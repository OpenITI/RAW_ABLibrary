[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nمجمع الفصحاء\r\nبخش سوم از جلد دوم\r\nتأليف رضا قليخان هدايت\r\nبه كوشش مظاهر مصفا\r\nمؤسسهء انتشارات امير كبير\r\nتهران ، 1382\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nهدايت ، رضاقلى بن محمد هادى ، 1215 - 1288 ق .\r\nمجمع الفصحا / تاليف رضاقليخان هدايت ؛ به كوشش مظاهر مصفا - تهران : امير كبير ، 1336 . 1340 .\r\n6 ج .\r\n( دوره 6 جلدى ) ISBN 964 - 00 - 0645 - 9\r\n( ج . 2 ) ISBN 964 - 00 - 0874 - 5 - ( ج . 1 ) ISBN 964 - 00 - 0873 - 7\r\n( ج . 4 ) ISBN 964 - 00 - 0876 - 1 - ( ج . 3 ) ISBN 964 - 00 - 0875 - 3\r\n( ج . 6 ) ISBN 964 - 00 - 0878 - 8 - ( ج . 5 ) ISBN 964 - 00 - 0877 - x\r\nفهرستنويسى بر اساس اطلاعات فيپا .\r\nچاپ دوم : 1382\r\n1 . شاعران ايرانى . 2 . شاعران هندى ( فارسى زبان ) . 3 . شاعران ايرانى - سرگذشتنامه . الف . مصفا ، مظاهر ، 1307 - مصحح . ب . عنوان .\r\n3 م 4 ه‍ / 3543 PIR\r\n009 / 1 فا 8\r\nم 447 ه‍ - كتابخانه ملى ايران\r\n5737 - 49 م *\r\nمجمع الفصحاء ( بخش سوم از جلد دوم )\r\nتاليف : رضاقليخان هدايت\r\nبه كوشش : مظاهر مصفا\r\nچاپ اول : 1340\r\nچاپ دوم : 1382\r\nچاپ و صحافى : چاپخانهء سپهر ، تهران\r\nشمارگان : 2000 نسخه\r\nحق چاپ محفوظ است .\r\nISBN 964 - 00 - 0645 - 9 ( 6 vol . set ) / ISBN 964 - 00 - 0878 - 8 ( vol . 6 )\r\nشابك 8 - 0878 - 00 - 964 ( جلد ششم ) / شابك 9 - 0645 - 00 - 964 ( دوره 6 جلدى )\r\nمؤسسهء انتشارات امير كبير تهران ، ميدان استقلال .\r\nWWW . AMIR - KABIR . COM\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\n997 مفلق تهرانى\r\nنام شريفش ميرزا محمد على و از اجلهء نجباى تهرانست و در كمالات محسود اقران صحبتش مكرر دست داده و گاهى بعضى از اشعارش ديده‌ام در شاعرى طرزى خوب و سياقى مرغوب دارند و در حسن خلق و نيكى ذات مشهور روزگارند از حضرت خاقان مغفور صدر الشعراء لقب داشتى و مدايح آن حضرت نگاشتى و درين دولت جاويد مدت از جناب فخر المحققين فخر الدّين حاجى ميرزا آقاسى وزير اعظم فخر الادباء لقب يافته و بدين لقب مفاخرت كند در فن قصيده‌سرايى از فحول شعراى معاصرين محسوب مىگردند و در ساير كمالات نيز از امثال و اقران ممتاز مىباشند در دولت خاقان مغفور و در دولت سلطان منصور هميشه معزز و صاحب منصب بوده و هستند از خيالات آن جناب تيمنا برخى در اين كتاب تحرير مىيابد :\r\n\r\nمن قصائده\r\n جهان ناگزير است دنيا و دين را * رى آمد مقر خسروان امين را\r\nيكى شاه ملك و يكى شاه ملت * گرفته بسيط زمان و زمين را\r\nشه عهد ابو الفتح فتحعلى شه * كه فتح مجسم بود روز كين را\r\nشه شرع ابو الفضل مهدى هادى * كه آمد شهنشاه شرع مبين را\r\nچنان سيدى را سزا آن‌چنان شه * چو نوشيروان سيد المرسلين را\r\nصفىاللهش خواندمى گرنه آدم * پذيرنده ريو ديو لعين را\r\nخليل‌اللهش گفتمى گرنه آذر * پى ساز بت برزدى آستين را\r\nچو جد صاحب وحى منزل و ليكن * نه زحمت دهد جبرئيل امين را\r\nبه جاى سروشش خدا داده هوشى * كه زير پر آورده عرش برين را\r\nچو نقش نگين تاج‌داران به حكمش * كند زيب طغرا چو نقش نگين را\r\nز طغراى احضار هنگام امرش * كشند از سر تخت طغرل تكين را \r\n\r\n","description":"","footnote":"","page_name":" 1445 ","page_number":5},
  {"content":"\r\n\r\n به اجراى احكام از باس نهيش * بدارند بر جا شهور و سنين را\r\nتن پاكش ايزد ز جان آفريده * ز وى آفرين باد جان‌آفرين را \r\n\r\nدر ذكر رحلت خاقان جنت‌مكان فتحعلى شاه و جلوس سلطان عهد\r\n شاه كهن شد مقيم كاخ جنان را * گاه كيان شد مقام شاه جوان را\r\nپير و جوان خسروى به رأى موافق * ليك مخالف به طبع سيرت و سان را\r\nآن ز پى ساز باز كرده كمر را * وين ز پى جنگ تنگ بسته ميان را\r\nگاه درنگ آن سبك شمرده زمين را * گاه شتاب اين گران گرفته زمان را\r\nرانده ز تدبير آن و گفته سخن را * گفته ز شمشير اين و بسته دهان را\r\nاين صف ميدان و آن به صفهء ايوان * ز آتش و آب آيتى جحيم و جنان را\r\nصانع قادر به اختلاف طبايع * داده نبيره چنين نياى چنان را\r\nجاه وى آنجا كه پى در آن ببريدند * پاى بريد قياس و پيك كمان را\r\nجود نكرديش اگر ضمانت روزى * ور نگرفتى معاملت تن و جان را\r\nاين نه فروزنده مهر كابلق گردون * نشره‌اش از داغ كرده لوحهء ران را\r\nمايهء مهر و سپهر ساز نمودند * در ازل از مطبخش شرار و دخان را\r\nعالم غيب است شاهدم كه ضميرش * مخزن علم است آشكار و نهان را\r\nاى تو جهان داورى كه صيت تو آفاق * مىبگرفت از كرانه تا به كران را\r\nفارس ميدان فارس گشتى و ديدى * سخت به هيجا ركاب و سست عنان را\r\nدست خوشت كشت شير شرزهء شيراز * شير لوايت شكست شير ژيان را\r\nگشت زبون چون رديف حوت بچنگت * آنكه حريف رديف شد سرطان را\r\nحصن سپيد و گل گلاب كه هرگز * نى به چمنشان گذر بهار و خزان را\r\nگشت مسخر ترا و عهد جم اندر * ره به حصون اندرش نه انس و نه جان را\r\nباس تو ناكرده حفظ ملك سليمان * بنگه سيمرغ جايگه حدثان را \r\n\r\n","description":"","footnote":"","page_name":" 1446 ","page_number":6},
  {"content":"\r\n\r\n\r\nدر مدح نواب مستطاب و الا نايب‌السلطنه عباس شاه غازى مغفور\r\n سوى مشرق راند از مغرب شهى مالك رقاب * آفتاب از غرب سرزد شرق شد يوم الحساب\r\nآفتاب خسروان عباس شه آنكو گرفت * مشرق و مغرب بدان سرعت كه گيرد آفتاب\r\nاز حديث كشور و از لشكر خصمش مپرس * كاين قتيل اندر قتيل است آن خراب اندر خراب\r\nخصم كى از آب تيغ و تف توپش جان برد * كاين يكى صحراى آتش و آن يكى درياى آب\r\nتف توپش هركجا خون مخالف سيل‌خيز * سيل‌خيز آتش نديدم انه شىء عجاب\r\nهم عجب نى سيل خيزش توپ اگر در رزم از آنك * نعره‌اش رعد و تفش برق و دخانستش سحاب\r\nآتش خمپارهء توپش به كين چون خصم ديد * كاين‌چنين چنين در اشتعال و آن‌چنان در التهاب\r\nراه دوزخ برگرفت و جان به مالك درسپرد * كاين يكى نعم‌النصيرش بود آن حسن المآب\r\nمنت ايزد را كه در جنگ وليعهد دلير * شكر ايزد را كه در دور خديو كامياب\r\nهر تن اكنون آهويى در پنجهء درنده‌شير * هريك ايدون صعوه‌اى در مخلب پران‌عقاب\r\nهرچه لشكرشان هلاك و هرچه كشورشان خراب * هرچه مسكن‌شان مغاك و هرچه مأمنشان سراب \r\n\r\n","description":"","footnote":"","page_name":" 1447 ","page_number":7},
  {"content":"\r\n\r\n\r\nدر مدح امام‌جمعه آقا مير محمد مهدى\r\n امروز از دو مهدى اسلام را فر است * بر پا ازين دو هادى شرع پيمبر است\r\nآن حجت است بر بشر و اينش نايب است * آن مخفى است از نظر و اينش مظهر است\r\nآن از در اصالت در شرع حجت است * اين از ره نيابت در شرع رهبر است\r\nامروز شخص اوست شهنشاه شهر شرع * كوس شهيش نعرهء اللّه اكبر است\r\nشاهى كه پنج نوبت او پنجگانه است * ميرى كه چاربالش او چار دفتر است\r\nاز امر و نهى نافذ او در سيم سپهر * ناهيد دف دريده و بشكسته مزمر است\r\nاز احتساب تقوى او شاهد فلك * اندر هواى مقنعه و فكر چادر است\r\nدر خشك‌سال رى به گه دى كه گفتىاى * ناياب قطره آبى مانند گوهر است\r\nاز يك‌دمى كه دست گرفت او بر آسمان * اكنون به هر زمينى درياى اخضر است\r\nروى زمين نه اوست كه قاقم شمايلست * سطح فلك از اوست كه سنجاب پيكر است \r\n\r\nو له\r\n هرچند بهار است و گه ساغر و جام است * اى ترك بنه جام ز كف ماه صيام است\r\nنى نوبت رود است و سرود است و سماع است * هنگام درود است و صلاة است و سلام است\r\nهم همهمهء مصحف در بيگه و گاهست * هم ولولهء مقرى اندر در و بام است\r\nجامى كه به دور اندر آسوده به طاق است * مصحف كه به طاق اندر در دور چو جام است\r\nسجده است پى سجده مر آن كيست كه امروز * معلوم كند شيخ كه و رند كدام است\r\nدردىكش ميخانه به جامع به جماعت * وانگه به نخستين صفش امروز مقام است \r\n\r\n","description":"","footnote":"","page_name":" 1448 ","page_number":8},
  {"content":"\r\n\r\n زاهد چو يك اسپيد كبوتر به معلق * از صبح دويم تا بسيم نوبت شام است\r\nوقت است كه از خلق سرى راست نماند * هرگه سخن از مسيلهء شرب مدام است\r\nوقت است كه واعظ چو كند جاى به منبر * اول سخن آغاز كند باده حرام است\r\nوقت است كه آرند بتان سربه‌گريبان * هرگه سخن شيخ ز تقبيل غلام است\r\nاى ترك من از ترك مى ناب مخور غم * تا چشم به هم برزده‌اى ماه تمام است\r\nروى مصحفكى آر به كف گرچه به تحقيق * سرپنجهء سيمين تو اندر خور جام است\r\nاى مسجديان گر وى زين دست دهد جام * حق را نتوان گفت كه ايام صيام است\r\nاين ترك كه هردم بركوعست و سجود است * اين سرو كه هردم به عقود است و قيام است\r\nفرداست به لب ساغر در خلوت خاص است * فرداست به كف خنجر در شارع عام است\r\nفرداست كه من كشته در شارع و آنگاه * اين قصه در افواه خواص است و عوام است\r\nفرداست كه اين داورى اندر در شاهى است * كاندر گه خونريزى مريخ حسام است\r\nاى ترك پس از ماه صيامم به وثاق آى * با جود ملك‌زاده چه انديشه ز وام است \r\n\r\n","description":"","footnote":"","page_name":" 1449 ","page_number":9},
  {"content":"\r\n\r\n\r\nدر مدح خاقان مغفور جنت آشيان نور الله روحه\r\n دوش رى گفت مرا فخر به هر بوم و بر است * فرم از پايهء اورنگ شه دادگر است\r\nفر و زيب ملكا از چه‌ام از ظل ظليل * كه ز ظل ملك العرش مرا زيب و فر است\r\nاز گوان ساحت من مأمن پيلان يل است * وز يلان عرصهء من بيشهء شيران نر است\r\nپهنه در جوشش جيشم زره اندر زره است * عرصه در كوشش خيلم سپه اندر سپه است\r\nگرنه فردوس برين ساحتم آمد ز چه روى * خزفم گوهر و خاكم زر و سنگم گهر است\r\nبامدادان چو شهنشاه دهد رخصت بار * در فضايم ز اميران و دبيران حشر است\r\nدادگر فتحعلى شاه كه از بار خداى * خلق را او به زمين بار خداى دگر است\r\nآنكه موسى كف و عيسى نفس و خضر بقاست * آنكه يوسف‌رخ و حيدر دل و احمد سير است\r\nآنكه گردون‌در و كيوان‌فر و مريخ‌غز است * آنكه مه رايت و مهر آيت و انجم حشر است\r\nفتح در اختر او آنچه به گردون شرفست * سعد در طالع او آنچه در اختر نظر است\r\nنيلى از لطمهء دربانش قفاى فلكست * اينك افتاده به در رنج دوارش بسر است\r\nحلقه اندر دم اسبانش ز گوى فلكست * گرده اندر كف سگبانش ز قرص قمر است\r\nلوح محفوظ ازل سينهء پاكش نى نى * كه از اين منكشف است آنچه در آن مستتر است \r\n\r\nدر مدح جناب آصف الدوله اللّه يارخان قاجار\r\n كلك را با تيغ وى جنگ و جدال اندر گرفت * خويش را گه اين از آنگه آن از اين برتر گرفت\r\nكلك گفت از من ملك باج از جهان يكسر ستاد * تيغ گفت از من ملك تاج از شهان يكسر گرفت\r\nكلك گفت ار نى ز زر لشكر شدى آراسته * كى توانستى ز تيغى پادشه كشور گرفت\r\nتيغ گفت ار نى ز بيم من ملك را نظم ملك * كى توانستى به كاغذ پاره‌اى كس زر گرفت\r\nمر مرا با زر چه يارا ما ز خود دانيم راز * آن منم كز حدت من چاكت اندر سر گرفت\r\nگوهرم را آن بهايستى كه فرخ شهريار * مر مرا از پاى تا سر جمله در گوهر گرفت\r\nگوهرت آن كم‌بهايستى كه مىنتوان مرا * از يكى گوهر خراج از خطهء ششتر گرفت\r\nرو عطارد را نگر جا در دوم خرگه گزيد * وز علا مريخ جا در پنجمين منظر گرفت\r\nگوهرم آن نور پاكستى كه از عز و شرف * ذوالفقارى گشت و جا اندر كف حيدر گرفت \r\n\r\n","description":"","footnote":"","page_name":" 1450 ","page_number":10},
  {"content":"\r\n\r\n تا ندرم گاو و ماهى را ز هفتم آسمان * شد دوان جبريل و بر روى زمين شهپر گرفت\r\nپادشاهان را اگر نامى ز گيتى از من است * آرى از برنده تيغ آفاق اسكندر گرفت\r\nكلك گفت آهسته رو لختى عنانت بازكش * كت زمام از تند رفتن سبقت از صرصر گرفت\r\nگوهر لوح و قلم حق را نخستين خلقت است * كاندر او اول زمام كار خير و شر گرفت\r\nكس نيارد پاى از توقيع من بيرون نهاد * كس نيارد از خط فرمان من سر برگرفت\r\nگرنه ز اول آمدستى ثبت در لوح و قلم * كى توانستى سكندر جمله بحر و بر گرفت\r\nبىقرار من حسامى برنيامد از نيام * گر همه دشت و در آفاق را لشكر گرفت\r\nخود تو با من برنيايى خاصه در اين روزگار * كاصف الدوله تو را افكند و ما را برگرفت\r\nهم بخم خام ره بر زنده‌پيل مست بست * هم ز تيغ تيز ره بر شرزه‌شير نر گرفت \r\n\r\nهم در مدح خاقان جنت‌مكان صاحبقران مغفور گفته\r\n تا خداى ما خدايى شاه ما شاهى كند * سايه آرى هركجا با ذات همراهى كند\r\nظل حق فتحعلى شه آنكه بعد از كردگار * طاعتش را هركه هست از ماه تا ماهى كند\r\nخسروا هنگام آن شد كاين جهان پير را * باز چون بختت جوان باد سحرگاهى كند\r\nروز چون بخت بلندت زى درازى رو نهد * شب چو عمر دشمنت آهنگ كوتاهى كند\r\nاز بهشت ارديبهشت جانفزا را كردگار * هديهء بزم همايون شهنشاهى كند\r\nآفتاب فرودينش را فرستد تا مگر * سايه را از رحمت وى معذرت‌خواهى كند\r\nگرچه شاها رحمة للعالمينى گاه كين * هيبت شه رنگ سنگ كوه را كاهى كند\r\nهم رحيم بالعبادى هم مهيب فى الجهاد * گر دمت روح اللهى دستت يداللهى كند\r\nخصم پيل‌افكن كه بودى صولت شيرش كنون * تا برد جان ار شكنجت مكر روباهى كند\r\nنيست اميد رهاييش اندرين عالم دگر * سوى آن عالم مگر عفو شهش راهى كند\r\nدم فروبندم كه مدح شه چو نعت كردگار * عقل را ساهى نمايد وهم را واهى كند\r\nتا كه دهرستى بپاشاهى كند نىنى چو دهر * تا كند يزدان خدايى سايه‌اش شاهى كند \r\n\r\n","description":"","footnote":"","page_name":" 1451 ","page_number":11},
  {"content":"\r\n\r\n\r\nدر مدح شاهزاده ظل السلطان گفته\r\n موكب شهزادهء مالك رقاب آمدم پديد * روزگار شيب را عهد شباب آمد پديد\r\nشاه عرش اورنگ انجم احتشام آمد عيان * ماه مهر آهنگ مريخ احتساب آمد پديد\r\nدر غدير آمد نبى را گر على نايب مناب * هان غدير و شاه را نايب مناب آمد پديد\r\nظل ظل‌اللّه على شه آنكه بر اورنگ بزم * از فراش عرش گفتى آفتاب آمد پديد\r\nآن پلنگ‌انداز خصم‌افكن كه در آهنگ رزم * راست پندارى كه ضرغامى ز غاب آمد پديد\r\nاز تكلم شهر را مصرى نبات آمد عيان * از تبسم دهر را مصرى گلاب آمد پديد\r\nروز كين از نيروى بازوى او بر خصم رفت * آنچه بر بن عبد ود از بو تراب آمد پديد\r\nدر ظلام نيمه‌شب آمد هويدا آفتاب * يا درخشان تيغش از نيلىقراب آمد پديد\r\nروز بر خصم سيه‌دل پس چرا آورد شب * كز فروزان تيغ او چون آفتاب آمد پديد\r\nمشتعل از تيغ او شد آتش فتح اى عجب * كاشتعال آتش از درياى آب آمد پديد\r\nاز پس يك صيحه مردن خصم را جستم سبب * دوش گفتند آن عدو بندش به خواب آمد پديد\r\nسايه از وى واگرفتى تا تو اى فر هماى * از خداى مر خلق را گفتى عقاب آمد پديد\r\nخواست دريايى ز سيل اشك مردم كاندر آن * هفتمين افلاك را گفتى حباب آمد پديد\r\nاز پس آن رنجها اين ديدنت ماند به چه * رحمت حق را كه بر اهل عذاب آمد پديد\r\nخسروا چون عندليبم خوش‌نوا گر چم‌نوا * در صماخت چون غريوى كز غراب آمد پديد\r\nدر بره انشا نمودم مدح تا انشاد ماندم * تاكنون كاندر دم شير آفتاب آمد پديد\r\nشد شعارم شعر از بيكارى و چون شاعران * لاجرم مر بنده را حالى خراب آمد پديد\r\nدولتت را بايدم گفتن دعايى مستجاب * گرچه كمتر در حق من مستجاب آمد پديد\r\nباد روشن بزمت از رخسارهء چون آفتاب * تا به بزم چرخ روشن آفتاب آمد پديد \r\n\r\nهم در مدح فتحعلى شاه جنت آرامگاه رحمه الله\r\n يگانه‌اى كه ز حرفى دو ساز امكان داد * پى سه‌گانه مواليد چاراركان داد\r\nفراز چار عناصر فراشت هفت سپهر * به مه سپرد فرودين برين به كيوان داد\r\nجماد كرد و نبات آفريد و حيوان ساخت * نخست جسم و دوم نشو و مر سيم جان داد \r\n\r\n","description":"","footnote":"","page_name":" 1452 ","page_number":12},
  {"content":"\r\n\r\n به نفس ناطقه كادم به آدميت ازوست * هم از دگر حيوان امتياز انسان داد\r\nنخست تاج كرامت به فرق آدم هشت * سپس لواى ضلالت به دست شيطان داد\r\nكه راست پايه كه داند چرا به آن اين كرد * كه راست مايه كه گويد چرا به اين آن داد\r\nبه هر تنى كه سزا ديد از سرافرازان * به سرفرازى و فرماندهيش فرمان داد\r\nنگين خاتم پيغمبرى و تاج مهى * ز انبيا به خداوند وحى و فرقان داد\r\nخلافت شه لولاك را ز روى سزا * بلا فتى شه يعنى على عمران داد\r\nشهنشهى ز ميان شهان هفت‌اقليم * به بو المظفر كشور خداى ايران داد\r\nهم از ميان ملك‌زادگان ملك‌آراى * سزاى ديد و خلافت به ظل سلطان داد\r\nيلى ز تاجوران دولت ابود و خلود * به بو المؤيد صاحبقران دوران داد\r\nستوده فتحعلى شه كه غير شبه و همال * چو ذوالجلال به دو هرچه خواست يزدان داد\r\nشهنشهى كه ز رومش نماز قيصر برد * مظفرى كه ز چينش خراج خاقان داد\r\nبه آب شوكت او دفتر سكندر شست * به باد ثروت او حشمت سليمان داد\r\nلبش به گاه تكلم ز زندگان دل برد * دمش به وقت تبسم به مردگان جان داد\r\nبه روز رزم چو دارا به جيبش اشارت كرد * به گاه كين چو شهنشه به رزم فرمان داد\r\nغريو كوس تخلخل به شش‌جهت افكند * نهيب توپ تزلزل به چاراركان داد\r\nجرنگ مغفر گردان ز آهنين كوپال * به دشت اندر آواى پتك و سندان داد\r\nايا شهى كه خدايت فزون ز نوشروان * ز خيل تاجوران داد و عدل و احسان داد\r\nبه خاك پاى منيرت مراست داوريى * عجب نه داد اگر مور را سليمان داد\r\nاز آن سپس كه فلك مر مرا به مرز عراق * دهى نهشت كه اكنون ببايدم نان داد\r\nمرا ز ارث نياكان به مرز دار المرز * دهى چو خانهء خصمت خراب و ويران داد\r\nچهاردانگ ز صد وارث و دو ديگر وقف * ولى به ضبط منش هر تنى ز اخوان داد\r\nبه شرع بازى و حيلت يكى تن از سالوس * كه جز عبوس نه چيزيش پاك يزدان داد\r\nز چنگ خواهدم آرد برون به زرق و به ريو * ازين به باطن كفر و به ظاهر ايمان داد\r\nبه صورتست چو ميش و به سيرتست چو گرگ * نه گرگ يوسف كش نسبتى به بهتان داد\r\nز ريش گاوى و كون خرى و ابلهى است * كه ريش خود به كف ساغرى هجا خوان داد \r\n\r\n","description":"","footnote":"","page_name":" 1453 ","page_number":13},
  {"content":"\r\n\r\n رود به شرع ولى در غياب من هىهى * نداندم كه به هوهو جواب نتوان داد\r\nاگرنه پاس شريعت سرودمى زين بيش * ولى نيارم مر اسب خويش جولان داد\r\nشنيده‌ام كه ز تدليس در غياب منش * به دست كاغذكى مفتى سخن‌دان داد\r\nچه فتوى است كه بىمدعى عليه ثبوت * همىنوشت و همى مهر كرد و بر آن داد\r\nنه باور است مرا اين سخن و گر خود هست * عياذ باللّه مفتى ز دست ايمان داد\r\nجهان خديوا در رى دو پاك مجتهدند * كه نارسيده نيارند حكم يزدان داد\r\nوحيد عصر ملك راد جعفر آنكه به دهر * رواج مذهب جعفر ز زهد سلمان داد\r\nفريد دهر مسيح زمان كه فيض دمش * چو فيض روح قدس مرده را همى جان داد\r\nهرآنچه حكم رود زين دو با حضور رهى * مسلم است مر او ببايد اذعان داد\r\nاگر به شرع گرايم كه اين قبالهء وقف * اگر به زور سرايم كه شاه فرمان داد \r\n\r\nايضا و له\r\n يا رب به روزگار تو را آن دوام باد * كاول جلوس عهد تو يوم القيام باد\r\nخاك درت كه گشته مطاف جهانيان * از احترام چون حجرش استلام باد\r\nآن مايه‌ات دوام كه از روزگار تو * جوياى وام خضر عليه السلام باد\r\nاقطاع سبعه گشت به كلى تو را مطيع * اجرام تسعه تابع تو بالتمام باد\r\nشبديز آسمان روشت را مجره تنگ * نطع سپهر زين مه و مهرش ستام باد\r\nمهر آن خديو و خاور و خاتون باختر * شامت بود كنيزك و بامت غلام باد\r\nخون عدوت در همه ملت مباح گشت * بىتو حيات بر همه ملت حرام باد\r\nاحباب را جميلهء دولت به خوابگاه * بخت عدوت را ز هوس احتلام باد\r\nفىالجمله ناتماميم از بخت اگر به كار * يا رب به يك اشاره‌ات اكنون تمام باد \r\n\r\nايضا در مدح خاقان جنت‌مكان خلدآشيان گويد\r\n باز رندان روى در دير مغان آورده‌اند * صبح عيد روزه را نوروز جان آورده‌اند\r\nجرعه‌اى را طاعت سى روزه آوردند نرخ * بيع يوسف را كلاف ريسمان آورده‌اند \r\n\r\n","description":"","footnote":"","page_name":" 1454 ","page_number":14},
  {"content":"\r\n\r\n حاصل يك ماه را دادند و يك ساغر زدند * شايگان گنجى به كف بس رايگان آورده‌اند\r\nآتشى كز روزه‌شان در دل پى اطفاى آن * آتشين آبى به دست آتش‌فشان آورده‌اند\r\nگر صبوح عيد را خندند خوش‌خوش نى عجب * چهرگان از روزه كان زعفران آورده‌اند\r\nرغم ميناى گلاب زعفرانى رنگ شيخ * ناردانى آبى اندر باردان آورده‌اند\r\nچهره‌اى كز روزهء سى روزه شرم شنبليد * از مى يك روزه رشك ارغوان آورده‌اند\r\nديده‌اى كز صفحهء مصحف بنگرفتند دى * حاليا بر صفحهء روى بتان آورده‌اند\r\nعكس مصحف شاهدان بر صفحه عارض به رغم * سرخ خد را از سيه‌خط ترجمان آورده‌اند\r\nبر در ايرانشه از افرنج و از توران‌زمين * خسروانى تخت با تاج كيان آورده‌اند\r\nجم نشان فتحعلى شه خسرو صاحبقران * كش قرين افلاك نى در صد قران آورده‌اند\r\nدر در دارا دگر ره ارمغان آورده‌اند * ارمغان بهر خداوند جهان آورده‌اند\r\nتاج از غزنين و باج از چين خراج از كاشغر * سنجر و طغرل‌تكين و شه طغان آورده‌اند\r\nتا نپندارى كه شه را تحفهء خوش داده‌اند * پاى مورى زى سليمان زمان آورده‌اند\r\nتا نه تخت و تاجشان گردد زمين و آسمان * تاج و تختى چون زمين و آسمان آورده‌اند\r\nتا به رخشان بفكند در پاى اسب پيلتن * زان پياده شاه را پيل دمان آورده‌اند\r\nسكه ذو القرنين يا رب آورندش زيب زر * گر كنون از سكهء صاحبقران آورده‌اند \r\n\r\nو له ايضا\r\n آخر ماه صيام و اول عهد بهار * شيخ را انجام زهد و رند را آغاز كار\r\nرفت ماهى كز پى زاهد صفوف اندر صفوف * روزى آمد كز پى شاهد قطار اندر قطار\r\nشد دمى كز طيب در مجمر بخور اندر بخور * از بخر تا چند در مجمع بخار اندر بخار\r\nرفت روز هاىهاى زاهدان خم‌شكن * گشت گاه هوىهوى صوفيان مىگسار\r\nساقيا رفت آنكه مغز از روزه‌دارى پرصداع * آمدت روزى كه چشم از باده آرى پرخمار\r\nمشك‌ساى و عودسوز و رودساز و غم‌ببر * قدفراز و رخ‌فروز و گل‌بريز و مىبيار\r\nزاهدا تا چند هول محشر و آن هاىوهوى * واعظا تا چند بيم دوزخ و آن گيرودار\r\nصد حديث از توبه و يك جنبش از باد ربيع * صد حديث از محشر و يك جلوه از بالاى يار \r\n\r\n","description":"","footnote":"","page_name":" 1455 ","page_number":15},
  {"content":"\r\n\r\n گفت از نيران هايل زاهد ايزدپرست * راند ز اغلال و سلاسل عابد پرهيزگار\r\nتا چه فرمايد رخ رخشاى خوبان ختن * تا چه گويد طرهء طرار تركان تتار\r\nخاصه اين تركى كه ياد از وى شدم ترك پرير * خاصه اين تركى كه از وى ترك گفتم ترك پار\r\nتا نديدم روى او سورى نديدم عودسوز * تا نديدم زلف او سوسن نديدم مشكبار\r\nخد او تابنده هور و خوى او سوزنده هير * خط او جوشنده‌مور و زلف او پيچنده‌مار\r\nچون برآيد هور و مور از هر درى آيد به جوش * چون بتابد هير و مار از هر تنى آرد دمار\r\nطرهء طرار جراره كه آمد مه‌سپر * ماه اگر عقرب سپر اين عقربستى مه‌سپار\r\nخنده‌اى از جانفزا لعلش ز شكر تنگ‌تنگ * جنبشى از دلربا جعدش ز عنبر باربار\r\nنيك‌بخت آن تن كه اندر خوابگاهش زيب بر * شادمان آن دل كه در شاديچه‌اش فر كنار\r\nمنبت نستر همى بستر ز چهر تابناك * مرقع سوسن همى بالين ز جعد تابدار \r\n\r\nو له ايضا\r\n يكى روز از غم گردون تن‌فرساى غم‌پرور * فروبودم به لب دندان فرابودم به زانو سر\r\nنشسته واله و غمگين و خسته‌خاطر و مسكين * فتاده بر به رويم چين و بسته بر به رويم در\r\nرفيقى نكته‌دان ديدم ز روى مهر پرسيدم * كه حيران از چه‌اى زين‌سان و زين‌سان از چه‌اى مضطر\r\nبه پاسخ گفتمش كز مولد خود خاك رى دارم * دلى و حسرتى بىحد تنى و زحمتى بىمر\r\nندانم با چنين شهر و چنين خلقى چرا آمد * به شهر لوط آن صدمه به قوم عاد آن صرصر\r\nمن اين بر خويش نپسندم كه از رى رخت بربندم * گذارم خويش و پيوندم روم زى كشور ديگر \r\n\r\n","description":"","footnote":"","page_name":" 1456 ","page_number":16},
  {"content":"\r\n\r\n بشارت را به يكديگر اشارت بدسگال آرد * كه هان از فقر و از فاقه فلان را بار بين بر خر\r\nچو زين در نكته‌ها راندم شكايتها برو خواندم * چنين شد پاسخم را پاسخ‌آرا مرد دانشور\r\nبه خيره از ديار خود شكايت چند اى ابله * به هرزه بر به خاك خود شناعت چند اى ابتر\r\nسيه‌روزى ز افلاكت شكايت چيست از خاكت * نيارى حاش اللّه شكوه رى بر زبان ديگر\r\nعلى شه ظل سلطان داور و داراى رى كز وى * بود چرخ مهى را مهر و اورنگ شهى را فر\r\nشميمش نافها مشك و نگاهش دشتها آهو * خرامش باغها سرو و كلامش تنگها شكر\r\nسپهر مكرمت را مهر و مهر معدلت را ضو * درخت مرحمت را شاخ و شاخ مرتبت را بر\r\nكسى از لشكر و از كشورش آگه تواند شد * كه داند وسعت گردون و يابد عدت اختر\r\n* * * شباهنگام شاه اختران چون شد ز ايوانش * فروهشتند شادروان ايوان پيشكارانش\r\nسپهر تارى تيره ز انجم زنگى خيره * كه از ظلمت نه پيدا جز سپيديهاى دندانش\r\n* * * اگر از خنده زنگى را بديد آمد همى دندان * شود دندان اين زنگى نهان بينى چو خندانش\r\nچو خوابم جفت بيننده صماخم گشت آكنده * تنم نى مرده نى زنده نه غم ز آسيب دورانش\r\nچو هوشم لامكان پيما بسير عالم بالا * مكانى آمدم مأوا كه ره بيرون ز امكانش\r\nهمايون خرگهى ديدم تعالى اللّه چه خرگاهى * تو گويى باغ فردوس است و رضوانست دربانش\r\nبه ناگه اندر آن محضر به پا هنگامه محشر * تو گفتى دهر بىپاياب را پيداست پايانش \r\n* * *\r\n\r\n","description":"","footnote":"","page_name":" 1457 ","page_number":17},
  {"content":"\r\n\r\n شدم شيداى غضبان شاهدى شنگ * قوىبرز و قوىبال و قوىچنگ\r\nبه چالاكى همى داراى نيروى * به جادويى همى داراى نيرنگ\r\nفرازان گردن و فربه سرينش * چو شاخ و شخ سبك‌خيز و گران‌سنگ\r\nسرين او يكى فرسنگ سيمين * بلى رسم است ميل آنجا كه فرسنگ\r\nبه پهنايى ز باريكى در آغاز * به پستى از سطبرى اندر آهنگ\r\nميانش لوحش اللّه تا به سينه * سرينش زادها اللّه تا شتا لنگ\r\nرقيبان را درآيد از در صلح * سخن با ما سرايد از سر جنگ\r\nبه كاخ خصم عقرب‌خوى چهرش * فروغ آفتاب از برج خرچنگ\r\n* * * رندى و قلاشى مرا آن پيشه آمد اين عمل * اسلاف و اشرافم اگر اصحاب عقد ارباب حل\r\nآنان قرين با هر فرق از هر فرق جويا سبق * من با وشاقان در وشق من با غزالان در غزل\r\nگر نامور اسلاف من گمنامى آمد لاف من * تا چون شوند اخلاف من يوما فيوما قد نزل\r\nاسلاف را مىبود اگر زير آسيا و باغ و در * اندام آن زيباپسر اين ناخلف را مستقل\r\nملكى تعالى اللّه نكو بىمدعى بىگفت‌وگو * اندر فرازش باغ رو اندر فرود آسش كفل\r\nعامل نياكان آمده افعالشان را فايده * من چون حروف زايده زين جمله ملغا از عمل\r\nاملاكشان زاب كرج بگرفته تا خاك فرج * من صاحب بحر الهزج من مالك بيت الرمل\r\nنىنى منم فخر السلف در دوده يعسوب از شرف * آبا به كام از اين خلف مانده به من نحل از عسل \r\n\r\n","description":"","footnote":"","page_name":" 1458 ","page_number":18},
  {"content":"\r\n\r\n آنان ز ديوان راىزن وز راى و دفتر در سخن * در دفتر ديوان من مدح خداوند اجل\r\nاصل النهى عين الذكا كهف الامم فخر الورى * آن كعبهء دين و دول آن قبلهء ملك و ملل\r\nعقل نخستين نام حق خوانده بر آن ز اول ورق * وز لوح محفوظش سبق مانند طفلان در بغل\r\nبودند اگر در عهد وى حاتم كجا بقراط كى * با اين دل و اين دست وى بذلش سمر فضلش مثل\r\nمانند ذات ذوالجلال آمد همالش چون محال * از ذات پاك لا يزال آمد جلالش لم‌يزل\r\nامرش اجل را از قفا بستن تواند تا ابد * نهيش ابد را قهقرا بردن تواند تا ازل\r\nاو راست در فرمانبرى اجرام چرخ چنبرى * نحس از خلافش مشترى سعد از قبول وى زحل\r\nاحباب او را در نبى تعريف از طوبى لهم * اعداى او را از نبى تعبير از بلهم اضل\r\nزين‌سان كه لشكر خواسته حق را ميان آراسته * نه زرق ماند نه جبل نه لات ماند نه هبل\r\nكشور ازو معمور شد لشكر از او منصور شد * دشمن ازو مقهور شد آن صلح جويد اين جدل\r\nخير العمل جز خدمتش يا رب مباد اسلام را * گويند تا اسلاميان حى على خير العمل \r\n* * *\r\n اى شخص تو قدسى نفس اندر بشرى عالم * روح القدس انسى جبريل بنىآدم\r\nتعليم تو ديد اول عقل آمد از آن فعال * تعظيم تو كرد آخر عرش آمد از آن اعظم \r\n\r\n","description":"","footnote":"","page_name":" 1459 ","page_number":19},
  {"content":"\r\n\r\n لا يعلم الا هو با علم تو الا انت * در جملهء وى مضمر در معنى وى مدغم\r\nدعوى نبوت را تن درندهى گرچه * ديرى است كه اين معنى بر عالميان مبهم\r\nبىزحمتى از جبريل بىمنتى از تنزيل * آيات تو را منزل اسرار ترا ملهم\r\nانگشت تو را خاتم اين حلقهء فيروزه * خورشيد نگينى لعل بر حلقهء آن خاتم\r\nبا كين تو اندر كام تن مىبگزايد شهد * با مهر تو اندر جام جان مىبفزايد سم\r\nلشكر ز تو مستولى دشمن ز تو مستأصل * دولت به تو مستظهر ملت به تو مستحكم\r\nاى محرم راز شه رازيست مرا در دل * اى راز شه و درويش معلوم تو در عالم\r\nمن خود تنى اندر رى افزون نه و بازم بيش * هر فرقه‌اى اندر وى صد بيش و هنوزش كم\r\nآن رانده ز كالنجر اين تاخته از سقسين * آن را گهر از خوارزم و آن را نسب از ديلم\r\nچونان فلك دوار كز ثابت و كز سيار * انباشته اين دينار و اندوخته آن درهم\r\nجز من كه مرا كارى در دست نه و بارى * نارم ببرت آرى با مهر كجا شبنم\r\nاين مرغ شباهنگت در دام چو موسيجه * هردم به زمينش دم ماند به زبانش دم\r\nدر من نظرى فرما زان نظره كه در يك‌دم * بس ذره از آن شد مهر بس قطره از آن شد يم\r\nاز ماتم و از عشرت تا نام درين گيتى * احباب ترا عشرت اعداى ترا ماتم \r\n* * *\r\n آن قامت و رخسار او اين خانهء ويران من * سرو و سراى روستا طاوس و خانه پيرزن\r\nمن همى فكر سرا و اندر غم چون و چرا * ما را شد از خاطر فراعالم ز عشق خانه‌كن\r\nخواجه اگر از سيم و زر نقش آورد ديوار و در * نقش سراى ما نگر از ساده‌رويى سيم‌تن\r\nسيمين عنب زرين سلب زنگار خط شنگرف لب * زنگار يار ضميران شنگرفت جفت نسترن\r\nزنگار ارباب صور از مس بديد آرند اگر * اينك نگر از سيم تر زنگار آن سيمين‌بدن \r\n\r\n","description":"","footnote":"","page_name":" 1460 ","page_number":20},
  {"content":"\r\n\r\n تركى كه سيماى خوشش خصلت‌ده مهر فلك * تركى كه بالاى كشش رونق‌بر سرو چمن\r\nسيما مگو بالا مگو سيماى چه بالاى چه * سيما فروغ مهر و مه بالا بلاى مرد و زن\r\nنازش فره اندر فره خطش زره اندر زره * جعدش گره اندر گره زلفش شكن اندر شكن\r\nاز ما بپرهيزد همى از دور بگريزد همى * با سفله آميزد همى چونان پرى با اهرمن\r\nسختم عجب از كار او من بلبل گلزار او * چون گل به چشمم خار او او يار با زاغ و زغن\r\nسيمين‌تنى با يال و بر اسب‌افكنى دشمن شكر * گويى نهان در يوسفى نيروى صد رويينه‌تن\r\nتنها نه درخور بزم را هم بزم را هم رزم را * در رزم شير معركه در بزم شور انجمن\r\nدر صفهء ايوان همى ساغر زن و پيمانه‌ده * در پهنهء ميدان همى اسب‌افكن و دشمن‌شكن\r\nاز بيم خوى توسنش وز بازوى مردافكنش * با وى مرا آن زهره كو كز كام دل رانم سخن\r\nقصد كنارش گر كنم چنگست و ناى اندر خطر * نام وصالش تا برم مشت است و مغز اندر دهن\r\nدلبر كه شد با يال و برنشكفت اگر پرخاش‌خر * دلبر كه شد پرخاش‌خر نشكفت اگر شد مشت‌زن\r\nتا چند اى دل در غمى زين ترك روييده ز نخ * تا چند خوش دارى همى آن شوخ آژيده‌ذقن \r\n\r\n","description":"","footnote":"","page_name":" 1461 ","page_number":21},
  {"content":"\r\n\r\n هرچند فرمودت نشاط آنكو فكند است اين بساط * آن پيراستاد مهين آن راد داناى كهن\r\nمعشوق كارافتاده به دل‌بردهء دلداده به * تا حال بشنودى ازو زين‌پس يكى بشنو ز من\r\nمعشوق اندك سال جو هم ساده‌دل هم ساده‌رو * نشنيده از نيرنگ بو نسپرده راه فكر و فن\r\nنسپرده راه ميكده نى با تنى ساغرزده * نى كرده از مى عربده نى خفته اندر انجمن\r\nمنع از حريفان كردنش هم خاص خود پروردنش * ز اول به دام آوردنش يعنى چو لب شست از لبن\r\nبا وى چو جامى دركشى مستانه‌اش در بركشى * نى توسنى نى سركشى افتاده و درداده تن\r\nآن در هزيمت رفتنش آن از قفا بگرفتنش * بگرفتن و افكندنش چون شير كاو آهوفكن\r\nآرى ز شيران حمله خوش وز آهوان خوش‌دست خوش * هرگز شنيدستى گريز از شير وز آهو شكن\r\nهرگز نهد دل زيركى در دست جنگى كنگكى * تا گفتيش آرد يكى سيلى كه نيل آرد بدن\r\nدر حجره دى گاه سحر بسرودمى اين شعر تر * در وصف آن زيباپسر از خط و از خد و ذقن\r\nناگه يكى تن كوفت در زان كوفتم آشوفت سر * بدريد از بيمم جگر بشكست در كامم سخن\r\nشد سوى در زنگى سيه برگشت با حالى تبه * كاينك به در فراش شه در كف خشب بر لب خشن \r\n\r\n","description":"","footnote":"","page_name":" 1462 ","page_number":22},
  {"content":"\r\n\r\n شعرم به شيون شد بدل نوحه شدم قول و غزل * صلح آمدم جنگ و جدل عشرتگهم بيت الحزن\r\nهشتصد مرا آماده ز روز چارصد من چاره‌گر * درمانده زان مانند خر وانگه خرى كاندر لجن\r\nگفتى كه ششصد ده مرا ور نه گرو رفتت سرا * نبود دگر مهلت ترا تا چند اين دستان و فن\r\nگفتم مرا آن راد عم بر شهريار جم خدم * چل سال يال آورد خم با ما مران زين در سخن\r\nپير خرد زين ماجرا چون گشت آگه مر مرا * زى چاره گفتا مىگرا تا چند جانت در محن\r\nگفتم به ايران نيست كس كو آيدم فريادرس * گفتا مگر فخر زمان گفتا مگر مير زمن\r\nآن دولت‌شه را مدار آن حشمت شه را قرار * آن راز شه را مستشار آن گنج شه را مؤتمن\r\nهرگه كه بگشايد دهان لؤلؤ صدف اندر صدف * هرگه كه بربندد ميان طوبى چمن اندر چمن\r\nيك گردشى از چشم او گيتى ختا اندر ختا * يك نكهتى از بوى او عالم ختن اندر ختن\r\nگردون كميتى زير ران از انجمش بر گستوان * هم از شهابستش سنان هم ز آفتابستش مجن\r\nافتاده چينش بر جبين در لرزه از بيمش زمين * كآمد دگر در دشت كين ناورد جور رويينه‌تن\r\nچون كوسش اندر ولوله بنياد كوه و زلزله * چون نايش اندر غلغله بام سپهر و بومهن \r\n\r\n","description":"","footnote":"","page_name":" 1463 ","page_number":23},
  {"content":"\r\n\r\n تا بنگرى از گرز او بر زيلان و آبچين * تا بگذرى از تيغ او مرز عدوى و مر زغن\r\nآرى چو شه آمد چنان بايد چنينش كاردان * آرى چو شه باشد چنين زيبد چنانش راىزن \r\n* * *\r\n خسروا آفاق را يكسر گرفتى * باختر را تا حد خاور گرفتى\r\nاز يكى آهنگ بس لشكر شكستى * از يكى آورد بس كشور گرفتى\r\nدادگر عباس شه اى آنكه از فر * صد چو افريدون كمين چاكر گرفتى\r\nز اختر اقبال شاه هفت كشور * راه از اختر به هفت اختر گرفتى\r\nاول آهنگت به زندان سكندر * لاجرم عالم چو اسكندر گرفتى\r\nزان پس اى مريخ چالشگر به هيجا * زابل از ناهيد رامشگر گرفتى\r\nوانگه از زابل به كابل رخش راندى * آن حدود از كابلى خنجر گرفتى\r\nصبحدم سقلاب چون خاقان ستاندى * شامگه سنجار چون سنجر گرفتى\r\nپردلان را بس به تن جوشن دريدى * خسروان را بس ز سر مغفر گرفتى\r\nآن اميرآباد را كز خاره حصنش * از نهيب توب خارا درگرفتى\r\nآن خبوشان را كه از آهن حصارش * از خروش آهنين اژدر گرفتى\r\nتربت تربت شد اندر باد كربت * جاى چون بر كوههء صرصر گرفتى\r\nتا رهانى بنديان از بند كافر * زى سرخس آهنگ از كيفر گرفتى\r\nخواجگان را سر به بند اندر فكندى * بنديان را بند از پا برگرفتى\r\nشش هزاران بندى شيعى ز سنى * مام و باب و ريدك و دختر گرفتى\r\nشيرگيرا شير خاور در كمندت * تا نگويى كاهويى لاغر گرفتى\r\nحيدر عهدى و حصن خصم خود را * تا نه پندارى كم از خيبر گرفتى\r\nهمچو رويين‌تن كه گيرد هفت‌خوان را * هفت‌خوان خطهء خاور گرفتى\r\nفخرها زين فتح شاه بحر و بر را * كز پيش يكباره بحر و بر گرفتى\r\nدولتت تا قايم آل پيمبر * چون وزير از آل پيغمبر گرفتى \r\n\r\n","description":"","footnote":"","page_name":" 1464 ","page_number":24},
  {"content":"\r\n\r\n\r\nايضا\r\n چو اندر رى سريركى چه گردونى چه كيوانى * چو ايوان ملك در وى چه كسرايى چه ايوانى\r\nسخن از عهد داراى جهان فتحعلى شه ران * ز فر وى سر او رى چه سقلايى چه خاقانى\r\nز روى ظل سلطان را زران وز راى صد روى * فروشوى اين كهن ديوان چه آصف چه سليمانى\r\nجوان‌بخت و جوان‌دستور دانايى كه از دانش * بر تحقيق و تقريرش چه لقمانى چه سحبانى\r\nبدى نى در نهاد وى ز نيكان بد كى آيد كى * بلى از طينت اين گر نى چه جبريلى چه شيطانى\r\nشد او تا صاحب رى شد حديث صاحب رى طى * چه شخص صاحب ديوان چه صاحب يا چه ديوانى\r\nمخوان از فضل و از جعفر فراهم نه كهن دفتر * چه حاتم يا چه طى ديگر چه معنى يا چه شيبانى\r\nچو مهر چهر او تابد چه خاور يا چه خورشيدى * چو ابر دست او بارد چه بهمن يا چه نيسانى\r\nبر عزم دليرانش چه خوارزمى چه سقسينى * بر بزم وشاقانش چه يغمايى چه ختلانى\r\nبه چهر اينان چو در ايوان چه كنعان يا چه صديقى * به رخش آنان چو در ميدان چه زابل با چه دستانى\r\nالا اى عنبرين خامه چه پايان خواهى اين جامه * چو مدحش را گرانى نى چه انجامى چه پايانى\r\nايا دانا وزير رى مشار رى مشير رى * تو چون صاحب سرير رى چه فردوسى چه رضوانى \r\n\r\n","description":"","footnote":"","page_name":" 1465 ","page_number":25},
  {"content":"\r\n\r\n سر و دم مدحى از فتح خبوشان ظل سلطان را * خطا راندم ز خوارزمش چه خاور چه خبوشانى\r\nپس از مدح از معاف دكهاى مادح آبادش * سر و دم زان كه در عفوش چه خسرانى چه نقصانى\r\nتعالى اللّه يكى رسته به هر شش مه درش بسته * مگس در وى چو بنشسته چه منعى چه مگس‌رانى\r\nپذيرفت آن ملك عرضم ولى ترسم بدل گويد * چه مدحى و چه فتحى و چه بازارى چه دكانى\r\nچو نظم كارها را احتياجى نى به نظم وى * چه نظمى و چه نثرى و چه مدحى و چه ديوانى\r\nبه سال اندر مواجب برقرارستش درين دفتر * چو مرسومش مقرر شد چه انعامى چه احسانى\r\nوزيرا اين من و اين پار و اين امسال و اين دفتر * كجا ثبت از مواجب اين چه تهمت وين چه بهتانى\r\nبه هر سالى يكى ويرانه ملكى را به بيع آرم * بلى چون جوع زور آرد چه آبادى چه ويرانى\r\nز تمكين تاكنون افشاى اين رازم نشد ممكن * ولى چون اضطرار آيد چه تمكينى چه امكانى\r\nاز آن بگذشته من آخرند مداحى ستايشگر * ستاند ار ز من صادر چه دانايى چه نادانى\r\nمن و ديوان مدح خان و توجيهات شعر او * چو اين ديوان مرا ديگر چه توجيهى چه ديوانى\r\nز ظل شه عنايت كن رقم يا خود دهم طغرا * چو طغراى توام در كف چه منشورى چه فرمانى \r\n\r\n","description":"","footnote":"","page_name":" 1466 ","page_number":26},
  {"content":"\r\n\r\n\r\nو له ايضا\r\n باز به خرگه حمل رفت خديو خاورى * باز سران باغ را داد طراز عبقرى\r\nكار فتاده بوالعجب عيد در آخر رجب * شهر صيام در عقب كرده دواسبه شمرى\r\nخيز و بسيج آب كن بر به قدح شراب كن * دير مپو شتاب كن كار شتاب سرسرى\r\nچند ز غم در آوخى خيز و ستان به فرخى * از كف ترك خلخى جام شراب خلرى\r\nباده مگوى جرم خور خود ز چه از ملونى * باده مگوى مشك تر هم ز چه از معطرى\r\nنىنى مهر باده را مى نكند مقابلى * هم نه به باد مشك را مى نرسد برابرى\r\nتابش مهر چهر را تيره و ادهم آورد * بادهء مهرسان كند چهر زرير احمرى\r\nنكهت مشك آورد خشك دماغ و مغز را * بادهء مشك‌بو دهد مغز و دماغ را ترى\r\nدر شب عيد هركسى نزل ز هفت‌سين نهد * ما همه شين گرفته يك پايه گرفته برترى\r\nشعر و شراب و شيشه و شمع و شمامه و شكر * شاهدى از فروغ رخ غيرت شمع خاورى\r\nدر بر مردم چمن جامهء رنگ‌رنگ بين * غيرت ثوب سندسى شرم طراز عبقرى\r\nغيرت عبقرى شود آرى نغز جامه‌ايك * رنگ زريش مهر و مه آرد و ابر گازرى \r\n\r\nو له ايضا\r\n مرا دل آدم آن رخ باغ رضوانست پندارى * درو آن خال گندم زلف شيطانست پندارى\r\nز نفس صفوة اللهى بر آدم كار شد مشكل * خلاف نفس كردن كار آسانست پندارى\r\nدر آنجا بوالبشر را نفس قدسى بود و يك شيطان * مرا اينك دو شيطان كافت جانست پندارى\r\nدگر او خصم ايمانش نه كارى با دل‌وجانش * نه تنها كار اين شيطان به ايمانست پندارى\r\nمر او را ضيمرانى خط به دور ارغوانى رخ * به پيرامون سورى تازه ريحانست پندارى \r\n\r\n","description":"","footnote":"","page_name":" 1467 ","page_number":27},
  {"content":"\r\n\r\n دمى كاو باده پيمايد ز تاب مى برقص آيد * به رقص اندر به ايوان سرو بستانست پندارى\r\nحريف‌انداز و خصم‌افكن كه فرزادهء دستان * نهان در شخص پور پير كنعانست پندارى\r\nچو آهنگ غزل سازد به مستى نغمه پردازد * به بزم اندر درى كبك غزل‌خوانست پندارى\r\nمرا بالين مرا بستر ز مشكين‌موى آن دلبر * گلستان در گلستان سنبلستانست پندارى\r\nچو او را صاف‌مى بر لب لبش را بس صفا در مى * درخشان مهر در لعل بدخشانست پندارى\r\nبهار آمد حريفان هى كه آيد در پى اينك دى * دواسبه خنگ عمر از پى به جولانست پندارى\r\nشتابان رو به بستان كن ز پيمان تازه پيمان كن * كه عهد گل دمى چون عهد جانانست پندارى\r\nصفاى قطرهء شبنم نگر بر سبزهء خرم * زبرجد را زبر لؤلوئى غلتانست پندارى\r\nپريشان طره سنبل نگر بر روى سورى گل * به رخ ترك مرا زلف پريشان است پندارى\r\nچو چشم عاشقان بر چهر معشوقان به روى گل * همانا چشم عبهر محو و حيرانست پندارى\r\nتعالى اللّه به تن سركش نهالان گلستان را * چو جشن عيد شه ديباى الوانست پندارى\r\nعلى شاه گران پايه كه حق را سايه‌اى سايه * چه سايه كوز سيما مهر رخشانست پندارى \r\n\r\n","description":"","footnote":"","page_name":" 1468 ","page_number":28},
  {"content":"\r\n\r\n نه از خاك آمدش پيكر يكى بر پيكرش بنگر * بنا مىزد ز پا تا سر همه جانست پندارى\r\nدمى كز چار بالش رو نهد در پهنهء ميدان * روان اسفنديارى رو به مىدانست پندارى\r\nبه رخ خورشيدى اندر مغفر خود است خود گويى * به قد طوبايى اندر گبر و خفتانست پندارى\r\nجرنگ مغفر گردان ز گرز آهنين هردم * به گوش اندر همى آواى سندانست پندارى\r\nهم از شيران بر زو بر زو پيلان تهمتن تن * فضاى آستانش زابلستانست پندارى \r\n\r\nو له ايضا\r\n امروز اگر برى در ادنى است اشرفى * آن خود منم به شهر خدايا تو اعرفى\r\nاى دل معززى به بر بخردان دهر * غمگين مباش اگر بر اينان مخففى\r\nگر مصحفى به خانهء زنديقى اوفتد * نبود عجب اگر به نداندش مصرفى\r\nدرگاه خواجه ما نه از نديق را سراست * من اندرو فتاده چوبى وقع مصحفى\r\nدر اين زمانه دفتر دانش برو بشوى * ز اسباب روزگار به دست آر پس دفى\r\nدانش ميار واسطهء روزى و برو * دست آر يك‌دو ساده عذار مزلفى\r\nتا چند بهر روزيت اين كف بر آسمان * رو رو قضاى رفته بنه بر زمين كفى \r\n\r\nدر مدح شاهزاده محمود ميرزا گويد\r\n نبود گردش گردون اگر خلاف توالى * چرا نكرد زمانى موافقت به موالى\r\nمدار چشم وفاق و وفا ز گردش گردون * كه گفته‌اند نيايد ز سفله نيك سگالى\r\nدر از خانه گردون كه جز دو گرده ندارد * مخواه خوانچهء خاليگران ز خانهء خالى\r\nمشو فريفته از سادگى بنقش و نگارش * فريب گرزهء رنگين مخور ز خوش‌خط و خالى \r\n\r\n","description":"","footnote":"","page_name":" 1469 ","page_number":29},
  {"content":"\r\n\r\n خرام چرخ به نادان نه جز به مهرگرايى * نورد مهر به دانا نه جز به كينه سگالى\r\nببين به پشت كريمان دهر و مشت لييمان * يكى ز گنج سپهرى يكى ز رنج هلالى\r\nنگر به تير و دبير سپهر و پايهء نازل * دگر به زهرهء قوال چرخ و خرگه عالى\r\nز چرخ نيست گريزى جز آنكه روى گذارى * به آستان بلند آسمان مجد و معالى\r\nابو المؤيد محمود شه كه گوهر پاكش * نموده احمدى و خواجگانش كرده بلالى\r\nجلالت و جبروت خداى عز و جل را * جلال و ذات همايونش مظهريست جلالى\r\nچو كلك او به نگارش به كان فرست جواهر * چو لعل او به گزارش به لجه ريز لآلى\r\nشتابد از پى شبهش سپهر و مهر و نيابد * بس آن رود متواتر بس آيد اين متوالى\r\nبه روز كين كه به نيلىپرند يازد و سازد * ز خون خصم سيه‌روى خاك معركه آلى\r\nز برق صارم گردان تفى به طارم گردان * كه نسر چرخ درافتد نگون ز بىپروبالى\r\nسپهر را شكند محور آن‌چنان كه نه ديگر * توان ز قطب جنوبى شناخت قطب شمالى\r\nپى ستيز و گريز است شاه و باره دشمن * يكى نموده پلنگى يكى نموده غزالى\r\nكجا ازو به وغا خصم را گمان رهايى * مگر به پويهء ريو و فسون چاره سگالى\r\nبدان مثابه كه افراسياب در صف هيجا * رها ز چنگ تهمتن شد از گسسته دوالى\r\nمن كليل و مديح شهى كه ناطقه پيشش * بسان جذر اصم آيدى ز گنگى و لالى\r\nسخن همان به دعا ختم به كه آرم و خواهم * وجود ذات خداوند از خداى تعالى\r\nهماره تا كه ز ايام نام هست به گيتى * هماره تا كه به گيتى سخن رود ز ليالى\r\nتو را چنان شب ديجور باد صبح مخالف * تو را چو صبحدم عيد باد شام موالى \r\n\r\nو له ايضا\r\n آمده شاه خاوران چهره چو مهر خاورى * جبهه ماه نخشبى قامت سرو كشمرى\r\nناصيهء مباركش مطلع نور احمدى * خوابگه بلاركش مضجع تيغ حيدرى\r\nعرصهء رزم و لشكرش سطح سپهر و اختران * لشكر خصم و حمله‌اش انجم و مهر خاورى\r\nچرخ و غريو كوس او احمد و طاق كسروى * خاره و زخم گرز او حيدر و لات آذرى\r\nچوبهء تير توزيش شرم شهاب آسمان * چنبر چرخ چاچيش غيرت چرخ چنبرى \r\n\r\n","description":"","footnote":"","page_name":" 1470 ","page_number":30},
  {"content":"\r\n\r\n هم به بر مباركش هم به فراز تاركش * چرخ نموده جوشنى مهر نموده مغفرى\r\nرفت به در سكندرش خورد قفا بس از درش * ماند لقب سكندرش خورد ز بس سكندرى\r\nآتش جيش عيسوى زاب برنده‌صارمش * آب همىببرده از نار خليل آذرى\r\nرانده سپاه بيكران از صفحات خاوران * وز پى كين كافران بسته ميان به كيفرى\r\nروز وغا كه خصم را لرز ز كوس كسروى * هم ز صمم صماخ را رنج ز سنج سنجرى\r\nزير يلان تكاوران مست چو پيل هندوى * بر زبرش تهمتنان راست چو شير بربرى\r\nخسرو شرق در فلك مانده ز تيرگى رنگ * وز تف صارم ملك جسته به غرب رهبرى\r\nدشت ز خون روسيان بحرىكش نهنگ‌سا * هر طرفى تكاوران كرده در آن شناورى\r\nلرزه به عرش درفتد زان سان كش به قائمه * چنگ زنند عرشيان از چه ز راه مضطرى\r\nعيسويان ز بيم جان دست به چارم آسمان * كاخرمان چسود از آن امتى و پيمبرى\r\nگشته جهان بديده‌مان تير همى چو طايرت * چاره سگالمان گرت هست به حق مجاورى\r\nزان سپس از مسيحشان از فلك آيد اين ندا * كيست كز او غريوتان رفته به كاخ مشترى\r\nويله‌كنان به پاسخش در فلك افتد اين ندا * جز شه خاوران دگر كيست بدين مظفرى\r\nزاده خسرو آن شهى كامده تيغ صفدرش * وارث تيغ حيدرى حارس دين جعفرى\r\nبرد رسوم عيسوى هشت بناى احمدى * كرد كنيسه مسجدى كرد اريكه منبرى \r\n\r\nو له ايضا\r\n اى موى چه چيزى كه چنين جلوه‌گر آيى * گه مشك و گهى عنبرم اندر نظر آيى\r\nگاهى ز بن گوش زنى سر چو قرنفل * گاهى ز بر لب چو سپر غم به درآيى\r\nگه ابر و گهى هاله به چشم آييم از دور * گه مار و گهى مور چو نزديك‌تر آيى\r\nگر ابر نه‌اى از چه شوى حايل خورشيد * گر هاله نه‌اى از چه به دور قمر آيى\r\nگر مار نه‌اى از چه زنى حلقه سر گنج * ور مور نه‌اى از چه به گرد شكر آيى\r\nتو پردهء ابرستى و در پردهء تو مهر * وين طرفه كه هم پرده و هم پرده‌در آيى\r\nتو مار سر گنجى و اين طرفه كه در پاس * غارتگر گنجينهء هر سيم و زر آيى\r\nبيهوده نه زاهد پى كين تو كمر بست * دانست تو خود مصدر افعال شر آيى \r\n\r\n","description":"","footnote":"","page_name":" 1471 ","page_number":31},
  {"content":"\r\n\r\n اى كاش زنخ شيخ ستردى بدل زلف * تا حشر نهشتى كه ز رخساره برآيى\r\nاى شيخ زنخ را كه ببايست كشى تيغ * صلح آرى و با زلف چنين كينه ور آيى\r\nزنهار دل خلق مكن بىسروسامان * كانجام ز پاداش عمل در بدر آيى \r\n\r\nاز تركيب‌بند كه در هنگام و با گفته است\r\n آمد يلى مرگش يزك رمح از سماكش تا سمك * رايات جيشش قد هلك آيات ظلش قد قتل\r\nاندر نگين نقش و با هنگام كين مردم ربا * البرز از گرزش هبا شهلانش از شل مضمحل\r\nهر سوى رخش انگيخته تيغ از اجل آويخته * بس خون ز سهمش ريخته ناكرده آهنگ جدل\r\nدر رى بابلق زد چو هى آمد بيك اسهال و قى * پس سخت‌باز و سست‌پى از پاى انك از دست شل\r\nبيننده‌شان افتاده كو بدرود كرده فر و ضو * چون داس كو به درود جوزا كشته هامون كرد تل\r\nبس گنج بىگنجور شد مغرور بس مقهور شد * منصوب بس مجرور شد عامل بس افتاد از عمل\r\nخلق از تفش بگريخته دلق از بر خود ريخته * خروار سير آويخته با رطلى از كافور و خل\r\nبسته تناتن بارها چون رنگ از رخسارها * بسپرده راه غارها بگزيده جا اندر قلل\r\nبس بابك از بيم خطر فرزند را راندى ز بر * بس مامك اندر رهگذر كودك فكندى از بغل\r\nاهل طرب هر سو نوان استغفر اللّه بر زبان * لا حول گو تعويذخوان دم بسته از قول و غزل \r\n\r\n","description":"","footnote":"","page_name":" 1472 ","page_number":32},
  {"content":"\r\n\r\n آرى هلوع آمد بشر آرد جزع هنگام شر * چون شد خطر گيرد خطر چون شد اجل گردد اجل \r\n\r\nقطعات\r\n شه خورشيدفش فتحعلى شاه * كه چهرش آفتاب عالم‌آرا\r\nزهى اى جان‌فزا تمثال خسرو * كه آمد جامه‌ات ديباى خارا\r\nشدى شيدا چو فرهاد دلاور * گرت مىديد شيرين دلارا\r\nازين سنگ و ازين صورت در اسلام * جهان را بينم آيين نصارا\r\nغرض چون پرتوآرا شد در آن سنگ * فروغ آفتاب چهردارا\r\nپى تاريخ سالش زد رقم عقل * كز ايزد نور در طور آشكارا \r\n\r\nفى الهزل\r\n خواجه عيد است و هيچ مىدانى * كه من از فاقه ژنده دارم رخت\r\nجز رهى هركه بنگرى خود را * داده زيور ز رخت گرچه درخت\r\nبنده را از پى تدارك عيد * جگر از رنج فاقه لختالخت\r\nاير من هفت‌سين من چه كنم * نيست اندر كفم جز اين از بخت\r\nبشمر اينك سپيد و سرخ و سياه * سهمگين و سطبر و سركش و سخت \r\n\r\nو له\r\n دوشينه مرا با نوى مشكو به سيه داه * آن كز همه تن ديده و دندانش سپيد است\r\nگفتا كه به مطبخ رو و كن ساز طعامى * هرچند ره مطبخ ما سد سديد است\r\nزين تازه سخن كرد سيه حيرت و حق داشت * ديريست كز اين‌گونه سخنها نشنيد است\r\nشد راست ز جا و به زبان كج خود گفت * دنيا سپرى آمده يا صور دميد است\r\nتا كاجه ما رخت ازين كانه به در برد * وين كانه گدايى به پسر كاجه رسيد است\r\nما در كف خود دستهء كفگير نديدى * هم ششم سيا روى ته ديگ نديد است \r\n\r\n","description":"","footnote":"","page_name":" 1473 ","page_number":33},
  {"content":"\r\n\r\n رسم كهنى بود درين كانه ور افتاد * كف ريدن و باد كوردن آيين جديد است\r\nالقصه پس از فكرت گفتا پهميدى * طبا كسى گلشهره نشان شب عيد است \r\n\r\nفى الهزل و المطايبة\r\n دوش رندى خلوتى خوش خالى از اغيار داشت * خلوت از حورا و غلمانش ز جنت عار داشت\r\nشاهدش خوش‌تر ز غلمان زان كه غلمان بهشت * ذكر استغفار و آن الحان موسيقار داشت\r\nحور القدوس القدوس و آن حورا سرشت * الصبوح و الصبوح اوراد در اسحار داشت\r\nمى چو پيمودند غلمان حور را بگشاد بند * غلغل مى خوش‌خوش از پى خشحش شلوار داشت\r\nاندر افتادند حالى آن دو سيمين‌تن به هم * كاين شعف بسيار و آن ديگر شق سرشار داشت\r\nجلوه رخسار غلمان گرد حورا شد ز كار * آن اگر در سينه نار اين چهرهء گلنار داشت\r\nمن ندانستم كه آن از دشمنى يا دوستى است * ليك ديدم ماجرا بس كشمكش بسيار داشت\r\nنغمه‌هاى آوخ آوخ خواست زان حورا سرشت * كآن‌چنان دلكش نوايى زخمهء مزمار داشت\r\nگفتمش در عين و صلى اين‌همه فرياد چيست * گفت ما را جلوهء معشوق بر اين كار داشت\r\nالغرض با آب رضوان چشمه‌سار حور را * شيوه جنات تجرى تحتها الانهار داشت \r\n\r\n","description":"","footnote":"","page_name":" 1474 ","page_number":34},
  {"content":"\r\n\r\n\r\nفى المطايبة و الهزل\r\n صاحبا من بنده از امساك كو در دولتت * ترك نعمتهاى رنگارنگ گوناگون كند\r\nبستر و بالين ز خشت و خاك در اين سرد دى * اكتفا با اين لحاف كهنهء گردون كند\r\nپاره‌ها بر روى هم دوزد ملون كز نخست * هركسش بيند گمان مرغ بوقلمون كند\r\nنسترد موى از سر و ناخن نگيرد از بنان * همچو آن جوكى كه ترك اين جهان دون كند\r\nنه بپوشد نه بنوشد جمله مى يا رد و ليك * مى نيارد ترك معشوق و مى گلگون كند\r\nشاعران را طبع امرد باز و خود مىدانيا * كس نيارد عادت ديرينه ديگرگون كند\r\nالغرض اين روزها تركى مرا دل‌برده كو * نرخ تسعين را سخن از عشر و از عشرون كند\r\nپنج تومانش فرستادم به مصحوب يكى * چاكرى كز ملعنت ابليس را مغبون كند\r\nتا مگر از مقدم ميمون آن زيبانگار * حجره‌ام را غيرت ار تنگ و انگليون كند\r\nرفت و آن زيباپسر گفتا كه مىخواهد اگر * كز وصالم خواجه‌ات خرم دل محزون كند\r\nبىسخن بىچند و چون بىگفت‌وگو آخر كلام * پنج ديگر بازمىبايد بر اين افزون كند\r\nگفت اگر اينت متاع و اين مباع اينش بها * بايد آن بيچاره فكر دولت قارون كند \r\n\r\n","description":"","footnote":"","page_name":" 1475 ","page_number":35},
  {"content":"\r\n\r\n خواجه‌ام را خرج بسيار است و دخلش اندكيست * كس نمىبايد كه پاى از حد خود بيرون كند\r\nگفت وى نى صد مقرر دارد از خان وزير * آن وزيرى كو اداى دين هر مديون كند\r\nگفت آخر خواجه‌ام مردى معيل است اى پسر * گر ترا ده داد با صد تن عيالش چون كند\r\nخرج اگر اينست صد تومان خان آن‌قدر نيست * كو به هريك ماه در يك سال يك‌ره كون كند\r\nگفت رو افسون مخوان جز دادن زر چاره نيست * گر همه بايد سراى خويش را مرهون كند\r\nگفت اندر عهد خان آمد سراى او چو دشت * كس كجا يا رد گروگان عرصهء هامون كند\r\nزين سخن در خنده شد آن ترك و الحق جاى داشت * كافرينها بر شگرفيهاى اين مضمون كند\r\nعاقبت آن چاكر بيچاره برگشت و نشد * كو بدان افسانه‌ها آن ترك را افسون كند\r\nبايد اكنون خان ذىشأن از يكى زين چار كار * چارهء كار مرا با رأى افلاطون كند\r\nيا به ايمايى مرا پيكر به خاك و خون كشد * يا به فرمانى مرا از مرز رى بيرون كند\r\nيا صدم را اذن افزودن پى طفلان غير * يا مرا بر گادن اطفال خود مأذون كند \r\n\r\nفى الهجاء\r\n از روى سرخ و ابروى اسپيد وى مرا * روسى به طنز خوانده يكى روسپى زنى \r\n\r\n","description":"","footnote":"","page_name":" 1476 ","page_number":36},
  {"content":"\r\n\r\n گوييدش از من اى كه درين شهر قرنهاست * در غر زنى تو شهرهء هر كوى و برزنى\r\nپيرايه مرد را خرد است ار نه چون رهى * رو بخت گير اگر همه با تاج و گرزنى\r\nطيبت گرت رسيده به خاطر به من چرا * دانستمت كه كودنى و طرفه كودنى \r\n\r\n998 مدهوش جرفادقانى\r\nنامش ملا محمد صادق و ملاباشى نواب شاهزاده حيدر قلى ميرزا حاكم سابق گلپايگان بوده است و عمرى در خدمت او آسوده در سفينه اين ابيات به نام او ديده شد :\r\n نوبهار است و به گلزار نسيم سحرى * مىدهد مژده كه گل راست گه جلوه‌گرى\r\nمىپرستان جهان را كه خبر خواهد داد * كه ازين‌پس خبرى نيست به از بىخبرى\r\nدر چنين فصل كه بىپرده صبا در گلزار * هردم از غنچهء نورسته كند پرده‌درى\r\nمن و ترك مى و معشوق زهى بىخردى * من و قطع‌نظر از عيش خهى بىبصرى \r\n\r\n999 منظور شيرازى\r\nنامش آقا محمد ابراهيم به طلاقت لسان و حلاوت بيان مشهور و در افسانه‌خوانى در حضرت خاقانى مذكور گرديد و احضار شد در سفر و حضر از افسانه‌هاى كهن متضمن اشعار خوب به عرض صاحبقران رسانيدى گاهى شعرى گفتى سالها با من رفيق و شفيق بود اكنون درگذشته است .\r\n به صد هزار افسون دل گرفتم از كف ماهى * ربود سروقد ديگر از كفم به نگاهى\r\nز ناوك مژه كردى هزار رخنه به جانم * كجا رواست به يك‌تن ستم كنند سپاهى \r\n\r\n","description":"","footnote":"","page_name":" 1477 ","page_number":37},
  {"content":"\r\n\r\n\r\n1000 مفتون آذربايجانى\r\nنام شريف ايشان عبد الرزاق بيگ و خلف الصدق خان جلالت نشان نجفقلى خان دنبلى بيگلربيگى سابق تبريز بوده عظمت شأن آن خاندان مستغنى است از بيان گويند صاحب اخلاق و عالىهمت و خوش‌مشرب و با تتبع وافى و فضلى كافى و حضرت نايب‌السلطنه مغفور و وليعهد منصور مبرور نور اللّه مرقده را با وى كمال التفات و توجه بوده و او را نهايت رعايت مىفرموده و نيز گفته‌اند كه تاريخى نيكو نگاشته ديده نگرديده و تذكره هم از اشعار جمع كرده كه اجمالا به نظر فقير رسيده بالجمله صاحب فضل و كمال و تأليف و تصنيف شايسته است در شهور سنهء 1243 وفات يافته به روضهء رضوان شتافته گاهى به نظم مىپرداخته‌اند و غزل و قصيده مىساخته‌اند ازوست :\r\n\r\nدر مدح خاقان مغفور فتحعلى شاه نور الله مرقده\r\n تعالى اللّه كرا باشد چو تو منظور خوش‌منظر * سمن‌سيما و سنبل‌موى و سوسن‌بوى و نسرين‌بر\r\nز خيل خوبرويان سهىقامت ترا ديدم * پرىديدار و گل‌رخسار و خوش‌گفتار و مه‌پيكر\r\nلب و زلف و خط و چشم تو اى رشك سيه‌چشمان * شكرريز و عبيرآميز و عنبربيز و غارتگر\r\nدريغ از روز وصل تو كه دورم از تو و دارم * به سر خاك و به كف باد و به چشم آب و به دل آذر\r\nبه جان زار من رحمى كه باشد در غم عشقت * به لب آه و به دل ناله به تن داغ و به جان اخگر\r\nسزد گويم كه باغ خلد دارم چون ترا دارم * كه تو حورى رخت جنت قدت طوبى لبت كوثر \r\n\r\n","description":"","footnote":"","page_name":" 1478 ","page_number":38},
  {"content":"\r\n\r\n ربودى از كف من دين و دل زان طرهء مشكين * نمىترسى مگر از عدل شاهنشاه دين‌پرور\r\nشه گيتىستان فتحعلى شه آنكه فرمانش * بود جارى به انس و جان بود سارى به بحر و بر\r\nاساس جاه او و الا بناى عدل او محكم * نسيم لطف او گلشن سموم قهر او آذر\r\nبريزد در صف جنگ از نهيبش سرگرايان را * زبر جوشن ز تن خفتان ز كف صارم ز سر مغفر\r\nهنر با رأى او منضم خرد در ذات او مدغم * سخا با دست او توأم ادب در طبع او مضمر\r\nالا تا گردش گردون و دور اختران باشد * بود او در جهان سلطان بود او در جهان سرور \r\n\r\nفى الحكمة و الموعظه\r\n روزى سر از دريچهء همت برآورم * زين كاخ تا به كنگرهء عرش برپرم\r\nحوران در انتظار من و من ز ابلهى * از زال پرفريب جهان عشوه مىخرم\r\nآماده گشته ساغر ز قوم در جحيم * من در هواى مطرب و ميناى و ساغرم\r\nگه مفلسم ز گوهر شادى از آنچه باك * بنگر ز اشك دانهء ياقوت احمرم\r\nپرمايه‌ام اگرچه ز زر نيست مايه‌ام * گه مفلسم ولى ز قناعت توانگرم\r\nخاموش و نكته‌سنج به عالم چو سوسنم * آزاد و سربلند به دوران چو عرعرم \r\n\r\nهم از مثنويات اوست كه در نصايح گفته\r\n چشم حيلت بين بسى دارى به كار * چشم عبرت‌بين اگر دارى بيار\r\nچند خسبى رفت اينك قافله * بوى خون مىآيد از اين مرحله\r\nكعبهء دل معبد اهل وفا است * كعبهء دل مقصد اهل صفا است \r\n\r\n","description":"","footnote":"","page_name":" 1479 ","page_number":39},
  {"content":"\r\n\r\n كس نخواهد زيست در دام هوس * مانده است اين خانه از بسيار كس\r\nاى لب باد صبا در بوستان * بر گل و سنبل وزد بىدوستان\r\nرفته‌ام يك‌بارگى از يادها * خاك ما را برده هر سو بادها \r\n\r\n1001 مايل آشتيانى\r\nنام شريف آن جناب ميرزا محمد على و خلف الصدق مرحوم ميرزا كاظم آشتيانى قمى مستوفى الممالك مشهور است كه خانواده ايشان به جلالت شأن در تمامت ايران به قدامت دودمان معروفند و ميرزاى معظم اليه به فضل و كمال و جاه و جلال متفرد بوده و در فطانت و متانت بين الاماثل و الاقران متوحد در ادب مفخر عرب و درحكم زبدهء عجم در انشا قدوهء بلغا و در نظم و نثر سرور فصحا در حدث ذهن به مرتبهء بلند و در اصابت رأى به درجهء ارجمند زيبندهء امارت و شايسته وزارت به همهء صفات پسنديده موصوف بود لهذا شهريار قدردان كامكار نايب‌السلطنه منصور عباس شاه غازى مغفور طاب ثراه و جعل الجنة مثواه وى را به خدمتگزارى و پيشكارى فرزند نامدار خود مأمور فرموده و عمرى در حضرت پادشاه جمجاه و سلطان گيتىستان شاهنشاه عصر ابو الفتح و النصر مروج مذهب تازى سلطان محمد شاه غازى خلد اللّه ملكه كارگزار بوده و قبل از ظهور سلطنت و جلوس باميمنت پادشاه اسلام‌پناه او به رحمت ايزدى پيوسته و از بند پيكر عنصرى رسته رحمة اللّه عليه اكنون نيز منصب جليل استيفاى ممالك پس از برادر كهتر وى ميرزا محمد حسن رحمه اللّه با برادرزاده ميرزا محمد على مرحوم ميرزا محمد يوسف است و فرزندان وى نيز در دربار معدلت مدار با مناصب عاليه و سيورغال متواليه در عين عزت و در ظل رأفتند جناب وى را در مراتب شاعرى پايهء اعلى و درجهء قصوى بوده و اشعار را به طرز استادان سلف پخته و سنجيده بيان مىنموده از فحول شعراى اين عهد محسوب مىشوند اگرچه تمامت اشعار و قصايد آن جناب را نديده‌ام از آنچه به دست آمده اين ابيات را گزيده‌ام ازوست :\r\n\r\n","description":"","footnote":"","page_name":" 1480 ","page_number":40},
  {"content":"\r\n\r\n\r\nمن قصائده\r\n اى باغ روح‌پرور اى قصر جانفزا * اى عرش قدس يزدان اى كاخ كبريا\r\nفيضى ز درگه تو و تسنيم در بهشت * عكسى ز قبهء تو و خورشيد در سما\r\nاز گلشنت نسيمى و ارواح را طرب * از گلبنت شميمى و اجسام را بقا\r\nخاك تو روح‌پرور و آب تو روح‌بخش * باد تو مشك‌بيز و نسيم تو مشك‌سا\r\nخشمش چو خصم بندد صد فوج و يك نهيب * طبعش چو جود گيرد صد ملك و يك عطا\r\nبيرون ز ظل جاهش نگشوده است دهر * نه جبههء صباحى و نه طره مسا\r\nافزون ز درك رأيش ناديده است و هم * نه صورت صوابى و نه چهرهء خطا \r\n\r\nدر مدح شاهنشاه گيتىپناه ابو المظفر سلطان محمد شاه قاجار\r\n همايون جشن نوروز دلارا * مبارك باد بر فرزند دارا\r\nبه روى و راى چون ماه است و خورشيد * به دست و طبع چون ابر است و دريا\r\nمبارك‌پيكرى بىمثل و مانند * همايون‌گوهرى بىشبه و همتا\r\nشمارد از ضمير اختران راز * گذارد بر سرير آسمان پا\r\nچو فيض روح در كيهان مربى * چو نور عقل از نقصان مبرا \r\n\r\nو له ايضا\r\n آفتابى و آفتاب مراد * آسمانى و آسمان وفا\r\nنشر عدلت جهان نايبه‌خيز * سير كلكت سپهر را تبه‌زا\r\nهمه محكوم امر و نهى تواند * گوش بر حكم و هوش بر آنها\r\nپيشكاران پيشگاه قدر * كاردانان كارگاه قضا\r\nويحك آن موقف مقدس چيست * با ارم جفت و با حرم يكتا \r\n\r\n","description":"","footnote":"","page_name":" 1481 ","page_number":41},
  {"content":"\r\n\r\n\r\nدر مدايح ائمهء معصومين و حضرت امير المؤمنين سلام اللّه عليهم\r\n به پخته‌هاى جهان هرچه بنگرى همه خام * به نفعهاى زمان هرچه بنگرى همه ضر\r\nعتاب و قهر است اين لطفهاى مير و وزير * شرنگ و زهر است اين نكته‌هاى شير و شكر\r\nهمه جمال بزرگى همه جلال وجود * همه سپهر محامد همه جهان هنر\r\nاسير طاعت و فرمانشان چه فوق و چه تحت * ذليل منت و احسانشان چه خشك و چه تر\r\nزمانه را ز چه از جاهشان شكوه شگرف * ستاره را ز چه از رأيشان خطاب خطر\r\nتفى ز هيبتشان نار حفرهء دوزخ * نمى ز رحمتشان آب چشمهء كوثر\r\nهمه بديدم آن روضه‌ها كه در مينو * همه بديدم آن قبه‌ها كه بر اختر\r\nهمه به نكهت و نزهت ز باغ رضوان به * همه به رفعت و رتبت ز كاخ گردون بر\r\nجهان امكان را نور ذات او مبدا * صفات يزدان را ذات پاك او مظهر\r\nفكند تاب سنانش ز دهر بيخ خلاف * كشيد آب حسامش به چرخ شاخ ظفر\r\nبريد و برد ز ميدان كين سر مرحب * گرفت و كند به نيروى دين در خيبر\r\nشكوه قدرش آن عالمى كه بىمبدأ * محيط حلمش آن لجه‌اى كه بىمعبر\r\nهنوز يا بى در طبع امن طعم و سن * هنوز بينى در چشم فتنه كحل سهر\r\nبه داغ طاعتشان چاراصل و پنج حواس * به مهر بيعتشان نه سپهر و هفت‌اختر\r\nز تاب هيبت او دود خيزد از دريا * به ياد نعمت او آب زايد از آذر\r\nمخالفان را تارك شكسته با ناچخ * منافقان را پهلو دريده با خنجر\r\nبلندمرتبه شاها كه فر دولت تو * ز باختر همه يكسر گرفته تا خاور\r\nبه پايه قدر تو آن عالمى كه بىپايان * به مايه جاه تو آن قلزمى كه بىمعبر\r\nگشاى ملك جهان و رباى تاج شهان * كه روزگار مطيع است و آسمان بر در\r\nتو شاد باش و تو شاه و تو تاج‌خواه و تو باج * تو جيش ران و تو عيش و تو سيم‌بخش و تو زر \r\n\r\nو له ايضا\r\n ابو المظفر عباس شه كه پايهء او * فراز جايى كز نور و سايه باشد بر\r\nبلند اختر او آفتاب با افضال * خجسته موكب او آسمان پراختر \r\n\r\n","description":"","footnote":"","page_name":" 1482 ","page_number":42},
  {"content":"\r\n\r\n چو حلم او به درنگ و چه حكم او به شتاب * شتاب باد هبا و درنگ خاك هدر \r\n\r\nدر مدح وليعهد مغفور و نايب‌السلطنهء مبرور عباس شاه قاجار\r\n فرخنده به شاه دادگستر * اين عيد و هزار عيد ديگر\r\nخورشيد شهان به طلعت و روى * جمشيد جهان به حشمت و فر\r\nعباس شه آنكه پايهء او * از پايهء آسمان بود بر\r\nگر كعبهء امن بايدت باش * بر درگه او چو حلقه بر در\r\nاى روى زمين ترا مصفا * اى ملك جهان ترا مسخر\r\nدر تيغ تو شعله‌هاى دوزخ * در نطق تو جويهاى كوثر\r\nروزى كه به مرز روم راندى * لشكر به نبرد عاصيان در\r\nگيتى همه گرز بود و زوبين * هامون همه مرد بود و مغفر\r\nاز خسته و بسته بود چندانك * هم دشت ستوه گشت و هم در\r\nاى در دل روزگار شادى * وى بر سر آفتاب افسر\r\nامروز كه روز شادمانيست * دركش ز شراب عيش ساغر\r\nاينك به مراد خاطر تست * دوران سپهر و سير اختر\r\nعيد عجم است و نوبت بار * روز طرب است و بخشش زر\r\nاين روز و نود هزار چون اين * بادات مجدد و مكرر \r\n\r\nهم در مدح ملك‌زادهء اعظم نايب‌السلطنه عباس شاه قاجار نور الله مضجعه\r\n خسروان را خطر و جاه به رايست و هنر * نه به تأويل و روايات و به تأليف و خبر\r\nخبر شاهان ديديم به تاريخ قديم * هنر ميران خوانديم ز روى دفتر\r\nآنكه با پايهء او مايهء اجرام هبا * آنكه با مايهء او پايهء افلاك هدر\r\nكيست دانى ز خداوندان داراى زمين * كه بزرگى به تبار اندرش از جد و پدر\r\nبو المظفر ملك غازى عباس شه آنك * شرف ملك بيفزود به رأى و به هنر\r\nنايب ملك شهنشاه خداوند ملوك * كه ز خردى بزرگان جهان شد سرور \r\n\r\n","description":"","footnote":"","page_name":" 1483 ","page_number":43},
  {"content":"\r\n\r\n حشمت جاهش از گوهر گيتى افزون * رفعت كاهش از گنبد گردون برتر\r\nسپه آنجا كه برد كشور ميران ويران * حمله آنجا كه كند مغفر شاهان معجر\r\nچون ملك ديدش اندر خور ديهيم و سرير * سپه و ملك ببخشيد و كله داد و كمر\r\nنه بجز گوهر زين يافت سر او بالين * نه بجز جوشن كين خواست تن او بستر\r\nزان غنايم كه ز هر غزوه بياورد هنوز * گنجها يا بى انباشته در هر كشور\r\nزان اسيران كه به هر پرده روا نداشت هنوز * لعبتان بينى آراسته چون شمس و قمر\r\nعزم او رايتى افراشت كه همراز فلك * رأى او لشكرى آراست كه انباز ظفر\r\nلشكرى چون به جهاد اندر گويى كه قضا * سپهى چون به نفاذ اندر گويى كه قدر\r\nگر بجنبند تو گويى كه بجوشد دريا * ور بكوشند تو گويى كه خروشد تندر\r\nچون گشايند كمين راه ببندد گردون * چون گرايند به كين پاى ندارد اختر\r\nملكا دادگرا اى كه به دوران جهان * پدرى چون تو جهاندار نپرورد پسر\r\nنه سحابى و نه خورشيد چو خورشيد و سحاب * صرهء سيم برافشانى و گنج گوهر\r\nنه سپهرى و نه ستاره چو ستاره چو سپهر * سبب سود و زيانى مدد نفع و ضرر\r\nساحت جاه تو چندان‌كه مساحت نكند * تا ابد سايهء خورشيد ازو يك كشور\r\nعالم امن تو آن عرصه كه در خواب و خيال * فتنه آنجا به غلط نيز نيارست گذر\r\nبشتاب اندر تا قبهء چرخ ازرق * به سكون اندر تا تودهء خاك اغبر\r\nهمه اقطار زمين حكم ترا در فرمان * همه ادوار فلك رأى ترا در چنبر\r\nنوبت عيش تو با حشمت و قدر و اقبال * جنبش جيش تو با نصرت و فيروزى و فر \r\n\r\nدر مديحهء حضرت معصومه بنت امام موسى كاظم\r\n اى بانوى بهشتى اى زاده پيمبر * فر فراخ كيهان نور بزرگ داور\r\nرخشنده اختر جان زيبنده گوهر دل * فرخنده دخت موسى فرخ سليل جعفر\r\nمعصومهء دوعالم مجموعهء دو گيتى * بانوى هفت حجله خاتون هفت كشور\r\nآنجا كه مسند تو ميران برند سجده * آنجا كه معجز تو شاهان نهند افسر\r\nبا رأى روشن تو بر چهر مهر برقع * با فر حشمت تو بر فرق ماه معجر \r\n\r\n","description":"","footnote":"","page_name":" 1484 ","page_number":44},
  {"content":"\r\n\r\n در عرشگاه امكان فرخ سير نياكان * ميران ملك‌آرا شاهان دادگستر\r\nفرمان‌بران يزدان فرماندهان كيهان * پروردگار زهرا نوباوگان حيدر \r\n\r\nهم در ستايش حضرت نايب‌السلطنهء مغفور\r\n جاهش فراز افخم و افلاك * نامش طراز نامه و دفتر\r\nعزش نه تحت داند و نه فوق * جودش نه خشك ماند و نه تر\r\nو همت سپهر خواند به پايه * گفتا سپهر كاينش نه درخور\r\nآن گوهريست مايهء ذاتش * كز آفرينش آمده برتر\r\nرأيت دواسبه تاخت بر غيب * معلوم كرده مدغم و مضمر\r\nسعيت دودسته آخته شمشير * معمور كرده كشور و لشكر\r\nنه بىتو هيچ ملك مصفا * نه بر تو هيچ راز مستر\r\nدوشيزگان حجلهء حلقت * چون بر سپهر زهره ازهر\r\nدلكش چو نغز روضهء مينو * زيبا چو پاك طلعت اختر\r\nننگ جمال سدره و طوبى * رشك زلال زمزم و كوثر\r\nچرخت به طبع خاضع و خاشع * دهرت به طوع ناصر و ياور\r\nعيشت بگاه بزم مهنا * جيشت به روز رزم مظفر \r\n\r\nو له\r\n حريم حشمت آن ناسپرده پاى گمان * حجاب حرمت اين نابسوده دست خيال\r\nشمرده فكرت آن هرچه نكته‌هاى وجود * گشاده همت اين هرچه عقده‌هاى محال\r\nز تيغ اين يك بر ماه رايت مهدى * ز بيم آن يك در چاه فتنه دجال\r\nنفاذ حكم يكى را ستاره گشته رهى * سخاى دست يكى را زمانه گشته عيال\r\nهماى همتشان راست دهر در سايه * عقاب رايتشان راست چرخ در چنگال\r\nچو جودشان بشمار اندر است موج بحار * چو حكمشان بشتاب اندرست جرم جبال \r\n\r\n","description":"","footnote":"","page_name":" 1485 ","page_number":45},
  {"content":"\r\n\r\n\r\nو له ايضا\r\n كامران آمد و فرخنده به فيروزى فال * موكب جاه شهنشه به مقام اقبال\r\nموكبى غيب و شهودش همه در عرض سپه * موكبى سايه و نورش همه در ظل ظلال\r\nغور عزمش به عيان بيند آن را كه نهان * عون حزمش بوجود آرد آن را كه محال\r\nقدر گيتى همه كم آمد و جاه تو فزون * نقش هستى همه نقض آمد و ذات تو كمال\r\nخسروان عيش گذارند چو آرايى جيش * ملكان مال سپارند چو افرازى يال \r\n\r\nو له\r\n آفتابيست فراز انجم * آسمانيست وراى اجرام\r\nآنكه او عزمش پيش از جنبش * آنكه او حزمش بيش از آرام\r\nآنكه با دولت عدلش كه رمه * آنكه با نعمت امنش دد و دام\r\nآنكه با نشرهء حزمش آمد * آسمان را طمع حادثه خام\r\nآنكه با جلوهء قهرش افسرد * خون عصيان به عروق ايام\r\nطيره آنجا كه دل اوست محيط * خجل آنجا كه كف اوست غمام\r\nقلمش كاشف اسرار وجود * كرمش كافى ارزاق انام\r\nشرف خدمت او مقصد خاص * كنف طاعت او موقف عام \r\n\r\nو له ايضا\r\n آمد اينك به دست بادهء رنگين * آن ختنى لعبت من آن صنم چين\r\nچنبر عنبر فروشكسته به سورى * توده گلنار برنهاده به نسرين\r\nدر شكن شب نموده پيكر خورشيد * در شكر لب نهفته خوشهء پروين\r\nسحر نگارد از آن دو نرگس بىباك * مشك فروشد از آن دو سنبل پرچين\r\nجانها درهم فكنده از فتن آن * دلها برهم شكسته از شكن اين\r\nغمزهء فتانش بسته بيلك و پيكان * همچو غلامان شاه خنجر و زوبين\r\nگيتى گلشن كند چو جنبد از مهر * عالم جوشن شود چو جوشد از كين \r\n\r\n","description":"","footnote":"","page_name":" 1486 ","page_number":46},
  {"content":"\r\n\r\n ماه فروزد چو برفروزد خرگاه * برق درخشد چو برنشيند بر زين\r\nقهرش و در قعر نار هرچه زبانه * خلقش و در باغ خلد هرچه رياحين \r\n\r\nاز تركيب‌بند كه در ستايش خاقان جنت‌مكان عرض شده\r\n نوبت عيش است و ساقى مى به ساغر ريخته * در بلورين مشربه ياقوت احمر ريخته\r\nباده اندر جام دارد يا شفق در صبحدم * يا به ماه يك‌شبه خورشيد خاور ريخته \r\n\r\nو له\r\n ابر آزارى به گلشن لؤلؤ تر ريخته * بر بساط سبزه ديباى مصور ريخته\r\nهمچو طبع در نشان پادشاه كامران * رشته‌رشته لعل ناب و لؤلؤ تر ريخته\r\nروى راغ از لالهء رنگين تو گويى صبحدم * قطره‌قطره بادهء گلگون به ساغر ريخته\r\nيا به گاه رزم خو دشمنان ملك و دين * از سر تيغ شهنشاه مظفر ريخته\r\nيا كه جشن روز نوروز است شاه نيكبخت * گنجهاى شايگان از سيم و از زر ريخته\r\nداور دارا محل فتحعلى شه كز ازل * خسروان در پاى تختش جمله افسر ريخته\r\nتا شود روشن ز گرد موكبش هر شامگاه * دست گردون توتيا در چشم اختر ريخته\r\nبر رخ تيغ تو جوهر يا بجوشان بحر موج * يا بسوزان آتشى پر سمندر ريخته\r\nآسمانى شد زمين از پيكر دشمن ز بس * تيغ تيزت روز كين شكل دو پيكر ريخته \r\n\r\nبه بحر تقارب در مدايح و ستايش نواب نايب‌السلطنهء مغفور عباس شاه طاب ثراه گفته\r\n جهاندار عباس شاه دلير * هنرمند و شيرافكن و شيرگير\r\nبه مردى و رادى به فرهنگ و رأى * جهان را يكى نامور كدخداى\r\nفرازندهء گاه و ديهيم شاه * نگهبان ايوان و تخت و كلاه\r\nهمه مردى و مردمى كار اوست * خرد يار و يزدان نگهدار اوست\r\nگذارد همى گام در كام شير * به درد دل اژدهاى دلير\r\nبه نيروى پيروزگر يك خداى * همه‌ساله پيروز ماند به جاى \r\n\r\n","description":"","footnote":"","page_name":" 1487 ","page_number":47},
  {"content":"\r\n\r\n چو خوش گفت اين نكته روشن‌دلى * كه آسان ازو بود هر مشكلى\r\nچه غم گر شكستى به دستى رسد * مبادا كه بر دل شكستى رسد\r\nاگر دست كس بشكند روزگار * دل دردمندش نماند ز كار\r\nولى هرك را بر دل آيد شكست * رود دستش از كار و كارش ز دست \r\n\r\n1002 مفتون فارسى\r\nاسمش آقا محمد حسن بود و جوانى مستعد ملاقاتش اتفاق افتاد نستعليق را پخته مىنگاشت و طبعى سخته داشت .\r\n گفتمش كشتن عشاق گناه است مگر * گفت طفليم و به طفلى گنهى بايد كرد \r\n\r\n1003 محرم جهرمى فارسى\r\nبه واسطه حسن صوت و صورت از پيشخدمتان حضرت خاقان صاحبقران طاب ثراه شد و عزتى حاصل كرد نامش آقا حسينعلى بود صحبتش مكرر دست داد گاهى غزلى مىسرود از آن جمله است :\r\n بيرون فتد ز سينه دل و عشق كاشكى * تا احتمال كوه ببينند كاه را \r\n* * *\r\n آنكه دلها ز خيالش خونست * از خيال همه‌كس بيرونست \r\n* * *\r\n آن‌كس كه به رخساره سر زلف فشاند * پيداست كه حال دل شوريده نداند \r\n\r\n","description":"","footnote":"","page_name":" 1488 ","page_number":48},
  {"content":"\r\n\r\n\r\n1004 محجوب ترشيزى\r\nنامش ميرزا مرتضى و خلف الصدق ميرزا عبد الله خان شهاب مشهور است سفر هرات و عراقين و كرمان نموده به خدمت جمعى از اصحاب حال و ارباب كمال رسيده مدت ده سال در سفر و حضر و عزت و عزلت با فقير به سر برده كه ابدا ازو گرد ملالى بر خاطر فاتر ننشست جوانى خليق و رفيقى شفيق بود و اسمى بامسما داشت و اخلاق پسنديده تحصيل كرد و در اواخر حال عزيمت مكه معظمه كرده بعد از مراجعت در كشتى مريض و فوت شد رحمه اللّه طبع خوشى داشت قصايد بسيار گفته بود و غزليات نيكو از طبعش سر برزده كه اكنون الا چند بيتى ازو در نظر نيست .\r\n فراغت كى بود كس را در آن وادى و منزلها * كه روى از گرد ره ناشسته بربندند محملها\r\nفريب زلف و سحر چشم و پند ناصح جاهل * مرا افتاده در عشقش بسى زين‌گونه مشكلها \r\n* * *\r\n هر طرف مىنگرم سوخته‌اى ز آتش عشق * سر فروبرده به جيب از ستم خامى چند\r\nدر پى كام دلند اهل جهان جمله و من * كام دل جسته‌ام از صحبت ناكامى چند \r\n* * *\r\n بافغانى و آهى با خيال يار خرسندم * هجوم گريه ترسم راه بر آه و فغان بندد \r\n* * *\r\n نسوزد از چراغم تا پر پروانهء زارى * به تاريكى چو بخت خود بسى شب را سحر كردم \r\n\r\n1005 منصور اصفهانى\r\nاسمش ميرزا محمد رضا و اكمل و اعلم شاگردان ميرزا نصير طبيب بوده در خدمت مرحوم ابراهيم خان حكمران كرمان از اصفهان به كرمان رفته سكونت و توطن پذيرفته به واسطهء كثرت تجويز شراب به بيماران ميرزا رضاى شرابى او را لقب شد در همهء كمالات ماهر بوده خاصه در\r\n\r\n","description":"","footnote":"","page_name":" 1489 ","page_number":49},
  {"content":"\r\n\r\nحكمت طبيعى كه كمال قدرت و حذاقت داشت وفاتش در سنه 1238 ازوست :\r\n\r\nمن قصائده\r\n ز لاله دامن كهسار تودهء شنگرف * ز سبزه ساحت گلزار سودهء زنگار\r\nز ابر غاليه‌پرور نواحى بستان * ز باد لخلخه آور حوالى گلزار\r\nيكى چو روى پريزادگان سيمين‌تن * يكى چو موى سمن‌پيكران شيرين‌كار\r\nز ناله بر دم قمرى نواى موسيقى * ز نغمه در لب بلبل سرود موسيقار\r\nدرآمدم همه تن دل چو نار در بستان * روان شدم همه تن جان چو باد در گلزار\r\nكه ناگه آمدم از دور گل‌رخى به نظر * پرىنژاد و پرىپيكر و پرىرخسار\r\nچو فكر عاشق شيدا همى پريشان موى * چو زلف شاهد يغما همى مشوش‌كار\r\nبه سرفرازى سرو و به خودنمايى گل * به دل‌فريبى باغ و به شرمسارى خار\r\nبه جسم مانده به خاك و به پاى رفته به گل * به كار رفته ز دست و به دست رفته ز كار \r\n\r\nو له\r\n زان پيشتر كه خيمه زند شب به كوهسار * پيدا شد از كنار افق هيكلى نزار\r\nپيرى خميده قامت و شوخى شكسته رنگ * جامى تهى ز باده و چنگى بريده تار\r\nشمعى است منعطف مگر از تاب آتشى * پيريست منحنى مگر از جور روزگار \r\n\r\nو له\r\n اى در هنر طليعهء آثار آسمان * اى در صفت نتيجهء افكار روزگار\r\nاى در حضيض جاه تو افلاك را مسير * اى در فرود قدر تو اجرام را مدار\r\nرخشنده اختران نه كه از مطبخت شرر * گردنده آسمان نه كه از معبرت غبار\r\nتيغت نهفته سوده الماس در حرير * عونت كشيده قلعهء پولاد در حصار \r\n\r\n","description":"","footnote":"","page_name":" 1490 ","page_number":50},
  {"content":"\r\n\r\n\r\nو له ايضا\r\n آنكه با مكنت او بحر غدير * آنكه با همت او ابر غبار\r\nآن ملك عصمت خورشيد اثر * آن فلك فطرت بلقيس آثار\r\nعصمتش گر به فلك گردد دوست * عفتش گر به ملك آيد يار\r\nفلك از روى ملك پوشد چشم * ملك از كوى فلك بندد بار \r\n\r\nو له\r\n از بوستان فضل تو شاخى بود سخا * از گلستان بزم تو برگى بود كرم\r\nاز جويبار جود تو نخلى بود وجود * از منجنيق قهر تو سنگى بود عدم \r\n\r\n1006 مهدى بيگ شقاقى\r\nمدتها در بلاد ايران خاصه كردستان مداحى كرده و با هر ساده باده خوردى و مردم را به هجا آزردى بىمبالاتيهاى آن شاعر خراب خراباتى مشهور است در سنهء 1214 در عراق درگذشت طبع خوشى داشته ولى اشعار خود را ننگاشته از هرجايى شعرى پيدا كرده نگاشته مىشود .\r\n\r\nمن قصائده فى المدح\r\n گشاده دست كرم در زمانه چون آباى * بريده پاى ستم از ميانه چون اجداد\r\nبه عهد او كه ز عدلش زمان بود معمور * به وقت او كه ز دادش زمين بود آباد\r\nنهفته پاى تعدى به زير دامن جور * كشيده دست تطاول به آستين بيداد\r\nفقير هست در آن شهر ليك افسربخش * گداى هست در آن ملك ليك شاه‌نژاد \r\n\r\n","description":"","footnote":"","page_name":" 1491 ","page_number":51},
  {"content":"\r\n\r\n\r\nو له ايضا\r\n خط بگرد عارض و لعل تو چون سر بركشد * خطى از عنبر به گرد جنت و كوثر كشد\r\nزلف را بر رخ برافشان تا عيان بينند خلق * كافتابى را چسان زاغى به زير پر كشد\r\nاين دل ديوانه را در بند محكم طره‌ات * چون مبارز را كمند خسرو صفدر كشد\r\nاندرين موسم كه از دم‌سردى بهمن سپهر * اخگر خورشيد را در زير خاكستر كشد\r\nطفل انجم را فلك در زير كرسى جا دهد * پس لحاف از اطلس چرخش به كرسى دركشد \r\n\r\nو له\r\n داده گنجور بخششت گه جود * به گدايان ز بس‌كه لعل و گهر\r\nبحر از در نهاده عقده بدل * كان ز ياقوت خورده خون جگر\r\nپا نهى چون به ساحت ميدان * پى رزم عدوى بداختر\r\nقوس آرد كمان شهاب خدنگ * ماه نو تيغ و آفتاب سپر\r\nدر پناه بهار مرحمتت * هركجا دشت و باغ راست مقر\r\nجاى لاله از آن دمد خورشيد * جاى ژاله از اين چكد اختر \r\n\r\nو له ايضا\r\n شب بود اما سحرش در ميان * روز بود ليك شبش در كنار\r\nتيغ تو از خون عدو روز رزم * بر كف خورشيد ببندد نگار\r\nجملهء آفاق به يك‌دم گرفت * شعلهء شمشير تو خورشيدوار\r\nچابك و چالاك به يغما برند * جان جهان را به گه كارزار\r\nرمح تو و تيغ تو و تير تو * همچو قد و ابرو مژگان يار\r\nمهر تو در چشم مواليت نور * قهر تو در جان اعاديت نار\r\nاز سم رخشت چو بيفتاد نعل * وز سر كويت چو برآمد غبار\r\nديدهء مه جست ازين توتيا * گوش فلك يافت از آن گوشوار \r\n\r\n","description":"","footnote":"","page_name":" 1492 ","page_number":52},
  {"content":"\r\n\r\n\r\nدر تعريف و توصيف باز ممدوح گفته\r\n حبذا بازى كه باز چرخ هنگام شكار * عاجز است از پنجهء صيدافكنش گنجشك‌وار\r\nگاه پرش باد بالش گر رسد بر طرف كوه * كوه را از جا برد چونان كه صرصر را غبار\r\nگر نهنگى گيرد اندر فقر درياها مكان * ور پلنگى جا گزيند بر فراز كوهسار\r\nافكند اين را فرود از ضرب منقار از جبال * و آورد آن را برون با زور چنگال از بحار\r\nشعلهء برق سنانش مىزند هنگام رزم * همچو آه عاشقان در خرمن گردون شرار \r\n\r\nو له\r\n رخ تو ماه و ماه مشكين‌خط * قد تو سرو و سرو سيمين‌بر\r\nقد و روى و لب و بناگوشت * هست نزديك صاحبان نظر\r\nجلوهء سرو و دامن گلزار * نشئهء باده و طلوع سحر\r\nاى به درگاه تو به حكم خدا * هم قضا بنده هم قدر چاكر\r\nنار با لطف تو چنان كه بهشت * خلد با قهر تو چنان كه سقر\r\nپيش دست تو اى سخا پيشه * نزد طبع تو اى كرم‌گستر\r\nابر دربار درشمارد خان * بحر ذخار در حساب شمر \r\n\r\nدر صفت عمارت گفته\r\n اگر فواره حوضش ندادى آب گردون را * نگشتى تا قيامت كشتزار نه فلك خرم\r\nصفايش چون صفاى روى خوبانست روح‌افزا * بنايش چون بناى عهد عشاق است مستحكم \r\n* * *\r\n سرورا اى آنكه از نظارهء درگاه تو * آسمان را شد كلاه آفتاب از سريله\r\nبيشتر باشند ز تشويش شبان تشويش گرگ * گم شود ميشى اگر در دور عهدت از گله\r\nدهت را چو غنچه نتوان كرد * غنچه را هرگز اين دهن نبود \r\n* * *\r\n گفتمش دل را كه برد و از چه برد * گفت من با يك نگاه از دست تو\r\nافكنى در گردن اغيار دست * آه از دست تو آه از دست تو \r\n\r\n","description":"","footnote":"","page_name":" 1493 ","page_number":53},
  {"content":"\r\n\r\n\r\nقطعه به وزن تقارب\r\n چو شيرى برآمد به پشت پلنگ * بلندآفتابى هلالى به چنگ\r\nز هوش فلاطون دمش تيزتر * ز ابروى دلدار خون ريزتر\r\nكه ديده درين دهر پرانقلاب * مهى در ميان چهار آفتاب \r\n\r\n1007 منصف قاجار\r\nاز نجباى سلسلهء عليهء نجيب الشأن و نام ناميش محمد زمان خان خلف الصدق فضلعلى خان قاجار قوانلو است آبا و اجداد ايشان هميشه در دربار پادشاهان سلسله قاجار صاحب مناصب عليه در نهايت عزت و اعتبار و در كمال جلالت و اقتدار بوده‌اند و همواره سالارى و سردارى مىفرموده‌اند خود آن جناب جوانى خجسته آداب است نيك ذات و نيكوصفات هميشه به عزت و انزوا مايل و بجز نقش محبت هر نقشى از لوحهء خاطرش زايل به صحبت امرا نمىكوشد و با اعاظم نمىجوشد پيوسته به تهذيب اخلاق و تكميل نفس ساعى و شاقيست و وارسته از قيود علايق از كمالات صورى و معنوى با بهرهء وافى است و نصيبى كافى خط شكسته را درست و خوش مىنويسد و خالى از خلاف و نفاقست و مملو از وفا و وفاق با منش لطفى كامل و سرشار است و مرا به خدمتش اخلاص بىشمار انواع شعر را خود مىگويند و اقسام سخن را پسنديده و مطلوب زبان از هجا و معما بسته دارد و دل از هزل و ناسزا رسته اشعار شيرينش بر اين معنى گواه است و گفتار متينش رافع اين اشتباه هموار تمجيد ائمهء هدى كند و تعريف اهل صفا نگارد ولادتش در روز عيد غدير خم چهارشنبه هجدهم ذىحجه سنهء 1227 وفاتش در سنهء 1264 از غزليات و قصايد ايشان اين اشعار ثبت و ضبط افتاد :\r\n\r\n","description":"","footnote":"","page_name":" 1494 ","page_number":54},
  {"content":"\r\n\r\n\r\nغزليات\r\n مىنوشد و پنهان كند از من سخنش را * كو قدرت آن تا كه ببويم دهنش را\r\nرحمت نكند بر دل مجروح كه در بزم * بر باد دهد طرهء عنبرشكنش را \r\n* * *\r\n بيندم غير چو با يار سپارد جان را * بعد ازين جز به قفا مىنفتم جانان را\r\nدر دل سخت تو آه دل من بىاثر است * تير بيمار كجا رخنه كند سندان را \r\n* * *\r\n در اثناى تغافل شادم از دزديده ديدنها * چو من رندى كه دارد ياد در حسرت‌كشيدنها\r\nزدم بوسى به پاى يار و زير تيغ جان دادم * گرفتم خونبهاى خويش بيش از سر بريدنها \r\n* * *\r\n ما پاك‌دامنيم و ليكن به خون دل * آلوده كرده عشق تو دامان پاك ما\r\nآلت زهد نه شايستهء رندان صفاست * سبحه در دست مرا بهر شمار جام است \r\n* * *\r\n بيار باده كه بر ما ز كثرت زهاد * نمىرسد كف آبى ز جويبار بهشت \r\n* * *\r\n آن به كه نيارم نظر افكند به سويت * حيف است كه از دل برود حسرت رويت \r\n* * *\r\n به بند چون تو دريغست صيد همچو منى * و گرنه اين دل ديوانه درخور بند است \r\n* * *\r\n صاحب‌نظران كام به نظاره ستانند * غافل مشو اى دوست كه صاحب‌نظرى هست\r\nتوفان بلاى دوجهانش ننشاند * اين خاك كه ما را به سر از رهگذرى هست \r\n* * *\r\n نظر از من رقيب امشب به رويش در نمىبندد * كه كس راه نظر بر كس ازين بهتر نمىبندد \r\n* * *\r\n\r\n","description":"","footnote":"","page_name":" 1495 ","page_number":55},
  {"content":"\r\n\r\n اگر خواهى نگريى بر خط رويش نظر منما * بترس اى ديده زان خلوت كه دودى در ميان دارد \r\n\r\nو له ايضا\r\n هر زمان مىكنى از آمدن خود خبرم * كه ز خود بىخبرم سازى و آيى به برم\r\nگفتم ستانم از نگهى خونبهاى خويش * چندان امان نداد كه بر روى نظر كنم \r\n* * *\r\n جراحت دل ما را مباد بهبودى * در آرزوى سر زلف مشكبار كسى\r\nبه روزگار كسى نيست فارغ از حسرت * مدار بيهده حسرت به روزگار كسى \r\n\r\nو له فى القصائد\r\n چند از بيان نظمم طبع آورد عنا * چند از غرور طبعم خاطر خورد قفا\r\nبر طبع نكته‌دانم چه جاى امتحان * بر گفت ديگرانم چه روى اعتنا\r\nدر ملك علم شاهم با شدت عمل * بر چرخ نظم ماهم با غايت ضيا\r\nشاهم ولى به كشور ناجنس لامكان * ماهم ولى به ديده نااهل لا يرى\r\nاز هيچ‌كس نگويم بر تيرگى مديح * بر هيچ‌كس نجويم از خيرگى هجا\r\nوارستگيم خوش‌تر از هرچه بستگى * بيگانگيم بهتر از هركه آشنا\r\nزى من همىگرايان يك قوم از حيل * زيشان همى گريزان من بنده از حيا\r\nخفاش كس نديده به خورشيد همنشين * خورشيد كس نديده ز خفاش در خفا\r\nز امير سفلگان حذر اولى كه در مثل * تصحيف انس بينى آتش دعا وغا\r\nهستى مجوى و كام دل از نيستى طلب * مقلوب مرگ بين كرم اقبال لا بقا\r\nمو بر تن تو خارى از دشت نيستى * چين بر رخ تو موجى از لجهء فنا \r\n\r\n","description":"","footnote":"","page_name":" 1496 ","page_number":56},
  {"content":"\r\n\r\n\r\nقصيدهء بهاريه در مدح ابا عبد الله الحسين عليه السلام\r\n بهار است و هنگام گلگشت صحرا * كز ابر مطير است گيتى مطرا\r\nهمه راغ از ژاله چون چشم وامق * همه باغ از لاله چون چهر غدرا\r\nبرافراز سرو سهى بانگ قمرى * نواى كليم است بر طور سينا\r\nمگر شاخ موسى است كر خار و از گل * گهى اژدها سازد و گاه بيضا\r\nز قد نكويان و رفتار دلكش * همه باغ سرو و همه سرو پويا\r\nشقايق به گلشن چو گلزار مينو * حدايق ز سوسن چو گردون مينا\r\nدو صد گونه گل بشكفد هر سحرگه * چمن شد مگر منبت نخل طوبى\r\nبه طرف گلستان ز گلهاى احمر * به صحن چمن از رياحين خضرا\r\nگسسته است دست فلك عقد مرجان * فكند است باد صبا فرش ديبا\r\nو ليكن من از غم به كنجى خزيده * نه آگه ز دين و نه ايمن ز دنيا\r\nز سوز درونم همه در به آذر * ز اشك روانم همه تن به دريا\r\nبه هر رنج در بردبارى مسلم * به هر درد در سوگوارى توانا\r\nتهى كرده دل از فسون و مكايد * فروبسته دم از هجاى و معما\r\nهمه پايه كامرانى معين * همه مايهء شادمانى مهيا\r\nمرا خود به گيتى چه كامى سزاتر * ازين طبع وقاد و اين نظم غرا\r\nقضايم به محنت چه دارد من آنم * كه حكم قضا را به جان دارم امضا\r\nجهان چون نپايد بسى به كه نبود * مرا بالش زركش و فرش ديبا\r\nبه وارستگى از جهان خوش‌تر اينم * كه بستر ز خار است و بالين ز خارا\r\nهمه‌شب در انديشه بودم پريشان * كه از چيست امروز و چونست فردا\r\nكه ناگه درآمد هم از در نگارم * لب از مى بتاب و رخ از خوى مصفا\r\nلبى تلخى كام را شهد شيرين * رخى ظلمت بزم را مهر رخشا\r\nلبش شهد و من حسرتش را چو مسكين * رخش مهر و من حيرتش را چو حربا\r\nعطايش به ظاهر عتابش به باطن * عنايت به جهر و شكايت به اخفا\r\nقدش سرو ليكن به كيش نصارى * رخش ماه ليكن به آيين ترسا \r\n\r\n","description":"","footnote":"","page_name":" 1497 ","page_number":57},
  {"content":"\r\n\r\n حمايل بر آن سرو زنار گيسو * مسلسل بر آن ماه زلف چليپا\r\nمرا گفت كاى با جنون جفت و همسر * مرا گفت كى از خرد فرد و يكتا\r\nتو دل‌بسته بر خلوت و من به بستان * تو سرخوش بتنهايى و من به تنها\r\nبه درماندگى كى برآيى ز حسرت * به بيچارگى چون بيابى تمنا\r\nكس از پارگين كى خورد آب شيرين * كس از انگبين چون كند دفع صفرا\r\nنشاط از گلستان همىجست بايد * كه آنجا مهيا است عيش مهنا\r\nمر او را به سر دست‌افشان صنم‌سان * من او را به پا سجده بر راهب‌آسا\r\nبه پاسخ سرودم كه اى در نكويى * به رشك از تو غلمان به شرم از تو حورا\r\nچه بس سخت‌گفتارى و سست‌پيمان * چه بسيار خشمى و اندك مدارا\r\nنه رسم مسلمانيست اينكه زين‌سان * انوشه مرا حجت آرى انوشا\r\nبرو جامه در نيل ماتم فروكن * هم از چهره گلگونهء عيش بزدا\r\nبه ما تاختن آور و خيل ماتم * به ماه محرم پس از عيد اضحى\r\nچه ماتم ز شاهى كه گفتى پيمبر * كه ما خود از وييم و اويست از ما\r\nحسين مهر سيم به چرخ ولايت * مهين سبط احمد گزين پور زهرا\r\nبه دو احتياج فقير و توانگر * به دو افتخار ضعيف و توانا\r\nرواقش مطاف خردمند و جاهل * جنابش پناه مسلمان و ترسا\r\nبه در حضرتش را شرف جسته گردون * به بر حاجبش را كمر بسته جوزا\r\nگذر پرچم قدر او را به كيوان * مكان قبه چتر او را به عوا\r\nخداى جهان را ولى است و حجت * خدا بندگان را اميرست و ملكا\r\nهم از پاى قدرش شرف جسته گردون * هم از دست جودش عطا برده دريا\r\nكه چرخ شرف راست سيار و ثابت * كه بحر كرم راست اركان و اجزا\r\nسر از مقدمش چون كشد خاك اسفل * دم از رفعتش كى زند چرخ اعلا\r\nكه در پاى قدرش بنايى است ويران * كه در دست حكمش اسيريست دروا\r\nازو تا ندر خواست همت سليميان * ازو تا نپذيرفت رخصت مسيحا\r\nنبد در كف راد آن حكم خاتم * نشد از دم پاك اين مرده احيا \r\n\r\n","description":"","footnote":"","page_name":" 1498 ","page_number":58},
  {"content":"\r\n\r\n زهى بر تو از آفرينش ستايش * خهى بر تو از آفريننده افرا\r\nبه بستان جنت رضاى تو دربان * به فرمان رحمت ولاى تو طغرا\r\nبه روزى كه نالند ناجى و هالك * به روزى كه گريند ارواح و اعضا\r\nبه تن خاك را لرزه از بار عصيان * به بر آسمان را تف از نار سوزا\r\nسر از شور جنت پرآشوب و افغان * دل از دود دوزخ پرآسيب و غوغا\r\nنه در دل مرا جز لقاى تو حاجت * نه در كف مرا جز ولاى تو كالا\r\nولايى كه آورده‌ام باز بنگر * لقايى كه بس جسته‌ام باز بنما\r\nنگويم كه فردا مرا ياورى كن * به خود وام‌دارم به دنيا و عقبا\r\nمرا دستگيرى هم امروز بايد * كه دى در گذشته است و دور است فردا\r\nنگويد به غير از ثناى تو منصف * زهى نظم مطبوع و گفتار شيوا \r\n\r\nو له ايضا\r\n اى نوشته آيت رحمت خطت بر آفتاب * وى كشيده نقش خوبى سنبلت بر روى آب\r\nاز دو چشم نيم مستت يك جهان مخمور و مست * وز دو زلف نيم‌تابت عالمى در پيچ‌وتاب\r\nكرده‌اى از جعد مشكين ماه را پنهان به قير * بسته‌اى از زلف پرچين سايبان بر آفتاب\r\nمن ز رويت بى خود و ياران همه بى خود ز مى * من ز تو مست و حريفان جملگى مست از شراب\r\nباده آرد بيهشى اى من ز تو اندر خروش * مىنمايد سرخوشى اى من ز تو مست و خراب\r\nچشم تو بيمار ليكن جسم من در تاب‌وتب * جسم من مجروح ليكن زلف تو در پيچ‌وتاب \r\n\r\n","description":"","footnote":"","page_name":" 1499 ","page_number":59},
  {"content":"\r\n\r\n بخت من مانى كه در بازآمدن دارى درنگ * عمر من هستى كه در رفتن همىدارى شتاب\r\nروى تو در خواب بيند چشم من يا رب مباد * چشم من بىروى تو هرگز ببيند روى خواب\r\nآنكه رايش از فروزان اختران بر هفت رخ * وانكه رويش از بهشت جاودان هر هشت باب\r\nبر فراز مسند او چون مهر بر اوج سپهر * مسندش در زير چون چرخى به زير آفتاب\r\nگفت لعل جانفزايش شهر را مصرى نبات * طيب خلق دلگشايش دهر را بصرى گلاب\r\nيك زمين آرام و تمكين يك فلك شأن و شكوه * يك شه استغنا و همت يك سپه خشم و عتاب\r\nگر نقاب از پرتو خورشيد بندد روى او * همچو خورشيد است پنهان در پس جرم سحاب \r\n\r\nو له تغزل در زلف\r\n اى فسونگر زلف ياراى حيله كارت * وى طريق بىقرارى برقرارت\r\nكافرى وين طرفه دين اندر پناهت * تيره‌اى با آنكه مه اندر جوارت\r\nعرصهء مهر است سطح جلوه‌گاهت * صفحهء ماه است فرش رهگذارت\r\nچند بينم همچو روز خود سياهت * چند بينم همچو بخت خويش تارت\r\nهر زمان آيد جراحت ديدگان را * رنجها حاصل ز طبع مشكبارت\r\nمهره بارد مار و من خال سيه را * بينم اندر دم چو مار مهره‌خوارت\r\nآفت دينى و قومى مهربانت * دشمن جانى و خلقى دوستدارت\r\nرشتهء جانى و بند دل و ليكن * زيبدار گويم كمند شهريارت \r\n\r\n","description":"","footnote":"","page_name":" 1500 ","page_number":60},
  {"content":"\r\n\r\n\r\nدر مدح سلطان عصر محمد شاه قاجار زيد شوكته\r\n گرنه به درگاه شاه خاك‌نشين است * از چه جهان مهر را به زير نگين است\r\nشاه مظفر محمد آنكه ز رايش * اختر مسعود يار دولت و دينست\r\nآنكه جهان مهى و كاخ شهى را * چرخ بلند است و آفتاب مهين است\r\nراد خديوى كه كاخ معدلتش را * پست‌ترين پايه بر سپهر برين است\r\nآب برآرد ز آتش اينش مهر است * آتش بارد ز آب اينش كين است\r\nعاجز مدحش چه خامه است و بنانست * عاشق نامش چه خاتم است و نگين است\r\nاز كرمش آمد آنچه رامش جانست * وز سخنش زايد آنچه رونق دينست\r\nگر همه قهر آنچه قول اوست قبول است * در همه خشمم آنچه راى اوست ازين است\r\nنازد گاه كيان به شخص جلالش * زان كه شرافت به هر مكان ز مكين است\r\nملك نياكان ز اهتمام وى افزود * شاد امانت بزى كه شاه امين است\r\nروزى كز بانگ گيرودار سترگان * گوش ملائك پر از خروش طنين است\r\nشورش محشر به پا چنان كه كمانست * پرهء لشكر بجا چنان كه يقين است\r\nبيشهء شير است هرچه گوهر پيلست * بنگه پيلست هرچه خانه زين است\r\nگرز چو گرزن فراز فرق يلانست * موى چو سوزن به جسم شير عرين است \r\n\r\nو له\r\n شب گذشته كه نخل غمم به بار آمد * به وعده‌گاهم بهر وداع يار آمد\r\nچو عهد خويش و چو جان من و چو زلفينش * نفس گسسته درون جسته بىقرار آمد\r\nدر اضطراب چنان ديدمش كه گفتى سيل * پى خرابيم از طرف كوهسار آمد\r\nبه تار هر خم زلفش هزار دل در بند * ولى بدان‌همه سنگينى استوار آمد\r\nدر آب ديدهء من عكس قامتش پيدا * بدان مثال كه سروى به جويبار آمد\r\nهمى ز هجر سخن گفت و دل خروش گرفت * همى ز دورى بسرود و جان‌فگار آمد\r\nغمم ز ساعد سيمين او سمين گرديد * تنم ز طرهء مشكين او نزار آمد\r\nقدم چو چنگ ز بار غمش خميد و دلم * ز فرط حرمان در ناله‌هاى زار آمد \r\n\r\n","description":"","footnote":"","page_name":" 1501 ","page_number":61},
  {"content":"\r\n\r\n ز بس شگفت به دامان ز ديده‌ام گل اشك * همه كنارم چون صحن لاله‌زار آمد\r\nپى تسلى من بود چاره‌جو كه ز در * رسول حضرت شاهم به افتخار آمد\r\nزمان درد مرا روزگار درمان شد * خزان عيش مرا نوبت بهار آمد\r\nبه تربيت همه با كوكب سعيد رسيد * به تهنيت همه با لعل نوشبار آمد\r\nخجسته پيكى كز فرط لطف خاك رهش * چو كحل بينش در چشم اعتبار آمد \r\n\r\nدر حكمة و نصيحت و مدايح ائمهء هادين مهدين صلوات الله عليهم اجمعين\r\n اى تن نارى نهاد خاكى بنياد * نارت در آب باد و خاكت بر باد\r\nراحت جويى ز دهر و عزت از چرخ * مشت به سندان زنى و پنجه به فولاد\r\nبا همه بىحاصلى و با همه غفلت * دم ز كرامت زنى و لاف ز ارشاد\r\nنعمت دارى اميد با همه كفران * داد طلب مىكنى به اين همه بيداد\r\nمرگ چو جلاد در قفا و تو غافل * تك ز قفا مىرسد به قصد تو جلاد\r\nدر گرو مردنند عارف و عامى * در شرف رفتنند بنده و آزاد\r\nمرگ چو نوبت زند چه پير و چه برنا * عمر چو بر سر رسد چه بلخ چه بغداد\r\nدل كه به جانان دهى چه وصل و چه هجران * تن كه به مردن نهى چه هفت و چه هفتاد\r\nگنج به دست آورى به زحمت ياران * رنج به خود برنهى به راحت اولاد\r\nبهرهء اولاد بر تو از پس مردن * حاصل خود كن قياس در پس اجداد\r\nمرد به طاعت قدم زند تو به نعمت * طاعت بدهى به حرص نعمت بر باد\r\nكى به چنين راى زشت و فطرت باطل * دردت درمان شود خرابت آباد\r\nپيشرو شوكت تو بس پدر و جد * چند بزين دركشى جنيبت و پالاد\r\nخوابگهت عاقبت به تيره مغاكيست * چند كشى بر سپهر قبه سرلاد\r\nقربت ليلى مخواه و وصلت شيرين * غصهء مجنون مجوى و حسرت فرهاد\r\nشوكت عمر چسود و حشمت بو بكر * زهد ابا ذر خوشست و طاعت مقداد\r\nبر مس تن مرگ كيمياى مرا دست * عاقل از مرگ كسى برآرد فرياد\r\nدل به جهان هيچ در نبندد دانا * دانا اندر جهان چه شاد و چه ناشاد \r\n\r\n","description":"","footnote":"","page_name":" 1502 ","page_number":62},
  {"content":"\r\n\r\n رنج و ملال است جمله غنج و دلالش * سفله طبيعت بر اين چه دارى معتاد\r\nگر همه مرد رهى عمارت دين كن * خانهء دنيا همى چه دارى آباد\r\nدر بد و نيك از جهان چه دارى دلتنگ * در كم‌وبيش از كهان چه جويى امداد\r\nدر ز همه روزگار بر خود دربند * زيراكه هيچ‌كس درى به تو نگشاد\r\nچشم تو خود اوستاد تست به بينش * چند روى زير بار منت استاد\r\nراست‌روى پيشه كن كه در گذر دين * غافل از ره فرس نتازد فرساد\r\nبهره چه لازم كنون كه رفته ز عمرم * بيخى افزون ز ربع مدت هشتاد\r\nحاصل عمرم گر اين بود كه گرفتم * عمر ز شصتم گذشت بلكه ز هفتاد\r\nطاعت يزدان سزاست مرد هنر را * طبع سخن‌دان چسود و خاطر وقاد\r\nطاعت چه بود قبول وحدت و قدرت * دين تو را زين دو محكم آمده بنياد\r\nكثرت مكن دليل وحدت واجب * قدرت موجد ظهور علت ايجاد\r\nغايت مامول كاينات محمد * آنكه سپهرش به حكم محكم منقاد\r\nوالى و الا وجود را صفت جود * احمد محمود ملك را ملك داد\r\nخصمش هالك به تيغ پاك پسر عم * شرعش محكم به فر فرخ داماد\r\nساقى كوثر على عالى كز فر * نام خوشش بر فلك ملك را اوراد\r\nمأمن كفار را حسامش فتنه * خيمهء اسلام را سهامش اوتاد\r\nهمسر و همزاد و جفت دادش از لطف * آنكه نه او راست جفت و همسر و همزاد\r\nفاطمه آن كوكب سپهر نبوت * بضعهء احمد رسول پادشه پاد\r\nآن فلك اختر دو پادشه دين * وان صدف گوهر دو دادگر راد\r\nآن دو كه بر چرخ جود و گلشن جودت * مهرى تابنده‌اند و سروى آزاد\r\nحجت يزدان حسن كه چون پدر و جد * اشرف خلق جهان به فر خداداد\r\nداور محشر حسين كز پى نصرت * در ره دين شد قتيل مقتل بيداد\r\nاين همه در حفظ شرع احمد سر باخت * وان همه در پاس دين يزدان جان داد\r\nسبط حسين على على حسين است * بعد پدر شاه شرع و سيد سجاد\r\nهادى پنجم سمى احمد باقر * نام همايونش زيب دفتر ايجاد \r\n\r\n","description":"","footnote":"","page_name":" 1503 ","page_number":63},
  {"content":"\r\n\r\n كوكب سعد ششم به چرخ ولايت * جعفر صادق امام فرخ بنياد\r\nداور هفتم امام عارف كاظم * كعبهء ارباب علم و قبلهء زهاد\r\nخسرو هشتم على سيم كامد * تابع امرش قدر قضايش منقاد\r\nراهنماى نهم محمد سيم * داور فرخ نهاد و دادگر جاد\r\nشاه سرير دهم على چهارم * آنكه به شرع نبى است رونق و دهناد\r\nيازدهم پيشوا دوم حسن آنكوست * وارث علم رسول و نايب داماد\r\nحجت باقى امام هادى مهدى * افسر اسلاف بلكه مفخر اجداد\r\nآن شرف دودمان ختم رسالت * وان خلف مهتران عرصهء ايجاد\r\nاى سر من خاك رهروان طريقت * تا به چه قدرت كنم مديح تو انشاد\r\nزاد رهم نيست جز ولاى تو آرى * رهرو دين را كجاست خوش‌تر ازين زاد \r\n\r\nو له\r\n گيتى همه درد و رنج آرد دل‌وجان را بار * حالى دل‌وجان برهان زين جان شكر دلخوار\r\nجانكاه و دل‌آزارست بىمهر و جفاكار است * جان بگسل ازين جانان دل بركن ازين دلدار\r\nدل مست هواى دوست در نرگس مست اوست * ديوانه بسى پرشور پيمانه بسى سرشار\r\nچون چشم نكويان هست با زلف بتان در دست * سرمست بريز اين جام ديوانه ببر اين تار\r\nاز چشم سيه بگريز گريان منشين زين مست * وز زلف به خم برتاب ضحاك مشو زين مار \r\n\r\n","description":"","footnote":"","page_name":" 1504 ","page_number":64},
  {"content":"\r\n\r\n\r\nو له\r\n شام سياه گفتى خصمى است تيره‌روى * كز اخترانش در بر خفتان زرنگار\r\nيا لعبتى است زنگى همخوابهء سپهر * كش همچو جان شيرين بگرفته در كنار\r\nرخشنده اختران را در پهنه مسير * گفتى مگر مجره ماريست مهره‌بار\r\nبا خار نيست سركش گردون سفله را * بگرفته همچو تنين بر گنج زر قرار \r\n\r\nو له ايضا\r\n از آن بدكنش ديو ريمن چه خواهى * ز تلبيس ابليس نادان نويسم\r\nوزان ديگرت گر هواييست در سر * همه حيلت و مكر و دستان نويسم\r\nنگهبان از ايشان بلاييست بر جان * به جان زان بلاى نگهبان نويسم\r\nنمايان از ايشان عذابيست بر دل * به دل زان عذاب نمايان نويسم\r\nبه خوف عداوت ازين ديو شكلان * به حرز تن آيات قرآن نويسم\r\nز بيم مضرت ازين غول طبعان * به حفظ بدن ام صبيان نويسم\r\nبه جانشان گر از من امانى ببايد * امان در دم تيغ بران نويسم\r\nبه تنشان گر از من پناهى بشايد * پناه از سر تير بران نويسم\r\nازيشان چو ننگ آيدم در حقيقت * مبادا كه نامى از ايشان نويسم\r\nسخن از حبيب آورم با رقيبش * ز بستان و يا بوستانبان نويسم\r\nاز آن ماه مشكين سلب قصه رانم * به ظلمت دراز آب حيوان نويسم\r\nبه وحشت گه دهر در ناگزيرى * ز وحشى غزال گريزان نويسم\r\nبه كين‌ورزى خويش ازين مهرنامان * چه تهمت سرايم چه بهتان نويسم\r\nهمه خصم جانند و غارتگر دين * به علم شهادت چه كتمان نويسم\r\nز ترصيع و تجنيس اشعار گويم * ز تنظيم و تدوين ديوان نويسم\r\nبيانات تصديق از هر زمانى * به تأويل انجيل و فرقان نويسم\r\nمقالات تحقيق از هر لسانى * به تضليل گبر و مسلمان نويسم\r\nز سير و سكون سپهر و كواكب * ز چرخ قمر تا به كيوان نويسم \r\n\r\n","description":"","footnote":"","page_name":" 1505 ","page_number":65},
  {"content":"\r\n\r\n دهم نسبت آگهان را به غفلت * به متن هنر شرح بطلان نويسم\r\nگرت نيست باور هم از زيركيها * بر اين دعوى از جهل برهان نويسم\r\nبس اين ژاژخايى و هرزه‌درايى * چه بيغاره رانم چه هذيان نويسم\r\nز عدل ملك گويم و امن گيتى * ز فرخنده داراى دوران نويسم\r\nمقالى ز افواج منصور رانم * مثالى ز امواج عمان نويسم\r\nز پيلان و از پيلبانان هندى * چه گويم مگر چرخ و كيوان نويسم\r\nز اسبان و از شيرمردان جنگى * چه گويم مگر كوه و ثعبان نويسم\r\nز آتش‌فشان توب و از توب باران * ز مالك سرايم ز نيران نويسم\r\nز آواى شيپور و درگاه دارا * ز بلبل سرايم ز بستان نويسم\r\nوقايع‌نگارى و مدحت‌سرايى * بس از هرچه دشوار و آسان نويسم\r\nچو بىحاصلم از جهان و جهانبان * چرا از جهان يا جهانبان نويسم\r\nنه تعظيم ارباب مكنت گزينم * نه فهرست امضاى فرمان نويسم\r\nنه تمجيد اهل فضيلت نگارم * نه تعريف اصحاب عرفان نويسم\r\nنه بر مذهب از جهل تكذيب آرم * نه بر نعمت از حرص كفران نويسم\r\nازين بيش نشناختم حق‌نگارى * سپس آنچه مىبايدم آن نويسم\r\nثنا بر ولى خداوند سبحان * به فضل خداوند سبحان نويسم\r\nعلى بن موسى شه دين و دنيا * مر او را نه شاخراسان نويسم\r\nمهين شهسوارى كه خنگ فلك را * به زير دو رانش چو يكران نويسم\r\nبه ايوان و ميدان ز اهل وفاقش * همه جلوه و جود و جولان نويسم\r\nبه دنيا و عقبى ز خيل نفاقش * همه خفت و خبث و خذلان نويسم\r\nنه واجب ولى بر ز امكان همان به * كه او را نه واجب نه امكان نويسم \r\n\r\nدر تهديد يكى از ياران خود گفته\r\n من يكى از عاشقان خسته روانم * بسته به بند وفا و رسته ز جانم\r\nعاشق فارغ ز رنج و مجنون از غم * من ز خراباتيان همين و همانم \r\n\r\n","description":"","footnote":"","page_name":" 1506 ","page_number":66},
  {"content":"\r\n\r\n نيست فخارم به مال و منصب دنيا * منصب دنيا غم است و مال غمانم\r\nمن كه ز جان رسته‌ام جهان به چه خواهم * باللّه اگر بستگى بود به جهانم\r\nبهر دو نانم مباد منت دو نان * منت دو نان مباد بهر دو نانم\r\nرنج روان مرا دلى چه پرسى * اشك روانم دليل رنج روانم\r\nمن به سلامت قدم زنم ز چپ و راست * گو كه ملامت كنند پير و جوانم\r\nبندهء عشقم كه قدر خواجگيم نيست * خواجهء خويشم كه بندگى نتوانم\r\nهرچه نهان دارم آشكارتر است آن * ليك نداند كس آشكار و نهانم\r\nنيست غم ننگ و نام در من از يراك * ننگ ز نام است و نى ز نام نشانم\r\nدر كه و مه شخص بينواى فنا را * نيست نوايى وراى شخص نوانم\r\nكهنه و نو گر مرا مباش به گيتى * زان دو بس اين راى پير و طبع جوانم\r\nدانا گر نيستم به سرّ حقيقت * ليكن دانم ندانم آنچه ندانم\r\nچرخ به من در ستيز و من زوى ايمن * زان كه ز تسليم خويشتن به امانم\r\nتا كه به جان منت كسم نبود بار * محنت ايام را خريده بجانم\r\nليك چه حاصل كه در به محنت ايام * منت جان را به زير بار گرانم\r\nاى شده غره به اعتبار نياكان * هيچ بدين اعتبارت راد نخوانم\r\nفضل خود ايثار كن چه زينكه سرايى * مام فلانست و جد و باب فلانم\r\nچند گشايى به من زبان ملامت * من نه زبان دانم ار زبان تو دانم\r\nآن به زيانست كش ز همچو تو سوديست * سودى اگر ديدم از تو من به زيانم\r\nزين سپسم نيست رنج نيك و بد آرى * هرچ آن زى تو بدست نيك چنانم\r\nقامت همچو كمان و خامهء چون تير * بنگر و پرهيز كن ز تير و كمانم\r\nنى ز خود آسوده‌ام نه از توبه تشويش * آنكه ز نيك و بد ايمنست من آنم\r\nكام تو گو تلخ باش و ريش تو ناسور * خط شكرين است و كلك مشك فشانم\r\nمن به هجا دم زنم اتوب الى اللّه * زين ره باطل زمانه تافت عنانم\r\nجمله نصيحت نوشتم اين دو مقالت * گر بپذيرى زهى اثر به بيانم \r\n\r\n","description":"","footnote":"","page_name":" 1507 ","page_number":67},
  {"content":"\r\n\r\n\r\nدر مدح مؤلف و شكاى از او گفته است\r\n آن كيست كه از روى احترام * از من به هدايت برد سلام\r\nزان گونه سلامى كه مىسزد * از پست مكانى ببر مقام\r\nاز بعد سلامى چنان چنين * از بنده گذارد به دو پيام\r\nدانى كه پيامى چسان چنانك * زى مير مهين از كهين غلام\r\nآن روح مجرد كه جسم او * با جان خرد مىكند خرام\r\nوان نور مظهر كه عكس او * در چشم هنر يافته مقام\r\nكى كلك تو منشى هر سخن * وى طبع تو منشاى هر كلام\r\nهم خاتم دانش ترا به مشت * هم سكهء بينش ترا بنام\r\nدر ملك هنر مالك الرقاب * در بزم طلب مقضى المرام\r\nبر دعوى اين گفتهء متين * برهان من از شخص تو تمام\r\nدانى كه پارسال آن رسول * وانگاه به تبليغ چه پيام\r\nمضراب كشيدى ز نوك كلك * بر زخمهء چنگم به اهتمام\r\nنشناختيم قدر اعتبار * در باختيم نقد احترام\r\nزان روز كه كردم ز روى طمع * بر قاعدهء شاعرى قيام\r\nبس بار نكوهش مرا به دوش * بس زهر ملامت مرا به كام\r\nنه طبع مرا زين روش فروغ * نه نظم مرا زين نمط نظام\r\nتصديق مخالف كنم به ننگ * تشويق مؤالف كنم به نام\r\nزين خلق نه كام مرا حصول * زين قوم نه كار مرا قوام\r\nتا زين چه كه آباى من كريم * تا زين چه كه اجداد من كرام\r\nفخرم نه به ياران محتشم * نازم نه به دوران احتشام\r\nبر توسن تن بسته‌ام عقال * بر بارهء برهشته‌ام لگام\r\nگو شهد مرادم مبو به كاس * گو زهر فسادم بنه به جام\r\nگر تلخ بود كام من چه غم * شيرين‌سخن است آنكه تلخ‌كام\r\nمن نام نكو در نبشته‌ام * بدبخت مپندار نيك‌نام \r\n\r\n","description":"","footnote":"","page_name":" 1508 ","page_number":68},
  {"content":"\r\n\r\n من سربه‌گريبان كشيده‌ام * اين شير همان به كه در كنام\r\nدر كام زبان درنهفته‌ام * اين تيغ همان به كه در نيام\r\nاهريمن بدكيش را به رجم * از كلك بنان بركنم سهام\r\nبدخواه بدانديش را به زخم * از تيغ زبان بركشم حسام\r\nبىحاصل ازين طيبات طبع * من گلشن و اين مردمان ز كام\r\nبىبهره ازين انبساط خلق * من مصحف و اين قوم دد و دام\r\nمهرم به سپهر هنر ولى * از دست غمان مانده در غمام\r\nنورم به جهان شرف ولى * از ظلم خسان رفته در ظلام\r\nدر بزم هوا چشم لطف و مهر * بربسته ز ديدار خاص و عام\r\nبر خوان هوس دست حرص و آز * برشسته ز آلايش طعام\r\nها منصف ازين بيهده سخن * شد نقد حلال وفا حرام\r\nدر پيش كسى لاف مىزنى * كو جسم و هنر مرور است نام\r\nپهلو نزند به اسما سحاب * طيران نكند با هما حمام\r\nزين گفت فروبسته دار لب * زين راه به‌جا مانده دار گام \r\n\r\nدر مدح جناب مستطاب امام‌جمعه و جماعت دار الخلافه گفته\r\n ثناى بىحد بعد از ستايش يزدان * به مير ملت و سالار شرع و صدر جهان\r\nابو المحامد مهدى هادى آنكه سپهر * اگر پذيرد بر درگهش كمين دربان\r\nامام‌جمعه و صدر جماعت آيت جود * كه افتخار زمين است و اختيار زمان\r\nفقيه مذهب اسلام و تاج دين خداى * بهين سلالهء فضل و حشاشهء ايقان\r\nامين ملك و امان ملوك و مامن خلق * روان هستى و روح وجود و جوهر جان\r\nسپهر دانش و خورشيد علم و كوكب فضل * پناه ملت و پشت هدى و روى امان\r\nنصير شرع نبى ناصر قواعد دين * اصول علم و عمل معنى بديع و بيان\r\nبه هرچه حاجت دست كفايتش كافى * به هرچه دعوى ذات مقدسش برهان\r\nبه پاى قدرش رخش فلك سپرده ركاب * به دست حكمش خنگ سپهر داده عنان \r\n\r\n","description":"","footnote":"","page_name":" 1509 ","page_number":69},
  {"content":"\r\n\r\n شهاب حزمش جويد دل سپهر برين * براق عزمش پويد طريق كاهكشان\r\nفروغ رويش بخشيده نور بر خورشيد * هماى رايش گسترده سايه بر كيوان\r\nبه مغز همت هوش و به فرق عزت تاج * به چشم بينش نور و به جسم دانش جان\r\nبه مدرس هنرش رازدار صد ادريس * به روضهء شرفش آب يار صد رضوان\r\nبه فور جان سپرد خصمش از يكى ديدن * كه ضرب اين به نگه دارد آن روان به دهان\r\nزند به لوح قضا هر زمان چو نقش رضا * هماره لا جرمش بر قضا بود فرمان\r\nسپهر بر سر ايوان رفعتش به مثل * چو قبه‌اى كه فرازند بر سر ايوان\r\nتو آن رفيع جنابى كه رخش قدر ترا * فراخناى جهان تنگناست در جولان\r\nسپهر مهر ترا جسته همچو جان به كنار * زمانه عهد ترا بسته چون كمر به ميان\r\nسخن براستى آورده‌ام ثناى ترا * كه راست مىنرود تير كج به زور كمان\r\nمجو ز نام و نشان رهى كه از بد خلق * گسسته‌ام از نام و رسته‌ام ز نشان\r\nز ديو نفس بسى عاجز است به طبع سليم * گريز نيست چو دانا هراسد از نادان\r\nجهان چو دير نپايد نكوتر آنكه مرا * به حكم راى به زودى سر آيد اين دوران\r\nچو مرد مرد همه مردمى به‌جا ماند * كناره كن ز بدى تا نكو رهى ز ميان\r\nمرا به كهنه و نو جاى اعتماد نماند * كه قانعم به چنين راى پير و طبع جوان\r\nبه بزم كام كفايت برم به عيش خيال * به خوان دهر قناعت كنم به لقمهء نان\r\nتو را به حكم تعبد قبول دين بايد * به دير و كعبه نه فرقى چو سجده بر يزدان\r\nبه رخش بىخبرى داده‌اى عنان هوس * ز جهل ساخته‌اى گوى و از هوا چوگان\r\nسمند بىخبرى كوى و پهنه جهل و هوا * بر آن سرى كه رهى تندرست زين ميدان\r\nچو سر ز باد غرورت پر است پندارى * كه بر وجود تو تنگ است اين فراخ ايوان\r\nچو ؟ ؟ ؟ سر ز نشان هستى تهى كنى دانى * كه كم ز مورى در صحن اين كهن كيهان\r\nبه خويشتن همه دارم من اين سخن نه به غير * كه مر مراست به اعمال زشت خود اذعان\r\nهمه ز سوز دل اين نغز گفته آوردم * كه از بخار طبيعت نگفته‌ام هذيان \r\n\r\nدر مدح استادى ميرزا محمد تقى صاحب‌ديوان گفته\r\n مدح نگويد زبان به صاحب ديوان * زان كه چه گويد به مدح دانا نادان \r\n\r\n","description":"","footnote":"","page_name":" 1510 ","page_number":70},
  {"content":"\r\n\r\n راد محمد تقى كه شخص جلالش * هست وجودى ميان واجب و امكان\r\nآنكه به چهرش حيا چو مهرش در دل * وانكه به عهدش وفا چو لطفش در جان\r\nخاك گر آرد شتاب حزمش ساكن * چرخ گر آرد درنگ عزمش پويان\r\nجلوهء انوار حق ز رويش پيدا * جمله اسرار شه به رايش پنهان\r\nگفت به لب وارث نتيجهء مريم * كلك به كف نايب سلالهء عمران\r\nگفت نه احياى مردگان را اعجاز * كلك نه بطلان ساحران را ثعبان\r\nخادم بزمش زهى شرف را برجيس * صاحب بارش خهى سخط را كيوان\r\nسطرى از خامه‌اش هزاران نامه * شعرى از دفترش هزاران ديوان\r\nبحر كرم گويم ار به طبعش تهمت * ابر عطا گويم ار به دستش بهتان\r\nزان كه نخيزد ز بحر جودت و حكمت * زان كه نريزد ز ابر لؤلؤ و مرجان\r\nشخص نزارش نهان به خرقهء تسليم * كوه وقاريست در به كشور ايمان\r\nتلخى كام فسردگان هنر را * شكر بارد همى ز لعل غزلخوان\r\nگاه سخن جان دمد به قالب مومى * لعل غزلخوان مگو كه چشمهء حيوان\r\nاى تو به ملك هنر سپهر مكارم * هم تو بر اين دعويم به حكمت برهان\r\nنقش تو از خامهء عدالت تصوير * نام تو برنامهء جلالت عنوان\r\nعزت من بىقبول تو همه ذلت * طاعت من بىرضاى تو همه كفران\r\nحكمت گويم همه به مدح تو صاحب * گو كه فصاحت مرا مباش به فرمان\r\nمعنى بايد مرا نه صورت از يراك * حكمت لقمان به از فصاحت سحبان \r\n\r\nو له\r\n باد سحر اى بريد وادى هجران * راه سپر اى دليل كوى حبيبان\r\nهمدم يارى كه جان‌فزايى و دلكش * قاصد مايى كه بىقرارى و حيران\r\nرنج جراحت رسيدگان را گويى * عنبر دارى به جيب و گل به گريبان\r\nمن به تو مستظهر اى نسيم صباحى * صبحك اللّه خير از در احسان\r\nيك‌ره بگراى زى ممالك خاور * يك‌ره بخرام زى ديار خراسان \r\n\r\n","description":"","footnote":"","page_name":" 1511 ","page_number":71},
  {"content":"\r\n\r\n جيش ملك را بپرس منزل منزل * لشكر شه را بجوى سامان سامان\r\nبينى خيل سواره دريادريا * بينى فوج پياده عمان‌عمان\r\nهر سو بنگاه پايه در پى ماهى * هر سو خرگاه سر به سينهء كيوان\r\nجنگى پيلان چو كوههاى گران‌سنگ * كوهه آن كوهسار بنگه ثعبان\r\nمطلع مهر منير پهنهء گيتى * منبت سرو سترگ ساحت امكان\r\nمهر تو ديدى به سر فرازد مغفر * سرو تو ديدى به بر بپوشد خفتان\r\nدشت ز مردان جنگ ديدهء خونخوار * دريا بينى پر از نهنگ خروشان\r\nنالهء شيپور و پيشگاه شهنشاه * صوت خوش عندليب و صحن گلستان\r\nچونكه رسيدى در آن ديار عنان‌كش * رخصت رفتار ده بباره و دامان\r\nسوختگان فراق را چو ببينى * از دم سرد آتش درونشان بنشان\r\nمصر وفا را بگو حكايت يعقوب * شهر سبا را ببر پيام سليمان\r\nخواجهء اين بنده را چو بينى خرم * صاحب اين خسته را چو بينى خندان\r\nفرصت آنكه غنيمت است ثناگوى * رخصت آنكه به گفتن است سخنران\r\nآگه نه غم بدش ز سر نه سر از عشق * مخبر نه دل بدش ز تن نه تن از جان\r\nجويى جاريش ز آبديده از يراك * سوزد چون دل سرشگ گيرد جريان\r\nروى زمين تيره‌اش زدود دل‌آراى * خانهء پردود ديده دارد گريان\r\nعرضه كن از من به آن ستوده خداوند * كى ز تو خرم روان من چو گلستان\r\nتا كه جدا مانده‌ام ز بزم حضورت * در سر سودا پر است و در دل طغيان\r\nشهر وطن در نظر چو بسته و زنجير * صحن چمن پيش دل چو خسته و زندان\r\nخون رود از ديده‌ام ز روى تو بس دور * كين گل اشكم خوش است ليك به دامان\r\nبايد اگر سر نهاد در ره دورى * بايد اگر دل سپرد با غم دوران\r\nسخت‌سرى بايدى ز خشت و ز خاره * سخت‌دلى بايدى ز سنگ و ز سندان \r\n\r\nدر مذمت اهل دنيا و بستگى آن و ملامت خود گفته\r\n زين پس ننهم دل به وفادارى دوران * اين زال ز من چند برد دست به دستان \r\n\r\n","description":"","footnote":"","page_name":" 1512 ","page_number":72},
  {"content":"\r\n\r\n وابستگيم نيك نيايد كه جهان را * سورش همه سوگست كمالش همه نقصان\r\nبگسسته ز من دنيى وارسته ز من دين * آن رند فنايم كه نه اين دارم و نه آن\r\nنه دوست ز من خرم و نه دشمن غمگين * نه موجب اقبالم و نه علت خذلان\r\nاز علم سبكبارم و از جهل در آزار * هم در خطر از كفرم و هم ايمن از ايمان\r\nدر ملت ترسايم و تقوى همه تزوير * در كيش مسلمانم و طاعت همه عصيان\r\nشهرم به تذكر همه از نامهء شهرت * خلقم به تنفر همه از جامهء خلقان\r\nشيطان دلند اين همه خوبان و تو آدم * پيداست كه آدم نبرد صرفه ز شيطان\r\nاز زلف پريشان مطلب خاطر مجموع * خاطر نشود مجموع از زلف پريشان \r\n\r\nو له ايضا\r\n ماشوب ز هجر اى دل مگر اى به وصل اى جان * تا چند غم دلدار تا كى ستم جانان\r\nجانان نشنيد ستم كو را غم درد دل * دلدار نديدستم كو را سر مهر جان\r\nتا چند برى خوارى اى دل ز چنين دلدار * تا كى طلبى يارى اى جان ز چنين جانان\r\nبرتابى اگر اى دل زين راه زهى تكميل * نپذيرى اگر اى جان اين پند خهى نقصان\r\nاى جان اگر اينت كار بس در خطرى از كفر * وى دل اگر اينت راى خوش ايمنى از ايمان\r\nجان را همه غم زايد زين فكرت بىحاصل * دل را الم افزايد زين فطرت نافرمان\r\nدل جان نكند زين كار افسوس ازين جاهل * جان دل نبرد زين راى فرياد از آن نادان\r\nحجت همه بدراييست از جان مطلب حجت * برهان همه بىدرديست از دل مشنو برهان\r\nدل را چه رسد زين بار جان را چه فتد زين كار * نى سود درين بازار نى صرفه درين دكان\r\nتا كى غم جان و دل اى كاش كه دست افتد * جان را به فناى دل دل را به هلاك جان \r\n\r\nو له ايضا\r\n اى فلك باژگون چه بيهده كردارى * ما ز تو در بند محنت و تو نگونسارى\r\nپست اجل از تو هر تنى و تو بالايى * مست امل از تو هر سرى و تو هشيارى\r\nآن را كش بدپسند پردهء زنبورى * وان را كش رازدار خيمهء زرتارى \r\n\r\n","description":"","footnote":"","page_name":" 1513 ","page_number":73},
  {"content":"\r\n\r\n تير يكى آه كارگر به تو مىنايد * زاهن بركرده تن كه اين همه ستوارى\r\nسفله‌تنان را به تارك افسر اقبالى * رادسران را به فرق ابر شرربارى\r\nذات عدم از تو قايم است و تو موجودى * رسم ستم از تو ثابت است و تو سيارى\r\nنقطه صفت ما درون دايره‌ات حيران * تو ز چه سرگشته همچو پرهء پرگارى\r\nتا بفريبى به رنگ و بوى و كشى ناگه * يوسف دل‌پرورى و گرگ جگرخوارى\r\nتا كه به عسرت كشى عصاره جان ما * دورزنان سال و مه چو استر عصارى\r\nدير بپايى به هر ديار وز ياران * در به ديارى نه ديرپا ز تو ديارى\r\nمردمت از جنبش جلاجل هفت‌اختر * كودك‌سان روز و شب به خواب و تو بيدارى\r\nچينه چنان ما چو كبك و باز صفت بر ما * متصل آويخته به مخلب و منقارى\r\nكام نهان بخشى و عيان كشى از حسرت * شاهد خلوت سر او شحنهء بازارى\r\nخلق كرم از تو طالبند زهى غفلت * مرگ كه مقلوب آن بود تو همان دارى\r\nتربيت از خيل خاندان تو مىبايد * نيست بجز اضطرارمان چو تو مختارى\r\nكس به نشيب و فراز جان ز تو نربايد * گه تك چاه بلا و گاه سردارى\r\nچهره به هر زينتى كه هست بيارايى * مرد به هر حيلتى كه هست بيازارى\r\nنيست از آن چهر زيب كرده مرا حاصل * جز رخ لعلى نگار و چشم گهربارى\r\nاز در دين بت‌گرى كه مهر و مجرا را * صاحب ناقوسى و مواظب زنارى\r\nپردهء گيتى تويى و پرده‌درى كارت * وه كه چه بيهوده كار و مختلف اطوارى\r\nبارى كام حسود ساز كن از مرگم * گرچه نشد ساز از تو كام دلم بارى\r\nتكيه تو را بر بقاى خويش همىباشد * يا مگر ايمن ز انتقام جهاندارى\r\nصف به صفم گر همى گناه به حشر اندر * نيست غمم با ولاى صفدر سالارى \r\n\r\nرباعيات\r\n خوش آنكه به وصل تو زمان بود مرا * لعل تو نعيم جاودان بود مرا\r\nهم با تو به كام تو سخن مىگفتم * گويى كه زبانت به دهان بود مرا \r\n\r\n","description":"","footnote":"","page_name":" 1514 ","page_number":74},
  {"content":"\r\n\r\n زان جعد معنبرم شميمى بفرست * زان طرهء دلبرم نسيمى بفرست\r\nگر شاد نخواهى دل‌ريشم ز غمت * بر خاطر مضطرم مقيمى بفرست \r\n* * *\r\n ماه رمضان كه دور رنج و تعب است * بر من همه روزگار عيش و طرب است\r\nلب بر لب يار و چشم بر زلف نگار * يعنى رطبم بر لب و چشمم به شب است \r\n* * *\r\n تا نرگس فتان تو مفتونم كرد * از ورطهء عقل و هوش بيرونم كرد\r\nافتاد به زلفت چو سروكار مرا * آميزش آن سلسله مجنونم كرد \r\n* * *\r\n عيد است ز چهره پرده بر بايد كرد * ابروى نگارينت نظر بايد كرد\r\nدر خوب‌ترين هلالى اى فتنه شهر * نظاره به صفحهء قمر بايد كرد \r\n* * *\r\n خواهى كه غم زمانه پستت نكند * خيل الم آهنگ شكستت نكند\r\nدر گردش چشم دلبران ديده مبند * هشدار كه يك پياله مستت نكند \r\n\r\n1008 نور عليشاه اصفهانى\r\nفرزند فيضعلى شاه تونى الاصل اصفهانى المسكن بوده هر دو دست ارادت به سيد معصوم عليشاه دكنى كه به شيراز آمده بود دادند و پاى در حلقهء ارباب ذكر نهادند پس از فوت پدر پسر خليفه شد و جماعتى كثير از صنوف فضلا و غيرهم در آن سلسله كه به جناب سيد نور الدّين نعمة اللّه الحسينى الكرمانى منسوبست درآمدند و روزگارى در فارس و عراق و خراسان و هرات بازار ارشاد رواجى كامل داشت و علماى بزرگ در آن طريقت رتبهء خلافت حاصل كردند و جمعى نيز به هلاكت رسيدند على الجمله وى صاحب كمال و جمال بوده رسالات در علوم دارد\r\n\r\n","description":"","footnote":"","page_name":" 1515 ","page_number":75},
  {"content":"\r\n\r\nاز جمله جامع الاسرار و رسالهء اصول و فروع و تفسير سورهء بقره و كبراى منظوم و تفسير خطبة البيان به وزن تقارب دو ديوان يكى نور و ديگرى نور على و سه جلد مثنوى موسوم به جنات الوصال وفاتش در سنهء 1212 در موصل اتفاق افتاده در جوار حضرت يونس مدفون گرديده است اين ابيات از آن جناب است .\r\n\r\nمن غزلياته\r\n يك پرتو حسن رخ او كرده تجلى * وز آن شده موجود وجود همه اشيا \r\n* * *\r\n ساقى ار گردش ساغر نبود باكى نيست * گردش چشم تو بس گردش ساغر ما را \r\n* * *\r\n تن رها كن همچو ما جانى طلب * جان و تن در بازو جانانى طلب\r\nخاطرجمعى اگر خواهى بيا * حلقهء زلف پريشانى طلب \r\n* * *\r\n گرچه هرگز ز بد و نيك جهان دم نزنيم * از كران تا به كران قصه و افسانه ماست \r\n* * *\r\n زاهد ار عيب باده‌نوشان كرد * خبر از عفو كردگارش نيست \r\n\r\nو له\r\n فتنه در خواب عدم بود كه من مىگفتم * خواب آن نرگس جادوى تو بىچيزى نيست \r\n* * *\r\n اى بىخبر از ما خبر عشق چه پرسى * كان را كه خبر شد ز خبر بىخبر آمد \r\n* * *\r\n سريست نهان در دل مردان ره عشق * كان را نتوان گفت عيان جز به سردار\r\nرازى كه نهان بود پس پرده حريفان * كردند عيان با دف و نى بر سر بازار \r\n* * *\r\n نيست باكم ز آتش نمروديان * گر بسوزانندم از كين چون خليل \r\n\r\n","description":"","footnote":"","page_name":" 1516 ","page_number":76},
  {"content":"\r\n\r\n من غلام همت آنم كه او * كار پيغمبر كند بىجبرئيل \r\n* * *\r\n اى زن‌صفت از عشقش تا چند سخن گويى * اين راه نگردد طى بىهمت مردانه \r\n* * *\r\n چنان مستم ز ياد نازنينى * كه از مستى ندانم كفر و دينى\r\nخوشا آن كهنه رند عور سرمست * كه نه بت باشدش نه آستينى\r\nتو را آن ديده نبود ور نه دلدار * تجلى كرده در هر ماء و طينى\r\nدرين مزرع بجز نور على كيست * كه بخشد خرمنى بر خوشه‌چينى \r\n\r\n1009 نورى مازندرانى\r\nزبدهء محققين و قدوهء مدققين ملا على حكيم الهى مخزن علوم لا يتناهى اصلش از نور رستمدار بوده و در اصفهان تحصيل نمود و در علم استاد الكل فى الكل شد در غايت اشتهار حاجت به تحرير و تقرير ندارد فقير در زمان شباب به خدمتش فيض‌ياب گرديد در سنهء . . . رحلت يافت تأليفات آن جناب مشهور و معروفست گاهى به نظم طبع‌آزمايى فرموده از اوست :\r\n هر آه كه بود در دل ما * برقى شد و سوخت حاصل ما\r\nراز دل ما نمىشود فاش * تا لاله نرويد از گل ما \r\n* * *\r\n ز تنها گر تنى تنها نشيند * نشيند با خدا هرجا نشيند\r\nز خود تنهانشين نورى كه سهل است * گر از تنها تنى تنها نشيند \r\n* * *\r\n بكوى دوست روم چون غريب رسوايى * بود غريب رود چون به كعبه ترسايى\r\nمنم به دير چو زاهد به كعبه چون ترسا * به غير دير و حرم هست هم مرا جايى \r\n* * *\r\n\r\n","description":"","footnote":"","page_name":" 1517 ","page_number":77},
  {"content":"\r\n\r\n وحدت چو بود قاهر و كثرت مقهور * در هرچه نظر كنى بود حق منظور\r\nدر مظهر كثرت است وحدت ظاهر * در مجمع وحدت است كثرت مستور \r\n\r\n1010 نغمهء خراسانى\r\nاسمش ميرزا عبد الوهاب و موطنش شيراز و در كمالات ممتاز خاصه در نگارش خط نسخ كه از خوش‌نويسان معروف و به صفات حميده موصوف به زمزمه‌اى كه مرده را جان دهد احباب را مشعوف دارد و در زمان سكونت مؤلف در فارس غالبا صحبتش دست مىداد اكنون سالهاست كه از خدمتش در رى محرومم از اشعار قديمش بيتى دو در نظر است\r\n خبر از وى ندارم ليك دارم اين خبر كز وى * خبر هرگز نخواهم داشت تا از خود خبر دارم \r\n* * *\r\n اگر عشق اين بود اى دل به جان آيى به ناكامى * و گر يار اين بود اى جان به لب آيى ز تنهايى \r\n\r\n1011 نادرى كازرونى\r\nنامش حاجى ميرزا ابراهيم و اصلش از كازرون شيراز مردى فاضل حكيم صوفىمشرب شيعى مذهب خليق شفيق بود مثنوياتش متعدد است از آن جمله گلستان خليل مشرق الاشراق انفس و آفاق مسبح العشاق شايق و مشتاق و چهل صباح كه بعضى از هريك در رياض العارفين مرقوم نموده‌ام سالى چند است كه رحلت نموده بعضى از اشعارش در اين كتاب مجددا مرقوم شد از اوست :\r\n\r\n","description":"","footnote":"","page_name":" 1518 ","page_number":78},
  {"content":"\r\n\r\n\r\nموعظه\r\n اى دل چنان كه بىخبران چند در هوس * اى جان طفيل بىهنران چند در هوا\r\nكامل ز گاه نامورى كى كشيده دست * عاقل به راه بىخردى كى نهاده پا\r\nعفريت دهر كش نبود شغل جز ستم * فرتوت چرخ‌كش نبود كار جز جفا\r\nفرزانه خوان كسى كه فروبست زان نظر * ديوانه دان خسى كه فروجست زان وفا\r\nشو غرقهء محيط هويت گرت هواست * گردى ز بند قيد هوا و هوس رها\r\nراهى كه ما سوى همه زانت شوند شو * در عالمى كه نيست در آن راه ماسوا\r\nبر نقش خويش زيب ده از نقش معرفت * بر نفس خويش بهره ده از نفس ازكيا\r\nزهد است دفع علت اسقام آثمين * تقوى است زيب و زينت اندام اتقيا\r\nار عز عزتت برسد دولت ابد * ور فر فقر رودهدت فر اوليا\r\nنه ديده در ره طلب و چشم دل ببند * زين دامگه كه دانهء او نيست جز بلا \r\n\r\nو له ايضا\r\n خرم‌دلى كه از مدد طالع جوان * بگزيد عزلتى ز جهان و جهانيان\r\nخواهى اگر فراغ برون كن تو از دماغ * سوداى دهركش نبود سود جز زيان\r\nدر كوى بىنشانى و كم‌نامى آر روى * تا بو كه يا بى اى دل غافل ز حق نشان\r\nهمچون هوس همى چه روى سوى رنگ و بوى * همچون مگس همى چه پرى گرد اين و آن\r\nعنقا صفت ز جملهء عالم كناره گير * سيمرغ‌وار از همه‌كس گم كن آشيان \r\n* * *\r\n گر سزد شورى ز سوز عشق در سر داشتن * كى سزد جز سوز عشقت شور ديگر داشتن\r\nمحضرى آمد قوى در پاك دامان بودنم * در غمت اى پاك‌دامن دامن تر داشتن \r\n* * *\r\n پختگان غم عشق تو ز غيرت سوزند * كه زنند از چه دم از عشق رخت خامى چند \r\n* * *\r\n وصل جانان اى كه گفتى مىدهند از ترك جان * ترك جان اندر بر جانان نخستين منزلست \r\n\r\n","description":"","footnote":"","page_name":" 1519 ","page_number":79},
  {"content":"\r\n\r\n\r\n1012 نادر مازندرانى\r\nاسمش ميرزا اسد اللّه اصلش از شهر فراست من توابع اشرف البلاد و از علماى عهد بوده صحبتش مكرر دست داد و آخر الامر در طريقهء سلوك پا نهاد طبع خوبى داشته اين ابيات از اوست :\r\n\r\nمثنوى\r\n سبحان اللّه زهى خداوند * بىزاد و نژاد و كفو و پيوند\r\nناديده ديده آفريده * بينندهء ديده‌ها نديده\r\nگويندهء گفته و نگفته * وز گفته نگفته‌ها نهفته\r\nرفتار آموز هفت سيار * هنگامه‌فروز هشت گلزار\r\nاز دوست جهان‌پرور ما دور * چون نور ز هور و هور از نور\r\nاو در همه و همه درو در * چون تابش تابها در آذر\r\nاين پرده شكافتن نشايد * از مور تهمتنى نيايد\r\nشد صرف مبانى و معانى * آوخ همه عمر و زندگانى\r\nزين حاصل من حروف و اصوات * زان و اصل من كه مات ما فات\r\nگردم پى اهل دل تكاپوى * تازان و دوان شدم به هر سوى\r\nيك جو هر بىعرض نديدم * دور از غرض و مرض نديدم\r\nزاهد كه نماز مىگذارد * اندر پى آز مىگذارد\r\nعابد كه عبادتش خصال است * كارش همه وزر يا و بال است\r\nتدريس مدرسان مدرس * تسخير عوام باشد و بس\r\nاز موعظه واعظان منبر * دارند هواى جل استر\r\nمفتى ز فتاوى مخالف * معتل العين بل مضاعف\r\nترسا و كليسيا و ديرش * رفتم ديدم سلوك و سيرش\r\nبردم رشكى ز پير ترسا * كه لرزه فتاد در كليسا \r\n\r\n","description":"","footnote":"","page_name":" 1520 ","page_number":80},
  {"content":"\r\n\r\n در دهر به هركه دررسيدم * وز ديدهء اعتبار ديدم\r\nجز نقش تواش نبود در دل * جز فكر تواش نبود حاصل\r\nمهر تو به مهر و ماه تابيد * هندو مه و مهر را پرستيد\r\nآبى ز تو سوى آتش آمد * بر مغ‌بچه آتشت خوش آمد\r\nسوزى ز تو اندر آب افتاد * يك فرقه در اضطراب افتاد\r\nعكس تو به روى بت درافتاد * بت قبلهء قوم ديگر افتاد\r\nرنگى ز تو ريخت در گلستان * بلبل شده كودك دبستان\r\nاز مهر تو نيست كس معرا * آفاق انفس هلم جرا\r\nمنكر به من و دورنگى من * بر ضيغمى و پلنگى من\r\nكس آب ز تشنه باز گيرد * تا تشنه ز تشنگى بميرد\r\nسنگى است كه مير بايد آهن * كم‌تر نه تو زانى و نه زين من\r\nچون كاه‌ربا رباى كاهم * كز كاه‌كشان گذشت آهم\r\nاز بادم اگر غبار دارى * زين تيرگى اعتبار دارى \r\n\r\n1013 نياز جوشقانى\r\nاسمش سيد حسين و از سادات طباطبايى و از اولاد و احفاد مير شاه تقى جوشقانى است كه در خدمت شاه سليمان صفوى معتبر بوده خود صاحب فضل و خط و طبع عاليست .\r\n بىقدريم نگر كه به هيچم خريد و من * شرمنده‌ام هنوز خريدار خويش را \r\n* * *\r\n جز آرزوى آنكه زنى تيغ ديگرش * مطلب ز دست و پا زدن بسمل تو نيست \r\n* * *\r\n دل پريشان به خم طرهء او شد آرى * در چنين تيره شبى جاى پريشانى بود \r\n* * *\r\n\r\n","description":"","footnote":"","page_name":" 1521 ","page_number":81},
  {"content":"\r\n\r\n نيست معلوم كه دلها ز غم او چون شد * اين‌قدر هست كه پرخون شده دانايى چند \r\n\r\n1014 نيازى صفوى\r\nنام ناميش احمد ميرزا نبيرهء سلطان العلماء خليفهء سلطان مازندرانيست والد ماجدش سيد مرتضى منصب صدارت و مقام مصاهرت با شاه سلطان حسين صفوى داشته و خدمتش رتبهء دامادى خال بىهمال خود شاه‌طهماسب ثانى را دريافته الحاصل نجيبى هميم و بزرگى كريم بوده و در اصفهان كمال عزت و نهمت داشته در جوانى به اقتضاى عهد شباب عشرت دوست بوده در اوان مشيب بازگشت نموده آذر بيگدلى تاريخش موزون كرده از اشعار اوست :\r\n به يك كرشمه زليخاوشى دل ما را * چنان ربوده كه يوسف دل زليخا را \r\n* * *\r\n تيغ خونريز است آه بىگناهان آه اگر * وقت كشتن فرصت آهى دهد قاتل مرا \r\n* * *\r\n دل اهل ديارى خوش كه دارد چون تو يارى خوش * كه از يك يار خوش گردد دل اهل ديارى خوش\r\nبود بردن وصال و باختن جان تا چه پيش آيد * كه در پيش است ما را با حريفى خوش قمارى خوش \r\n* * *\r\n از من مبه ببينى سركشى گر صدر هم در خون كشى * ناز از اياز اى نازنين خوش باشد از محمود نه \r\n* * *\r\n افسوس قاتل بس بود در كيش عاشق خونبها * خون مرا پامال كند از دست برهم سودنى \r\n* * *\r\n\r\n","description":"","footnote":"","page_name":" 1522 ","page_number":82},
  {"content":"\r\n\r\n از آتش عشق سوخت چون پيكر ما * مايل به وفا و مهر شد دلبر ما\r\nآمد كه زند بر آتش ما آبى * وقتى كه به باد رفت خاكستر ما \r\n\r\n1015 نصر الدّين الاصفهانى\r\nو هو نصر الدّين محمد الثانى وحيد عهده و فريد عصره آن جناب در همهء فضائل و كمالات استاد و مسلم اقران بوده در طب طبيعى جالينوس زمان و ابو على اوان و معاصر كريم خان مجمعش مرجع فضلا و علماى شيراز و در اخلاق پسنديده از همگان ممتاز در رياضى و حكمت تأليفات پرداخته گاهى به نظمى مبادرت مىفرموده در سنهء يك‌صد و نود و يك در شيراز رحلت نموده صباحى در تاريخش گفته :\r\n\r\nآه از مرگ نصير ثانى آه از مثنوى بهاريهء اوست\r\n شبى با نوجوانى گفت پيرى * كهن‌دردى كشى صافى ضميرى\r\nچو خم صاحبدلى روشن‌روانى * درين دير كهن پير مغانى\r\nكه باد نوبهار و ابر آزار * شنيدم خيمه زد بر طرف گلزار\r\nبه هر گلبن هزارى ساز برداشت * به هر سروى تذرو آواز برداشت\r\nصلاى يوسف گل شد جهانگير * زليخاى جوان شد عالم پير\r\nسحرگاهان نسيم آهسته خيزد * چنان كز برگ گل شبنم نريزد\r\nترشحهاى ابر از هر كنارى * بود چندان‌كه بنشاند غبارى\r\nبه پيران كهن غم سازگار است * تو شادى كن ترا با غم چه كار است\r\nگهى بر ساحت دشتى روان شو * گهى بر كشته‌اى دامن‌فشان شو\r\nدل از كف ده عوض بستان ز ساقى * مى اى كز لعل ساقى مانده باقى \r\n\r\n","description":"","footnote":"","page_name":" 1523 ","page_number":83},
  {"content":"\r\n\r\n خلل در كار عقل از باده نقل است * كه مى هر قطره‌اش درياى عقلست\r\nچنان آيينهء جان مىزدايد * كه در آن عكس جانان مىنمايد\r\nفلك را عادت ديرينه اينست * كه با آزادگان دايم به كين است\r\nبه جان مىپرورد بىحاصلى را * كز او دل بشكند صاحبدلى را\r\nاگر دست على دست خدا نيست * چرا دست دگر مشكل‌گشا نيست \r\n\r\nاز رباعيات اوست\r\n با من كه رخم شكسته رنگ آمده است * هفت‌اختر و شش‌جهت به جنگ آمده است\r\nبر مرغ دلم كز آشيان دگر است * اين نه قفس فراخ تنگ آمده است \r\n* * *\r\n برداشته شد نقاب از دختر رز * در پرده شد آفتاب از دختر رز\r\nشهريست پرانقلاب از دختر رز * زيباپسران خراب از دختر رز \r\n* * *\r\n آيينهء دوست روى نيكوست ببين * عكسى كه درين آينه زان روست ببين\r\nچشمى بگشا عكس چه و آينه چيست * عكس اوست ببين آينه هم اوست ببين \r\n* * *\r\n آمد سپه بهار و شد لشكر دى * بر شاخ نگر شكوفه چون افسركى\r\nزان پيش كه خيل دى رسد باز ز پى * در پاى گل از دست منه ساغر مى \r\n\r\n1016 نياز شيرازى\r\nاسمش آقا محمد رضا خلف الصدق جناب فخر العارفين آقا محمد هاشم ذهبى بوده مردى باكمال خوش‌اخلاق كثير الوفاق در سنهء 1224 درگذشت غالب اوقات به صحبتش مستفيض مىگشتم\r\n\r\n","description":"","footnote":"","page_name":" 1524 ","page_number":84},
  {"content":"\r\n\r\nگاهى شعرى مىفرموده از آن جمله است :\r\n آواز بود هر دو ولى فرق بسى است * با نالهء جانسوز نى افغان جرس را \r\n* * *\r\n ز يك خشت و گل آخر خانه كردند * چرا آن كعبه اين بتخانه كردند \r\n* * *\r\n از دير و حرم باشدشان روى به مقصد * زاهد ز رهى پير خرابات ز راهى \r\n\r\n1017 ناظر مازندرانى\r\nاسمش ميرزا طاهر در خدمت نواب محمد تقى ميرزا اين منصب داشته از منسوبان صاحب ديوان ميرزا محمد تقى علىآبادى رحمه اللّه تعالى بوده چندى هم در خدمت ملك‌آرا ملازمت نموده از او مىباشد :\r\n وفا از نيكوان جستن همانا * سراغ آب حيوان از سرابست \r\n* * *\r\n سيم خود از سنگ خيزد اينك از اعجاز حسن * سنگ در سيم آن نگار سيم‌تن مىپرورد \r\n* * *\r\n هنگامهء رستخيز خواهى * بنما رخ و محشرى به پا كن\r\nتا غير به روز ما نخندد * روزى دو به هجرش آشنا كن\r\nشكايت شب هجران چگونه باز شمارم * كه دارد آن به درازى ز زلف دوست نشانى \r\n\r\n","description":"","footnote":"","page_name":" 1525 ","page_number":85},
  {"content":"\r\n\r\n\r\n1018 نصرت اردبيلى\r\nنام شريف آن جناب ميرزا نصر الله و اصلش از انجاب و اطياب اردبيل و از عنفوان شباب در طلب تحصيل علوم رنجى تمام برده و در اصفهان و ساير بلاد ايران چندان‌كه مستغنى التحصيل گردد از علوم ادبيهء عربيهء نقليه و عقليه حاصل آورده طالب علوم يقينيه و معارف دينيه گرديد به جمعى از علما و مشايخ معاصرين رسيد و با هريك از در صحبت و استفادت درآمد و در طريقت قدم نهاد و دم بربست مدتها به تصفيهء نفس و تجليه سر خلوت را بر انجمن و عزلت را بر معاشرت رجحان داد تا به حكم من اخلص للّه اربعين صباحا چشمه‌هاى حكمت از دلش بجوشيد و صاحب نفس مطمئنه گشت چندى به معلمى نواب شاهزاده محمد ميرزا ابن نايب‌السلطنه عباس شاه اختصاص يافت و در هنگام وليعهدى آن حضرت در خدمت بود چون خطبهء سلطنت به نام ناميش زينت گرفت و بر تخت خاقان صاحبقران جلوس فرمود ميرزا را كه حقوق خدمت و شايستگى رفعت و حشمت داشت به وزارت و صدارت تكليفى فرمود از آنجا كه ذوق فقر و علم مانع بود قبول ننمود لهذا لقب صدارت ممالك و تربيت علما و فقرا بر او مقرّر شد كار وزارت كبرى به جناب ميرزا آقاسى ايروانى مفوض گشت الحاصل در مدت چهارده سال جناب صدر الممالك در كمال جلال متصدى امور وظايف خلايق بود و نواب به هر شهر فرستاده درين باب مساعى جميله به ظهور آورد با اينكه ظاهرا با لباس و حشمت صدور حركت كردى شبها به عبادت و طاعت و بىخوابى و ذكر و فكر اشتغال داشتى چون قطب السلاطين محمد شاه درگذشت و ميرزا تقى خان فراهانى صدراعظم اتابك معظم گشت او را روانهء عراق عرب كرد و در ششم محرم سنهء 1271 در آن ولايات درگذشت خدمتش را مثنوى پرتحقيقى است و گاهى غزلى مىفرموده هنوز جمع نگرديده اين چند بيت از آنهاست :\r\n\r\nدر جواب مديحه و تركيب‌بند صاحب ديوان علىآبادى\r\n باز اى دل سودايى ديگر چه به سر دارى * سر در سر سودا كن گر نور بصر دارى\r\nگويند كه سودا را زنجير كند چاره * آوخ كه تو بيچاره سوداى دگر دارى \r\n\r\n","description":"","footnote":"","page_name":" 1526 ","page_number":86},
  {"content":"\r\n\r\n با خصم قوى پيكر رفته به مصاف اندر * نه پنجهء زورآور نه تيغ و سپر دارى\r\nشمشير ولا دركش اسپر ز بلا بركش * عالم همه دشمن شو بر جمله ظفر دارى\r\nجانى كه بشر دارد از غيب خبر دارد * بشرا لك يا بشرى گر جان بشر دارى\r\nهان اى پسر آدم نسل و لقد كرم * كو علم گر از علم ميراث پدر دارى\r\nبستى نظر ما را در جلوه شدى يارا * اين پردهء عميا را يا ليت كه بردارى\r\nاين كلبهء درويشى بىنور و صفا تا چند * اين ابر سيه تا كى بر روى قمر دارى\r\nاى دل گله كمتر گير آيين قلندرگير * خود را تو سمندر گير گر شوق شرر دارى\r\nرو دفع نوايب كن رو بر در صاحب كن * تحصيل مصاحب كن گر عزم سفر دارى\r\nاى صاحب ديوانم اى ترجمهء جانم * اى مرغ سليمانم برگو چه خبر دارى\r\nاى صاحب جان‌پرور جانى تو به جان اندر * ديوان تو اين دفتر يا تنگ شكر دارى\r\nنظم من و نظم تو يك‌رشته نمىشايد * من جمله خزف دارم تو جمله گهر دارى\r\nتحسين تو نظمم را دانى به چه مىماند * طفلى كه خزف دارد گوييش كه زر دارى\r\nاى كهنه گدا نصرت شاهى به چه‌رو خواهى * نى لشكر و نى كشور نه تاج و كمر دارى \r\n* * *\r\n در صحبت اين صاحب اسرار نهان بنگر * در آب و گل جسمش نور دل‌وجان بنگر \r\n\r\nو له ايضا\r\n در پردهء آب و گل اشكال عجايب بين * ور پرده‌نشين خواهى رو حضرت صاحب بين\r\nاز نور رخ صاحب استاره به دل بنشان * آن رجم شياطين را اين كوكب ثاقب بين\r\nدل مشرق و تن مغرب خورشيد رخ صاحب * در مشرق و در مغرب هم شارق و غارب بين\r\nتا چشمه نشد صافى خورشيد نشد پيدا * خورشيد درين چشمه هم حاضر و غايب بين\r\nاز روى و جمال او را هم طالع و نازل دان * وزروى جلال او را هم راجع و آيب بين\r\nاطوار الهى را در مشت گلى بنگر * انوار مشارق را طالع ز مغارب بين\r\nمنظومه همىجويى در ديدهء ناظر جوى * مطلوب همىخواهى در سينهء طالب بين \r\n\r\n","description":"","footnote":"","page_name":" 1527 ","page_number":87},
  {"content":"\r\n\r\n از آهن و مغناطيس اى دل چه عجب دارى * اندر دل مجذوبين رو قوت جاذب بين\r\nاسرار عجايب بين اندر دل مجذوبان * اندر دل مجذوبان اسرار عجايب بين\r\nامارهء مجذوبان صد بيم و خطر دارد * مردانه قدم درنه اطراف و جوانب بين\r\nدر روز وغا اى جان اندر حشر ديوان * تكبير چو حيدر گو تفريق كتايب بين\r\nاز تفرقه كى جستن در جمع نپيوستن * از زندقه وارستن در حفظ مراتب بين\r\nاز من سخنى بنيوش در حفظ مراتب كوش * اما همه جا حق را هم حاضر و غايب بين\r\nيك مرد مراقب بين خود نيز مراقب باشو * اين گرد ز رخ بفشان آنگه رخ راكب بين\r\nدر پردگى و پرده چندين چه فروماندى * سر جانب بالا كن خورشيد و سحايب بين \r\n* * *\r\n اى صورت روحانى در آينهء جانم * هم آينه هم جانى بر روى تو حيرانم \r\n\r\nو له\r\n زيراكه درين خانه غير از تو نه كس پنهان * زيراكه درين پيكر غير از تو نه كس مضمر\r\nاين حقهء يكتا را زوتر بشكن يارا * بنگر چه عجب گوهر دارد به ميان اندر\r\nاز پردهء عقل اى جان بيرون چو روى دانى * اين جان چه بود جانان اين دل چه بود دلبر\r\nخونى كه به رگ دارم غير از تو نپندارم * هركس نكند باورها اين رگ و اين نشتر\r\nخاريست بپاى دل از دست خسان ور نه * در دست تو مىدادم آن يك رگ نازك‌تر\r\nخون دارى و رگ دارى باللّه تو چه بىعارى * رو مطلع ديگر گوى اى خون و رگت بر سر\r\nبردار نقاب از رخ درده قدح ديگر * يكباره خلاصم كن از جنت و از كوثر\r\nجنت چه بود بويى كوثر چه بود جويى * بو را بمشو قانع مردانه ز جو بگذر\r\nجو بينى و جو بينى اشكسته سبو بينى * اشكسته سبوهايى ناكرده لب از جو تر\r\nاز جوى و سبو بگذر جا بر لب دريا كن * از جوى و سبو هرگز ناورده كسى گوهر\r\nدرياى الهى بين آن كشتى شاهى بين * دريا كه بود احمد كشتى كه بود حيدر\r\nكشتى تو شنيدستى راهش به دل دريا * رو غوطه به دريا كن اين كشتى را بنگر \r\n\r\n","description":"","footnote":"","page_name":" 1528 ","page_number":88},
  {"content":"\r\n\r\n گر خود به دل كشتى رفتى به خدا گشتى * هر دريا را كشتى هر كشتى را لنگر\r\nاين وادى بىپايان صد خار ترا در پا * وين منزل بىخوابان صد خواب ترا در سر\r\nدامن به جهان در زن رو دامن صاحب گير * صاحب كه بود رهرو صاحب كه بود رهبر\r\nرهبر كه بود عنقا جا كرده به قاف اندر * از كون و مكان برتر اين عنقا را شهپر\r\nاى مرغ گل‌آلوده پژمرده و فرسوده * اين پر گلين بگذار با شهپر او مىپر\r\nاين شهپر و اين عنقا در مغلطه مىگويم * رهبر كه بود حيدر آن حيدر اژدر در\r\nحيدر چو كمر بندد مر رهرو را گو باش * دشمن همه جا مرحب مكمن همه جا خيبر\r\nحيدر چو بود كشتى عالم همه توفان شو * كاين نوح به توفان بر بربسته دو صد قنطر\r\nحيدر چو كند نصرت نصرت چه غم از دشمن * با دوستى حيدر دشمن كه بود ديگر \r\n\r\nمن غزلياته نور الله مضجعه\r\n به خاك گلشن از زلفت نگر افشانده شد دلها * كه شكل دل همىرويد به گلشن غنچه از گلها \r\n* * *\r\n بيا ساقى به يك پيمانه مى ديوانه كن ما را * چنان ديوانه كن كاسوده از پيمانه كن ما را\r\nچو زاهد مىپرستان را به طعن و لعن بشمارى * به حرمت در شمار سبحهء صددانه كن ما را\r\nهزاران زخم دارد دل همه كارى همه قاتل * دلست اين هرچه باشد باز مرهم كن دل ما را\r\nشب تاريك و ره باريك بود و مرد نابينا * اگر بيژن به چاه افتاده رستم كن دل ما را \r\n* * *\r\n هر گم‌شده را نام و نشانيست به عالم * از گمشده ما نه نشانست و نه نامست \r\n* * *\r\n در دل شوريده باز شور نشور است * نالهء دل نيست اينكه نفخهء صورست\r\nدر تك صندوق سينه اين دل مسكين * مىتپد و مىجهد كه زنده‌به‌گور است\r\nبر در ميخانه هيچ پا نگذارد * در سر زاهد ندانم اين چه غرور است \r\n* * *\r\n به خلوت قمرم شب دلى ز بيم سحر * ستاره بارد و چشمم به‌سوى پروين است \r\n\r\n","description":"","footnote":"","page_name":" 1529 ","page_number":89},
  {"content":"\r\n\r\n قياس تا نكنى بار كوه بر مورى * كه بار عشق تو بر دل هزار چندين است \r\n\r\nو له\r\n به‌سويم يك نظر مستانه كردند * مرا آسوده از پيمانه كردند\r\nبهر ويرانه‌اى گنجى نهادند * مرا تنها همى ويرانه كردند \r\n* * *\r\n چه خوشست چشم حسرت به رخ تو باز كردن * سر زلف تو گرفتن سفر دراز كردن\r\nتن كشتگان تيغت نه كفن نه غسل خواهد * تن بىكفن ندانم چه كند نماز كردن \r\n* * *\r\n دل كه نه دردش بود نه وجد و نه حالى * آن نبود دل كه هست وزر و وبالى \r\n* * *\r\n دل دوش ز من در گذر كوى تو گم شد * جايى كه نه آنجا گذر خاص و نه عام است \r\n\r\n1019 نادم جاجرمى\r\nهمانا ملا محمدش نام و پيرمردى هزال و آرام بودى قصيده را به غايت پخته و سخت سخته گفتى و از تصرف مستمعان برآشفتى قرب هشت هزار بيت ديوان ساخته و اجزا پرداخته داشت كه غالب آن هزل و هجو ركيكه بودى بالاخره از اهاجى توبه كرد و روى بمداحى ائمهء هدى آورد در سنهء 1221 جان داد و ديوانش به دست متشاعرى افتاد كه به تغير تخلص اشعارش را به نام خود خواند و حلال خود داند اين چند بيت ازو نوشته شد :\r\n شه مراد آنكه اصلش از تركان * ليك چندى ميان تاچيك است\r\nاندرين شهر خانه‌اى دارد * كه به پاى مناره نزديك است \r\n\r\n","description":"","footnote":"","page_name":" 1530 ","page_number":90},
  {"content":"\r\n\r\n\r\n1020 نشاطى گرجى اصفهانى\r\nنامش محمد باقر بيگ و برادر كهتر احمد بيگ اختر بوده بعد از فوت احمد بيگ خيال اتمام تذكرهء او نموده اجلش فرصت نداد و بر تذكرهء حياتش خاتم خاتمهء ممات برنهاد وى قريب به دو هزار بيت از قصيده و غزل و بحر تقارب به خط خود ديوانى داشته و كسى از من گرفت كه بنگارد و باز سپارد مفقود شد لهذا اشعارش مشهور نيامد در نظرم اين ابيات از او بود ناچار تحرير نمودم از اوست :\r\n نشاطى نشاط از قدح‌نوشى است * خلاصى ز هر غم به بيهوشى است\r\nچهل سال مر عمر كردم تلف * كه شايد يكى يارى آرم به كف\r\nبه هرچندى از مهر مه‌پيكرى * به سر بردم ايام در كشورى\r\nبه شيراز چون رايت افراشتم * يكى را به خود دوست پنداشتم\r\nبپوشاندمش آنچه آراستش * بنوشاندمش آنچه دل خواستش\r\nز ديرينه ياران من هركسى * تمناى ياريش كردى بسى\r\nيكى روز شد از برم ناپديد * بديشان بپيوست و از من بريد\r\nبه هر انجمن گريه سركردمى * به هر بزم نالان گذر كردمى\r\nنشاطى مجو يارى از هيچ‌كس * به خود يار خود را همىدان و بس \r\n\r\nغزليات\r\n به خاك افتم بر آن در چون ببينم پاسبانش را * كه تا بوسم بدين تقريب خاك آستانش را \r\n* * *\r\n به بزم غير دانم باده خوردى شب نمىدانم * كه بيرون آمدى از بزم يا رفتى به خواب آنجا \r\n\r\n","description":"","footnote":"","page_name":" 1531 ","page_number":91},
  {"content":"\r\n\r\n\r\nو له\r\n دل آباد است از يادش مبادا * خرابى اين خراب‌آباد ما را \r\n* * *\r\n بىسبب نايد ازين پرده برون آوازى * در پس پرده كسى هست كه آوازى هست \r\n* * *\r\n مىآيد و بر سنبلش از گرد نشانيست * در راه وى امروز مگر چشم ترى نيست \r\n* * *\r\n در ره عشق دويديم بيابانى چند * كس نديديم بجز بىسروسامانى چند\r\nكس ندانست كه چون آمد و چون رفت ز بزم * اين‌قدر بود كه شد پاره گريبانى چند \r\n* * *\r\n به شيخ شهر گفتم قصه عشق * غلط كردم كه پير جاهلى بود \r\n* * *\r\n مكان به محفل و محرومم از پيالهء ساقى * مراست جاى ترحم كه تشنه بر لب جويم \r\n\r\nو له\r\n آن مكن با من كه گر از لطف يار من شوى * چون به خاطر آيدت آن شرمسار من شوى\r\nبا تو در يك بزم ننشينم كه ترسم پيش خلق * منفعل از گريهء بىاختيار من شوى \r\n* * *\r\n تا كشى از رشك بال‌افشانى مرغان باغ * مرغ بىبال‌وپرى را سوى گلشن مىبرى \r\n* * *\r\n به هركه جور نكردى نمىتوانستى * تو آن نه‌اى كه جفايى توانى و نكنى \r\n\r\n","description":"","footnote":"","page_name":" 1532 ","page_number":92},
  {"content":"\r\n\r\n\r\n1021 نيرى شيرازى\r\nنامش ميرزا طاهرين قديم خان در به دو جوانى تحصيل كمالات كرده زان سپس روى سياحت به ساحت هندوستان آورده در شهر دكن به خدمت مهراج چند و لعل رسيده و مداحى او را گزيده قبول خاطر ممدوح يافته و به مدارج قرب شتافته بر شعراى وى مقدم و امير آمد و به اندك روزگارى صاحب مكنت و ثروت شد پس از چند سال بنا بر حب وطن زد كن روى به شيراز نمود و دوستان قديم را ملاقات فرمود الحق جوان خليق هميم نكته‌دان خوش‌محاوره و شاعر قادر ماهر بود فرمانفرماى ملك فارس طاب ثراه خواست كه در آنجا سكونت و معونت جويد و به خلاف ايام گذشته به ترك هند و هنديان گويد وى نپذيرفت و ترك مولد و موطن گفت و همانا به اين مقال مترنم آمدى كه گفته‌اند نتوان مرد به‌سختى كه من اينجا زادم ديگرباره به هواى دوستان تن به مهاجرت و مسافرت هندوستان درداد و در آن ملك افتاد و داد شاعرى در آن بلاد دادگاهى قصايدش به فارس آمدى و ياران را متذكر شدى در سنهء 1256 در هند بر حيات گيتى دامن افشاند و ديوانش در هند فروماند از آنچه به ايران رسيده و مؤلف ديده و شنيده منتخبى از آن ايراد مىيابد .\r\n\r\nدر صفت ابر و مدح ممدوح خود گفته\r\n چه بود اين دود آتش‌دم كه شد از شيب زى بالا * ز عكسش كوه و هامون شد نهان در نيلگون ديبا\r\nنه دوزخ باشد و باشد هزارش شعله چو دوزخ * نه دريا باشد و باشد هزارش موجه چون دريا\r\nتو گفتى نيلگون خرگاهى اطنابش به مركز بر * همىافراخت آخشيجان به زير گنبد خضرا\r\nو يا اندر هوا آمد روان پيلان كه پيكر * فروآويخته زنجيرهاى سيمشان از پا\r\nگهى از جامهء احرام سازد كوه را محرم * گهى در جامهء راهب نمايد خويش را ترسا\r\nهوا زان تيره و تاريك ماند چون دل احمق * زمين زان خرم و خندان شود چون خاطر دانا\r\nزمين مستسقى و درياش آب چشم او ليكن * عجب آمد كه آب آمد علاج درد استسقا\r\nدليرى تيرش از زيبق سوارى رخشش از صرصر * نه تيرش را بود پيكان نه رخشش را بود هرا \r\n\r\n","description":"","footnote":"","page_name":" 1533 ","page_number":93},
  {"content":"\r\n\r\n نه چون طبع حسود من گرايد جانب پستى * همى چون همت صدر جهان باشد فلك‌پيما \r\n\r\nدر جواب قصيدهء جناب وصال گويد\r\n اى ز فلك دررسيده جانب غبرا * هم فلك اندازه‌اى و هم ملك‌آسا\r\nنزل نزول ترا چه هديه گذارم * يا خلف الوحى مرحبا يك اهلا\r\nاز چه ره آيا به من نزول تو باشد * من نه پيمبر نه هند يثرب و بطحا\r\nچرخ گراينده بينمت ز معانى * سوى منت ره غلطد شد است همانا\r\nور به منت ره بود به عاريه مانى * باز شتابى به اصل همچو مسيحا\r\nزان كه ز جور يهود امت معنى * حفظ مرا يافتى چو دير سكوبا\r\nدر عجب از لفظ و معنى توام ايراك * در به شبه گوهر و به گوهر دريا\r\nخط تو از رنگ چون غراب شب آمد * كش به نهانى در است بيضهء بيضا\r\nدر تو پيدايى هنر همه پنهان * وز تو پنهانى سخن همه پيدا\r\nطبع نگارندهء ترا به گمانم * دست به جنت گشوده است به يغما\r\nور نه به يغما گشوده دست به جنت * اين همه حورى كجا و عرصهء دنيا\r\nقاف معانى تويى كه در تو نهانست * معنى نبسوده چشم عقل چو عنقا\r\nنامزد من هزار بكر شد از تو * تا كه ازين خيزدم ز شرع چه غوغا\r\nور به طريق نبى نظم جواز است * باد حلالم وصال اين همه عذرا\r\nشارع شرع سخن وصال كه فكرش * هست چو جبريل در تعلم و القا\r\nآكه هنر زو چو صيت اوست جهانگير * آنكه سخن زو چو قدر اوست فلك‌سا\r\nآنكه ز گرمى طبع و نرمى لفظش * تافته آذر به رشك و بافته ديبا\r\nعكس به دريا مگر فكنده ضميرش * كاين همه گوهر ذخيره ساخته دريا\r\nاى سخنت از گزاف و حشو منزه * اى قلمت از خطا و سهو مبرا\r\nپايه از قدر خويش ساز مقامش * بر شدن چرخ هرگز است تمنا\r\nشاهدى از طبع خويش نه به كنارش * همسرى حور هركه راست تولا\r\nاى تو جهان معانى ابلهيم بين * كت به خطاب اندرون بخوانم تنها \r\n\r\n","description":"","footnote":"","page_name":" 1534 ","page_number":94},
  {"content":"\r\n\r\n گر تو ز آب و گلى براستى از تو * تا به چه پايه است فخر آدم و حوا\r\nحلم نه چونانت از رطوبت بلغم * خشم نه چونانت از حرارت صفرا\r\nلفظ نظير تو در ضمير گر آيد * بيشتر از وى رود تصور حاشا\r\nرايحهء خلقت ار به خلد فرستند * پنجهء حوران فتد به سبلت طوبى\r\nخدمتى آراستى چو روى نگارين * صدر جهان را زهى قصيدهء غرا\r\nمن به حضورش به گاه عرض كواكب * بردم و انشاد را كشيدم آوا\r\nگرم نمودم دلش به مهر تو زان نظم * گرم بدان‌سان كه مرد كينه بهيجا\r\nخواندم و ن نامه را به هديه سپردمش * بستد و لب بستم از حديث تقاضا \r\n\r\nايضا در مدح مهاراج دكنى گويد\r\n اى بسرت ز آفتاب چتر زراندود * حامل تختت براق‌زادهء داود\r\nگه به زمين در بوى به صورت قارون * گه به فلك برشوى به سيرت نمرود\r\nليك نه قارون با عداوت موسى * ليك نه نمرود با خصومت معهود\r\nرزم گذارى ولى نه از پى ملكت * راه سپارى ولى نه از در مقصود\r\nتيغ تو آن جوهرى كه آينهء ضر * تير تو آن گوهرى كه قاعدهء سود\r\nدر بر گردون كشى مظله‌اى از مشك * بر سر گيتى نهى نهنبنى از دود\r\nباد سوارى و خاك چون ز تو باليد * آب نژادى و نار چون ز تو پالود\r\nبرقع مهرى چو در كند به تو مفتوح * آفت خاكى چو ره كند به تو مسدود\r\nاژدر آذرتن از مشام تو ظاهر * گوهر دريادل از ضمير تو موجود\r\nجنبش زنگىتنان بساط ترا رقص * غرش رعد دمان نشاط ترا عود\r\nاز دم خشمت زيان برد تن خارا * از نم چشمت جوان شود سر فرتود\r\nچشم تو گويى ز كلك صدر نمىبرد * خشم تو گويى به تيغ صدر دمى سود\r\nصدر اجل آن به عز و مجدت مسعود * شمس دول آن به راى و سيرت محمود\r\nپيش گمانش كلاه عقل ز نخ ساى * پيش ضميرش جبين لوح زمين سود\r\nچرخى حكمش همه ستارهء سيار * بحرى علمش همه لآلى منضود \r\n\r\n","description":"","footnote":"","page_name":" 1535 ","page_number":95},
  {"content":"\r\n\r\n هيبتش آتش دمى كه بحرش طعمه * رفعتش آبستنى كه چرخش مولود\r\nوهمش عنقا كند به عالم پيدا * سهمش دريا كند به گيتى مفقود\r\nمهر زرايش چو ذره سازد منظور * چرخ ز جاهش چو پايه خواهد پيمود\r\nساحت چرخ و مساحت پى مفلوج * طلعت مهر و نظاره ديدهء مرمود\r\nاى اثرت گردش فلك را مخدوم * اى گهرت عصمت ملك را مسجود\r\nلجهء ناورد را ز ميغ تو توفان * الفت پيوند را ز تيغ تو بدرود\r\nهرچه تو خوانى چو عقل باشد مقبول * هرچه تو رانى چو جهل باشد مردود\r\nقصهء رزمت هرم درآرد به امرد * حصهء بزمت گهر بزايد ز امرود\r\nهيچ به طبع اندرت نشايد جز عدل * هيچ به دست اندرت نيايد جز جود\r\nتا نبود نزد حق خلاف چو طاعت * تا نبود پيش عقل بود چو نابود\r\nوحى به ديباى نقبه قلمت تار * فتح به منسوج پرده علمت پود \r\n\r\nدر مراجعت از ايران به دكن در صفت دريا و كوه و رنج راه و مدح راجه چند و لعل گفته\r\n همى به خاطرم آساى آسمان آيد * مگر به ديده‌ام آن فرخ آستان آيد\r\nبلى ستانه دستورم آيدى به نظر * كه در بخاطرم آساى آسمان آيد\r\nايا ستانهء دستور اين گمان بودت * كه نيريت دگرباره مدح‌خوان آيد\r\nكسى كه راند در آن سهمگين بحار و جبال * بگو چگونه رود يا رود چسان آيد\r\nچه راهها كه بپيمود بيكران و شگرف * كه عمر خضرش ز انديشه بر كران آيد\r\nهمى به باديه‌اش خارها شكست بپاى * كه خارهاى مغيلانش پرنيان آيد\r\nوحوش آن‌همه شير ژيان كه مهر ز بيم * رود به سرشان وقتى كه با كمان آيد\r\nطيور آن‌همه پرنده مارهاى دژم * كه باد را ز ملاقاتشان زيان آيد\r\nبه ساحتش ز پى غول بسته جاده‌ها * كه آن گواژه به پهناى كهكشان آيد\r\nز سرد بادش رشكست ازين مسافر را * كه عاصيان را دوزخ چه رايگان آيد\r\nچه خامها كه بفرسود زير پى عجبا * كه در نشيبش ريگى دو فرقدان آيد\r\nبه پاى همت كوهى سپرد كز تيغش * سماك را به سر رمح بر سنان آيد \r\n\r\n","description":"","footnote":"","page_name":" 1536 ","page_number":96},
  {"content":"\r\n\r\n مغاره‌هاش عزب خانه‌هاى ديوانى * كه تفته آهن از سهمشان به كان آيد\r\nكريوه‌هاش مر اوهام راست دخمه بلى * بلا هميشه سبكسار را به جان آيد\r\nمجره از بر تيغش همىنمود بشب * چو بام را كه يكى سيم ناودان آيد\r\nبه چنگ تيغ گريبان آسمان دارد * كه تا ز حادثه كهسار در امان آيد\r\nكشيد رخت به بحرى كه موج شاخ كهينش * همى عدوى ترا رو به خانمان آيد\r\nكه تا گزاف ندانى به قدر صدر جهان * كه قدر او را پايابش تا ميان آيد\r\nهمى ستاره ربايد به جاى موج از چرخ * به جاى گوهرش استاره سو زيان آيد\r\nسفينه‌هاى گران از برش روان كه فلك * فرازشان چو يكى سبز بادبان آيد\r\nسواد موج و سواران آبش از بر موج * چو گرد خاسته كز كشن كاروان آيد\r\nنشان پشت نهنگ اندر آن همىگفتى * به روى بحر يكى پهن پل عيان آيد\r\nكسى چگونه از اين ورطه‌ها بگو برهد * مگر كه لطف خدايش نگاهبان آيد\r\nبلى چو رفت به عون خدايگان و خداى * همان به عون خداى و خدايگان آيد\r\nخدايگان وزيران كه با گشايش او * گره نيارد در كار ريسمان آيد\r\nاز آنكه مدحت او را زبان به كار افتد * چه مايه رشك ز اعضا كه بر زبان آيد\r\nسپهر پايه از رتبتش توان بيند * به قدر آنچه نگون بود اگر ستان آيد\r\nاگر بنامش جبريل خطبه‌اى خواند * رداى جبريل او را به طيلسان آيد\r\nنجسته باد قضايى ز آستان قدر * كه عزم باد پيش براثر دوان آيد\r\nنرفته بكر رموزى بسترگاه فلك * كه حزم شب‌روش او را به سر نهان آيد\r\nايا ستوده سير سرورى كه سيرت تو * به نسخ سيرت شاهان باستان آيد\r\nبه غيبه جوشن حفظ ترا ستاره رسد * به سخره مجلس انس ترا جنان آيد\r\nصدف حديث تو گر بشنود ز خجلت آن * به جاى گوهر از آن سرخ بهرمان آيد\r\nهواى جاه ترا مرغ وهمى ار بپرد * طمع مدار كه ديگر به آشيان آيد\r\nكف تو ابر بهار است و در فشاندن در * براستى كه چنين باد مهرگان آيد\r\nزمانه دانم آن مركب عجول ترا * برين يقينم حاشا دگر گمان آيد\r\nبدان سبب كه ترا در بن ركاب افتد * وزين قبل كه ترا در خم عنان آيد \r\n\r\n","description":"","footnote":"","page_name":" 1537 ","page_number":97},
  {"content":"\r\n\r\n سمش به خاصيت آهن‌رباست كز يك ميل * به ترك مرد ربودن همى ضمان آيد\r\nستاره را به كف اندر ز تارهاى دمش * به گاه پويه عصاهاى خيزران آيد\r\nز حرص پيشى عضوى به عضوش اندر تك * چه مايه رشك به باز و برش ز ران آيد\r\nفرشته را به اثر ماند از سبك‌روحى * چو بر فلك شدن او را به امتحان آيد\r\nبلاى طعمه هما را بود ز صدمهء سم * كه سرمه سازد هرجا بر استخوان آيد\r\nبدان گرانى هيكل اگر بديدهء مور * خرام آرد حاشا گرش گران آيد\r\nقضا نباشد و دريافتن مخالف را * براستى چو قضاهاى ناگهان آيد\r\nگرش ستاره به سر بگذرد غمين گردد * ولى به زير ركاب تو شادمان آيد\r\nنفير از آن خلف الصدق قابض ارواح * كه همچو قابض ارواح جانستان آيد\r\nخود آهن است و زان بهرمان همىخيزد * معين است كه از خاره بهرمان آيد\r\nز عكس گوهر آن در وغا به چهرهء خصم * زرير بينى از آن شاخ ارغوان آيد\r\nفسان آن‌همه يال يلان بود به نبرد * نعوذ باللّه از آن دم كه بر فسان آيد\r\nيلان حديث هزيمت به هيچ نشناسند * زبان بىدهنش تا نه تر جهان آيد\r\nكسى نيارد صدرا چو نيريت ستود * به شرط فرخيت گر ز سيستان آيد\r\nهميشه تا كه به آزار در بهار رسد * هماره تا كه به آذر درون خزوان آيد\r\nز جام كين تو مغز عدو خمار برد * به تير فكر تو راز قضا نشان آيد\r\nنريز جامهء عمرت ز دامن ايام * طراز آن‌همه از نقش جاودان آيد \r\n\r\nهم در مدح مهاراج چند و لعل وزير گويد\r\n عيد همايون به ذات صدر اجل باد * بر در قدرش ستانه اوج زحل باد\r\nاز پى پيلان موكبش گه جنبش * عقدهء مشكل به كار سهل و جبل باد\r\nاى كه ز عطر نسيم گلبن خلقت * مغز اعاديت را ز كام جعل باد\r\nگز نكند اقتدا براى تو خورشيد * مسلخ گرگ فنا كنام حمل باد\r\nقاصد فتح آن جهنده رخش تو با وى * گر بچمد آسمان چو خر به وحل باد\r\nقايد رزم آن پرنده تير تو كز وى * تا نجهد خصم سد راه حيل باد \r\n\r\n","description":"","footnote":"","page_name":" 1538 ","page_number":98},
  {"content":"\r\n\r\n مردمك ديده گر ببيند گستاخ * خاك درت را به چشم‌زخم سبل باد\r\nبر اجل اندر قمار رزم به تيغت * نقد روانى اگر رسد به شتل باد\r\nبتكدهء خاطرت ز نقش معانى * سجده‌گذارندهء جبين هبل باد\r\nپرده صفت چرخ پيش رازت اگر نيست * مثلهء تيغ عقوبتت چو بصل باد\r\nخاك وجودى عجين مهر تو گر نيست * نبض مزاجش در اضطراب علل باد\r\nقالب داغت قدر چو كرد قضا گفت * وقف بر اين از زمانه ران و كفل باد\r\nقبضهء چرخت فلك گرفت و بگفتا * ختم بر اين داستان جنگ و جدل باد\r\nنام بزرگان مثل به دهر ز شعر است * شعر من از نام تو به دهر مثل باد \r\n\r\nو له ايضا\r\n چون به برج شير شد آهوى خاور را قرار * گرم شد مانند طبع شير طبع روزگار\r\nبحر را بر جاى لؤلؤ لعل بندد در رحم * ماه را بر جاى خط آذر برويد از عذار\r\nهم پلنگ از تابش كه جويد از دريا امان * هم نهنگ از جوشش دريا به كه در زينهار\r\nابر اگر خيزد هوا بر تنش درسوزد سلب * برق اگر جنبد زمين از پاش برتوزد ازار\r\nروى خاك از آهن تابيده دارد روىبند * پشت باد از آتش خورشيد دارد پشتوار\r\nسايهء مرغان معلق در هوا از تاب خاك * دامن دريا فراهم بر ميان از آب نار\r\nآبله در چشم صرصر افتد از تاب زمين * ناخنه در چشم اختر آيد از جوش بحار \r\n\r\n","description":"","footnote":"","page_name":" 1539 ","page_number":99},
  {"content":"\r\n\r\n باده اندر گوهرين ساغر چو صوفى در سماع * جوهر اندر آتشين خنجر چو ماهى در شنار\r\nخاك را اين تب نه جز از تاب تيغ پادشاه * مهر را اين تف نه جز از طبع صد روزگار\r\nآنكه تيغ او بود همكار كين آسمان * آنكه كلك او بود هم‌پشت تيغ شهريار\r\nزين او ديوش به زير است و فرشته بر زبر * كين او توفانش در جيب است و آتش در كنار\r\nنوك پيكان و سم يكران او آرد به رزم * آفتابى از درخش و آسمانى از غبار\r\nآيت نوح است و قوم عاد پندارى مگر * زاب تيغ او سپاه از باد گرز او حصار\r\nحزم رايت را قرين و عدل طبعت را نديم * جود و دستت را عيال و حلم ذاتت را عيار\r\nاندر آن ميدان كه مردان را توان بايست و تاب * رخش چون كوشنده ديو و رمح چون جوشنده مار\r\nرمح جويد سرفرازى تير گيرد سرزنش * مرگ گردد كام سوز و تيغ باشد كامكار\r\nسينهء گندآوران از كين چو كام اژدها * چهرهء شيراوژنان از چين چو پشت سوسمار\r\nرزمگه دريانشان و تيغها دريافشان * پردلان درياستيز و مركبان درياگذار\r\nلرزد از گرز گران سر مرد را پاى ثبات * بندد از تير سبك‌پر روح را راه فرار \r\n\r\n","description":"","footnote":"","page_name":" 1540 ","page_number":100},
  {"content":"\r\n\r\n از غبار سم اسبان چرخ را نيلىسلب * وز نم خون دليران كوه را لعلى ازار\r\nنعرهء كوس ترا از فتح باشد زير و بم * جامهء جنگ ترا از نصر باشد پود و تار\r\nدر مصاف از جوش پيلان تو گويد آسمان * هان جز از جانور به رزم آورده حكمش كوهسار \r\n\r\nهم در مدح مهاراج ممدوح خود گفته\r\n بريد باد صبا دوشم از ره شبگير * همىرساند پيامى ز بارگاه وزير\r\nكه اى ز تربيتم خاطرت به جادهء نظم * چنان بشد كه سبق برد از جرير و ظهير\r\nقلمت آنكه ز تحرير نقطه بد عاجز * به عون مدحت من نكته‌گير شد بر تير\r\nكليل نطق تو شد آن‌چنان به تلقينم * كه طوطى قفس دهر را دهد تشوير\r\nسفر گزيدى و كردى بهانه حب وطن * تو چون بهانه گزيدى شدم بهانه‌پذير\r\nشنيدم آنكه به ايوان شاه بردى راه * كه آستانش فلك را بود مشار و مشير\r\nيكى قصيده كه بد بارنامهء شعرا * به شاه خواندى وز شه نيافتى توقير\r\nبه جمله اين سخن از من به عرض شاه رسان * بزميى كه نداريش رنجه گوش ضمير \r\n\r\n","description":"","footnote":"","page_name":" 1541 ","page_number":101},
  {"content":"\r\n\r\n كه نيرى نيكى از دست پختگان منست * بلندرتبه بود گر بود به جثه قصير\r\nگر ايدى چو سوى نظم رأى روشن او * به هر دقيقهء او وحى باشدى تفسير\r\nجهنده رخش تو آن باد بسته تنگ كه هست * ز گرد خويش به جولان چو باد در زنجير\r\nرونده سيلى از خوى غديرش از هر سوى * عجب نباشد اگر خيزدى ز سيل غدير\r\nنخست شكل ركاب تو بايدش بستن * مصورى كه بخواهد نگاردش تصوير\r\nهلال نعلش برق افكند به گاه نبرد * زهى هلال كه دارد خواص چرخ اثير \r\n\r\nلغز در صفت كمان و متخلص به مدح مهاراج\r\n چه جرم است آنكه در بند است و كس ناديده عصيانش * همى دست سرافرازان درآويزد به دامانش\r\nبه تن بر از عصب پوشيده دارد ضخم خفتانى * بدان چستى كه پندارى ز تن بررسته خفتانش\r\nنه دستان دارد و ليكن به زور كينه و كوشش * بسا مردا كه چون رستم فروماند ز دستانش\r\nدوسر دارد به يك پيكر شگفت آن دم كه كين دارد * سرويى نونو از آهن فروخيزد ز كوهانش\r\nعقابان را شتاب آرد كه صيد آرند عنقا را * سليمانست پندارى كه مرغ آيد به فرمانش \r\n\r\n","description":"","footnote":"","page_name":" 1542 ","page_number":102},
  {"content":"\r\n\r\n چو با وى از در سختى درآيد در فغان آيد * دعاى تست و نفرين عدو تفسير افغانش\r\nگرش بر تن شكستى يا كه سستى آيد از سختى * لعابى از پى گوران همىآيد به درمانش\r\nشود آبستن و زايد به هردم طرفه فرزندى * ولى از درد زه دور افكند از خود به ميدانش\r\nيكى بحريست در وى ماهيان بينى نهنگ‌افكن * ز بيم شست رم گيرند در هنگام توفانش\r\nهمىماند به كمرايى كه باشد منهدم ايوان * ستونى از بر كمرا بجا ماند ز ايوانش\r\nبه كفرآويزى آويزد به دين‌آميزى آميزد * نه كينى هست با اينش نه مهرى هست با آنش\r\nبه يارى چون برادر بازوى مرد است وزان باشد * كه چون تعويذ از بازو درآويزند مردانش\r\nگريبان امل را پنجهء شير اجل گيرد * به هنگامى كه گيرد پنجهء گيتى گريبانش\r\nگران‌ابرى كه آهنگش نباشد هيچ زى گردون * خلاف دست دستور زمان جانكاه بارانش\r\nمهاراج قضا قدرت جهان جود چند و لعل * كه گردونش بود ايوان و كيوانست دربانش\r\nنفاد تير شاگرديست در ديوان امكانش * اساس قاف مزدوريست در والاد پيمانش\r\nبه مستورى كه گيتى راست بيم اوست كشافش * به منشورى كه گردون راست قدر اوست عنوانش \r\n\r\n","description":"","footnote":"","page_name":" 1543 ","page_number":103},
  {"content":"\r\n\r\n بود تيغ تو آن مهرى كه كين تست تموزش * بود دست تو آن ابرى كه طبع تست نيسانش\r\nسجودت داد يزدان را رضامندى ز مخلوقش * وجودت داد شيطان را پشيمانى ز عصيانش\r\nكمالت را نه آن دعوى كه برهانى بر آن تابد * به هر دعوى كه مىبينم كمال تست برهانش\r\nبنا مىزد قمر سيريست آن سياح صيت تو * كه جز جنس محامد توشه‌اى نبود در انبانش\r\nفلك از مهر و كينت ديد قبض و بسط گيتى را * به سعد و نحس دل بركند از برجيس و كيوانش\r\nمعاذ اللّه از آن درياى آتش موج تيغ تو * كه از وى عبره نتواند فلك هنگام طغيانش\r\nهوا از تف آن گردد بدان‌سان گرم در هيجا * كه خور در قوس و پندارند كامد خانه سرطانش\r\nچه هر جرمى از آن كاهد چه سنگ آن جرم و چه آهن * فرى زان سخت بازويى كه برمىكاهد از سانش\r\nبكان اندر چنان گنجى كه بر وى خفته اژدرها * چه مارافسا بدان آهنگرى كاورد از كانش\r\nلباس مرگ درپوشد تن مردان آهن‌پوش * چو بنمايى خداوندا به گاه كينه عريانش\r\nفرى زان صورت تأييد و فتح و هيكل نصرت * كه چون گردون به گرد خطهء خاكست دورانش\r\nفلك كز وى بود گفتى به پشت صرصر سيرش * زمين گويى بود گويى به زير چار چوگانش \r\n\r\n","description":"","footnote":"","page_name":" 1544 ","page_number":104},
  {"content":"\r\n\r\n هوا شاگرد رفتارش فلك حيران گفتارش * ملك مزدور تيمارش زمين اقطاع جولانش\r\nچو بر پشتش مكان گيرى به يك جنبش جهان گيرى * ره رفته زمان گيرى نيابى باز كسلانش\r\nچو بانگ كوس رزم آيد زمين از هم بفرسايد * ز حرص تك سبق گيرد به بازو برهمى رانش \r\n\r\nهم در مدح وزير گفته\r\n دستور ملك اى يمين ملك * اى كلك و نگينت امين ملك\r\nدر بيعت ايمان و كلك و بخت * دارى همه غث و ثمين ملك\r\nدر ربقهء فرمان عهد و رسم * دارى تو شهور و سنين ملك\r\nتا پيكر داغ تو ساختند * نگرفت مگر بر سرين ملك\r\nتا طرح جناب تو ريختند * نبسود بر آن جز جبين ملك\r\nاز عزم تو خيزد ز هر زمين * صد لشكر كين از كمين ملك\r\nبىعهد تو آبستن جهان * ناپخته فكندى جنين ملك\r\nامروز خود از فحل همتت * توأم همه آيد بنين ملك\r\nز آسيب سهم مركبت زمين * در لرزه ز صرف دفين ملك\r\nكلك دو زبان ترا رسد * تفتيش چنان و چنين ملك\r\nدر دست تو وز چرخ بسترد * هر حادثهء سهمگين ملك\r\nشمشير تو كز جوهرش گشاد * هر عقدهء چين جبين ملك\r\nويحك عجب است اين كز آتش * جارى شده ماء معين ملك\r\nتا در گرو بازوى تو شد * مفتاح جهان شد رهين ملك\r\nتا كرد قران با حريف كين * فتح و ظفر آمد قرين ملك\r\nروباهكى ار اوفتاده است * بر رغم تو در پوستين ملك\r\nهان باش كه بسپاردش قضا * بر كين تو شير عرين ملك \r\n\r\n","description":"","footnote":"","page_name":" 1545 ","page_number":105},
  {"content":"\r\n\r\n هم ز آتش باست جدا شود * موم حياتش ز انگبين ملك\r\nهم چنگ زند در عنان تو * يعنى كه بحبل المتين ملك \r\n\r\nو له ايضا\r\n اى كلك صد راى ز تو صادر قضاى ملك * تيغ شه و زبان تو مشكل‌گشاى ملك\r\nهم پشواى رايتى و مقتداى رمح * هم اژدهاى ملتى و هم عصاى ملك\r\nامروز از صرير تو و كوس پادشاه * اندر خم سپهر بپيچد نواى ملك\r\nآنجا كه ملك فتح و ظفر خواهد آسمان * هم تيغ ملك خواند ترا هم لواى ملك\r\nيا رب كه ديد ملك كه هم تيغ و هم لواست * جز كلك صدر آن بشرف كدخداى ملك\r\nچترش كلاه دولت و كلكش بنان عدل * تيغش زبان حجت و صدرش سراى ملك\r\nدستش نشد كشيده مگر بر عطاى مال * گوشش نشد گشاده مگر بر نواى ملك\r\nاى در هنر هرآنچه خرد را سزد سزا * دستور هركه جز تو بود ناسزاى ملك\r\nتوقيع خامهء تو فراز مثال تو * اين گنج ملك باشد و آن اژدهاى ملك\r\nروزى كه مر دوباره و شمشير و تير و رمح * در كوشش و ستيزه فتد از براى ملك\r\nاز تيغ سرفشان دليران به دشت رزم * بر جاى ميوه بار سر آرد گياى ملك\r\nابر كمان و برق سنان رعد كوس را * آرد سپهر كين به عمل در هواى ملك\r\nچشم زره ز خون جگر قطره‌ها زند * در انتظار و حسرت فرخ‌لقاى ملك\r\nبندد ازار لعل تلال و جبال دشت * پوشد غبار كينه ضياى و صفاى ملك\r\nآن روز مرحباى تو باشد بر اسب و تيغ * بر دست و بازوى تو همه مرحباى ملك\r\nآن گوژپشت چرخ تو كوشد چنان كزان * چون تير راست گردد قد دوتاى ملك\r\nهرچند فتح گور كند پى در آن ميان * گرد سم سمند تو بس رهنماى ملك\r\nدر حزم و عزم كوش و به عدل و كرم گراى * كز اين چهار هست به گيتى بقاى ملك \r\n\r\nدر جواب قصيدهء حكيم منوچهرى شصت كله گفته\r\n شباهنگام چون بربست محمل * شتربان شتركين شتردل \r\n\r\n","description":"","footnote":"","page_name":" 1546 ","page_number":106},
  {"content":"\r\n\r\n جرس از كاروان برداشت افغان * كه پيوند ديار و يار بگسل\r\nدل نو رهروان را دست فرقت * همىبربست ز افغان جلاجل\r\nمسافر را قدم چون گام اميد * فراخ افتاد در طى منازل\r\nهيون خويش را در زين كشيدم * كه ايمن از گسل بادش مفاصل\r\nبخنگى آسمان هيكل كه از تك * ببرد عهد الفت شخصش از ظل\r\nهمى دريا شكافد خاره سنبد * سمش فعل عصا را گشته كافل\r\nچنان چون بر فلك جرم دو پيكر * نمودم در نظر زينش به كاهل\r\nنينديشى شكيل ار با خيالش * ز تندى گرددت از طبع زايل\r\nبه صحرا برجهد هامون به هامون * به دريا درپرد ساحل به ساحل\r\nبرو بر چونكه فرسنگى دواندم * ز هر انديشه جز ره مانده غافل\r\nحديثم طول كوه و عرض هامون * خيالم هول غول و سهم باسل\r\nكه ناگه از قفايم ناله برخاست * كه رحمى باد راكب را به راجل\r\nخدا را اى عنان بگسسته بازآى * عنان بارگى بارى فروهل\r\nعنان برتافتم سويش چو ديدم * نگارين من آن شيرين شمايل\r\nنهفته ماه را از غصه در نيل * گرفته راه را از گريه در گل\r\nبه پايش اندر افتادم چو گيسو * در آغوشش كشيدم چون حمايل\r\nبباريد اشك و گفت اى با غم تو * بكامم شهد صافى زهر قاتل\r\nنهال آرزويش بر مبيناد * كه تخم دوستى افشاند در گل\r\nبه جادويى ربودى دل ز دستم * كه بادافراه بادت چاه بابل\r\nو گرنه چون تويى را دل كه بندد * جز از من كم به نفرين باد اين دل\r\nبه پستى قامتت شريست ناقص * به زشتى صورتت ديويست هايل\r\nتو اندر خورد آنى كت چو من يار * پياده براثر برد مراحل\r\nفراق ار در ميان حايل كنى باد * ميان جسم و جانت مرگ حايل\r\nبگفتم اى كه از هر عقد زلفت * بكارم عقده‌ها افتاده مشكل\r\nهوسناكى چو من در مهر خوبان * جز از زو گرددش مقصود حاصل \r\n\r\n","description":"","footnote":"","page_name":" 1547 ","page_number":107},
  {"content":"\r\n\r\n نبودم زر به شاه اندر زدم جنگ * بدان خدمت كه وحيش بد معادل\r\nبه هيچش برنسنجيد اى دريغا * نبود آن گفته‌ها چون هزل باطل\r\nكنون زى كعبهء دستور پويم * مناى علم و ميقات فضائل\r\nبگفت اى در هوسناكى تو كاوخ * بگفت اى در وفادارى تو كاهل\r\nگفتم دل ز من كندى بدين راه * ز مخدومت چسان برداشتى دل\r\nبگفتم آنكه گفتا ، كهف امت * كه خصمش همچو نامش باد بسمل\r\nنجوم ملك را برجيس ساعد * فنون علم را ادريس كامل\r\nنه تندى حزم او را در عناصر * نه سستى عزم او را در مفاصل\r\nصرير كلك او دين را به آيد * از آن تكبير كش غازيست قايل\r\nالا يا عرش را صدر تو حاوى * الا يا چرخ را قدر تو شامل\r\nبا مهرت مقتدا شهد مصفى * ز كينت منزوى زهر هلاهل\r\nبود ناموس اكبر نظمت آرى * كه از عرش ضميرت گشته نازل\r\nبتانى آذر طبعت تراشد * كه چون ايمان همه پاك از رذايل\r\nاگرچه بت گشاده‌روى خوش‌تر * ولى از چشم بدشان پرده‌دل\r\nفرى زان پيكر بىرأى و دانش * كز آن دانش درافزايد به عاقل\r\nيكى كشتى است درياى كفت را * به گوهرهاى معنى گشته حامل\r\nبه رجم ديو جهل آمد شهابى * كه بينم آسمانش را انامل\r\nكسى جبريل در زنجير ديده * از آن جبريل معنى را سلاسل\r\nمگر از زنگبار آمد كه دارد * ز زنگى بچگان در پى قوافل\r\nبكشتم تخمى و از شرم مدحت * خوى افشانم به رخ چون ابر هاطل\r\nهمى با فضلت اندر پرده گويم * الا يا دستگير مرد جاهل \r\n\r\nو له ايضا\r\n چو تافت تهمتن مهر روى از ميدان * سپنديار فلك ديده‌ها نمود عيان\r\nتو گفتى از پس رزمش چنان نمود كه هست * تمام عرصهء آن رزمگه پر از پيكان \r\n\r\n","description":"","footnote":"","page_name":" 1548 ","page_number":108},
  {"content":"\r\n\r\n و يا به رخش برافكنده درع سيمين را * از آن سپس كه ز ميدان نهاد رو به ايوان\r\nنمود ماه چو يوسف همى به رستهء چرخ * ستارگانش از هر طرف خريداران\r\nچو بچگان كه به دامان مادر آويزند * چنان نمودند استارگان به كاهكشان\r\nسپهر سگ‌صفت آبستنى است پندارى * كه بردميدش از سينه تا شكم پستان\r\nبه بزم چرخ ز حوران شد انجمن گويى * به عنف رانده ز خلد برينشان رضوان\r\nشب سيه چو فروهشت خيمه را دامن * فلك به شعبده زد بر ميان جان دامان\r\nبه هفت منزل ديدم ز شيب تا افراز * به هفت حامل ديدم ز ماه تا كيوان\r\nنبود يك‌تن از ايشان به طالعم مسعود * تمام را به نحوست جدا جدا پيمان\r\nبه ياد يار و ديار و به ذكر خويش و قرين * گهى نديديم ندامت گهى قرين هوان\r\nبه گريه گفتى هستم چو ابر در آذار * به ناله گفتى هستم چو رعد در نيسان\r\nبه نيل غم چو شب تيره بودمى كه ز در * درآمدم چو مه آن آفتاب تركستان\r\nدو شاخ ريحان بررسته از دو سوى گلشن * كسى شنيده كه از گل فرودمد ريحان\r\nچه ديد ديد كه از كين چرخ و فتنهء دهر * چه ديد ديد كه از آه سرد و اشك روان\r\nدرون كام نهنگم چو يونس متى * به چاه محنت و رنجم چو يوسف كنعان \r\n\r\nايضا فى المدح الشيخ البحر عبد الرسول خان\r\n اى خلف خامه اى خلاصهء اركان * هم سبق لوح و بارنامهء فرقان\r\nجام جهان‌بينى و صحيفهء افلاك * حوصلهء كانى و مشيمهء عمان\r\nمريم آبستنى به روح مقدس * ليك نيالوده عصمت تو به بهتان\r\nطاير عرشى شگفت آيدم ايراك * زير پر آورده بيضه‌هاى شبه‌سان\r\nاز تو نخيزد بجز سعادت برجيس * كاركنانت همه به گونهء كيوان\r\nاز تو به دانا همىفزايد دانش * خامه بخوانمت يا كه خطهء يونان\r\nنيست زبان سخن‌سرايت ليكن * وقت سكوت از تو بس زبان سخن‌دان\r\nملك ختايى براستى كه گشادند * مشك‌فروشان برسته‌ات همه دكان\r\nيا صدفى بس گران كه چرخ به گوهر * كلك خداوند بحرت آمده عمان \r\n\r\n","description":"","footnote":"","page_name":" 1549 ","page_number":109},
  {"content":"\r\n\r\n كلك تو گويى سكندر است كه پويد * جادهء ظلمات را به چشمهء حيوان\r\nاينت شگفت آنكه نيست جانور اما * جانور آرد ترا به ربقهء فرمان\r\nويحك آن چرخ پرستاره چه باشد * كامده بىجنبشى به ملك نگهبان\r\nدريا خوانم نيام او را آرى * زان كه نهنگ اندر آن بمانده حيران\r\nپاى ندارد بر خم گر ز تو البرز * گوى چه پاى آورد به زخمهء چوگان\r\nدشنه‌ات آن تشنهء مجاور دريا * آب ننوشد مگر ز چشمهء شريان\r\nموش بميرد همى به زخم پلنگم * بوده‌ام ار با تو هيچ گر به در انبان \r\n\r\nو له\r\n شاها درنگ خصم فزون شد شتاب كن * هنگام عزم تست به حزمت عتاب كن\r\nبا عفو خوش گوى كه شرم از دو ديده شوى * با كين خويش گوى كه رخ را بتاب كن\r\nبر دست گرز ياره ده از پنجهء يلى * در پاى تير موزه ز پر عقاب كن\r\nگر كوه آتشند به زير ركاب تو * باد است باد عبره بر ايشان چو آب كن \r\n\r\n1022 نوايى نوايى\r\nاسم شريفش ميرزا محمد تقى و خلف الصدق حاجى ميرزا رضا قلى منشى الممالك متخلص به سلطانيست كه در دولت خاقان مغفور عرش آشيان وزارت فارس و خراسان بلكه تمامت ايران كرده خود آن جناب در تمامى علوم ماهر و داناست و در هنر قادر و تواناست اكنون نيز ديوان انشاى پادشاه كامكار عدالت‌شعار محمد شاه قاجار دام سلطنه متعلق به آن جناب است و نهايت اعتبار در آن حضرت دارند در خوبى اخلاق در عالم طاق و اشعارش آويزه گوش اهل آفاق است زياده ازين حاضر نيست در سنهء . . . به عالم آخرت رفت و منصب ايشان مفوض به ميرزا ابو القاسم خلف الصدق و فرزند ارجمند ايشان است .\r\n* * *\r\n\r\n","description":"","footnote":"","page_name":" 1550 ","page_number":110},
  {"content":"\r\n\r\n در بزم سيه‌چشم غزالان دلاويز * در رزم قوىپنجه پلنگان جگرخوار\r\nطوبى قدشان بارور از چه ز مه و مهر * طوبى كه شنيد است مه و مهر دهد بار\r\nنوشين‌لبشان حقه‌اى از لعل بدخشان * زيبارخشان خرمنى از لالهء آذار\r\nبر لاله پريشيده همى سنبل مشكين * وز حقه پراكنده همى لؤلؤ شهوار\r\nزان روز كه مانديم ز درگاه تو مهجور * مانديم همه جفت غم و انده و تيمار\r\nهم ديده ز خون دل چون شيشهء حجام * هم سينه ز دود دل چون كورهء فخار\r\nتا ناوك دل‌دوز دليران دژآگاه * همواره سوى خصم پرد در صف پيكار\r\nآن كس كه بجز خدمت درگاه تو خواند * دل چاك ز پيكان جفا باد چو سوفار \r\n\r\nو له ايضا\r\n حبذا بزم ملك اى رشك چارم آسمان * هم به زينت آسمانت پيشگاه آستان\r\nساقيان دلكشت سيمين‌رخ و مشكين‌كمند * حوريان مهوشت طوبى قد و كوثر دهان\r\nحلقه‌حلقه زلفشان بر گل ز سنبل پرده‌دار * توده‌توده جعدشان بر مه ز عنبر سايبان\r\nباغ رضوان از نگار و ماه و پروين از عذار * چنگ عشرت در كنار و مدح دارا بر زبان\r\nدر طبيعت نوش‌دارو در اثر آب بقا * در لطافت راى پيران در صفا بخت جوان\r\nراحت روح و نشاط خاطر و نيروى دل * شادى طبع و توان جسم و آرام روان\r\nتابش صهبا به ميناى بلورين گوييا * عارض حور است تابان از حجاب پرنيان \r\n\r\nدر نعت حضرت نبوى صلى الله عليه و آله\r\n از خاطر گوينده و از طبع سخن‌دان * خواهم كه يكى مانم آثار به دوران\r\nبر رشتهء جان بندم بس لؤلؤ خوشاب * در رستهء دل آرم بس گوهر تابان\r\nز انديشهء نستوده بربندم گفتار * از گفتهء بيهوده برشويم ديوان\r\nخوش نامه بيارايم از دانش معنى * مدح شه لولاكش آرايش عنوان\r\nاول رقم از هستى بر صفحهء ايجاد * آخر قدم از دعوى در عرصهء امكان\r\nدر مكتب تعليمش عقل جبروتى * بنشسته به آموزش چون طفل دبستان \r\n\r\n","description":"","footnote":"","page_name":" 1551 ","page_number":111},
  {"content":"\r\n\r\n در مدرس تلقينش نفس ملكوتى * در حيرت نادانى چون كودك نادان \r\n\r\nو له\r\n تا كه آن آرام جان شد سوى آذربايجان * هر زمان افروزدم حرمان او آذربايجان\r\nگرم‌تر دارم دل از هجرش ز كاخ زردهشت * سردتر دارم دل از يادش ز باد مهرگان\r\nنازك‌اندامش به جوشن سخت‌دل در پاك‌تن * پرنيانى اندر آهن آهنى در پرنيان\r\nبخت اگر صورت پذيرد پيش او بوسد زمين * عقل اگر پيكر گزيند نزد او بندد ميان\r\nبا دل و دستش هى جود و هنر به سرشته‌اند * چو فطانت با ذكا و چون لطافت با روان \r\n\r\nو له ايضا فى مدح السلطان المغفور\r\n چو بامداد ز نخچيرگاه شاهنشاه * رسيد مونس جانم چمان‌چمان از راه\r\nز عشوه بسته لب و زلفكان فكنده به دوش * ز ناز برزده دامان و كج نهاده كلاه\r\nبه لب بدخشى لعل و به زلف چينى مشك * به قد فراخته طوبى به رخ فروخته ماه \r\n* * *\r\n بر فراز سرو سيمين آفتاب آورده‌اى * هم‌طراز آفتاب از مشك ناب آورده‌اى\r\nجادوان را فتنه فتيان بابل كرده‌اى * آهوان را آفت شيران غاب آورده‌اى \r\n\r\n1023 نشاط اصفهانى\r\nاسم شريف آن جناب ميرزا عبد الوهاب از فضلا و عرفاى زمان خود به مزيد كمالات و علو حالات امتياز داشته‌اند و همهء معاصران آثار او را در دفاتر به طرزى خوش نگاشته‌اند در دولت خاقان مغفور مبرور جنت آشيان كمال عزت و حشمت و اعتبار حاصل كرده بودند و در امورات كلى تصرفات مىفرمودند با وجود فقر صاحب همت و با عدم استكبار سيدى جليل و معتمدى\r\n\r\n","description":"","footnote":"","page_name":" 1552 ","page_number":112},
  {"content":"\r\n\r\nنبيل و از خاقان مغفور در آن زمان به لقب معتمدالدولگى ملقب بود و در سنهء 1244 به باغ بهشت انتقال نمود منصف قاجار در تاريخ او گفته :\r\nاز قلب جهان نشاط رفته\r\nبارى در خط شكسته استاد بوده است و فقير را به شيوهء خطش رغبت بسيار است و به طرز غزلياتش ميل بىشمار سالها است كه به اين جامعيت كاملى به ظهور نيامده است كتاب موسوم به گنجينهء آن جناب معروف و مشهور است در نظم و نثر عربى و فارسى و تركى قادر بوده و غزل را به طرز خاصى مىفرموده كه نهايت امتياز دارد به بعضى از افراد غزليات و برخى اشعار و قصايد و مثنوياتش اكتفا مىرود .\r\n\r\nاز غزليات آن جناب است\r\n طفلان شهر بىخبرند از جنون ما * يا اين جنون هنوز سزاوار سنگ نيست \r\n* * *\r\n ماييم و دلى خراب و آن نيز * يك روزه به اختيار ما نيست \r\n* * *\r\n حيرت‌زده مىديد به حال من و مىگفت * پنداشتم از زلف من آشفته‌ترى نيست \r\n* * *\r\n تن‌خسته دل‌شكسته نظر بسته لب خموش * اى عشق كار ما همه بر مدعاى تست\r\nنكنم گوش بافسانهء ناصح كه خود او * منع ديوانه نمىكرد اگر عاقل بود \r\n* * *\r\n طاعت از دست نيايد گنهى بايد كرد * در دل دوست به هر حيله رهى بايد كرد \r\n* * *\r\n هنوز هم‌سفرانم گرفته‌اند عنانم * كه اين نه راه حجاز است و من به كعبه رسيدم \r\n* * *\r\n بى خود و بىخرد و عاجز و مسكين و فقير * بخر اى خواجه ببين تا چه هنرها داريم * * * \r\n\r\n","description":"","footnote":"","page_name":" 1553 ","page_number":113},
  {"content":"\r\n\r\n تا توانى به خرابى من اى عشق بكوش * من نه آنم كه ازين‌پس دگر آباد شوم \r\n* * *\r\n تمام سوخته دودى نداشت بر سر آتش * تو كز جفا بخروشى خموش باش كه خامى \r\n* * *\r\n ز ذق بندگى اى خواجه گر شوى ز من آگه * اگر به هيچ خرندت كه خويشتن بفروشى \r\n* * *\r\n راز رندان خرابات مپرسيد ز ما * به كسى راز نگويند كه گويد به كسى\r\nبخت بد برد ز گلزار و به دامم نرساند * نه گلى قسمت من شد نه نصيبم قفسى \r\n\r\nو له\r\n دستم رسد ار به چين زلفش * صد صبح برآورم ز شامى\r\nباز آن رخ آتشين برافروز * يك شعله چه مىكند بخامى \r\n* * *\r\n ازين زلفش همىبينم بدان زلف * چو مرغى كافتد از دامى به دامى \r\n\r\nو له\r\n عجب از مفلس بىخانه كه مهمان خواهد * دل به دست آر و زان پس بطلب دلدارى\r\nراحت هر دوجهان پاكى دل از هوس است * زر چو پاك است بود رايج هر بازارى \r\n* * *\r\n آنكه بهر دگران عاقب از ما بگذشت * هم از اول به مراد دگران بايستى \r\n* * *\r\n روزها رفت و نكردى به‌سوى من نظرى * خبرت باد كه عمريست ز ما بىخبرى\r\nشمع آرند به مجلس كه ببينند به جمع * تو به هر جمع درآيى ننمايد دگرى \r\n* * *\r\n يك‌بار نخواندند و نگفتند كجايى * تا چند توان رفتن ناخوانده به جايى \r\n\r\n","description":"","footnote":"","page_name":" 1554 ","page_number":114},
  {"content":"\r\n\r\n سرگشته شتابان ز پيت تا به كى اين خلق * بگذار بگوييم كه در خانهء مايى \r\n\r\nالقصائد فى التوحيد و التجريد\r\n هوا باد و هوس باران طمع خاك و خطر خضرا * درين گلشن زهى نادان كه بندد دل گشايد پا\r\nمرا از طرف اين هامون نشد حاصل جز اين كاكنون * به پا دارم بسى منت ز خار و بر سر از خارا\r\nدرين سودا اگر سودى بود در نيستى باشد * چه حاصلها كه رند از سبحه دارد زاهد از مينا\r\nبه شاخ گل به جام مل گشايى دست و بندى دل * يكى پيوسته با خارى و يكى بشكسته از خارا\r\nپى جانى كه بسپارى چه دارى باك از مردن * پى مالى كه بگذارى چه آرى دست بر يغما\r\nگذارى رنج بر ياران سپارى گنج بر ماران * طمع دارى ز هشياران ازين احسنت از آن اهلا\r\nترا بر گرد اين خانه مثال از شمع و پروانه * ترا بر حرص اين دانه قياس از آب و استسقا\r\nچو ره بر سيل بگشادى چه ويرانى چه آبادى * چو دل بر مرگ بنهادى چه بر خارا چه بر ديبا\r\nسراسر اهرمن وادى نهان از رهروان هادى * درين تاريك‌شب مشكل كه بيند راه نابينا\r\nدلى را كز قفس چندى به هر جانب پراكندى * روا باشد اگر بندى بدان دلدار جان بخشا\r\nكه بندد نقش تن از گل پس از گل برنگارد دل * ز دل جان آورد حاصل ز جان جانان كند پيدا \r\n\r\n","description":"","footnote":"","page_name":" 1555 ","page_number":115},
  {"content":"\r\n\r\n ز جود او وجود تو به بود او نمود تو * هم او رب ودود تو حكيم و قادر و بينا\r\nجز او فانى و از فانى نينديشد مگر نادان * هم او باقى و از باقى نياسايد مگر دانا\r\nبه دل سلطان جانت بس مده دل بر رخ هركس * مگر بر عارض لا بنگرى از ديدهء الا\r\nز كثرت توشه بردارى ره توحيد بسپارى * ز كشورها گذر آرى ولى حدها نهى بر جا\r\nمعانى از صور خوانى نه معنى را صور دانى * به باقى بينى از فانى به عقبى بينى از دنيا\r\nدگر بىدوست ننشينى چه در پيدا چه در پنهان * خلاف دوست نگزينى چه در سرا چه در ضرا\r\nبه‌سويش گر نظر دارى چه در دير و چه در مسجد * به كويش گر گذر دارى چه با شيخ و چه با ترسا\r\nچو از قيد هوا رستى چه سلطانى چه درويشى * چو دل با دوست پيوستى چه جابلقا چه جابلسا\r\nچو كالا ايمن از دزدان چه در مخزن چه در هامون * چو گشتى ايمن از توفان چه بر ساحل چه بر دريا\r\nچرا مانى ز حق غافل نبينى كيف مد الظل * ببين در خسرو عادل جهان‌دار جهان‌دارا\r\nفروغ سايهء يزدان بر اقطار جهان تابان * مگو خورشيد را پنهان چو بينى سايه نورافزا\r\nشهنشاه جهان فتحعلى شه آنكه رأى او * فروريزد خرد زان‌سان كه تابد بر فلك بيضا \r\n\r\n","description":"","footnote":"","page_name":" 1556 ","page_number":116},
  {"content":"\r\n\r\n\r\nفى اللغز و المدح الخاقان المغفور\r\n چيست آن روشن‌دلى كز تيره‌سنگش گوهر است * عاشقى روشن‌ضمير و دلبرى سيمين‌بر است\r\nگه دلش از سنگ و گه ز آهن ولى سنگين دلش * از دل عشاق و طبع دلبران نازك‌تر است\r\nساده‌لوح و پاكدل چون عاشقان آمد و ليك * هر زمانش چون هوسناكان نگارى در بر است\r\nزشت رويان زشت بينندش نكورويان نكو * اين عجب نه زشت‌رو باشد نه نيكومنظر است\r\nمنطبع در وى صور يا منعكس از آن جمال * همچو روى و راى داراى سكندر چاكر است\r\nافتخار خسروان فتحعلى شه آنكه جود * بىوجود دست او همچون عرض بىجوهر است \r\n\r\nفى الحكمة و المعرفة و مدح الخاقان المغفور\r\n بزم غيب از شمع ذاتش چون منور داشتند * پرده‌داران صفاتش پرده بر در داشتند\r\nخواست با نامحرمان پيدا شود حسن ازل * محرمانش صد ره از اول نهان‌تر داشتند\r\nشاهدان غيب را دادند اطوار ظهور * رويشان پس در ظهور خويش مضمر داشتند\r\nخامهء اظهار چون بر لوح امكان نقش بست * از نخستين صورت نورى مصور داشتند\r\nگاه خوانندش محمد گاه گويندش على * گه به عقل اولين او را معبر داشتند \r\n\r\n","description":"","footnote":"","page_name":" 1557 ","page_number":117},
  {"content":"\r\n\r\n نفس كل كز سايه‌اش طبع هيولا پايه يافت * مقتبس از نور آن فرخنده جوهر داشتند\r\nو اندر آن نور آنچه از نقصان و پستى يافتند * عرش ناميدند و زان كرسى فروتر داشتند\r\nوز كف و دود هيولا از پس بگداختن * چرخ اخضر بر فراز ارض اغبر داشتند\r\nبا زلال عشق پس آن جمله را آميختند * آنگه از وى طينت آدم مخمر داشتند\r\nبوالبشر را بر بشر گر برترى دادند ليك * پايهء خير البشر برتر ز برتر داشتند\r\nذات او واجب نشايد گفت و هم ممكن از آنك * از وجوبش كمتر از امكان فزون‌تر داشتند\r\nگه دم عيسى ز فيضش روح‌پرور يافتند * گاه دست موسى از نورش منور داشتند\r\nجودى از بحر سخايش شامل آمد نوح را * كشتيش را كوه جودى جاى لنگر داشتند\r\nبر جمالش پرده بستند از جمال يوسفى * پردهء عصمت زليخا را ز رخ برداشتند\r\nز اختلاف روزن اندر تابش يك آفتاب * سايه را از هر طرف بر شكل ديگر داشتند\r\nعاشق مىخواره را كردند سرمست جنون * واعظ بيچاره را پابند منبر داشتند\r\nپيشكاران ازل كز پيشگاه لم‌يزل * نفعها هر سو روان در دفع هر ضر داشتند \r\n\r\n","description":"","footnote":"","page_name":" 1558 ","page_number":118},
  {"content":"\r\n\r\n تا نگويى خير و شر بىعزمشان آمد پديد * يا نپندارى كه بىموجب سر شر داشتند\r\nفعلشان بر مقتضاى قابل آمد در وجود * زان ستمكش خواستند آن وين ستمگر داشتند\r\nقوه‌ها را راه سوى فعل دادند ار نه كى * آنكه را مؤمن توانستند كافر داشتند\r\nمى نبينى شيشها را بيش و كم نزديك و دور * درخور خود پرتوى از تابش خور داشتند\r\nانبساطات وجود از اعتبارات حدود * همچو ظل در قرب و بعد مهر انور داشتند\r\nور بگويى اعتبارى كى اثر آيد پديد * گويم اين آثار هم اوهام مظهر داشتند\r\nچون در انسان عالم معنى و صورت را پديد * ز امتزاج خاك و آب و باد و آذر داشتند\r\nاز پى نظم دوعالم در پى هم يك‌به‌يك * شاه بر شاه و پيمبر بر پيمبر داشتند\r\nدر ظهور احمدى ختم نبوت خواستند * سلطنت را ختم بر شاه مظفر داشتند\r\nتاج فرق خسروى فتحعلى شه كز شرف * خسروان خاك رهش را زيب افسر داشتند\r\nگفتمى فردا ودى گر مجتمع گشتى به هم * چرخ را در سير با عزمش برابر داشتند\r\nچون به عزم رزمگه ترتيب لشكر ساختى * هم ز نامت فتح پيشاپيش لشكر داشتند \r\n\r\n","description":"","footnote":"","page_name":" 1559 ","page_number":119},
  {"content":"\r\n\r\n زير رانت آسمان‌آسا ز عنصر پيكرى * كامتزاج او همين از آب و آذر داشتند\r\nلوحش اللّه بادپايى مسرعان و هم و فكر * سرعتش با سرعت عزم تو همسر داشتند\r\nاز خرامش چرخى اندر ارض اغبر يافتند * وز غبارش ارضى اندر چرخ اخضر داشتند\r\nاين نه مهرست و نه ماه آن كارپردازان دهر * چون بناى طرح اين فرخنده منظر داشتند\r\nاز پى نعل سمش جسمى منور ساختند * وز پى گوى دمش جرمى مدور داشتند\r\nحبذا زان بزم خلدآسا كه در هر شامگه * خادمانش از صباح عيد خوش‌تر داشتند\r\nدر هوايش طبع عنصر با فلك آميختند * كافتاب و ماه بر سرو و صنوبر داشتند\r\nيا عزايم‌خوان شدند اين مطربان كز هر طرف * در فضايش از پرى فوجى مسخر داشتند\r\nمجمرآسا عارض خوبان فروزان اندر آن * جاى عود از خط مشكين عنبر تر داشتند\r\nساقيان را دعوى اعجاز اگر باشد رواست * زان كه در ساغر عيان با آب آذر داشتند\r\nهوش بردند و روان دادند گفتى ساقيان * آب خضر و آتش موسى به ساغر داشتند\r\nمهوشان در رقص از نزديكى و دورى هم * راست‌رفتار دو شعرى و دو پيكر داشتند \r\n\r\n","description":"","footnote":"","page_name":" 1560 ","page_number":120},
  {"content":"\r\n\r\n نيستند ار دشمن جان جراحت ديدگان * جاى دلها از چه در زلف معنبر داشتند\r\nور علاج ناتوانانش نبودى در نظر * پس چرا از چشم و لب بادام و شكر داشتند \r\n\r\nفى الحكمة و الموعظة\r\n طلع الصبح فاضت الانوار * يكى از خفتگان نشد بيدار\r\nپند گيريد چند از اين غفلت * شرم داريد تا كى اين پندار\r\nاى بس آزادگان سرو خرام * پاى خجلت به گل درين گلزار\r\nاى بسا زيركان پرمايه * دست حسرت به سر در اين بازار\r\nمانده از رهروان در اين وادى * ز اشك خونين و آه آتشبار\r\nشعله‌هاى نهفته در دل سنگ * غنچه‌هاى شكفته بر سر خار\r\nشد كمال آيت زوال اى دل * عسعس الليل كادت الاسحار\r\nتا توانى گسست عهد به بند * تا توانى شكست توبه بيار\r\nخاكسارى گزين نه سنگ‌دلى * كايد از خاك گل ز سنگ شرار\r\nكوش تا نقد دل به دست آرى * كه بجز دل نمىستاند يار\r\nآخر اى كشت دل گياه به روى * آخر اى ابر ديده قطره بيار\r\nمانده‌اى از قفا صدايى زن * گمرهى گوش بر درايى دار\r\nسست منشين مگر توانى جست * رهبرى چيست و مركبى هموار\r\nمركبت نيست غير فضل يكى * رهبرت چيست مهر هشت و چهار\r\nچند بر پرده نقش مىفكنى * دع الاوثان و اكشف الاستار\r\nپرده بردار تا عيان نگرى * ليس فى الدار غيره ديار\r\nشهرها بينى اندر آن يكسان * مسجد و دير و سبحه و زنار\r\nبزمها بينى اندر آن يكرنگ * عاشق و يار و بيدل و دلدار\r\nبىلب و گوش گرم گفت و شنيد * مست بىباده بىخرد هشيار \r\n\r\n","description":"","footnote":"","page_name":" 1561 ","page_number":121},
  {"content":"\r\n\r\n ذكرآموز ذاكران طيور * راقدا بالعشى و الابكار\r\nاين ز خاموشيش به لب تسبيح * وان فراموشيش به دل تذكار\r\nملكها بينى اندر آن ملكان * رانده بيگاه و گه ز خود صد بار\r\nتخت خاقان چو گردى از بالش * تاج قيصر چو تابى از دستار \r\n\r\nدر مدح خاقان مغفور طاب ثراه\r\n آن آهوان نغز بين بر گرد گلبرگ ترش * طرف گلستان سبز بين از نافهء جان‌پرورش\r\nزان سبزه چون خيزد صبا در سنبل آويزد صبا * دلها فروريزد صبا مستى برد از عبهرش\r\nتا از گلش زد سبزه سر در سنبلش نبود اثر * از دل دلى باشد به بر از برگ گل نازك‌ترش\r\nدر آن سر زلف دوتا از ما دلى بد مبتلا * مىكرد چون دلها رها يا رب چه آمد بر سرش\r\nبر گونه‌اش اشك اى عجب نبود چو خط سر زد ز لب * رخسار و خط روز است و شب آن آفتاب اين اخترش\r\nلعل شبه اندود بين جزع گهرآلود بين * اين آتش و آن دود بين پرآب زان چشم ترش\r\nبگذاشتى لعلش اگر رسم مسيحايى ز سر * اعجاز داودى نگر جوشن ز خط بين در برش\r\nآن مار و مارافساستى يا معجز موساستى * آن افعى اين بيضاستى يا روى و زلف كافرش\r\nبر عارضش خط برده ره بگذشته يا زين راه شه * بنشسته بر رخسار مه گرد از مسير لشكرش \r\n\r\n","description":"","footnote":"","page_name":" 1562 ","page_number":122},
  {"content":"\r\n\r\n\r\nمطلع الثانى فى المدح الخاقان المغفور\r\n در قيد مهرش پاى دل چون شد دل كين پرورش * رفت از كفش كالاى دل كو غمزهء غارتگرش\r\nتا دل نداد آن دل‌شكن باور نبودش در دمن * باشد به فكر خويشتن اكنون كه آمد باورش\r\nهر شب نخفتن تا سحر بىوعده بودن منتظر * باور نكرد از من مگر وقتى كه آمد بر سرش\r\nمعشوق كار افتاد به دلبر ده و دلداده به * افكنده و افتاده به مجروح و بر كف خنجرش\r\nهم خط بر آن رخسار به هم سبزه بر ازهار به * هم گل ميان خار به امين ز گلچين پيكرش\r\nهرگز نهد دل زيركى در دست نادان كودكى * نقدر ؟ ؟ ؟ را دهى صد جان يكى با وعدهء مشتى زرش\r\nشد مهر و كين پيشش يكى با نيك و بد كيشش يكى * بيگانه و خوشش يكى عشق و هوس يكسان برش\r\nآن طرز غافل ديدنش آن ديدن و خنديدنش * آن بىسبب رنجيدنش آن رنجش صلح‌آورش\r\nبا غير خفتن تا سحر از محرمان كردن حذر * بىموجبى خواندن به بر بىجرم راندن از درش\r\nچند اى دل بيهوده‌گو مهر بتان كينه‌جو * بركن نهال آرزو چون بهره نبود از برش\r\nتار امل بگسسته به جام هوس بشكسته به * درج غزل دربسته به ناسفته بهر گوهرش\r\nقانون مدحت ساز كن مدح ملك آغاز كن * درج معانى باز كن گوهرفشان شو بر درش \r\n\r\n","description":"","footnote":"","page_name":" 1563 ","page_number":123},
  {"content":"\r\n\r\n شاهنشه عرش آشيان خورشيد كيوان پاسبان * فتحعلى شه كز شهان هرگز نيايد همسرش\r\nخورشيد فر جمشيدشان كى حشمت اسكندر نشان * گه زرفشان گه سرفشان اين از كف آن از خنجرش\r\nملكش چو بحرى و اندر آن از عدل كشتيها روان * كز عزم دارد بادبان از حلم باشد لنگرش \r\n\r\nهم در مدح خاقان جنت‌مكان نور الله مرقده\r\n بر لاله ژاله مىچكد از ابر مشك‌فام * خوش‌تر ز ژاله باده و بهتر ز لاله جام\r\nصبح است و بزم عيد و مى و مطرب و نبيد * دولت مديد و بخت سعيد و جهان به كام\r\nگلزار را طراوت و ايام را نشاط * افلاك را سعادت و آفاق را نظام\r\nباشد حلال توبه نباشد اگر ز مى * باشد حرام باده نباشد اگر به جام\r\nبايد فروخت سبحه اگر كس خرد به هيچ * بايد خريد باده اگر كس دهد به وام\r\nاز طرف جوى مىگذرد يار سرو قد * يا داده اعتدال هوا سرو را خرام\r\nاز فيض باد و لطف هوا جاودان زيد * نقشى اگر بر آب نگارند در منام\r\nجذب صبا به گوش رساند صداى آن * بگذارد ار پرى به چمن در خيال گام\r\nگلزار و ابر گويى معشوق و عاشقند * كاين تا بگريد آن دگر آيد در ابتسام\r\nدوشيزگان باغ مگر آگهند ازين * كامروز شاه را شده در گلستان مقام\r\nكار است باد گلبن و گسترد سبزه فرش * آورد ژاله باده و پر كرد لاله جام\r\nبرخاست سرو و بيد فروبرد سر به زير * بگشود ديده نرگس و بربست غنچه كام\r\nتعظيم پيشگاه حضور شهنشه است * شمشاد را كه گاه ركوع است و گه قيام\r\nخاقان دهر فتحعلى شاه كز ازل * جودش رهين كف شد و فتحش قرين نام\r\nاى از پى وجود تو اجسام را نظام * اجرام در سجود وجود تو صبح و شام\r\nاز عدل و فضل و رحمت و سطوت سرشته‌اند * اركان دولتت كه مصون باد ز انهدام\r\nملكت مزاج ديد ز اضداد معتدل * نبود عجب پذيرد اگر تا ابد قوام \r\n\r\n","description":"","footnote":"","page_name":" 1564 ","page_number":124},
  {"content":"\r\n\r\n آرى در اعتدال حقيقى وجود نيست * ور هست ايمن است از آسيب انعدام\r\nآسوده است خصم تو از خصمى سپهر * صيد زبون نبيند هرگز زيان ز دام\r\nبر رتبت تو دست كه يازد به پاى سعى * آرى بر آسمان نتوان شد به اهتمام\r\nمستى نياورد دگر آب رزان اگر * افتد ز عكس رأى تو يك لمعه بر غمام\r\nبر چار چيز وقف تو را باد چار چيز * تا وقف راست شرط كه دارند مستدام\r\nبر ذات تو ستايش و بر جود تو سپاس * بر گنج تو فزايش و بر ملك تو دوام\r\nشوق تو در روانم و ذوق تو در وجود * نام تو بر زبانم و مدح تو در كلام \r\n\r\nتغزل در جواب معزى در مدح حضرت خاقان فتحعلى شاه قاجار\r\n زيباترين اشيا فرخ‌ترين اعيان * از هرچه هست پيدا وز هرچه هست پنهان\r\nاز مرغها هزار است از وقتها سحرگه * از فصلها بهار است وز نوعهاست انسان\r\nاز عهدها شبابست وز آبها شراب است * از انجم آفتابست وز ماههاست نيسان\r\nاز سنگها دل دوست وز عيشها غم اوست * از تيغها هم ابروست وز تيرهاست مژگان\r\nاز زيبهاست افسر وز طيبهاست عنبر * از عضوهاست ديده وز خلقهاست احسان\r\nاز اولياست حيدر وز حوضهاست كوثر * از شاخهاست طوبى از باغهاست رضوان\r\nاز انبيا محمد از شهرها مدينه * از خسروان شهنشه وز ملكهاست ايران\r\nاز بحرهاست آن دل وز ابرهاست آن كف * از روحهاست آن تن از عقلهاست آن جان \r\n\r\nدر مدح خاقان مغفور طاب ثراه گفته\r\n آسمانى ديگر است اين بر فراز آسمان * يا بهشت جاودانست آشكارا در جهان\r\nساكنان عرش با سكان فرشش همقرين * طايران قدس با مرغان بامش هم‌زبان\r\nرفعت آنجا پيشكار و عزت آنجا پرده‌دار * دولت آنجا رهنماى و شوكت آنجا پاسبان\r\nآسمانى آفتابش گشته تابان روز و شب * آفتابى سايه‌اش اقبال و بختش سايبان\r\nآسمانى بىتغير آفتابى بىزوال * پادشاهى بىقرين شاهنشهى صاحبقران\r\nآن سپهر مكرمت آن آفتاب موهبت * بىنشان فتحعلى شه خسرو خسرونشان \r\n\r\n","description":"","footnote":"","page_name":" 1565 ","page_number":125},
  {"content":"\r\n\r\n نسبت هستى و ذاتش نسبت چشم است و نور * الفت دوران و جاهش الفت جسم است و جان\r\nرايتش با شير گردون خفته در يك خوابگاه * نصرتش با نسر چرخ آسوده در يك آشيان\r\nكى رهاند خصم را از قهر او امداد خصم * منع آتش كى تواند پرنيان از پرنيان\r\nشد به عزم رزم رومش اين چمن منزل كه باد * چون بهار دولتش پيوسته ايمن از خزان\r\nگشت بر پا اين بنا از سعى معماران كه باد * چون بناى شوكتش محفوظ ز آفات زمان\r\nبا نشاط از بهر تاريخ بنايش عقل گفت * در جهان بنگر جنان و اندر زمين بين آسمان \r\n\r\nو له ايضا\r\n يا رب اين قصريست از جنت به گلزار آمده * يا به گلزاريست خود جنت پديدار آمده\r\nنيلگون درياچه‌اش بين گر نديدى تاكنون * آسمان گاه ثابت گاه سيار آمده\r\nنيست اين عكس فلك پيدا در آبش كاسمان * ديده تا بر رفعت قصرش نگونسار آمده\r\nقصر در گلزار و اندر قصر گلزار دگر * آشكارا هر طرف از نقش ديوار آمده \r\n\r\nدر مدح خاقان مغفور مبرور گفته\r\n پيش كه آسمان دهد زيب سرير خاورى * خسرو شرق پا نهد بر سر تخت گوهرى\r\nبراثر مسبحان مرغ سحر نشيد خوان * نى به حجاز و اصفهان يا كه بتازى و درى\r\nاز اثر سرود آن ديده ببسته اختران * چشم گشودم و نمود آب به چشمم اخترى\r\nناگه از لب سروش آمدم اين سخن به گوش * چند نشسته‌اى خموش از چه به غفلت اندرى\r\nبرج فلك پر از صور جمله دليل و راهبر * بر رقم مقدرى بر قلم مصورى\r\nدر بن خوشه داس بين گاو نگر خراس بين * بر در پير آس بين جاى نموده مشترى\r\nداشت ز راى شاهدان خرقهء صوفيانه شب * جيب دريد ناگهان بر در دير خاورى\r\nريخت ز رخ بسى عرق برد چو ز آتش شفق * ماهى و بره بر طبق تا ز كدام برخورى\r\nاز پى نظم تخت شه وز پى بزم عيدگه * چرخ گسست صبحگه عقد لآلى درى\r\nبزم شه جهان نگر سجده‌گه جهان نگر * مفخر خسروان نگر زينت تخت سرورى\r\nزاب خضر نگر عيان شعلهء نار موسوى * پيكر بط ببين در آن خاصيت سمندرى \r\n\r\n","description":"","footnote":"","page_name":" 1566 ","page_number":126},
  {"content":"\r\n\r\n بر در بارگاه او خصم نموده روز و شب * گاه ز ناله بربطى گاه ز سينه مجمرى\r\nكرده شعاع مغفرت بر رخ مهر برقعى * كرده غبار توسنت بر سر چرخ چادرى\r\nنقش سم سبك تكت سجده‌گه سبكتكين * پيرو گرد موكبت كوكبهء سكندرى\r\nهم به صنوف مرتبت هم به صروف مكرمت * هم به حروف مرحمت هم به سيوف قاهرى\r\nمهر سپهر ذره‌اى ابر ستاره قطره‌اى * آب محيط رشحه‌اى آتش دوزخ اخگرى\r\nحيدر احمد آيتى احمد خضر مدتى * خضر كليم سطوتى موسى روح‌پرورى\r\nاز كف موسوى نسب وز دل حيدرى حسب * كشور عيسوى طلب همچو حدود خيبرى\r\nاز پى رزم نظم دين عزم و ظفر نگر قرين * وز ملك الملوك بين نصرت و فتح و ياورى\r\nرايت فتح را بران آيت نصر را بخوان * تيغ زبان كشيده بين منتظر مفسرى\r\nاز تو عزيمتى و بس خصم و هزيمتى و پس * دسته‌به‌دسته خسته بين بسته به دست لشكرى \r\n\r\nقطعه فى التهديد\r\n دوش مىگفت كسى گفت فلان خواجه مرا * كه فلان از پى جاه و خطر و مسكن ماست\r\nگفتم ار باز ببينيش بگو كاى خواجه * مال و جاهت چه بود خون تو در گردن ماست\r\nخواجه هشدار و مينديش و مياسا كه فلان * با چنين بىزر و سيمى چه غم ار دشمن ماست\r\nزر و سيمى كه بدان جيب و دل آراسته‌اى * مشت گرديست كه برخاسته از دامن ماست\r\nخرمنى چند گر از زرع ضعيفان دارى * حاصل هر دوجهان خوشه‌اى از خرمن ماست\r\nجامه و فرش نوت قدر بيفزود ولى * اطلس چرخ برين كهنه لباس تن ماست\r\nخود مگر بر فرس و استر خود رشك برى * كاشهب چرخ روان براثر توسن ماست\r\nراست‌تر خواهى اى خواجه مرا با تو چه‌كار * آنچه در وهم تو گلزار تو شد گلخن ماست \r\n\r\nاز ساقىنامهء اوست\r\n به دو نيك را چو درنگ‌اند كيست * غم و شادى و رنج و راحت يكيست\r\nاگر نيك بينى بد و نيك نيست * تو را ديدهء نيك‌بين ليك نيست\r\nجهان سربه‌سر نور پاك است و بس * دريغا به چشم تو خاكست و بس \r\n\r\n","description":"","footnote":"","page_name":" 1567 ","page_number":127},
  {"content":"\r\n\r\n بيا تا بر اين خاك آبى زنيم * هلال از كف آفتابى زنيم\r\nجوانى بجوييم و جامى ز مى * به پيرى بجوييم كامى ز وى\r\nنه كامى كه تن كامياب از تنست * نه جامى كه در خورد بشكستن است\r\nنه زان مى كه غم را بسوزد بساط * از آن مى كه آتش زند در نشاط\r\nنه ز ابى كه از چشم و سر خاك شست * از آبى كه خود جان و دل پاك شست\r\nازين آب گر شويى از چشم خاك * نبينى تو از خاك جز نور پاك\r\nخدا نور پاك و جهان سايه است * جهاندار از آن سايه پرمايه است \r\n\r\nدر مدح خاقان مغفور\r\n فرومانده‌ام خيره در كار او * چه گويم كه باشد سزاوار او\r\nاگر ابر گويم گهر بارد او * و گر چرخ گويم درنگ آرد او\r\nاگر بحر پيدا نشد ساحلش * و گر كوه سنگين نيامد دلش\r\nاگر شاه بر وى سزاوار نيست * وزين برترم جاى گفتار نيست \r\n\r\nدر صفت عمارت و هر مصراعى تاريخ سال بناى آنست\r\n به سالى همايون و فرخ به فال * سر سروران آن شه بىهمال\r\nشهنشاه دريادل ابركف * بر طبع او چه گهر چه صدف\r\nكه با روسيان جنگ آهنگ داشت * به اين ره هم آهنگ آن جنگ داشت\r\nدرين عرصهء دلكش دلربا * كه آرد به تن جان شميم صبا\r\nبنه پرده زد قبه خرگاه او * چهارم فلك خرگه جاه او\r\nدرين دشت چندى بياسود و ماند * از آنجاى لشكر سوى روس راند\r\nچو راندى ابر اشهب ديو تك * ملك از فلك خواندى الامر لك\r\nبيفتاد ازين وادى اين‌سو رهش * بر اين تل كه مىبود منزلگهش\r\nز حكم وى اين قصر پيراسته * چو قصر فلك يا بى آراسته\r\nچنان اندرين قصر افكنده نور * كه در صحن گردون فروزنده هور \r\n\r\n","description":"","footnote":"","page_name":" 1568 ","page_number":128},
  {"content":"\r\n\r\n ملك چهره پوشاند از شرم او * فلك بىسكون رفت زازرم او\r\nدرو چون بپيوست سلك نشاط * گهر هم در آن بست كلك نشاط\r\nبدين قطعه بنگر كه پا تا به سر * همى عقد بر عقد در و درر\r\nبدان عقدهاى درو شهد بست * به هر عقد ازين عقد آن عهد بست\r\nبه هر عقد او گر شمارى لآل * دهد ياد آن سال فرخنده فال \r\n\r\nرباعيات\r\n اى قهر ازل سرشته با شمشيرت * وى حبس ابد نوشته بر زنجيرت\r\nتبليغ قضا فاتحهء يرليغت * تقدير خدا خاتمهء تدبيرت \r\n* * *\r\n رخسار تو خورشيد جهان‌افروز است * گيسوى تو تيره شام مشك‌اندوز است\r\nابروى تو در ميان هلاليست مگر * كز يك‌سويش شب وز يك‌سو روز است \r\n* * *\r\n كيوانت ستاده بر در ايوان باد * بهرام فتاده بر سر ميدان باد\r\nناهيد درون بزم و برجيس برون * مه بر سر مهر و تير در فرمان باد \r\n* * *\r\n اى عشق تو راحت دل‌وجان بودى * در پيش تو هر مشكلى آسان بودى\r\nمىخواندندت كفر و تو ايمان بودى * مىگفتندت درد و تو درمان بودى \r\n\r\n1024 نديم مازندرانى\r\nاسم شريفش ميرزا محمد اصلش از ايروان بوده و اجداد وى در آن بلد صاحب ضياع و عقار و تسلط و ابهتى بىشمار داشتند نادر شاه افشار به واسطهء تضديت اضداد و كيد حساد آنها را از آنجا\r\n\r\n","description":"","footnote":"","page_name":" 1569 ","page_number":129},
  {"content":"\r\n\r\nكوچانيده به حوالى دماوند مازندران سكنى داد و در مراجعت از سفر هندوستان باز بر آنها خشم گرفت و آنها در استرآباد و بلوكات مازندران متفرق شدند ميرزا كاظم پدرش در بارفروش ساكن شد و بزيست در سر كار سلطان شهيد سعيد به سمت خوانسالارى اختصاص يافت و به مفاجاة درگذشت خدمتش در آنجا تولد يافته در زمانى جوانى در خدمت خاقان صاحبقران فتحعلى شاه سمت منادمت داشته در خلوات به كتاب‌خوانى و در جلوات بترخانى مخصوص بوده كمال محرميت در آن حضرت يافته به اخلاق حميده معروف گرديده تأليفى از وى به نظر نرسيده در نظم و نثر تتبعى تمام فرموده گاهى غزلى معروض مىداشته از آن جمله است :\r\n برافروز آتشى در سينه‌ام اى آه كان دلبر * ز مى شد مست و مىخواهد ز مرغ دل كباب امشب \r\n* * *\r\n يقين كه دامن پاكى دريدم از تهمت * پى قصاص گريبانم آسمان بگرفت \r\n* * *\r\n گفتى چو جان دهى به عوض بوسه‌اى دهم * اين خونبها است مزد وفا را چه مىكنى \r\n\r\n1025 نصر اللّه خان قراگوزلو\r\nغالبا به سركردگى و سردارى و وزارت گذرانيده هميشه معزز و مكرم بوده در خوبى اخلاق بين الاماثل طاق و به حسن ذات مشهور آفاق از اشعار اوست :\r\n چسان سراغ دل بىقرار خواهم كرد * در آن ديار كه دل بر سر دل افتاد است \r\n* * *\r\n ديگر اى سينه تو را الفت دل ممكن نيست * سعى دلدار در اين است كه بيدل باشى \r\n* * *\r\n\r\n","description":"","footnote":"","page_name":" 1570 ","page_number":130},
  {"content":"\r\n\r\n گيرم كه فلك به مهر مايل گردد * كام دلم از وصل تو حاصل گردد\r\nاين دل كه شد از فراق تو قطرهء خون * مشكل كه دگرباره مرا دل گردد \r\n\r\n1026 نشاطى هزارجريبى مازندرانى\r\nاسمش ميرزا عباس از سرخ ده دامغان بوده و در حضرت خاقان صاحبقران مداحى مىنموده قصايد و قطعات در مدح و هجا گفته طبع خوبى داشته ولى تتبع كمى كرده سالهاست كه نظير وى شاعر طامع سخنورى ديده نگرديده در شعر صاحب قانونيست طبيعى وى در بىساختگى و بىاستكبارى معروفست و ذاتش به ولايت و محبت اهل بيت عصمت موصوف غالب اشعارش حقايق و شرايع و مناقب و مراثى و مدايح ائمهء دين است قطعات و اهاجى فصيحهء مليحهء بسيار دارد اكنون نيز طريقهء مداحى پادشاه اسلام‌پناه محمد شاه غازى قاجار را مىسپارد وفاتش در سنهء 1262 ديوانش حاضر و از اشعارش جزئى در اين كتاب مستطاب ثبت مىگردد .\r\n\r\nدر مدح خاقان مغفور مبرور گفته\r\n به شه عنايت بىحد ملك تعالى را * كه فر عدل وى آراست دار دنيى را\r\nقرين درگه حق عادلست كاندر حشر * بپاى عرش الهى گرفته مأوى را\r\nاگر تراست تمنا چنان چنين مىكن * كه غير ازين نتوان يافت اين تمنى را\r\nهرآن‌كه منكر اين امر كى كند باور * ز قاضيان قضا صد هزار فتوى را\r\nز رحم نيست اثر هيچ قلب قاضى را * ز روز نيست خبر هيچ چشم اعمى را\r\nدراز عمر ملك را كه خوش به فتوى من * بخواب كرده همه فتنه‌هاى عظمى را\r\nگزيده فتحعلى شاه آنكه خشم و رضاش * به خصم و يار خبر داده خوف و بشرى را\r\nز لوث ظلم و فتن پاك كرده صفحهء ملك * چو دست احمدى از كعبه لات و عزى را\r\nجز او كه مظهر ذات ازل تواند بود * به غير طور كه تاب آورد تجلى را \r\n\r\n","description":"","footnote":"","page_name":" 1571 ","page_number":131},
  {"content":"\r\n\r\n به پاى تخت ز حقش گه مناجاتست * همان اجازه كه در طور بود موسى را\r\nبه غير او ز شهان بر سرير ملك كه يافت * ز كبريايى يزدان عطاى كبرى را\r\nزهى به ديدن روى تو خسروان محتاج * چنان كه طايفهء حاج عيد اضحى را\r\nفضاى مملكت عدلت آن هوا دارد * كز اعتدال دهد روح نقش مانى را\r\nسپهر درگهت از زاده و نبيره به ملك * طلوع داده ز يك‌سو هزار شعرى را\r\nشها روائح نظمم به فر مدحت تو * به عطسه‌اى رمق آرد دماغ موتى را\r\nبه نامه سبزى خطم به چشم اهل حسد * زمردى كه كند كور چشم افعى را \r\n\r\nهم در مدح خاقان جنت‌مكان گفته\r\n نه فلك گويند تا هفت‌اختر سيار ما * يك‌به‌يك كردند جا در كاخ هشت و چار ما\r\nتا مواليد ثلاث از امهات اربعه * در زمين زادند آبا سبعه از ادوار ما\r\nتا كه از نور و ظلام از پردهء صنع ازل * آشكارا صبح روشن گشت و شام تار ما\r\nتا كه بىخشت و گل و بىنردبان و بىستون * كرد بر پا سقف ما از صنع خود معمار ما\r\nتا گه بىشنگرف و بىزنگار و بىكلك از نخست * دست قدرت نقش بست اندر در و ديوار ما\r\nتا كه اندر فوق و تحت و شرق و غرب و بر و بحر * داد حل و عقد ما را ايزد جبار ما\r\nهيچ شاهى از شهان بر رشتهء فرمان نبست * گردن ما را ز دست اختر جرار ما\r\nغير داراى جهان فتحعلى شه آنكه نيست * جز به كار طاعتش بر هيچ كارى كار ما \r\n\r\n","description":"","footnote":"","page_name":" 1572 ","page_number":132},
  {"content":"\r\n\r\n آنكه از بهر شكست لشكر بدخواه اوست * تا ابد آراسته اين لشكر خونخوار ما\r\nتا مسجل شد سجل شاهى او از قضا * بر سجل پادشاهان راست شد انكار ما\r\nهرك را دولت ازو با او نكو شد فقر دهر * هرك را عزت ازو هرگز نگردد خوار ما\r\nبقعه‌اى با بسط جاهش ساخته مبسوط ملك * طارمى با قصر قدرش گنبد دوار ما\r\nمىكنند از سستى طالع ز ما مردم گله * مىنپندارند كز سر شد برون پندار ما\r\nچشمشان بر گردش ما از پى يارى و خفت * در دواج ناتوانى ديدهء بيدار ما\r\nمىكنند آسايش از ما آرزو وز حكم شاه * ريگ اندر موزه است و كيك در شلوار ما \r\n\r\nدر مدح امير المؤمنين و يعسوب الدّين حضرت شاه اوليا و برهان اصفيا على ابن ابى طالب ( ع )\r\n مرد معما شكاف بيهده‌لاف است * مرد كسى كو ز تيغ موىشكاف است\r\nموىشكافى كسى ز تيغ نداند * غير يكى كاو ز آل عبد منافست\r\nدست خدا آنكه دست او ز پى حرب * يا به سر ذو الفقار يا به غلاف است\r\nفرض حرم را طواف سالى و هردم * در حرمش جان انس و جان به طوافست\r\nدر صف او با كفن عدوى عجب نيست * صف صف حشر است تا كه او به مصافست\r\nمستى اگر بايدت پياله ازو خواه * كآنچ درو درد نيست يكسره صافست\r\nخون اگر از زخم اوست باز نه استد * كشتهء شمشير او به رنج رعاف است\r\nاز دم گرزش چو شين شكسته‌سر آمد * گر تن خصمش بزرگ چون سر قافست \r\n\r\n","description":"","footnote":"","page_name":" 1573 ","page_number":133},
  {"content":"\r\n\r\n هرچه به نفى خلافتش حجج آيد * از خلفاى ثلاث محض گزافست\r\nكاين خلف ابن عم نبى و خلافت * حق وى است و درين سخن نه خلاف است\r\nمهر على از عمر مجوى كه گويند * بىپدر از مهر اهل بيت معاف است\r\nپادشها خصم تو ز قدر تو غافل * زان كه تو رخشنده مهرى او چو خشافست\r\nتار تنى كو ز پود مهر تو عارى * طاعت او بيهده كه بيهده‌بافست\r\nطاعت جزيى كند كفايت كلى * مهر تو در دل اگر به قدر كفاف است\r\nمن به تو زين مدح كى رسم كه جلالت * يوسف و من زال و شعر من چو كلافست\r\nتا كه علامات قحط مصر به مبرهن * از اخريا به سات و سبع عجافست\r\nمرده عدويت به سال قحط به خوارى * گر همه شيخ ثقال و شاب خفافست \r\n\r\nدر نعت و منقبت حضرت خاتم الانبياء محمد المصطفى صلى الله عليه و آله\r\n ورد كسى كه واحد و يكتا و سرمد است * صل على محمد و آل محمد است\r\nآن خواجه‌اى كه هست ز يك حرف فرق او * با حق كه اسم حق احد و از وى احمد است\r\nصدرى كه چرخ پايگه و مهربالش است * شاهى كه عرش تكيه‌گه و سدره مسند است\r\nمؤمن هرآن‌كسى كه ازو نيست كافر است * مقبل هرآن كسى كه ازو نيست مرتد است\r\nتا آدم است فخراب و جد بدين خلف * گر فخر ناخلف به خلاف از اب و جد است\r\nجز ابن عم او نبود كس وصى او * كو اقرب است و اقرب در منع ابعد است\r\nبعد از نبى وصى نبى اوست بىخلاف * كى جاى شير منزل هر دام و هر دد است\r\nآن سرورى كه مهر سپهر خلافت است * آن صفدرى كه صاحب تيغ مهند است\r\nكند اين‌چنين ز نهى وى اين چار توده است * تند اين‌چنين ز امر وى اين هفت‌گنبد است\r\nاسلام را چه باك ز يأجوج كفر كو * اسكندر است و تيغ وى اسلام را سدست\r\nگيرد ره جحيم و بپيچد سر از نعيم * در قصهء خلافتش آنكو مردد است\r\nبادا بهشت جاى موالى هر دو تن * كاعداىشان به نار جهنم مخلد است \r\n\r\n","description":"","footnote":"","page_name":" 1574 ","page_number":134},
  {"content":"\r\n\r\n\r\nدر رحلت خاقان مغفور و جلوس ميمنت مأنوس سلطان منصور محمد شاه\r\n قاجارزادگان شاه را شاهى به ملك‌شاه نيست * بخت تخت از چرخشان در چرخ مهر و ماه نيست\r\nشاهى است از فر يزدانى نه از شهزادگى * هر شهى كاو فر يزدانى ندارد شاه نيست\r\nملك ملك مالك الملك است و اندر ملك او * هركسى شايستهء شاهى به فر و جاه نيست\r\nسلطنت بارى گران چون كوه اين كوه گران * بار دوش هر تنى مانند بار كاه نيست\r\nبيشه‌اى بس سهمناك اين بيشه كاندر وى ز سهم * شير با آن زهره اندر زهرهء روباه نيست\r\nخلق گفتند از شجاع السلطنه در سلطنت * هر شجاعى سلطنت را مرد تاج و جاه نيست\r\nبىجهان‌بين گشت و بگذشت از جهانبانى دگر * رأى او را آگهى در ره ز راه و چاه نيست\r\nشاهى است از پاكى طينت كه در بدگوهرى * ره به شاهى هيچ‌كس را در چنين درگاه نيست\r\nذات حق را سايه شاهانند و غير از ذات حق * سايه خود اندر وجود از كيف و كم آگاه نيست\r\nز اقتضاى حكمت يكتاى بىهمتا به ملك * يكسر افسر را سزا زين شصت و زين پنجاه نيست\r\nنوعروس ملك را داماد بايد نوجوان * رغبت او بر نكاح پير سست از باه نيست\r\nمرد شه در اصفهان امسال و در ملك عراق * نيست يكدل كاندر آن دل از عزايش آه نيست \r\n\r\n","description":"","footnote":"","page_name":" 1575 ","page_number":135},
  {"content":"\r\n\r\n آنكه او را خيمه و خرگاه بود از مهر و ماه * در زمين از وى نشان خيمه و خرگاه نيست\r\nشاه شاهان راست ملك شاهى ايمن از زوال * شاهى شاهان ديگر گاه هست و گاه نيست\r\nشاه بسيار است و شهزاده فراوان زان ميان * هيچ شاهى مرد ميدان محمد شاه نيست\r\nآنكه او را زاد هم شب و اشهب روز از جلال * جز فضاى عالم ايجاد جولانگاه نيست \r\n\r\nدر تنبيه فلاسفهء دهريه و حكماى طبيعيه و اثبات صانع قديم الذات جلى الصفات و مديحهء خواجهء كاينات صلى الله عليه و آله\r\n اين جنبش آسمان چه چيز است * وين گردش اختران چه چيز است\r\nاين نعش و بنات و اين ثريا * اين فرقد و فرقدان چه چيز است\r\nاين كشتى چرخ در يم دهر * بىلنگر و بادبان چه چيز است\r\nاين جادهء دراز در چرخ * از هيئت كهكشان چه چيز است\r\nاين حركت ابر پيل‌پيكر * بىحربهء پيلبان چه چيز است\r\nاين برف و يخ آبان و آذر * وين سردى مهرگان چه چيز است\r\nاين زادن دم‌به‌دم چه زادن * اين مردن ناگهان چه چيز است\r\nدر پستانى كه مادران راست * شيرى كه ز خون روان چه چيز است\r\nاين ميل به خواب و خور چه ميلست * اين ذوق به آب و نان چه چيز است\r\nاين خلقت دام و دد چه خلقت * اين فطرت انس و جان چه چيز است\r\nاين نسخهء كاف و نون چه نسخه است * اين آيت كن فكان چه چيز است\r\nاز يك كف خاك اين‌همه خلق * از مرد و زن جهان چه چيز است\r\nبااين‌همه صنعها به صانع * بحث تو در اين ميان چه چيز است\r\nدر هستى ذات او چه شك است * در پيش يقين گمان چه چيز است \r\n\r\n","description":"","footnote":"","page_name":" 1576 ","page_number":136},
  {"content":"\r\n\r\n بااين‌همه رازدانى او * رازى كه ازو نهان چه چيز است\r\nدر هرچه نظر كنى نشان زو است * پرسى كه ازو نشان چه چيز است\r\nاندر سفر دراز محشر * حق را ز تو ارمغان چه چيز است\r\nبوالقاسم وال او همه پاك * بوجهل خر عوان چه چيز است\r\nاو حجت حق و در حق او * انكار ز اين و آن چه چيز است\r\nدر معجزش ار خلاف آرى * آن ماه شق از بنان چه چيز است\r\nآن رفتنش از مكان به معراج * تا عرصهء لامكان چه چيز است\r\nآن تاختنش ز فرش زى عرش * بىيارى نردبان چه چيز است\r\nوان كردن سنگ‌ريزه تسبيح * در مشت وى آن‌چنان چه چيز است\r\nشيرند و به حلقشان ز روباه * آن حلقه ريسمان چه چيز است\r\nبر حنجرشان بدشت ناورد * آن خنجر خونفشان چه چيز است \r\n\r\nو له ايضا\r\n زان پيش كآسمان و زمين آفريده‌اند * طينت ز نار و خلد برين آفريده‌اند\r\nآنكو ز نار طالب كفرش سرشته‌اند * آن كو ز خار قالب دين آفريده‌اند\r\nاندر ثبوت وحدت و سلب شريك ذات * بىشك وجود اهل يقين آفريده‌اند\r\nتا آن چرا به روى دژم خلق كرده‌اند * يا اين چرا به فكر متين آفريده‌اند\r\nيا بهر آن لبان سراينده وحى را * از خوان رزق نان جوين آفريده‌اند\r\nشاهان روزگار كه بهر نشستشان * ايوان عرش شاه‌نشين آفريده‌اند\r\nدر تارتار موى دلاويز زلفشان * مشك تتار و نافهءچين آفريده‌اند\r\nدرشو به مهرشان كه به سر اين گروه را * هر تار موى حبل متين آفريده‌اند\r\nطرف قباى حشمتشان سايبان خلق * در آفتاب روز پسين آفريده‌اند\r\nاندر طفيل خلقتشان خلق در گناه * از عفوشان ضمان و ضمين آفريده‌اند\r\nور نه چه جرم سر زد از ايشان كه بهرشان * دشت ستيز و عرصهء كين آفريده‌اند\r\nروباه را چه بهره ازيشان ز طعمه بود * گرشان به دشت شير عرين آفريده‌اند \r\n\r\n","description":"","footnote":"","page_name":" 1577 ","page_number":137},
  {"content":"\r\n\r\n تا زلزله به خيمه و خرگاهشان فتاد * زلزال در شهور و سنين آفريده‌اند \r\n\r\nدر نعت خواجهء كاينات صلى الله عليه و آله\r\n كعبه بود پايهء سراى محمد * قبله بود طاب لقاى محمد\r\nكعبه مرو قبله را مجوى طلب كن * طاق درو طارم سراى محمد\r\nرقص‌كنانست بر سپهر ستاره * عرش ز شادى كه فرش پاى محمد\r\nنه فلك و هفت كوكب آمده ز آغاز * در حركت ز اقتضاى راى محمد\r\nز امت بىشرم و جور بىحد هريك * خوف ظفر يافت بر رجاى محمد\r\nگوش گرفتند از استماع چو برخاست * غلغله در كعبه از نواى محمد\r\nانگلهء گوى غم شدند چو برتافت * شعشعه از تكمهء قباى محمد\r\nلوح و قلم خشم كرد و عرش برآشفت * درگه رحلت بر اشقياى محمد\r\nگرچه دوات و قلم به صفحهء گيتى * خط ننوشتند ز اولياى محمد\r\nلؤلؤ تر از ستيز سنگ برآشفت * سنگدل آمد چو در جفاى محمد\r\nدرگه بعثت امين وحى به حرا * سوره چو مىبرد از براى محمد\r\nزان ملكى فر خويش از پى جلوه * بال‌وپر آراست در هواى محمد\r\nپرده چو از روى كار خويش برافكند * آن نبوى فر كبرياى محمد\r\nهوش ز مغزش رميد و گشت چو مستان * شيفتهء روى دلرباى محمد\r\nزان سپس آمد به شكل دحيهء كلبى * درگه و بيگاه در سراى محمد\r\nساخته جاروب‌ها ز شهپر و رفته * گرد ز ايوان عرش‌ساى محمد\r\nجبهه نهاده به خاك و چهره به سوده * گه بره از لابه گه به پاى محمد\r\nكون و مكان را دماغ كرده معطر * رايحهء خلق جانفزاى محمد\r\nگشت ز پر ملك به تكيه‌گه عرش * روز ازل نرم متكاى محمد\r\nدست قضا پنجهء قدر ز بزرگى * شانه زد آن زلف مشكساى محمد\r\nدر ره باريك چرخ در شب تاريك * روشنى شوق رهنماى محمد\r\nشاه دو گيتى و شهريار دوعالم * هركه به دريوزهء گداى محمد \r\n\r\n","description":"","footnote":"","page_name":" 1578 ","page_number":138},
  {"content":"\r\n\r\n غير يداللّه شاه دنيى و عقبى * كس نتواند گرفت جاى محمد\r\nهر سخن ناسزاى را نتوان گفت * پيش كسى خاصه در ثناى محمد \r\n\r\nدر مديح مرحوم يوسف خان سپهدار خاقان مغفور\r\n هركه تيغى بركشد در رزم و پادارى كند * فتح او را يارى و نصرت مددكارى كند\r\nآنكه رخ برتابد از دشت و نهد سر در گريز * روز روشن بر سپاه خود شب تارى كند\r\nهرك را شمشير تيز و نيروى بازوى نيست * چون گذارد پاى در ميدان و سردارى كند\r\nرستمى بايد كه تا اسفنديارى را به تير * افكند از پاى و خون از چشم او جارى كند\r\nحيدرى بايد كه تا خشم آرد وز انگشت خويش * مره را دوپاره تن ز اعجاز كرارى كند\r\nآدمى بايد كه شيطانى ز رحمانى فتد * يوسفى بايد كه در ايران سپهدارى كند\r\nسرو را ديدم زليخا طلعتى در مصر حسن * كان زليخا بيند ار يوسف خريدارى كند\r\nسيب غبغب نار پستانى كه در چاه ذقن * يوسف دل سرنگون از راه عيارى كند\r\nترك مستى كز كمان ابروى و تير مژه * گر زند صد زخم بر دل يك‌به‌يك كارى كند\r\nنازك‌اندامى كه گر خواهد خرامش در رهى * از سرين موى ميان او گران‌بارى كند \r\n\r\n","description":"","footnote":"","page_name":" 1579 ","page_number":139},
  {"content":"\r\n\r\n آنكه او زنجير زلفش ديد خود مجنون شود * وانكه بيند چشم مستش ترك هشيارى كند\r\nبس مسلمان كاو شده كافر به عهد حسن او * زان كه زلفينش به چشم از دور زنارى كند\r\nكودكست و طور معشوقى نمىداند كه چيست * هركه گويد عاشقم بر او بداطوارى كند\r\nمن سخن از وصل با او گويم و او از فراق * من به شيرينى سخن او تلخ‌گفتارى كند\r\nمن چو باز پا شكسته لنگ‌لنگان در پيش * او به رغم من خرام كبك كهسارى كند\r\nيا غلامى را بگو دست مرا بندد به عنف * زين بلد بيرون برد زين ملك متوارى كند\r\nيا مرا از رى كشان سوى قم و كاشان برد * يا مرا زين جا روان زى آمل و سارى كند\r\nيا بگو دوزند چشم من كه بر روى نكو * كم نگه اندازد و دل را نگهدارى كند\r\nيا طبيبى جو كه او داند دواى درد عشق * تا من شوريده را چندى پرستارى كند\r\nيا بگو بر غمزهء او فن غمازى نهد * همچنين كو طره‌اش را ترك طرارى كند\r\nيا مرا زر ده بدان مبلغ كه آن زر پاى دل * گيرد و آزاد از دام گرفتارى كند \r\n\r\n","description":"","footnote":"","page_name":" 1580 ","page_number":140},
  {"content":"\r\n\r\n\r\nدر صفت عيد غدير خم گفته\r\n گرچه در ايام عيدهاى كثير است * عيد مبارك به فال عيد غدير است\r\nزان كه درين عيد دست عهد پيمبر * هست به دستى كه دست رب قدير است \r\n\r\nايضا در مدح ميرزا ابو القاسم قائم‌مقام گفته\r\n ابو القاسم تويى و جبرئيلت مدح‌خوان بايد * ز مدحت سوره‌هاى وحى او را در بيان بايد\r\nابا آن سوره‌هاى وحى و آن نطق و بيان راهى * به فرش او را ز عرش و بر زمين از آسمان بايد\r\nتو را عالم درين عالم دگر عالم ثنايت را * زبان جز اين زبان شايد دهان جز اين دهان بايد\r\nتو را آيت به آيت حرف غيب است و ز تفسيرش * سخن از واردات غيب و حرف ترجمان بايد\r\nتو را حكمى روان طبعى روان مرد ثنايت را * يكى طبعى روان مانندهء آب روان بايد\r\nبه مرزى كاندرو كلك تو بر دشمن ببندد ره * سخن از حبس ضحاك و درفش كاويان بايد\r\nجهان را خسروى عادل ز فرط تربيت دادى * كه در عهد ابو القاسم ملك نوشيروان بايد\r\nترا با نطق در تقرير اندر تخت خاقان را * نه سرباز و نظام و فوج و نه تير و كمان بايد\r\nپس از عباس شه از نو به دوران محمد شه * عراق و فارس را حاكم ز آذربايجان بايد\r\nدر آسايش رعيت را ازين شهزادگان ديگر * نه اندر دامغان راه و نه در مازندران بايد \r\n\r\n","description":"","footnote":"","page_name":" 1581 ","page_number":141},
  {"content":"\r\n\r\n\r\nدر هنگام سفر پادشاه به قم و توقف رى و سختيهاى وى و محرومى از خاك پاى پادشاه اسلام محمد شاه خلد الله ملكه\r\n اندرين يك هفته كاندر ملك رى سلطان نبود * دور از جان جهان اندر تن رى جان نبود\r\nبىكف بارندهء رادملك در مرز رى * ابر اندر آسمان بود ابر را باران نبود\r\nپشهء بسيار بود اما نبودى پيل سم * زال زر بسيار اما رستم دستان نبود\r\nپايگاه شرع بود اما محمد دور ازو * بارگاه عدل بود اما انوشروان نبود\r\nاختران چرخ را بدر جهان‌افروز نى * آسمان ملك را خورشيد نورافشان نبود\r\nمىنگشتى بر سر رى آسمان بىعزم شاه * شاه قطب او را يكسر مو چرخ در فرمان نبود\r\nرى به عهد شه بهشتى شد و گرنه پيش ازين * بس‌كه به روى لعن حق جز درخور نيران نبود\r\nكى مدينه داشتى اين احترام اندر جهان * گر درو ختم الرسل را خانه و ايوان نبود\r\nكى شدى سنگ سياهى بوسه‌گاه حاجيان * مولد شير خدا گر خانهء يزدان نبود\r\nبا چنين ملكى وسيع و با چنين كاخى رفيع * يك در اندر وى گشاده بر رخ مهمان نبود\r\nزور قار نشان ز مال اما چو قارونشان ز بخل * تن بجز در قعر خاك قهر حق پنهان نبود\r\nقصر هريك را چو قصر چرخ در مهمان كشى * جز دو قرص سرد و گرم مهر و مه برخوان نبود\r\nبرهء بريان لييمان را بخوان و سفره در * ز آتش حسرت مرا غير از دل بريان نبود\r\nكاسهء پالوده‌شان پرقند شيرين و مرا * غير آب شور در پالودن مژگان نبود\r\nناكسان را حب مرواريد قوت و خود مرا * آب اندر لب به غير از اشك چون مرجان نبود\r\nديگ مطبخشان پر از مرغ و مسمن خود مرا * گوشت جز در ديزى ديزىپز دكان نبود\r\nغم فزايد شاعرى اى خواجه دل را بىنشاط * كاش هرگز شاعرى شغل نشاطى خوان نبود\r\nروزگارى روزگارى داشتم از گنج و مال * خاطر من بود شاد از غم چنين پژمان نبود\r\nميش آن ايام را بد شير بسيار از علف * چون بز اين عهد در بىشيرى پستان نبود\r\nزر و سيمم بود بىحد اسب و گاوم بىحساب * يا بوى من داشت زين بر پشتش اين پالان نبود\r\nملكها در دامغان در بيع شرط من ولى * ملك من در بيع شرط مردم سمنان نبود\r\nبود ده تو جامهء اطفال من همچون پياز * همچو سير از جامه تنشان اين‌چنين عريان نبود\r\nالغرض بسيار دادم شاه را زحمت به شهر * هيچ قصدم اين سفر در ماندن تهران نبود \r\n\r\n","description":"","footnote":"","page_name":" 1582 ","page_number":142},
  {"content":"\r\n\r\n مدح شه را خواندمى و رفتمى زين بارگاه * گر به سيصد قرض من يا چارصد تومان نبود \r\n\r\nهم در مدح سلطان و ذكر سفر خاوران و رهايى بعضى اسيران\r\n دولت خسرو فزون و عمر شه در ازدياد * كاين سفر او آنچه مىشايست داد رحم داد\r\nزين مجازى رحم بر رحم حقيقى برد پى * هر گنه كارى كه بد بر عفو حق كم اعتماد\r\nاز شهنشاه چنان عفو چنين نبود عجب * غير نيكى نيست كار مردم نيك اعتقاد\r\nلشكر از رى چون به تنظيم خراسان بركشيد * از براى دفع فتنه وز پى رفع فساد\r\nاندر آمد تا به بسطام آمد از هر سو رسول * از خراسان تندتر از برق و پويان‌تر ز باد\r\nهريكى را نامه بر كف كاى شه گردون‌سرير * هريكى را ناله بر لب كى شه فرخ‌نژاد\r\nبهر قتل ما مكش لشكر كه ما از بخت بد * اندر آن روزى كه كافر را چنين روزى مباد\r\nچون توان گردن كشيد از حكم آن شه كآسمان * با همه گردنكشى در چنبرش گردن نهاد\r\nچون توان در تنگناى قلعه زو ايمن نشست * آنكه اندر رزم عزمش قلعهء گردون گشاد\r\nشهريارا خودستايى گر نبودى عيب مرد * گفتمى شاعر چو من از مادر گيتى نزاد\r\nگر شكوه شعر من سنجند در ميزان عدل * وزن شعر هركسى آيد كم و از من زياد \r\n\r\n","description":"","footnote":"","page_name":" 1583 ","page_number":143},
  {"content":"\r\n\r\n پيش رو گويم ندارم ترس تا گويم ز پس * هركه بينى هست شاگرد من و من اوستاد\r\nگر ز هر نامرد خوردم زخم نبود عيب من * بود رستم مرد و كشت او را به نامردى شغاد\r\nروزگار آخر مرا يك روز خواهد پروريد * لعلم و آخر نماند لعل را قيمت كساد\r\nآسمان گه پست سازد مرد را گاهى بلند * وى بسا مسكين كه شب خفت و غنى شد بامداد\r\nخسرو گردون كه و اختر چه و ايام كيست * تا ازيشان آدمى جويد به كام دل مراد\r\nدور دور پادشه ايام ايام ملك * هرچه خواهند از تو مىخواهند سكان بلاد \r\n\r\nدر شكايت از ابناى زمان و كج‌روشيهاى آسمان گويد\r\n بارالها رفع كفر بولهب كى مىشود * روز دين آل عبد المطلب كى مىشود\r\nپهلوى پرويز نفرين نبى كى مىدرد * چيره بر شاه عجم شاه عجم كى مىشود\r\nانتقام خون شاه كربلا كى مىكشد * بىيزيد و شمر اين شام و حلب كى مىشود\r\nمهدى صاحب‌زمان كى مىنهد بر اسب زين * دفع اين دجال كور خرطلب كى مىشود\r\nشد قضا بىاقتضاى و شد قدر بىاقتدار * باز اين اندر نهيب آن در نهب كى مىشود\r\nمرگ اين نامردمردان دغل كى مىرسد * رفع اين زن‌قحبگان زن‌جلب كى مىشود \r\n\r\nو له ايضا\r\n ز آسمان يا رب چه حجت بر زمين آورده‌اند * كاين همه روى زمين زير نگين آورده‌اند\r\nدررسيدند از كدامين راه با اين طنطنه * كاين‌چنين چنين طاس فلك پر از طنين آورده‌اند\r\nموكب اجلال ايشان از كدامين كوكبه است * كاين تزلزل در زمان و در زمين آورده‌اند \r\n\r\n","description":"","footnote":"","page_name":" 1584 ","page_number":144},
  {"content":"\r\n\r\n كوكب اقبال ايشان از كدامين آسمان * كاين تخلخل در شهور و در سنين آورده‌اند\r\nخلق گشتند از چه آب و از چه گل كز روى كبر * نام خود را قهرمان ماء و طين آورده‌اند\r\nبرق گشتند و زدند آتش به جان خشك و تر * نى بخر من رحم و نى بر خوشه‌چين آورده‌اند\r\nبر خر مردم نه پالان ماند نه تنگ و نه جل * تا كه اسب دولت اندر زير زين آورده‌اند\r\nاز پس و پيش خود آگه نى و نى در نظم ملك * خويش را هم پس نگر هم پيش‌بين آورده‌اند\r\nهريكى چون مالك دوزخ مهيب و در زفاف * حجله از خلد و عروس از حور عين آورده‌اند \r\n\r\nو له ايضا\r\n درآمد همچو آن شير شكارى زى نيستانش * سوى سارى امير از استرآباد وز گرگانش\r\nاگر درياى كوشش نيست از چه چشم گردون را * بسان ابر گريان كرد و برق تيغ خندانش\r\nايا رو به دلان شيرى چرا كرديد با شيرى * كه چون روبه رميدى شير نر از گرد ميدانش\r\nبكاوند از كلندار مخزنش را بس عجب باشد * كه بس در سينهء خصم ملك كاويد پيكانش\r\nچو زال ار چرخه ريسى پيشهء زنهاى او آخر * چرا بايست خواندندى به مردى پور دستانش \r\n\r\nدر وصف الحال خود گفته\r\n دو يار مگو دو مار دارم * دو خانه مگو دو غار دارم\r\nدو زن نه دو اژدهاى خونخوار * خسبيده به هر كنار دارم\r\nاز اين دو شب سيه شب و روز * نه روز و نه روزگار دارم\r\nديوند و بسان آدم از ديو * زين هر دو سر فرار دارم\r\nممكن نبود فرار كز ريش * اندر كفشان فسار دارم\r\nگويى شترم من و ببينى * از اين دو بلا مهار دارم\r\nچون مردهء گور ازين نكيرين * شبها به بدن فشار دارم\r\nهر شب كه به مرده زنده كردن * سستى به تن فگار دارم\r\nآسوده ز فحش‌شان نخسبد * هر مرده كه در مزار دارم\r\nاز سردى حرفشان منى را * چون يخ به رگ زهار دارم \r\n\r\n","description":"","footnote":"","page_name":" 1585 ","page_number":145},
  {"content":"\r\n\r\n شب تا به سحر حرام خفتن * بر ديدهء اشكبار دارم\r\nتنها نه من از زبونى بخت * زين درد دلى فگار دارم\r\nكز هر دهنى ازين حكايت * گر گوش كنم هزار دارم\r\nمن گويم و گريم از غم خويش * با كار كسان چه كار دارم \r\n\r\nو له ايضا\r\n تا راه تلو كلا گرفتيم * صد خار و خسك به پا گرفتيم\r\nافتان‌خيزان ز ضعف بر كف * در هر قدمى عصا گرفتيم\r\nاز زردى رنگ و سرخى چشم * بيجاده و كهربا گرفتيم\r\nبر مرگ امير حاج گريه * بر زمزم و بر منا گرفتيم\r\nسست است بناى هستى و ما * محكم عبث اين بنا گرفتيم\r\nتنگست فضاى مدت و ما * آوخ كه فراخنا گرفتيم\r\nختم سخن اندرين مصيبت * بر خاتم انبيا گرفتيم\r\nبر ابن عم وى از خلافت * گه چون و گهى چرا گرفتيم\r\nجبريل ميان ره ستاده * ابليس به پيشوا گرفتيم\r\nجمشيد به كاخ تكيه كرده * از ديو و دد آشنا گرفتيم\r\nبر خوان حيات مهر اين قوم * رزقى است كه از خدا گرفتيم\r\nنبود به مزاج ناگوارا * كاين لقمه به اشتها گرفتيم \r\n\r\nو له ايضا\r\n هرچه در رى به بام و در بينم * خوب‌رويان سيم‌بر بينم\r\nچون دو زورآزماى كشتىگير * دستشان طوق در كمر بينم\r\nآهوى مادهء سيه‌چشمى * خفته در زير شير نر بينم\r\nجانب قعر حوضهء سيمين * ماهى تازه غوطه‌ور بينم\r\nپارهء لعل تندتر ز الماس * در پى سفتن گهر بينم \r\n\r\n","description":"","footnote":"","page_name":" 1586 ","page_number":146},
  {"content":"\r\n\r\n ناوكى از شهاب آتشبار * برشكافندهء قمر بينم\r\nراه زن برده ره به گنج وز شوق * خازن افتاده بىخبر بينم\r\nاز دم ناوك عقيق‌آسا * زخم در گوهرين سپر بينم\r\nنه همين زخم در سپر كاخر * تير را هم شكسته‌سر بينم \r\n\r\nو له ايضا\r\n نه جنگى خاست از لشكر نه كوسى گشت با افغان * نه مردى تاخت بر اشقر نه گردى خاست از ميدان\r\nنه رعدى تافت از زنبوره و نى برقى از خنجر * نه ابرى بردميد از گرد و نى بارانى از پيكان\r\nنه روى خنجرى شد سرخ و نه قد سنانى خم * نه جعد پرچمى شد باز و نى چشم زره گريان\r\nنه گرزى جا ببرزى كرد و نه خامى شد اندر خم * نه تيغى از قراب آمد برون نى چرخى از قربان\r\nنه اندامى گران از درع شد نه دستى از نيزه * نه بازويى به رنج از تيغ شد نه دوشى از خفتان\r\nنه ساكن شد چو چاراركان ز جوش جيش نه گردون * نه جنبان شد چو نه گردون ز بانگ كوس چاراركان\r\nبه ناگه قاصدى آمد ز در كز طالع خسرو * نگون شد بيرق كفر و به پا شد رايت ايمان\r\nعلم نگرفته افريدون شد آن ضحاك اندر بند * نگين ننهاده در كف جم فتاد آن ديو در زندان\r\nعصا نگرفته موسى گشت فرعون غرق نيل غم * عصا ننداخته داود شد جالوت در فرمان \r\n\r\n","description":"","footnote":"","page_name":" 1587 ","page_number":147},
  {"content":"\r\n\r\n عذاب قوم عاد آمد ز گيتى پيش از صرصر * هلاك فوج نوح آمد ز دوران پيش از توفان\r\nنگون پيش از ظهور مهدى آمد رايت دجال * فسون پيش از حضور آدم آمد آيت شيطان\r\nبه حمد اللّه كه بىگرز و كمند و جنبش لشكر * بناميزد كه بىشمشير و تير و كوشش گردان\r\nشكسته شد بسى اعضا و بسته شد بسى بازو * بريده شد بسى سرها دريده شد بسى شريان\r\nبه تيغ آهنگ كرد آن سر كه جست او تاج از گردون * به دار آونگ شد آن تن كه جست او تخت از دوران\r\nغنيمت تا به بغداد از مؤالف هرچه در خوارزم * هزيمت تا به بردع از مخالف هركه در گرگان\r\nسفير اندر سفير از عرصهء گر گنج تا گنجه * بريد اندر بريد از ساحت قفچاق تا اران\r\nالا اى بخت‌برگرديده اى كز جهل افتادت * ز اوج ماه عزت ره به قعر ماهى خذلان\r\nبه چوگان هوس گفتى زنم گويى ندانستى * كه چون گو عاقبت گردد سرت در خاك و خون غلتان\r\nبه خوان ملك مهمانى هوس بودت ندانستى * كه بر خوان تنت سازد شهنشه دام و دد مهمان\r\nشه انجم حشم فتحعلى شه آنكه مىباشد * رضاى راى او اطاعت خلاف امر او عصيان \r\n\r\n","description":"","footnote":"","page_name":" 1588 ","page_number":148},
  {"content":"\r\n\r\n\r\nدر مناقب و مدايح حضرت شاه اوليا على مرتضى عليه السلام\r\n اى رفيق مهربان و اى شفيق كاربين * چند بيكارى بيا زين كارها كارى گزين\r\nخواهى ار يا بى تو زمزم را برو مكه بياب * خواهى ار بينى تو احمد را برو يثرب ببين\r\nخواهى ار بينى تو موسى رو كنار شط نيل * خواهى ار بينى تو عيسى رو به چرخ چارمين\r\nخواهى ار سلطان شوى لشكر بكش بر شرق و غرب * خواهى ار خاقان شوى تسخير فرما روم و چين\r\nخواهى ار حاتم شوى زر آنچه دارى ده به خلق * خواهى ار قارون شوى سيم آنچه دارى كن دفين\r\nخواهى ار حق از پى باطل مده از دست حق * خواهى ار دين از پى دنيا مده از دست دين\r\nخواهى ار عصيان برو كن كعبه را ويران ز پيل * خواهى ار طاعت برو نه قبله را سر بر زمين\r\nخواهى ار كافر برو پيش رئيس الاشقياء * خواهى ار ايمان بيا پيش امام المتقين\r\nسرور غالب على بن ابى طالب كه هست * حجة حق ساقى كوثر امير المؤمنين\r\nبر طفيل ذات او كون و مكان موجود و او * هيچ بر ميل طفيل خود نكرده دل رهين\r\nگشته خوش با فقر و شاد از وام و از معجز به كف * خاك كرده سيم ناب و ريگ را در ثمين\r\nغير را با او چه نسبت در حسب يا در نسب * با سليمان نسبت آخر داشت كى ديو لعين \r\n\r\n","description":"","footnote":"","page_name":" 1589 ","page_number":149},
  {"content":"\r\n\r\n او بود نفس رسول و او بود زوج بتول * او بود سر إله و او بود حبل المتين \r\n\r\nدر مدح خاقان مغفور طاب ثراه\r\n از عرش حق چو جبريل گر صد هزار قرآن * آرم به وحى از شعر در مدح خلق دوران\r\nاندر هدايت اينان نايند از ضلالت * ور نه چو معجز اين سحر كافر كند مسلمان\r\nاحمد به خاك مكه كفار سنگدل را * در دعوى رسالت آورده سوره برهان\r\nز انگشت پيكر ماه بشكافت گاه اعجاز * هم سنگ‌ريزه گويا فرمود وقت تبيان\r\nاز ضرب حرب اول مجروح ديد جبهه * وز سنگ جنگ آخر بشكسته ديد دندان\r\nدر اين خلاف ما را هست اختلاف بى جا * تا بوده چرخ در چرخ اين بوده رسم دوران\r\nهرجا كه بوده جبريل بوده يكى عزازيل * هرجا كه بوده آدم بوده يكى چو شيطان\r\nبر پا شد است نمرود آنجا كه پور آذر * پيدا شد است فرعون آنجا كه رود عمران\r\nهنگام دعوت هود بود احمقى چو شداد * و اندر زمان يوسف بود ابلهى چو ريان\r\nآنجا كه بود عيسى بوده خرى چو دجال * آنجا كه بود احمد بوده ددى چو سفيان\r\nمن ديگران ندانم خود را چو نيك سنجم * دانم كه نيست يك جو دانش مرا به ميزان\r\nدستى كه خشك چون دود او را لقب نهم ابر * طبعى كه سخت چون سنگ او را صفت كنم كان\r\nمن از بغل نكرده طومار مدح بيرون * ايشان به خود ز پيچش طوماروار پيچان\r\nمن كرده دلنوازى كاين مدحها چه لايق * او كرده جانگدازى كاين حرفها چه بهتان\r\nمن بره‌سان پى ميش از ذوق شير در رقص * او همچو روبه از شير از بيم جان گريزان\r\nز آسيب بخل اين قوم جانم به طاقت آمد * فريادرس نباشد گر زان كه جود سلطان\r\nخاقان جودپرور فتحعلى شه آنكو * در بر و بحر گيتى است بر خلق ظل يزدان \r\n\r\nو له ايضا\r\n از آسمان گذشته شكوه جلالشان * قادر ستاره نيست دگر بر زوالشان\r\nسنگى كجاست ز آهن تقدير سخت‌تر * تا بشكند به زور طبيعت سفالشان \r\n\r\n","description":"","footnote":"","page_name":" 1590 ","page_number":150},
  {"content":"\r\n\r\n مقراض تند تندوتيز اجل را چه اوفتاد * كاو كند گشته در برش پروبالشان\r\nاز امتداد مهره بياويخته است چرخ * در گاهوارهء بچهء خردسالشان\r\nچون طفل هفت‌ساله به لهو و لعب درند * با آنكه درگذشته ز هفتاد سالشان\r\nدر بارگاه ريش مرصع درآورند * فرعون‌وش زمانه دهد گر مجالشان\r\nاى گردش زمانه كى آخر هلاكشان * وى جنبش ستاره كى آخر زوالشان \r\n\r\nاز جانب قهرمان ايران پادشاه دوران محمد شاه غازى نوشته\r\n ملك ملك من بود دوران بود دوران من * حكم حكم من بود فرمان بود فرمان من\r\nنامها از روم و قاصدها ز چين در بندگى * از در خاقان و قيصر بر در دربان من\r\nمن نه از جد و پدر ميراث دارم سلطنت * قسمت من كرده شاهى از ازل يزدان من\r\nمن محمد صد هزاران آيت شاهى ز عرش * بر زمين آورده جبريل امين در شان من\r\nصد هزاران زاده از جد و پدر در مملكت * در حسد بر تاج و تخت و مسند و ايوان من\r\nفرقه‌اى را بخت بد گشته عنان‌گير و قضا * برده اندر اردبيل افكنده در زندان من\r\nزمره‌اى را گشته طالع يار و اندر ملك رى * روز پيش تخت و شب بنشسته گرد خوان من\r\nقلعه‌ها از خصمها خالى شد و توپى نكرد * جاى بر عراده‌گاه كوشش گردان من \r\n\r\nايضا در مدح سلطان گيتىپناه محمد شاه قاجار غازى گفته\r\n نديدى گر سليمان و سپاه انس و جان او * نديدى گر فريدون و درفش كاويان او\r\nببين شاه و سپاه و رايت و رويش مگو ديگر * سخن از عهد پيش و داستان باستان او\r\nخديو معدلت‌گستر محمد شه شهى كآمد * به فرمانش جهان از قيروان تا قيروان او\r\nز نام فرخ و از عهد عدل او لب گيتى * عبارت از محمد دارد و نوشيروان او \r\n\r\n","description":"","footnote":"","page_name":" 1591 ","page_number":151},
  {"content":"\r\n\r\n تو گويى بر سرير شاهى و ملك جهاندارى * سليمانست و اندر بيعت او انس و جان او\r\nدوم سال جلوس از وى سپه آورد در گرگان * به دفع ملك قفچاق و به فتح تركمان او\r\nبه سال سه ز ملك غرب لشكر برد باز از رى * بفتح ملك شرق و پهن‌دشت خاوران او\r\nهراتى را كه فتح آن به زور و زر نشد ممكن * شهان دهر را در هيچ قرنى از قران او\r\nز نيرنج سپهر و از طلسم اخترانست اين * بود مشهور و شرق و غرب گيتى داستان او\r\nشبى اسكندر رومى به مجلس خواند در محفل * حكيمانى كه از يونان بد اندر آستان او\r\nبه بنياد يكى شهرى كشن در كشور مشرق * چنان شهرى كه جادوى و طلسم آيين و سان او\r\nيكى از آن حكيمان ساخت آن شهر و بر اسكندر * در دروازه بست و ماند شبها در ميان او\r\nبه دفع آن يكى تن شد سكندر عاجز و آخر * طلسم قلعه بر وى راست شد از امتحان او\r\nچو لشكر در هرات آورد گردان ويلان شه * رده بستند بر آن قلعه و آن شارسان او\r\nبه دفع آن يكى زال سپيد ابروى جادوگر * ز هر سو تاخت رخشى رستمى در هفتخوان او\r\nچنان كوبيده شد قلعه كه آثارى از آن قلعه * نماند از برزن و از كوى و بازار و دكان او \r\n\r\n","description":"","footnote":"","page_name":" 1592 ","page_number":152},
  {"content":"\r\n\r\n\r\nايضا در نعت حضرت امير المؤمنين على بن ابى طالب ( ع ) گفته\r\n اى زادهء تو در ميان كعبه * از مادر پاك جان كعبه\r\nاى كعبه شرف گرفته از تو * نه تو شرف از ميان كعبه\r\nاى بندهء خانه‌زاد ايزد * وى خواجهء بندگان كعبه\r\nاى قدوهء خاندان طه * اى نخبهء دودمان كعبه\r\nاى ببر به بيشهء دليرى * وى شير به نيستان كعبه\r\nاى از شرف ولادت تو * طوفى كه بر آستان كعبه\r\nدر ناف زمين بريد نافت * آن دايهء دل‌ستان كعبه\r\nكى كعبه شود خراب از پيل * تا حكم تو پيلبان كعبه\r\nبا تيزى تيغ مردى تو * خفتان ندرد سنان كعبه\r\nپرورده به شير اصطناعت * مغزى كه به استخوان كعبه\r\nاز بارش ابر امتنانت * آبى كه به ناودان كعبه \r\n\r\nمخاطبهء حضور و زمين‌بوس حضرت ائمهء هدى صلوات الله عليهم اجمعين\r\n از ازل واسطهء خلق زمينيد همه * تا ابد قائمهء عرش برينيد همه\r\nبندهء خاص خداييد نه بر عام خدا * نه چنانست كه گوييد چنينيد همه\r\nذاتتان در بشرى خلقت و خلاق صفت * از در مرتبه بىشبهه قرينيد همه\r\nاز سراپاى به خلقت همه نور محضيد * گرچه در طينت مخلوق ز طينيد همه\r\nزان رخ و شكل دلارا و تن و جان لطيف * ز آب حيوان و گل خلد عجينيد همه\r\nاز دم پاك و از آن وحىسرا نطق فصيح * گاه روح اللّه و گه روح امينيد همه\r\nمعدن كون و مكان و صدف خلقت را * گوهر قيمتى و در ثمينيد همه\r\nز شما يك‌تن از خاك شبى شد بر عرش * كآنچه هستيد شما عرش نشينيد همه\r\nنامهء حكم خدا را خطى اندر عنوان * يا نه آن نقش كه بر روى نگينيد همه\r\nمحو و اثبات شما راست به لوح محفوظ * كه بر آيات سماوات امينيد همه\r\nنى خبرتان همى از كودك و عهد مهدش * كآگه اندر رحم از حال جنينيد همه \r\n\r\n","description":"","footnote":"","page_name":" 1593 ","page_number":153},
  {"content":"\r\n\r\n عرشتان بيشه‌گه و آب‌خور آمد نه زمين * شير حقيد نه هر شير عرينيد همه\r\nزان رخ چون مه و خورشيد و از آن قدر بلند * آسمانيد كه بر روى زمينيد همه\r\nخوان نعمت ز ازل زاد شما بود و شما * از قناعت ز پى نان جوينيد همه\r\nوحشت است از ملك‌الموت كسى را كه شما * دور ازو در نفس بازپسينيد همه\r\nهركه در كين شما زاده ز ما در بزنا * ما بر اينيم و شما نيز بر اينيد همه\r\nروحتان رفته به عرش و تنتان مانده به فرش * نتوان گفت كه در خلد برينيد همه\r\nفرشيان را كه تهىدست ز علم و عملند * گنج عرشيد كه در خاك دفينيد همه\r\nصبح را چاك گريبان ز الم تا كه شما * سينه‌چاك از ستم شمر لعينيد همه\r\nچشمتان چشمه‌اى از تشنه‌لبى ز اهل ستم * گرچه خود چشمه‌اى از ماء معينيد همه\r\nروبه از پهلويتان طعمه ربا گرچه شما * دشت را روز وغا شير عرينيد همه \r\n\r\nدر مصالحهء ايران و روس گفته\r\n از چه ره اى چرخ بر گزافه چميدى * بيهده ره بر خلاف شاه بريدى\r\nپير خرف بودى و شدى بچهء خرد * شير ز پستان حادثات مكيدى\r\nتنت نيامد به فربهى ز نزارى * هرچه به صحراى خشك فتنه چريدى\r\nبر در دار از شرم بر گنه اينك * با قد لرزنده‌تر ز شاخهء بيدى\r\nپادشها هرچه در كه چرخ ببندد * تو بگشايش ز كردگار كليدى\r\nهرچه در آن بد هواى نفس نهادى * هرچه در آن بد رضاى حق طلبيدى\r\nنه رخ ساقى نه روى مطرب خستى * نه لب ساغر نه لعل يار گزيدى\r\nغلغل محشر ز فوج درنفكندى * صور قيامت ز كوس درندميدى\r\nصلح گزيدى ز جنگ روس و جز از اين * مصلحت دين كردگار نديدى\r\nهرچه زر اندر خزينه بد ز كم‌وبيش * دادى و جانهاى كاينات خريدى \r\n\r\nقطعه\r\n شهريارا دريد گرگ ستم * رمهء خلق اين بلد همه را \r\n\r\n","description":"","footnote":"","page_name":" 1594 ","page_number":154},
  {"content":"\r\n\r\n يا سگى برگمار بر اين گرگ * يا شبانى فرست اين رمه را \r\n\r\nمبلغ چهارصد تومان قرض او را جناب حاجى ميرزا آقاسى ايروانى بدين قطعه ادا فرموده\r\n فخر يا امروز بر گردون جود * برج اميد مرا اختر ببخش\r\nرحمتى فرما و در درياى فيض * كشتى حرص مرا لنگر ببخش\r\nآن يكت گويد كه گيلان ده به من * وان دگر گويد كه مازندر ببخش\r\nآن يكى گويد عقيق و لعل ده * وان دگر گويد درو گوهر ببخش\r\nزين ميان گويد نشاطى قرض من * چارصد تومان بود يكسر ببخش \r\n\r\nدر مدح مؤلف گفته\r\n وه چه خوش گفت اين يكى بيت متين را هركه گفت * چون ز شعر و شاعرى آمد حكايت در عجم\r\nتا كه شعر ايجاد شد آمد دو شاعر در وجود * امرؤ القيس از عرب خان هدايت در عجم \r\n\r\nرباعى\r\n تا چند غرور اى سيه‌چشم كنى * در دادن يك بوسه به ما خشم كنى\r\nغره به رخ سفيد چون پنبه مباش * كاخر ز خطش سياه چون پشم كنى \r\n\r\n1027 نصرت طالش گيلانى\r\nاسمش سلطان حسين مشهور به سلطان بيگ پدرش پناه بيگ يوزباشى غلامان خاصه امير الامراء محمد قاسم خان ابن اعتضاد الدوله سليمان خان مرحوم و در خدمت امير مطلق سفيرى دو به\r\n\r\n","description":"","footnote":"","page_name":" 1595 ","page_number":155},
  {"content":"\r\n\r\nشيراز آمد برادر كهترش محمد قلى بيگ و عيسى بيگ طالش و اياز خان از معارف غلام پيشخدمتان اميركبير بودند مرا با ايشان مخالطت و مرافقت افتاد پس از بازگشت به دار الخلافه سلطان بيگ به گيلان رفته متوطن شد و درين سنوات كه من بنده به تهران همى مىزيستم فيض خدمتش روزى نيفتاد وقتى به جهت نگارش در تذكره اشعارش را خواستم و فرستاد ولى مفقود شد در اين يك‌دو سال به رحمت ايزدى پيوسته و ديوانش به دست نيفتاده كه چنان كه شايسته است انتخاب شود ناچار به اشعارى كه در انجمن خاقانست قناعت بايد كرد و اگر دست دهد ازين‌پس اضافه بايد نمود از فحول شعراى اين عهد بوده قصيده و غزل را بس نيكو مىفرموده در حسن اخلاق و وفا و وفاق مسلم اين عصر و كمالى به جمال داشته از ايشان است :\r\n\r\nدر صفت مسجد شاه گويد\r\n زهى اى معبد عالى خهى اى كعبهء و الا * تو را پى بر سر ماهى تو را سر در پى جوزا\r\nبه آبت بنگرد ناديده هركس چشمهء زمزم * ز سنگت بشنود نشنيده هركس سبحهء حصبا\r\nعيان در سجده‌گاهت هشت خلد از شش‌جهت بيند * دوگانه هركه بگذارد براى ايزد يكتا\r\nدعا ناجسته از لب در تو بر حد قبول آيد * ز بامت گوييا گاميست تا ايوان او ادنا \r\n\r\nدر مدح صاحبقران گفته\r\n پرىرويان بزم‌آرا نگه چون ناوك دارا * فكنده رخنه در خارا دريده پره بر لشكر\r\nسليمان زمان فتحلى شه آنكه در عهدش * سپاه فتنه يأجوج است و عدلش سد اسكندر\r\nيكى چرخ است پندارى بر اورنگ جهاندارى * به فرقش تابناك از تاج تابان زهرهء ازهر\r\nدر آن ميدان كه از پيكار سرهنگان آهن‌دل * پديد آيد همى هول قيامت شورش محشر\r\nچه از شيب و فراز آن روز بردوزند پيكانها * به گردون دامن خفتان بخارا قبهء مغفر \r\n\r\n","description":"","footnote":"","page_name":" 1596 ","page_number":156},
  {"content":"\r\n\r\n نظيرت كس ندانم گر نظير بندگان خواهى * گشايم منطق از خاقان گذارم قصه از قيصر \r\n\r\nاز غزليات اوست\r\n كس به مويى نخرد رايحهء ريحان را * گر تو بر باد دهى كاكل مشك‌افشان را\r\nآخر اى غم ز دلم چند به در مىنروى * اين‌قدر تنگ مكن جلوه‌گه جانان را \r\n* * *\r\n گر خود عنان نگاه ندارد نگاه را * يك سوار مىشكند صد سپاه را\r\nچون رهزنان دو هندوى خالش به زير لب * بر كاروان عقل ببستند راه را \r\n* * *\r\n گر گواهى بايد اينك چشم او * هوشياران را كه مستى خوش‌تر است\r\nراستى خواهى ز هر ملت مرا * با چنين بت بت‌پرستى خوش‌تر است \r\n* * *\r\n به گلستان مگر آن گل‌عذار را گذار است * كه باز نالهء مرغان باغ با اثر است\r\nعجب كه صيد كمند تو بيشتر طلبد * به صيدگاه تو هر طايرى كه خسته‌تر است\r\nچه صورتى كه به آخر رسيد عمر و مرا * هنوز بىخبريهاى اولين نظر است\r\nبه دلربايى نصرت شكنج طرهء دوست * چو پرچم علم شهريار دادگر است \r\n\r\nو له\r\n بازم به دل سوخته ياران شررى هست * از من بگريزيد كه بيم خطرى هست\r\nبااين‌همه دل زلف ميفشان كه بهر تار * در زلف تو از زلف تو آشفته‌ترى هست \r\n* * *\r\n اثر از هستى كس عشق تو نگذاشت به دهر * پرده از چهره برانداز كه ديارى نيست\r\nبستهء او من و او سلسله‌اش بر سر دوش * كافر او من و در گردن او زنار است \r\n* * *\r\n بر زلف تو گر باد صبا را گذر آيد * در رهگذرش عنبر تر تا كمر آيد \r\n\r\n","description":"","footnote":"","page_name":" 1597 ","page_number":157},
  {"content":"\r\n\r\n از ديدهء عشاق نهانى و ندانى * رسمى كه پرى شيفته را در نظر آيد \r\n* * *\r\n گويند چون آن دل‌ستان جايى به يغما بگذرد * سازد نخست آهنگ جان اى كاش بر ما بگذرد \r\n\r\nو له\r\n از جنون دل كى شود آسوده چون زنجير او * طرهء مشكين و زلف عنبر افشانست و بس\r\nعشق چون جا كرد در دل عقل زد كوس رحيل * خصم رفت و عرصه جولانگاه سلطانست و بس\r\nبيم سلطان دست دزدان بسته ليكن چشم او * بس‌كه بىباكست باز اندر پى جانست و بس \r\n* * *\r\n گذرش سويم از آن نى كه ز بس ديده و دل * سدها ز آتش و آبست به هر گام رهش \r\n\r\nو له\r\n ز هر كارى كنونم ترك جان به * كه آمد تيغ در كف ترك مستم \r\n* * *\r\n رخت از پرده عيان مىخواهم * شور در كون و مكان مىخواهم\r\nزلف مشكين ترا از سر دوش * چين بچين تا به ميان مىخواهم \r\n* * *\r\n چه آبست اينكه ساقى مىكند در كار مىخواران * كه عقل عاقلان از كف ربود و هوش هشياران\r\nوفا كن اى كه كردى از نگاهى وعدهء قتلم * كه ياران آخر اميد وفا دارند از ياران \r\n* * *\r\n خستگان تو كه شاديست به رشك از غمشان * زخم شمشير ز دست تو بود مرهمشان \r\n* * *\r\n\r\n","description":"","footnote":"","page_name":" 1598 ","page_number":158},
  {"content":"\r\n\r\n\r\nو له\r\n صاحب‌خرد چو خويشتن آيد به بند او * مجنون كجا وراى خلاص از كمند او \r\n* * *\r\n على الصباح ز ساقى مى صبوح بخواه * كه صبح دولتشاه است و عهد دولتشاه\r\nچمن ز سنبل و ريحان فشاند مشك و عبير * چنان كه از سر ماه من افكنند كلاه\r\nبگو به شاهد مجلس كه پرده پيش مگير * كه هيچ پرده نبندد بدن ز روى تو راه\r\nبه هيچ‌وقت مرا خود دلى نبوده به دست * ز دست فتنه روى سپيد و موى سياه\r\nكنون كه باد بهارى وزيد دانى چيست * وجود من همه با تندباد عشق چو كاه\r\nبريخت موكب نوروز خون لشكر وى * بدين حديث خود اكنون شقايقست گواه \r\n* * *\r\n كه راست جز تو مسلم چنين كه مىگذرى * خصايص ملكى با شمايل بشرى\r\nكجا برم ز تو افغان كه داد من بدهد * به آدمى نتوان برد داورى ز پرى \r\n* * *\r\n رخت با اشگ من خوش‌تر كه باشد * گلستان خرم از رشح سحابى \r\n* * *\r\n ز بيدادش به دارا داوريها باشدم زان رو * كه نتوان داورى برد از پرى جز بر سليمانى \r\n* * *\r\n هر نظرى كه بينمش روى نهان كند ز من * پستى بخت بين كه از شيفته مىرمد پرى \r\n* * *\r\n صدپاره از آن شد دل آواره كه افتد * در زلف پريشان تو هر پاره به جايى \r\n* * *\r\n اى طرهء دوست دام جانى گويى * يا سلسلهء شيفتگانى گويى\r\nزين‌گونه كه حلق خلق در حلقهء تست * پيچيده كمند ايلخانى گويى \r\n\r\n","description":"","footnote":"","page_name":" 1599 ","page_number":159},
  {"content":"\r\n\r\n\r\n1028 نامى اصفهانى\r\nنام ناميش ميرزا محمد صادق از سادات موسوى متوقف در فارس و اصفهان و از انجاب آن سلسلهء عليه گويند اجدادش قرب يك‌صد و هشتاد سال زياده است كه از شيراز به اصفهان آمده‌اند و به طبابت خاصه سلاطين سلسله صفويه مىپرداخته‌اند وى برادرزاده ميرزا رحيم حكيم‌باشى بوده و به فنون نظم و نثر رغبت نموده تاريخى بر وقايع دولت كريمخان وكيل و ديگران نگاشته منشيانه عبارت‌پردازى كرده و در تمجيد آن طايفه اصرارى بليغ نموده كه بيش از اندازه ضرورت است و سخنانى نگاشته كه بر بعضى مايه كدورت علىاىحال در فن نظم به مثنوىسرايى راغب بوده قصد تتبع خمسه داشته سه مثنوى كه خسرو و شيرين و ليلى و مجنون و وامق و عذر است منظوم كرده وامق و عذرا ديده نگرديده از خسرو و شيرينش اين ابيات تحرير يافت :\r\n\r\nاز خسرو و شيرين اوست\r\n چو شيرين شهره شد در دلربايى * غرورش كرد دعوى خدايى\r\nبلى خوبان خداى عاشقانند * ولى رسم خداوندى ندانند\r\nبه هر سو عشق اين آوازه افكند * كه از نو حسن طرحى تازه افكند\r\nبه دل پيوسته‌اش ذوق شكار است * شكارش ليك دلهاى فگار است\r\nچو خسرو سوى شكر كرد آهنگ * شكرلب ماند تنها با دل‌تنگ\r\nسيه گرديد روز و روزگارش * به رسوايى كشيد انجام كارش\r\nعجب درديست دور از يار بودن * صبورى كردن و ناچار بودن\r\nچه خوش بودى كه بعد از آشنايى * نبودى در ميان رسم جدايى\r\nپرىپيكر بتان ماه‌رخسار * شكرلب گلرخان سرو رفتار\r\nبه فرمان بت شيرين‌شمايل * به گشت بيستون گشتند مايل\r\nصنم فرمود مركبها كشيدند * بتان در خانهء زين آرميدند\r\nهزاران ديو شد از بند رسته * به هر ديوى پرىزادى نشسته \r\n\r\n","description":"","footnote":"","page_name":" 1600 ","page_number":160},
  {"content":"\r\n\r\n پرىپيكر نگار نازك‌اندام * به يك دستش عنان دستى دگر جام\r\nعنان در هر گذرگاهى كشيدى * كشيدى جامى و آهى كشيدى\r\nشراب خوشدلى در ساغرت باد * زمانه يار و گردون ياورت باد\r\nز حلواى شكر سيرى مبادت * ز يار تازه دلگيرى مبادت\r\nبه حمد اللّه كه زودت آزمودم * بخاطر آنچه بودت آزمودم\r\nچه سازم چو نكنم چون دور گردون * تو را مى در قدح ريزد مرا خون\r\nز حكم آسمانى نيست چاره * ستيزه نيست ممكن با ستاره\r\nو گرنه من نه آن صيد زبونم * كه هركس دستى آلايد به خونم \r\n\r\n1029 ناظر بستى\r\nاسمش شيخ زين العابدين و بست قريه‌ييست از كردستان وى مردى فاضل و معاصر ولات سنه اردلانى بوده سه‌هزار بيت ديوان داشته و بعضى از آنها در تذكره‌هاى معاصرين است و به سياق صايب شعر مىگفته ناچار اين بيت نوشته شد :\r\n بر سر آهوى اين دشت شكار نظر است * هركجا نرگس مستى است نظربازى هست \r\n\r\n1030 نامى كرمانشاهى\r\nاز اجلهء شعراى اين عهد بوده و مداحى حكام آن بلد را مىنموده از اوست :\r\n نماز شام كه اين چرخ گوهرين دولاب * نمود آتش خورشيد را نهان در آب\r\nبه بحر قير روان گشت كشتى سيمين * چو گشت زورق زرين نهفته در غرقاب \r\n\r\n","description":"","footnote":"","page_name":" 1601 ","page_number":161},
  {"content":"\r\n\r\n پريد ازين قفس سيمگون چو باز سپيد * نهفت بيضهء زرين به زير بال غراب\r\nنهان به درج شبه‌گون چو ماند لعل ثمين * ز بحر چرخ برآمد هزار در خوشاب\r\nفلك چو چشمهء سيماب و اختران در وى * بسان ماهى سيمين به چشمهء سيماب\r\nبه ناگهان علم شاه زنگ گشت نگون * امير روم ز خاور نهاد پا به ركاب\r\nز نور مهر زمين روشنى گرفت چنانك * جهان ز معدلت خسرو سپهر جناب\r\nشد است تا كه ترا دادگسترى آيين * شد است تا كه ترا عدل‌پرورى آداب\r\nدهد به بره ز چنگال خويش طعمه هزبر * برد به صعوه ز منقار خويش دانه عقاب\r\nبراى بخشش يك ساعت تو كافى نيست * اگر ستاره درم گردد و فلك ضراب \r\n\r\n1031 نامى خلجستانى\r\nنام ناميش ميرزا عبد اللّه است و از علوم صورى و معنوى آگاه روزگارى به تحصيل علوم زحمت برده و تحصيل كرده در عهد دولت خاقان مغفور محمد شاه طاب ثراه به دارالخلافهء تهران آمده و در خدمت وزير فاضل حاجى ميرزا آقاسى ايروانى معروف گرديده و به بعضى خدمات ديوانى مكلف شد و در اين وقت نيز در سلك ارباب انشا منسلك است و روزنامه‌نگارى ايام هفتهء دولت عليهء ايران محول به ايشانست خطى خوش و طبعى دلكش دارد از اوست :\r\n دلارامى كه قانون دل‌آزارى ز بر دارد * دل خلقى به مژگان سيه زير و زبر دارد\r\nچنان خيزد بپاى آن سرو و بردارد مى و مينا * كزان‌سان سرو بستانى نه برخيزد نه بردارد \r\n\r\nو له\r\n شب تاريكى و تنهايى و آسيب مغيلان * پا به خارى نگذارم كه به دل پا نگذارد\r\nيار من نيست بجز ديدهء خونبار كه آن هم * گهى اختر بفشاند گهى اختر بشمارد \r\n* * *\r\n\r\n","description":"","footnote":"","page_name":" 1602 ","page_number":162},
  {"content":"\r\n\r\n گرم به جور براند به فور بازآيم * به آستين ز شكر دست كى كشد مگسى\r\nچو من به گمرهى افتاد زان دهان و ميان * هوس به هيچ نبسته است هيچ بوالهوسى \r\n\r\nو له ايضا\r\n ياقوت تر در جام زر پيماى هان اى سيمبر * كز خاوران پيك ظفر فتح هرى دارد خبر\r\nاندر همه روى زمين چونان نبد حصنى حصين * با فر شاه بىقرين بنيانش شد زير و بر\r\nشاهنشه گيتىستان اقليم جم را حكمران * رأيش كهن بختش جوان ايران خداى تاجور\r\nشه ناصر الدّين شاه نو اقبال و بختش پيشرو * ماهش رهين مهرش گرو از حشمت و آيين و فر\r\nمىجست طبع نغزگو تاريخ سال فتح او * نامى رقم زد رو بجو تاريخش از نجم ظفر \r\n* * *\r\n چون پس از عهد محمد شاه خلد آرامگاه * ناصر الدّين شاه غازى بر فرازگاه شد\r\nاز پى سال جلوسش كلك نامى زد رقم * صاحب گاه كيانى ناصر الدّين شاه شد \r\n\r\n1032 نثار تبريزى\r\nنام شريفش ميرزا محمد مهدى خلف الصدق ميرزا ابو محمد انصارى گرمرودى مغفور است كه سالها در خدمت سركار نواب نايب‌السلطنه العلية العالية مصدر خدمات لايقه بوده و ميرزاى مذكور در محال گرمرود سراب متولد شده در جوانى به اكتساب كمالات پرداخته چون سنين\r\n\r\n","description":"","footnote":"","page_name":" 1603 ","page_number":163},
  {"content":"\r\n\r\nعمرش به چهارده رسيد والدش جهان را بدرود نمود محمد خان زنگنه اميرنظام رحمة اللّه عليه وى را به جاى پدر مرحوم تقويت و تربيت فرمود و در سلك منشيان منسلك نمود و وى را به يكى از ادباى زمان بسپرد تا به كمالات لازمه پرداخت و به حيلهء علم و ادب و خطوربط و نظم و نثر محلى گشت و در كلام پارسى و تازى مكانتى شايان حاصل كرد و منشى ديوان رسائل نظاميه گرديد بعد از رحلت اميرنظام مذكور كار وى اختلال تمام يافته لاجرم به دارالخلافهء تهران شتافته به اتفاق حسين خان نظام الدوله به فارس رفته سالى سه چار در آن ديار همىزيست و در بنادر و سواحل مسافرتى كامل كرد در آغاز دولت ابد مدت شاهنشاه عصر خلد اللّه سلطانه به تهران بازآمد و به واسطه عدم التفات ميرزا تقى خان فراهانى كارش رونقى نيافت چون دست وزارت و صدر صدارت به يمن مقدم جناب صدر اجل اكرم اكمل شرافت يافت پرتو لطف و احسانش بر وجنات حال اين دانشور با كمال تافت به لقب خانى و منشىباشىگرى نظام مخصوص شد و اكنون روز به روز مورد الطاف گوناگونست و در نظم و نثر و انشا و املا و اخلاق حميده بىنظير است از اشعار بيان الملك كه درين سال هزار و دويست و هشتاد و سه مرحوم شده از آنچه به دست آمده در اين كتاب مستطاب برخى نگاشته مىگردد .\r\n\r\nمن قصائده\r\n به مدح صدر جهان كان حلم و بحر عطا * اگر مراست يكى نغز منطق گويا\r\nعجب مدار كه تا بحر و كان پديد آمد * پديد گشت زر از كان و لؤلؤ از دريا\r\nز اقتباس و ز سرقت بريست ساحت من * چنان كه از صفت جهل خاطر دانا\r\nبه حيرتم ز چه محسود هر گروه شدم * فزونى هنر آرى مرارتست و بلا\r\nشمول رحمت او در حقم به رغم حسود * نه از فصاحت شعر است و نغزى انشا\r\nمسلم است كه از خاندان عز و كرم * رسيده‌اند بسى مردمان به برگ و نوا\r\nز يمن تربيت او همىببالد ملك * چنان كه شاخ گل از اهتزاز باد صبا\r\nجهان و كار جهان جمله مستقيم ازوست * چنان كه هست به روح استقامت اعضا \r\n\r\n","description":"","footnote":"","page_name":" 1604 ","page_number":164},
  {"content":"\r\n\r\n\r\nو له\r\n شكر ايزد كه جهان سربه‌سر آرام گرفت * دولت شاه دگر مرتبت و نام گرفت\r\nخوش زى اى صدر جهان كز اثر دانش تو * لشكر آسوده شد و مملكت آرام گرفت\r\nشاه بايد كه جهانگير و جهانبخش بود * هر دو اين قاعده از فر تو انجام گرفت\r\nبه يكى خواهش اگر باز ببخشد چه عجب * آنكه بتواند شهرى به دو پيغام گرفت\r\nعلم اللّه كه توان گفت كنون دولت جم * زنده گرديد ز نو كسوت اندام گرفت\r\nجاى آنست كه بر ياد جم از دست بتان * شادى وقت ملك را پس ازين جام گرفت\r\nخاصه اكنون كه سفر كرد مه صوم و صلات * بايد از هرچه گذشت و مى گل‌فام گرفت\r\nسر به پاى خم و پيمانه به صد عجز نهاد * دامن ساقى مستان به صد ابرام گرفت\r\nساغرى چند همىخورد و سپس نيز ز سر * مدحت صدر جهان خواجهء ايام گرفت\r\nداورا دادگرا اى كه شعاع كرمت * همچو خورشيد به هر دشت و در و بام گرفت\r\nتا شرف دادى بر مسند تمكين و جلال * قسمت خود ز تو گر خاص و اگر عام گرفت\r\nپرتو لطف تو بر محسن و بر عاصى تافت * جذبهء مهر تو در پخته و در خام گرفت\r\nآفتاب كرمت بر همه تابيد ولى * ز آن ميان فطرت خوش تربيت تام گرفت\r\nدشمن و دوست مداوا ز تو كردند يكى * عافيت يافت دگر علت سرسام گرفت\r\nيافت ملك از تو همان نشو و نما كاندر مهر * كودك شيرخور از تربيت مام گرفت\r\nايمن از حادثهء دور زمان شد جاويد * هركه زى كعبهء اقبال تو آرام گرفت\r\nگرچه ما والى اقليم كلاميم ولى * در مديح تو زبان همه در كام گرفت \r\n\r\nو له\r\n غيث كرم غياث امم رشك يم كزو * پيوسته كشت دولت و دين سبز و خرم است\r\nاز فرق تا قدم همه عقل مجرد است * وز پاى تا به سر همه روح مجسم است\r\nهركس هرآنچه ديده ازو وصف مىكند * از راستى و صدق چه انديشه و غم است\r\nخلقى به اعتقاد كه بوزرجمهر دهر * قومى به اتفاق كه او آصف جم است\r\nمن زندهء مروت و احسان او و او * در چشم من معاينه عيسى مريم است \r\n\r\n","description":"","footnote":"","page_name":" 1605 ","page_number":165},
  {"content":"\r\n\r\n بااين‌همه مآثر و اين كارهاى ژرف * باز آن هنر كه دارى بر خلق مبهم است\r\nنسبت به كارهات كه خواهد وقوع يافت * كار هرى هرآينه چون قطره از يم است \r\n\r\nو له ايضا\r\n اقبال تو اى صدر جهان اى سر احرار * هر لحظه به نوعى دگر آراسته بازار\r\nگاه از اثر خدمت خود با فرحى جفت * گاه از ثمر طينت خود با طربى يار\r\nآن كيست بدين مايه هنرمند و هنرور * حزمش همه مستحكم و عزمش همه ستوار\r\nاين خود عجبى نيست به نزديك خردمند * گر خصم بدانديش تو پيوسته بود خوار\r\nبدخواه تو خصم خرد و دانش و هوش است * خصم خرد و دانش خوار است بناچار\r\nعهديست كه در حسرت خوبان ختاييست * چشم من دل‌شيفته چون بخت تو بيدار\r\nبركش سپه شاه بدان سوى كه بينيم * چونست ختايى بچگان را قد و رفتار\r\nگويند كه اندر خم هر بافته موشان * بىشايبه بنهفته دوصد طبلهء عطار\r\nمانندهء طبعم همه با قامت موزون * مانندهء اشكم همه با گونهء گلنار\r\nدر حسن بدان مايه كه از فرط لطافت * از سايهء مژگان رخشان هست به زنهار\r\nتا هرچه بخواهى همه با نرگس مكحول * تا هرچه بجويى همه با طرهء طرار\r\nآب خضر و آتش نمرود به يك جاى * آورده و ناميده بدانها لب و رخسار\r\nالقصه يكى راى زن آن‌سان كه تو دانى * بگشاى جهان بهر ملك تا در بلغار\r\nتا تهنيت فتح تو را اين همه خوبان * يك جا گره از زلف گشايند به يك‌بار\r\nگيرند به كف چنگ و دف و شعر من آنگاه * در مدح تو خوانند به آيين و به هنجار\r\nفتح از تو و مدح از من و نصرت ز خداوند * و اقبال ز شاهنشه پيراسته كردار\r\nاى درگه اقبال شهت كعبهء مقصود * وى خاك در بارگهت قبلهء احرار\r\nيك‌چند گر از مدح تو خاموش نشستم * از غفلت خود دارم پيوسته ستغفار \r\n\r\n","description":"","footnote":"","page_name":" 1606 ","page_number":166},
  {"content":"\r\n\r\n\r\nو له ايضا\r\n اقبال يافت رونق و فرماندهى كمال * تا بوسه داد پاى تو را مسند جلال\r\nاى در بلاد حكم تو جارىتر از قضا * وى در قلوب مهر تو سارىتر از خيال\r\nكوه اين‌چنين ثبات ندارد مگر تو را * يزدان چه پايه تاب‌وتوان داد احتمال\r\nخصم از تو جان كجا برد آرى چه مىكند * با باز تيزچنگل مرغ شكسته‌بال\r\nضد تو هرچه بيش تو را نام بيشتر * مشهور شرق و غرب نشد قبله بىشمار\r\nهرچند روزگار هرى ناگذشته ماند * هرگز نبود مايهء انديشه و ملال\r\nدر فتح مكه ختم رسل وعدهء صريح * فرمود و حكمتش عقب انداخت چند سال\r\nهنگام آن رسيد كه در ملك هند و سند * بر اوج آسمان ببرى رايت جلال\r\nسال دگر امير بخارا و خان بلخ * بر آستان شاه نهد روى ابتهال\r\nدر حالتى كه فكر مديح تو مىكنم * شعرم ز يمن مدح تو سحرى شود حلال\r\nليكن بدين حقارت من باشد اين هنر * چون بادهء مروق در كاسهء سفال \r\n\r\nو له ايضا\r\n غم زمانه دلم را چنان گرفته فرو * كه ماه روزه به سر رفت و غم نرفت ازو\r\nمگر به باده توان كرد چارهء غم دل * كجاست ساقى سيمين عذار غاليه مو\r\nالا بيار به اقبال صدر نيك‌اختر * كه دين و دولت ما رنگ ازو گرفته و بو\r\nببرده فضلش ذل از سؤال و ننگ از فقر * گشوده جودش چين از جبين و خم ز ابرو\r\nثناى اهل زمين پيش عزتش قاصر * گناه خلق جهان نزد همتش معفو\r\nفلك ز رفعت او عاريت گرفته مقام * ملك ز طينت او مستعار خواسته خو\r\nنايج نعمش دررسيده بر هر جاى * مآثر كرمش برگذشته از هر سو\r\nبه يك اشارهء او سوخته است خانهء ظلم * ز يك ارادهء او ساخته است كار عدو\r\nبه كنه وصفش حاشا كه پى برد هيهات * سمند وهم اگر قرنها كند تك و پو\r\nز راى روشن و حزم متين و عزم درست * جهان سراسر دارد چو گلشن مينو \r\n\r\n","description":"","footnote":"","page_name":" 1607 ","page_number":167},
  {"content":"\r\n\r\n\r\nو له ايضا\r\n غمش به خانهء دل كى توان نهان كردن * كه اشك خانه‌برانداز و عشق پرده‌درست\r\nشكسته طرهء او گر دليل خوبى اوست * مرا دلى است كه از زلف او شكسته‌تر است\r\nچنان دويده مرا ياد دوست در رگ و پوست * كه جان من همه يادست و ياد من همه اوست\r\nاگرچه دوست نهان ريخت خون من ليكن * توان شناختن آن زخم را كز آن بازوست\r\nگذشت زخم من از چاره تا چه انديشد * نگار من كه خداوند زلف عنبربوست \r\n* * *\r\n مگو به طعنه كه اندر هواى دوست نثار * خيال بىاثر و عشق سرسرى دارد\r\nخيال اگرنه اثر داشت پس چرا دل من * زياد قد تو شكل صنوبرى دارد \r\n\r\nو له\r\n هرگز عجب ز بوالعجبيهاى عشق نيست * كز آب چشم آتش دل تيزتر كند\r\nدانى چه كس تواند جاويد زيستن * دلداده‌اى كه بىتو شبى را سحر كند \r\n\r\n1033 ناطق اصفهانى\r\nاسمش ميرزا صادق و اسم و رسمش موافق از معاصرين است در ايران گشتى و مدايح اميران نوشتى او را در فن تاريخ‌گويى و عددجويى قدرتى عجيب و صنعتى غريب بوده و الحق درين فن گوى سبقت از اقران مير بوده چنان كه اكثر از قصايدش هر مصراعى مفردا الى آخر يك تاريخ بىزياده و كم سالى معين بودى و در تاريخ هر بنايى مكرر مكرر قصيده قصيده فريده مشتمل بر ابيات عديده به همين نهج تمام نمودى از جمله قصيده در سال تمام ايوان حضرت معصومهء مرحومه همشيرهء على بن موسى الرضا عليه آلاف التحية و الثناء عرض كرده مشتمل بر شصت و دو بيت كه عبارت از يك‌صد و بيست و چهار مصراع خواهد بود تمام مصارع تاريخ است عجب\r\n\r\n","description":"","footnote":"","page_name":" 1608 ","page_number":168},
  {"content":"\r\n\r\nآنكه لفظ شصت و دو بيت هم همان تاريخ است عجب‌تر اينكه يك‌صد و بيست و چهار مصرع را هم چون به حسب اعداد شمارند همان تاريخ است كتابى درين علم نوشته در سنهء 1235 رحلت نموده اشعارش كمياب است از اوست :\r\n\r\nو له\r\n نهى چو تاج تو بر سر به سر نهد گويى * ز آفتاب دگر آفتاب ديگر تاج\r\nبه باغ حسن نهال قد تو از كاكل * صنوبريست كه دارد ز سنبل تر تاج\r\nرسيده است به مهر افسرت مگر از مهر * به سر نهاده تو را شاه مهر افسر تاج \r\n\r\nو له\r\n همچون هماى همت آن شاه بر جهان * گسترد بال در همه جانب هماى علم \r\n* * *\r\n اين قبه راست جاى به جايى كه پايه‌اش * از اوج ماه و مهر و زحل برتر آمده\r\nوين قبهء رفيع بدانجا رسانده قدر * كز قدر با سپهر برين همسر آمده\r\nزهر اعفاف فاطمهء بنت موسى آنك * به روى شرف ز فاطمه و حيدر آمده\r\nسلطان عهد فتحعلى شاه آن كز او * بستان ملك و گلبن جان را برآمده \r\n\r\n1034 نظير زنگنه\r\nاسمش امان اللّه بيگ وفاتش در سنهء 1226 و از شاگردان رفيق بوده .\r\n برون نمىرود ار حرفى از ميانهء ما * چنان كه غير نداند بيا به خانهء ما \r\n\r\n","description":"","footnote":"","page_name":" 1609 ","page_number":169},
  {"content":"\r\n\r\n\r\n1035 نصرت هندى\r\nاسمش عباسقلى خان اصلش از دكن در دولت خاقان به ايران آمده به زيارت رفته خطوط را بد نمىنوشته خاصه نسخ را طبعش متوسط و بهترين شعرش اينست :\r\n ز بيم آنكه دوران شايدم از وى جدا سازد * به رويش هر نگاه من نگاه آخرين باشد \r\n* * *\r\n عقده در كار من از آبلهء پا افتاد * سخت وامانده‌ام اى خار بيابان مددى \r\n\r\n1036 نواى كاشانى\r\nاسمش درويش حسين مدتى سياحت كرده درين عهد به تبريز رفته در حوالى روضهء سيد حمزه منزلى دلگشا ساخته گلها و رياحين منزه به عمل آورده چنان كه فرزندان حضرت نايب‌السلطنه وليعهد و بزرگ‌زادگان آذربايجان به تماشاى آن تكيه رفتندى و به دو اكرام كردندى در ايام بيكارى تذكره كتابت كرده و قوهء تشخيص شعر نداشته بعد از فوت او آن كتاب بىمقدمه و خاتمه به نظر رسيد گاهى شعرى مىگفته اين سه بيت از اوست :\r\n* * *\r\n هر طرف زمزمهء مرغ گرفتارى هست * مىتوان يافت درين شهر كه گلزارى نيست \r\n* * *\r\n هيچ‌كس را چو در آن منظر عالى ره نيست * زين چه حاصل كه گروهى دو قدم پيشترند \r\n* * *\r\n نوا از قيد دنيا رستى و در بند عقبايى * زهى مردى ولى يك‌همت مردانهء ديگر \r\n\r\n","description":"","footnote":"","page_name":" 1610 ","page_number":170},
  {"content":"\r\n\r\n\r\n1037 نواى هندى\r\nسيدى عزيز در سنهء 1229 به قصد زيارت به ايران آمده از اوست :\r\n دست به دوش غير نهاد از سر وفا * ما را چو ديد سستى پا را بهانه ساخت \r\n\r\n1038 وفاق فراهانى\r\nنام شريفش ميرزا محمد حسين سيدى جليل و دبيرى نبيل برادر جناب ميرزا عيسى ملقب به قائم‌مقام بزرگ بوده مدتى وزارت سلاطين زنديه را نموده بعد از انقراض آن دولت بىسامان به دولت ابد مدت قاجاريه خدمات عظيمه كرد در سنه . . . در قزوين درگذشت ديوانى دارند و از غزليات آن جناب برخى نوشته مىشود\r\n وفا مباد ز افتادگان فراموشت * دو روز اگر فلكت بهر امتحان برداشت \r\n* * *\r\n افزود نياز ما بنازش * از ماست هرآن ستم كه بر ماست \r\n* * *\r\n نسيم آورد بوى گل چه بودى * كه با وى بويى از پيراهنى بود \r\n* * *\r\n دل از هجرم به جان و صبر فرما وعده جانان * چو بيمارى كه زهر اندر دوا ريزد پرستارش \r\n* * *\r\n اى خوشا بيخودى از باده كه دى پير مغان * ديده هشيارم و از ميكده بيرونم كرد \r\n* * *\r\n دهيم وعده به فردا كه ز بس تاب‌وتبم * دانى امروز مرا نيست ز پى فردايى \r\n\r\n","description":"","footnote":"","page_name":" 1611 ","page_number":171},
  {"content":"\r\n\r\n\r\n1039 وفاى قمى\r\nاسمش ميرزا اشرف بوده به هندوستان تشريف برده و برگشته به ايران بازآمد بعد از لختى دربه‌درى به شهر قم آمده توقف گزيد و هم در آنجا درگذشت از اوست :\r\n يار آمده بود بر سر مهر * بىمهرى روزگار نگذاشت \r\n* * *\r\n عارض چون مهش يكى طرهء مشك‌فام دو * واى به تيره‌روزيم صبح يكى و شام دو \r\n\r\n1040 وفايى يزدى\r\nاسمش آقا محمد و از شعراى معاصرين بوده مداحى حكام مىنموده از اوست :\r\n* * *\r\n گرچه كارم به مسيحا دمى افتاده دريغ * درد آنست كه اين درد مرا درمان نيست \r\n* * *\r\n مكن اى دل ز مرگ انديشه چندان * نگيرند از تو جانان حرف جانست \r\n* * *\r\n مىرفت مدعى ره ديگر مرا چو ديد * تا سوزدم ز رشك ره كوى او گرفت \r\n* * *\r\n رفت و با مدعى آن سرو روان بازآمد * مرگ من بين كه به همراهى جان بازآمد \r\n* * *\r\n ز دود آه گشته روز من چون شب سياه از تو * ز آه ما سيه‌روزان نمىانديشى آه از تو\r\nمرا بىجرم چون كشتى كشيدم زير تيغ آهى * ز جرم اين چسان گردم به محشر عذرخواه از تو \r\n* * *\r\n\r\n","description":"","footnote":"","page_name":" 1612 ","page_number":172},
  {"content":"\r\n\r\n چون شب تيره تو را زلف سياه عجبى * اندر آن تيره‌شب افروخته ماه عجبى \r\n* * *\r\n بىزور و رب نباشد از بهر كس وصالى * بيچاره دل كه مار است نه زورى و نه مالى\r\nبا من عجب نباشد الفت اگر نگيرد * من پير سالخوردى او طفل خردسالى \r\n\r\n1041 وصاف قاجار\r\nنام ناميش موسى خان از نجباى سلسله عليهء قاجاريه است در جلادت و رشادت و قوت قلب و نيروى قالب معروف است چنان كه مكرر به تنها بر تنها زده و مظفر و غالب آمده در حسن صحبت و مجلس‌آرايى و اظهار بلاغت و سخن‌پيرايى به صفت وصافيت موصوف در مراتب دوستى و آشنايى وفيق و با دوستان در حضور و غيبت صديق به تقدس و تعبد راغب و انزوا را طالب است و از اوست :\r\n هرآن‌كه بيندت امروز مىسپارد دل * به غير من كه دلت داده‌ام ز روز نخست \r\n* * *\r\n يكدم آهسته گذرد در سر زلفش اى باد * كه ز هر پيچ و خمش دل سر دل مىريزد \r\n* * *\r\n دلم از چاه زنخدان تو بيرون نرود * مگر اندر رسن زلف تو دست آويزد \r\n\r\nو له\r\n ناصح بىخبر نه من خود ز قفاى او روم * صيد كه پايبند شد چون نرود كشان‌كشان \r\n* * *\r\n طاير بال‌بسته‌ام كنج قفس نشسته‌ام * دانه‌ام ار نمىدهى بشكنى از چه بال من \r\n* * *\r\n بدين ملاحت و شيرينى و صباحت حسن * عجيب نبود اگر شور در جهان فكنى \r\n\r\n","description":"","footnote":"","page_name":" 1613 ","page_number":173},
  {"content":"\r\n\r\n به پرده‌اى و دل از شيخ و شاب مىببرى * قيامتى شود آن دم كه پرده برفكنى \r\n\r\n1042 وجدى هندوستانى\r\nاصلش از لكنهور و اسمش ميرزا زين العابدين و از معاصرين بوده به ايران آمده چندى سكونت كرده از غزليات اوست :\r\n جز گريه نيست كار دل دردناك ما * گويى كه با سرشك سرشتند خاك ما \r\n* * *\r\n اى پرستار چه حاصل ز مداوا كه طبيب * داروى درد نداند اگر افلاطونست \r\n* * *\r\n تو بدين‌گونه كه دلها بربايى از دست * نتوان گفت كه يك اهل دلى ديگر هست\r\nسر عشق تو اگر فاش شود جرمم نيست * ز آنكه گنجينهء اسرار كه دل بود شكست \r\n* * *\r\n هرك را زخم زنى زندهء جاويد شود * آب تيغت مگر از چشمهء حيوان باشد\r\nاى خوش آن دل كه در آن زلف مقيد گردد * خوش اسيرى كه در آن چاه زنخدان باشد \r\n\r\n1043 وفاى اشرفى\r\nاسمش ميرزا مهدى قلى است و از نجباى عهد است اجدادش از گرجيان زمان صفويه بوده‌اند و با بزرگان اشرف منسوب است در نزد منوچهر خان معتمد الدوله منشى خفيه‌نگار بوده و خطى شيرين داشته گاهى به نظمى رغبت مىنموده از اوست :\r\n\r\n","description":"","footnote":"","page_name":" 1614 ","page_number":174},
  {"content":"\r\n\r\n زر بدان اندوزد اسماعيل نورى سال و ماه * تا مگر روزى بدان مكنت وزير رى شود\r\nگرچه كونىپرور است اين چرخ ليك از روى عقل * سنگ دلاكى قلمدان وزارت كى شود \r\n\r\n1044 وصال شيرازى\r\nنام شريفش ميرزا شفيع و شهير به ميرزا كوچك گشته همهء خطوط را نيكو نگارد و در نسخ هركسش قادر و مسلم دارد در ايام شباب به حسن صورت و حسن صوت نيز مضى ابصار اولو الابصار و مفرح قلوب ابرار بوده كمالات روحانى نيز حاصل نموده روزگارى به ارادت جناب حاجى ميرزا ابو القاسم شيرازى رحمة اللّه عليه معروف و مشهور و از اكابر اصحابش مذكور بودى در شيراز محفلش مجمع ارباب كمال و اصحاب حال است در فنون نظم ماهر خاصه در غزل‌سرايى غزليات شيرين از مخزن طبعش صادر و ظاهر استاد موزونان فارس و اكمل خوش‌نويسان آن ديار باشد مثنوى فرهاد و شيرين وحشى را تمام نموده و مثنوى به وزن تقارب مسمى به بزم وصال منظوم فرموده وقتى اين يك بيت به هر دو معنى گفته بودم .\r\n عجب دارم از آن دل وز ملالش * كه باشد راه در بزم وصالش \r\nديوانش زياده از پانزده هزار بيت ديده آمدى در سنوات توطن فارس غالبا صحبتش ميسر شدى اكنون هشت سالست كه مرا در رى فراق از وصالست گويند صدمات روزگارش شكسته و به كنجى نشسته اكنون كه سنهء 1262 هجريست خبر فوتش رسيد رحمة اللّه عليه از ديوان آن جناب آنچه از قصايد و غزل نيكوست سمت تحرير مىيابد .\r\n\r\n","description":"","footnote":"","page_name":" 1615 ","page_number":175},
  {"content":"\r\n\r\n\r\nدر صفت قصر و عمارت و باغ فرمانفرماى فارس\r\n خوش و خجسته و نغز آمدى و نيك بجا * تو اى سراى بهشتى درين سپنج‌سرا\r\nبديع‌تر ز روانى منيع‌تر ز خرد * وسيع‌تر ز جنانى رفيع‌تر ز سما\r\nگشاده چون دل دانا بلند چون همت * فرح‌فزا چو جوانى و دلگشا چو عطا\r\nبه تنگناى جهان درشدى به اين وسعت * بدان مثال كه انديشه در دل دانا\r\nدو روى دارى همچون روان ابدالان * يكى به‌سوى بهشت و يكى بدين دنيا\r\nمهين سپهرى از آن ساده‌اى ز نقش صور * بهين بهشتى از آن پر ز نعمتى و نوا\r\nازين ملول نباشى كه نيست تمثالت * كه بود و جانور آمد به حكم بار خدا\r\nبر اين گواه من آن ماه‌وش وشاقانند * كه پيش خواجه به خدمت ستاده‌اند به پا\r\nخهى تناور خنگش كه از شتاب و درنگ * كسل نمايد باد و سته كند غبرا\r\nبهين خلف شمرد گاه جستنش صرصر * مهين‌نژادش خواند به وقت پويه صبا\r\nدمش قطاس ببندد بر ابلق گردون * سمش هلال نگارد به گنبد خضرا\r\nاگر به خاك نگارند نقش پيكر او * نهد كسالت و چالاك برجهد به هوا\r\nجهد به چستى چونان كه آتش از آهن * درآيد آسان چونان كه چشمه از خارا \r\n\r\nاز فارس به دكن به ميرزا طاهر نيرى تخلص شيرازى فرستاده\r\n رفتى و رفت روشنى از چشم تر مرا * رخت سفر تو بستى و رنج سفر مرا\r\nاى مهربان سمير سمارىنشين بيا * وز غم چو بحر بين به تلاطم سمر مرا\r\nاى خود منم كه براثرت ناله مىكنم * و اندر نظر كه ناله كنى براثر مرا\r\nگر ميل گوهر و زرت از من جدا فكند * اينك سرشك گوهر و رخساره زر مرا\r\nبس كافتاب مدح تو طالع شود ز من * گردون همى خطاب كند باختر مرا\r\nتا درخور تو گوهرى آورده‌ام به كف * بس گوهر سخن كه بشد پى سپر مرا\r\nشاعر مخوان سكندر گيتى سپار خوان * زين‌سان كه پى سپر شده هر سو گهر مرا\r\nاما نه آن سكندر محروم از آب خضر * اينك ببين بگفته حيات بشر مرا\r\nتا آفتاب مدح توام در ضمير تافت * بر خود نهد به طوع فضيلت سحر مرا \r\n\r\n","description":"","footnote":"","page_name":" 1616 ","page_number":176},
  {"content":"\r\n\r\n\r\nدر مدح ملك‌زاده والى گفته\r\n صبح كه رهبان اين كبود كليسا * بر سر گيتى كشيد چادر ترسا\r\nچرخ يهودىمنش ز صبح افق كرد * عيسى خورشيد را صليب مهيا\r\nبحرى از قير بود و ماهيش از سيم * ژرف محيطى همه جهانش به پهنا\r\nطرفه نهنگى دمان رسيد و به يك‌دم * زان همه ماهى يكى نهشت به دريا\r\nتيره غرابى به زير بيضه هزارش * بيضه چو بشكست بچه شد همه عنقا\r\nچرخ كشاورز دانها كه بيفشاند * بازى اسپيد درربود به يك جا\r\nزنگى گوهرفروش دكه فروبست * ديد چو تركى عنان گشاده به يغما\r\nديو پريچهرگان كشيد بدم در * باز نهان شد ز مردمان پرىآسا\r\nشاه ختن جيش چون به ملك حبش راند * از پس لشكر براند يكه و تنها\r\nصبح برآمد ز ظلمت شب و گفتى * رايت شه شد ز گرد تيره هويدا\r\nاز عقب صبح آفتاب برآمد * از پس رايت چنان كه خسرو و الا\r\nتكيه بر اورنگ سبز رنگ فلك كرد * خسرو گردون به رسم خسرو دنيا\r\nآب سنانش عدوى آتش فتنه * آتش تيغش بلاى خرمن اعدا\r\nچست‌سمندش گرفته كوه به وادى * تند پرندش شمرده خاره به خارا\r\nپايهء تختش قوام پيكر ماهى * گوشهء تاجش طراز گردن جوزا\r\nچشمه برآيد ز سنگ و چشمهء تيغش * دجله درآرد همى ز صخرهء صما\r\nگوش صدف بشنود چو وصف حسامش * لعل برآرد به جاى لؤلؤ لالا\r\nچون ز خدنگ يلان و سم ستوران * مرد رود در نشيب و گرد به بالا\r\nدشت چو دريا شود ز خون مبارز * تيغ دم‌آشام چون نهنگ به دريا\r\nحاملهء دهر بچگان حوادث * بفكند از بيم نارسيده به يك جا\r\nچرخ بلا بار در شهاب‌فشانى * ديو بسوزد همى به عرصهء هيجا\r\nهم ز سنانهاى نيزه چرخ تو گويى * دوخته الماسها به ديبهء خضرا\r\nهم ز سليح فكنده خاك تو گويى * ساخته گنجينه‌هاى خويش هويدا\r\nهمچو خدنگ از پر عقاب گرفته * روح به زور خدنگ ره سوى بالاى \r\n\r\n","description":"","footnote":"","page_name":" 1617 ","page_number":177},
  {"content":"\r\n\r\n تازى شبرنگ چون به معركه تازى * روز و شبى خلق بنگرند به يك جا\r\nشب شب قدرى بر او هبوط فرشته * روز چو روز شمار مايهء غوغا\r\nرخش بتازى يكين سپهر به جولان * سيل برانى ز خون محيط به پهنا\r\nگرز چو گيرى به كف ز سختى بازوت * كوه بلرزد همى به سستى اعضا\r\nجعبهء تير تو شانه‌ييست كه چون موى * كرده پريشان به رزم حلقهء اعدا\r\nپهن چرا كرده گوش خود سپر خصم * خود نبود گر زبان تيغ تو گويا\r\nتير ترا از شرف به ديده نشاند * درع عدوى تراست ديدهء بينا\r\nشكوه تيغ تو خصم برد به مريخ * كآتش او سوخت جمله خشك و تر ما\r\nگفت گر اين دست و قبضه است نبود است * با تو مگر كار او به رفق و مدارا\r\nتا نبود جنگل تذرو چو شاهين * تا نبود نغمهء عقاب چو بيغا\r\nقدر بلند تو تاج تارك گردون * گرد سمند تو كحل ديدهء جوزا \r\n\r\nو له فى التحقيق و التوحيد و التجريد و النعت النبى ص\r\n چو بىرنگ جهان را زد به بىرنگى جهان‌آرا * مخور نيرنگ رنگ آخر گرت رنگيست از مبدا\r\nجهان‌آراى بىصور به شكل خويش كرد آدم * تو زين‌سان سغبهء صورت ز نسل آدمى حاشا\r\nتو را هم صورت خود پايبند راه معنى بس * به صورتها منه دل بند محكم‌تر مكن بر پا\r\nبه اين جانى كه هر جانور ز زور آب و نان دارد * نخواند مردمت مردم نداند بخردت دانا\r\nبه گويايى و بينايى ز جانور به بود مردم * نه با گويايى طوطى نه با بينايى حربا\r\nبلى گويا بود مردم ولى با جان گوينده * بلى بينا بود انسان و ليكن با دل بينا \r\n\r\n","description":"","footnote":"","page_name":" 1618 ","page_number":178},
  {"content":"\r\n\r\n جهان‌بين را اگر جان‌بين كنى بينش ورت خوانم * و گرنه رو عصايى جو كه دارى چشم نابينا\r\nچه سازى حس حيوان يار بهر ديدن جانان * چه گيرى پر كركس وام بهر منزل عنقا\r\nبه گيتى هرچه رانى كاميابى پيش حرص خود * كه چندان كآب افزون نوشى افزون يا بى استسقا\r\nدو بال كركس نفس خود از سنگ فنا بشكن * كه گر كس نشكند اين بال نتوان رفت بر بالا\r\nخودآرايى و خودرايى خدا را از سر خود نه * خدا را باللّه ار هرگز خودآرا جويد و خود را\r\nتو مردى با عروس معنى آن بهتر كه آسايى * به زرد و سرخ چند آسا كنى خود را عروس‌آسا\r\nبه از عمرى رياضت صحبت يك ساعت پيرت * به از صد حملهء برنا يكى تدبير روشن را\r\nغزا را كوشش برنا به كار و راى پيران هم * برو پيرى گزين بهر غزاى نفس اى برنا\r\nظفر بر خويش اگر خواهى ز خويش اول گريزان شو * گريزى عين فيروزى شكستى اصل استيلا\r\nتو را هر آفتى كايد به پيش از خويشتن دانش * چنار آرى به خويش از خويشتن آتش كند پيدا\r\nچو ساغر گه شوى خندان ز بسطى كت شود ظاهر * چو مينا گه شوى گريان ز قبضى كت شود پيدا\r\nز قبض و بسط بيرون آى تا بازارها بينى * بس است اين خنده را ساغر بس است اين گريه را مينا \r\n\r\n","description":"","footnote":"","page_name":" 1619 ","page_number":179},
  {"content":"\r\n\r\n بسيج بىبسيجى جست بايد راه بيراهى * گرت زى منزل رندان بىپروا بود پروا\r\nره فقر و فنا را ساز هم فقر و فنا بايد * نه هندى خيل با حربه نه ختلى خنگ باهرا\r\nچنان بينى كه بر جانان چه گر بر خصم آتش‌خو * چنان باشى كه در گلشن چه گر در كام اژدرها\r\nهمه ابر ار بلا بارد ز جستن برنتابى سر * همه دشت ار سنان رويد ز رفتن وانگيرى پا\r\nشوى پولاد اگر كوه آيد و ضرغام اگر بيشه * سمندر گردى ار آتش رسد مرغابى از دريا\r\nمگر در سايهء احمد كنى اين راه طى ور نه * ازو هارب شود راهب ازو ترسان بود ترسا\r\nابو القاسم محمد كهف ملت هادى امت * ظهورش آيت رحمت وجودش مظهر اسما \r\n\r\nو له فى المدح السلطان المغفور\r\n چه جوهر است شگرف از تبار آتش و آب * به مهر و ماه ازو افتخار آتش و آب\r\nبه طبع و بوى بهار و به رنگ و روى نگار * زهى بهاى بهار و نگار آتش و آب\r\nبه لون گويى لعلست يار عنبر و بان * به بوى گويى مشكست يار آتش و آب\r\nكند به جايى خشم و كند به جايى رفق * شگفت نيست كه هست از تبار آتش و آب\r\nبه طبع هركه گذر كرد چون خليل و كليم * هراس مىنكند از گذار آتش و آب\r\nگر از خواصش جويى خواص عشق و شباب * ور از شعارش پرسى شعار آتش و آب\r\nبه آب و آتش بتوان ستودش ار باشد * ز عود و مشك بخور و بخار آتش و آب\r\nگوارشى است مركب ز آب و از آتش * زهى گوارش شيرين‌گوار آتش و آب\r\nهمى به بوى بهار است و طبع ازو چو بهار * بهار سر زده از شاخسار آتش و آب \r\n\r\n","description":"","footnote":"","page_name":" 1620 ","page_number":180},
  {"content":"\r\n\r\n به شعر مدح شهش خور كه باهمند اولى * بهار طبع وصال و بهار آتش و آب \r\n\r\nو له ايضا\r\n دو مايه‌اند تو گويى به كار آتش و آب * حسام و رمح شه آن مايه‌دار آتش و آب\r\nيكى به جرم فروزينه شهاب و درخش * يكى به طبع خداوندگار آتش و آب\r\nيكى هلالى از آسمان فتح و ظفر * يكى نهالى از جويبار آتش و آب\r\nيكى مسافر بوم و ديار آهن و سنگ * يكى معاشر بوس و كنار آتش و آب\r\nدو قاهرند كه خوانندشان به استقلال * بخيل آتش و آب از كبار آتش و آب\r\nدو غالبند كه خوانندشان به استحقاق * به ملك آتش و آب اختيار آتش و آب\r\nبه جرم هريك چون بنگرى تو گويى شد * ز عدل شاه به يك جا قرار آتش و آب\r\nابو المظفر شاه زمانه فتحعلى * كه شد ز تيغ و سنان شهريار آتش و آب\r\nشهى كه براثر تيغ و رمح او تازند * چو جيش براثر شهسوار آتش و آب\r\nبه خشم و لطفش بنگر كه طبع معمارش * دو خانه ساخته اندر جوار آتش و آب\r\nبه جام و تيغش بنگر كه عدل نساجش * دو جامه بافته از پود و تار آتش و آب\r\nمگر نديده قرارش به پشت رخش كسى * كه گفت نيست به يك جا قرار آتش و آب\r\nز حزم اوست كه سدى قوى ببست از تيغ * ز آب و آتش در رهگذار آتش و آب\r\nو گرنه زين دو سبكبار ديوسار شدى * ز حرق و غرق جهانى شكار آتش و آب\r\nبه طبع زير فلكشان قرار بد زين پيش * سنانش داد به گردون گذار آتش و آب\r\nو يا ز خيره‌كشى وز پى گنه سوزى * پى قصاص برافراخت دار آتش و آب\r\nاگر درآيد توقيع حكم او آيد * زرنگ و پرتو بيجاده كار آتش و آب\r\nمگر خليل و كليم است جوهر تيغت * كه يافت پرورش اندر كنار آتش و آب\r\nسمندر آسود از آب و ماهى از آتش * چو شحنه عدل تو شد در ديار آتش و آب\r\nچو چاكران ز خداوند و بندگان به خدا * به تيغ تست يمين و يسار آتش و آب\r\nنه آن ز خاك كدر شد نه اين ز باد تبه * چو حفظ و عون تو گشتند يار آتش و آب\r\nبه عرصه‌اى كه ز تن آب و از سم آتش ريخت * جهنده رخشت آن از تبار آتش و آب \r\n\r\n","description":"","footnote":"","page_name":" 1621 ","page_number":181},
  {"content":"\r\n\r\n به دست واسطهء عقد نوعروس ظفر * برنده تيغت آن يادگار آتش و آب\r\nسبك شود چو به رزم گران ركاب سران * عنان يكرانت آن فسار آتش و آب\r\nتمام ژالهء جانسوز بارد از چرخت * كه ديده چرخ كه باشد مدار آتش و آب\r\nبه خصم خيره شوى چيره و ز جوهر تيغ * رود ز تفته دلى در حصار آتش و آب\r\nعدو ز هيبت آن آبدار سوزانت * كنار مادر خواند كنار آتش و آب\r\nهميشه تا به جهان باد و خاك را هرگز * به طبع كس ننهد در شمار آتش و آب\r\nز دوست بازشناسند دشمنت هرچند * به فعل خود نبود اختيار آتش و آب\r\nهمى چو لؤلؤ و ياقوت ايمن و محفوظ * موافقانت با اضطرار آتش و آب\r\nهمى چو شكر و گوگرد جفت سوز و گداز * مخالفانت با گيرودار آتش و آب \r\n\r\nو له فى صفت الكتاب المقتل\r\n اى بت سيمين بدن اى لعبت مشكين نقاب * مشك تو كافور بستر سيم تو عنبرخضاب\r\nضيمران بر ياسمين دارى و سنبل بر سمن * عود بر سيماب دارى مشك بر سيم مذاب\r\nزنگيان دارى سخنگو ليك با لفظ درى * طوطيان دارى زبان‌ور ليك با پر غراب\r\nچرخ را مانى كه دارى اختران اما به عكس * چرخ كافورى لباس و اختران كحلى ثياب\r\nمشك بر مه نقشبندى مرحبا شكلى عجيب * روز با شب جمع دارى حبذا سحرى عجاب\r\nدايه‌اى از روس و زنگى بچگان در دامنت * طرفه‌تر كاطفالت از خواندن همىبجهد ز خواب\r\nزهر غم در كام ريزى وز تو آن نبود عجب * زان كه خوب انداختى با افعى مشكين لعاب \r\n\r\n","description":"","footnote":"","page_name":" 1622 ","page_number":182},
  {"content":"\r\n\r\n آن زبانور مرغ سرببريده يعنى خامه‌اش * با صفير سار و نطق طوطى و لون غراب\r\nگوهر از گفتار مىبارد به نور وحى صرف * شكر از منقار مىريزد به رنگ مشك ناب\r\nهست در رفتن چو كبك و هست در هيئت چو زاغ * زان چو زاغ و كبك در برفش ذهابست و اياب\r\nصد خيال از فاضلان وز خامهء او يك صرير * صد سؤال از بخردان وز جانب او يك جواب \r\n\r\nو له فى اللغز و المدح المنشى الكاتب\r\n چه طاير است كه از شاخ سدره جسته مآب * چو مرغ سدره سرودش همه ز وحى و كتاب\r\nهم او بسير حمام و همو به فر هماى * هم او بلون تذرو و همو به چهر غراب\r\nستون دولت و بازوى فتح و پيكر امن * معين ملت و پشت هدى و روى كتاب\r\nگهى عذار جوانان ازو به وسمه و سيم * گهى محاسن پيران ازو به مشك خضاب\r\nسواد روم كند بار نامهء مانى * چنان كه صفحهء چين جامه خانهء سقلاب\r\nسكندريست كه در دست خضر داده زمام * از آن ز چشمهء حيوان مدام نوشد آب\r\nشهاب شكل و ازو روى ماه پر ز كلف * كه ديده ماه كه او را كلف رسد ز شهاب\r\nهمى به لون سدابست و زعفران زانست * كه امن خورده ازو زعفران و فتنه سداب\r\nازو براده عود است بر صحيفهء سيم * چنان كه قافلهء زنگ در شب مهتاب\r\nچو واعظان شده بر منبر وز يمن نفس * چو هندوان سيه‌دل كشيده در محراب\r\nبه شكل مار و به مسموم فاقه ترياك است * كه ديده مار كه ترياك او بود ز لعاب\r\nچو يوسف است به زندان و از سراير غيب * ازو هرآنچه بپرسند بشنوند جواب\r\nهمه ز نوع صوابست فعل او گرچه * ز جنس او گهى آيد خطا و گاه صواب\r\nازو چگونه سر زند كه مجبور است * به دست صاحب ديوان عمدة الكتاب\r\nچو با كفايت كلكش فتاده كار جهان * برون نيامده جز تيغ ماه نو ز قراب \r\n\r\n","description":"","footnote":"","page_name":" 1623 ","page_number":183},
  {"content":"\r\n\r\n بدان رسيده كفش كز سخا كنون بخشد * ستاره‌هاى فلك را به جاى در خوشاب\r\nبه كام او همه عدل ناب جست هزبر * به دست خويشتن از كام خود برآرد ناب\r\nاگر حمايت او بگذرد به بيضهء كبك * ز جوف بيضه سر آرد برون به شكل عقاب\r\nز خامهء تو عطارد چنان ز كار افتاد * كه زهره كلكش نپذيرد از در مضراب\r\nنشاط طبع تو را كوه مايه پردازد * چه كاه جود و سخا و چه گاه لهو و شراب\r\nچو راى جود كنى سنگ را نمايد لعل * چو گرم لهو شوى لعل را نمايد آب\r\nبه مال و دولت اگر ديگران ستوده شوند * منت به فقر ستايم بدين كف وهاب\r\nبزرگوارا از باغ طبع من بشكفت * گلى كه غير مديحت از آن كشند گلاب\r\nكهين برادرم آن آب روى و قوت پشت * كشيده قوت پشتش ز روى شرم نقاب\r\nزمين ازو چو عزب خانهاى زنبور است * عزوبتش به من و بر زميست هر دو عذاب\r\nز خواب مىنكند هيچ ميل بيدارى * مگر كه ديو پريچهره بيند اندر خواب\r\nزمين ازو به تزلزل بود كه او ز شبق * كند كواعب اتراب را ز كعب تراب\r\nاگرنه طاق فلك را ستون شدى شبقش * بناى عالم ايجاد گشته بود خراب\r\nبه بوى زلف بتان بوى مىكند سنبل * به ياد لعل لبان بوسه مىزند عناب\r\nهميش گويم پند از برادر خود گير * اگر به نقد نبينى حكايت عم و باب\r\nكه دارد ابروى زنگارگون هزار گره * كه هست با لب عناب‌گون هزار عتاب\r\nمكن توقع جام بلور و تشنه ممان * كف تو جام بلور است در كفايت آب\r\nچو نيست دامن زر مىتوان به دانگى سيم * ز كان سيم زر آرى چو بوتهء ضراب\r\nعجب‌تر آنكه قدم جز به شرع مىننهد * ز بيم بوته دوزخ نمىزند قلاب\r\nچو نيست تابع نفس از كرم تواش بپذير * چو هست پيرو شرع از سخا تواش درياب \r\n\r\nو له ايضا\r\n اى كلك من اى گشته دانش ز تو شاداب * حكمت ز تو با فضل و فضيلت ز تو با آب\r\nافشانده به صحراى ختن نافهء تبت * پوشيده به خوبان حبش ديبهء سقلاب\r\nشبرنگ‌فشان از تو گهى مفرش كافور * شنگرف‌نشان از تو گهى معدن سيماب \r\n\r\n","description":"","footnote":"","page_name":" 1624 ","page_number":184},
  {"content":"\r\n\r\n اى خامه غريوم ز تو چون گوى ز چوگان * اى خامه خروشم ز تو چون چنگ ز مضراب\r\nگوين دكه ماند ز تو شعر خوش دلكش * سودى چه بود خوش‌تر ازين خون‌خور در تاب\r\nجان خسته چه حظم ز درودى كه بر اسلاف * تن‌سوده چه سودم ز دعايى كه ز اعقاب\r\nاز خامه يكى بيشه به گرد من و من خود * چون گرسنه شيرى شده بىطعمه در آن غاب\r\nموران خطم خصم منستند و عجب نيست * بر شير ژيان مور زيانست به هر باب\r\nدر ناخنم از خامه قضا كرده مگر نى * در كسب هنر تا شب و روزم نبرد خواب \r\n\r\nفى صفت الصيف و ايام الباحورى\r\n يا رب اين روزگار با حور است * يا كه هنگام عرض منشور است\r\nابدان قبله‌گاه زردشت است * خيش‌خانه چو خان زنبور است\r\nهركه را با تنور در نسبت * نسبت زنجبيل و كافور است\r\nبه اضافت سعير با گيتى * شخص مختار و نفس مجبور است\r\nحقهء نار يا كه حفرهء نار * ناربن يا كه نخلهء طور است\r\nدر نگين‌خانه جوهر ياقوت * چون به ساغر شراب انگور است\r\nماهى از حسرت سمندر سوخت * كاى خنك حظ او كه موفور است\r\nآب و آتش به فعل متفقند * نه كه آن آمر اينش مأمور است\r\nنطفهء لعل در مشيمهء كوه * خون شود كش مزاج محرور است\r\nيخچه گويى ز دودهء اخگر * شمر از خاندان تنور است\r\nمنبع نيل را مخوان مبهم * كوه فيروزهء نشابور است\r\nنار موجود را مگو معدوم * كه به سرحد فارس مزدور است\r\nتا بشد حوض و باب زن شد شاخ * كافت ماهى است و عصفور است\r\nجرم بلور گشته آب خوش آنك * آب را گفتىاى كه بلور است\r\nترك خونريز و هندوى خونخوار * اين‌قدر فرق سايه با نور است\r\nجام چينى روان چو آب به خاك * مگر او را هواى فغفور است\r\nسيم چون سيل شد نگون از كوه * مگرش شوق دست دستور است \r\n\r\n","description":"","footnote":"","page_name":" 1625 ","page_number":185},
  {"content":"\r\n\r\n آنكه ازبس رفيع گر به سپهر * نسبت جاه او دهى دور است\r\nو آنكه ازبس وسيع گر به بهشت * مدحت خلق او كنى زور است\r\nلفظ او هست و معنى بكرش * آنكه هم جنّت و هم حور است\r\nكلك او هست زادهء فكرش * آنكه هم ظلمت است و هم نور است\r\nعجبا كلك خامه‌اش عجبا * كه به فعل آيت دوم صور است\r\nوحى چون دعوى او چو برهانست * غيب چون گنج او چو گنجور است\r\nسرخى روى شرع و تيره‌رخ است * صحت جسم ملك و رنجور است\r\nمخبرش شاخ سدره را ماند * خبرش از وراى مذكور است\r\nويحك آن كسوه‌پوش پيكر امن * كآفت فتنه است چون عور است\r\nپنجهء شير را همىماند * كه طرازش ز پيكر مور است\r\nسور امن از وى آتشين برج است * ملك عدل از وى آهنين سور است\r\nهست چون افعى زمردفام * ليك ازو افعى ستم كور است\r\nحبذا آن سمند كه پيكرش * كه به گاو زمين ازو زور است\r\nخود به رنگ فلك به گاه غروب * ليك بر خصم شام ديجور است\r\nبا ركابش سپهر دوار است * با عنانش قضاى مقدور است\r\nخصم اخدود را بهين خلف است * آفت عاد را مهين‌پور است\r\nبينى اندام او كه از نرمى * شرف خاندان سيفور است\r\nنعل و مسمار هشته تا دانند * كه ز سير فلك نه معذور است \r\n\r\nدر مدح شاهزادهء مغفور محمد على ميرزا گفته\r\n اى به كيوان برشده ايوان بارت * نىنى از ايوان تن بيخاترفوا\r\nتيزى كندآوران تا پيش تيغت * رتبهء گردنكشان تا پاى دارت\r\nمنبرى بالاتر از افلاك بايد * تا به شاهى خطبه خواند روزگارت\r\nمركبى لايق‌تر از اقبال شايد * تا كند دست قضا بر وى سوارت\r\nآب و آتش ضد هم باشند از چه * آتش‌افسان است تيغ آبدارت \r\n\r\n","description":"","footnote":"","page_name":" 1626 ","page_number":186},
  {"content":"\r\n\r\n اختيارت داده يزدان بر جهانى * از چه يا رب نيست بر جود اختيارت\r\nدر فرارت بينم از هر ناپسندى * از چه آيا نيست از دشمن فرارت\r\nدست حكمت چرخ را مىبرد گفتا * تا كجا گفتا به پيش شهريارت\r\nچرخ گفت اى حكم شه پيوسته بادا * خاكساران را برآوردن شعارت\r\nروز هيجا خصم اگر ضحاك گردد * در كفش آرد كمند همچو مارت\r\nور شود تا گاو و ماهى نرم سازد * پيكرش را ضرب گرز گاوسارت\r\nهفت قصر عيش بهرام است گويى * هفت‌خوان رستم و اسفنديارت\r\nهرچه كم بخشد ز بخشش كان كم آرد * تو فزون بخشى و دولت برقرارت \r\n\r\nلغز شمشير\r\n چيست آن جوهر كه تابان همچو رخشان گوهر است * چون صدف در وى هزاران در و گوهر مضمر است\r\nگه چو روى دلبران در زير زلف مشك‌ساست * گه به زير ابر پنهان همچو ماه خاور است\r\nگه بود چون پيكر رنجور مجنون پوست‌پوش * گاه چون رخسار ليلى زير نيلىچادر است\r\nبحر نى و همچو بحر او را هزاران ماهى است * چرخ نى و همچو چرخ او را هزاران اختر است\r\nهمچو گردان مصاف اندر سر و بر دايما * از اديمش جوشن و از استخوانش مغفر است\r\nبس مصفا چون ضمير فيلسوفان گوييا * جام جمشيد است يا آيينهء اسكندر است\r\nپيكر او جوهر صرفست چون عقل نخست * فى المثل او را اگر باشد عرض هم جوهر است \r\n\r\n","description":"","footnote":"","page_name":" 1627 ","page_number":187},
  {"content":"\r\n\r\n خوانم ار برگشته مژگان بتانش فى المثل * راست گويم ز آنكه گه خونريز و گاهى خون‌خورست\r\nآب و آتش هر دو اندر وى به يك جا گشته جمع * مهربان آتش به آب و ايمن از آب آذر است\r\nآب و آتش را چنين باهم ندارد كس به ياد * اين همه آثار عدل خسرو دين‌پرور است\r\nبهر كين بسته حمايل چون درآيى در مصاف * عقل گويد هين به جوزا آفتاب خاور است\r\nروز عمر خصم از آن كوته شود اين طرفه بين * خور چو در جوزا رود مقدار روزافزون ترست\r\nصدهزاران صورت بىجان نگارد بر زمين * تيغ در دست تو همچون خامهء صورتگر است \r\n\r\nدر لغز علم و مدح فرمانفرما\r\n چيست آن طرفه نهالى كه به عالم علم است * چون قد سروقدان مايه شادى و غم است\r\nمىكشندش ز ره بىقدمى دوش‌به‌دوش * با چنين حال به هر معركه ثابت قدمست\r\nهمچو سرويست كه پيوسته برآرد خورشيد * گوييا قامت شهزادهء كيوان علم است\r\nآرى آن هر دو نهال است به بستان وجود * ليك آن را ظفر آمد بر و اين را كرم است\r\nمفخر اهل جهان شاه زمين فخر زمان * كه حسن خلق و نبىخصلت و حيدرشيم است \r\n\r\nو له\r\n وصف انصاف تو با خلق جهان مىگفتم * بحر و كان شكوه نمودند كه بيدادگر است\r\nآن يكى گفت كه سودم همه از وى به زيان * وان دگر گفت كه نفعم همه از وى ضرر است \r\n\r\n","description":"","footnote":"","page_name":" 1628 ","page_number":188},
  {"content":"\r\n\r\n اين چه عدلست و چه انصاف كه با خون جگر * هرچه پروردهء ما بود ازو در خطر است\r\nاين چه عدلست و چه انصاف كه برد از بر ما * هرچه ما راست فروغ دل و نور بصر است\r\nآب ما برد كه ما را ز گهر كرد تهى * كان و دريا به چه ارزد چو تهى از گهر است\r\nآن‌قدر گوهر ما برد كه ماند محروم * سالها هركه ازين‌پس به جهان تاجور است \r\n\r\nهم در مدح دولتشاه مغفور گفته\r\n خاك از بهار خلد برين باشد * گيتى نگار خانهء چين باشد\r\nدر لعل كه نهفته شد از لاله * در كوه لعل اگرچه دفين باشد\r\nدر دل شمر ز عكس سمن دارد * در بحر اگرچه در ثمين باشد\r\nاز خاك تيغ و تير و سنان رويد * مانا كه با سپهر به كين باشد\r\nاينك فلك ز بيم شبيخونش * شب تا سحر به درع حصين باشد\r\nاين دست گه نداشت زمين گويى * عون خدايگانش معين باشد\r\nدولتشه آنكه جاه رفيعش را * نه چرخ آستانه‌نشين باشد\r\nيك روز او اگر به جهان آيد * ساعات آن شهور و سنين باشد\r\nيك جود او اگر به شمار آيد * آحاد او الوف و ماين باشد\r\nيك زاده به قاش ابد آمد * يك پرتو گمانش يقين باشد\r\nگويى كمانش حمل ظفر دارد * كز درد ز بآه و انين باشد\r\nزين پيش ملك اگر دگران را بود * انسان نخست ماء مهين باشد\r\nچون بالغان به عهد صبى طعنش * بر عهد ارسلان و تكين باشد\r\nدل پر ز خون و دهر چو زندانش * خصم تو همچو لعل نگين باشد\r\nهم خود بدين مثال عدوى تو * در بطن روزگار جنين باشد \r\n\r\n","description":"","footnote":"","page_name":" 1629 ","page_number":189},
  {"content":"\r\n\r\n ازبس‌كه شوق داغ تو را دارد * يكران چرخ جمله سرين باشد\r\nروزى كه وقت رحلت مهر آيد * وقتى كه روز فرصت كين باشد\r\nاز شير رزم و شير علم گويى * يكسر هواى و خاك عرين باشد\r\nرويين خم و تكاور رويين سم * جفت صهيل و يار طنين باشد\r\nچون چين زلف ماه‌وشان آشوب * در حلقهء كمند مكين باشد\r\nكافر دل آن حسام جهاد تو * كاندر سرش حمايت دين باشد\r\nشكل هلال دارد و از گوهر * ماند به ابرويى كه به چين باشد\r\nماند به فعل آتش و از هيئت * گويى كه جوى ماء معين باشد\r\nباشد چو با كف تو قران آرد * برقى كه با سحاب قرين باشد\r\nوان برق چون شهاب همىسوزد * خصم ترا كه ديو لعين باشد\r\nبا آهنين‌دلى چه رحيم آمد * كز مرد عبره‌اش نه بزين باشد\r\nداند كه مرد راست ز مركب را * جرمى كه با تو حمله گزين باشد\r\nخاتم صفت كمند تو از دشمن * هر حلقه با هزار نگين باشد\r\nمرگ آن زمان ز سير فروماند * كز زلهء كمانت سمين باشد\r\nدربر گرفته خاك حسودت را * يعنى وداع بازپسين باشد\r\nبر سر نهاده رمح عدويت را * يعنى كه پايگاه تو اين باشد \r\n\r\nو له ايضا\r\n اى غم عشقت بلاى عقل خردمند * خاطر آزادگان به مهر تو در بند\r\nكين توام دوستى و نيش توام نوش * خار توام پرنيان و زهر توام قند\r\nزلف تو گشت آن مثل به نافه‌گشايى * تاب ره صد هزار طرهء دلبند\r\nلعل تو گشت آن سمر به قندفروشى * تلخى كام شكرلبان سمرقند\r\nآتش عشق ترا فرونكشد آب * بندى زلف ترا رها نكند پند\r\nعشق تو در طبع داشت سيرت ضحاك * سينه‌ام از غصه بود كوه دماوند\r\nخوش به فسونش درون سينه نهفتم * چند بريزد به خيره خون كسان چند \r\n\r\n","description":"","footnote":"","page_name":" 1630 ","page_number":190},
  {"content":"\r\n\r\n چهر تو بغداد صورتست به خوبى * چيست كه بر روى من روان شده اروند\r\nكس چو تو كشتى به خون كشته نراند * شكوه جورت برم به بحر خداوند\r\nآنكه بهشت نهم به خلق و به سيرت * آنكه سپهر دهم به فر و به اورند\r\nزر كه ز بهرش نهى سپند بر آذر * گشته ز جودش چنان كه آب در اسپند\r\nبخل كه دور از تو خال ديدهء مرديست * گشته ز طبعش چنان كه آتش و اسپند\r\nبا نعمش خوان معن از در امساك * با كرمش جود حاتم از در ترفند \r\n\r\nهم در مدح سلطان گفته\r\n تا كه جهانست پادشاه جوان باد * شاه جوان باد و پادشاه جهان باد\r\nآنچه ز بخت جوان بجست چنان شد * آنچه بخواهد ز چرخ پير چنان باد\r\nحادثه‌اى كش به وفق كام نباشد * در پس نه پردهء سپهر نهان باد\r\nخار سنانش كه منبت گل فتح است * نقطهء پرگار امن باد و امان باد\r\nتيغ جهادش كه ماشطهء رخ ملكست * غازهء رخسار كون باد و مكان باد\r\nرنگ دهد تا اديم پيكر دشمن * گوهر تيغش همه سهيل يمان باد\r\nآن دوسه نانى كه هست روزى خصمش * در دهن شير و بر زبان سنان باد\r\nوان دوسه روزى كه هست مدت عمرش * مهر فلك را مكان به برج كمان باد\r\nخصمش اگر كوه را چو كاه ربايد * آن نه ز قوت كز آفت يرقان باد\r\nشير درفش از تو گشت خانهء خورشيد * باز ز منجوق صاحب سرطان باد\r\nباز عدويت سر ار به ماه درآرد * ماه‌صفت نيز صاحب سرطان باد\r\nگرچه ز تيغت بهار خصم خزان شد * چهره‌اش از خنجر تو لاله‌ستان باد\r\nورچه ز سهم تو روز او به شب آمد * ديده‌اش از حسرتت ستاره‌فشان باد\r\nطعمهء موران خنجر تو فزايم * خصم تو را گويم ار چو شير ژيان باد\r\nدانه مرغان تركش تو فشانم * فوج عدو گويم ار ستاره‌نشان باد\r\nهندى غواص تو به لجهء هيجا * حبس دمش مايهء دو صد خفقان باد\r\nتا هنر بازوى تو چرخ شناسد * فوج عدو با هزار تاب‌وتوان باد \r\n\r\n","description":"","footnote":"","page_name":" 1631 ","page_number":191},
  {"content":"\r\n\r\n تا اثر حملهء تو دهر ببيند * خصم تو با صدهزار شوكت و شان باد\r\nتير تو آن باز چشم بسته تركش * از اثر بازوى تو در طيران باد\r\nقوس تو آن چله‌دار گوشهء قربان * بىمدد شصت تو گشاده دهان باد\r\nخصم به كين تو آتشى كه فروزد * در مدد تيره‌روزيش چو دخان باد\r\nتيغ عدويت اگرچه خنجر بيد است * روز دغا هم نيازمند فسان باد\r\nتا كه فلك راست از مجره كمربند * بسته كمر بهر خدمتت به ميان باد \r\n\r\nو له\r\n خلق را آسايش و راحت مقرر كرده‌اند * زان خداوندى چنين بر خلق سرور كرده‌اند\r\nآنكه از دست و دل در پاش گوهربار او * بحر را مستغنى و كان را توانگر كرده‌اند\r\nبىسخن در يك صرير خامه او تعبيه است * هر سخن كز صورت او صور محشر كرده‌اند\r\nزان دوسر شد كز پى ترويج دين مصطفى * كلك او را نايب شمشير حيدر كرده‌اند\r\nحكم سنگين سنگ و عزم آسمان آهنگ اوست * آنكه نامش كوه قاف و باد صرصر كرده‌اند\r\nمعنى لفظ و دوات و خامه و دست ترا * چشمه‌سار ظلمت و خضر و سكندر كرده‌اند\r\nز آرزوى مجلس عاليت سكان سپهر * ز اختران پيرايه‌ها بر چرخ اخضر كرده‌اند \r\n\r\nدر جواب قصيدهء افضل الدّين خاقانى شيروانى\r\n گردون ز رخ چو زلف چليپا برافكند * بر چهر خويش چادر ترسا برافكند\r\nباد سحر كه نايب انفاس عيسويست * بر سطح خاك رسم مسيحا برافكند\r\nگردون به كتف جبهء خورشيد بركشد * و اين خلعت مرصع ديبا برافكند\r\nاز ملك خود چو مير حبش را برون كند * گردون بساط عيش مهنّا برافكند\r\nطرحى كه برفكند وى از گنجهاى زر * از يك سبيكه سيم زراندا برافكند\r\nدر بزم خويش ساغر زرين درآورد * در جام خويش لالهء حمرا برافكند\r\nمانا كه چرخ جوهرى پاك دانش است * در دربهاى گوهر يكتا برافكند\r\nيا آنكه شب‌رويست كه آهخته تيغ ديد * از بيم جان گريزد و كالا برافكند \r\n\r\n","description":"","footnote":"","page_name":" 1632 ","page_number":192},
  {"content":"\r\n\r\n يا بيع يوسف است و زليخاى روزگار * گنجينه‌هاى خويش به يك جا برافكند\r\nنىنى كه از براى نثار ره امير * گنجور چرخ لؤلؤ لالا برافكند \r\n\r\nايضا مطلع الثانى\r\n گيتى چو راز خويش به صحرا برافكند * بر خاره فرش سندس و خارا برافكند\r\nخاك آن بساط باده به آن خشك زاهدى * تردامنى نگر كه چه رسوا برافكند\r\nمينا به دست غنچهء رنگين فرونهد * صهبا به جام لالهء حمرا برافكند\r\nهر لحظه برفزايد بر رونق زمين * تا بر سپهر طرح معادا برافكند\r\nآن از ضمير فكر سكندر كند پديد * اين از نهاد مخزن دارا برافكند\r\nبهر سپاه ناميه بر هيئت لوا * بر دوش سر و حلهء خضرا برافكند\r\nهم چاووشى به سوسن گويا عطا كند * هم شحنگى به نرگس بينا برافكند\r\nگاهى ز سبزه تيغ به مريخ بركشد * گاهى ز غنچه تير به جوزا برافكند \r\n\r\nالمطلع الثالث\r\n ترسم كه رسم ملت ترسا برافكند * يارم به رخ چو زلف چليپا برافكند\r\nدر هر دلى كه عشق وى آنجا فكند رخت * بيچاره عقل رخت به صحرا برافكند\r\nعقلى كه گفت دل به دو گيسوى او مده * گو باش تا كه دست به يغما برافكند\r\nنايد به بر ز موج سرشكم ز بيم آن * كاين سيل بىكرانه‌اش از جا برافكند\r\nكاش از معين ملك و امين ملك همى * آموزد و گذار به دريا برافكند\r\nآن سرورى كه جوهر برنده تيغ او * شاخ صور ز بيخ هيولا برافكند\r\nمشكل كه امهات دگر بارور شوند * گر يك نگاه خشم بر آبا برافكند\r\nصوت صرير كلكش در بزمگاه چرخ * از چنگ چنگ زهرهء زهرا برافكند\r\nرأيش اگر مدد نكند آفتاب را * بر روز كسوت شب يلدا برافكند \r\n\r\n","description":"","footnote":"","page_name":" 1633 ","page_number":193},
  {"content":"\r\n\r\n\r\nو له\r\n چون سحرگه از دل شب آفتاب آمد پديد * شاهدى گفتى به كف جام شراب آمد پديد\r\nاز معنبر بستهء كافور خالص شد برون * از شبه‌گون حقهء ياقوت ناب آمد پديد\r\nبيضهء طاوسى از زير غرابى شد عيان * گوهرافشان تيغى از نيلىقراب آمد پديد\r\nيا كه شب بودى چو دودى بس سيه همچون شبه * زان فروزان آتشى با التهاب آمد پديد\r\nيا تو گفتى جيش فرعونى شد اندر نيل غرق * بىزيانى پيكر موسى ز آب آمد پديد\r\nيا ز گرد راه همچون جرم ماه از زير ابر * فخر دوران خسرو مالك رقاب آمد پديد\r\nآن جهاندارى كه با دست و دلش ابر و محيط * اين يكى چون دود و آن يك چون سراب آمد پديد \r\n\r\nدر صفت خط و نامه و مدح ممدوح خود بزرگ بندر بوشهر دريا بيكى شيخ عبد الرسول خان عرب\r\n اى ز خطت مشكبوى خامه و دفتر * آهوى كلك تو داده نافهء اذفر\r\nديده به معنى نيفكند كسى از لفظ * بس‌كه به الفاظ بسته كلك تو زيور\r\nسحر بيان تو خامه از كف مانى * بشكند و دركند به ناخن آذر\r\nگوش چه خونها خورد ز غيرت ديده * كز چه نياراست ديدن آن خط دلبر\r\nگرنه گهر باشد آنچه زاده ز كلكت * بهر چه فاسد شود در آب چو گوهر\r\nكلك تو شاهيست كاو قلمرو خط را * كرده مسخر هم از سياهى لشكر\r\nخضر و سكندر شدند كلك و بنانت * خضر به مقصد رسيد و ماند سكندر \r\n\r\n","description":"","footnote":"","page_name":" 1634 ","page_number":194},
  {"content":"\r\n\r\n طرفه كز آن چشمه‌اى كه خورد چشانيد * غير سكندر برو ميان همه يكسر\r\nاز دوسه انگشت تست ور نه كه ديد است * از دوسه انگشت كلك اين همه شكر\r\nمقله بىمقله بىتراشهء كلكت * هر سر مژگان او بر او شده نشتر\r\nوصف بنانت بس اين‌قدر كه نگارد * شعر مرا در مديح صدر مظفر\r\nآنكه حديث وى از عذوبت الفاظ * نسبت ملح اجاج داده به كوثر\r\nآيت نصرت نوشته بخت به تيغش * اعجميانش دهند نسبت جوهر\r\nجام جهان‌بين نهاده چرخ به دستش * بىخردانش نهند تهمت ساغر\r\nنام ترا بر سفينه گر بنگارند * با صفت حلم تو نخواهد لنگر\r\nبحر نهد گر ز حد خويش برون پاى * اين حركت بر خلاف خويش به مشمر\r\nآيد هر بامداد از مدد مد * پيش تو همچون فقير پيش توانگر\r\nمايه ز دست تو يافت ور نه برفتى * آب وى از ابر زان سخاوت بىمر\r\nشكر كه جود از كف تو ديد و نياموخت * ور نه به توفان شدى زمانه سراسر\r\nفتح‌الاسلامت آن حصار كه افراشت * سعى تو بر آب بهر دين پيمبر\r\nهمچو عروسيست با جهاز و ليكن * مىنرود جز به كفو خويش به شوهر\r\nفلك فلك را بمرد بشمرد و بس * زان كه همين چهر ازو نهفته به چادر\r\nاين نه سفينه است خود عصاى كليمست * زين‌سان كز وى شكافت لجّهء اخضر\r\nباز نيايد به هم چو زخم حسامت * هرچه ز دريا شكافت درگه معبر\r\nچو تو نشستى در اوى و غرق نگرديد * باك ندارد خود از مخاوف ديگر\r\nزان كه دو بحر گران به زير و زبر داشت * اى تو ز دريا فزون به طبع توانگر\r\nخواندى و كردم خلاف و اين نه خلافست * كس به خطر خويش را نيفكند اندر\r\nدست تو ابر و مرا نه طاقت توفان * طبع تو دريا و من نه مرد شناور\r\nابرى كاو چون به خاك قطره فشاند * سيل نوالش فتد به جمله كشور\r\nبحرى كاو چون به چار موجه درافتد * غرقه احسان كند جهان را يكسر\r\nمن به ديار خود از كف تو مخوفم * كم نه بناگاه سيل بگذرد از سر\r\nليك اگر بيم جان بود ز تو كس را * كشته آن دست به كه كشته خنجر \r\n\r\n","description":"","footnote":"","page_name":" 1635 ","page_number":195},
  {"content":"\r\n\r\n تا نسزد جلوه خار را به رياحين * تا نرسد حمله كور را به غضنفر\r\nنزد ارادت هرآن‌كه با تو نبازد * باد درين شش‌جهت چو مهرهء شش‌در \r\n\r\nو له ايضا\r\n آمد افروخته با رخ همچون قمر * طرهء او تا به دوش گيسوى او تا كمر\r\nساخته چوگان ز عود برده ز خورشيد گوى * بافته از مشك دام كرده شكار قمر\r\nآن دو هلالش به سر و تيغ كشيده به ماه * آن دو عقيقش به گل راه زده بر شكر\r\nرفتم و آوردمش بادهء گلرنگ پيش * نار كليم از فروغ باد مسيح از اثر\r\nدر تن دانش توان در سر انديشه هوش * رهزن كالاى جهل آفت جان حذر\r\nچون پرى از شيشه‌اش جاى نمودم به جام * تا چو شهاب افكند ديو غمش را شرر\r\nجام مى تلخ را بر لب شيرين نبرد * روى ترش كرد و گشت زهرفشان از شكر\r\nگفت تو بس بخردى چند خورى ريو ديو * برتر ازين است كام گام بنه پيشتر \r\n\r\nدر مدح فرمانفرماى فارس شاهزاده حسينعلى ميرزا\r\n آن بخت كو كه از اثر نالهء سحر * آن ماه در سفر شده باز آيدم ز در\r\nاز تاب مهر ماهش در حالت خسوف * وز گرد راه شامش در كسوت سحر\r\nبىخوابى رحيل در آن نرگس كحيل * از شب نخفته چشم منش كرده باخبر\r\nمانند بخت من كه سپيدى فروشدم * از گرد ره به طرهء شبرنگ او اثر\r\nبنشينم وز سختى هجران سخن كنم * گويد كه وقت نيست ازين قصه درگذر\r\nبرخيز و ساز ره كن و بر باره برنشين * كاينك خدايگان تو مىآيد از سفر\r\nبرخيزد و به زين كشد آن رخش تيزگام * كز خاورش بود قدمى تا به باختر\r\nمن برنشسته بر وى و رانم به صد شتاب * برقم نه بر نشانه و وهمم نه براثر\r\nفرسنگكى چو پيشترك رانم آيدم * گردى به چشم نور دل و بينش بصر \r\n\r\nدر تهنيت عيد نوروز سلطانى\r\n گردد عيان ز گرد سليمان روزگار * بادش مسخر آمده زان خنگ ره سپر \r\n\r\n","description":"","footnote":"","page_name":" 1636 ","page_number":196},
  {"content":"\r\n\r\n خورشيد را گذار است بر نقطهء ربيعى * شد چرخ و خاك همسنگ شد روز و شب برابر\r\nبرخيز و شو به بستان كز فيض ابر نيسان * از لاله باغ مينوست وز ژاله بركه كوثر\r\nگشته چكاو مطرب گرديده سرو رقاص * آورده غنچه مينا پيموده لاله ساغر\r\nگويى زبان سوسن در مدح شاه شد باز * كز ژاله در دهانش افكنده ابر گوهر\r\nغلمان‌صفت غلامان هر سو ستاره بر پا * آن را عبير در كف اين را به دست مجمر\r\nوان بوالعجب رسن‌باز بر ريسمان ستاده * پايش ببند و مىبست بر پايبند ديگر\r\nبيم فتادنش بود گويى كه بود لرزان * همچون دل فگارم در تاب زلف دلبر\r\nبس توپ آتشين دم در پيشگاه ايوان * تندر صفت در افغان تنين روش بر آذر\r\nاسكندر ملك قدر كيخسرو فلك صدر * از روى چون مه بدر وز راى مهر انور\r\nبهرام زهره عشرت كيوان مشترى راى * مهر عطارد آيين بدر هلال خنجر\r\nروز دعا كه گويى دشت ستيز باشد * از دار و گير گردان چون گيرودار محشر\r\nآرام و عافيت را گر كس نشانه جويد * اندر دم نهنگ است يا پنجهء غضنفر\r\nناوك مكان نگيرد چون عشق جز كه در دل * شمشير جان سازد چون تاج جز كه در سر\r\nبرد به هركه آيد شمشير و مى نداند * كاين هست فرق دارا يا پهلوى سكندر\r\nترسان ز سهم رمحش اندر سپهر رامح * گريان ز بيم تيغش در آسمان دو پيكر\r\nعار آيدم كه گويم شيرانش در كمندند * بىجان كمند خسرو چون آورد به چنبر \r\n\r\nفى المدح و الثناء\r\n اگر سپهر هنر پرورد محيط سخا * تو آن محيط سخايى و آن سپهر هنر\r\nدو چيز تو نبود خالى از دو چيز همى * كف تو از گهر و درگهت ز دانشور\r\nمجره بر سر بحر سپهر پل گشته است * بدين اميد كه راى تواش كند معبر\r\nبه بوستان به هواداريت عجب نبود * كه غنچه سر زند از شاخسار با خنجر\r\nدو دايه باشد عدل و سخاى تو كه چو طفل * جهان و خلق جهان را گرفته‌اند به بر \r\n\r\n","description":"","footnote":"","page_name":" 1637 ","page_number":197},
  {"content":"\r\n\r\n\r\nفى اللغز و المدح السلطان الاعز\r\n بنگر آن سلطان به فرق اندرش تاج زرنگار * پاى او در قير و بر اورنگ زرينش قرار\r\nلشكر خود را كشد آنگه كه گردد تيغ‌زن * پيكر خود را برد وقتى كه گردد نيزه‌دار\r\nنيست پروين و چو تابد مهر ماند بىفروغ * نيست خفاش و چو شد خورشيد گردد آشكار\r\nسوزد و اين طرفه كش بر آتش ار آبى زنى * بر جزء شد زار و از پيكرش جان گيرد فرار\r\nگر سليمان نيست در صرح ممرد از چه روست * ور سليمانست چون بادش نباشد سازگار\r\nگلبنى بىخار و جز يك گل درو بشكفته نيست * گر كنيش آهنگ چيدن يا بى از وى نيش خار\r\nتا سحر گريان و سوزان در قيام است و سحر * سرش برند اينت مزد زاهد شب‌زنده‌دار\r\nزادهء زنبور و مارى در درون دارد مقيم * بس عجب نبود كه دارد خصلت زنبور و مار\r\nگويى ابراهيم را ماند كه با آتش خوشست * وين عجب كو دشمن نمرود سوزد در شرار\r\nچون عصاى موسوى باشد كه گرديد اژدها * ليك اين طرفه است كو از نيل نتواند گذار\r\nبا همه عزت ستاده تا سحر هر شب به پا * چون پرستاران بزم خسرو جم اقتدار \r\n\r\nدر جواب قصيدهء خاقانى شيروانى و مدح حاجى ميرزا ابو القاسم شيرازى\r\n مرا پيرى جوان‌بخت است و من طفل زبان دانش * شكسته زان سخن گويم كه نغز آيد ز طفلانش\r\nدرست اين نقل من نقليست كش اشكسته به باشد * بلى اين آب دندانست و باشد باب دندانش\r\nمرا مادر پدر بودند طبع و نفس و من بودم * از آن مادر پدر در رنج چون يوسف ز اخوانش\r\nفطامم را نخست از تلخى عيش و سيه‌روزى * به مادر گفت كاندايد به صبر و دوده پستانش\r\nهمىدون چون پدر را يافت دون‌طبع و فرومايه * مرا در تربيت خو باز كرد از آب و از نانش \r\n\r\n","description":"","footnote":"","page_name":" 1638 ","page_number":198},
  {"content":"\r\n\r\n بگفت اين بىبها گوهر نه دريا نه صدف خواهى * يكى در يتيم است اين و بايد تاج سلطانش\r\nخرد را پس به من بگماشت گفت اين را ادب فرما * مرا گفتا مكش سر چون قلم از خط فرمانش\r\nخرد كاف كفايت يافت چون بر سر از آن پيرم * مرا چون دال جا فرمود در صدر دبستانش\r\nشكسته از زبانم نسخ كرد و بست بر كلكم * به آيينى كه چون ياقوت لالا گشت ريحانش\r\nهمم اسرار هيئت گفت با احكام و ادوارش * همم تعليم منطق كرد با اشكال و برهانش\r\nهمه از بوستان جان من بشكفت آن گلها * كه تخم افشاند چندى پيش ازين در خاك يونانش\r\nشدم چون خيك مستسقىوش از پيمانه‌اش اما * نبودش در سبو آبى كه جان مىبود عطشانش\r\nفسردم كم‌خرد ننشاند آتش با همه سردى * كه مدقوق ايچ ندهد سود سرماى زمستانش\r\nچو سردم يافت دانست آذرى باشد بكانونم * كه ننشاند شرار ار سيل بارد ابر نيسانش\r\nبه تكميلم شريعت را به خود همدست كرد اما * چو شرع آميخت با وسواس بينى جمله نقصانش\r\nچو آب از چشمه آهن زهد مرگست جانور را * اگرچه خوانده است ايزد حيات جان حيوانش\r\nسخن گرچه ز لقمانست و جان را لقمهء حكمت * چو ز استيلاى بت گويد نگويى جز كه هذيانش \r\n\r\n","description":"","footnote":"","page_name":" 1639 ","page_number":199},
  {"content":"\r\n\r\n سروشم گفت ننيوشى وصال اين غره غولان * كه مرغ سدره نبود لانه بر شاخ مغيلانش\r\nشريعت زبدهء عشقست و دردا و بود كوثر * مياميز ار تميزى باشدت با ميز شيطانش\r\nبه گوشم از سروش آمد چو نام عشق و اوصافش * چنان گشتم كه آيد دردمندى بوى درمانش\r\nخرد را گفتم آن عشقى كزو هركس سخن گويد * نهان از تست يا دارى ز من چون گنج پنهانش\r\nچو نام عشق بردم عقل همچون شعله سركش شد * چنو شيرى كه آتش در زنى اندر نيستانش\r\nتو گفتى غول را راندم به سر شمشير لاحولش * تو گفتى ديو را خواندم به بر آيات قرآنش\r\nبگفتا گر سلامت خواهى از عشق اى پسر بگذر * كه هركس روى او بيند نه سر بينى نه سامانش\r\nيكى درياست توفان‌زا كه چون موج آورد باشد * چو دريا نوح در تب‌لرزه از تشويش توفانش\r\nنگردد رام با كس تا نگردد نام چون ننگش * نسازد وصل با كس تا نسازد كفر ايمانش\r\nكمالى را كه از عين الكمالش لام اندودم * كشد از سركشى بر سر چو بيند نون نقصانش\r\nكسى را كو كند ممسوس بدنامى است تعويذش * دلى را كو كند مجروح جانبازيست درمانش\r\nبه مغزى كو مكان گيرد كند با شور مجنونش * به مصرى كو وطن سازد كند با قحط كنعانش \r\n\r\n","description":"","footnote":"","page_name":" 1640 ","page_number":200},
  {"content":"\r\n\r\n اسيرش بستهء بندى كه خوانى زلف طرارش * شكارش خسته تيرى كه گويى چشم فتانش\r\nسر مويى نه و مويى نيرزد تاج جمشيدش * كف خاكى نه و بادى بود ملك سليمانش\r\nحريف لاابالى مىپذيرد يار بىپروا * ز كفر كافرش ننگست و اسلام مسلمانش\r\nبه نقصان از كمالى كش بود كس را نيالايد * نه شيطان را ز انكارش نه آدم را ز عصيانش\r\nگروهى پيروانش آرزو دشمن كه هريكشان * به سر خصى كنند ار هيچ باشد راى سامانش\r\nمرا فكر هزاران‌ساله هردم رنجه مىدارد * وز اينان هرك را بينى نبينى فكر يك آنش\r\nز تحذير خرد انديشهء عشقم فزود آرى * هرآنچ از وى شود ممنوع جويد بيش انسانش\r\nبه گوشم خورده بود اين نكته از آزاده وقتى * كه معنى دانه و جز عشق صورت نيست بارانش\r\nنگشته خستهء صورت نيابد مرهم معنى * چو يوسف سلطنت خواهد ببايد رنج زندانش\r\nبدين اميد بستم دل به مهر روى مه‌رويى * كه گويى مهر گويى بود پيش زلف چوگانش\r\nبسا رنجا كز او جان برد و هم نگسست پيوندش * بسا جورا كز و دل ديد و هم نشكست پيمانش\r\nبه آخر هم به حكم سرنوشت از وى جدا ماندم * كه صورت گرچه پايد دير يا بى زود پايانش \r\n\r\n","description":"","footnote":"","page_name":" 1641 ","page_number":201},
  {"content":"\r\n\r\n چو از صورت شدم لا بدره بىصورتى پيما * بيابانى به پيش آمد مغيلان نيش غيلانش\r\nبه هر سو رهزنى كز دست دستانش حذر كردن * مسافر گر شدى سيمرغ يارانى و امكانش\r\nهمه بر صورت ياران ولى بر سيرت ماران * كجا مار است از شيرين‌زبانى زهر دندانش\r\nشده هريك چو اشتر پشم‌پوش و كف به لفج اما * بكول از بار كج‌لولست كوهى جاى كوهانش\r\nيكى در كشف اسرار و همان اسرار ستارش * يكى در شرح توحيد و همان توحيد خذلانش\r\nبلى محرور اگر نوشد عسل او را زيان دارد * به قرآن وصف اگر فيه شفاء گفته يزدانش\r\nقرينم گر نبودى لطف حق و همت پيران * به هريكشان قرين بودم كنون بودم ز اقرانش\r\nكه دين و كفر مرجان را لباسى مستعار آمد * اگر زيور كنى زينش و گر خلعت دهى زانش\r\nشنيدم پيرى و عاشق شدم بر نام مسعودش * شنيدم خضرى و عطشان شدم بر آب حيوانش\r\nچو ديدم روى او ديدم خرد را نيز حيرانش * چو خوردم آب او ديدم خضر را نيز عطشانش\r\nنه مردى ژرف دريايى نه پيرى پهن كيهانى * به هريك قطره دريا درج ديگرگونه كيهانش\r\nبه كانون درونش آذرى ديدم فروزنده * ز بىپروايى آذر يكى بد با گلستانش \r\n\r\n","description":"","footnote":"","page_name":" 1642 ","page_number":202},
  {"content":"\r\n\r\n دمار از مار نفس عالم او بارش برآورده * عصا گرديده ثعبان نى عصا گرديده ثعبانش\r\nمقيم كوى او گشتم چو در باغ جنان آدم * دريغ آن باغ كاخر داغ كرد افسون شيطانش\r\nبهشتى بود و در من لوث هستى ديد و شد دوزخ * به من با مار و كژدم شد بدل حورى و غلمانش\r\nچو جان فرسودم از هجران دگر ره خواندم از احسان * نه از شايستگى كان نيز نوعى بود ز احسانش\r\nنمود آن رخ كز آن بر چشم من عالم دگرگون شد * مگر صبح قيامت سر زد از چاك گريبانش\r\nچو گم گشتم درو ديدم همان پير نخستينش * كه اندر جامه‌اش مىديدم و امروز عريانش\r\nهمان عنوان منشور قدم يعنى ابو القاسم * كه بر منشور هستى شد حقيقت نقش عنوانش\r\nيكى چرخ است پراختر يكى كانست پرگوهر * حقايق اختر چرخش معارف گوهر كانش\r\nولى آن مردم چشم ار نهفت از مردم چشمم * بجانش كز درون دل بود پيوند با جانش\r\nچو حسن تن به جان به ديار عاجز بودم از وصفش * كنون چون جان محض آمد چه وصف آرد سخن‌دانش\r\nهمه در باغ رضوان خواستم گفتم مكان او را * چو او در قبهء يزدان چه حاجت باغ رضوانش \r\n\r\nدر صفت باغ و عمارت فرمانفرما\r\n باغى تبارك اللّه زاب و هواى خوش * شايد اگر بخوانم فردوس ديگرش \r\n\r\n","description":"","footnote":"","page_name":" 1643 ","page_number":203},
  {"content":"\r\n\r\n در سايه بام سدره ز اشجار دلكشش * در جلوه جرم زهره ز ازهار ازهرش\r\nآويخته به ياد قد خوشخرام خويش * هر سو دلى صنوبرى اندر صنوبرش\r\nنارنجش از زمرد طاقى فراشته * طاق زمردين فلك پست در برش\r\nدر دامن سپهر ترنجى ازو فتاد * هر صبح جلوه مىدهد از طرف خاورش\r\nدروى يكى عمارت عاليست كز علو * سقف محدب فلك آمد مقعرش\r\nدزديده چرخ همچو كشف سر ز بيم آنك * سنگى ازو فروفتد و بشكند سرش\r\nره در درونش جويد نعش فلك مگر * باشد ز حادثات پناه سه دخترش \r\n\r\nدر مدح محمد مهدى خان متخلص به شحنه و صفت پريشانى مردم\r\n نه خسته راست به مرهم نه تشنه راب زلال * چو اشتياق به شحنه خاصه وصال\r\nسپهر قدر اميرى كه با سياست اوست * ستاره گام‌شمار و زمانه تنگ‌مجال\r\nنشاط او به فقير است و عشق او به كرم * نگاه او به نياز است و گوش او به سؤال\r\nهمىبنالد كوه از عطاى او به گهر * همىبلرزد بحر از سخاى او به لآل\r\nبه‌هيچ‌روى درو حرص و آز نيست جز اين * كه سير مىنشود هيچ طبع او ز نوال\r\nبدين دقيقه‌شناسى و نكته‌دانى چيست * كه فرق مىنگذارد ز سيم تا به سفال\r\nبه غير او كه خداوند كلك و شمشير است * به يك سپهر عطارد كسى نديد و هلال\r\nز كوه اروند ار خنجر و حسام ترا * همىكنند فسان و همىزنند صقال\r\nز دامنش بدمد تيغ جاى سبزهء تر * ز چشمه‌اش بزهد خون به جاى آب زلال\r\nهرآن زمين كه از آن چوب نيزه تو برند * گياه آن‌همه اندر صفت بود قتال\r\nسليح خصم به كين‌توزى تو دانى چيست * پر عقاب كه هم بر عقاب گشت و بال\r\nبه مهر مه كه هوا از و با چو كانون شد * بسوخت تفش پرنده را همى پروبال\r\nگشاده خاك ز هر سو دهن ز دخمهء گور * چو اژدهاى دژآهنگ آدمى آغال\r\nز بيم جان همه از شهر رخت برده برون * چه در نواحى دشت و چه در شعاب جبال\r\nپناه و مأمن خلقى شد از نهيب اجل * هزبر را بن دندان پلنگ را چنگال\r\nخداى داند و خلقى كه گر نبودى تو * نبود هيچ‌كس ايمن ز نهب و جنگ و جدال \r\n\r\n","description":"","footnote":"","page_name":" 1644 ","page_number":204},
  {"content":"\r\n\r\n\r\nو له\r\n سرو من گشته چو نال از غمت اى تازه‌نهال * كز چه بدر تو هلال آمده و سرو تو نال\r\nلاغرى وصف ميان بود چرا شد به سرين * درهمى درخور مو بود چرا رفت به حال\r\nباغى و باغ گهى سبز بود گاه خزان * ماهى و ماه گهى بدر بود گاه هلال\r\nبو كه آرد به منت باز به جاى گلبرگ * هر سحر منتظرم در گذر باد شمال\r\nبند بر ساعد سيمين چه زنى از ياره * قيد بر پاى بلورين چه نهى از خلخال\r\nزار و رنجورى چونان كه فسون خوانده پرى * زرد و لرزانى چونان كه خزان خورده نهال\r\nچشم‌زخم دى رهيافت به فروردينت * مگر از چهره نبود آذرت اسپند ز خال\r\nگر تو محرورى بهر چه پزشك غم تو * همه از مردمك ما بگشايد قيفال\r\nروى گلبرگ مثال تو چنان شد كه مگر * زعفران گويى آميخته با آب زلال\r\nزلف را زيبد بربند به دو تاب و شكن * خصم را بايد بفرست به دو رنج و ملال\r\nخواهى آن باغ شود خرم و آن گل سيراب * رخ به خاك قدم شاه فلك جاه به مال\r\nواى بر حال بدانديش و سيه‌رويى او * اگر از خصم كند نفرت زين‌سان كه ز مال\r\nبا زن بارور ار وصف حسامش گويند * بچه از بيم بيندازد با پيكر آل\r\nباز را تير تو باشد مگر اندر شهپر * شير را تيغ تو باشد مگر اندر چنگال\r\nكان بصيدى نجهد كش بنگيرد دردم * وان به خصمى نزند كش بندرد در حال\r\nاندر آن دم كه برانگيزد گردون دگر * نعل اسبان فلك پويه ز ميدان قتال\r\nتير را رخنه به مريخ دهد زور كمان * طبل را نعره به ناهيد برد ضرب دوال\r\nاز شتابى كه سوى چشمه شريان دارد * تا به مقصد نكند همرهى تير نصال\r\nعلم از جلوه نيارامد و مرد از ناورد * توسن از پويه نياسايد و خاك از زلزال\r\nبشكنند آنچه نشد خسته هزبران از گرز * بسپرند آنچه نشد سوده ستوران به نعال \r\n\r\nو له ايضا\r\n چون ز زمين بر فلك رسيد سر ظل * گشت سياهى فزون سپيدى زايل\r\nزنگى گفتى بروم تاختن آورد * بست اسيران بيكران به سلاسل \r\n\r\n","description":"","footnote":"","page_name":" 1645 ","page_number":205},
  {"content":"\r\n\r\n تيره غرابيست گفتى اى كه بيا كند * حوصله خود ز بچگان حواصل\r\nيا به شبه‌گون ورق ز نقرهء محلول * بسته بسى نقشهاى مصور كامل\r\nيكسو گاوى سرو كشيده و فربه * يكسو شيرى دهان گشاده و هايل\r\nجره‌عقابى دو بال در به جواهر * طرفه عروسى دو پاى در به سلاسل\r\nپيچان مارى نداده گوش براقى * چست‌سمندى نبسته زينش به كاهل\r\nتاجى هرگز نديده تارك شاهى * ساخته گويى براى خسرو عادل\r\nكاسى هرگز نگشته پر ز گدايى * داشته گويى هميشه بر در مدخل\r\nبره‌اى آكنده ران و لحمش صالح * كژدمى آهخته نيش و زهرش قاتل \r\n\r\nدر جواب قصيدهء منوچهرى و مدح نيرى شيرازى به هندوستان فرستاده\r\n چه روزى بود شوم آن روز كامد * فراقت بر هزاران مرگ حامل\r\nچو افغان عزاداران به گردون * ز هر سو برشد آواى جلاجل\r\nچو بار عشق بر جان من مست * شتربان بر شتر بربست محمل\r\nچه گويم زان بريده پى كه بادا * به رهن تيغ برانش مفاصل\r\nببردن همچو كوهش باد كوهان * به خوردن همچو كاهش باد كاهل\r\nچو فكر فيلسوف او را فراسخ * چو عمر روزگار او را منازل\r\nگلويش ميهمان كام اژدر * سرينش ميزبان ناب باسل\r\nخسك در زير پاى او رياحين * سنان در پيش چشم او سنابل\r\nبه يار هر هيونش پشت ضامن * به نحر هر نجيبش ناى كافل\r\nزبانش كاش ببريدى چو گفتى * الا يا خيمگى خيمه فروهل\r\nچه درياهاى ژرف از ديده راندم * كه در ره بودت آن درياى هايل\r\nيكى بحر فلك مانا كه در وهم * نه پايانش پديد آيد نه ساحل\r\nبه پهنا خنده‌اش بر فكر دانا * به ژرفى طعنه‌اش بر رأى غافل\r\nيكى ديوانه را ماند كه دارد * كه كف اندر لفج و پاى اندر سلاسل\r\nتو گويى عبره چشم منستى * كه بر انديشه سازد عبره مشكل \r\n\r\n","description":"","footnote":"","page_name":" 1646 ","page_number":206},
  {"content":"\r\n\r\n بس كز بومهن اين بوم لرزيد * گسست او را ز يكديگر مفاصل\r\nز شخهاى زمين خيزد بخارى * عفن چون بوى سحر از چاه بابل\r\nرسوم اين ديار ازبس تزلزل * چنان شد محو چون رسم فضائل\r\nبه زير گل همه خورشيد رويان * كه نتوان گفت مهر اندودن از گل\r\nمن و در دست دست خردسالان * دريغ آن خردى عهد اوايل\r\nبه شب از بيم ظلمت عاشق نور * به روز از تاب گرما طالب ظل \r\n\r\nدر صفت اسب به تتبع حكيم انورى گفته\r\n اى در حركت فزون ز انجم * بر چرخ ز پويه‌ات تقدم\r\nاركان تو سخت‌تر ز آهن * اندام تو نرم‌تر ز قاقم\r\nپيش نظرت بگاه جستن * شد جوى مجره جوى گندم\r\nرفته نه ز لاغرى ز چستى * از سم خياط چون بريشم\r\nبر باد گره زده ز افسون * آن كت بربسته عقده دم\r\nهمواره ز چابكيت بوده * با باد خطاب لا تنم قم\r\nجز بر حكم خديو گيتى * بر هرچه بود ترا تقدم \r\n\r\nدر صفت شراب و مدح سلطان مالك‌رقاب\r\n كدام است آن آفتاب درخشان * كه گه‌گه شود در پس ابر پنهان\r\nبه صرح ممرد چو بلقيس اما * نه شايسته بارگاه سليمان\r\nنه روحست و چون روح باشد مقامش * گهى پيكر مرغ و گه شخص انسان\r\nشب قدر باشد همانا ز خوبى * كه باشد همى در مه روزه پنهان\r\nچو او انجمن ساز گردد به محفل * چو او محفل افروز گردد به ايوان\r\nبه جام آيد و جام در دست خسرو * چو دريا به كشتى چو كشتى به عمان\r\nخداوند گيتىستان آنكه دارد * به او ناز گيتى به او فخر كيهان \r\n\r\n","description":"","footnote":"","page_name":" 1647 ","page_number":207},
  {"content":"\r\n\r\n\r\nدر صفت كتاب نظم و شعر فرموده\r\n اى خلف خاطر اى خزينهء يزدان * گوهر بحر دل اختر فلك جان\r\nآب حياتى به تيرگى متوارى * لعل نگارى نهفته در خط ريحان\r\nآمده اول ز عرش و باز بدانجا * برشده هم با براق طبع سخن‌دان\r\nباعث آزادى ملول ز انده * مايهء خوشنودى رسول ز حسان\r\nنايب آب رزى به طبع هنرمند * طبع هنرمند هم ترا شده دهقان\r\nدادهء كلكى ولى به لون چو شكر * زادهء طبعى ولى به طبع چو حيوان\r\nگشته چو عباسيان شعار تو تيره * ليك در آن تيرگى چو چشمهء حيوان \r\n\r\nدر مدح خاقان گيتىستان فتحعلى شاه مغفور گفته\r\n همچو سپهر از تو شد صحيفه پراختر * نام شه اندر ميان چو مهر درخشان\r\nتازه‌نگارى نه بلكه تازه‌بهارى * زلف و خطش غيرت بنفشه و ريحان\r\nساخته زلفش صليب بافته گويى * عيسى دارد نهفته در لب خندان\r\nديوصفت سوى لعل او كند آهنگ * جسته همانا نشان مهر سليمان\r\nعشقش موسى دل منستش دريا * يادش يوسف دل منستش زندان\r\nموسى بحرش كه ديده كورهء آتش * يوسف سجنش كه ديده حفرهء نيران\r\nساعد سيمين و پنجه‌هاى نگارين * ماهىاى اندر دهانش شاخه مرجان\r\nآن خط سبزش به گرد لعل روانبخش * خضرى اندر كنار چشمهء حيوان\r\nسوزم از هجر و حرف وصلش بر لب * آرى هر تب گرفته گويد هذيان\r\nدر دل پرحسرتم خيال رخ او * همچو پرى كو به شيشه درشده پنهان\r\nچونكه پرى در منست عذر من اين بس * گر كشم از سينه چون پرىزده افغان\r\nداور گيتىپناه فتحعلى شاه * مهبط آيات فيض و سايهء يزدان\r\nجمله ستايند تيغ و خنجر شه را * هرگز ناديده مدح گفتن نتوان\r\nكاين همه در سينهء عدو است چو كينه * وان همه در مغز دشمنانست چو پيكان\r\nچين جبين برد پيش تيغش دشمن * غافل كالماس شه نگيرد سوهان \r\n\r\n","description":"","footnote":"","page_name":" 1648 ","page_number":208},
  {"content":"\r\n\r\n گويى باد مسيح در كف شاه است * اينك رمحش چو جانور شده پيچان\r\nموسى بفكند چوب و ثعبان كردش * شاه چو بگرفت چوب كردش ثعبان\r\nرخشش بينى بگاه پويه زمينش * گويى گويى فتاده در خم چوگان\r\nهست سوارش به روز نرمى و چستى * خفته كه در خواب بسپرد همه كيهان\r\nتيغش بينى هلال چرخ ظفر را * باج فزاينده قلمرو خاقان\r\nنگذرد ايزدپرست از سر دنيا * زين‌سان چابك كه او ز خاره و سندان\r\nضامن غوغاى رستخيز مگر بود * كاين همه آشوب ساخت در صف ميدان\r\nكوه نشابور ساخت دشت مغان را * از سر روسى زهى هلال سرافشان\r\nدور نباشد كه هيچ بدر نگردد * چون نشود دور از كف شه دوران\r\nروزى كز شب سبق برد به سياهى * از چه ز شبرنگ باد پويه به جولان\r\nجوشن گردان چنان كه كوره بتابش * جوش سواران چنان كه دجله به طغيان\r\nپيكر گردان خدنگ خورده به توسن * چون به ره باد شاخهاى مغيلان\r\nگرد چه باشد كه پيش سختى گرزت * كوه بلرزد همى ز سستى بنيان\r\nمرد چه باشد كه پيش تيزى تيغت * سنگ بترسد همى ز نرمى خفتان \r\n\r\nدر تعزيت دولتشاه مرحوم و تهنيت محمد حسين ميرزاى قاجار\r\n دريغ آن آيه رحمت فرى آن سايهء يزدان * يكى پرداخته مسند يكى افراخته ايوان\r\nيكى دولتشه باسل يكى دولت ده باذل * يكى با دستگاه جم يكى با عدل نوشروان\r\nيكى بدرود كرده تخت و پهلو داده بر تخته * يكى پدرام ديده بخت و ايوان برده زى كيوان\r\nبه جاى رنج بىپايان يكى در خلد پاينده * به بوى خلد پاينده يكى در رنج بىپايان\r\nچو شمع خيزران پيكر لگن بگرفتى از قالب * چو مرغ آهنين منقار سازد آشيان از جان\r\nبه رخش اندر سواران چون پلنگ و قلهء جودى * به درع اندر دليران چون نهنگ و موجهء عمان\r\nقمر را گرد ميدان از كلف بر صفحهء عارض * فلك را خون گردان از شفق بر گوشهء دامان\r\nهم آن بر نيزه‌داران برزدى چون شعله در بيشه * هم اين بر درع‌پوشان برزند چون ماه بر كتان\r\nهنوز از زقهء زوبين آن يك كركسان تخمه * مدام از شعلهء شمشير اين يك سركشان بريان \r\n\r\n","description":"","footnote":"","page_name":" 1649 ","page_number":209},
  {"content":"\r\n\r\n\r\nو له\r\n چو شاه شرق بپرداخت اين بلندايوان * گهرنگار شد اين لاجورد شادروان\r\nفرو در آب شد اين زورق گسسته طناب * و زو بر آب هزاران حباب گشته عيان\r\nمگر به حقهء خور مشك سوده بوده نهفت * كه درشكست و سياهى فروگرفت جهان\r\nچو نيك درنگرستم در آن سياهى بود * ز ريزه‌ريزهء آن حقهء شكسته نشان\r\nمرا ز روى نظر با خرد سؤالى رفت * در آفرينش اين برفراشته ايوان\r\nهرآنچه گفتمى از سنتم بدى حاجت * هرآنچه گفتى از فكرتش بدى برهان \r\n\r\nدر شكرگزارى انعام وزير كه جاريهء حبشيه به جهت او فرستاده بود\r\n دوش چون گشت جهان از سپه زنگ سياه * از درم آن بت زنگى به درآمد ناگاه\r\nبا رخى غيرت مه ليك به هنگام خسوف * خنده بر لب چو درخشى كه جهد ز ابر سياه\r\nبينيش چون الف اما به سرهاى دهن * ابرويش همچو يكى مد كه نهى بر سر آه\r\nهمچو نرگس كه به نيمى شكفد در دل شب * چشم افكنده به صد شرم همىكرد نگاه\r\nلب چو انگشت ولى نيمهء انگشت آتش * مو چو سرطان ولى چون شب سرطان كوتاه\r\nچون يكى شب كه دو روزش به ميان درگيرند * مىخراميد وز آصف دو وشاقش همراه\r\nگفتم اى از رخ تو گشته شب من شب قدر * وى به زلفين تو آورده شب قدر پناه\r\nاى تو با بخت من سوخته توام زاده * زى برادر به شب تيره كه بنمودت راه\r\nهر زمان بر من و بر كلبهء من مىنگريست * آه مىزد كه به دوزخ شده‌ام وا غوثاه\r\nخانه‌اى حجرهء او هفت و مقيمش هفتاد * سفره‌اى گرده او پنج و بگردش پنجاه\r\nمطبخى ديد به مانند يكى بيضه سفيد * روزنش ليك ز دود دل اطفال سياه\r\nآن يكش گفت كه بىآرد بزن نان به تنور * وان يكش گفت كه بىدلو بكش آب از چاه\r\nخواست دستاس يكى گفت كه بر بام فلك * جست گندم دگرى گفت كه در خرمن ماه\r\nاز من و خانهء من شد همه نوميد چو ديد * كه همه چيز ضعيف است مرا حتى الباه\r\nعاقبت گفت چه گويى چه كنم با همه طعن * گفتمش از كرم صدر جهان جوى پناه \r\n\r\n","description":"","footnote":"","page_name":" 1650 ","page_number":210},
  {"content":"\r\n\r\n\r\nو له ايضا\r\n شبى ديدم به خواب خوش كه با من بخت يارستى * مى اندر دست و گل در جيب و دولت در كنارستى\r\nبه قامت مرحبا گفتى مگر سرو روانستى * به عارض حبذا گفتى مگر باغ بهارستى\r\nدو رسته گوهر تابانش در درج عقيقستى * دو دسته نوگل خندانش در مشك تتارستى\r\nهمش گاه تكلم گوهر اندر لب نهانستى * همش گاه تبسم لؤلؤ از لعل آشكارستى\r\nنشست اندر بر من در كنارش شيشهء صهبا * تو گفتى آفتابى آفتابش در كنارستى \r\n\r\nو له ايضا\r\n به پيش هركه برم شكوه از پريشانى * كند حمايت زلفت زهى مسلمانى\r\nبروز مىننمايد هلال و طرفه كه تافت * هلال ابرويت از آفتاب پيشانى\r\nبه غير عارض تو گوى آفتاب كه ديد * كه مارهاى سياهش كنند چوگانى\r\nتو آفتاب زمينى و ماه خاك ولى * نه ماه نخشبى و آفتاب كنعانى \r\n\r\nدر مدح خاقان جنت‌مكان فتحعلى شاه قاجار طاب ثراه\r\n نفس آرزوى جنت اعلى كند همى * گويى بساط شاه تمنا كند همى\r\nداراى عهد فتحعلى شاه كآسمان * گردش به عهد او به مدارا كند همى\r\nمهرش ز عفو زاده و خشمش ز احتمال * زان گاه خشم و قهر مدارا كند همى\r\nاز ضرب گرز جرم ثريا كند چو ماه * بازش به نوك تير ثريا كند همى\r\nاز تيغ شاه خصم به مريخ شكوه برد * كاين كج‌نهاد بين كه چه با ما كند همى\r\nگفتا گر اين جلادت و اين دست و قبضه است * انصاف شاه با تو مدارا كند همى \r\n\r\n","description":"","footnote":"","page_name":" 1651 ","page_number":211},
  {"content":"\r\n\r\n روزى كه روز كسوت شبگون به بر كند * چرخ از غبار گونه چو غبرا كند همى\r\nزان شنبليدزار كه رخسار دشمن است * تيغش حصار لالهء حمرا كند همى\r\nغواص بحر رزم ز ارواح كشتگان * پيوسته غوص لؤلؤ لالا كند همى \r\n\r\nدر مدح مهاراج راجه چند و لعل صاحب‌اختيار دكن\r\n به خواب دوش چنان ديدمى كه دريايى * زمانه طول و خرد عرض و وهم پهنايى\r\nهمىنمود سپهر حباب شكل بر او * بدان صفت كه حبابى به روى دريايى\r\nهمىفشاند گهرها به من كه پرتوشان * نماند فرق ميان نهان و پيدايى\r\nاز آن گذشته دگر ديدمى كه فردوسى * نشاطپرور و غم‌كاه و شادىافزايى\r\nدميده سرخ‌گل از شاخسار خرم او * چو ياد گل‌رخى اندر ضمير دانايى\r\nمرا از آن‌همه گل جيب و دامن آموده * چو غازيى اى به بدخشان فكنده يغمايى\r\nز خواب جستم و زين هر دو هيچ با من نه * چنان شدم كه سراسيمه‌اى و شيدايى\r\nكه ناگهان به من آمد ز دار ملك دكن * خجسته فال بريدى فرشته سيمايى\r\nنويد او همه اين كز محيط جود و سخا * ترا سفينه‌اى آمد به مايه دريايى\r\nبگفت و برد به جيب اندرون چو موسى دست * برون كشيد به همراه دست بيضايى \r\n\r\n","description":"","footnote":"","page_name":" 1652 ","page_number":212},
  {"content":"\r\n\r\n منش گرفتم بوسيد و برنهاد به سر * كه بد ز طرفه خديوى شگرف تمغايى \r\n\r\nقصيدهء موسوم به آب زندگانى در تحقيقات و مدح خواجهء بزرگ حاج ميرزا ابو القاسم\r\n شب دوشين كه بودم تكيه بر بالين تنهايى * به مغزم انجمن بود از چه از افكار سودايى\r\nبنات خاطرم همچون بنات النعش پركنده * به هر ساعت به هرجايى چو شاهدهاى هرجايى\r\nگهى بودم پشيمان از چه از ايام نادانى * گهى بودم پريشان از چه از وسواس دانايى\r\nشمردى گه خرد را خاطرم كاين پيك آگاهى * نهادى گه جنون را ديده‌ام كاين كحل بينايى\r\nگهى با آب مىگفتم كه الحق مايه را زيبى * گهى با خاك مىخواندم كه لاشك ماده را شايى\r\nطبايع را به غفلت دادمى نسبت به سالارى * كواكب را ز حيرت بستمى تهمت به دارايى\r\nبه وهم اندر خيالى خواندمى گاه آفرينش را * چو سوفسطايى از بىدانشى و بادپيمايى\r\nچو گبرانم دگر ره ديدهء احوال چنان ديدى * كه از اهريمن و يزدان بود زشتى و زيبايى\r\nدرآمد ناگهان خضر همايون مقدمم از در * چو عور بينوايى را بديمه خلعت شايى\r\nنهانى ريخت در كامم از آن آبى كه در كامش * نهانى ريخت در ظلمات و كردش روح بخشايى \r\n\r\n","description":"","footnote":"","page_name":" 1653 ","page_number":213},
  {"content":"\r\n\r\n و زان پس گفت كى ذرات را هستى طفيل تو * بدين‌سان زنده چون در دخمه اين مردگان پايى\r\nتويى عنقاى قاف قرب و دارى هسته از دانش * غراب‌آسا چه خو كردى بدين مردار دنيايى\r\nبه عجزش گفتم اى اصل بدى وى مايه رحمت * كه از آيينهء هستى به صحبت زنگ بزدايى\r\nيكى عمرى اسير چارميخ آخشيجانم * اسير چارميخ آخشيجان را چه فرمايى\r\nبگفت آن لحظه ترياقت رسد به رسم اين افعى * كه در تجريد و ترك از پوست چون افعى برون آيى\r\nبگفتم كآنكه را آرى ز جايى ديده بربسته * به خود كى بازگردد گرچه او را ديده بگشايى\r\nبگفتا برگزين پيرى كه ره‌دان باشد و رهبر * كه با اين سهمگين ره خويش برنايى به برنايى\r\nبگفتم راه دانان ديده‌ام بينا و روشندل * جز اين بر من نيفزودند كاندر خدمت‌افزايى\r\nبگفت اين رهبران دور از تو دزدانند در اين ره * به دريا كى نمايندت ره اين غولان صحرايى\r\nهوس‌رانان به تهمت كرده در بر لبس حق‌جويى * مگس‌گيران به حيلت بسته بر خود نام حلوايى\r\nهمه طاووس‌پيكر پاى ايشان نفس شيطان‌خو * چو مار اندر درون بنهفته پاى خود ز رعنايى\r\nنه اندر طره‌شان بينى به غير از دام طرارى * نه در سجاده‌شان يا بى بجز زنار ترسايى \r\n\r\n","description":"","footnote":"","page_name":" 1654 ","page_number":214},
  {"content":"\r\n\r\n زمين بوسيدمش كاى چون فلك در ديبه خضرا * چه باشد كم چو اختر جادهء تحقيق بنمايى\r\nچو عجزم ديد خندان گفت‌بسم اللّه مهيا شو * شدم بى جا به جويايى شدم بىپا به پويايى\r\nبيابانى به پيش آمد كه جز با خضر پيمودن * به عمر خضر طى آن نبد ممكن به تنهايى\r\nدرو بد كاروانى كشن و سير هريك اندر وى * به مقدار جوى در سالها و آن هم به پهنايى\r\nمرا گفت اين بيابان دنيى است و ساكنان او * كه با صد جهد گامى طى كنند آن نير نكبايى\r\nره ديگر سپرديم از نخستين ژرف‌تر صدره * درو قومى سبك‌پى برق‌وش در راهپيمايى\r\nبه غل غول قومى با همه مكر و دغل‌سازى * بدام ديو جمعى با همه تاب‌وتوانايى\r\nبگفتا عالم وهم و خيالست اينكه سكانش * برون ننهند ازو گامى بدين چستى و كوشايى\r\nگذشتم پس به دريايى كه اين نه چرخ پهناور * صدفهاى كهينش را كمر بستى به لالايى\r\nز بس پهناورى چرخش زيان ديدى ز غواصى * ز بس بىغايتى وهمش گمان بردى به مبدايى\r\nدمان در وى نهنگى آتشين كاندر عجب رفتم * از آن آتش كه در آبش چسان باشد شكيبايى\r\nعجب‌تر آنكه گر بگشاديى اى كام از تنومندى * فروبردى چو كمتر لقمه‌اى درياى و دريايى \r\n\r\n","description":"","footnote":"","page_name":" 1655 ","page_number":215},
  {"content":"\r\n\r\n بگفتا خضر كان دريا و ماهى عقل و عشق آمد * نگر گر مرد راهى تا بدين حالت نه پروايى\r\nكه اينان پيشكارانند هريك آفرينش را * يكى در صاف آلايى يكى در دردپالايى\r\nهزاران‌ساله ره زين بيشتر با وى بپيمودم * كه هر گاميش عمر خضر بايستى كه پويايى\r\nكه تا پيش آمدم شهرى كه بگراييده سكانش * به نادانى ز دانايى به خاموشى ز گويايى\r\nنه اندر سينه‌اى سوزى ز حسرتهاى امروزى * نه اندر خاطرى بارى ز كلفتهاى فردايى\r\nنه آن را وايه‌اى در دل كه بنشيند بنوميدى * نه اين را شاهدى غايب كه بخروشد ز تنهايى\r\nخضر را گفتم اين ميقاتگاه كيست كاندر آن * كند جان موسى پيكر درختى سينه‌سينايى\r\nبگفت اين مهبط فيض خدا خلوتگه احمد * امير يثربى سلطان مكى شاه بطحايى\r\nنبينى ساكنانش را چو احمد در ره كوشش * نباشد رهب رهبانى نيايد ترس ترسايى\r\nبنص من رآنى پير را احمد شمر كز وى * دل از توحيد آرايى درون از شرك پيرايى\r\nبگفتم اين‌قدر دانم كه نفس واحدند اينان * ولى توضيح را خواهم بيانى نغز بنمايى\r\nبگفتا اين‌قدر دانم كه خورشيد حقيقت را * نكرد انكار خفاشان ظلمانى گل‌اندايى \r\n\r\n","description":"","footnote":"","page_name":" 1656 ","page_number":216},
  {"content":"\r\n\r\n ز روى لطف هرآنى كند بر خاكيان جلوه * ولى اين اخفشان را تازيان نايد به بينايى\r\nز راه جذب و جنسيت وسائط سازد از انسان * كند بر شكل خويش از كشى و نغزى و زيبايى\r\nبه چشمش سرمه‌يى راند به گوشش آيتى خواند * به خود بستايد آنگاهش به بينايى و شنوايى\r\nنپايد واسطه جاويد و لطف او نگردد طى * كه آن را وصف تركيبى است وين را نعت يكتايى\r\nچو اين دانى يكى دانى مسيح و موسى و احمد * كه اين اسما نباشد جز شئونات مسمايى\r\nكنون در قبهء يزدان نبينى جز ابو القاسم * به شرط آنكه هم يزدانت بخشد اين شناسايى\r\nجهان را نير لامع خدا را مظهر جامع * كه مانندش نهان به تاكنون ز آغاز پيدايى\r\nهم از قانون احمد يافت جمعيت كه بنوازد * ز جنگ لى مع اللهى نواى يا حميرايى\r\nبه جاى چل‌چله گر يك نظر بر وى ازو هرگز * چنان كمرا نبستى بر كمر صنعان صنعايى\r\nعروس دهر گو آذين مكن كاين نيست آن يوسف * كه ذيل عصمت آلايد به بهتان زليخايى \r\n\r\nاز مثنوى مسمى به بزم وصال اوست\r\n يكى يار از آزادگان داشتم * كه مهرش به دل در چو جان داشتم\r\nبه بزم و به رزم و به مهر و به جنگ * خداوند دست و دل و هوش و هنگ\r\nبه رويم همى مجلس آراستى * همه آرزوى مرا خواستى \r\n\r\n","description":"","footnote":"","page_name":" 1657 ","page_number":217},
  {"content":"\r\n\r\n گهى سبزه فرشم شدى در چمن * گهم خيمه بر سر زدى نارون\r\nبه تنگى چو رو كرد عيش فراخ * زرافشانى از دستش آموخت شاخ \r\n\r\nو له\r\n به باغى فرود آمديم از نخست * كه مينو به خجلت در آن راه جست\r\nبه سيبش صبا برنيفشانده گرد * يكى نيمه سرخ و دگر نيمه زرد\r\nتو گفتى كه گل‌چهرگان فرنگ * فكنده به سر معجر زردرنگ\r\nبه گرد اندرون زردچهر بهى * چو نوخطى از رنج رو در بهى\r\nتو گفتى يكى حقهء كهربا * بيا كنده دهقان ز مشك ختا\r\nشده طارم تاك بارآورش * سپهرى ثريا همه اخترش\r\nدرخشان در آن شب سهيل يمن * چو راى صواب از دل اهرمن\r\nشب تيره‌گون بود گفتى غراب * همه چينهء او ز در خوشاب\r\nچو شد زان شب تيره‌گون يك‌دو پاس * به پيش اندر آمد رهى پرهراس\r\nكريوه كريوه همه سنگلاخ * سم تازى اسبان از آن شاخ‌شاخ\r\nيكى كوه با برز البرز داشت * كى البرز زان سان برو برز داشت\r\nسپهر از برش ره به انديشه داشت * كه دربار خود ز اختران شيشه داشت\r\nاز آن ديولاخ و از آن سخت‌كوه * سواران به تنگ و ستوران ستوه \r\n\r\nو له ايضا\r\n دوم روز چون سركشيد آفتاب * ستاره برخ بست زرين نقاب\r\nدرآمد به پرواز بازى سپيد * وزو بچگان حواصل رميد\r\nيكى خيمه بست ابر سنجاب‌رنگ * ز ترى هوا گشت چون بادرنگ\r\nز باران بشست از رخ سبزه گرد * همه دشت بنهفت در لاجورد\r\nشده كبك در خنده آهو بلاغ * ز بس زعفران خورده در كوه و راغ\r\nدرخشان شقايق چو رخشان درخش * همه كوه ازو گشته كان بدخش \r\n\r\n","description":"","footnote":"","page_name":" 1658 ","page_number":218},
  {"content":"\r\n\r\n ز دراج و تيهوى و نخچير و گور * فكندند و بستند نزديك و دور\r\nگريزان شده شير با زور و وزن * بسان گوزنان ز چرم گوزن\r\nيكى ژرف دريا درآمد به پيش * به ژرفى ز پهناى انديشه بيش\r\nحبابيست گفتى فلك بر سرش * نهنگى دمان كهكشان از برش\r\nشناور در آن بس دمنده نهنگ * به تن همچو كوه و به دم همچو هنگ\r\nتو گفتى پلى بسته هريك شگرف * ز قامت بر آن پهن درياى ژرف\r\nسمارى همىرفت بر روى آب * بسان يكى باژگونه حباب\r\nتو گفتى ستان خفته پيلى دمان * برافراشته پاى بر آسمان \r\n\r\nو له ايضا\r\n همانا كه موسى به دريا شتافت * عصا برزد و آب دريا شكافت\r\nدگرشب چو بسپرد سالار روس * به شاخ حبش خرگه آبنوس\r\nبجا ماند از آن مشعلى نيم‌سوخت * خديو حبش بزم از آن برفروخت \r\n\r\nو له ايضا\r\n دهم شب ز مه بود و مه نيم‌رنگ * چو در خط رخ مهوشان فرنگ\r\nبتى دلربا لعبتى دل‌فريب * بلاى قرار و عدوى شكيب\r\nگلش مشكسا سنبلش گل‌فروش * مهى شام‌پرور شبى صبح‌پوش\r\nبه قامت صنوبر به چهر آفتاب * دو هندو به يغما دو جادو به خواب\r\nبرش چشمه‌اى بود بلورفام * در آن چشمه سنگين دلش چون رخام\r\nنگارين كفش چون به ساغر شراب * عيان كرده پس ماه نو ز آفتاب\r\nمگر گشته ديوانه روى خويش * كه زنجير خود كرده گيسوى خويش\r\nجهان گاه شادى و گاهى غم است * همه غم همه شادمانى كم است\r\nيكى كوه بودى فزون‌تر ز قاف * كه گنجيديش قاف در هر شكاف\r\nزمين زير او از بزرگى نهان * چو مورى گرفته ملخ در دهان \r\n\r\n","description":"","footnote":"","page_name":" 1659 ","page_number":219},
  {"content":"\r\n\r\n ز معدنش لعليست غلتيده مهر * كه بگرفته در نيم‌راهش سپهر\r\nدونيمه بفرمود كشتن گروه * چپ و راست رفتن به بالاى كوه\r\nز تيغش همان بر سواران رسيد * كه از برق بر كوهساران رسيد\r\nبه هركس كزو تيغ كين آمدى * ز مغفر گذشتى به زين آمدى\r\nزمين آسمانى پراختر شده * همه اخترانش دو پيكر شده \r\n\r\nاز مثنوى فرهاد و شيرين اوست كه در اتمام مثنوى وحشى فرموده\r\n چو ديد آن نوش‌لب شوخ پريزاد * كه فرهاد است در هر صنعت استاد\r\nبه شيرين نكته‌هاى دل‌فريبش * ز جان آرام برد از دل شكيبش\r\nبه گلگون برنشست آن سرو آزاد * فتاد اندر پيش چون سايه فرهاد\r\nچنين رفتند تا نزديك كوهى * خجسته‌پيكرى فرخ‌شكوهى\r\nهزاران چون مجره جويبارش * هزاران جدى و ثور از هر كنارش\r\nمدار آسمان پيرامن او * كواكب سنگهاى دامن او\r\nاشارت رفت زان سرو پرىزاد * كه آن كوه افكند از تيشه فرهاد\r\nبرون آرد به تدبير و به فرهنگ * رواق و منظر و ايوانى از سنگ\r\nنگار نازنين شيرين مهوش * چو زلف خود پريشان و مشوش \r\n\r\nذكر حال شيرين در جدايى خسرو و رشك شكر اصفهانى\r\n تمناى درونى شاد مىداشت * اميد خاطرى آزاد مىداشت\r\nازين غافل كه تا گيتى به پا بود * مكافات جفاكارى جفا بود\r\nدل آزاد و فرهاد آتشين‌دل * روان شاد و شيرين پاى در گل\r\nولى چون لازم خوبى غرور است * نكويى علت طبع غيور است\r\nبه دل آن درد را هموار مىكرد * به ياران خوشدلى اظهار مىكرد\r\nبه ساغر چهره را مىداشت گلگون * لبش خندان چو ساغر دل پر از خون\r\nچو ميل دل شدى سوى شرابش * به اشك آميختى صهباى نابش \r\n\r\n","description":"","footnote":"","page_name":" 1660 ","page_number":220},
  {"content":"\r\n\r\n مگر از ضعف دل پرهيز مىكرد * كه صهبا را گلاب‌آميز مىكرد\r\nچنين صحرا به صحرا دشت در دشت * فريب خويشتن مىداد و مىگشت\r\nز هرجا مىگذشت از بىقرارى * كه با طبعم ندارد سازگارى\r\nهمه از ناصبوريهاى دل بود * بهانه تهمتش بر آب و گل بود\r\nبه دشتى ناگهان افتاد راهش * كه از هرگونه گل بود و گياهش\r\nغزالان وى از سنبل چريده * گوزنانش به ريحان آرميده\r\nچنان آمادهء نشو و نما بود * كزو هر برگ را چيدى بجا بود\r\nبه پاى چشمه‌يى آن چشمه نوش * فرود آمد كه تا جامى كند نوش\r\nبه ساقى گفت آبى در قدح ريز * كه اندر سينه دارم آتشى تيز\r\nدماغ از آب مى چون شست‌وشو كرد * به دايه از غم دل گفت‌وگو كرد\r\nكه كس چون من نيفتد در پى دل * نبازد عمر در سوداى باطل\r\nدلى دارم كه با هركس به جنگست * بر او پهناى هفت‌اقليم تنگست\r\nمرا از خويش باشد مشكل خويش * كه دارم هرچه دارم از دل خويش\r\nفريبى را طلبكارى شمرده * فسونى را وفادارى شمرده\r\nوفا پنداشته مكر و حيل را * محبت خوانده افسون و دغل را\r\nعجب‌تر اينكه با پيمان شكستن * به يار تازه عهد تازه بستن\r\nز شيرين بر زبانش نام هم نيست * سزاى نامه و پيغام هم نيست\r\nخوشا عشقى كه جان و تن بسوزد * ازو يك شعله صد خرمن بسوزد\r\nبسى عشق اين‌چنين نيرنگ دارد * كه گاهى صلح و گاهى جنگ دارد\r\nبقاى وصل خامى آورد بار * دوام هجر جان سوزد به يك‌بار\r\nكه هريك زان دو گر يابد دوامى * نگردد پخته در آن هيچ خامى\r\nاز آنگه آب ريزد گاه آتش * كه گردد پخته خامى زين كشاكش \r\n\r\nحال فرهاد در كوه بيستون و عشق شيرين\r\n چو شد فرهاد بر بالاى آن كوه * تن و جانى به زير كوه اندود \r\n\r\n","description":"","footnote":"","page_name":" 1661 ","page_number":221},
  {"content":"\r\n\r\n به روز افغانى و شب يار بىداشت * بىمن عشق خوش روز و شبى داشت\r\nپى صنعت كمر بربست چالاك * بضرب تيشه كرد آن كوه را چاك\r\nچنان تمثال آن گلچهر پرداخت * كه بر خود نيز آن را مشتبه ساخت\r\nبه نوعى زلف عنبرسا كشيدش * كه آن دل كاندر آن گم كرد ديدش\r\nاز آتش غنچه لب ساخت خاموش * كزان حرف وفا ناكرده بد گوش\r\nدلش را ساخت سخت و بىمدارا * به عينه چون دلش يعنى كه خارا\r\nلبى پرخنده يعنى آشناييم * سرى افكنده يعنى باوفاييم\r\nنگاهى گرم يعنى دل‌نوازيم * زبانى نرم يعنى چاره‌سازيم\r\nسراپا دلربا زان گونه بستش * كه گر بودى دلى دادى به دستش\r\nچو فارغ شد از آن صورت‌نگارى * به پايش سر نهاد از بىقرارى\r\nفغان برداشت كاى بت كام من ده * ببين بىطاقتى آرام من ده\r\nچنان عشق فسون‌گر بسته دستم * كه خود هم بتگر و هم بت‌پرستم \r\n\r\nذكر ناله و بىقرارى فرهاد در هجر شيرين\r\n عجب درديست خوبا كام كردن * بناگه زهر غم در جام كردن\r\nبسر بردن بشادى روزگاران * بناگه دور افتادن ز ياران\r\nعجب كاريست بعد از شهريارى * درافتادن بمسكينى و خوارى\r\nشود هرچند افزون آشنايى * فزون‌تر گردد اندوه جدايى\r\nچه دردست اينكه در دل گشته انبوه * دل است اين دل نه هامونست نه كوه\r\nاثرها دارد اين آه شبانه * ولى گر نيست عاشق در ميانه\r\nچو بى خود از دلى آهى برآيد * درون تيرگى كتخى برآيد\r\nكه ديد است اين‌چنين يار جفاكيش * جفاى او همه با عاشق در ميانه\r\nنه چون مينا درآيد در كنارم * نه چون ساغر كند رفع خمارم\r\nنه دستى تا كه خار از پا برآريم * نه پايى تاره كويش سپاريم\r\nنه دينى تا به آن دربند باشم * دمى از طاعتى خرسند باشم \r\n\r\n","description":"","footnote":"","page_name":" 1662 ","page_number":222},
  {"content":"\r\n\r\n كنون آن بيد لب و دينم كه بينى * حكايت مختصر اينم كه بينى\r\nدل ما را عجب كارى فتاد است * كه كارش با چنين يارى فتاد است\r\nشدم در چنبر زلفى گرفتار * كه دارد از سر گردنكشان عار\r\nسرش با تاج شاهان سركش افتاد * ولى سوز گدايانش خوش افتاد\r\nدريغا زين تن فرسودهء من * دريغا محنت بيهودهء من \r\n\r\nنامه خسرو پرويز به شيرين در آشنايى فرهاد و طعن وى\r\n دبير آمد به كف بگرفته خامه * پرند چين گشاده بهر نامه\r\nطراز پرنيان نام خدا كرد * كه چرخ بيستون را او به پا كرد\r\nفلك را زينت‌افزا شد ز انجم * خرد در وى چو وهم اندر خرد گم\r\nادب فرماى عشاق از نكويان * بساطآراى خاك از ساده‌رويان\r\nبلا پيدا كن از بالابلندان * خرد شيدا كن از مشكين كمندان\r\nيكى را سر نهد در دامن دوست * يكى را خون كند در گردن دوست\r\nبه اين درد و بدان درمان فرستد * به هركس هرچه شايد آن فرستد\r\nازآن‌پس از شه با داد و آمين * سوى بيدادگر بانوى شيرين\r\nنگار زودرنج تلخ‌پاسخ * بت ديرآشتى شيرين گل‌رخ\r\nقدح‌پيماى بزم بىوفايى * نواپرداز قانون جدايى\r\nبه صورت نازنين و شوخ و چالاك * به دل دور از همه خوبان هوسناك\r\nكه تا چند از ستيز طبع خونريز * دل خود مىخورى و خون پرويز\r\nخريدارى شنيدم كردت آهنگ * كه نبود در ترازويش بجز سنگ\r\nتو هم دل در هواى او نهادى * گرفتى سنگى و سنگيش دادى\r\nگرفتم كز شكر آزرده بودى * كه از رشكش بسى خون خورده بودى\r\nنبايد در هلاك خويش كوشى * چنين از رشك شكر زهر نوشى\r\nچو شيرين همچو فرهاديش بايد * چرا پرويز را شكر نشايد\r\nچرا دست و دل از انصاف شويى * مرا فرمايى و خود را نگويى \r\n\r\n","description":"","footnote":"","page_name":" 1663 ","page_number":223},
  {"content":"\r\n\r\n تو تا در فكر خويش و كام خويشى * نه خصم من كه خصم نام خويشى\r\nبه رغم من به هركس آشنايى * به من گر دشمنى با خود چرايى\r\nز من از بيم بدنامى گذشتى * به نام ديگران بدنام گشتى\r\nبر آن سنگين دلت ازبس فغان كرد * دلم گفتى كه كوبد آهن سرد\r\nگدايى تا چه حيلت كار فرمود * كه آهن نرم گشتش همچو داود\r\nنه عارت بود اى ناسفته گوهر * كه شاهان برنشانندت به افسر\r\nچرا ننگت نمىآيد بدين حال * كه مسكينى درآوردت به خلخال\r\nاگر رخش هوس زين‌گونه رانى * به رسوايى كشد كارت تو دانى \r\n\r\nرسيدن نامهء پرويز به شيرين و جواب نامه نگاشتن شيرين\r\n قلم‌زن چون ز كار نامه پرداخت * شه از خاصان غلامى را روان ساخت\r\nبهار دلكش باغ معانى * چنين پيدا كند راز نهانى\r\nكه شيرين آن بهار گلشن ناز * بهاران شد به باغى غصه‌پرداز\r\nبهشتى كوثر اندر چشمه‌سارش * دم عيسى نهان در جويبارش\r\nفضايش چون سراى مىفروشان * هوايش چون دماغ باده‌نوشان\r\nز سنگش لاله‌هاى آتشين رنگ * سر آورده برون چون آتش از سنگ\r\nچمان در آن چمن شيرين گل‌رو * چو شاخ طوبى اندر باغ مينو\r\nز رويش ارغوان را آب رفته * ز مويش سنبل اندر تاب رفته\r\nسر زلف آشنا با شانه كرده * ز سنبل باد را بيگانه كرده\r\nتبسم را درون غنچه ره داد * به دست غمزه تيغى از نگه داد\r\nتفرج را سوى سرو و سمن شد * گلستانى به تاراج چمن شد\r\nبه پاى سرو گاه آرام بگرفت * به زير ياسمن گه جام بگرفت\r\nنكويى ميل سرو و ياسمن داشت * كه سرو و ياسمن در پيرهن داشت\r\nچو لختى جان غمگين آرميدش * بسوى باده ميل دل كشيدش\r\nيكى زان ماه‌رويان گشت ساقى * به جامش كيمياى عمر باقى \r\n\r\n","description":"","footnote":"","page_name":" 1664 ","page_number":224},
  {"content":"\r\n\r\n چو آتش گشت از مى روى شيرين * نمود از روى شيرين خوى شيرين\r\nچو سرخوش گشت از جام پياپى * بزد آهى و گفت اى بخت تا كى\r\nاسير محنت ايام بودن * به كام دشمنان ناكام بودن\r\nنه از كس آتشم در خرمن افتاد * كه اين آتش هم از من در من افتاد\r\nگرفتم دشمنى را دوستارى * شمردم خودسرى را حق‌گذارى\r\nمحبت خواست از خودپرستى * نهادم نام هشيارى به مستى\r\nوفا كردم طلب از بىوفايى * سزاى من كه جستم ناسزايى\r\nبه تلخى روز شيرين مىرود سر * لب خسرو شكر خايد ز شكر\r\nگهى انصاف دادى كاين نه راهست * به كس بستن گناه خود گناهست\r\nتو صيدى افكنى بر خاك چالاك * نبندى از غرور آن را به فتراك\r\nچو صياد دگر گيرد ز راهش * گنهكار از چه خوانى بىگناهش\r\nچنين با خويشتن مىگفت و مىگشت * كه آمد برق خرمن‌سوزى از دشت\r\nبه دستش نامهء سربسته از شاه * جگرسوز و درون‌آشوب و جانكاه\r\nاشاراتى همه چون خنجر تيز * جگر سوراخ‌كن خونابه‌انگيز\r\nبه ياران گفت جشن اى سوگواران * كه آمد نامهء ياران به ياران\r\nكرا لب‌تشنه اينك آب حيوان * كرا شب‌تيره اينك ماه تابان\r\nكرا برجست چشم اين شادمانى * كرا خاريد كام اين ارمغانى\r\nكدامين طالع اين امداد كرد است * كه شاه از مستمندان ياد كرد است\r\nپرستارى ز شه بيمار گشته است * كه بخت بىكسان بيدار گشته است\r\nشكر را آسمان خارى به پا كرد * كه خسرو صدقه بخشيد و فدا كرد\r\nازين بىشبهه شه را مدعايى است * ز مسكينان طلبكار دعايى است\r\nهميشه خوش ز دور آسمانى * شكر از طالع و شاه از جوانى\r\nپس آنگه نامهء شه را بينداخت * ز نرگس ياسمن را ارغوان ساخت\r\nچو لختى ارغوان بر ياسمن گشت * به تلخى پاسخ آن نامه بنوشت \r\n\r\n","description":"","footnote":"","page_name":" 1665 ","page_number":225},
  {"content":"\r\n\r\n\r\nپاسخ نامهء خسرو از جانب شيرين\r\n كه از ما آفرين بر آن خداوند * كه نبود در خداونديش مانند\r\nسپهر از وى بلند و خاك ازو پست * بلند و پست را او مىكند هست\r\nيكى را طبع آتشناك دادست * يكى را مسكنت چون خاك دادست\r\nيكى را بار نه گردد قوىدست * يكى را باركش فرمود و پا بست\r\nيكى را گفت رو آتش برافروز * يكى را گفت چون خاشاك مىسوز\r\nبه خسرو داد مغرورى كه مىتاز * به شيرين داد مهجورى كه مىساز\r\nكرم‌گستر خديوا سرفرازا * عدالت‌گسترا مسكين‌نوازا\r\nز مى هر كام وز اختر جسته ديده * شكر را رام و شيرين را رميده\r\nرسيد آن نامه يعنى خنجر تيز * رسيد آن نامه يعنى تيغ خونريز\r\nروان افروخت اما همچو آذر * جگر پرورد ليكن همچو خنجر\r\nنمود آن ناوك زهرآب‌داده * به دل از آنچه مىجستى زياده\r\nز بىانصافى شاهم به فرياد * كزين‌سان بسته شيرين را به فرهاد\r\nز بيم آن شهم در تهمت افكند * كه بر شكر زند لعلش شكرخند\r\nزدى طعنم كه گر مسكين‌نوازى * چرا با بيدلى چون من نسازى\r\nتو شاهى پادشاهان ارجمندند * نياز عشق بر خود چون پسندند\r\nتو نازك‌طبع و شيرين آتشين‌خوى * به هم كى سركنند آن طبع و اين خوى\r\nبه يك تلخى كه از شيرين چشيدى * به درد خود ز شكر چاره ديدى\r\nتو نيز اى شه به بد كس را مكن ياد * ميالا خويش را در طعن فرهاد\r\nچه كارت با گداى گوشه‌گيرى * ستمكش خستهء زارى فقيرى\r\nز سختيهاى دوران ديده نيرنگ * فتاده كار او با آهن و سنگ\r\nبه دست آورده با صدگونه تشويش * لب نانى به زور بازوى خويش\r\nمگر با هركه فرمايد كسى كار * نهانى باويش گر مست بازار\r\nمرا مشغول تهمت سازى اى شاه * كه با اغيار پردازى به دلخواه\r\nمگر تا زهر در كامى نريزى * به عشرت باده در جامى نريزى \r\n\r\n","description":"","footnote":"","page_name":" 1666 ","page_number":226},
  {"content":"\r\n\r\n مرا دامان به حمد اللّه پاك است * ز حرف عيب‌جويانم چه باكست\r\nچه بر من ترسى از رسوايى شاه * كزين ره ديگران را داده‌اى راه\r\nتو خود را پاس دار از حرف بدگوى * چو خود بهتر شدى درمان من جوى\r\nتو را عيشى خوش و روزيست فيروز * چه مىخواهى ازين جان غم‌اندوز\r\nنه آن شيرين بود شيرين كه ديدى * كه گر كوه بلا بودى كشيدى\r\nكنون سختى چنان از كارش افكند * كه گاهش مىنمايد كوه الوند\r\nفزون‌تر شد جنونم زانچه خواهى * به رسوايى فزونم زانچه خواهى\r\nكه آن خنجر كه از مژگان كشيدم * به من برگشت و زهر آن چشيدم\r\nچو شمشيرم بد ابروى خميده * كنون شمشير بر رويم كشيده\r\nبلا بودم چو بالا مىنمودم * ولى آخر بلاى خويش بودم\r\nغزالى كو وصال شير جويد * نخست از جان شيرين دست شويد\r\nطمع بستن به كس وانگه به پرويز * بود پهلو زدن بر خنجر تيز\r\nبه شكر بست خود را وين نه بس بود * مرا بندد به فرهاد اين چه كس بود\r\nشه آفاق داند خويشتن را * فقيرى بىسر و پا كوه‌كن را\r\nهمانا در دل اين انديشه دارد * كه او خنجر به دست اين تيشه دارد\r\nنداند كز فريب چشم جادو * گذارم تيشهء اين در كف او\r\nچنين مىگفت و از دل ناله مىكرد * دل از مژگان خود پرگاله مىكرد\r\nزمين از اشگ چشمش سيل خون شد * روان با سيل سوى بيستون شد\r\nبه لب زين رشك جان خسرو آمد * ولى فرهاد را جانى نو آمد \r\n\r\nاشارت به رفتن شيرين به كوه بيستون\r\n چو چشم افتاد به روى كوه‌كن را * همىماليد چشم خويشتن را\r\nبه خود مىگفت كاين آن سرو ناز است * كه شاهان را به وصل او نياز است\r\nكه شد سوى گدايان رهنمونش * كه ره بنمود سوى بيستونش\r\nكه را تاب كمند آمد بر افلاك * كه ماه آسمان افكند بر خاك \r\n\r\n","description":"","footnote":"","page_name":" 1667 ","page_number":227},
  {"content":"\r\n\r\n مگر راه سپهر خويش دارد * كه ره بر اين بلندى پيش دارد\r\nبه كوه آمد نگار لاله رخسار * چو خورشيدى كه آن تابد به كهسار \r\n\r\nدر عذر بيان قتل فرهاد و تخلص به مدح نواب فرهاد ميرزا\r\n چو سالى چند ازين گفتار بگذشت * مرا دست‌ودل از اين كار برگشت\r\nمرا گفتند كاى در هر هنر تام * نشد فرهاد و شيرينت به انجام\r\nچه گفتم گفتم اى دانش‌پرستان * همه از بادهء انديشه مستان\r\nاگر مقصود آن باشد ز انجام * كه گويم كشته شد فرهاد ناكام\r\nنظامى اين خبر دادست ازين پيش * فروبرده به زخم عاشقان نيش\r\nنظامى خسرو فرهادكش بود * كه نز خسرو نه از فرهاد خوش بود\r\nمرا چون خسروى فرهاد نام است * اگر فرهاد كش باشم حرام است\r\nدلش چون داد تا اين راز گويد * چنان نابوده‌اى را بازگويد\r\nگر آن فرهاد مردى كوه‌كن بود * ز دل فرهاد ما انده‌شكن بود\r\nبه گيتى جاودان خوش باد و خرم * سر مويى مبادا از سرش كم\r\nازين فرهاد كار من تمام است * كه صد خسرو به دربارش غلام است\r\nبرادر شه نيا شاه و پدر شاه * ز آدم تا به خاتم شاه بر شاه\r\nز نامش بر سخن مىبندم آذين * كه عيش تلخم از وى باد شيرين\r\nزهى زيبندهء گردن‌فرازى * سر تيغت رواج دين تازى\r\nطراز آسمان بخت بلندت * سر مهر سپهر اندر كمندت \r\n\r\nدر مخاطبهء نواب فرهاد ميرزا حكمران فارس گويد\r\n گفت ابر و دلت درياست گويم * به وصفت هرچه گويم راست گويم\r\nز رويت گلشن جان را بها است * ز رايت كشور دين را حصار است\r\nاگر گردنكش است ار زيردست است * به هرجا دست تو بالاى دست است\r\nدرت افلاكيان را چون سپهر است * به مهر و ماه رايت ماه و مهر است\r\nچو گردونى ز جاه و احتشامت * هلال گوشهء گردون حسامت \r\n\r\n","description":"","footnote":"","page_name":" 1668 ","page_number":228},
  {"content":"\r\n\r\n به نسرين سپهر انداختى تير * كمان آسمان را ساختى تير\r\nچو آرايى بر و برز از چپ و راست * كسى كز بيم لرزد بيش جوزاست\r\nخرد شد زه چو در رزم از كمانت * به تحسين زه زه آيد ز آسمانت\r\nالا تا نام خسرو هست و فرهاد * به روى خسرو اين فرهاد خوش باد \r\n\r\nمن غزلياته\r\n به غير دير مغان دل نديد جايى را * كه فرق مىننهند از شهى گدايى را\r\nسلوك وادى خونخوار عشق يكسانست * چه راه گمشده‌اى را چه رهنمايى را \r\n* * *\r\n پيش تو نام خويشتن اين جرم ديگر است * اولى همان‌كه عذر نخواهم گناه را\r\nبا من مگو كز آتش عشقش چنين مسوز * اين خود به برق گو كه نسوزد گياه را \r\n* * *\r\n به ناوكى دگر از تست اميدوارى ما * خدا كند نبرى پى به زخم كارى ما\r\nخدا كند كه در آسمان نباشد باز * كه آه و زارى ما نيست اختيارى ما \r\n* * *\r\n عشق دگر بتان مرا شد به‌سوى تو رهنمون * ره به حقيقتى بود دوستى مجاز را\r\nشوق ديار ليليم جانب نجد مىكشد * دل به گمان كه مىكنم ساز ره حجاز را \r\n* * *\r\n اى كه گويى عشق را از مى دوا كن من ز عشق * آن‌چنان مستم كه گم كردم ره ميخانه را\r\nگر تهى شد ساغرم از بادهء گلگون چه غم * آن‌قدر گريم كه از خون پر كنم پيمانه را \r\n* * *\r\n بيچاره ما در آرزوى يك نگاه تو * بيچاره‌تر كسى كه برد آرزوى ما\r\nما در طريق عشق وى از خويش گم شديم * از خويش گم شو اى كه كنى جست‌وجوى ما \r\n* * *\r\n شد نصيب از تيغ او كامى كه در دل داشتم * دشمنيهاى رقيب آخر به كار آمد مرا \r\n\r\n","description":"","footnote":"","page_name":" 1669 ","page_number":229},
  {"content":"\r\n\r\n\r\nو له\r\n شاهد آن بهتر كه باشد بىنقاب * شاهد ار خواهى جمال آفتاب \r\n* * *\r\n زنهار ميازار ز خود هيچ دلى را * كز هيچ دلى نيست كه راهى به خدا نيست \r\n* * *\r\n عجب كه چشم تو تنها بريخت خون جهان را * عجب‌تر آنكه به چشم منش فتاد غرامت \r\n* * *\r\n هر طرف سوخته‌اى از غم او مىنالد * اين چه شمع است كه عالم همه پروانه اوست\r\nاى خوش آن رند قدح نوش كه در روز جزا * چشم رحمت همه بر گريهء مستانهء اوست \r\n* * *\r\n گه عشق چشم و ابرو و گه ميل زلف و خال * پيوسته روزگار مرا دل‌سياه داشت \r\n* * *\r\n ز وصلم شادى از عيشم طرب نيست * ز عاشق اين حكايتها عجب نيست\r\nفلك نامهربان دلبر جفاكيش * ز ما اين آه و افغان بىسبب نيست \r\n* * *\r\n اشكم ز سرگذشت همان سوزشم بجاست * در حيرتم كه سوختن من در آب چيست \r\n* * *\r\n به زهد خشك تبه كرده‌ام جوانى عمر * شراب خوردن پيرى قضاى مافاتست \r\n* * *\r\n دشمنى با دوستان آيين خوبانست و بس * ور نه هرگز بىسبب كس دوست را دشمن نداشت \r\n* * *\r\n آوخ كه خطى بود به خون من مسكين * پنداشتم آن خط به رخش مهر گياه است \r\n* * *\r\n عجب از آتش رخسار جهانسوز توام * كه جهان سوخته و كشتهء ما خرم ازوست \r\n* * *\r\n\r\n","description":"","footnote":"","page_name":" 1670 ","page_number":230},
  {"content":"\r\n\r\n گشتم ايمن از زوال عشق و در هنگام پيرى * برف چون در كوه افتد چشمه‌ها ديگر نجوشد \r\n* * *\r\n ز شيخ صومعه فرقست پير ميكده را * كه ديد و عيب نكرد اين نديده عيب كند \r\n* * *\r\n صدف گو در نثار ابر دامان طمع مگشا * كه زخم اره بر سر دانهء گوهر نمىارزد\r\nگر شحنهء شهر مست گيرد * در كوى تو هركه هست گيرد \r\n* * *\r\n پخته در كعبه و بتخانه مجو از من پرس * بد در آن سوخته‌اى چند و درين خامى چند \r\n\r\nو له ايضا\r\n كوته نظرا حالت پروانه چه دانى * كان شعله كه در چشم تو آمد به پرى بود \r\n* * *\r\n ساكنانش همگى گرچه ز خود بىخبرند * ما و ميخانه كه آنجا خبرى خواهد بود \r\n* * *\r\n جز اين نبود كه گاهى به رهن مى مىرفت * اگر به خرقهء پشمينم اعتبارى بود \r\n* * *\r\n از قول زاهد توبه كن تا گويمت اسرار دل * كاين مى كه ما مستيم از آن بىتوبه نتوان خوردنش \r\n* * *\r\n از كعبه و كنشت چو مقصود روى اوست * گر ره به كعبه نيست مقيم كنشت باش \r\n* * *\r\n با هر هنر مقابله كرديم عشق را * فضل از محبت است و هنرها همه فضول \r\n* * *\r\n بود علامت مجروح تيغ سرخى عارض * مرا كه خستهء عشقم گواه گونهء زردم \r\n\r\n","description":"","footnote":"","page_name":" 1671 ","page_number":231},
  {"content":"\r\n\r\n با نااميدى از تو هنوزم اميدهاست * گر ابر كشته‌ام نشدى برق خرمنم\r\nدر شرع عشق خاطر آلوده نارواست * بر من گناه چيست كه آلوده دامنم \r\n* * *\r\n تا كى دلا به هر سو بيهوده در شتابى * از خويش چون گذشتى خواهى به او رسيدن \r\n* * *\r\n دردا نيافت كس كه چه دردم هلاك كرد * ازبس نهفتم از همه‌كس گفت‌وگوى او\r\nمشكل كه دست كوته همچون منى رسد * اى ميوهء رسيده به شاخ بلند تو\r\nهرگز مباد از غم هجران خلاصيش * آن طايرى كه جسته رهايى ز بند تو \r\n* * *\r\n اى شحنه چشم مست بتان را نهاده‌اى * وين بيخودان عشق به بهتان گرفته‌اى\r\nگر فقيرى از محبت دم زند منكر مباش * زنده‌اى در ژنده‌اى گنجى است در ويرانه‌اى \r\n* * *\r\n شادم كه به نقد اينك در دست تو دارم دست * دانم كه نمىپايى اين عهد كه مىبندى\r\nآوخ كه كنون عقلم خواهد پدرى كردن * با آنكه به مهدم خواند عشق تو به فرزندى \r\n* * *\r\n به زير پرده چون مه در سحابى * سخن بىپرده گويم آفتابى\r\nچنانت عهد ياران شد فراموش * كه پندارى خيالى بود و خوابى \r\n* * *\r\n روزگار و هرچه در وى هست بس ناپايدار است * اى شب هجران تو پندارى برون از روزگارى \r\n* * *\r\n به چشمت اى كه از چشمم نهان گشتى كه در يادى * بيادت اى كه از يادم به در بردى كه در يادى \r\n\r\n","description":"","footnote":"","page_name":" 1672 ","page_number":232},
  {"content":"\r\n\r\n\r\nقطعات\r\n گر بخوردى مال ما و ريختى گر آب ما * هم تو معذورى و ما را جاى عذر آوردنست\r\nآب مردم ريزيت از آب مردم‌ريزى است * مال مردم خوردنت از مال مردم خوردنست \r\n* * *\r\n آن فرق كه خواجه با زنش دارد * اينست كه قحبه از ره كونست\r\nچندان‌كه نگه كنم ندارد عيب * دور از تو و من جز اينكه ما بونست \r\n* * *\r\n مرا گر رند و شاهد بازخواند است * چنين بهتان عجب نبود ز زاهد\r\nمعاذ اللّه من اين هرگز نكردم * و گر كردم زن او هست شاهد \r\n* * *\r\n آن زرپرست بين كه خداوند خويش را * هرجا كه ديد بر دو نهان در مغاك كرد\r\nسيم و زرى كه كرده خداوندشان عزيز * خاكش به سر كه بر سر آن هر دو خاك كرد \r\n* * *\r\n روزگاريست رذل و دون‌پرور * روزكى چند دون و رذل شويم\r\nچون به صد جهد منصبى يابيم * كام دل ناگرفته عزل شويم\r\nجنس جد را رواج چندان نيست * جد گذاريم و مرد هزل شويم \r\n\r\n1045 والى كردستان\r\nنام ناميش امان اللّه خان و سمى جد امجد خود است كه در سنهء 1235 در تمامى كردستان استقلالى كامل داشته و مدت بيست و هفت سال به ولايت گذرانيده و در سنهء 1241 رحلت نموده بعد از وى به حكم وراثت ولايت كردستان سنندج به خسرو خان انتقال يافته و وى به مصاهرت خاقان صاحبقران فتحعلى شاه نور اللّه مرقده اختصاص يافته اين والى والاشان نبيرهء\r\n\r\n","description":"","footnote":"","page_name":" 1673 ","page_number":233},
  {"content":"\r\n\r\nخاقانست و در سال هزار و دويست و شصت و دو به حكم شاهنشاه مرحوم ماضى محمد شاه قاجار رضا قلى خان برادر وى از ولايت ممنوع و وى به حكمرانى آن ولايات مخصوص شد و پس از سالى دو در به دو جلوس شاهنشاه عصر ابو النصر ناصر الدّين شاه به دار الخلافه آمد و ديگرباره در سنهء 1265 از جانب سلطان عصر به حكومت سنندج و توابع آن مفتخر و نامور شد و تا اكنون كه آغاز سنهء 1274 مىباشد در آن ملك استقلال دارد اين ابيات از خيالات و اشعار ايشانست :\r\n\r\nغزليات\r\n تا خواجه خواجه است دلا بنده بنده است * جز عجز خويش عذر مياور گناه را \r\n* * *\r\n ديده از بهر رخ اوست خدا را همه جا * به عبث خرج مكن جوهر بينايى را \r\n* * *\r\n به هر شاخى كه بنشستم پرى بشكست صيادم * به كام دل نكردم گرم هرگز آشيانى را \r\n* * *\r\n گفتمش اين تو و دل باز به من كارى هست * گفت اين اول كار است مرو آرى هست\r\nيا رب مباد كودك كس دربه‌در كه دل * هرجا سراغ مىكنمش جاى ديگر است \r\n* * *\r\n تا نپندارى كه خاموشيم از بىدردى است * دارى ار گوش شنيدن ناله‌هاى زار هست \r\n\r\nو له\r\n چرخ بر پا از دم اوتاد عالىهمت است * والى اين نه خيمه را ميخ و طناب ديگر است \r\n* * *\r\n چه ازين كاشتن و چيدن و خرمن كردن * چون دمادم شرر عشق تو در خرمن ماست \r\n* * *\r\n\r\n","description":"","footnote":"","page_name":" 1674 ","page_number":234},
  {"content":"\r\n\r\n سر زو خطت دگر هنرى جز دلم دلى * دارش بسى عزيز كه آخر شكار تست \r\n* * *\r\n جز دل كسى نديده زمينى كه باغبان * زين دست گل بكارد زان دست بو كنند \r\n* * *\r\n رحمش آمد به دل و ناوك ديگر بفكند * بىخبر زين كه همين زخم مرا كارى كرد \r\n* * *\r\n خلاف جمله صيادان عالم ماه روى من * ز يكسو دامها از هر طرف بر دانه مىريزد \r\n\r\nو له\r\n بوالعجب راه خطرناكيست راه عاشقى * يا به هر سو مىگذارى سدى از سر بسته‌اند \r\n* * *\r\n هر گل كه در دل كاشتم بويى نداد الا جفا * آيا چه بويى نو دهد اين گل كه كشتم در گلم\r\nبرقى توان افروختن تيغى توان افراختن * گر كشته‌اى بىحاصلم ور كشته‌اى ناقابلم \r\n* * *\r\n سنگ غم تو بشكند بال‌وپرم اگر دمى * جز به خيال بام تو سر به درون پر برم \r\n* * *\r\n داند ار جاى خطست اينكه از آن مىجوشد * عرق از روى بتان منفعل آيد بيرون \r\n* * *\r\n گرفتم در حضور مدعى نتوان سخن گفتن * به ما از گوشهء چشمى نگاهى مىتوان كردن \r\n* * *\r\n بر هر درى سرى به هواى تو سوده‌ايم * اى دربه‌دركنندهء دل دربه‌در شوى \r\n* * *\r\n تو بدين شيوه اگر جلوه كنى در صف حشر * بپرستيدن خود حجت و برهان منى \r\n* * *\r\n تمام نام ترا هيچ‌كس بيان نكند * زبان به كام بچسبد ز بس‌كه شيرينى \r\n* * *\r\n\r\n","description":"","footnote":"","page_name":" 1675 ","page_number":235},
  {"content":"\r\n\r\n هزار عذر بگويم گر آورند به حشرم * سياه‌نامه به دستى و دست دوست بدستى \r\n* * *\r\n از من كه كنده‌اند پرم ياد كن به باغ * بالى چو بركشى و سرى زير پر كنى \r\n* * *\r\n اى تير غمش كه از الست آمده‌اى * خوش طاير دلنشين به دست آمده‌اى\r\nگويم اعضا دست به دستت ببرند * چون دانمت از كدام شست آمده‌اى \r\n* * *\r\n اين شيشهء دل كه متصل مىشكنى * آهسته كه دل نه آب و گل مىشكنى\r\nهشدار كه قلب مؤمنان عرش خداست * بيدار خدا باش كه دل مىشكنى \r\n\r\n1046 وقار شيرازى\r\nنام شريفش ميرزا احمد خلف الصدق و اكبر اولاد ميرزا كوچك وصال رحمه اللّه است كه مرقوم شد وى در خدمت پدر محترم و فضلاى آن كشور معظم به تحصيل علوم عربيه و فنون ادبيه اجتماعى كامل كرده تا در هر علمى علم افتخار برافراشته و در خط نسخ نيز بعد از پدر نامور پيشواى ارباب اين صنعت شده مصاحف مجيد با حسن وجهى برنگاشته كه هريك به اصرار حكمرانى و خواهش قدردانى صورت اتمام يافته بعد از رحلت والد ماجد كه در سنهء 1262 روى داد سه چهار سال در وطن مألوف مرجع احباب و اصحاب بود از الم فوت پدر دلتنگ گرديده ميل مسافرت و مهاجرت نمود در سنهء 1266 با برادر كهتر خود ميرزا محمود طبيب متخلص به حكيم كه هم در اين تذكره مرقوم است سفر هندوستان گزيده و سالى در بندر بمبئى به استدعاى اعاظم و اعيان ايران معزز و مكرم توقف كرد و در آن اوقات به نگارش كتاب مثنوى مولوى پرداخت و به قالب طبع درآمد و مطبوع اهالى آفاق شد تا نواب مستطاب نصرت الدوله فيروز ميرزا حكمران فارس به وى دستخطى نگاشته او را به شيراز دعوت كرده وى به موطن باز\r\n\r\n","description":"","footnote":"","page_name":" 1676 ","page_number":236},
  {"content":"\r\n\r\nآمد و درين سال كه سنهء 1274 است به دار الخلافه تهران آمده شرف حضور حضرت شاهنشاه عصر ابو النصر ناصر الدّين شاه قاجار خلد اللّه سلطانه را دريافت و مورد توجهات شاهنشاهى گرديد با خلعت و مرسوم به وطن رجوع كرد و پس از بيست سال مفارقت حقير را در تهران سعادت صحبتش روى نمود الحق در خطوربط و نظم و نثر و عربى و پارسى صاحب پايهء بلند و مقامى ارجمند است و از ديوان اشعار فارسيهء ايشان بر سبيل تبرك و تيمن اين ابيات درين كتاب تحرير افتاد و از سال عمرش چهل و دو گذشته از اوست :\r\n\r\nمن قصائده\r\n اى ترك خزان آمد و بگذشت بهارا * بگسيخت ز هم قاعدهء ليل و نهارا\r\nآن مرحله بگذشت كه مقدار شب از روز * كوتاه‌تر آمد چو شب وصل تو ما را\r\nتبديل كنون يافته است از پس تعديل * آرى نبود هيچ قرارى به قرارا\r\nيك‌بار به شب نسبت گيسوى تو داديم * پاينده شد از دولت زلفت شب تارا\r\nآن رفت كه مىخواره اگر باده به شب خورد * تا چاشتگهش درد به سر بود و خمارا\r\nاكنون به شب ار باده خورى تا نفس صبح * نه سرت به درد آيد و نه دل به فشارا\r\nآن شد كه ز بس جرم هوا داشت عفونت * از صحبت هم خلق گرفتند كنارا\r\nامروز به تنها نتوان خفت ز سردى * جان تو كنون موسم بوس است و كنارا\r\nنك باد خزان بين كه زند در دل اشجار * چون رستم اندر دل يك دشت سوارا\r\nپركنده كند گاهش و گاهى دگر انبوه * چون شير كه بر گله زند وقت شكارا\r\nابر از سپس كوه به گردون بگرايد * با نعره چنو اشتر بگسسته مهارا\r\nآن تاك كه از خوشه و از برگ همىبود * در ديده يكى كاخ پر از نقش و نگارا\r\nامروز به كردار يكى خانهء ويرانست * كز آن اثرى مانده به دشت و به قفا را\r\nانگور نهان در دل خم شد چو فلاطون * زان پس كه عيان شد چو مسيح از سر دارا\r\nدر باغ همى فاخته كوكو زند از درد * همچون عرب از تعزيت ربع و ديارا\r\nگويى به مثل باغ بود صفحهء تشريح * ز اعضاى به هم ريخته بىحد و شمارا\r\nنىنى كه بود معركهء رزم وز هر سو * انداخته خصمى ملك شير شكارا \r\n\r\n","description":"","footnote":"","page_name":" 1677 ","page_number":237},
  {"content":"\r\n\r\n\r\nو له\r\n چرخ معين است و بخت يار مرا * كرده جهان سخت بختيار مرا\r\nزان همه روز سيه نماند نشان * جز خم آن گيسوان تار مرا\r\nزان همه خمر غم ايچ نيست اثر * جز غم آن چشم پرخمار مرا\r\nشكر خدا را كه گل شكفت و سمن * جاى چنان زخمهاى خار مرا\r\nكارم چونان نبد به كام ولى * عون ملك ساخت كامكار مرا\r\nتير حوادث به جان من نرسد * يمن ملك تا بود حصار مرا\r\nنايب شاهم من و نموده ملك * صاحب فرمان و اختيار مرا\r\nشعرم چون چرخ بشنود شعرى * دوزد بر گوشهء شعار مرا\r\nنثرم چون نثره بر سپهر برد * چرخ ستاره كند نثار مرا\r\nطبع جهانگير و عقل و دانش و فر * عنصر ملكند اين چهار مرا\r\nبا دل صافى و راى كافى من * نوز نه كافيست اين ديار مرا\r\nچرخ اگر قرن من ازو نرمم * زان كه بود اين سجيه عار مرا\r\nچونكه مثالى دهم ز طبع بليغ * سر نهد اين پنج و هفت و چار مرا\r\nبينى اگر بگذرم به جرگ عدوى * يك‌تنه نيروى صد سوار مرا\r\nگر به فلك نرد كينه ساز كنم * دست بود اندر آن قمار مرا\r\nهندوى گردون كجا و درگه من * هست چنو بنده صد هزار مرا \r\n\r\nايضا\r\n خيزيد و بيكران نهيد زين را * آريد مر آن بارهء گزين را\r\nگيتى سپرى كز كمال چستى * صد طعنه بكندى زند يقين را\r\nآريد ز خرگاه و راست سازيد * بر گردن و پشتش لگام و زين را\r\nكاماده شوم در شكار نخجير * همراهى سالار راستين را\r\nاز من برسانيد آگهى باز * آن لعبت ممشوق نازنين را\r\nكاى ترك ز بزم طرب برون تاز * آماده كن اسباب رزم و كين را \r\n\r\n","description":"","footnote":"","page_name":" 1678 ","page_number":238},
  {"content":"\r\n\r\n آن گيسوى مفتول را گره زن * بفزاى بر آن طره تاب و چين را\r\nخفتان و غژا كند جامه درپوش * بربند زره ساعد و جبين را\r\nبرزن به كمر خنجر بران را * بگذار به سر خود آهنين را\r\nزرينه كمربند و زان بياويز * قلادهء شمشير سهمگين را\r\nفتراك و كمندت بسى به كار است * هرچند ز مو دارى اين و آن را\r\nآنگه به شكار آى و تا فلك بر * از كالبد جانوران انين را\r\nاز بار بهل چشم بند و بگشاى * قلادهء يوز از پى كمين را\r\nبس صيد بينداز و طعمه برگير * از تيهوى و آهو بر و سرين را\r\nبس پيكر وحشى به خاك و خون نه * چون خصم خداوند داد و دين را\r\nشاهى كه دارد فروغ خلقش * در فصل خزان طبع فرودين را\r\nگر حامله شنود حديث تيغش * از بيم دونيم افكند جنين را \r\n\r\nفى الحكمة و المعرفة و تتبع الحكيم الالهى سنايى\r\n اذا ما شئت ان تحيى حيوة حلوة المحيا * فلا تبخل و لا تحرص و لا تحسد على الدنيا\r\nعرب گويد كه گر خواهى ز روى فهم و آگاهى * همه عمرت به دلخواهى به مقطع آيد از مبدا\r\nحسد را برفكن ريشه بخيلى را مكن پيشه * به بيخ حرص زن تيشه به رسم مردم دانا\r\nحسدورزى شوى رنجه كنى با دست حق پنجه * خود اندازى در اشكنجه به دست خويش بر عميا\r\nورت بخلست تعسا لك كه حاصل باشدت بىشك * نياز مفلسان امروز و روز منعمان فردا\r\nچو حرص آرى زبون گردى به هر در خوار و دون گردى * عنا از حرص مىخيزد غنا اى خواجه ز استغنا \r\n\r\n","description":"","footnote":"","page_name":" 1679 ","page_number":239},
  {"content":"\r\n\r\n مرا بارى بناميزد همى خاطر نياميزد * بدين سه خوى نامطبوع و اين سه ديو نارعنا\r\nمناعت مىفروشم از قناعت با تهيدستى * نبيند تلخ حلوايى چو كس كمتر خورد حلوا\r\nچو خس راه هوا گيرد چه پروا دارد از توفان * چو كس ترك گهر گويد چه انده دارد از دريا\r\nبه عون اللّه حسد نبود مرا بر جاه و مال كس * به ديو عشوه مفتون نگردد ديدهء بينا\r\nكسى رشك از جعل دارد كه افزونش بود نعمت * برابر ص كس حسد ورزد كه رخشانش بود اعضا\r\nچو حرس آرم پى روزى چو مىدانم كه يزدان را * مدام اين قوت پاينده است هم اين لوت پابرجا\r\nورم جودى نمىبينى نه بخلست اينكه مسكينى * چو نبود نعمت و كالا چه سود از همت و الا \r\n\r\nو له ايضا\r\n فرخنده نامه‌اى ز برادر به من رسيد * عنوان نامه مدحت شاه مظفرا\r\nسر تا به پا عتاب به من كرده در خطاب * گرچه به سال بود ز من بنده كمترا\r\nكاخر ز جاى خيز و سفر كن به بحر و بر * قدر هنر ببين و فروغ هنرورا\r\nگوهرفروش گوهر خود ياوه كى كند * كاينجا كسى نمانده خريدار گوهرا\r\nبايد تعب كشيد و طلب كرد و بازجست * مردى گهرشناس و بزرگى توانگرا\r\nدانش‌پرست را دو صفت سخت لازم است * جهد غريق و حوصلهء كيمياگرا\r\nچون من كه سر ز رنج گران برنتافتم * تا بخت بر در ملكم گشت رهبرا\r\nشاهنشه زمانه محمد كه كنيتش * هم بو المفاخر آمد و هم بوالمظفرا\r\nادريس دهر گشتم با پروبال عزم * رفتم به چرخ بل شدم از چرخ برترا \r\n\r\n","description":"","footnote":"","page_name":" 1680 ","page_number":240},
  {"content":"\r\n\r\n تو نيز همچو باز مشو ميهمان زال * جبريل‌وار در صف كروبيان درا\r\nچون ماكيان چه خواهى ازين فوج خاكيان * همچون فرشته بر صف افلاكيان برا\r\nور خود به پارس پاى رحيلت شكسته است * مدحى بگوى و نايب خود ساز مر مرا\r\nتو صاحب‌هنر ملك اينجا هنرپرست * رو مدح بىحد آر و ببين لطف بىمرا\r\nآمد ازو چو مژدهء لطف ملك به من * گفتى رسيده مژدهء رحمت به كافرا\r\nبنياد مدح كردم و شعرى به چابكى * گفتم اگرچه مدح چنين نيست در خورا \r\n\r\nو له\r\n كى بارگاه جاه تو از چرخ برترا * مير معظمستى و شاه مظفرا\r\nهرگه كه نام خلق تو شاعر بيان كند * گيتى كند چو عرصهء تبت معطرا\r\nتيغ كجت به غزوهء گرگان همان نمود * كاندر غزاى بدر و احد تيغ حيدرا\r\nبا ذو الفقار تيغ تو ابن عم است از آنك * از اين دو يافت نصرت دين پيمبرا\r\nسوزنده صارم تو نيارد كسى به وهم * الا مگر بود به طبيعت سمندرا\r\nگر ذكر مرديت شنود گوش حامله * نايد ز بطن او ابد الدهر دخترا \r\n\r\nدر زمان توقف هندوستان به مدحت سيد حسن حسينى آقا خان گفته\r\n الا باد صبا از من بگو آن ترك بدخو را * كه ماهى بيشتر شد تا ز ما بنهفته‌اى او را\r\nبس است آن رنج سى روزه كه شد در زهد و در روزه * يكى بدرود مسجد گوى و زينت‌بخش مشكورا\r\nملال غربت انده‌زاست بگشا خم صهبا را * هلال عيد ناپيداست بنما خم ابرو را\r\nبگير آن ساغر و ميناى و محفل باغ مينو كن * كه اجر روزه‌داران كرد يزدان باغ مينو را \r\n\r\n","description":"","footnote":"","page_name":" 1681 ","page_number":241},
  {"content":"\r\n\r\n بس است آن سبحه و مصحف بيار آن بربط و قرقف * گهى اين و گهى آن عدل اگر خواهى ترازو را\r\nبه زير زحمت تقوى است شيخ سالخورد اقوى * تو شوخ خردسالى ترك كن اين عادت و خو را\r\nتو را در فربهى طاوس نر بودى رهى و ايدون * زند پهلويت اندر لاغرى صد طعنه آهو را\r\nز بىآبى به عينه چون عقيق تفته‌ات بينم * مگر نه آب‌وتابت رنگ و رونق برد لؤلؤ را\r\nز كارافتاده شد چشمت به هم پيچيده شد زلفت * خدا را زين نكوتر پاسدار اين چشم و گيسو را\r\nيكى از سرمه زينت ده دو چشم غمزه‌گستر را * يكى از شانه پرچين كن دو زلف عنبرين‌بو را\r\nنه هيچم باللّه از غربت نشايد داشتن شكوه * كه كفرانست و كفران نيست مردان خداجو را\r\nكه شفقت‌هاى مير از دل چنان برد انده غربت * كه باهم آشنايى نيست پيشانى و زانو را\r\nسپهر واژگون را خود طبيعى نيست اين هيئت * كه از بيم سنان او به خود دزديده پهلو را\r\nبه نيروى ضعيفان عون او گر پايمرد آمد * دهد خاصيت بال هما پر پرستو را\r\nسر مويى خلافش را اگر كس در خيال آرد * به تن چون نشتر سوزنده بيند هر سو مو را\r\nفلك بينى كه در يكدم هزاران‌ساله ره پويد * ز خنگ ره سپارش ياد دارد اين تكاپو را \r\n\r\n","description":"","footnote":"","page_name":" 1682 ","page_number":242},
  {"content":"\r\n\r\n كجا با حملهء او دفع باشد حصن دشمن را * كجا در پيش صرصر پاى باشد نسج تندو را \r\n\r\nدر واقعهء زلزلهء شيراز گويد\r\n يكى زلزله در كشور شيراز عيان شد * كه نى خانه از آن ماند نه برج و نه حصارا\r\nهمى از چپ و از راست زمين جنبد و پويد * چنان كشتى بشكستهء بگسسته مهارا\r\nزمين بود يكى بستهء پيچيده ز پنبه * چو شد وازده بگرفت همه روى هوا را\r\nبود خاك به مانند يكى خانهء زنبور * ز بس حفر نمودند به هر گوشه مزارا\r\nز هم فرق شب و روز به نور است و به ظلمت * وزين خود نتوان تفرقهء ليل و نهارا\r\nزمين حاجب شمس است و چنان گشته مشبك * كه رسمى نبود راست نه ظلمت نه ضيا را \r\n\r\nو له\r\n لك اللّه اى نامهء عشرت‌افزا * بجا آمدى مرحبا لك و اهلا\r\nبه عز و شرف همچو بال فرشته * به بوى و صفا همچو گيسوى حورا\r\nنه نامه يكى لجهء ژرف و واسع * درو حقه‌ها پر ز لؤلوئى لالا\r\nبه گوش اندرون نكته‌هاى بديعت * چو مزمار داود و لحن نكيسا\r\nچو توقيع مهدى بر قوم شيعى * چو تصنيف لوقا بر جمع ترسا\r\nچو در دست مفلق مكاتيب هرمس * چو در چنگ مفلس اقاليم دارا\r\nچو در كام مهجور زيبنده دلبر * چو در جام مخمور رخشنده صهبا \r\n\r\n","description":"","footnote":"","page_name":" 1683 ","page_number":243},
  {"content":"\r\n\r\n به ملكى كه عنين فحولش تناتن * به مرزى كه نادان رجالش سراپا\r\nعقيم ار شود طبع حجت مياور * خموش ار بود كلك دعوت مفرما\r\nفروشوى دفتر چو عار است دانش * فروبند دكان چو خوار است كالا \r\n\r\nدر جواب نامهء وصال گويد\r\n اگرچه ما همه جهل و خلاف ورزيديم * كه بر وصال گزيديم رنج هجران را\r\nبه فخر من پدر از لطف نامه‌اى بنگاشت * بدان صفت كه خدا بر رسول قرآن را\r\nبه روزگار يكى چامه و يكى نامه * چنان فتاد كه حيران كند سخن‌دان را\r\nيكى ز پورى محبوب اهل بينش را * يكى ز پيرى مطلوب اهل ايقان را\r\nيكى پسر به پدر تحفه داد تا بخشد * سرور و نور و فرح طبع و ديده و جان را\r\nيكى پسر به پدر هديه كرد تا بدهد * ثبات و وقر و يقين قلب و فكر و ايمان را\r\nيكى به چرخ رسانيد قدر و جاه وقار * يكى ز رنج رهانيد پير كنعان را\r\nدر آن كتاب عتابى ولى ز روى صواب * كه بر بهشت چه بگزيده‌ايد نيران را\r\nچه باغها كه پدرتان ز طبع تعبيه كرد * كه طعنها است از آنها رياض رضوان را\r\nدر آن ز قد و رخ و خط و زلف معشوقان * نهاده سرو و گل و ياسمين و ريحان را\r\nتفو به همت كوتاهتان كه بگزيديد * به بوستان ارم همچو جغد ويران را \r\n\r\nو له ايضا\r\n بنده‌ام از جان بريد صاعقه پى را * گر بسپارد ز شوق ساحت رى را\r\nبر در خاقان دين‌پناه گرايد * كس نسپارد اگرچه فرق جدى را\r\nهمچو سپهر از كمال عجز ببوسد * از قبل بندهء آستانهء وى را\r\nگويدش اى خسروى كه قصهء جودت * ساخته طى داستان حاتم طى را\r\nجيش عدو را فرونوردد تيغت * چو نان خورشيد درنوردد فى را\r\nهست نياكانت را مفاخرت از تو * چون ز نبى افتخار كعب و قصى را\r\nحزم تو داند رموز كار قضا را * همچو سراييل سر خواب نبى را \r\n\r\n","description":"","footnote":"","page_name":" 1684 ","page_number":244},
  {"content":"\r\n\r\n نظم پرآبت بر اهل فضل عيان كرد * رمز من الماء كل شىء حى را\r\nخشم تو با هركه در مجادله افتد * سلسله يابد به خويشتن رگ و پى را \r\n\r\nدر نعت حضرت رسول صلى الله عليه و آله\r\n عيد است و حاج در حرم خاص كبريا * طوف آورند با دل بىكبر و بىريا\r\nطوف حريم كعبهء دل به ز آب و گل * زنهار پاكدل ز كجا آب و گل كجا\r\nدل پاك كن كه كعبهء دل عرش ايزديست * از ديده ريز زمزم و از سينه جو صفا\r\nجان هديه بر كه اين بود از سالكان قبول * تن فديه كن كه اين بود از عاشقان روا\r\nكم نه بمرده روى و بجو ذروهء وصول * راه منى مپوى و بجو ساحت فنا\r\nرمى ار كنى بتاب ز شيطان نفس روى * سعى ار كنى بساز به دربار عشق جا\r\nبسراى تلبيه ولى از غير ذكر دوست * بنماى هروله ولى از ياد آشنا \r\n\r\nدر نصيحت و موعظه و تخلص به منقبت حضرت رسول ( ص )\r\n عشق خوددارى و گويى عاشقستم بر ودود * مهر خوددارى و گويى مهر ورزم با خدا\r\nتا به كى مكر و حيل با پادشاه رازدان * تا به كى كبر و ريا در بارگاه كبريا\r\nسر دهى بر باد اگر جويى ز بىمغزان گله * تن كنى پامال اگر خواهى ز بداصلان قبا\r\nنام يزدان خوانى و با اهرمن دارى نظر * دين احمد جويى و با بوالحكم دارى صفا\r\nبگذر از ما و من و در مأمن وحدت گريز * كاين من و ما را در آنجا جمله لن بينى و لا\r\nغوص دريا كن كه درى پربها آرى به دست * ور نه عاقل در بسيط خاك ننمايد شنا\r\nزين مخنث‌سيرتان بگذر كه بهرى تاى نان * بارها كردند در زير كسان خود را دوتا\r\nچشم آن دارى كه از جيب كسان پرزر كنى * آن‌چنان جيبى كه بايدشان دريدن در عزا\r\nخون دل نوشى بسى خوش‌تر كه روى دل نهى * پيش دونانى كه نان خوردند عمرى از قفا\r\nگر درودى مىبرى بر سالكان راه دين * ور مديحى مىكنى بر خاندان اصطفا\r\nنور روى هريكى پرتوفزاى كوه طور * خاك پاك هريكى سرچشمهء آب بقا \r\n\r\n","description":"","footnote":"","page_name":" 1685 ","page_number":245},
  {"content":"\r\n\r\n نور احمد آفتابى بد فروزان وين گروه * چون ده و دو برج زان خورشيد پذرفته ضيا \r\n\r\nايضا در مدحت حضرت ختمىمآب صلى الله عليه و آله\r\n اى ترك شوخ دلنشين در بزم مىخواران درا * وز چشم لعل شكرين گه باده‌اى گه شكرا\r\nماه دى و فصل شتا از باده منشين ناشتا * در جمع مستان باش تا سرما نراند لشكرا\r\nگر فرودين يادى بود اصل طربها مىبود * نبود تو را تا وى بود حاجت به چيز ديگرا\r\nگل خواهى آن زلف طرى سنبل دو زلف عنبرى * با روى و مويت اى پرى نه گل سزد نه عنبرا\r\nبس آن زنخ سيب و بهى اى آن زنخ را من رهى * ور زان دهان پاسخ دهى از پسته ريزى شكرا\r\nبس دل‌فريب و فرخى مطبوع و شيرين پاسخى * از چهره ماه خلخى وز جلوه سرو كشمرا\r\nرويت نشان دولت است آن لب بلاى ملت است * آن يك چو روض جنت است آن يك چو حوض كوثرا\r\nآن لعل‌گون آب عنب بر آن لآلى از حبب * يا عكس آن دندان و لب افتاده اندر ساغرا\r\nزلفت قمر را شق كند غمزه‌ت بتان را دق كند * اين يك بنان احمد است آن ذو الفقار حيدرا\r\nآن دربها بدر الدجا وين در نهى اصل الحجى * آن هالكان را مرتجى وين سالكان را رهبرا\r\nآن يك علم افراخته تا عرش اعظم تاخته * اين پيش ازآنجا ساخته نزد خداى اكبرا \r\n\r\n","description":"","footnote":"","page_name":" 1686 ","page_number":246},
  {"content":"\r\n\r\n\r\nدر مدح والد ماجد خويش جناب وصال گويد\r\n همىبجوشد جانم ز انبه اندوه * همىبتوفد مغزم ز كثرت سودا\r\nز گلستان جهانم به ديده خار ستم * ز منجنيق سپهرم به سينه سنگ جفا\r\nبه ديده هر سو موييم نشترى سوزان * به سينه هردم گرميم صارمى برا\r\nقضا نصيب من از خرمى تو پندارى * نهاده در دهن شير و كام اژدرها\r\nز بس‌كه چشمم پالوده لخت‌لخت جگر * درست گويى پالا و نيست خون پالا\r\nدلم به آدميان هيچ‌گونه نگرايد * كه در نبيرهء آدم نماند صدق و صفا\r\nبه نطفه سه مواليد سربه‌سر خلل است * كه چارشان به مثل مام و هفتشان آبا\r\nدريغ بر من اگر زان كه باز نرهاند * ز خيل حادثه‌ام عون سيد الشعراء\r\nخديو ملك هنر صاحب فرشته سير * جمال مملكت فارس قدوة الادباء\r\nوصال مالك ملك سخن كه روح القدس * كند معاونتش گاه فكرت و انشا\r\nصرير كلكش غم بگسلاند از خاطر * شميم خلقش گل بشكفاند از خارا\r\nبه معن طعن زند دست او به گاه كرم * به فضل بذل كند طبع او به وقت سخا\r\nتوان بشعر ترش زاب داشتن مشغول * هرآن‌كه را بود اندر به طبع استسقا\r\nآيا ستوده‌خصالى كه راه مىنبرد * به منتهاى كمال تو فكرت دانا\r\nتو رهنمايى و ناقوس بشكند راهب * تو وعظ خوانى و زنار بگسلد ترسا\r\nبه سنگ خاره درآيد عنايت تو فروغ * ز خاك شوره دماند ولايت تو گيا\r\nبه خدمت تو سبق خوانده عقل چون اطفال * به حضرت تو كمر بسته چرخ چون جوزا\r\nوقار نزد تو نام ادب برد هيهات * وقار پيش تو عرض هنر دهد حاشا\r\nنه هر غبار كه تن بركشد فشاندنم * نه هر درخت كه قد بركشد دهد خرما\r\nاگر بگويم ز انفاس خوش مسيح دمم * مسيح يك‌شبه‌ام من نيم مسيح سما \r\n\r\nو له\r\n اى نگار خلخى صورت كه روى و موى تو * اين يكى سوسن برآرد وان دگر سيسنبرا \r\n\r\n","description":"","footnote":"","page_name":" 1687 ","page_number":247},
  {"content":"\r\n\r\n چون به صحرا مىروى صيد از تو بگريزد به جهد * ما خود آييمت به پاى خويشتن در چنبرا\r\nور به صيد وحش پويى از سليحى ناگزير * ليك گاه صيد ما نايد سليحى در خورا\r\nزان كه از ابرو و مژگان وز نگاه غمزه بار * هم كمان و تير دارى هم سنان و خنجرا\r\nدام اگر بايد سر گيسوى پرچين باز كن * تا درآيد يك جهان دل در كمندت اندرا\r\nراستى در تير لازم باشد و مژگان تو * با همه كژى خلد در دل چو سوزان نشترا\r\nگر ز ننگ لاغرى ما را نيارى در كمند * هم شود فربى به فتراك تو صيد لاغرا\r\nور ز رحمت بر سر ما تيغ نتوانى كشيد * باك نبود چون دهد تيغت حيات ديگرا \r\n\r\nدر مدح نواب طهماسب ميرزاى مؤيد الدوله\r\n اى به رخ مهر و به قد سرو و به بر ياسمنا * شوخ ياقوت‌لب و لعبت سيمين بدنا\r\nمشرق مهر و مهى مطلع ناهيد و سهيل * تنگ قند و شكرى باغ گل و ياسمنا\r\nغارت عقل و دلى دشمن آرام و شكيب * فتنهء بوم و برى و لولهء مرد و زنا\r\nشده گره در گره اسباب غمم تا كه تراست * طرهء خم به خم و زلف شكن در شكنا\r\nسخت سختم بگزد عقرب زلفت ليكن * عن‌قريب است شود سست و شود ممتحنا\r\nكانجمن كرده بر آن عقرب موران خطت * عقرب آرى فتد از مور بذل و محنا\r\nدارم از چشم تو در زلف تو نهمار شگفت * كه دگرگونه بود فنشان در چشم منا\r\nاين بود هندو و آن صاحب تير است و كمان * اين بود آهو و آن آرد نافه ختنا\r\nآن بود جادوى و اين بر رخ مه سازد دود * اين بود شب‌رو و آن گشته شبيخون فكنا \r\n\r\n","description":"","footnote":"","page_name":" 1688 ","page_number":248},
  {"content":"\r\n\r\n آن بود جنگى و اين راست به بر جوشن جنگ * اين بود زنگى و آن سرخوش و بىخويشتنا\r\nاين بود بادام اين يك به بنفشه است قرين * آن بود بيمار اين داشته سيب ذقنا\r\nاين بود افعى و آن زهر فروشد به نگاه * آن بود رهزن و اين بستهء مشكين رسنا\r\nصنما ساده‌رخا سيم‌تنا عشوه‌گرا * اى بدى ماه مرا باغ گل و نسترنا\r\nشد زمين سرد و هوا كرتهء قاقم پوشيد * تا ز سنجاب وز خز دوخت فلك پيرهنا\r\nزادگان چمن از هيبت وى جان دادند * برف بازآمد و پوشيد بر ايشان كفنا\r\nابر ماند به يكى بختى بگسسته مهار * كه همى نعره به لب دارد و كف بر دهنا\r\nبار او در عدن بوده و از بدر وشى * بار بگسيخته و ريخته در عدنا\r\nبه دو چشم تو كه امروز زمان طربست * چند كسب هنر و گوشهء بيت الحزنا\r\nهيچ دانى كه نخست ايدون چبود در كار * بادهء سرخ مشعشع چو عقيق يمنا\r\nچون به دست آيدمان آب طرب ناچاريم * از دو تن يا سه تن از اهل ذكا و فطنا\r\nوانگهان رود زنى بايد خوش‌خوى به بزم * شرط بزم است كه خوش‌خوى بود رود زنا\r\nچارمين ركن طرب چيست كبابى تر و گرم * كه پس از خوشى جان شرط بود فكرتنا\r\nور گل و سنبل بفزايى و نارنج و بهى * در زمستانت شود بزم چو خرم‌چمنا\r\nورت نقلى شكرين بايد باللّه كافيست * گفتهء نغز ملك‌زادهء شيرين‌سخنا \r\n\r\nو له ايضا\r\n چون بخت منى تا به كى به خواب * برخيز كه برخاست آفتاب\r\nنهمار به خفتن مكن درنگ * برخيز و به رفتن بكن شتاب\r\nبرخيز كه چشمان من نخفت * دوش از غم آن چشم نيم‌خواب\r\nمهر از دل شب سر زد آن‌چنان * تيغى كه برون آرى از قراب\r\nتو نيز چو مهر از دل افق * سر باز برآور ز جامهء خواب\r\nاى هر قدمت را سرى رهين * اى هر نگهت را دلى خراب\r\nبر گردنت آن زلف پرگره * بر گردن مهر افكند طناب\r\nحقا كه مرا با دو چشم تو * حيف است فرح جستن از شراب \r\n\r\n","description":"","footnote":"","page_name":" 1689 ","page_number":249},
  {"content":"\r\n\r\n چشم تو سؤال دل مرا * از نيم نگه داده صد جواب\r\nسيماب صفت دل بلرزدم * رويت چو برون آيد از نقاب \r\n\r\nو له ايضا\r\n هرگه كه ياد مىكنم از شهر و از وطن * چون زخم‌خورده مار درآيم به پيچ‌وتاب\r\nهند از كجا و پارس زهى آرزوى دور * اين طرفه در خيال توان يافت يا به خواب\r\nبحرى به چشم دارم و بحرى به پيش چشم * كو صولت نهنگ و كجا نيروى عقاب\r\nهرچند هند ملك سرور است و جاى عيش * بر من بود چو حفرهء نارانهء عجاب \r\n\r\nدر صفت زلزلهء شيراز و شرح حال اهالى آن بلد گفته\r\n دل در غم خاطر دژم و سينه به تاب است * شهرى به خروش است و جهانى به عذابست\r\nگيتى همه با ولولهء روز نشورست * عالم همه با غلغلهء يوم حسابست\r\nآن خانه كه بر جاى بود خانهء مور است * آن كاخ كه بر پاى بود كاخ حبابست\r\nيك‌لحظه نيفتد ز تزلزل كره خاك * گويى كه يكى جوز تهى بر سر آبست\r\nشد تيره جهان زان كه زمين نيمى بر جاست * وان نيم دگر بر رخ خورشيد حجابست\r\nآمد كرهء خاك به مانند يكى گوى * كز لطمهء چوگانش به هر گوشه شتابست\r\nگه پاره به گردون شود آن‌سان كه تو گويى * او را دو پر كركس و دو بال عقابست\r\nخلقى ز بنا كرده خود زار و هلاكند * چون كرم بريشم كه هلاكش ز لعابست\r\nكس را برد ار خواب بر اين خاك مشوش * طفلى است كه در دامن گهواره به خوابست\r\nآن مرد كه از نعرهء شيران نهراسد * زين واقعه دهشت‌زده از پر غرابست\r\nاز زلزله در شهر دگر سايه گهى نيست * گر بر سر كس سايه‌اى افتد ز سحابست\r\nجز سايهء ممدود شهنشاه جوان‌بخت * كو سايهء حق از همه رو وز همه بابست\r\nيك‌نيمه چو كفتار وطن ساخته در خاك * بر خاك دگر نيمه غريوان چو غرابست \r\n\r\n","description":"","footnote":"","page_name":" 1690 ","page_number":250},
  {"content":"\r\n\r\n\r\nو له\r\n عيد بازآمد و اسباب طرب پدرام است * بخت يار است و فلك ياور و اختر رام است\r\nنفسى خوش به طرب كوش كه اين يك‌نفس است * مرد را فى المثل ار حاصلى از ايام است\r\nچارهء سردى دى جامه پشمين نكند * ما و آن آتش افروخته كاندر جام است\r\nساده و باده و نقل و گل و مزمار بخواه * كه ازين پنج همه كار طرب پدرامست\r\nدر زمستان كه گل ايدر به گلستان نبود * زيب محفل بت گل‌روى و مى گل‌فام است\r\nگر زرت نيست بكن وام كه ما را ديريست * نقدتر وجهى از اسباب معيشت وامست\r\nو گرت وام فزون گشته و كامت نه رواست * عون شهزاده برآرندهء چندين كام است\r\nنصرة الدوله ملك‌زاده فيروزلقب * كه عيان نصرة و فيروزيش اندر نامست\r\nدر نيام اندر شمشير وى و صورت فتح * چون دو مغز است كه بنهفته به يك بادامست \r\n\r\nو له\r\n به خشم چشم تو نظر مىكند * شدست مست و شور و شر مىكند\r\nبه حيرتم ز مژه‌ات كز اثر * به سينه كار نيشتر مىكند\r\nبه حيرتم ز زلف تو كاين سيه * چه ساحريست اين‌قدر مىكند\r\nگهى بر آن دو رخ كله مىشود * گهى بر آن ميان كمر مىكند \r\n\r\n","description":"","footnote":"","page_name":" 1691 ","page_number":251},
  {"content":"\r\n\r\n ز مشك و بان گهى كمند آورد * ز قرص مه گهى سپر مىكند\r\nاگر كنم به چشم مستت نگاه * چو يك قرابه مى اثر مىكند\r\nخيال وصل تو دلم كرد خون * چو مى فزون خورى ضرر مىكند\r\nلب تو اين‌قدر شكر ناورد * مگر حديث من ز بر مىكند \r\n\r\nو له ايضا\r\n خوشا روزا كه هم نوروز آيد هم بهار آيد * زمين پارس از نزهت بهار قندهار آيد\r\nبه چشم اندر همى تا بنگرى نقش بديع آيد * به گوش اندر همى تا بشنوى صوت هزار آيد\r\nچمن چون صحف انگليون پر از نقش و صور گردد * زمين چون پر بوقلمون پر از زيب و نگار آيد\r\nهوا داودسان بر آب بىآهن زره بافد * زمين مريم‌صفت از روح بىشوهر به بار آيد\r\nمگر حشر طبيعى همره باد ربيعى شد * كه هر بنهفته كاندر خاك بينى آشكار آيد\r\nبه يادم روى آن دلبر چو در شبهاى تار آمد * مهم در بزم تابد آفتابم در كنار آيد\r\nكجا قامت نمايد بىقيامت شور حشر آيد * كجا گيسو گشايد روز روشن شام تار آيد\r\nچو پويد در بساط عيش گل رويد سمن رويد * چو آيد در ميان بزم عيد آيد بهار آيد\r\nگر او غازى هرآن زخمى كه بينى دل‌نشين بينى * ور او ساقى هرآن خمرى كه نوشى خوشگوار آيد \r\n\r\n","description":"","footnote":"","page_name":" 1692 ","page_number":252},
  {"content":"\r\n\r\n ز بس خون دل ما خورد بيمار است چشمانش * بلى بيمار گردد هركه او بسيار خوار آيد\r\nبه شام تيره از زلف درازش گر سخن رانى * درست آن تيره‌شب پيوسته با روز شمار آيد\r\nچو مو بسيار ماند مار گردد اين شگفتى بين * كه زلف او همان موى است و يا كردار مار آيد\r\nيكى ز اخترشناسان حكم رفت امسال و من ديدم * كه ملك روم بىشبهت به دست زنگبار آيد\r\nچو كردم تجربت اين گفته رمزى بود سربسته * كه اطراف رخش مقهور خط مشكبار آيد\r\nسواد طره‌اش بر غره چون نعلى است بر آتش * كه چون افتد بتاب از وى جهانى بىقرار آيد\r\nاگر كس اصل خود داند غرور و عجب نتواند * كه اصل هركس از خاكست و از خاك انكسار آيد\r\nخداجويى و خودجويى به هم باللّه نياميزد * كه كس نشنيده در گيتى كه از يك دل دو كار آيد\r\nكسى كش حبه‌اى افيون پريشان كرد و ديگرگون * اگر فخر از توانايى كند از فخر عار آيد\r\nچو مايى و منى از پاك يزدان غنى زيبد * تو را از عجز عزت زايد از خوارى فخار آيد \r\n\r\nايضا در مدح نواب مؤيد الدوله\r\n چون فلك هرروزه بر رنگى مجدد مىرود * خرم آن كز رنگها يكسر مجرد مىرود \r\n\r\n","description":"","footnote":"","page_name":" 1693 ","page_number":253},
  {"content":"\r\n\r\n قيدها رنگست و هرك اين قيدها از خود گسيخت * با براق عزم از منشأ به مقصد مىرود\r\nفرق بسيار است از آن رهرو كه او با پاى باز * مىرود تا آنكه با پاى مقيد مىرود\r\nقلب صافى و تجرد مرد را بخشد مقام * مهر ازين بر فوق چرخ و فرق فرقد مىرود\r\nآدميزاد ار شود از رنگ و آلايش برى * بستهد با لشكر ديو ارچه مفرد مىرود\r\nنفس انسان كم ز سنگى نبود اندر دفع خصم * نك به افعى بازبين آنچ از زمرد مىرود\r\nجان پاك از قبض و بسط دهر كى يابد زوال * مايهء دريا كجا از جزر و از مد مىرود\r\nجان ناآلوده زى فرقد گرايد آن زمان * كاين جسد در حفرهء اين تيره مرقد مىرود\r\nپاى ثابت كى شود جز در ره فقر و فنا * ور نه بر هرره رود سالك مردد مىرود\r\nليك اين ره سخت دشوار است و بر آن كس نرفت * غير احمد وانكه بر آيين احمد مىرود \r\n\r\nمطلع الثانى\r\n چون حديث ار آن سر زلف مجعد مىرود * هر سخن كان مىرود يكسر معقد مىرود\r\nزان لبان لعل‌فام و زان خط فيروز رنگ * قيمت از ياقوت و رونق از زبرجد مىرود\r\nبزم در چشم آيدت باغى پر از شمشاد و گل * هركجا هنگامه‌اى زان قد و آن خد مىرود\r\nهر سخن كز لب برون آيد شود موزون به طبع * در ميان انجمن چون وصف آن قد مىرود\r\nدر نظر هرگه درآيد رستهء دندان او * مىرود هر گوهر از مژگان منضد مىرود \r\n\r\n","description":"","footnote":"","page_name":" 1694 ","page_number":254},
  {"content":"\r\n\r\n سد اسكندر كه ره بر فتنهء يأجوج بست * فتنهء چشمش برون صد باره زان سد مىرود\r\nچون بيندازد قبا عكسى بود در آينه * ور رود در انجمن روح مجرد مىرود \r\n\r\nهم در زمان زلزله گويد\r\n خزيده من به يكى حفره و در اطرافم * گرفته خاك به مانند مردگان در گور\r\nز خاكها چو برآيم به جدوجهد تمام * دوباره لغزم و واپس فتم به خانه چو مور\r\nز بس به راهگذر نقب هر طرف زده‌اند * زمين شد است مشبك چو خانهء زنبور\r\nتلال خاك چنان سركشيده بر افلاك * كه چرخ زار و سته گردد از عبور و مرور\r\nفروغ شمس به چشم آيد از فراز تلال * چنان كه روشنى آتش از ميان تنور\r\nز بس‌كه خاك در اين خانه روز رفته به چاشت * هنوز خانهء همسايه چون شب ديجور\r\nبعيد نيست كه مردم شوند منكر حشر * كه ره نمانده كه خيزند مردگان ز قبور \r\n\r\nو له ايضا\r\n دل تا قيامت نايد از زلفت بدر * لا بد من صنعا و ان طال السفر\r\nخواهد برون آمد ولى چون آيد او * زنجير و غلها باشدش بر پا و سر\r\nمسكين كجا تاند شدن زين سخت ره * تا بجهد از دامى بود دامى دگر\r\nچون شب‌روان پويد همى در تيره‌شب * تا كس مباد از رفتنش يابد خبر\r\nخضر است كش افتاده در ظلمات ره * مانا كه از لعل لبت جويد خبر\r\nتركا گر آن گيسوى پرچين واكنى * تيره كنى از خاوران تا باختر\r\nدلها در او يا بى گره اندر گره * جانها در او بينى حشر اندر حشر\r\nتا بگذرى بر غاليه سايد قدم * تا بنگرى بر ضيمران آيد نظر\r\nدشت مغان گردد همه سطح زمين * ازبس‌كه مار آيد برون از بوم و بر\r\nمشكو شود چون كوى مصر از ساحران * هر سو گرازان گرزه مارى براثر\r\nگيتى شود بر حلقه و پردايره * چون درگه بارندگى سطح شمر\r\nيا خود حكيمى كرده طومارى عيان * هر سو نگارد شكلى از علم اكر \r\n\r\n","description":"","footnote":"","page_name":" 1695 ","page_number":255},
  {"content":"\r\n\r\n گويى كه دهقانى بر اطراف جهان * شاهسپرم كاريد و بازآمد به بر\r\nازبس‌كه كردم وصف زلفت زين سپس * بر هرچه بينم تيره آيد در نظر\r\nطبعم كه بد در خرمى چون شهر چين * ملك حبش شد زان دو زلف تيره سر\r\nاى عارضت دلكش‌تر از نسرين و گل * وى غره‌ات تابان‌تر از شمس و قمر\r\nدر تيره‌شب گر ياد رويت كس كند * تابد ز بزمش صد هزاران ماه و خور \r\n\r\nو له\r\n اى بهر تماشا شده از شهر به گلزار * ماييم به هجران تو در شهر و دلى زار\r\nاى جنت موعود نه اى جنت موجود * از بهر تماشا چه نهى روى به گلزار\r\nروى تو دهد سورى بشكفته به خرمن * موى تو دهد سنبل آشفته به خروار\r\nآن را كه رخى چون تو بودمى چه كند گل * كانجا كه تويى گل شكفد از در و ديوار\r\nگل هفته‌اى افزون به گلستان بنماند * رخسار تو شاداب و طرى باشد هموار\r\nدر سايگه بيد تو بنشسته به راحت * ما در غمت از سايه خود نيز در آزار\r\nتو شاد ز خون دل خم گشته قدح نوش * ما خسته ز خون دل خود گشته قدح‌خوار \r\n\r\nدر صفت بهار و مدح شهريار\r\n عيد خجسته آمد و شد فصل نوبهار * فرخنده باد عيد به سالار روزگار\r\nپوشيده باد جوشن رومى بر آبگير * گسترد ابر مطرد رومى به مرغزار\r\nجز جرگه تذرو نبينى به بيدبن * جز نعره گوزن نيابى به كوهسار\r\nببريد و دوخت جامهء سرخ و كبود و زرد * بهر برهنگان چمن دست نوبهار\r\nبط بر كنار شط به مثل همچو زورقى است * كز موج و لطمه هيچ نينديشد از بخار\r\nبرگ و گل بنفشه به چشم آيدت درست * چون گوشهاى كرده ز پيروزه گوشوار\r\nآيد به وجد سرو چو شنود نسيم گل * زان سان كه نزد يار بيايد پيام يار\r\nماند به گرد جدول زر خط لاجورد * آن رستهء بنفشه بر اطراف لاله‌زار\r\nسيل از فراز كوه همىكرده رو به شيب * غژمان و لرزلرزان چون زخم‌خورده مار \r\n\r\n","description":"","footnote":"","page_name":" 1696 ","page_number":256},
  {"content":"\r\n\r\n\r\nدر ذكر تب و بيمارى خود گويد\r\n چون تن بفسرد از سرما بران تب شعله افروزد * چنو كافر كه حق از زمهرير آرد به نيرانش\r\nمن اندر نعره و در بستر از تب شعله افتاده * چو آن شيرى كه آتش درفتد اندر نيستانش\r\nبه هردم از طبيبان نسختى آيد مرا نونو * كه عمر آيد به پايان چون بخوانم تا به پايانش\r\nبجوشانند و بفشارند از آن سازند جلابى * كه تا كس لب نهد بر آن يقين بر لب رسد جانش\r\nدوا از لب فرونارفته كز در نو به بازآيد * بدان چستى كه گويى باد صرصر بوده يكرانش\r\nاز اين‌ها جمله بگذشته مرا اين درد مىكاهد * كه هركس هرچه از من بشنود خواند به هذيانش\r\nمگر يزدان علاج اين‌چنين رنجى كند ور نه * نه جالينوس تاند چاره فرمودن نه لقمانش\r\nدو مه زين بيشتر بود آنكه باغ از فر فروردين * چنان بودى كه بودى طعنه‌ها بر باغ رضوانش\r\nبه بستان حله‌ها از نسج بوقلمون و نسرينش * به صحرا كله‌ها از ابر فروردين و نيسانش\r\nكنون گر هيچ تابت هست رو از خانه زى بستان * يكى بنگر چه آفتها رسيد از ماه سرطانش \r\n* * *\r\n به سنگ ار تاب مهر افتد و فرسوزد چو حراقش * به كوه ار باد صبح آيد فروسنبد چو سوهانش \r\n\r\n","description":"","footnote":"","page_name":" 1697 ","page_number":257},
  {"content":"\r\n\r\n سمندر گر باب اندر چو بطان آشنا گيرد * تو بينى كاب و آتش هر دو در طبعند يكسانش\r\nزمين چون بوتهء سيماب گش بنهند در آتش * همان سيماب صاعد گشته كوكبهاى رخشانش\r\nهوا چون كورهء تابان و مهر آن زر تفسيده * كه تابد صيرفى تا آورد خالص به ميزانش\r\nاگر كس چوبهء تيرى كند پرتاب زى بالا * فراشيب ار شود بىشبهه گردد نرم پيكانش\r\nتعالى اللّه بتى دارم كه دلها گوى چوگانش * بهرجا خاطرى بينى چو من بينى گروگانش\r\nز مژگان ريزدم لؤلؤ از آن دو شقه لؤلويش * ز چشمان خيزدم مرجان از آن يك حقه مرجانش\r\nاگر در حقهء مرجان نديدى شقهء گوهر * درون پستهء خندان ببين دو رسته دندانش\r\nدلم كز جادويى هاروت بابل را سبق گفتى * معلق گشته چون هاروت در چاه زنخدانش\r\nچنان كان ترك ترساوش چليپا سازد از گيسو * اگر ديدى شدى چون شيخ صنعان شوخ كنعانش\r\nامام پارسا گر اين غلام پارسى بيند * عجب گر ماند اندر دل هواى حور و غلمانش\r\nدلش سخت است و پيمان سست و من دايم درين سودا * كه پيمانش شود چون دل و يا دل همچو پيمانش \r\n\r\n","description":"","footnote":"","page_name":" 1698 ","page_number":258},
  {"content":"\r\n\r\n\r\nو له\r\n آن شاخ سرفراخته همچون الف * خميده شد معاينه بر شكل نون\r\nماهى دو پيش آبله‌گون شد درخت * خوش‌خوش رسيد آبله‌هايش كنون\r\nگويى بود معاينه نقش‌برآب * بازيچه‌هاى اين فلك آبگون \r\n\r\nو له ايضا\r\n بلبل كند سرود به دستان باربد * صلصل كشد ترانه به قانون رامتين\r\nحلق خجسته حقهء بيجاده را گرو * گوش بنفشه قرطهء پيروزه را رهين\r\nنرگس بسان پيرى مرتاض و زردچهر * در كف عصا و نور پديدارش از جبين\r\nاشكوفه چشم ناخنه‌داريست با بياض * با آن بياض و ناخنه غماز و تيزبين\r\nپرگوشت پاره باب زنى شاخ بيدمشك * كش گوشتها به سودهء پلپل بود قرين\r\nسورى نموده غازه به رخسار دل‌فروز * سنبل كشيده شانه به گيسوى عنبرين \r\n\r\nو له\r\n اى به گهر پاك و اى به مجد يگانه * با شرف آفتاب و رتبت كيوان\r\nچامه ز طبع تو پردرارى رخشا * نامه ز كلك تو پرجواهر الوان\r\nشيرى در كارزار و مير به دربار * چرخى در گيرودار و مهر در ايوان\r\nغول فتن را همىبكندى ناخن * گرگ ستم را همىشكستى دندان\r\nشير ز امرت به گور بود موافق * دزد زب است به گاله بود نگهبان\r\nزين همه بگذر به عفو و رحمت و رأفت * همچو ملك نيست كس به عرصهء ايران\r\nاز سخطش ديو فتنه رفته به زنجير * از غضبش خصم خيره مانده به زندان\r\nرسم وفاقش چو عقل باعث عزت * راه خلافش چو شرك مايهء خذلان\r\nعزم سكندرش هست و صولت گشتاسب * تقوى سلمانش هست و حكمت لقمان\r\nضيغم غران بود چو كو شد در رزم * افعى غژمان بود چو پو شد خفتان\r\nقصهء عزم وى ار عزيمه نمايد * عبره كند مرد بىسفينه ز عمان \r\n\r\n","description":"","footnote":"","page_name":" 1699 ","page_number":259},
  {"content":"\r\n\r\n صورت حلم وى ار تميمه بسازد * زورق ايمن شود ز لطمهء توفان \r\n\r\nبهاريه\r\n فكند از سبزهء خود رو به صحن باغ و طرف جو * صبا چون خادمان كو ز هر سو ديبهء رنگين\r\nبهار از چپ و از دامن بزد زرينه و لادن * به جعد سنبل و سوسن به چهر سورى و نسرين\r\nدرخشان چون بت زيبادرون كرتهء ديبا * همه خوش‌فر و خوش‌سيما همه خوش‌طرز و خوش‌آيين\r\nهمى با نعره و مويه به هر سو ابر در پويه * گه از بابل به آمويه گه از كابل به قسطنطين\r\nدل لاله است گر ايدون دلى را بنگرى پرخون * بود چشم سحاب اكنون اگر چشمى سرشك‌آگين \r\n\r\nدر صفت ايام صيف\r\n دراز شد سفر مهر در حظيرهء ماه * گفت باز كه عمر سفر بود كوتاه\r\nمهى فزون نبود تا كه مه به خرچنگ است * ولى به ديده ز سالى فزون‌تر است آن ماه\r\nبلى ز چنگل خرچنگ دير به جهد مرد * اگرش صولت شير است و حيلت روباه\r\nمگر كه مهر برودت ز طبع سرطان يافت * ز تاب گرما آنجا مقام جست و پناه\r\nچو بط سمندر بر روى شط كند عبره * كه تف نيران پيداست از خلال مياه\r\nچو باده در خم جوشد درون فرغر آب * چو خس در آتش سوزد به پاى جوى گياه\r\nز بس‌كه سيل عرق مىشود برون ز عروق * ز جوف جامه نشايد برون شدن به شناه\r\nهمىنداند كس در ليالى تشريق * كه بر سرش تف مهر است يا كه پرتو ماه\r\nسپهر آينهء زنگ خورده را ماند * ز قطعه‌هاى سحاب از غبارهاى سياه\r\nبه خيش‌خانه همى مرد منقلب گردد * چنان كه زر گدازيده در ميانهء كاه \r\n\r\n","description":"","footnote":"","page_name":" 1700 ","page_number":260},
  {"content":"\r\n\r\n قياس كردم و ديدم به طبع تف تموز * گه زوال يكى بود بامداد به گاه\r\nره شد آمد باد آن‌چنان بود مسدود * كه مرد عاصى ايمن بود ز بادافراه\r\nچنان ز اخگر تفسيده طفل نهراسد * كه گاه بوسه هراسان بود لبم ز شفاه\r\nدرست مروحه چون دامنى است پرآتش * بهل ز دست كه آتش زنى به خود ناگاه \r\n\r\nدر مسمط غديريه فرمايد\r\n از ساحت ميخانه ديروز بشير آمد * كاى باده‌كشان در خم مى صاف و هژير آمد\r\nبا تاب عقيق آمد با رنگ شفيق آمد * با طعم رحيق آمد با بوى عبير آمد\r\nچل روز فزون‌تر رفت تا باده مصفا شد * اشتاب چه‌كار آيد خوب آمد و دير آمد\r\nاول ز حباب از خم سرزد دو هزار انجم * تا مى پس از آن طالع چون بدر منير آمد\r\nروز طرب‌اند و زيست تا باده كرا روزيست * عذر است به ترك مى چون عيد غدير آمد \r\n\r\nايضا\r\n امروز گرفت اسلام بس رونق و آيينا * زان گفت خدا اليوم اكملت لكم دينا \r\n* * *\r\n وه‌وه چه خوشست امروز دلدار به كام اندر * هم جام به دست اندر هم باده به جام اندر\r\nبس دير شود روزى اين فره و فيروزى * هم باده به جام اندر هم ساده به كام اندر\r\nچون دلبر و مى با ماست پس داد طرب بدهيم * كاين شرب مدام اولى است در قرب مدام اندر\r\nماييم اسير خم در عيد غدير خم * مگذار بماند شيخ در قرب عوام اندر \r\n* * *\r\n دفع كرب امروز است روز طرب امروز است * هم در عجم آرامش عم در عرب امروز است \r\n* * *\r\n اى ترك بيا برقع از روى تو برگيريم * گر وقت صبوحى رفت ما صبح ز سر گيريم\r\nرسم است به روز عيد بوييدن و بوسيدن * اى تنگ شكر بگذار كت تنگ به برگيريم\r\nامروز كه با مايى بگذار ز گيسويت * هى سنبل تر چينيم هى عنبر تر گيريم \r\n\r\n","description":"","footnote":"","page_name":" 1701 ","page_number":261},
  {"content":"\r\n\r\n مى خور ز گنه مهراس از بيم سقر كامروز * ما سرخط آزادى از بيم سقر گيريم \r\n* * *\r\n امروز جهان يكسر در عشرت و عيش آمد * چون نجل ابو طالب سالار قريش آمد \r\n* * *\r\n ميرى كه چو شمشيرش بيرون ز غلاف آيد * هر لحظه هزيمتها بر اهل خلاف آيد\r\nخصم ار به مثل كوهيست هر ضربهء تيغ او * از كتف بران آمد وز فرق به ناف آيد\r\nعكسى فتد از تيغش گر بر سپر گردون * چون كوه به هر قطريش صد جاى شكاف آيد\r\nرمزى به دل پاكش پوشيده و پنهان نيست * عكسى نشود پنهان چون آينه صاف آيد \r\n* * *\r\n بر صفحهء دل حرزيست حب اسداللهش * هرروزه ز نو لطفى است با ناصر دين شاهش \r\n\r\nفى الترجيع\r\n خوش آنكه مرا بود روان خاطر و خامه * بر گفتهء من شيفته هر خاصه و عامه\r\nشد ياوه مرا وجد و همى شاعر بىوجد * ماند به يكى غازى بىجوشن و لامه\r\nچيزى كه بجا مانده مرا از هنر و علم * دو پاره كتابست و يكى كهنه عمامه\r\nبىخدمت سالار مرا تنگ بود كار * تا رفته ازين ملك به خير و به سلامه\r\nميرى كه جهان هنر و چرخ تميز است * نزد ملك و پيش خداوند عزيز است \r\n* * *\r\n مداح ويم ليك ازو بس گله دارم * دارم ادب اما چقدر حوصله دارم\r\nبا آنكه خبر داشت ز من بنده كه در پارس * تنها نه غم خود غم يك سلسله دارم\r\nبا آنكه خبر يافت ز وارونى بختم * وين خانهء ويرانه كه از زلزله دارم\r\nبا آنكه بد آگاه كه در حيطهء اين ملك * نه مزرع و نه باغ و نه گاو و گله دارم\r\nيك‌بار نفرمود كه در كشور شيراز * ز احباب يكى داعى بىمنزله دارم\r\nميرى كه جهان خرد و چرخ تميز است * نزد ملك و پيش خداوند عزيز است \r\n\r\n","description":"","footnote":"","page_name":" 1702 ","page_number":262},
  {"content":"\r\n\r\n\r\nفى المسمط\r\n عيد بازآمد و هنگام بهار آمد * گاه يكسان شدن ليل و نهار آمد\r\nبوستان تازه‌تر از باغ بهار آمد * آنچه بد حاصل اين ليل و نهار آمد\r\nابر چون بختى بگسسته مهار آمد * در هوا نعره‌زنان آمد و دست‌افشان \r\n* * *\r\n باز كرد ابر سيه‌روى هوا تيره * همچو ديوى كه شود به آدميان چيره\r\nاز دم آتش‌فكن و نعره‌زن و خيره * راست با ديو سپيد آمده همشيره\r\nكمترين پويه‌اش از آمل تا حيره * گه هوا گيرد و گاهى جهد از عمان \r\n* * *\r\n باز گسترد هوا فرش ستبرق را * كرد آراسته اين كاخ مطبق را\r\nلالهء نعمان نمود خورنق را * شد به دل خيرى به هر امن ازرق را\r\nسار بسرود بهاريهء عمعق را * بلبل از شعر و قار آمد دستان خوان \r\n* * *\r\n خويد پرزمردتر ساخت صحارى را * بيد زده پرده همه طرف برارى را\r\nنغمه برخاست ز نو قمرى قارى را * بيخت بر خاك هوا عود قمارى را\r\nاز پى تهنيت باد بهارى را * نوبهار آرى هست اين دوسه مه مهمان \r\n* * *\r\n شاخ اشكوفه چنو رشتهء مرواريد * از صفا هر گهرش مشترى و ناهيد\r\nاى دريغا كه نظامش نبود جاويد * از يكى باد فتد لرزه برو چون بيد\r\nوان گهرها همه پركنده كند بر خويد * همچو بر صحن فلك اختر بىپايان \r\n* * *\r\n بيدمشك آمد با پنجهء بربسته * همچو چنگال يكى گربه آهسته\r\nكز پى صيد كمين كرده و بنشسته * مو يكى نرم و ضعيف از تن او رسته\r\nهمچو گوش حبشىزادهء ناشسته * كه همى تازه برون كرده سر از زهدان \r\n* * *\r\n آن ترنج آمده با روى ترنجيده * مدت هستى خود ديده و سنجيده \r\n\r\n","description":"","footnote":"","page_name":" 1703 ","page_number":263},
  {"content":"\r\n\r\n در شباب اندر در پوست نگنجيده * وين زمان پيرى خود ديده و رنجيده\r\nاين‌چنين است بلى كار نسنجيده * مرد آخربين هرگز نبرد خسران \r\n* * *\r\n آن بداق آيد با خرقه و عمامه * راست بنموده به تن سبزترين جامه\r\nچون يكى واعظك به خرد علامه * گرم سازد به چمن شورش و هنگامه\r\nگرد تا گردش از خاصه و از عامه * همه تن گوش كه تا خود چه دهد فرمان \r\n* * *\r\n نسترن خيمه و خرگاه به بستان زد * نغز چترى گهرآگين به گلستان زد\r\nخاصه اين پرده براى دل مستان زد * بهر ساغركشى باده‌پرستان زد\r\nطاق گردونى در باغ به دستان زد * سربه‌سر كوكب و هر كوكب او رخشان \r\n* * *\r\n همه چشم‌اند كه گل كى به چمن آيد * به سرافرازى نسرين و سمن آيد\r\nآن غريب سفرش سوى وطن آيد * شاد بنشيند و بلبل به سخن آيد\r\nچون من آن روز كه سالا زمن آيد * پاى تا فرق زبان گردم و مدحت‌خوان \r\n\r\nفى المسمط\r\n باز در آفاق راند لشكر جرار دى * ناميه از كار ماند از چه ز نيرنگ وى\r\nسرما بفشرد پاى در ما بفسرد پى * ساقى مجلس هلا چاره‌گرى سازهى\r\nساتكنى پر بيار ز آتش جانسوز مى * كامد چيزى چنان درخور روزى چنين \r\n* * *\r\n لشكر دى مه به خشم سوى چمن تاخته است * ز ابر سياه و سفيد چتر برافراخته است\r\nبر سر اطفال باغ خنجر كين آخته است * يكسره اشجار را خانه بپرداخته است\r\nسرو سهى زان ميان خود به در انداخته است * آرى ز آزادگان كس نكشد هيچ كين \r\n* * *\r\n اين دى ديوانه باز روى بناورد كرد * همچو هزبران ز برف سوى هوا گرد كرد \r\n\r\n","description":"","footnote":"","page_name":" 1704 ","page_number":264},
  {"content":"\r\n\r\n صحن زمين تار ساخت روى چمن زرد كرد * هيبت او مرده‌سان جرم زمين سرد كرد\r\nبلبل و صلصل فغان از دل پردرد كرد * آن به غم سرخ‌گل اين ز غم ياسمين \r\n* * *\r\n گشت ازين لطمه زرد روى ترنج و بهى * نارون آمد نزار از پس آن فربهى\r\nبا همه ثروت چنار ماند به دست تهى * زريون بر خاك ريخت مشت زر ده‌دهى\r\nگلبن از سر فكند افسر شاهنشهى * ياوه شد از ياسمن حقهء در ثمين \r\n* * *\r\n از دى با كس نرفت آنچه ستم شد به تاك * كش سرو اندام شد ز افسر و دراعه پاك\r\nو آن‌همه پروردگانش ريخت به خاك هلاك * جبههء اين پر ز خون عارض آن پر ز خاك\r\nوان همه را برد و كرد محبوس اندر مغاك * كوفته در زير پاى سينه و پشت و جبين \r\n* * *\r\n لاله فصل خزان چيست بط باده‌اى * گلبن دىماه چيست تازه خط ساده‌اى\r\nبستان خواهى بجوى بزمك آماده‌اى * ساقى آن بزمگاه سروك آماده‌اى\r\nمطرب چون عندليب ترك پرىزاده‌اى * وين‌همه كردست داد دى شودت فرودين\r\nگفته عرب لازم است در بر هر زيركى * در به شتا هفت كاف بهر طرب بىشكى\r\nتجربه كرديم و داشت مخمصه‌ها هريكى * رنج در افزون بود راحت در اندكى\r\nهست قناعت نكو در بر هر كودكى * زآن‌رو زانها وقار كرد يكى را گزين \r\n* * *\r\n دانى كان هفت چيست بشنو اگر باهشى * كاسه پربادهء گل‌رخ حوراوشى\r\nگرم و برافروخته مجمر پرآتشى * وز بر تيهوى و كبك نغز كباب خوشى\r\nكسوتكى گرم و نرم كيس زر بىغشى * كلبهء آراسته همچو بهشت برين \r\n* * *\r\n ليك ازينها همان كاسهء مى بس بود * رمزى گفتيم اگر در ده ما كس نبود\r\nاهل هنر را كجا كاخ مقرنس بود * لعبت زيبا بود جامهء اطلس بود\r\nكاينها در كام شير يا پر كركس بود * كى به زمانى چنين هست گمانى چنين \r\n* * *\r\n\r\n","description":"","footnote":"","page_name":" 1705 ","page_number":265},
  {"content":"\r\n\r\n ليك ز حق نگذرم هرچه بگويى بگوى * باده نشايست خورد بىصنمى ساده‌روى\r\nباده گر آب حيات خون شودت در گلوى * ساقيش ار نيست آن تر كك آشفته موى\r\nگاه فروزيده چهر گاه پريشيده موى * كرده سپر غم نثار بر طبق ياسمين \r\n\r\nمن غزلياته\r\n شادم به رضاى تو اگر وصل و اگر هجر * كاميخته با عشق نخواهم هوسى را \r\n* * *\r\n به هركه راز تو گفتم هواى كوى تو كرد * حديث با كه كنم اين غم نهانى را \r\n* * *\r\n اين‌قدر هست كه ياران تو نوميد شوند * ور نه قتل من بىنام و نشان اين‌همه نيست \r\n* * *\r\n شادم ار كرد مرا پير خرابات خراب * خانه ويرانه چو گردد يكى آباد كند \r\n* * *\r\n خون شد به ديده اشك بلى بخت بد نخواست * اين‌قدر هم به عشق مرا آبرو بود\r\nمعذور دارمت ز جفا كز هجوم خلق * پاكيزه روى هركه بود تندخو بود\r\nجان كى برم دو چشم و لب و زلف و خال دوست * اندر كمين جان من از چارسو بود\r\nسختى برم به عشق ولى خوشدلم ز شوق * چون مفلسى كه پاى به گنجش فرورود \r\n\r\nو له ايضا\r\n آن شوخ كه كشتيها بر لجهء خون راند * مىگريم و مىخواهم كز چشم تر انديشد\r\nشد عشق و هوس درهم كارى به ميان آور * با هركه ندارد عشق فكر دگر انديشد \r\n\r\n","description":"","footnote":"","page_name":" 1706 ","page_number":266},
  {"content":"\r\n\r\n به بهار مى طلب كن منشين به كار ديگر * كه بسى اميد خواهد كه رسد بهار ديگر \r\n* * *\r\n ديدهء باز و ضبط دل جذبهء عشق و ستر غم * بار چنين كه مىبرد تا من مبتلا برم \r\n* * *\r\n از من طمع مداريد آيين زهد و تقوى * چندين هنر مرا هست ليك اين هنر ندارم\r\nاين ترك حيله‌گر كيست كين شهر ساخت يغما * وز هركه باز جويم گويد خبر ندارم \r\n* * *\r\n جوينده اكسير و طلبكار وصالت * مردند و همان در سرشان فكر محالى\r\nيك‌عمر شكايت ز غم هجر تو دارم * گر دست دهد يك‌نفسم با تو مجالى\r\nمى فاش خوردن اولى ز طريق زهد رفتن * كه سرور بيخودى به كه غرور خودپرستى\r\nنفسى به خويش بازآى ادبى به چشم خود كن * كه به ما خبر ندارى كه چه مىكند به مستى \r\n* * *\r\n اى آنكه از چشم و دهان گه نقل و گه مى مىدهى * من نيز دارم قسمتى آن مرا كى مىدهى\r\nمن مستمندم مفلسى خون جگر نوشم بسى * تو باده با هر ناكسى هى مىخورى هى مىدهى \r\n\r\nقطعه\r\n دردا كه از ستيزهء چرخ ستيزه‌كار * هر كار را كه خواستم آن‌سان شود نشد\r\nمأيوس از آسمان چو شدم گفتم اين گره * باز از عنايت شه ايران شود نشد\r\nگفتم شه ار به حال گدايان نظر نكرد * رحمى به من ز صاحب ديوان شود نشد\r\nگفتم كه صدر را نبود گر مجال آن * كامم روا ز خواجه دوران شود نشد\r\nگفتم درين معامله يادآورى سزاست * جمعى شدند يار كه عنوان شود نشد\r\nگفتم به نزد خواجه شفيعى همىبرم * كردم گمان كه واسطه قرآن شود نشد\r\nگفتم كنم قناعت و اين پنج رو و زه عمر * جهد آورم كه زود به پايان شود نشد \r\n\r\n","description":"","footnote":"","page_name":" 1707 ","page_number":267},
  {"content":"\r\n\r\n از اين وظيفه‌اى كه ز ديوان معين است * پنداشتم عمارت ويران شود نشد\r\nبگذشتم از اساس و گذر كردم از لباس * گفتم كه اين بهاى دو من نان شود نشد\r\nگفتم كه نان به من رسد از كارگاه غيب * اين وجه صرف قهوه و غليان شود نشد\r\nگفتم روم برى ولى اين وجه مرده ريگ * چندان‌كه بنده عازم تهران شود نشد \r\n\r\n1047 واله لگزى داغستانى\r\nاز خان‌زادگان داغستان لكزيه بوده آبا و اجدادش در عهد دولت سلاطين صفويه انار اللّه برهانهم به دار السلطنه اصفهان آمده سكونت گزيده بودند وى در زمان دولت سلطان حسين صفوى معزز بوده و با خديجه نام عم‌زادهء خود محبتى تمام مىداشته در غلبهء افاغنه بر صفويه و تصرف اصفهان معشوقه به دست افاغنه درافتاد بيچاره با اين درد بىدرمان تاب توقف نياورده فرار اختيار نموده به بندر عباسى و از آنجا به ولايات هندوستان رفته مدتها در سلك ارباب مناصب آن ولايت منسلك بود و در مفارقت محبوبهء خود ناله‌ها كرد و نظمها سرود كه به نظر رسيده و تذكره بر احوال و اقوال شعراى متقدمين و متأخرين نوشته به انجام رسيد از جمله در احوال معاصرين از حاجى لطف‌على بيگ آذر نوشته كه برادرزادهء ولى محمد خان حاجى سرور بيگدلى است و در بيست و دوسالگى است و دوسه بيتى از او نوشته و شرح حال نيكويى نگاشته چون آن تذكره به ايران رسيد حاجى نيز احوالى نيكو ازو ذكر نكرده على الجمله در سال 1265 بهندوستان درگذشت قرب چهار هزار بيت ديوان داشته بعضى اشعار او را وقتى در تذكرهء وى ديده‌ام و اين چند بيت و رباعى را از آنجا برگزيده از اوست :\r\n\r\nغزليات\r\n انديشهء كس راه به كنه تو ندارد * هر چيز كه هست از تو نشان هست و نشان نيست \r\n* * *\r\n\r\n","description":"","footnote":"","page_name":" 1708 ","page_number":268},
  {"content":"\r\n\r\n يك نغمه تراود ز لب قمرى و بلبل * قانون وفا مختلف آوازه نباشد \r\n* * *\r\n عشقبازان سخن حق به ملا مىگويند * از كه ترسند سردار سلامت باشد\r\nچون به قاف عدمم راه تماشا افتاد * هركجا ديده گشودم همه عنقا ديدم\r\nقطره بودم سر هم‌چشمى بحرم به نظر * نظر از خويش چو بستم رخ دريا ديدم \r\n* * *\r\n حسن به هركجا كشد دامن ناز بر زمين * عشق به پيش او نهد روى نياز بر زمين \r\n* * *\r\n چاك مىشد ببرت خرقهء تقوى چون من * گر تو هم مىشدى اى شيخ گرفتار كسى \r\n* * *\r\n بگشاى سر تركش مژگان جگردوز * شايد كه رسد چاك دل ما به رفويى\r\nخوش آنكه به طوف حرم ميكده آيم * گه پاى خمى بوسم و گه دست سبويى \r\n\r\nرباعيات\r\n در معركهء عشق ستيز دگر است * فتح دگر آنجا و گريز دگر است\r\nفرياد و فغان و گريه و ناله و آه * اين‌ها هوسست و عشق چيز دگر است \r\n* * *\r\n من زنده بدوستم نميرم هرگز * مغزى بىپوستم نميرم هرگز\r\nهركس كه نه اوست مرده‌اش دان ز ازل * من خود همه اوستم نميرم هرگز \r\n\r\n1048 وامق يزدى\r\nاسمش ميرزا محمد على و از سادات بوده گاهى غزلى موزون مىكرده از اوست :\r\n گر داد نيايد ز تو بيداد توان كرد * آن را كه زيادش نروى ياد توان كرد \r\n\r\n","description":"","footnote":"","page_name":" 1709 ","page_number":269},
  {"content":"\r\n\r\n\r\n1049 واقف هندى\r\nاسمش نور العين و از شعراى معاصرين بوده از اشعار اوست و شعر ثانى را ميرزا آزاد كشميرى وقتى بر من خوانده به خود نسبت مىداد :\r\n دردمند از كوچه دلدار مىآييم ما * آه كز دارالشفا بيمار مىآييم ما \r\n* * *\r\n يا رب چه چشمه‌ايست محبت كه من از آن * يك قطره آب خوردم و دريا گريستم \r\n\r\n1050 وامق اصفهانى\r\nمحمد صالح نام دارد و از معاصرين در غزل‌سرايى خوب است و ازوست :\r\n گشت ديوانه و يك سنگ نخورد از طفلى * كس به حسرت نبود چون دل ديوانهء ما \r\n* * *\r\n مبادا آنكه باشد با طبيب من سروكارش * كشد رشكم به راهش هرك را بيمار مىبينم \r\n* * *\r\n غير آگه چو شد از راز نهان من و تو * فتنه‌ها سازد ازاين‌پس به ميان من و تو \r\n\r\n1051 واله اصفهانى\r\nنام شريفش آقا محمد كاظم و از اعزه و اعيان آن شهر بوده مرجعيت و قبول تمام داشته روزگارى در عراق عرب به تحصيل فضل و كمال و تكميل حال و مال مىگذرانيده پس روى به وطن\r\n\r\n","description":"","footnote":"","page_name":" 1710 ","page_number":270},
  {"content":"\r\n\r\nمألوف آورد و در مدرسهء جده حجره گرفت و معتكف شد چون مردى با مايه و سليقه بود حجرهء نيكوى و اسباب حجرهء دلجوى فراهم كرده صاحب‌ذوقان شهر به گردش حلقه زدند و ريزه‌خور خوان فضايلش شدند جناب نظام الدوله حاج محمد حسينخان صدراعظم دولت حضرت خاقان كه به همت حاتم و قاآن بوده و حكومت شهر صفاهان به وى اختصاص داشت در تربيت و تقويت وى بس كوشيد خاص او را تكيه ساختن فرمود و به نام وى و الهيه خواند كه در وضع و صفا و زيبايى بىنظير بود اسباب حجرهء وى از خدام و فروش و ظروف و كتب نفيسه بس كس را ميسر نبود چون در سنهء 1229 درگذشت در صحن تكيه در مرقد خاص كه ساخته بود مدفون گشت خطى دلگشا داشته و علم عروض نيكو مىدانسته از اشعارش جز اين ابيات حاضر نيست از اوست :\r\n ازبس‌كه در گلستان ذوق اسيريم بود * شكل قفس نهادم بنياد آشيان را\r\nتا از كه داشت پيغام اين باد صبحگاهى * كاورده در ترانه مرغان نغمه‌خوان را \r\n* * *\r\n آمد به سرم يار و هنوز از ره حيرت * چشمم به ره قاصد و گوشم به پيام است \r\n* * *\r\n عشق از رشك طبيبى است كه مىافزايد * درد بيمار خود آنجا كه پرستارى هست \r\n* * *\r\n به دورت چرخ مستان را نمىآزارد اى ساقى * مگر از گردش افتاد آسمان از گردش جامت\r\nبه شاخ سد ره و طوبى قرار كى گيرد * به شوق دام تو مرغى كز آشيان برخاست\r\nكوته شد است دست من اندر غمش چنان * كز كوتهى به چاك گريبان نمىرسد \r\n* * *\r\n چو اشكم از غم آن روى لاله‌گون بچكد * ز خاك لاله برويد ز لاله خون بچكد \r\n* * *\r\n بالى نگشاديم به گلزار كه امروز * بايد به مكافات به كنج قفس افتاد \r\n* * *\r\n\r\n","description":"","footnote":"","page_name":" 1711 ","page_number":271},
  {"content":"\r\n\r\n ز آشنا به تو گفتم مباش بيگانه * نگفتمت كه به بيگانه آشنا مىباش \r\n* * *\r\n منم آن درخت بىبر كه شكست بار و برگم * به اميد سايه هركس كه نشست در پناهم \r\n* * *\r\n دردى كه بر دلم تو نهى يادگار خود * گر خود طبيب دل شويم كى دوا كنم \r\n* * *\r\n مدتى شد كز دل من تير خوددارى دريغ * من به اميد چه پيكان تو از دل بركشم \r\n* * *\r\n به جاى وعده يك بوسه صد جان دادم و شادم * نمىدانم گرم يك بوسه مىدادى چه مىكردم \r\n\r\nو له\r\n تو بزرگى و زان بزرگى بيش * كه درآيى به عقل دورانديش \r\n* * *\r\n آسمان پيش آستان تو پست * عرش در جنب درگه تو عريش\r\nهم ز فيض دل تو بحر قوى * هم ز جود كف تو كان درويش \r\n\r\nو له\r\n از مردم زمانه دلا مردمى مخواه * ديوند و ديو را روش آدمى مخواه\r\nنام وفا و محرمى اندر جفا مبر * از دل وفا مجوى وز دل محرمى مخواه\r\nاز حقهء سپهر و ز ميناى روزگار * داروى انبساط و مى خرمى مخواه\r\nشايد به انتها برسد ظلم و جور چرخ * بيشى بخواه و اين سمنش را كمى مخواه \r\n\r\nو له\r\n با من چو جفاست كار يارم چه كنم * با يار وفاست چون شعارم چه كنم \r\n\r\n","description":"","footnote":"","page_name":" 1712 ","page_number":272},
  {"content":"\r\n\r\n چون نيست جفا به اختيارش چه كند * چون نيست وفا باختيارم چه كنم \r\n\r\n1052 وجدى خراسانى\r\nنام شريف آن جناب مولانا محمد اسماعيل و اصل مولدش قريه ازغد بر وزن سرمد از قراى شاهان‌دز مشهور به شاندز از مضافات مشهد مقدس رضوى بوده وى از جوانى طالب علوم صورى و معنوى شده به جناب سر عالم شاه هندى و جناب سيد قطب الدّين نيريزى فارسى و آقا محمد هاشم شيرازى خليفهء وى و آقا محمد كازرونى رسيده و سالها به عبادت و طاعت و رياضت گذرانيده تا به درجات بلند ارتقا و اعتلا يافته مرجع سالكين و عارفين شده گاهى مثنوى و رباعى منظوم مىفرموده اين دو رباعى تيمنا ازو قلمى مىشود :\r\n اى آنكه به دلبرى تويى بالادست * عمريست كه گشته‌ام به دامت پابست\r\nپايى به سرم نه كه فتادم از پاى * دستى به دلم رسان كه رفتم از دست \r\n* * *\r\n تا بتوانى به جان بكش بار دلى * مىكوش كه تا دلت شود يار دلى\r\nآزار دلى مكن كه ناگاه كنى * كار دوجهان در سر آزار دلى \r\n* * * در سنه هزار و دويست و سى و دو درگذشته .\r\n\r\n1053 وصالى مازندرانى\r\nنامش ميرزا رضا مولدش شهر سارى مازندران و منشاءاش همان سامان در مبادى شباب تحصيل كرده در هنگام حكمرانى نواب اميرزادهء معظم اردشير ميرزا به مازندران و جرجان در\r\n\r\n","description":"","footnote":"","page_name":" 1713 ","page_number":273},
  {"content":"\r\n\r\nخدمتش به منصب كتاب‌دارى منصوب و در ركابش به صفحات عراق متوطن شد و تكميل كرد از يمن تربيت نواب و الا تتبعى كامل حاصل نمود طبعى پخته و شعرى سنجيده دارد و ترقى خواهد كرد در مدرسهء دار الفنون به تحصيل علوم طبيعى اشتغال دارد از اوست :\r\n\r\nدر مدح نواب مستطاب اردشير ميرزا\r\n اى مشكبار طرهء مشكين دلبرا * در حلقه مشك دارى و در تاب عنبرا\r\nنىنى نه عنبر است و نه مشكست ولى مدام * بىمشك و عنبر از تو گيتى معنبرا\r\nفرخ فرشته‌اى و به خلد اندرت مقام * از عود خاك بالت وز نافه شهپرا\r\nگونه غرايت اما چون طوطيان هند * گردى به گرد پسته و بادام و شكرا\r\nهاروت عهد گويم و ماروت خوانمت * چون بينمت كه زهره‌كشى تنگ در برا\r\nگر هندويت سرايم با آن رخ چو خلد * هرگز سزا نباشد در خلد كافرا\r\nور خوانمت چو جادوى افسون‌گراى عجب * آميزش پرى چه بود با فسونگرا\r\nجادو اگر نه‌اى ز چه در چاه بابلى * هندو اگر نه‌اى ز چه بپرستى آذرا\r\nافتى گهى به مژه و غلتى بر ابروان * رويين‌تنى چه بينمت از تير و خنجرا\r\nنىنى چو زنگيان گه آسايش از مصاف * از تيغ و تير كردى بالين و بسترا\r\nبر كتف آفتابى از غاليه زره * بر فرق ماهتابى از نافه مغفرا\r\nتيره‌شبى همانا بر خيره‌چشم من * يا سايه‌اى ز رايت شهزاده خاورا\r\nشهزاده اردشير زهى خاوران خداى * كز باخترت ملك سزد تا به خاورا \r\n\r\nايضا در مدح نواب و الا اردشير ميرزا\r\n آمد ز درم دوش يار زيبا * چون از در وامق و رود عذرا\r\nماه رخ او را نه ماه همبر * سرو قد او را نه سرو همتا\r\nاز سرو نرويد دو باغ سنبل * وز ماه نخيزد دو قرص بيضا\r\nگفتمش بتا گاه شادكامى است * بنشين و بنوش و ببخش صهبا\r\nآن باده كه اندر شبان تارى * تابنده بود همچو مهر رخشا \r\n\r\n","description":"","footnote":"","page_name":" 1714 ","page_number":274},
  {"content":"\r\n\r\n زان باده كه باشد همى ز صافى * چون راى ملك روشن و مصفا\r\nدر روز وغا از غرور كوشش * نه طاس فلك پرطنين آوا \r\n\r\nهم در مدح نواب مستطاب و الا اردشير ميرزا\r\n پارسى ترك من آن غيرت ترك ختنا * عنبر و مشك پراكنده به سرو و سمنا\r\nضيمران طرهء او بر ورق ياسمنش * ناردان پستهء او بر شجر نارونا\r\nشهد آميخته از خوشى بر لؤلؤ تر * مشك آويخته از كشى بر نسترنا\r\nچمن آراسته از خاك و خط و قامت و رخ * چو منش خلق گرفتار بسير چمنا\r\nبه پرى ماند در پيرهن ديبه نهان * گر پرى را بود از ديبهء چين پيرهنا\r\nراست چون بچهء حور است كه هستش به بهشت * بر لب كوثر و در سايهء طوبى وطنا\r\nگر بدين حسن درآيد سوى بتخانهء كنگ * شمنانش بپرستند به جاى و ثنا\r\nبشكرد جانها از لعل شكر در شكرا * بشكند دلها در زلف شكن بر شكنا\r\nزلف مشكينش يك قافله مشك ختن است * لعل نوشينش يك مرسله در عدنا\r\nسروقد ماه‌رخ و سيم‌بر و ساده‌سرين * فتنه جان و بلاى دل و آشوب تنا \r\n\r\n","description":"","footnote":"","page_name":" 1715 ","page_number":275},
  {"content":"\r\n\r\n شود از چهره رخشانش فلك پرشررا * بود از نرگس فتانش جهان پرفتنا\r\nسر زلفين چو ثعبانش به گرد لب لعل * تا كسش ره نبرد سوى عقيق يمنا\r\nبست از خال به رخ زان ره آمد شد زلف * تا به فردوس برين ره نبرد اهرمنا\r\nسر آن چاه زنخدانش نهفت از خط سبز * كاندر افتد دل سرگشته به چاه ذقنا\r\nتا برآرد دل از آنه چاه و درآرد به كمند * رشتهء زلف فروهشته برو چون رسنا\r\nتلى از سيم نهان كرده به ديباى حرير * گاه بنموده كه اينم بر و آنم بدنا\r\nموى آويخته بر كوه كه اينم كمر است * پسته آميخته با قند كه اينم دهنا\r\nپروريدش مگر از شيرهء جان دايه كه هست * شهد گفتار و شكرخنده و شيرين‌سخنا\r\nدانهء خال رخش را نه پديد است بها * گوهر لعل لبش را نه هويدا ثمنا\r\nكاش آرند ز كنعانش چو يوسف سوى مصر * كش بخرد به زر و گنج عزيز زمنا\r\nآسمان شرف و مجد ملكزادهء راد * هركجا نامش آنجا ز شرف انجمنا\r\nيد سگالش را باشد گه هيجا و ستيز * تير تابوت و لحد خنجر و خفتان كفنا \r\n\r\n","description":"","footnote":"","page_name":" 1716 ","page_number":276},
  {"content":"\r\n\r\n آنكه از رفعت و اجلال و بزرگى به جهان * كهكشانش علم و قرص سپهرش مجنا\r\nسركشان را ز خط حكمش اميد خلاص * راست چون قصه مور است به لغزان لگنا\r\nمه و خور پيش دل صافى او مرتعشا * بحر و كان نزد كف كافى او مرتهنا \r\n\r\nدر ستايش خاقان اعظم و سلطان معظم ناصر الدّين شاه قاجار غازى خلد الله ملكه\r\n نوبت گذشت دولت آبان را * حشمت رسيد موكب نيسان را\r\nارديبهشت‌ماه فراز آمد * آراست چون بهشت گلستان را\r\nدر جويبار عكس شقايق بين * چون در محيط شاخهء مرجان را\r\nبنگر شكوفه كز اثر ژاله * رونق شكست گوهر عمان را\r\nآراست از رياحين پندارى * رضوان رواق روضهء رضوان را\r\nچون گوش لعبتان بهشتى كرد * از ژاله ابر لالهء نعمان را\r\nاز خرمى فضاى چمن امروز * ماند بساط خسرو ايران را\r\nسلطان عهد ناصر دين شاه آنك * پيراست از عدالت كيهان را\r\nشاهنشهى كه فرض كند تيغش * بر شخص كفر طاعت يزدان را \r\n\r\nو له ايضا\r\n سر زلف ماه من اى مشك چينا * فروهشته بر مه ز مشك آستينا\r\nنه آكنده مشكى و در مشك دارى * شكنج و خم و حلقه و زلف و چينا\r\nنه عنبرفروشى و دارى ز عنبر * برو جامه و آستين عنبرينا\r\nبدزدى دل خلق در روز روشن * نكو شب‌روى مرحبا آفرينا\r\nنه هندوى افيونيى و چو هندو * مدامت ببر كاسهء انگبينا\r\nنه زنگيمى مىخوارى و راست دارى * از آن لعل ميگون به لب ساتكينا \r\n\r\n","description":"","footnote":"","page_name":" 1717 ","page_number":277},
  {"content":"\r\n\r\n پرافشان شوى چون به رخسار جانان * چو طاوسى اندر بهشت برينا\r\nهمىخواندمت مشك و گفتمت عنبر * چو انديشه كردم نه آنى نه اينا\r\nهمانا كه از مشك و عنبر مدادى * بر كلك صدر زمان و زمينا\r\nچو خرم يلان كار او استوارا * چو عزم شهان راى او پيش بينا\r\nمنظم به تقرير او امر دولت * منسق به تحرير او كار دينا \r\n\r\nدر مدح جناب نظام الملك\r\n مهى سروى كه سنبل بر فراز ارغوان دارد * همى زان ارغوانم رخ به رنگ زعفران دارد\r\nسرشكى بر رخ از حسرت بسان ناردان دارم * به شاخ نارون تا لعل همچون ناردان دارد\r\nرخش را نسترن گويم كه رنگ نسترن دارد * خطش را ضيمران خوانم كه بوى ضيمران دارد\r\nاگر از مشك رويد گل و گر از سرو خيزد مه * گل اندر مشك و مه بنهاده بر سرو روان دارد\r\nخرامان سرو او از لاله در بر پرنيان پوشد * فروزان ماه او از نافه بر سر سايبان دارد\r\nدهد هجرش اگر پيرى جوانى آورد وصلش * ز هجرم گه كند پير و ز وصلم گه جوان دارد\r\nبتا خرم بهار آمد مى روشن فراز آور * كه دل را ايمن از كيد دى و بيم خزان دارد\r\nبده آن لعل ياقوتى از آن الماس‌گون مينا * كه رنگ بسد و مرجان و بوى مشك و بان دارد\r\nخطا گفتم كه با مستى چشمت جام مىخواهم * كه اول گر برد اندوهم آخرسر گران دارد\r\nز دلجويى رخت ماند به بزم صهر شه مانا * كه دل را ديدن آن فيض‌بخش و كامران دارد\r\nجهان دانش و بينش نظام الملك راد آنكو * جهان را منتظم از جنبش كلك و بنان دارد \r\n\r\nدر ستايش حضرت شاهنشاهى\r\n الا اى شكسته سر زلف دلبر * كه از لادن و نافه دارى دو چنبر\r\nاگر نيستى چون سمندر پس از چه * كنى جا در آذر به خوى سمندر\r\nگهى ماه را از تو بر كتف خفتان * گهى سرو را از تو بر فرق مغفر\r\nشوى گه خم اندر خم و گاه چين‌چين * چو مشكين كمند عدو بند داور\r\nسر شهرياران ملك ناصر الدّين * كياى جهان‌بان خديو ملك‌فر \r\n\r\n","description":"","footnote":"","page_name":" 1718 ","page_number":278},
  {"content":"\r\n\r\n گوارنده با مهر او زهر و حنظل * گزاينده با قهر او شهد و شكر\r\nبه دو كامران از ازل هفت آبا * و زو شادمان تا ابد چار مادر\r\nفرازنده از فر او فرق دولت * فروزنده از راى او روى لشكر \r\n\r\nو له\r\n اى تيره‌تر ز روز من اى زلف آن پسر * اى تارتار تو ز شب تار تارتر\r\nبر دوش آفتابى يك پشته ضيمران * بر گوش ماهتابى يك‌رشته مشك‌تر \r\n\r\nدر ستايش شاهنشاه عصر ناصر الدّين شاه\r\n معنبر زلف آن ترك سمنبر * فشاند آستين بر مشك و عنبر\r\nبكاهد اندر آذر مشك و ايدون * در آذر مشك او بالد فزون‌تر\r\nنهان در طره‌اش مهر مشعشع * عيان بر چهره‌اش خط مسعتر\r\nكند گه زهره را در تنگ حلقه * كشد گه ماه را در تيره چنبر\r\nبه گل از نافه پوشد درع و خفتان * به سرو از خود ببندد خود و مغفر\r\nدو ماه او در مشكش را نگهبان * دو كنترل دو گنجش را مجاور\r\nبه رخ آراسته نسرين و سورى * به قد پيراسته سرو و صنوبر\r\nجهان معدلت شه ناصر الدّين * كه زاد از مام منصور و مظفر\r\nگران‌تن حزم او چون كوه شهلان * سبك‌رو عزم او چون باد صرصر\r\nقضا با بيلك چرخش بنى عم * قدر با قبضهء تيغش برادر\r\nهمه كردار او كردار بهمن * همه آثار او آثار نوذر\r\nز كالنجر زند گه راى سقسين * ز قسطنطين كند گه قصد كشمر\r\nبه بازو بشكند كوپال برزو * به خنجر بردرد پهلوى سنجر\r\nزند گه پره اندر مرز خاقان * كشد گه باره اندر بوم قيصر \r\n\r\nدر مدح نواب و الا اردشير ميرزا\r\n چو برنهادم بر باره زين به عزم سفر * پى وداعم از در درآمد آن دلبر \r\n\r\n","description":"","footnote":"","page_name":" 1719 ","page_number":279},
  {"content":"\r\n\r\n ستيزه كرد و برآشفت و گفت كاى مسكين * چه روى داد و هواى كه دارى اندر سر\r\nمگر به گرد زنخدان چو ديدى اين خط سبز * بدين سبب ز خط عشق من كشيدى سر\r\nهنوز نرگس مكحول من بود رهزن * هنوز طرهء مفتول من بود دلبر\r\nنرفته بيرون سرخى هنوزم از لاله * نگشته زايل زردى هنوزم از عبهر\r\nبه ماه دارم ريحان و سنبل و نسرين * به سرو دارم بادام و پسته و شكر\r\nگه خرام قدم راست جلوهء طوبى * گه كلام لبم راست رونق كوثر\r\nبه گريه گفتمش اى سروقد سيم‌اندام * بلا بگفتمش اى ماه‌روى نسرين‌بر\r\nدو سال بيش به سر برشدم كه ماندم دور * ز درگه شه كيهان‌شكوه گردون‌فر\r\nاز آن بريدم مهر اى نگار از ياران * بدان نهادم زين اى غلام بر اشقر\r\nهمىشكافم كوه و همىبتازم دشت * همىبدرم بحر و همىببرم بر\r\nوداع گفتم و بدرود كردم و جستم * به پشت باره در آن دم به وادى و كه و در\r\nدوان شدم چو سحاب و روان شدم چون سيل * بگاه پويه و رفتار بر كه و كردر\r\nگهى چو رنگ شدم بر به كوه سهمنده * گهى چو آهو راندم به دشت پهناور\r\nزبرجد است تو گفتى به ديده دامن راغ * زمرد است تو گفتى به جلوه شاخ شجر\r\nبه جاى ريگ ز هامون پديد شد لؤلؤ * به جاى سبزه ز صحرا دميد سيسنبر \r\n\r\nو له ايضا\r\n به عزم تهنيت عيد ناگهان از در * درآمد آن بت فرخار و فتنهء كشمر\r\nسپيد سيمش از غاليه كشيده كمان * سياه مشكش از ارغوان گرفته سپر\r\nدو ناردانش مانا دو رشتهء ياقوت * دو گيسوانش گفتى دو پشتهء عنبر\r\nدلش به‌سختى همسنگ صخرهء صما * برش به نرمى همرنگ ديبهء ششتر\r\nعيان نموده ز سيماب لالهء حمرا * پديد كرده ز عناب حقهء گوهر\r\nبه ماه عاريه واداده زان دو حقه عقيق * به سرو تعبيه بنموده ز اندو لاله قمر\r\nگهى به شوخى بوسيدمش دو نسترون * گهى به بازى بوييدمش دو نيلوفر \r\n\r\n","description":"","footnote":"","page_name":" 1720 ","page_number":280},
  {"content":"\r\n\r\n\r\nو له ايضا\r\n ايدون خجسته باد بر عم نامدار * هموار در جهان تشريف شهريار\r\nشيراوژن دلير شهزاده اردشير * آن شاه را نبير اين شاه را تبار\r\nچون برشود بگاه از كاخ بارگاه * اجلالش از يمين اقبالش از يسار\r\nچون شد جهان پير فرخنده و هژير * از فر فرودين از يمن نوبهار\r\nاز لاله و سمن وز شاخ نسترن * بيدا پر از فروغ صحرا پر از نگار\r\nپرنافه و عبير شد دشت و آبگير * از ابر مشك‌بيز وز باد مشك‌بار\r\nراى خديو عصر چون كرد اقتضا * يك‌چند بسپرد هامون و كوهسار\r\nدادش به ملك رى فرمان مهترى * مير ملك حشم شاه فلك مدار\r\nخواندش چو بر سرير دادش يكى وزير * بىمثل و بىنظير دانا و هوشيار\r\nاين خسروى نسب وان هاشمى حسب * اين مردمى گهر وان آدمى شعار \r\n\r\nهم در مدحت نواب و الا اردشير ميرزا\r\n دو ساتكين ميم ايدون بياوريد فراز * كه روزگار وصالش دوباره آمد باز\r\nاگر هويت جويى ببند ديده شرك * و گر حقيقت‌پويى مگرد گرد مجاز\r\nكنيد بنگهم ايدون ز روى و موى بتان * بسان دكمهء عطار و كلبهء بزاز\r\nگمانم آنكه زرى باز سوى مازندر * خجسته رايت منصور شاه آيد باز\r\nنمود امسال آهنگ آمل و سارى * كند به سال دگر عزم بصره و اهواز\r\nجهان مجد و سپهر سخا و بحر كرم * خدايگان مهان اردشير بنده‌نواز \r\n\r\nو له ايضا\r\n شد از روى بهشت اندر جهان همچون بهشت ازفر * كه آمد سورى و عبهر ز هر سو حور و غلمانش\r\nز سرو و سنبل و ريحان خورنق‌وار شد بستان * فروزان لالهء نعمان چراغ و شمع ديوانش \r\n\r\n","description":"","footnote":"","page_name":" 1721 ","page_number":281},
  {"content":"\r\n\r\n زمين شد غيرت گردون ز زيورهاى گوناگون * گل سورى ز آذريون مه و مهر درخشانش\r\nوجود شه چو واجب شد قوام دين و دولت را * از آن آورد يزدان از عدم در صدر امكانش\r\nيكى انديشه آوردم نهاد حزم و حلمش را * دو برهان مبرهن يافتم البرز و شهلانش\r\nبياى اى چرخ مينايى بيا اى عهد برنايى * ببال اى ملك دارايى كه دورانست دورانش \r\n\r\nدر صفت بهار و مدح چاكران دربار\r\n خوشا ارديبهشت و باغ و راغ و فروآيينش * قضا ايمن كناد از آفت كانون و تشرينش\r\nبر اسب پيلتن نيسان چو رخ بنهاد زى بستان * پياده مات ماند آبان جدا از شاه و فرزينش\r\nچو چوگان كرده بهمن پشت و شد از گلستان بيرون * ز تيغ كوه غلتان شد بصحرا گوى سيمينش\r\nصبا افروخت از گل قبلهء زردشت در هر سو * قوى ماناد محكم تا به محشر ملت و دينش\r\nز خويد و لاله گويى شخ به مرد جوهرى ماند * كجا از زمرد و ياقوت بستر كرد و بالينش\r\nزمين چون گنبد اخضر پر از انجم پر از اختر * كه از نسرين و از نستر فروزان ماه و پروينش\r\nجهان شد غيرت چين و ختن از نكهت نافه * مه من در چمن بگشاده گويى جعد پرچينش \r\n\r\n","description":"","footnote":"","page_name":" 1722 ","page_number":282},
  {"content":"\r\n\r\n عروس غنچه را تا ابر نيسان گشته مشاطه * به نرخ جان شيرين بلبلان بستند كابينش\r\nهواى سبز و صحرا عبيرآميز و عنبرسا * همانا عنبرسا را عجين كردند در طينش\r\nچمن فردوس ديگر گشت و هر جو كوثرى تازه * درين فردوس نك غلمان و حورا سرو و نسرينش\r\nبساط بوستان از انبساط و وسعت و ترتيب * بود چون بزم صهر شاه و دست گوهرآگينش\r\nنظام الملك و المله كه دهر از رفعت و همت * به مردى گفت تمجيدش به رادى كرد تحسينش\r\nاگر از قرب شه نازد كسى اين فخر او را بس * كه صهر خويشتن فرموده سلطان السلاطينش\r\nهنر را قدر و مقدار است از شأن و مقاماتش * ادب را طرز و قانون از رسوم و از قوانينش\r\nز طبع عنصرى مانا سخن دادند تعليمش * ز راى بو على گويى خرد كردند تلقينش\r\nبود چون بستهء شكر فرح‌افزا مقالاتش * بود چون رشتهء گوهر روان‌آسا مضامينش\r\nمكين عالم سفلى و با علويست پيوندش * قرين مركز خاكى و با قدسى است تضمينش\r\nبسنجد گر به ميزان دهر با كوه گران حلمش * نجمد از گران‌سنگى ز حمل كفه شاهينش\r\nز باس او گريزان بدسگال آسيمه سر آرى * شهاب كلك او آسوده‌خاطر از شياطينش \r\n\r\n","description":"","footnote":"","page_name":" 1723 ","page_number":283},
  {"content":"\r\n\r\n ز عزم تيزتك همواره راى چين و سقلابش * ز راى دوربين پيوسته قصد سغد و سقسينش\r\nبه رسم هديه بهر زيب و آذين سمند او * فلك را بر كف از روى ارادت گوى سيمينش \r\n\r\nدر مدح نواب اميرزاده حمزه ميرزاى حشمت الدوله\r\n سپيده‌دم چو به ماه فلك رسيد زوال * ز در درآمدم آن آفتاب حسن و جمال\r\nبه طرف غبغب سيمين و گرد ساعد و ساق * ز كبر و ناز فروهشته ياره و خلخال\r\nسپيدماه برآميخته به تيره سحاب * سياه‌مشك فروريخته به آب زلال\r\nببرده رونق فرخار و تبت از رخ و زلف * شكسته قيمت ريحان و عنبر از خطوخال\r\nازو پژوهش كردم چه ماجرا چه خبر * چه ديدى و چه شنيدى چه ممكن و چه محال\r\nبه خنده گفت بده مژده كالتفات ملك * خجسته عم را گرديد شامل احوال\r\nجهان حشمت و اقبال حشمت الدوله * كه از فضائل و جاهش كمال يافت كمال\r\nبلند اختر و فيروز روز و خرم عهد * بزرگ حشمت و فرخنده‌بخت و فرخ‌فال\r\nكفش سحاب و دلش كان و خاطرش دريا * بگاه بخشش و هنگام جود و وقت نوال\r\nدر هدايت او راست يك جهان سايل * كف كفايت او راست يك‌زمانه عيال\r\nز خشت و گرز بكوبد سپهر را باره * ز فر و برز بمالد زمانه را كوپال\r\nز دم رخش كند چهرهء فلك مجروح * به پاى پيل كند پيكر زمين پامال\r\nسنان اوست يكى مار آتشين‌پيكر * پرند اوست يكى شير آهنين‌چنگال \r\n\r\nدر ستايش شاهنشاه جمجاه الناصر الدّين الله سلطان ناصر الدّين شاه\r\n تهنيت گوى صبح عيد صيام * از در آمد نگار سيم‌اندام\r\nخشك‌لب از حرارت روزه * تنگدل از مرارت ايام\r\nتن به تاب‌تب از ركوع و سجود * دل به درد و غم از قعود و قيام\r\nسرخى او را پريده از عناب * زردى او را نشسته در بادام \r\n\r\n","description":"","footnote":"","page_name":" 1724 ","page_number":284},
  {"content":"\r\n\r\n ترك چشمش به گريه از آشوب * لب لعلش به توبه از دشنام\r\nخال هندوى او ز غايت زهد * پيرو شرع و تابع اسلام\r\nچشم جادوى او ز فرط ورع * ديده بربسته از گناه و حرام\r\nرفت در هر مقوله گفت‌وشنود * تا سخن دررسيد از مى و جام\r\nلب به مدح و ثنا گشاد بعيد * در مديح شهنشه ايام\r\nفخر اسلام ناصر الدّين شاه * كه ازو كار دين قرين قوام\r\nهم ازو معدلت فزوده فروغ * هم ازو مملكت گرفته نظام\r\nآسمان جلال و بحر شرف * آفتاب ملوك و فخر انام\r\nاز ولاى تو حرز تن جويند * نطفه در صلب و مضغه در ارحام\r\nكين تو دشنه‌ايست در پيكر * بغض تو خنجريست بر اندام\r\nآفتابيست روى تو روشن * بوستانيست تخت تو پدرام \r\n\r\nاز تغزل قصيده‌ييست كه تخلص به مدحت سلطان كرده\r\n مى در پياله‌اى بت ترسا كن * ترويج دين و كيش مسيحا كن\r\nهم دامن عطر به كمر برزن * هم آستين بخشش بالا كن\r\nهين مايهء نشاط به ساغر ريز * هان داروى سرور به مينا كن\r\nتا غم به عرق و پى نكند رخنه * از باده سد رخنهء اعضا كن\r\nتن‌پرورى خوش است و تن‌آسايى * طاعت گذار و صحبت صبها كن\r\nبىجرم مال شيخ به غارت ده * بىشرع خوان واعظ يغما كن\r\nنىنى ز فرط جهل مشو غره * انديشه از شريعت غرا كن\r\nتا برشوى به منبر يكتايى * حمد و سپاس ايزد يكتا كن\r\nتا درشوى به خلوت الا هو * حق را برى ز شركت الا كن\r\nهل شاهد و به رضوان چشمك زن * نه ساغر و به كوثر ايما كن\r\nگر حلهء بهشت طمع دارى * بستر ز خار و بالين خارا كن\r\nدر وادى شريعت مسكين گير * در خطهء طريقت مأوا كن \r\n\r\n","description":"","footnote":"","page_name":" 1725 ","page_number":285},
  {"content":"\r\n\r\n هم خانه را چو وادى ايمن ساز * هم سينه را چو سينهء سينا كن\r\nتا دل ز معصيت نشود تيره * روشن چو رأى خسرو و الا كن \r\n\r\nو له ايضا\r\n تا مرا از دل زدايد انده و رنج و محن * ساده‌اى بايد جوان و باده‌اى بايد كهن\r\nساده‌اى بخشنده بايد چون رحيق اندر قدح * باده‌اى رخشنده بايد چون عقيق اندر يمن\r\nشاد باد آن‌كس كه دارد شادمان اندر وثاق * باده‌اى شيرين‌گوار و ساده‌اى شيرين‌سخن\r\nسنبلش بر ارغوان و لؤلؤاش در ناردان * لاله‌اش در ضيمران و نافه‌اش بر نسترن\r\nتعبيه كرده خوش و پيوند كرده بس بجا * ارغوان بر ضيمران و ناردان بر نارون\r\nلعل نوشينش به جان بخشى روان اندر روان * زلف مشكينش به دلبندى شكن اندر شكن\r\nچهره‌اش عشاق را يك آسمان رخشنده مهر * طره‌اش مشتاق را يك كاروان مشك ختن\r\nچهره‌اش چون آفتابست و همىبينى عجب * زهره‌اش اندر بنا گوش و ثريا در دهن\r\nعارضش چون گلستانست و همىيابى شگفت * ارغوانش بر صنوبر ضيمرانش بر سمن\r\nشهد و شكر ريزدش هردم ز لعل شكرين * راستگويى مدح دارا مىسرايد همچو من\r\nتيغ او تيز است و جويد از سر گردان كنام * رمح او مار است و گيرد در دل شيران وطن\r\nاين يكى را طعمه مىبايد هم از چشم پشين * وان دگر را لقمه مىبايد هم از مغز پشن \r\n\r\nو له ايضا\r\n اين مبارك سراى جاويدان * باد جاويد در سراى جهان\r\nروضاتش همه نگار آيين * قطعاتش همه بهارستان\r\nصلصلان را به پاى سرو آهنگ * بلبلان را به شاخ سرو الحان\r\nشجرش را بهاى لادن و عود * حجرش را خواص عنبر و بان\r\nراد شهزاده اردشير كه كرد * روى گيتى به عدل آبادان\r\nتيغ او را نه خوف از مغفر * تير او را نه بيم از خفتان\r\nآن گذارد سپهر اگر خارا * وين شكافد زمين اگر سندان \r\n\r\n","description":"","footnote":"","page_name":" 1726 ","page_number":286},
  {"content":"\r\n\r\n\r\nو له\r\n برخيز هلا آب فروريز به آذر * اكنون كه بهار آمد و شد آذر و آبان\r\nخيز آن مى لعلى ده اى آنكه همىهست * ياقوت درخشان تو چون لعل بدخشان\r\nآن بادهء رخشنده كه در ساغر بلور * از غايت لطف است چو خورشيد درخشان\r\nبستان به گلستان ارم ماند امروز * برخيز بتا تا به خراميم به بستان\r\nآخر نه فروزان شو اى اختر مسعود * آخر نه خرامان شو اى سرو خرامان\r\nخفاش نه‌اى چند نهان مانى در روز * خورشيدى و خورشيد روا نبود پنهان\r\nامروز ببايد به درآييم من و تو * هريك ز پى كارى سرمست و غزلخوان\r\nمن بر در خسرو ز پى تهنيت عيد * تو از پى گلگشت چمن خرم و خندان \r\n\r\nمسمطات\r\n آمد خرم بهار گيتى پدرام كرد * بايد آغاز كار فكر سرانجام كرد\r\nروى دلارام را ديد روى دلارام كرد * قصهء جمشيد گفت ذكر مى و جام كرد\r\nخادم بزمى به چين ساقى جامى بيار * روزى بس خرم است باده فراز آوريد\r\nشربت نخوت دهيد داروى آز آوريد * در حرم مىفروش روى نياز آوريد\r\nزان مى نوشين مرا جامى باز آوريد * از چه نخيزيم شاد وزچه نشينيم زار\r\nبلبل بر شاخسار نغمه سرايد همى * صلصل زان لحن خوش غم بزدايد همى\r\nفاخته كوكوزنان جان بفزايد همى * كبك به صورت درى لب بگشايد همى\r\nخرم بر طرف دشت خندان بر كوهسار * لالهء نعمان به شخ همچون بيجاده شد\r\nنرگس مخمور و مست مانا از باده شد * شاخ سمن بىسلب چون صنم ساده شد\r\nسوسن در بندگى لعبتى آزاده شد * از قدم فرودين وز اثر نوبهار\r\nباغ ز نقش و نگار غيرت فرخار گشت * راغ ز بوى بهار دكهء عطار گشت\r\nدشت ز انفاس باد تبت و تاتار گشت * باد فرح بيز شد ابر گهربار گشت \r\n\r\n","description":"","footnote":"","page_name":" 1727 ","page_number":287},
  {"content":"\r\n\r\n سرو شد از خرمى رقصان در جويبار * باز نسيم بهار دشت معنبر نمود\r\nشاهد گلزار باز زينت و زيور نمود * باد گل تفته را لادن و عنبر نمود\r\nخشك چمن را به جوى راد و توانگر نمود * چون گه داد و دهس طبع خداوندگار\r\nآنكه به خدمت ز شه شان امارت گرفت * صدق و امانت فزود شغل وزارت گرفت\r\nبود سزاوار صدر فر صدارت گرفت * آنچه نشايد به تيغ او به اشارت گرفت\r\nدولت ازو كام‌جو ملت ازو كامكار * روز نشاط است هان شاد زى و شاد باش\r\nعشرت و شادى گزين وز غم آزاد باش * سيم بده زر ببخش با دهش و داد باش\r\nمردمى و مجد را باره و بنياد باش * شاخ سعادت نشان بيخ نحوست برآر \r\n\r\nو له ايضا\r\n نوروز فراز آمده فرخنده و فيروز * خيزيد و مرا باده بياريد به نوروز\r\nگيتى ز رياحين شده پدرام و دل‌فروز * صحرا طرب‌آگين شد و بيدا فرح‌اندوز\r\nبر دشت پراكنده هوا لؤلؤ شهوار * از عيش به هر سو در بستان بگشودند\r\nگرد از شكن طرهء سنبل بزدودند * وجد و طرب و عشرت و شادى بفزودند\r\nگلها بشكفتند و همى رخ بنمودند * آمد گه سير چمن و گردش گلزار\r\nايام نشاط است هلا باده بياريد * آن بادهء بر گونهء بيجاده بياريد\r\nبر دست بت سيمبر ساده بياريد * در بزم فرح‌زاى ملك‌زاده بياريد\r\nعم ملك راد جوان‌بخت جهاندار * كارش همه لشكركشى و كشورگيريست\r\nدر روز وغا شهره به مردى و دليريست * با طنطنهء پيلى و با صولت شيريست\r\nاخترش به پيروزى و زورش به هژيريست * امسال بزرگيش فزون بينم از پار\r\nمصر و حبش و روم به يك حمله ستاند * در تخت كشد قيصر و بازش بنشاند \r\n\r\n","description":"","footnote":"","page_name":" 1728 ","page_number":288},
  {"content":"\r\n\r\n خاقان ز ختا و ختن و چين بدواند * بدخواه ملك را سرو گردن بفشاند\r\nچون دست به شمشير فراز آرد هموار * شاها ملكا دادده و دادستان باش\r\nدر رادى و انصاف مطاع ملكان باش * منظور جهانبان و نگهبان جهان باش\r\nبر خلق جهان از ره اشفاق شبان باش * احرار جهان را بود اين پيشه و اين كار\r\nتاراى تو مأمور به معمارى رى شد * رى درخور اورنگ جم و مسند كى شد\r\nصد مهر فروزان ز در و بارهء وى شد * بنيانش به فر تو بر از جدى و جدى شد\r\nمعمور شود ملكى كاو را چو تو معمار * ايام نشاط است بزى خرم و پدرام\r\nبگذار غم و انده پيش آر مى و جام * زن بوسه همى بر رخ آن ترك دلارام\r\nاز چشم و لب او بستان پسته و بادام * وز چهرهء او بزم بياراى چو فرخار\r\nايام سعادت همه ايام تو بادا * منشور جوانمردى بر نام تو بادا\r\nتشريف سخا بر بر و اندام تو بادا * كامت ز لب و لعل دلارام تو بادا\r\nتا از پس آذرمه آيد مه آزار \r\n\r\nمسمط ديگر در اقتفاى به منوچهرى تخلص به مدح نواب اردشير ميرزا\r\n مى بياريد كه نوروز فراز آمد * روز مى خوردن مىخواران بازآمد\r\nسيمبر ساقى با عشوه و ناز آمد * باده خواران را هنگام نياز آمد\r\nكف‌زنان مطرب با نغمه و ساز آمد * از پى تهنيت موكب فروردين \r\n* * *\r\n شاد و پدرام دگرباره مه نيسان * اندر آمد سوى بستان ز پس آبان\r\nچمن آراسته از سرو و گل و ريحان * از نسيم سحرى رفته ره بستان\r\nمطربا خيز و يكى بزم بيارا هان * اى بت ساده بط باده بياور هين \r\n* * *\r\n جيش خرداد گرفته است ره هامون * ابر آزار دمن كرده چو آذرگون \r\n\r\n","description":"","footnote":"","page_name":" 1729 ","page_number":289},
  {"content":"\r\n\r\n رخت بربست خزان شد ز چمن بيرون * باژگون گشت مدار فلك وارون\r\nنه بساطى بود از بهمن و از كانون * نه نشانى بود از آذر و از تشرين \r\n* * *\r\n گشت پيروزه شخ از نكهت نوروزى * باغ را خرمى و بهجت و پيروزى\r\nراغ را فرش حرير و سلب‌توزى * چمن افروخت رياحين به دل‌افروزى\r\nبست دى دكهء زربافى و زردوزى * كشت را گشت دگر زيب و دگر آذين \r\n* * *\r\n باد آمد ز ره و بوى بهار آورد * بوى جان پرورم از طرهء يار آورد\r\nعنبر و بان به گل و لاله نثار آورد * صندل و غاليه و عود به بار آورد\r\nنافهء تبتى و مشك تتار آورد * چون در آمد ز ره و زد نفس مشكين \r\n* * *\r\n دشت خرم چو رخ حور بهشتى شد * روز كشى و بهى آمد و زشتى شد\r\nنيك كار چمن از نيك سرشتى شد * كش همى درو گهر بستر و پشتى شد\r\nزاهد صومعه چون پير صومعه كنشتى شد * تا بهار آمد و آورد گل و نسرين \r\n* * *\r\n دگر امروز شكوفه است به باغ اندر * از فروغ سمن و سوسن و سيسنبر\r\nاز نسيم سمن و بوى خوش عنبر * وقت آنست كه نوروز به صد زيور\r\nز ابر آزار بهامون و كه و كردر * راست چون بزم ملكزاده كند آيين \r\n* * *\r\n عم نام‌آور شاهنشه شيراوژن * آنكه شيران را اندر كنفش مأمن\r\nاردشير آنكه چو پوشد گه كين جوشن * بشكرد دشمن اگر رستم و گر بهمن\r\nكس نيارد سوى او دست بجز دامن * سركشان را گه هيجا است ازو تمكين \r\n* * *\r\n آنكه شد شهره ازو مردمى و رادى * هرچه ويرانى ازو روى به آبادى\r\nخلق را در كنفش راحت و آزادى * كند از داد بن و بيخ ز بيدادى \r\n\r\n","description":"","footnote":"","page_name":" 1730 ","page_number":290},
  {"content":"\r\n\r\n بشكند شاخ تعب از طرب و شادى * نخورد انده و هرگز نشود غمگين \r\n* * *\r\n پهنهء گيتى از عدل بيارايد * شاخ مجد و شرف و فضل بپيرايد\r\nپيكر فتنه و آشوب بفرسايد * خاطر آسوده كند خلق و بياسايد\r\nاز كران تا به كران جاده بيفزايد * شودش رفعت و اجلال دو صد چندين \r\n* * *\r\n خسروا روز نشاط است چه آسايى * غم چه افزايى و اندوه نفرسايى\r\nمطربان را ز پى رقص نفرمايى * بزم از آن يار پريچهره نيارايى\r\nچند پيمانه ننوشى و نپيمايى * گو بيارند دف و چنگ و مى نوشين \r\n* * *\r\n وقت آنست كه مى نوشى و مى گيرى * هى بيارند مى خلر و هى گيرى\r\nمى ز فروردين تا آذر و دى گيرى * جام جمشيدى بر مسند كى گيرى\r\nشرف و مجد ز دارايى رى گيرى * من كنم گاه دعاى تو و گه آمين \r\n* * *\r\n تا جهانست تو را كامروا باشد * از تو معروف همه جود و عطا باشد\r\nآستان تو پناه امرا باشد * كف راد تو كفيل فقرا باشد\r\nذكر خير تو شعار شعرا باشد * تا سپهر است بود سير مه و پروين \r\n\r\nاز غزليات اوست\r\n خانه دل شد اگر منزل جانان ز چه روى * خانه ويران شد و هيچش خبر از خانه نبود\r\nاز چه گريان همه‌شب از غم و حسرت بگداخت * شمع اگر باخبر از حالت پروانه نبود \r\n* * *\r\n درد آن نيست شود به بمداواى طبيب * خنك آن درد كه در عشق تو درمان نشود \r\n* * *\r\n\r\n","description":"","footnote":"","page_name":" 1731 ","page_number":291},
  {"content":"\r\n\r\n عجب مدار برآرد سر از لحد محمود * اگر بتربيت او قصهء اياز كنند\r\nچشم و ابروى تو را هركه ببيند گويد * باز شمشير كشيدند دو بدمست به هم\r\nعفاها اللّه كرم كرد از پس و پيش * پس آنگه پول حمامم عطا داد \r\n* * *\r\n خواجه بر خوان خويشتن از بخل * مىنگارد به عمد صورت شير\r\nكه گرش ميهمان رسد از بيم * نشود ميهمانش از نان سير \r\n\r\nو له\r\n هركه با من بدى و نيكى كرد * به دو نيكيش در سزا گويم\r\nآنچه زيشان به من رسد پنهان * من همى فاش و برملا گويم\r\nآن يكى را به دل كنم نفرين * وان دگر را بجان دعا گويم\r\nخان حاكم چه مصلحت دانى * رانمت هجو يا ثنا گويم \r\n\r\nرباعى\r\n اى اير چو چرخ باژگونت بينم * دايم به جماع رهنمونت بينم\r\nچون طفل يتيم دربه‌در پيوسته * گاهى بكس و گهى بكونت بينم \r\n* * *\r\n اى زلف كه گرد روى جانان گردى * پيچان مارى كه در گلستان گردى\r\nكردى چو پريشان و شكستى دل من * اميد كه بشكنى پريشان گردى \r\n\r\n1054 وفايى تفرشى\r\nنامش ميرزا عبد اللّه خان چندى در خدمت شاهزادگان نواب ظل سلطان و شيخعلى ميرزا نديم\r\n\r\n","description":"","footnote":"","page_name":" 1732 ","page_number":292},
  {"content":"\r\n\r\nبود و بر سبيل سياحت وقتى به شيراز آمد خدمتش روزى شد مردى با اخلاق و درويشى بىنفاق و صاحب صفات حميده و حالات پسنديده بود از اوست :\r\n به كام دل زند تا دست و پا در خون خود صيدم * سرم از تن جدا چون مىكنى بندم ز پا بگشا \r\n* * *\r\n به هيچ جا نرود جز به آشنايى كس * به غير عشق كه كارش به آشنايى نيست\r\nهرآن‌كه در زند او را به محرمان گويد * درش بر وى گشاييد گر وفايى نيست \r\n* * *\r\n فلك چو يافت حياتم در آشنايى تست * نمىشود كه تو را با من آشنا نكند \r\n\r\nو له\r\n چو قاصد بنگرد حال زليخا رحم نگذارد * كه با يوسف ز حال ساكن بيت الحزن گويد \r\n* * *\r\n كسى به ياد ندارد شهى چو پادشه ما * كه شيوه‌اش همه بيداد و دادخواه ندارد \r\n* * *\r\n به گوشم آمد آواز پرى خوشنود گرديدم * چو دانستم كه با او ناوك صياد مىآيد\r\nنگويم جاى مى شادى فروشد مىفروش اما * بسى ناشاد ديدم كز در او شاد مىآيد \r\n\r\nو له\r\n بقاى شمع بادا رفت بر باد * اگر خاكستر پروانه‌اى چند \r\n* * *\r\n شرمنده خط تا نشود يار وفايى * خواهم كه نشان زاه در آيينه نماند \r\n* * *\r\n گشتم از طعنه او فارغ و از رشكم كشت * ناصحم كاش نمىديد به روى چو مهش \r\n* * *\r\n اگر مىبود عشق پرده‌سوزى * نهان در پرده كى ماندى جمالش \r\n* * *\r\n\r\n","description":"","footnote":"","page_name":" 1733 ","page_number":293},
  {"content":"\r\n\r\n جاى دل را ميان جان دادم * داده‌ام تا درون دل جايش \r\n\r\nو له\r\n هر ديده كه بينم نگرانست به رويت * يك‌عمر بر آن ديده به حسرت نگرانم \r\n* * *\r\n ميان زاهد و من كاش پرده‌اى بود * اگر به حشر نپوشند پرده بر گنهم \r\n* * *\r\n دعا كن تا سروكارت نيفتد ناصحا با دل * و گرنه چون تو من هم عشق را انكار مىكردم \r\n* * *\r\n يك‌ره از طره او شانه نيامد بيرون * كه ازو صددل ديوانه نيامد بيرون\r\nرفت بر باد ندانم ز چه خاكستر شمع * ناله‌اى از دل پروانه نيامد بيرون \r\n* * *\r\n نه تفقد كنى به بنده نه جور * تو چه نامهربان خداوندى \r\n\r\n1055 هدايت\r\nرخشنده اختر سپهر جاه و خطر فروزنده گوهر درياى فخر و فر سردفتر اصحاب فضل و هنر جناب ميرزا هدايت اللّه وزير دفتر است كه آثارش از آفتاب مشهورتر است والد ماجدش ميرزا حسين آشتيانى با مرحوم مبرور ميرزا حسن مستوفى الممالك نور اللّه مرقده بنى عم و در دولت خاقان خلدآشيان جزء مستوفيان خاصهء ديوان اعلى بوده و تمام عمر در آن آستان به صداقت و درستى خدمت مىنموده و در نهايت حرمت و عزت مىزيسته جناب معظم اليه بعد از فوت پدر والاگهر چون در جميع كمالات صورى و معنوى از همگنان برترى و بر امثال و اقران مقام سرورى داشت و در كفايت بىعديل و به درايت بس بىنظير بود و به منصب نيابت جناب اجل\r\n\r\n","description":"","footnote":"","page_name":" 1734 ","page_number":294},
  {"content":"\r\n\r\nامجد اكرم آقاى مستوفى الممالك ممتاز و سرافراز آمد و سالها به اين شغل جليل مفتخر چندى نيز وزارت لشكر بر آن جناب مقرر شد رفته‌رفته بر مدارج اعتبارش افزود و به معارج ارتقا صعود نموده به وزارت دفترخانه مباركه استيفا برقرار گرديد حال چند سال است كه به اين منصب ارجمند سربلند و جنابش ملجأ و مرجع اهالى ايران و آستانش محل آسايش دانشمندان جهانست با اينكه از خدمات ديوان اعلى كمتر فراغت دارد اقتضاى ذوق فطرى و ذكاوت جبلى گاه جنابش را به نظم اشعار و نشر آثار مىدارد و آنچه از بحر طبع ذخارش طراوش نمايد به نوك خامهء درربار بر صفحه مىنگارد بيتى چند از مثنويات آن جناب كه رشحى از سحاب و پرتوى از آفتاب است در نظر بود تيمنا زيور اين كتاب نمود از اوست :\r\n سنيان كاندر عداوت ذو فن‌اند * عنكبوت‌آسا به خود برمىتنند\r\nزين سبب بو بكر را دارند دوست * ثانى اثنين إذ هما فى النار اوست\r\nهست اين نص عناد آن دغل * كه بيان فرمود حق عز و جل\r\nثانويت ضد شييى است اى عمو * ضد اگر نبود تو او را يك بگو\r\nبا محمد هركه او ثانى بود * موردش آنجا كه مىدانى بود\r\nچون على را نفس احمد خواند حق * لاجرم بر دست از عالم سبق\r\nقل تعالوا ندع ابنا را بخوان * نفس احمد شاه مردان را بدان\r\nگر تو خودبينى خود را كم كنى * قطرهء هستى خود را يم كنى\r\nباورت گردد كه احمد با احد * چون على با احمدست او متحد\r\nاين سه مصباح‌اند و مشكات و زجاج * مىپذير از من مكن جنگ و لجاج\r\nاجنبى را تا به كى داخل كنى * بىدلى را چند اهل دل كنى\r\nآشيانه جغد و بلبل خود جداست * گوهر از هامون طلب كردن خطاست\r\nگر گهر خواهى به دريا روى كن * ترك اين تلبيس و گفت‌وگوى كن\r\nآنكه از سر تا قدم عيب آمد است * چون جليس مجلس غيب آمد است\r\nمرگ را بر خود مدان اسباب قهر * گرچه از وى خائف آمد خلق دهر\r\nيك مثل گويم تو را من گوش دار * بر خردمندان بسى آيد به كار\r\nمرغ اندر روى تخم خود نشست * عاقبت بينى كه خود او را شكست \r\n\r\n","description":"","footnote":"","page_name":" 1735 ","page_number":295},
  {"content":"\r\n\r\n تا برون آرد ازو طاوس نر * كه گشايد او به هر سو بال‌وپر\r\nمرغ حق پيوسته اندر روى تست * گر تو را نشكست چون گردى درست \r\n\r\n1056 هماى شيرازى\r\nاسم شريفش ميرزا محمد على از بدايت حال هم در نزد علماى فارس تحصيل علوم ادبيه كرده پس از تكميل به مسافرت مايل آمد چندى در بلاد عراق عرب و عجم سياحتى كرد در شيراز و دار الخلافه رى كه تختگاه حضرت زيبنده تاج كى است مكرر مصاحبتش دست داد اينك در اصفهان سكونت دارد و به صلات بزرگان آن ديار مئونت مىگذارد جوانيست عاشق‌پيشه و نيكوانديشه غالبا در سلك درويشان و كسوت ايشان است و مصاحب فقيران و گريزان از خدمت اميران با زيبارخان نظربازى كند و با غزالان غزل‌آغازى نمايد به روزى مقررى قانع است و در سير صنايع صانع تا مآل حالش چه شود و بر سرش چه رود قصايد فصيح و غزلهاى مليح دارد و غالبا روزگار به نظم اشعار مىگذارد چون منظوماتش هنوز مدون و مرتب نگرديده و به تمامه به نظر نرسيده بعضى از غزلياتش كه به دست آمد نوشته شد از اوست :\r\n زاهد كه از حلال شناسد حرام را * او از چه خورد خون دل خاص و عام را\r\nشربت به دست غير و به جام حبيب زهر * انصاف ده كه من بستانم كدام را\r\nساقى بهاى جام ز ما ملك جم گرفت * زان پيش‌تر كه جم بزند نقش جام را\r\nخام است شيخ صومعه ساقى بيار جام * ليكن ز آتشى كه كند پخته خام را\r\nبدنامى ار به كيش تو ننگ است زاهدا * ما بر خلاف ننگ شناسيم نام را\r\nاى باد اگر به منظر آن ماه بگذرى * زنهار ناتمام نگويى پيام را\r\nدر ملك عشق غير تو اى پادشاه حسن * بىجرم كس ز خانه نراند غلام را\r\nآن كس كه گفت طول قيامت حكايتست * قامت نما كه قصه نداند قيام را\r\nجز زلف و روى دوست كه جمعند صبح و شام * ديگر كسى نديده به هم صبح و شام را \r\n\r\n","description":"","footnote":"","page_name":" 1736 ","page_number":296},
  {"content":"\r\n\r\n زين ناكسان سفله مگر تيغ پادشاه * در روز داورى بكشد انتقام را\r\nسلطان عصر ناصر دين شه كه روز رزم * رنگين كند ز خون دليران حسام را\r\nديدى هما كه صوفى و زاهد فروختند * آخر به پير ميكده بيت الحرام را \r\n\r\nو له ايضا\r\n طوطيان نغمه سنج گلشن رازيم ما * اندرين كنج قفس چندى هم‌آوازيم ما\r\nهمدم زاغان زشت آواى اين گلخن نه‌ايم * هم‌زبان عندليبان خوش‌آوازيم ما\r\nهمچو كركس پايبند جيفهء دنيا نه‌ايم * همچو باز دست سلطان چشم و دل بازيم ما\r\nچون طلاى بىغش از سندان و پتك آسوده‌ايم * نى چو قلب تيره محتاج دم و گازيم ما\r\nچون سرافرازان كوى دوست سربازى كنند * اندر آن ميدان سربازى سرافرازيم ما\r\nدر طلب هر سو كمند همتى افكنده‌ايم * تا مگر مشكين غزالى صيد خود سازيم ما\r\nاهل صورت منكر عشقند كو صاحبدلى * تا نقاب از چهره معنى براندازيم ما\r\nاى بهشتى رو خدا را مژدهء و صلى بده * تا بكى در دوزخ هجر تو بگدازيم ما\r\nپر شد از بيداد عالم تيغ مداد شه كجاست * كاين رسوم جور از عالم براندازيم ما\r\nسايه‌اى بر ما اگر سلطان بيندازد هما * رخش دولت بر فراز آسمان تازيم ما \r\n\r\n","description":"","footnote":"","page_name":" 1737 ","page_number":297},
  {"content":"\r\n\r\n دولتش پاينده يا رب باد كز انعام او * سالها باشد كه اندر نعمت و نازيم ما\r\nخورشيد سر زد اى پسر بگذار از سر خواب را * جامى به مى خواران بده بيدار كن اصحاب را\r\nتا زاهد افسانه‌گو ترك مسلمانى كند * بگذر به مسجد اى صنم بتخانه كن محراب را\r\nمشكين‌خط و خورشيدرو و دلها به چوگانش چو گو * در چين شكسته زلف او بازار مشك ناب را \r\n\r\nو له ايضا\r\n پارسايان كه به عشقند ملامتگر ما * كاش بىپرده ببينند رخ دلبر ما\r\nدر تن ما ز ازل عشق تو با جان به سرشت * تا ابد عشق تو بيرون نرود از سر ما\r\nدور از قافله مانديم در اين باديه كو * خضر راهى كه به‌سوى تو شود رهبر ما\r\nچرخ خاكستر ما را كند اكسير مراد * گر بسوزند به عشق تو صنم پيكر ما \r\n\r\nو له\r\n من نه ديوانهء آن زلف چو زنجيرم و بس * كه درين سلسله ديوانه چو من چندين است\r\nبا گدايى در ميكده خوشباش كه جم * داشتى حسرت خشتى كه تو را بالينست \r\n\r\nو له\r\n ما را نه غم جنت و نه حسرت حوراست * با دوست خيال دگرى عين قصور است\r\nبىروى تو گر صبر ندارم عجبى نيست * دارم عجب از آنكه تو را ديد و صبور است \r\n\r\nو له\r\n تا پرده از جمال خود آن دل‌ستان گرفت * خورشيدوار حسن جمالش جهان گرفت \r\n\r\n","description":"","footnote":"","page_name":" 1738 ","page_number":298},
  {"content":"\r\n\r\n مىخواست شمع سر غمش سازد آشكار * ديدى چگونه آتشش اندر زبان گرفت\r\nدر سايهء عنايت شه هركه يافت راه * نامش چو آفتاب كران تا كران گرفت \r\n\r\nو له\r\n عاشق ديوانه‌ام با كفر و دينم كار نيست * كفر و دين جز زلف و روى آن بت عيار نيست\r\nكى ز سر نقطهء خال تو يابد آگهى * آنكه در اين دايره سرگشته چون پرگار نيست \r\n* * *\r\n رهنماى عاشقان عشقست در اين ره هما * عقل را در بزم سلطان محبت راه نيست \r\n\r\nو له ايضا\r\n كنار آب روان ساغر شراب خوش است * ز دست ماه‌وشى همچو آفتاب خوش است\r\nز دست كبك‌خرامى بطى چو چشم خروس * به وقت آنكه پرد ز آشيان غراب خوش است\r\nخوش است من چو بگريم بخنده آيد يار * كه خندهء چمن از گريه سحاب خوش است\r\nاز آن نهفته غمش در دل خراب منست * كه جاى گنج نهان در دل خراب خوشست\r\nز رخ نقاب ميفكن مگر به مجلس شاه * كه آفتاب در آن بزم بىنقاب خوش است\r\nپناه دولت و اسلام ناصر الدّين شاه * كه ملك را كنفش ملجأ و مآب خوش است\r\nجهان مباد بجز در پناه او خرم * كه تا جهان بود آن شاه كامياب خوش است \r\n\r\nو له\r\n زندهء جاويد كيست كشتهء بازوى دوست * اى خنك آن‌كس كه داد جان به سر كوى دوست\r\nماه كشد در كمند طرهء طرار يار * شير درآرد به بند چشم چو آهوى دوست \r\n* * *\r\n هزار سلسله ديوانه آن پسر دارد * از آن دو طرهء مشكين كه بر قمر دارد\r\nكسى به گردن جانان كند حمايل دست * كه در برابر شمشير جان سپر دارد \r\n\r\n","description":"","footnote":"","page_name":" 1739 ","page_number":299},
  {"content":"\r\n\r\n\r\nو له ايضا\r\n زلف برافكن كه شام هجر سر آيد * در دل شب نور آفتاب برآيد\r\nشب همه‌شب مست خواب غفلتى ار نه * مژده رحمت ز دوست هر سحر آيد\r\nكشتى نوح است مهر آل پيمبر * هركه درين كشتى است بىخطر آيد\r\nنى اثر از لات ماند و نه ز عزى * دست خدا چون ز آستين به درآيد\r\nمرد هنرور هما به عيب نكوشد * عيب كسان جويد آنكه بىهنر آيد \r\n\r\nو له\r\n كاش بودى چو تو در شهر دلاراى دگر * يا مرا بود چو اين دل دل شيداى دگر\r\nداشتم يك دل و يغماى تو شد اول كار * كو دلى تا دهمت باز به يغماى دگر \r\n\r\nو له\r\n تا به دامان تو ما دست تولا زده‌ايم * به تولاى تو بر هر دوجهان پا زده‌ايم\r\nدرخور مستى ما رطل و خم و ساغر نيست * ما از آن باده‌كشانيم كه دريا زده‌ايم \r\n\r\nو له\r\n صبح شد ساقى خدا را خانه خمار كو * شاهد سيمين عذار و ساغر سرشار كو\r\nدل هما بگرفت از ويران‌سراى مدرسه * در پناه مىفروشان سايه ديوار كو \r\n\r\nو له\r\n فرخ آن ايام و خرم باد يا رب روزگارى * هر دلى خرم زيارى بود و ما را بود يارى\r\nتا به كويش پا نهادم اختيار از دست دادم * مدعى آن عاشقى باشد كه دارد اختيارى \r\n\r\n","description":"","footnote":"","page_name":" 1740 ","page_number":300},
  {"content":"\r\n\r\n\r\n1057 هاتف اصفهانى\r\nاسم شريفش سيد احمد از سادات حسينى و به همهء كمالات متصف بوده طبابت نيز مىنموده نثرا و نظما عربيا و فارسيا او را قدرت وافى و رتبت كافى با حاجى لطف‌على بيگ آذر و حاجى سليمان صباحى معاصر و رفيق و هم‌زبان ديوان مختصرى دارد ديده شده مات فى سنهء 1198 چون درين سفينه غزل نوشته نمىشود به بعضى از قصايد و ترجيع او اكتفا رفت از اوست :\r\n\r\nدر مدح حضرت امير المؤمنين على عليه السلام\r\n سحر از كوه خاور تيغ اسكندر چو شد پيدا * عيان شد رشحه خون از شكاف جوشن دارا\r\nميان روضهء خضرا روان شد چشمهء روشن * كنار چشمهء روشن برآمد لالهء حمرا\r\nمگر غماز صبح از بام گردون ديدشان ناگه * كه پوشيدند چشم از غمزه چندين لعبت زيبا\r\nبرآمد تركى از خاور جهان‌آشوب و غارتگر * به يغما برد در يك‌دم هزاران لؤلؤ لالا\r\nنهنگ صبح لب بگشود و دزديدند سر پيشش * هزاران سيمگون ماهى درين سيمابگون دريا\r\nبرآمد از كنام شرق شيرى آتشين مخلب * گريزان انجمش از پيش روبه‌سان گرازآسا\r\nچنان كز صولت شير خدا كفار در ميدان * چنان كز حملهء ضرغام دين ابطال در بيدا \r\n\r\nمطلع ثانى هم در صفت بهار و عيد و مدح آن حضرتست\r\n نسيم صبح عنبربيز شد بر توده غبرا * زمين سبز نسرين خيز شد چون گنبد خضرا\r\nز فيض ابر آزارى زمين مرده شد زنده * ز لطف باد نوروزى جهان پير شد برنا\r\nصبا پر كرد در گلزار دامان از گل سورى * هوا آكند در جيب گريبان عنبر سارا\r\nعبير افشاند بر گيسوى پرچين سنبل مشكين * گلاب افشاند بر چشم خمارين‌نرگس شهلا\r\nبه گرد سرو گرم پرفشانى قمرى مفتون * به پاى گل به كار جان‌سپارى بلبل شيدا\r\nچنار افراخت قد بندگى صبح و كف طاعت * گشود از بهر حاجت پيش دادار جهان‌آرا\r\nپس آنگه در جوانان گلستان كرد نظاره * نهان از نارون پرسيد كاى پير چمن پيرا \r\n\r\n","description":"","footnote":"","page_name":" 1741 ","page_number":301},
  {"content":"\r\n\r\n چه شد كاطفال باغ و نوجوانان چمن جمله * سر لهو و لعب دارند زين‌سان فاحش و رسوا\r\nچرا گل چاك زد پيراهن ناموس با بلبل * ميان انجمن دمساز شد با ساغر و مينا\r\nنبينى سرو پابرجاى را كازاد خوانندش * كه با اطفال مىرقصد ميان باغ بر يك‌پا\r\nپريشان طرهء شمشاد و افشان گيسوى سنبل * نه از نامحرمان شرم و نه از بيگانگان پروا\r\nميان سبزه غلطد با صبا نسرين بىتمكين * عيان با لاله جام مىزند رعناى نارعنا\r\nبه پاسخ نارون گفتش كز اطفال چمن بگذر * كه امروز امهات از شوق در رقصند با آبا\r\nهمايون روز نوروز است امروز و بيفروزى * به اورنگ خلافت كرده شاه لافتى مأوى\r\nشهنشاه غضنفر فر پلنگ‌آويز و اژدر در * امير المؤمنين حيدر على عالى اعلا\r\nزهى مقصود اصلى از وجود آدم و حوا * غرض ذات همايون تو از دنيا و ما فيها\r\nشد از دستت قوى دين خدا آيين پيغمبر * شكست از بازويت مقدار لات و عزت عزى\r\nنگشتى گر طراز گلشن دين سروبالايت * نديدى تا ابد بالاى لا پيرايهء الا\r\nرخ از خواب عدم ناشسته بود آدم كه فرق تو * مكلل شد به تاج لافتى و افسر لو لا \r\n\r\nو له ايضا\r\n كرده‌ام از كوى يار بيهده عزم سفر * خار ملامت به پاى خاك ندامت به سر\r\nچون سفها خويش را بىسبب افكنده‌ام * از غرفات جنان در دركات سفر\r\nچون بگشايم ز هم ديده به هر صبحدم * هاويه‌سان آيدم باديه اندر نظر\r\nآب درون قيرگون خاك مخمر به خون * فتنه در آن رهنمون مرگ درين راهبر\r\nشب چو به آرامگاه رو نهم از رنج راه * بستر و بالين من اين حجر است آن مدر\r\nطاق رواقم سحاب شمع وثاقم شهاب * فوج ذئاب و كلاب هم‌نفسم تا سحر\r\nهمدم من مور و مار دام و ددم در كنار * ديو ز من در فرار غول ز من در حذر\r\nدل دوسه روزم كشيد جانب كاشان دويد * جنت و خلد و در آن جنتيان را مقر\r\nنيم‌شبى ناگهان آه كز اين شب فغان * ساخت به يك‌لحظه‌اش زلزله زير و زبر\r\nبس گل رعنا كه شب در بر عيش و طرب * خفت و سحر دركشيد خاك سياهش به بر\r\nدوش كه در كنج غم با همه درد و الم * تا سحرم بود باز ديدهء اختر شمر \r\n\r\n","description":"","footnote":"","page_name":" 1742 ","page_number":302},
  {"content":"\r\n\r\n ناگهم آمد فراپيرى فرخ لقا * خاك رهش عقل را آمده كحل بصر\r\nعقل نخست از كمال صبح دوم از جمال * عرش برين از جلال چرخ كهن از كبر\r\nگفت روان مىشتاب تا در فرخ‌مآب * گفتمش آنجا كجاست گفت زهى بىخبر\r\nدرگه شاه جهان سدرهء فخر كبار * صفدر عالىتبار سرور والاگهر\r\nوارث ديهيم و گاه دولت و دين را پناه * شاه ملائك سپاه خسرو انجم حشر\r\nجامع فضل و كرم صاحب سيف و قلم * زينت تيغ و علم زيب كلاه و كمر\r\nمهر مكارم شعاع ماه مناقب فروغ * بحر معالى گهر ابر لآلى مطر\r\nخسرو بهمن حسام بهمن رستم غلام * رستم كسرى شكوه كسرى جمشيدفر \r\n\r\nهم در مدح يكى از معاصرين خود گويد\r\n چه باد است حيرانم اين باد دلكش * كه عطر و عبير آرد و بوى عنبر\r\nنسيم بهار است گويى كه خيزد * ز روى گل تازه و سنبل تر\r\nنسيم بهشت است و در او نشانها * ز تفريح و تسنيم و ترويج كوثر\r\nنسيمى است از باغ الطاف صاحب * نكو ذات و نيك‌اختر و نيك‌محضر\r\nعروسان ابكار در پرده دارم * همه غرق پيرايه از پاى تا سر\r\nو ليكن چه لازم كه دختر دهد كس * به بىمهر داماد و بىمهر شوهر\r\nنباشد چو داماد شايسته آن به * كه در خانه خود شود پيردختر\r\nالا تا قمرى لاغر و فربه آيد * ز نزديكى و دورى مهر انور\r\nمحب تو نزد تو بادا و فربه * عدوى تو دور از تو بادا و لاغر \r\n\r\nدر مدح هدايت خان حاكم گيلان گفته\r\n رو اى باد صبا اى پيك مشتاقان سوى گلشن * عبيرآميز گردان جيب و عنبربيز كن دامن\r\nز رنگين لاله‌ها گلگون قصب درپوش بر پيكر * ز گلگون غنچه‌ها رنگين حلى بربند بر گردن \r\n\r\n","description":"","footnote":"","page_name":" 1743 ","page_number":303},
  {"content":"\r\n\r\n گلاب تازه بر اندام ريز از شيشهء نرگس * عبير تر به پيراهن فشان از حقهء سوسن\r\nبه نرمى غنچهء سيراب را از دل گره بگشا * به هموارى گل شاداب را از رخ نقاب افكن\r\nبچين از شاخسار و جيب و دامن نرگس و بنشين * به روى سبزه نورسته زير چتر نسترون\r\nبه طرزى خوب و دلكش دستها بربند از آن گلها * چو نقاشان شيرين‌كار و طراحان صاحب‌فن\r\nميان دستهاى گل اگر باشد خيس بركش * كنار برگهاى گل اگر خارى بود بركن\r\nبه كف برگير آن گلدسته‌ها را و خرامان شو * به رسم ارمغان آن دسته‌هاى گل ببر از من\r\nبه عالى مجلس داراى جم شوكت هدايت خان * كه تاج سرورى بر سر نهادش قادر ذو المن\r\nنشيند چون به ايوان با نگين و خامه و دفتر * درآيد چون به ميدان با سنان و مغفر و جوشن\r\nهم از رشك بنانش سر كند تير سپهر افغان * هم از بيم سنانش بركشد ترك فلك شيون\r\nدر آن ميدان كه از گرد سواران گلشن گيتى * به چشم كينه‌انديشان نمايد تيره چون گلخن\r\nامل در گريه هر جانب گذارد در هزيمت پا * اجل در خنده از هر سو برون آرد سر از مكمن\r\nبدستى تيغ چون آب و بدستى رمح چون آتش * بسر بر مغفرى از زر ببر خفتانى از آهن \r\n\r\n","description":"","footnote":"","page_name":" 1744 ","page_number":304},
  {"content":"\r\n\r\n برمح و گرز و تير و تيغ در دشت نبرد آيد * پلنگ‌آويز و اژدربند و پيل‌انداز و شيراوژن\r\nسر دشمن به زير پالهنگ آرد چنان آسان * كه چابك‌دست خياطى كشاند رشته در سوزن\r\nالا تا مهر و ماه و اختران در محفل گردون * همىريزند صاف و درد مى در جام مرد و زن\r\nببزمت ماه‌پيكر ساقيان پيوسته در گردش * بقصرت مهرپرور شاهدان همواره زانوزن\r\nهمه خوش‌خوى و عشرت‌جوى و شيرين‌گوى و شكرلب * همه گل‌روى و سنبل‌موى و سوسن‌بوى و نسرين‌تن \r\n\r\nو له ايضا\r\n آنكه بهر تارك و بالاى او پرداخته است * چرخ سيمين‌جوشنى خورشيد زرين‌مغفرى\r\nاينكه چرخ ازرقش كردند نام از مطبخش * تيره‌گون دوديست بالا رفته با خاكسترى\r\nشهر قم كز تندى باد حوادث ديده بود * آنچه بيند مشت خاكى از عبور صرصرى\r\nاز قدوم او در دولت برويش باز شد * گويى از فردوس بگشادند بر رويش درى\r\nكرد بر پا بس اساس نو در آن شهر كهن * دادش اول از حصارى تازه زيبى و فرى\r\nلوحش اللّه چون حصار آسمان ذات البروج * فرق هر برجى بلند از فرقدان‌سا منظرى\r\nشوخ‌چشمان فلك شبها پى نظاره‌اش * از بروج آسمان هريك برون آرد سرى\r\nباره‌يى چون سد اسكندر به شهر قم كشيد * لطف حقش ياور و الحق چه نيكو ياورى\r\nعقل چون ديد از پى تاريخ آن حصن حصين * گفت سد نيك گرد قم كشيد اسكندرى\r\nاى بر خورشيد رايت مهر گردون ذره‌اى * آسمان در حكم انگشت تو چون انگشترى\r\nبا كف دريانوالت هفت دريا قطره‌اى * پيش خرگاه جلالت هفت گردون چنبرى\r\nطبع من بحريست پهناور كه ريزد در كنار * گه درى و گاه مرجانى و گاهى عنبرى\r\nكى رهين كس شود دريا كه گر گيرد ز ابر * قطره آبى دهد در پى درخشان‌گوهرى \r\n\r\n","description":"","footnote":"","page_name":" 1745 ","page_number":305},
  {"content":"\r\n\r\n من به نيروى تو در ميدان نظم آويختم * هيچ دانى با كه با چون انورى كند آورى\r\nراستى ننديشم از تيغ زبان كس كه هست * در نيام كام همچون ذو الفقار و خنجرى\r\nمن كه نطقم معجز فصل الخطاب احمديست * نشمرم جز باد سرد افسون هر افسونگرى\r\nريسمانى چند اگر جنبد بافسون ناورد * تاب چون گردد عصا در دست موسى اژدرى \r\n\r\nهم در مدح صباحى كاشى گفته\r\n دارم از آسمان زنگارى * زخمها بر دل و همه كارى\r\nدوش چون رو نهاد خسرو زنگ * سوى اين بوستان زنگارى\r\nسوى خلوت سراى طبع شدم * يابم از غم مگر سبك‌بارى\r\nديدم آن خانه را ز ويرانى * جغد دارد هواى معمارى\r\nنوعروسان بكر افكارم * همه در دلبرى و دلدارى\r\nغيرت گلرخان يغمايى * رشك مه‌طلعتان فرخارى\r\nكرده اندر دهان ضواحكشان * لبشان را ز خنده مسمارى\r\nغمزه‌شان را نه شوق خونريزى * طره‌شان را نه ميل طرارى\r\nزلف مشكينشان برافشانده * گرد بر چهره‌هاى گلنارى\r\nهمه خندان به طنز گفتندم * خوى شرم از جبينشان جارى\r\nچه فتادت كه نام ما نبرى * چه شد آخر كه ياد ما نارى\r\nسرد هنگامه‌اى كه يوسف را * نكند هيچ‌كس خريدارى\r\nگفتم اى شاهدان گل رخسار * كه نبينيد زردرخسارى\r\nنيست ز اهل هنر كسى كامروز * به شما باشدش سزاوارى\r\nجز صباحى كه در سخن او راست * رتبهء سرورى و سالارى\r\nسخنش دارويى كه مىبخشد * گاه مستى و گاه هشيارى\r\nآفرين بر بنان و خامهء تو * كه از آنها چه‌ها پديد آرى\r\nچار انگشت نى تعالى اللّه * به دو انگشت خود نگهدارى\r\nدر يكى لحظه بر يكى صفحه * صد هزاران نگار بنگارى \r\n\r\n","description":"","footnote":"","page_name":" 1746 ","page_number":306},
  {"content":"\r\n\r\n خون دل مىچكد ز نامهء من * گر به دست اندكى بيفشارى\r\nاز شكايات من يكى اينست * كه سپهرم ز واژگون كارى\r\nداده شغل طبابت و زين كار * چاكران مراست بيزارى\r\nفلك انباز كرده ناچارم * با فرومايگان بازارى\r\nكه گمان داشت كز تنزل دهر * كار عيسى كشد به بيطارى \r\n\r\nترجيع‌بند در تحقيق و توحيد گويد\r\n اى فداى تو هم دل و هم جان * وى نثار رهت هم اين و هم آن\r\nدل فداى تو چون تويى دلبر * جان نثار تو چون تويى جانان\r\nدل رهاندن ز دست تو مشكل * جان فشاندن به پاى تو آسان\r\nراه وصل تو راه پرآشوب * درد هجر تو درد بىدرمان\r\nبندگانيم جان و دل بر كف * چشم بر حكم و گوش بر فرمان\r\nگر دل صلح دارى اينك دل * ور سر جنگ دارى اينك جان\r\nدوش از شور عشق و جذبهء شوق * هر طرف مىشتافتم حيران\r\nآخر كار شوق ديدارم * سوى دير مغان كشيد عنان\r\nچشم بد دور خلوتى ديدم * روشن از نور حق نه از نيران\r\nهر طرف ديدم آتشى كان شب * ديد در طور موسى عمران\r\nپيرى آنجا به آتش‌افروزى * به ادب گرد پير مغبچگان\r\nهمه سيمين‌عذار و گل‌رخسار * همه شيرين‌زبان و تنگ‌دهان\r\nچنگ و عود و دف و نى و بربط * شمع و نقل و مى و گل و ريحان\r\nساقى ماه‌روى مشكين‌موى * مطرب بذله‌گوى خوش‌الحان\r\nمغ و مغ‌زاده موبد و دستور * خدمتش را تمام بسته ميان\r\nمن شرمنده از مسلمانى * شدم آنجا به گوشه‌اى پنهان\r\nپير پرسيد كيست اين گفتند * عاشقى بىقرار و سرگردان\r\nگفت جامى دهيدش از مى ناب * گرچه ناخوانده باشد اين مهمان \r\n\r\n","description":"","footnote":"","page_name":" 1747 ","page_number":307},
  {"content":"\r\n\r\n ساقى آتش‌پرست و آتش‌دست * ريخت در ساغر آتش سوزان\r\nچون كشيدم نه عقل ماند و نه دين * سوخت هم كفر از آن و هم ايمان\r\nمست افتادم و در آن مستى * به زبانى كه شرح آن نتوان\r\nاين سخن مىشنيدم از اعضا * همه حتى الوريد و الشريان\r\nكه يكى هست و هيچ نيست جز او * وحده لا إله الا هو \r\n\r\nو له ايضا\r\n از تو اى دوست نگسلم پيوند * گر به تيغم برند بند از بند\r\nالحق ارزان بود ز ما صد جان * وز دهان تو نيم شكرخند\r\nاى پدر پند كم ده از عشقم * كه نخواهد شد اهل اين فرزند\r\nپند آنان دهند خلق اى كاش * كه ز عشق تو مىدهندم پند\r\nمن ره كوى عافيت دانم * چه كنم كاو فتاده‌ام به كمند\r\nدر كليسا به دلبر ترسا * گفتم اى دل به دام تو در بند\r\nاى كه دارد بتار زنارت * هر سر موى من جدا پيوند\r\nره به وحدت نيافتن تا كى * ننگ تثليث بر يكى تا چند\r\nنام حق يگانه چون شايد * كه اب و ابن و روح قدس نهند\r\nلب شيرين گشود و با من گفت * وز شكرخنده ريخت از لب قند\r\nكه گر از سر وحدت آگاهى * تهمت كافرى به ما مپسند\r\nدر سه آيينه شاهد ازلى * پرتو از روى تابناك افكند\r\nسه نگردد بريشم ار او را * پرنيان خوانى و حرير و پرند\r\nما درين گفت‌وگو كه از يك‌سو * شد ز ناقوس اين ترانه بلند\r\nكه يكى هست و هيچ نيست جز او * وحده لا إله الا هو \r\n\r\nو له\r\n دوش رفتم به كوى باده‌فروش * ز آتش عشق دل به جوش‌وخروش \r\n\r\n","description":"","footnote":"","page_name":" 1748 ","page_number":308},
  {"content":"\r\n\r\n محفلى نغز ديدم و روشن * مير آن بزم پير باده‌فروش\r\nچاكران ايستاده صف در صف * باده‌خواران نشسته دوش‌به‌دوش\r\nپير در صدر و مىكشان گردش * پاره‌اى مست و پاره‌اى مدهوش\r\nسينه بىكينه و درون صافى * دل پر از گفت‌وگوى و لب خاموش\r\nهمه را از عنايت ازلى * چشم حق‌بين و گوش راست نيوش\r\nسخن آن به اين هنيئا لك * پاسخ اين بدانكه بادت نوش\r\nگوش بر چنگ و چشم بر ساغر * آرزوى دو كون در آغوش\r\nبه ادب پيش رفتم و گفتم * كاى تو را دل قرارگاه سروش\r\nعاشقم دردمند و حاجتمند * درد من بنگر و به درمان كوش\r\nپير خندان به طنز با من گفت * كاى تو را پيرعقل حلقه به گوش\r\nتو كجا ما كجا كه از شرمت * دختر رز نشسته برقع‌پوش\r\nگفتمش سوخت جانم آبى ده * و آتش من فرونشان از جوش\r\nدوش مىسوختم ازين آتش * آه اگر امشبم بود چون دوش\r\nگفت خندان كه هين پياله بگير * ستدم گفت هان زياده منوش\r\nجرعه‌اى دركشيدم و گشتم * فارغ از رنج عقل و زحمت هوش\r\nچون به هوش آمدم يكى ديدم * ما بقى را همه خطوط و نقوش\r\nناگهان از صوامع ملكوت * اين حديثم سروش گفت به گوش\r\nكه يكى هست و هيچ نيست جز او * وحده لا إله الا هو \r\n\r\nو له\r\n چشم دل باز كن كه جان بينى * آنچه ناديدنيست آن بينى\r\nگر به اقليم عشق رو آرى * همه آفاق گلستان بينى\r\nبر همه اهل آن زمين به مراد * گردش دور آسمان بينى\r\nآنچه بينى دلت همان خواهد * و آنچه خواهد دلت همان بينى\r\nبىسروپا گداى آنجا را * سر به ملك جهان گران بينى \r\n\r\n","description":"","footnote":"","page_name":" 1749 ","page_number":309},
  {"content":"\r\n\r\n هم در آن پا برهنه جمعى را * پاى بر فرق فرقدان بينى\r\nهم در آن سربرهنه قومى را * بر سر از عرش سايبان بينى\r\nگاه وجد و سماع هريك را * بر دو كون آستين‌فشان بينى\r\nدل هر ذره‌اى كه بشكافى * آفتابيش در ميان بينى\r\nهرچه دارى اگر به عشق دهى * كافرم گر جوى زيان بينى\r\nجان گدازى اگر به آتش عشق * عشق را كيمياى جان بينى\r\nاز مضيق جهات درگذرى * وسعت ملك لا مكان بينى\r\nآنچه نشنيده گوشى آن شنوى * آنچه ناديده چشمى آن بينى\r\nتا به جايى رساندت كه يكى * از جهان و جهانيان بينى\r\nبا يكى عشق ورز از دل‌وجان * تا به عين اليقين عيان بينى\r\nكه يكى هست و هيچ نيست جز او * وحده لا إله الا هو \r\n\r\nو له ايضا\r\n يار بىپرده از در و ديوار * در تجلى است يا اولو الابصار\r\nشمع جويى و آفتاب بلند * روز بس روشن و تو در شب تار\r\nگر ز ظلمات خود رهى بينى * همه عالم مشارق انوار\r\nكوروش قايد و عصا طلبى * بهر اين راه روشن هموار\r\nچشم بگشا به گلستان و ببين * جلوهء آب صاف در گل و خار\r\nز آب بىرنگ صدهزاران رنگ * لاله و گل نگر در اين گلزار\r\nپا به راه طلب نه و از عشق * بهر اين راه توشه‌اى بردار\r\nشود آسان ز عشق كارى چند * كه بود نزد عقل بس دشوار\r\nيار گو به الغدو و الآصال * يار جو بالعشى و الابكار\r\nصد رهت لن‌ترانى ار گويند * باز مىدار ديده بر ديدار\r\nتا به جايى رسى كه مى نرسد * پاى اوهام و پايهء افكار\r\nبار يا بى به محفلى كانجا * جبرئيل امين ندارد بار \r\n\r\n","description":"","footnote":"","page_name":" 1750 ","page_number":310},
  {"content":"\r\n\r\n اين ره اين توشه تو آن منزل * مرد راهى اگر بيا و بيار\r\nور نه‌اى مرد راه چون دگران * يار مىگوى و پشت سر مىخار\r\nهاتف ارباب معرفت كه گهى * مست خوانندشان و گه هشيار\r\nاز مى و جام و ساقى و مطرب * وز مغ و دير و شاهد و زنار\r\nقصد ايشان نهفته اسراريست * كه به ايما كنند گاه اظهار\r\nپى برى گر برازشان دانى * كه همين است سر آن اسرار\r\nكه يكى هست و هيچ نيست جز او * وحده لا إله الا هو \r\n\r\nدر اثبات علو همت خود فرموده\r\n خار بدرودن به مژگان خاره به شكست به دست * سنگ خاييدن به دندان كوه ببريدن به چنگ\r\nلعب با دنبال عقرب بوسه بر دندان مار * پنجه با چنگال ثعبان غوص در كام نهنگ\r\nاز سر پستان شير شرزه دوشيدن جليب * در بن دندان مار گرزه نوشيدن شرنگ\r\nتيره غولى روز بر گردن كشيدن حير خيز * پيره‌زالى در بغل شب برگرفتن تنگ‌تنگ\r\nطعمه بركردن به خشم از كام شير گرسنه * صيد بگرفتن به قهر از بر تن غضبان پلنگ\r\nتشنه‌كام و پابرهنه در تموز و سنگلاخ * ره بريدن بىعصا فرسنگها با پاى لنگ\r\nنقشها بستن شگرف از كلك مو بر آب تند * ثقبه‌ها كردن پديد از خار تر در خاره‌سنگ\r\nصدره آسان‌تر بود بر من كه در بزم لئام * باده نوشم سرخ سرخ و جامه پوشم رنگ‌رنگ\r\nچرخ گرد از هستى من گر برآرد گو برار * دور بادا دور از دامان نامم گرد ننگ \r\n\r\nرباعيات\r\n از عشق كز اوست بر لبم مهر سكوت * هردم رسدم بر دل‌وجان قوت و قوت\r\nمن بندهء عشق و مذهب و ملت من * عشق است و على ذلك احيى و اموت \r\n* * *\r\n يك روز كسى كه با تو دمساز آيد * يا با تو دمى همدم و همراز آيد\r\nاز كوى تو گر سوى بهشتش خوانند * هرگز نرود و گر رود بازآيد \r\n\r\n","description":"","footnote":"","page_name":" 1751 ","page_number":311},
  {"content":"\r\n\r\n بازآى و به كنج فرقتم فرد نگر * از درد فراق چهره‌ام زرد نگر\r\nاز مرگ دواى درد خود مىطلبم * بيمار نگر دوا نگر درد نگر \r\n* * *\r\n دارم ز غم فراق بارى كه مپرس * روز سيهى و شام تارى كه مپرس\r\nاز دورى روى دل‌فروزيست مرا * روزى كه مگوى و روزگارى كه مپرس \r\n\r\nو له ايضا\r\n اين مىكشدم دور ز كويت چو بميرم * كز مردن من غير رساند خبر آنجا \r\n* * *\r\n هر شب از افغان من بيدار خلق اما چه سود * آنكه بايد بشنود آن ناله را بيدار نيست\r\nگلشن كويت بهشت خرم است اما دريغ * كز هجوم زاغ يك بلبل درين گلزار نيست \r\n* * *\r\n اگر به قامت موزون كشد دل هاتف * نه جرم او كه تقاضاى طبع موزونست \r\n* * *\r\n خدا نگيردشان گرچه چارهء دل من * به يك نگاه نكردند و مىتوانستند \r\n* * *\r\n دانى كه دلبر با دلم چون كرد و من چون كردمش * او از جفا خون كرد و من از ديده بيرون كردمش \r\n\r\nو له\r\n بيگانه و آشنا ندانى * بيگانه كشى و آشنا هم \r\n* * *\r\n چه حاصل از وفادارى من كان بىوفا دارد * وفا با بىوفايان بىوفايى با وفاداران \r\n* * *\r\n منم آن رند قدح نوش كه از كهنه و نو * خرقه‌اى دارم و آن هم بخرابات گرو \r\n* * *\r\n بندگان را تفقدى فرماى * تو كه بر خسروان خداوندى \r\n\r\n","description":"","footnote":"","page_name":" 1752 ","page_number":312},
  {"content":"\r\n\r\n تو بمانى بكام دل كه بمرد * در تمنايت آرزومندى\r\nمن پس از عزّت و حرمت شدم از خوار كسى * عار دل بود كه با دل تفتد كار كسى\r\nنااميدست ز درمان و ز تيمار طبيب * چشم بيمار كسى و دل بيمار كسى \r\n\r\n1058 همدم سمنانى\r\nمسمى به ميرزا محمد على و خلف الصدق ميرزا محمد رضى منشى بوده و در خدمت نواب شاهزاده محمد ولى ميرزا والى سمنان و خراسان سالها ملازمت ركاب كرده به منصب صندوقدارى و وقايع‌نگارى اختصاص داشته تاريخى موسوم به بدائع الوقائع در دولت عليهء قاجاريه و واقعات خاصهء شاهزادهء معظم اليه نوشته كه به نظر رسيده طبع سريع الخيالى داشته و در شعر نيز تتبعى كرده اين چند بيت از قصايد اوست :\r\n\r\nفى المدح\r\n جهان ز بارگهت يافت فيض امن و امان * جنان ز خاك رهت ديد زيب و زينت و فر\r\nبلى چو بارگهت يافت يافت باب مراد * بلى چو خاك رهت ديد ديد كحل بصر\r\nسپهر و مهر و مه و مشترى و مريخت * خطيب و خادم و دربان و حاجب و چاكر\r\nفلك به بارگهت لاف همسرى چون زد * اگرچه هست سها ناپديد در بر خور\r\nملك به حكم ارادت پى سياست آن * به گوش شخص قضا و قدر رساند خبر\r\nچنان به حلق فكندندش از مجره طناب * كه ديدگان كواكب برون شدش از سر \r\n\r\n","description":"","footnote":"","page_name":" 1753 ","page_number":313},
  {"content":"\r\n\r\n\r\n1059 همايون فريدنى اصفهانى\r\nچون از اولاد و احفاد شيخ جليل القدر شيخ على عبد العال عرب معاصر صفويه بوده عبد العال نام داشته ولى جز به اسم با شيخ مذكور تناسبى پيدا نكرده مردى ياوه‌گوى ساده جوى هزال بوده محمد ابراهيم رهى صفاهانى را هجا گفته وى نيز به مكافات و كيفر اين قطعه را در هجو همايون فريدونى منظوم و مشهور كرده :\r\n راستى گرچه در عراق و حجاز * چون همايون كسى نه موزونست\r\nليك نوشاعران اصفاهان * نغمهء تيزشان همايونست \r\nعاقبت الامر كار همايون به جايى كشيد كه به اغوا و اغراى اكابر عهد كه ايشان را اهاجى ركيكهء قبيحه گفته بود شب او را در جامهء خواب بكشتند\r\n ماه صيام است و گاه ترك مدام است * ترك مدام از براى ماه صيام است\r\nساقى دوران شكسته ساغر مينا * بر افق اينك نگون شكسته جام است\r\nپير مغان آنكه گفت باده حلالست * ميكده را در ببست و گفت حرام است\r\nرند خرابات جا گرفته به مسجد * ليك چو آهوى وحشىاى كه به دام است \r\n\r\nدر هجو رهى اصفهانى اين قطعه از اوست\r\n فضلهء اوباش اصفاهان رهى * آنكه عقلش در ميان پيزيست\r\nروده‌اش از اير و رويش ز آبله * چون بن غربال گندم‌بيزيست\r\nدر ميان كاسهء چشمش لعاب * همچو كيپا در ميان ديزيست\r\nاسبى است مر مرا كه ز اسراف جوع آن * قدر و بها رسانده به مشك و عبير كاه\r\nهمچون سگ گرسنه مرا بردرد شكم * گر بگذرد به غفلتم اندر ضمير كاه \r\n\r\n","description":"","footnote":"","page_name":" 1754 ","page_number":314},
  {"content":"\r\n\r\n\r\n1060 همدم شيرازى\r\nنامش نجفعلى برادر كهتر ميرزا ابراهيم منظور بوده وى نيز از برادر طريقهء افسانه‌دانى و قصه‌خوانى كسب كرده در خدمت نواب شاهزادهء معظم حسينعلى ميرزا فرمانفرماى فارس شبها بدين شغل اشتغال داشت و به انواب نايب الاياله رضا قلى ميرزا و تيمور ميرزا اختصاصى يافته به طريق ملازمت در ركاب همىبود و غالب اوقات صحبتش دست همىداد گاهى غزلى مىگفت و طبع متوسطى داشت و در جوانى درگذشت :\r\n\r\nاز غزليات اوست\r\n ناكامى از كام جهان شد باعث هر كام ما * بدنامى از عشق بتان آمد بعالم نام ما\r\nدر زهد عمرم شد بسر وز آن نديدم حاصلى * در عشق خوبان بعد از اين مصروف به ايام ما \r\n* * *\r\n ز دير و كعبه نمودى جمال خويش و ز عشقت * فغان و غلغله از جان خاص و عام برآمد \r\n* * *\r\n تا زلف و خال سوى رخت راهبر شدم * از نكته‌هاى كثرت و وحدت خبر شدم \r\n* * *\r\n ندانم وصل و هجران چيست وز جانان چه مىخواهم * همىدانم كه دلدارم بكام است و فغان دارم\r\nساقيم پيمود روزى از كرم پيمانه‌يى * وه كه تا روز قيامت مست از آن پيمانه‌ام \r\n\r\n","description":"","footnote":"","page_name":" 1755 ","page_number":315},
  {"content":"\r\n\r\n\r\n1061 هاشم شيرازى\r\nنام شريف آن جناب آقا محمد هاشم و از نجباى نويسندگان خوانين زنديه بود نظر به فطرت پاك و طينت صافى ترك ملازمت ديوان كرد و به خدمت جناب قطب المحققين سيد قطب الدّين محمد النيريزى الفارسى كه از علما و فضلا و مشايخ سلسلهء عليهء ذهبيهء كبرويه بود رسيده به تصفيه و تزكيه كوشيد و بادهء حقايق و معارف نوشيد بعد از وصول به مراتب بلند و حصول مقامات ارجمند به مرتبهء مصاهرت و خلافت سيد اختصاص يافت و مقتداى طالبان عهد شد گاهى به مثنويات و غزليات مىپرداخته از اوست :\r\n اى دوستان اى دوستان رفتم ز خود من بارها * تا آنكه ديدم يار را در كسوت اغيارها\r\nوحدت چو آمد در نظر كثرت شد از پيش بصر * بتها شكستم سربه‌سر وارستم از زنارها\r\nهرچند نبينند عيان مهر چو خفاش * خورشيد نهان نيست ز صاحب‌نظرى چند\r\nغواص‌صفت غوطه درين لجهء توحيد * خورديم بسى تا كه برآمد گهرى چند \r\n\r\n1062 هجرى تفرشى\r\nاسمش ميرزا ابو القاسم ولد ميرزا صادق تفرشى بوده در اصفهان تحصيل كرده و به رشت رفته از خوان اكرام و انعام هدايت اللّه خان رشتى مائده‌خوار بوده تا رحلت نمود از اوست :\r\n خوش آنكه چون از دست او من نالم او خنجر زند * من نالهء ديگر كنم او خنجر ديگر زند\r\nبه چاه غم فلك آن روزم افكند * كه آن چاك گريبان آفريدند \r\n\r\n","description":"","footnote":"","page_name":" 1756 ","page_number":316},
  {"content":"\r\n\r\n پى دلجويى قومى كه وفا نشناسند * اين‌همه خون به دل اهل وفا نتوان كرد \r\n\r\nرباعى\r\n مردم به من و به كار من مىخندند * بر ديدهء اشكبار من مىخندند\r\nديروز به روزگارشان خنديدم * امروز به روزگار من مىخندند \r\n* * *\r\n قاصد ز توام اگرچه شرمنده هنوز * اما به فلان بگو فلان بنده هنوز\r\nمىريزد خاك بر سر و مىگويد * خاكم بر سر كه بىتوام زنده هنوز \r\n* * *\r\n از هجرى و از درد نهانيش مپرس * ز آزرده‌دلى و خسته‌جانيش مپرس\r\nپرسى اگر از زندگيش دور از تو * زنده است ولى ز زندگانيش مپرس \r\n\r\n1063 هماى مروزى\r\nاسم شريفش ميرزا محمد صادق و از نجباى مرو و در صحبت جناب حاج محمد حسينخان بن بيرامعلى خان قاجار مروزى ملقب به فخر الدوله به مشهد رضوى آمده به تحصيل علوم پرداخت و در اندك وقتى به همهء علوم كامل شد بعد از قضيهء شهادت بيرامعلى خان عز الدّين لوى قاجار مروزى به دست بكجان اوزبك و اختلال امر آن سامان ميرزاى سابق الذكر از سواحل عمان به زيارت نجف اشرف رفته به كاشان آمده متوطن شد و با يكى از اهل شهر قم مواصلت گزيد و چون كمالاتش به ظهور آمد در آستان خاقان صاحبقران بار يافت و منصب گرفت داروغگى دفترخانهء همايون و وقايع‌نگارى دولت روزافزون مخصوص وى گشت و يوما فيوما بر مدارج قرب و اعتبارش درجات عاليه حاصل شد و از جانب حضرت خاقانى مكرر به سفارت\r\n\r\n","description":"","footnote":"","page_name":" 1757 ","page_number":317},
  {"content":"\r\n\r\nسرحدات خراسان و آذربايجان و عراق عرب مأمور گشت و اعتبارى خطير يافت برحسب اشاره اعلى تاريخ جهان‌آرا را با بيانى وافى و رويتى كافى و اسلوبى مرغوب و فصاحتى مطلوب به رقم آورد و مدايح خاقان را جمع كرد در جلدى دو بنگاشته زينت المدائح خواند و قواعد الملوك و شيم عباسى بنگاشت در نظم و نثر از فصحا و بلغا بل از اماجد مترسلين و اعاظم متكلمين معاصرين و متأخرين است خدمتش دست داده و ابواب توجهات بر روى مؤلف گشاده چون داعى حق را لبيك اجابت گفته درگذشت فرزند ارجمند خلف‌الصدقش ميرزا محمد جعفر به منصب و مرتبه و راتبهء وى على الاستحقاق ممتاز شد و در حسن خلق و عذوبت گفتار و گرمى صحبت بىنظير و مطبوع برنا و پير است از ديوان فصاحت‌بنيان آن مغفور قصيده و غزلى چند بر طريق انتخاب درين كتاب مسطور مىگردد :\r\n\r\nدر هنگام سفارت و توقف در تفليس بشاهزادهء معظم حضرت نايب‌السلطنه وليعهد طاب ثراه فرستاده\r\n به تفليسم فلك آورده دروا * فغان زين ظلم و آوخ زين تعدا\r\nمرا زان پاك تربتها كه پاكان * چو جان در تن در آن دارند خوش جا\r\nبه صفوت خلد خاكش را زمين‌بوس * به رتبت عرش فرشش را جبين‌سا\r\nسپهر آواره آورده است و كرداست * انيس روسى و مأنوس ترسا\r\nنه قسيسم چه جويم سير مريم * نه رهبانم چه جويم راه عيسى\r\nمرا نام پدر ز اولاد ياسين * چو نام من كه هست از آل طاها\r\nمراد از خاج خواهم همچو روسى * طواف دير آرم چون نصارى\r\nبه سر بودم هواى خاك يثرب * به دل هستم نياز راه بطحا\r\nكنونم پنج ماه آمد كه آمد * به گوش از نالهء ناقوسم آوا\r\nنه جز شكل صليب و نقش زنار * مشاهد مر مرا از زشت و زيبا\r\nكباب از ران خنزير و شرابم * ز خيك خوك و آن پاك اين مهنا\r\nبه عقد شصتم و در شصت كفار * گرفتار آمدستم بىمحابا\r\nمگر تيغ وليعهد عدوسوز * مگر تدبير پير شاه برنا \r\n\r\n","description":"","footnote":"","page_name":" 1758 ","page_number":318},
  {"content":"\r\n\r\n خلاصى بخشدم زين شوم مسكن * رهايى بدهدم زين زشت‌سكنا\r\nجهان داور خداوندا يكى ره * ز تيغ آب رنگ برق‌آسا\r\nز راه دين غبار كفر بنشان * ز روى شرع رنگ شرك بزدا\r\nتو را اختر نهاده بر سر افسر * تو را گردون همى سر سوده بر پا\r\nبه رزمى هرچه جيش كفر بشكن * به فرى هرچه حصن روس بگشا\r\nتو را لشكرشكارى بهره ز اجداد * تو را كشورگشايى ارث از آبا\r\nز گرگان زى سپاهان راند جدت * ابا جيشى خروشان همچو دريا\r\nبه تيغ سرفشان از خون افغان * زمين آورد همچون لاله حمرا\r\nازآن‌پس دويمين جدت كه مىسود * پر ديهيم بر فرق ثريا\r\nهمه كشور براى عدل‌پرور * تهى آورد از آشوب و غوغا\r\nپس از آن شه محمد شاه كز فخر * همىسودى به پايش جبهه جوزا\r\nبه عزم چيست و راى دورانديش * به رزم سخت و فكر چرخ‌پيما\r\nز اعدايى اثر آورد گيتى * ز شاهان بىنشان آورد دنيا\r\nفرود از پايهء خود ديد گيتى * روان در قصر مينو ساخت ماوا\r\nز لعبت‌بازى گردنده گردون * جهان را نقش ديگر گشت پيدا\r\nغنوده فتنه‌ها بيدار گرديد * نهفته حقدها آمد هويدا\r\nز هر كشور غبار فتنه برشد * ز سطح خاك تا اين سقف خضرا\r\nپدرت آن تاجور شاهنشه ترك * كه تختش چرخ فرتاجش فلك‌سا\r\nز ملك جم برى رو كرد و بنشست * به تخت كى ابا بختى توانا\r\nبه تدبير درست و راى روشن * به تيغ تيز و عدل ملك‌آرا\r\nز جيحون تا به عمان كرد تسخير * هم از بحر خزر تا شط زورا\r\nبه دلجويى ز چيپالش طرايف * به يارى از امپراتورش هدايا\r\nكنون بگذشته سال از سى كه سايد * سمندش سم به سطح چرخ مينا\r\nكنون هفتاد و اند از نسل خسرو * به امر و نهى خسرو كام‌فرسا\r\nهمه جا چهرزيبا شيرصولت * همه جا خلق نيكو ملك پيرا \r\n\r\n","description":"","footnote":"","page_name":" 1759 ","page_number":319},
  {"content":"\r\n\r\n تو را زايشان پس از خود خواند والى * تو را زيشان به رتبت داشت و الا\r\nهوس در مرز ايران كرده دشمن * به جوش آورده در سر ديك سودا\r\nفروبنشان به آب تيغ جوشش * كه داند اين هوس خام است و بى جا\r\nدرافكن بر زمين اين طاق رويين * برافشان بر فلك اين تل غبرا\r\nجهان چون كام ضيغم ساز بر خصم * زمين چون چشم مور آور بر اعدا \r\n\r\nدر تهنيت فتح ترشيز و اميرآباد و خبوشان به دست نواب مستطاب نايب‌السلطنه عباس شاه\r\n مژدهء نصرت گرفته روى زمين است * پيك ظفر يا كه جبرئيل امين است\r\nنصر شهنشاه جو كه نصر عزيز است * فتح وليعهد بين كه فتح مبين است\r\nديوسير كج‌نهاد كردى بدخو * گفتى كز خوى بد چو ديو لعين است\r\nچندى پيچيد سر ز حكم شه آرى * آخر هر كرد ديوسيرت اينست\r\nشاه به عباس شاه غازى آنكو * پور جهانگير پادشاه ميهن است\r\nداد اجازت به قتل مرد بداختر * فتوى حسر و به حكم شرع مبين است\r\nرفت و گرفت و گشاد و بست به عزمى * آنچه عدو بود و آنچه حصن حصين است\r\nبارهء ترشيز را كه سر به فلك سود * حصن امير آنكه با سپهر قرين است\r\nاز دم خمپاره وز توپ شررزاى * آن به فلك برشد آن به قعر زمينست\r\nملك‌ستان داورا به فتح ممالك * جيش تو را بىسخن خداى معين است\r\nبرق يمان بو الفتوح ناظم ايران * تيغ تو را اسم و كنيت و لقب اينست\r\nحاصل يك‌روزه عزم ملك‌ستانت * بيش ز اندازهء شهور و سنين است \r\n\r\nدر مدح خاقان صاحبقران فتحعلى شاه نور الله مضجعه\r\n دوش گفتم به خرد كاين همه اسرار جهان * در بر آينهء فكرت تو جلوه‌گر است \r\n\r\n","description":"","footnote":"","page_name":" 1760 ","page_number":320},
  {"content":"\r\n\r\n چيست آن چرخ مكلل به لآلى كه مدام * همچو افلاك مدارش نه بگرد مدر است\r\nآسمانيست پرانجم شب و روز و مه و سال * كه قرارش همه در پنجهء شيران نر است\r\nاز فلك تير حوادث به زمين بارد و اين * عالمى را همه از تير حوادث سپر است\r\nگفت اين پيكر آراسته از لعل و گهر * سپر داور دارا در جمشيدفر است\r\nگفتم آن پيكر رخشنده چه باشد كه مدام * نرم از آن دشمن شه را سر پرشور و شر است\r\nچون ثريا است بتركيب و چو ماهى است به وضع * ليك هنگام وغا اژدر مردم‌شكار است\r\nهست مار و عجب اينست چو مار ضحاك * گر غذايى طلبد ماحضرش مغز سر است\r\nكوكب ذو ذنب چرخ جدالست از آن * خرمن عمر عدو را باثر چون شرر است\r\nگفت گرز گهرآگين شهست آنكه مدام * فلك از صدمه او رفته فرو تا كمر است\r\nباز پرسيدمش آن جرم منور چه بود * كه همى از كف شه مهر صفت جلوه‌گر است\r\nگوييا گوى سپهر است مكلل بنجوم * كه بسرپنجهء حكم شه خورشيدفر است\r\nبصفت سيب زنخدان بتى را ماند * كه ز آزرم برخساره‌اش از خوى اثر است \r\n\r\n","description":"","footnote":"","page_name":" 1761 ","page_number":321},
  {"content":"\r\n\r\n يا چو نارنج درخشنده ز سرپنجه شاخ * كه فرود آمده بر وى قطرات مطر است\r\nگفت شمامهء شاه است كه از خجلت آن * سرخ رخسارهء خورشيد به خون‌جگر است \r\n\r\nدر جواب قصيده قائم‌مقام و تخلص بمدح ميرزا محمد تقى صاحب‌ديوان\r\n اين دل ديوانه جا در طره دلدار دارد * طره دلدار از اين ديوانه‌ها بسيار دارد\r\nآن پريشان‌خط برخسار تو هركس ديد گفتا * خطهء اسلام يكسر لشكر كفار دارد\r\nروى همچون روز تو در حلقه زلف شب‌آسا * يا كه زاغى بيضهء خورشيد در منقار دارد\r\nدل ربودى از من و زنجير بر پايش نهادى * هيچ‌كس ديدى كه مهمان را بدين‌سان خوار دارد\r\nديده خونبار است از هجر توام پيوسته آرى * هرك را دل‌خون شد از غم ديده خونبار دارد\r\nكى پرستار من بيمار گردد آنكه چون من * يك جهان بيمار در هر سايهء ديوار دارد\r\nبا حضور غير از وصل تو بايد درگذشتن * زان كه رنج آرد ز پى گنجى كه بر سر مار دارد\r\nدست‌افشان پاىكوبان زير پى سرها سپارد * بر زمين بس نازها اين سرو خوش‌رفتار دارد\r\nگوهر ارزان گشت آن لعل لب آيا درفشان شد * يا كه صاحب بر به كف آن كلك گوهربار دارد \r\n\r\n","description":"","footnote":"","page_name":" 1762 ","page_number":322},
  {"content":"\r\n\r\n گوهر دانش تقى الدّين كه فيض نظم و نثرش * جيب و دامان جهان را پر در شهوار دارد\r\nتلخ‌كامان سخن را كام شيرين شد ز كلكش * اين چهار انگشت نى تا چند شكربار دارد\r\nگر سرايم گفت او را جا بهفتم آسمانست * من ندانم هيچ‌كس در اين سخن انكار دارد\r\nآسمان انصاف اگر بايد دهد انصاف داده * روزگار اقرار اگر بايد كند اقرار دارد\r\nخود به نظم ملك در عهد شهنشاه فلك‌فر * در همه كشور به نيكويى بسى آثار دارد\r\nهم پدرش آن رادمرد نامور كز بر و احسان * در سراى آخرت جا در بر ابرار دارد\r\nپا چو بر دست وزارت برنهادى چرخ گفتى * پى ز پايه بر فراز سبعهء سيار دارد\r\nاينك اندر عهد خسرو از دبيران كس ندانم * غير او كو خامه دربار در دربار دارد\r\nتير نعت ذات او پيوسته در دفتر نگارد * مشترى طومار مدحش بسته بر دستار دارد\r\nشرمسارستم ازين طومار مدحت از چه زان رو * كاسمان در مدح او زين‌گونه صد طومار دارد\r\nبوستان از طيبت او نكهت جان‌بخش آرد * روزگار از گوهر او رونق بازار دارد\r\nچون پرى در شيشه دلها و روز و شب اندر جنابش * حسن خلق او تو گويى صنعت احضار دارد \r\n\r\n","description":"","footnote":"","page_name":" 1763 ","page_number":323},
  {"content":"\r\n\r\n ز آسمان برتر بود از جود كاين آورده خالى * دامن از دينار و او دامن پر از دينار دارد \r\n\r\nدر مدح شاهزادهء معظم دولتشاه مكرم محمد على ميرزا و بيان فتوحات آن\r\n آسوده جهان سربه‌سر از شور و شر آمد * تا منتظم از خنجر فخر بشر آمد\r\nشهزاده محمد على آنكو ز حسامش * گيتى همه ايمن ز بلا و خطر آمد\r\nاز معدلتش گلبن امن از چمن ملك * سر برزد و خرم شد و با برگ و بر آمد\r\nاى داور جم رتبه كه بدخواه تو را خون * در فتوى هفتاد و دو ملت به در آمد\r\nآن جامه كه بر قامت جاه تو قضا دوخت * نه اطلس گردونش يكى آستر آمد\r\nوقتى بختا خاك قدوم تو صبا برد * زانست كه در نافه نهان مشك تر آمد\r\nراندى ز پى دفع بدانديش شهنشاه * فوجى كه فلك نيز يكى زان حشر آمد\r\nتا بصره و بغداد كه يكسر ز سپاهت * چون بخت بدانديش تو زير و زبر آمد\r\nتنها نه همين چشمهء خور تيره شد از گرد * گوش فلك از طنطنهء كوس كر آمد\r\nاز آتش پيكار تو در ناحيهء روم * گردون چو يكى مجمرهء شعله‌ور آمد\r\nنه رحم پدر را به دل از قتل پسر بود * نه شرم پسر را ز هلاك پدر آمد\r\nبا حشر صف رزم تو را فرق همين بود * كاين در نظر و شورش محشر خبر آمد\r\nيك دجله سوى بصره روان كرد ز بغداد * تيغ تو در آن خطه چو دشمن شكر آمد \r\n\r\nو له ايضا\r\n شبيه كيست كه چشم ستاره هيچ نديد * نظير كيست كه مام زمانه هيچ نزاد\r\nستوده فتحعلى شاه كز شكوه درش * شكوه بهمن و افراسياب رفت از ياد\r\nچو مار گرزه همه از گزند جان آگاه * چو شير شرزه همه در رسوم جنگ استاد\r\nيكايك آيت قطع امل چو پيك اجل * تناتن آفت جان عدو چو صرصر عاد\r\nبه عيش زى كه در اطراف كشور تو قضا * دو پاى حادثه بست و دو دست امن گشاد \r\n\r\n","description":"","footnote":"","page_name":" 1764 ","page_number":324},
  {"content":"\r\n\r\n\r\nو له\r\n اندر آن روز كه در عرصهء ميدان تركان * تازى برق‌نشان در جولان آوردند\r\nپرده از خاك به رخساره خور بربستند * كور از ناوك چشم دبران آوردند\r\nاز نهيب تو شود چهرهء گردان دلير * زرد آن‌گونه كه گويى يرقان آوردند \r\n\r\nدر صفت شهر سليمانيه و مدح شهريار بزرگ خاقان صاحبقران ترك فتحعلى شاه\r\n ويحك اى سور سليمانيه قصرى و حصار * يا برآراسته چرخى به زمين جسته قرار\r\nگرنه چرخى زچه‌رو خسرو و خاصان دارند * در مدارات تو مانند مه و مهر مدار\r\nبوالعجب چرخى كز روى طبيعت باشند * اختران تو مه و سال سراسر سيار\r\nكهكشان برشده از تست يكى جدول آب * آسمان برشده از تست يكى مشت غبار\r\nروح بىروح تو در جسم ندارد تأثير * جسم با روح تو با روح ندارد سروكار\r\nخجلت زهره و بيضا است ترا لاله و گل * غيرت سدره و طوبى است ترا سرو و چنار\r\nاخت انفاس مسيحست ترا باد ربيع * دست بيضا كليم است ترا شاخ انار\r\nاين خطر در تو ز جمشيد سليمان سير است * اين شرف با تو ز داراى سكندر آثار\r\nدادگر فتحعلى شاه كه از نسبت او * فخر دارد به فلك ايل جليل قاجار\r\nمهر را پيكر از بيم خدنگش لرزان * ماه را رخسار از نوك سنانش افگار\r\nباد را عزم وى از سير سبك خسته قدم * خاك را تيغ وى از خون عدو بسته نگار \r\n\r\nو له ايضا\r\n شنيدم دوش بران تيغ داراى جهان داور * به كردار سنانى شد بر دارا زبان‌آور\r\nكه سال افزون ششصد باشد ايدون تا به خونريزى * به نظم ملك بودستم نياكان تو را در بر\r\nز عهد خصم‌افكن تا جور قاجار خان كو را * صلاح‌انديش بودى آسمان ور ايزن اختر \r\n\r\n","description":"","footnote":"","page_name":" 1765 ","page_number":325},
  {"content":"\r\n\r\n نجستم در نيام آرام و ناسودم ز خونخوارى * فشاندم تا ز اعدا سر گشادم تا جهان يكسر\r\nهم از نيروى بازوى سيم جد تو آوردم * كنار زنده‌رود از خون افغان لاله احمر\r\nازآن‌پس دو يمين جدت حسن شاه آنكه مىسودى * به اوج آسمان تاج و به فرق فرقدان مغفر\r\nز آب گوهرم افزود آب دولت تركان * ز برق جوهرم در زد به جان سركشان آذر\r\nپس از آن تاجور شاهان كه از شمشيرشان بودى * پر از خون مركز غبرا پرآذر گنبد اخضر\r\nپدرت آن تاجور دشمن شكر گيتىستان شاهى * كه بود از بيم تيغش اختران را لرزه در پيكر\r\nپلنگ‌آويز تركان را شكست از ضربتم تارك * فلك‌فر خسروان را داد از خون‌باريم كيفر\r\nچو از سرپنجهء زال اجل سست آمدش بازو * چو از رويينه چرخ تندرو كند آمدش خنجر\r\nبسودم سر پى خدمت محمد شاه را بر پا * كه بود او را برادر مر تو را عم كرم‌گستر\r\nز جيحون تا بزورا از خزر تا ساحل عمان * به بند بندگى آورد شاهان فلك‌چاكر\r\nپى تسخير شوشى راند از رى رايت نصرت * ابا جوشنده‌دريايى ز لشكر بىحد و بىمر\r\nپس از تسخير مرز شوشى اجراى شريعت را * سوى تفليس روآورد با آن سرفشان لشكر \r\n\r\n","description":"","footnote":"","page_name":" 1766 ","page_number":326},
  {"content":"\r\n\r\n سپهر از تيره گرد پردلان شد كام اهريمن * زمين از نقش خون مشركان شد ديبه ششتر\r\nاسير حلقهء فتراك تركان گشت مرد و زن * كسيب غازيان رزم‌جو گرديد سيم و زر\r\nهنوز از دودمانشان دوده ماتم رود بالا * هنوز از خانمانشان شعلهء سوزان برآرد سر\r\nعناى زى خاوران درداد از آنجا كينه‌ور دارا * به آيينى كه زى دارا عنا درداد اسكندر\r\nز مرو و بلخ و خوارزم و بخارا و هرى شه را * به خدمت هركه بود از سروران سودند سر بر در\r\nمسخر ساخت چون از خاوران تا باختر آمد * زمان آنكه رو آرد به‌سوى كشور ديگر\r\nبرآسود از نواى ناى زرين ملكشاهى * سپهر و پرطنين آمد فلك از نوبت سنجر\r\nتو اى صاحبقران ز اصطخر راندى باره سوى رى * ابا عزمى قضا سير و ابا بختى قدر چاكر\r\nز اكراد شقاقى ديوسارى خواست تا گردد * سرير ملك را مالك سران قوم را سرور\r\nز آذربايجان آمد خروشان تا در قزوين * ابا جيشى همه چون ديو زشت آثار و بدمنظر\r\nز رى راندى به رزم وى ابا فوى كه كردندى * ز پيكان چشم اختر كور و از غو گوش گردون كر\r\nز بس خون ريخت در ميدان ز تيغ تيغزن تركان * ز موج خون به خون اندوده آمد چرخ را پيكر \r\n\r\n","description":"","footnote":"","page_name":" 1767 ","page_number":327},
  {"content":"\r\n\r\n از آن يك عطفه آذربايجان آسود از غوغا * چنان‌چون ساحت ام‌القرى از فتح پيغمبر\r\nهم اندر خطهء خاورزمين قومى ز خودكامى * بفكر فتنه‌انگيزى شدند آشوب را مصدر\r\nتو اى صاحبقران با پيلتن تركان ز ملك رى * روان گشتى به مرز خاوران چون خسرو خاور\r\nگشادى چون خور آسان مر خراسان را به فيروزى * از آن خونبار شمشيرى كه بارش فتح و نصرت بر\r\nچنان آن ملك را پرداختى از دودهء نادر * كه گفتى در جهان نازاده ايشان را مگر مادر\r\nازآن‌پس طالب آشوب در ملك عراق آمد * كسى كو شاه را كهتر برادر بود در گوهر\r\nخروشان لشكرى از فارسان فارسى با وى * به خاك اصفهان گشتند گردانگيز چون صرصر\r\nشد اندر مرز آذربايجان زين قصه شه آگه * از آن جازى عراق آمد روان چون شعله آذر\r\nگرفت و بست و خست و كشت مر آشوب‌جويان را * چنان چون شهسوار لا فتى در غزوهء خيبر\r\nپس از سالى سه چار از روسيان رزم‌جو مردى * بر آن پيكارجويان جمله سالار آمد و سرور\r\nابا پور شهنشه كينه‌ور گرديد در ميدان * ز آتش گشت ميدان شعله‌زن چون سينهء مجمر\r\nروان گشتى سوى روسى بناى و كوس كاووسى * سعادتمند بختت يار و فضل ياريت ياور \r\n\r\n","description":"","footnote":"","page_name":" 1768 ","page_number":328},
  {"content":"\r\n\r\n شبى همچون قضا درتاختى بر آن سيه‌روزان * نه روسى ماند بر جا و نه از روسى بجا سنگر\r\nسر سردار ايشان زيب بخشدار دارا شد * تنش از تيغ شاهنشاه آمد با زمين همبر\r\nبود سى سال كز نيروى بازوى تو دادستم * قرار ملت و دولت نظام لشكر و كشور\r\nمرا مگذار تا آسوده آيم در نيام آرى * چو من آسوده آيم ملك نارامد ز شور و شر\r\nشها كشورستان صاحبقرانا روزگارى شد * كه بود اين تيغ در سرپنجه شاهان گرد و نفر\r\nگشاده حصنها بشكسته صفها كشته دشمنها * نشانده موج خون از خاك بر اين تل خاكستر\r\nكنون قرنى است تا در حضرتش صاحبقرانستى * به غير از راستى كاهى نگشتستى سخن‌گستر\r\nبود گفتار او برهان قاطع رزمجويان را * به بايد داشت در كشورگشايى گفت او باور \r\n\r\nدر مدح نواب نايب‌السلطنه مغفور عباس شاه\r\n باد صبا اى ستوده پيك سبك‌خيز * خيز و روان شو ز رى به جانب تبريز\r\nپيكر خود لاله‌سان به مشك بر آلاى * جامه خود غنچه‌وش به عطر درآميز\r\nراه به سر درسپار و روى به شهر آر * لب ز جسارت نگاه دار و زبان نيز\r\nبوسه ده آنگه به خاك درگه دارا * سر بنه آنگه بر آستانهء دهليز\r\nبيم قفا را ز خشم حاجب و دربان * عوذه همىورد ساز و حرز درآويز\r\nبينى بر گاه كى چو كسرى عادل * يا بى بر تخت جم چو خسرو پرويز\r\nفرخ عباس شاه آنكه دريده * پهلوى شير فلك ز خنجر خونريز \r\n\r\n","description":"","footnote":"","page_name":" 1769 ","page_number":329},
  {"content":"\r\n\r\n ريزدش از باد حمله دشمن بر خاك * راست چو برگ درخت موسم فاييز\r\nعدل وى آن كرده در زمانه كه گردون * از ستم و جور توبه كرده و پرهيز\r\nگر فلكش از در ستيزه درآيد * شخص قضا گويدش كه بيهده مستيز\r\nحادثه را بارها ز عرصهء گيتى * شحنه امنش خطاب كرد كه بگريز\r\nابلق دوران ز برق پويهء عزمش * پيش نيفتد به تازيانه و مهميز\r\nدر صف كين كز دم حسام دليران * جوشن رومى دريده همچو قناويز\r\nخون يلان همچو سيل آيد جارى * نقد روان همچو خاك باشد ناچيز\r\nبخت بشارت رسان كه تيغ فروكش * فتح اشارت‌كنان كه رخش برانگيز\r\nبهر غزا بركشد به ميدان لشكر * از پى كين درزند نهيب به شبديز\r\nرومى بينىشكسته تا در سنجار * روسى يا بى فتاده تا در پاريز\r\nدادگرا در رياض سلطنت اكنون * سر نكشيد است چون تو سروى نوخيز\r\nجز تو كرا در جهاد رومى و روسى * خنجر كين تند گشت و نوك سنان تيز\r\nگرچه ز يك معدنست آهن و پولاد * نيست چو پولاد هند آهن نيريز\r\nهر دو سفيدند ليك در بر ناقد * فرق بود در ميان نقره و ارزيز \r\n\r\nدر مدح شاهنشاه صاحبقران فتحعلى شاه خاقان طاب ثراه\r\n در آن حلقهء طرهء مشك‌فام * دل خسته‌ام بسته آمد به دام\r\nدو مرجان او آفت مرد و زن * دو جادوى او فتنهء خاص و عام\r\nبه خون‌دل عاشقان شسته دست * لبان باز ناشسته از شير مام\r\nبه بويى از آن موى عنبر شميم * حرامست بوى گلم بر مشام\r\nاگر سرو در باغ دارد قرار * و گر ماه را چرخ باشد مقام\r\nمرا سرو از جان برويد همى * مرا ماه از دل برآيد مدام\r\nشود تيره‌خور ز ابر و مهر مرا * فزايش بتابش ز مشكين غمام\r\nبه افسون نشد رام ما اينكه گفت * به افسون پرى را توان كرد رام\r\nولى رام گردد چو خوانم به دو * مديح شهنشاه گردون‌غلام \r\n\r\n","description":"","footnote":"","page_name":" 1770 ","page_number":330},
  {"content":"\r\n\r\n جهانگير فتحعلى شاه ترك * كش اختر به دامست و دوران به كام\r\nبه روزى كه از سر گرايان گرز * به وقتى كه از كركسان سهام\r\nيلان را ز هم درگسسته صدور * تنان را به هم درشكسته عظام\r\nبه طعن يلان نيزه در ارتعاش * به ضرب سران تيغ در ابتسام\r\nسنان را پى قطع و فصل اجتهاد * كمان را پى قبض و بسط اهتمام\r\nگريزندگان را اجل از قفا * گرازندگان را بلا در امام\r\nبه يك حملهء شاه در دشت كين * نماند تنى جانور از خصام \r\n\r\nدر مدح ميرزا ابو القاسم قائم‌مقام\r\n آسمان فضل بوالقاسم كه هست * فضل را در گوشهء بزمش مقام\r\nخامه‌اش را راى افلاطون رهى * نامه‌اش را جان اسكندر غلام\r\nبزم او جانهاى پاكان راست بند * نظم او دلهاى روشن راست دام\r\nعقل صرف آمد به فطرت كش روان * حكمت از مغز است و دانش از مسام \r\n\r\nو له\r\n مشترى ار به خصم او رو به سعادت آورد * صورت جمله اختران نقش دو پيكر آورم\r\nگر زحل از نحوستى ياد كند به عهد او * گام به هركجا نهد كام غضنفر آورم\r\nچون پى فسخ كشورى بيند عرض لشكرى * از مه پرچمش دهم ز اختر لشكر آورم\r\nنام دو سعد خويش بر پرچم او رقم كند * بال دو نسر خويش بر ناوك او پر آورم \r\n\r\nو له\r\n خسرو گردون خدم فتحعلى شاه آنكه چرخ * خويش را بر درگهش كمتر ز دربان يافته\r\nاز زمردگون حسام خون‌فشانش آسمان * سرخ دامان شفق را همچو مرجان يافته \r\n\r\n","description":"","footnote":"","page_name":" 1771 ","page_number":331},
  {"content":"\r\n\r\n خاك راهش عقل با جان نرخ بست انصاف گفت * اين متاع بس گران را عقل ارزان يافته\r\nابر با جود كفش دم از سخا زد زان سبب * برق را بر خويشتن پيوسته خندان يافته \r\n\r\nو له ايضا\r\n عدلت به چيردستان تا جسته شحنگى * عونت به زيردستان تا كرده سرورى\r\nضيغم گرفته رم ز غزالان تبتى * روباه بسته ره به پلنگان بربرى\r\nعرف تو همچو شرع نبى از خلل تهى * حرف تو همچو متن نبى از خطا برى\r\nخور پردلان جيش ترا كرده خرگهى * مه ساقيان بزم ترا كرده ساغرى \r\n\r\nبه ميرزا ابو القاسم قائم‌مقام فراهانى فرستاده\r\n تيره‌روز و تيره‌تر از روز دارد روزگارى * تا قرارى جسته دل در تار زلف بىقرارى\r\nمىروى بىاختيار اندر قفاى خوبرويان * اين دل آواره پندارد كه دارد اختيارى\r\nاى شكسته طره دلدار آخر از چه محنت * همچو سنبل پرشكنجى چون بنفشه سوگوارى\r\nحلقه اندر حلقه خم در خم مگر دام بلايى * نفخه اندر نفخه بو در بو مگر مشك تتارى\r\nبر به خود پيچان يكى مار سيا هستى و ليكن * من ندانستم گزيند جا در آتش هيچ مارى\r\nبر رخ مه‌طلعتان زيباتر از نقش بهشتى * بر بناگوش بتان خوشبوتر از عود قمارى \r\n\r\n","description":"","footnote":"","page_name":" 1772 ","page_number":332},
  {"content":"\r\n\r\n مشك بر كافور اندايى مسلسل مىندانم * خامه صدرى و يا خود زلف مشكين‌نگارى\r\nصدر آذربايجان قائم‌مقام صدر ايران * كآسمان را در حريم بارگاهش نيست بارى\r\nصاحب كافى لقب بوالقاسم آنكو از كفايت * پهلوى دولت سمين آورد از كلك نزارى\r\nبارنى نشكفت اگر شكر شگفتى اينت كاين نى * سال و مه جز رشته گوهر ندارد هيچ بارى \r\n\r\nدر تهنيت نواب شاهزاده اعظم نايب‌السلطنه مغفور گفته\r\n مژده از هر سو به آذربايجان آيد همى * كاينك او را بر تن افسرده جان آيد همى\r\nظل حق عباس شه از جانفزا ملك عراق * كامياب و كام‌بخش و كامران آيد همى\r\nبا درفش فتح‌زايش تيره‌رو بادا اگر * چرخ را ياد از درفش كاويان آيد همى\r\nروز هيجا كز درخشان بيضهء هندىنژاد * در نظر بازيچه رزم هفتخوان آيد همى\r\nناوك پران به دلها پى سپار آيد ز كين * نيزه لرزان ز تنها جانستان آيد همى\r\nسينه‌ها پرويزن از نوك سنان برق‌سان * مغزها آشفته از گرز گران آيد مى\r\nروم را كشور جدا اراست جيشى بس فره * تا ز مرز ايروان كيفرستان آيد همى \r\n\r\n","description":"","footnote":"","page_name":" 1773 ","page_number":333},
  {"content":"\r\n\r\n نصرت اسلام را رو سوى روم آورد شاه * زان كه بخت شاه نصرت را ضمان آيد همى\r\nراند لشكر سوى ميدان صف به رزم آورد راست * راست چون گورى كه بر شير ژيان آيد همى\r\nگردران روميان مر تيغ تركان را برزم * خوش گوارا طعمه‌اى اندر دهان آيد همى\r\nبنگه رومى سراسر شد كسيب غازيان * مال كافر خود نصيب غازيان آيد همى \r\n\r\nتركيب‌بند در مدح خاقان صاحبقران مغفور طاب ثراه\r\n ابر آزارى به گيتى نقش آذر ريخته * يا كه طاوس جنان در بوستان پرريخته\r\nلالهء ياقوت‌گون در سبزهء مينا مثال * يا به پر طوطيان خون كبوتر ريخته\r\nعنبرآگين خاك از گل يا به هنگام عبور * در چمن تارى از آن زلف معنبر ريخته\r\nگشته آذرگون گلستان ز ابر آزارى مگر * قطره‌اى زان آب آذرگون به ساغر ريخته\r\nغنچه را ابر درافشان در به گوش آويخته * سبزه را باد بهارى گل به بستر ريخته\r\nآب جدول روح‌پرور گشته رضوان جنان * جرعه‌ها گويى در آن از حوض كوثر ريخته\r\nقطرهء باران به برگ سبزه يا گنجور شاه * بر زمردگون بساطى عقد گوهر ريخته\r\nبو المظفر خسرو خورشيدفر فتحعلى * كز دم خنجر فلك را خون ز خنجر ريخته\r\nاردشير شيردل نوشيروان مملكت * خسروى كاسوده از عدلش روان مملكت \r\n\r\nو له\r\n پستهء لعلى به گلبن غنچه خندان كرد باز * رونق بستان ز يك خنده دوچندان كرد باز\r\nجنبش باد بهارى جيب كوه و دشت را * لعل‌خيز از لاله چون كان بدخشان كرد باز\r\nشحنه شد از كار و زاهد بىخبر از بوى مى * آسمان كارى به كام مىپرستان كرد باز\r\nراح ريحانى ز ريحانى خطان بايد گرفت * خاك را مشكين چو باد از بوى ريحان كرد باز \r\n\r\n","description":"","footnote":"","page_name":" 1774 ","page_number":334},
  {"content":"\r\n\r\n تا چه بشنيد از صبا گلبن كه هنگام صبا * بر بساط سبزه از شادى گل‌افشان كرد باز\r\nگويى از خاصان شاهش اين نويد آمد به گوش * كز طرب شاه جهان عزم گلستان كرد باز\r\nجم نشان فتحعلى شه آنكه در عهد خوشش * چرخ ياد از رونق ملك سليمان كرد باز\r\nآسمان را فتنه شد از ياد و دوران را ستم * تا كه شد بر آن حسامش پاسبان مملكت \r\n\r\nو له\r\n بحر از رشك كفت در اضطرابست اين همه * چند پاشى همچو خاره در نابست اين همه\r\nگرنه از بيداد جود تست با آن مايه زر * خانهء كان از چه ويران و خرابست اين همه\r\nسرخ‌رو پروردگانش را پراكندى به خاك * زردرويى ز آن سبب در آفتابست اين همه\r\nرفت خواريها ز جودت بر عزيزانش مگر * كز تظلم در ذهاب و در ايابست اين همه\r\nنقشها بر صفحهء تقدير زد كلك قضا * با اساس جاه تو نقشى بر آبست اين همه\r\nفتنه‌ها را ز افيون بأست گرنه بيهوشى ربود * در سواد ديدهء خوبان چه خوابست اين همه\r\nچرخ در جنب تو دم از برترى زد زان زمان * سر ز پا نشناخت آرى ز اضطرابست اين همه\r\nبر مثال تيغ و چوگانت شبى سر زد هلال * گفت چرخش كرده‌هاى ناصوابست اين همه\r\nراستى از كردهء بىجاى خود شد منفعل * وين سيه‌رويى در آن زين انتسابست اين همه\r\nخلق را آسايش از عدل شه آمد سال و ماه * هست آرى عدل شه نوشيروان مملكت \r\n\r\nو له\r\n ساقيان شاه را جام شرابست آفتاب * زان لبالب گشته از صهباى نابست آفتاب\r\nآتشى دارد به جان گويى زرشك ساقيان * همچو كانون زان سبب در التهابست آفتاب\r\nبىحجاب از شوق بزم شاه سر برزد ز شرم * با همه آتش مزاجى غرق آبست آفتاب\r\nشاه را چون گشت روشن كز وقوع اين خطا * سال و مه سيماب‌سان در اضطرابست آفتاب\r\nپيكرش را داد زيبى تازه از تشريف خاص * جلوه‌گر زان روى در زرين ثيابست آفتاب\r\nچهره نيلى كرد ماه از سيلى غم تا شنيد * نقره خنگ شاه را زرين ركابست آفتاب\r\nشاه را تختى مرصع بر زمين است آسمان * در سپهرش خيمهء زرين طنابست آفتاب \r\n\r\n","description":"","footnote":"","page_name":" 1775 ","page_number":335},
  {"content":"\r\n\r\n تير زاب زر مديح شاه بر ديوان نوشت * صفحه‌اى در جيب گردون زان كتابست آفتاب\r\nچون تواند كام‌بخش آمد بذرات جهان * گرنه از فيض عطايش كاميابست آفتاب\r\nآفتاب چتر خسرو سايه‌گستر شد به چرخ * پرضياء زان آفتابست آسمان مملكت \r\n\r\nو له ايضا\r\n روز عيد است و پى خدمت ميان بست آسمان * جشن شه را زيورى نو بر جهان بست آسمان\r\nاينك از بهر رسن‌بازان ز ذرا شعاع * بر هوا چون حقه‌بازان ريسمان است آسمان\r\nقيروان در قيروان در پيشگاه خسروى * از سحاب گوهرافشان سايبان بست آسمان\r\nتا تواند برشود كيوان به بام قصر شاه * گوهرآگين سلمى از كهكشان بست آسمان\r\nخسروا شخص تو بودش در نظر چندى اگر * نام شاهى را به به همان يا فلان بست آسمان\r\nگيتى از عدل تو تا معمور شد تزوير ديد * زيور عدلى كه بر نوشيروان بست آسمان\r\nاز دليرى با شجاعت‌پيشگان جيش تو * تهمتى بر پهلوان سيستان بست آسمان\r\nحرزى از نام همايون تو از روز ازل * بهر نصرت بر درفش كاويان بست آسمان\r\nخود ز شاخى جز گل نصرت نرويد تا بود * ز آب شمشير تو خرم بوستان مملكت \r\n\r\nو له\r\n بخت شه گويد سر مير فرنگ آورده‌ام * شيشهء اميد روسى را به سنگ آورده‌ام\r\nكرد پا از حد و دست از آستين بيرون منش * دست در فتراك و پا در پالهنگ آورده‌ام\r\nدر محيط كشور شه راند كشتيها به كين * كشتى او جمله در كام نهنگ آورده‌ام\r\nوسعتى بر كشور خود خواست افزايد بر او * عرصهء گيتى چو چشم مور تنگ آورده‌ام\r\nرزم‌جو با خسرو رستم توان آمد ز كبر * كور چون اسفنديارش از خدنگ آورده‌ام\r\nبر سپاه او كه چون شيران فرسى فارسند * حملهء تركانه چون پور پشنگ آورده‌ام\r\nگرچه گردون قيرگون از گردشان آمد ولى * خاك را از خونشان ياقوت‌رنگ آورده‌ام\r\nمنت ايزد را كه از نيروى بخت شه شدند * زين بشارت شادمان پير و جوان مملكت \r\n\r\n","description":"","footnote":"","page_name":" 1776 ","page_number":336},
  {"content":"\r\n\r\n\r\nتركيب‌بند ديگر\r\n اى آب مثال برق كردار * تنين اثر و نهنگ ديدار\r\nاى آينه‌اى كه نيست در تو * جز عكس رخ ظفر پديدار\r\nاى شاهد تندخو كه از خون * گل‌غونه كنى به زيب رخسار\r\nاى موران سپيدفامت * زهرآگين و گزنده چون مار\r\nاى آمده ز آتشين نهادت * اين گنبد آبگون به زنهار\r\nيك خنده كنى به دشت و آرى * زان خنده هزار ديده خونبار\r\nاز مصر تو را نژاد و اينك * آسوده ز گوهر تو امصار\r\nخود هندوى جوزنى كه هردم * شنگرف برآورى ز زنگار\r\nدين از تو قويست تا تو هستى * در پنجهء شهريار قاجار \r\n\r\nو له\r\n اى عرش به فرش آرميده * بر فرش تو عرش جا گزيده\r\nاز حسرت پايهء تو شد پير * مسكين گردون قد خميده\r\nانگشت‌گزان ز پايه تو * كيوان چو يكى شگفت ديده\r\nبا تابش شمسهء تو درخور * نبود خور اگر ز كه دميده\r\nتو در كنف شهى و شاهان * اندر كنف تو آرميده\r\nآن مرغ كه فتنه نام دارد * در عهد وى از جهان پريده\r\nدر سم سمند اوست غلتان * خور همچو يكى سربريده\r\nهر صبحدم از صفاى رايش * صبح است كه پيرهن دريده \r\n\r\nغزليات\r\n گرفتم اينكه كنم رام خويش دربان را * چگونه رام كنم شوخ سست‌پيمان را\r\nبه هركه مىنگرم دست در گريبانست * گشوده‌اند مگر چاك آن گريبان را \r\n\r\n","description":"","footnote":"","page_name":" 1777 ","page_number":337},
  {"content":"\r\n\r\n به يغما كودكى فرزانه برخاست * ز هر ويرانه صد ديوانه برخاست\r\nقرارى بود دلها را در آن زلف * پريشانى نخست از شانه برخاست\r\nدر اين كاشنه يك شمع است و زان شمع * پرافشان اين‌همه پروانه برخاست\r\nحديث عشق حرفى بود ز اول * در آخر زان هزار افسانه برخاست\r\nز بيداد تو گر ويرانه شد دل * هزاران گنج ازين ويرانه برخاست\r\nخردمندان نه من ديوانه گشتم * كى از كوى بتان فرزانه برخاست\r\nفتوحى روان داد از كعبه و آخر * گشايش از در ميخانه برخاست\r\nچه بود آيا هما را دوش كز دل * به زارى نعره مستانه برخاست \r\n\r\nو له ايضا\r\n از زلف بتان دوش حديثى ز صبا رفت * دل از بر من رفت ندانم به كجا رفت\r\nاز سينهء من بر دل غير آمد و اين بود * تيرى به قضا گر ز كمان تو خطا رفت \r\n* * *\r\n مرا گويى چرا دل دادى از دست * مگر از دست خوبان مىتوان رست\r\nجهانى دل به مويى بست و ديدم * كه با مويى جهانى مىتوان بست\r\nيكى ماهى درين بحر و ز هر سوى * جهانى را پى صيدش به كف شست\r\nز دام ماست هر صيدى كه برخاست * به بام تست هر مرغى كه بنشست\r\nچه آيد تا به سر ما را كه آن شوخ * پريشان كرد زلف و طره بشكست\r\nشه گيتىستان فتحعلى شاه * كه روى ماه از نوك سنان خست \r\n* * *\r\n شهر آكنده به مشك است مگر باد صبا * گذرش باز بدان طره مشك‌افشانست\r\nخلق را ديده گريان شود آسوده به صبح * صبح خنديد و همان ديدهء ما گريانست \r\n* * *\r\n تا دل ديوانه شد افسانه از سوداى او * قصه عشق بتان پيشش بجز افسانه نيست\r\nنيست دلها را صفايى ور نه بهر بندگى * هيچ فرقى در ميان كعبه و بتخانه نيست \r\n\r\n","description":"","footnote":"","page_name":" 1778 ","page_number":338},
  {"content":"\r\n\r\n پيش شمع روى او در بزم سربازان عشق * هرك را از سوختن پروا بود پروانه نيست \r\n* * *\r\n من پرى ديدم اگر مجنون شدستم شيخ شهر * روى او ناديده يا رب ازچه‌رو مجنون شد است \r\n* * *\r\n چون توان پيچيد سر از خط جانان كز ازل * عشق او سرگشته ما را اندرين پرگار داشت \r\n\r\nو له ايضا\r\n فسانه‌هاى عجب ياد باشدم اما * فسانه‌اى كه غم از دل برد فسانهء تست \r\n* * *\r\n گر ندادت ره به گلشن باغبان اى دل منال * بهر ما حسرت نصيبان رخنهء ديوار هست \r\n* * *\r\n چون بود حال دل مرغ اسيرى كه ز دام * گردد آزاد و نداند ره گلزار كجاست\r\nدارد هواى دام كسى ور نه مرغ دل * در آشيانه اين همه‌اش اضطراب چيست\r\nجانان عوض بوسه اگر جان نستاند * افسوس كه جانها همه بىفايده ماند \r\n* * *\r\n روزى دوسه‌اى مرغ دل از ناله بياساى * ترسم كه كنى ناله ز دامت برهاند \r\n* * *\r\n از شوخى چشم سيهى خسته‌دلى چند * دادند دلى چند به پيمان‌گسلى چند\r\nدانى بر صاحب‌نظران قصر جهان چيست * افراشته با جور و جفا خشت و گلى چند \r\n* * *\r\n بزميست قيامت بر عارف كه در آن بزم * گرد آمده از كرده خود منفعلى چند\r\nايوان فلك برشده دوديست در آن دود * زاه دل ما نايرهء مشتعلى چند \r\n* * *\r\n\r\n","description":"","footnote":"","page_name":" 1779 ","page_number":339},
  {"content":"\r\n\r\n نيستم آگه ز حال دل ولى دانم كه دوش * طايرى در ناله بود و ناله‌اش جانكاه بود \r\n* * *\r\n چو خود ديوانه‌اى خواهم كه گاهى * تهى سازم دل از فرزانه‌اى چند \r\n* * *\r\n عجز پيش آر و مشو غره كه در روز جزا * اين‌همه صومعه‌داران خجل از طاعاتند\r\nناله و درد و غم و سوز دل از بوالهوسى * ور نه دلباختگان ايمن ازين آفاتند\r\nكاش آنان كه شب و روز به طوف حرمند * ياد آرند از آن قوم كه در ميقاتند\r\nچه نكو گفته شهنشاه جهان آنكه ز وى * جمله شاهان جهان در طلب حاجاتند\r\nصبر پيش آر هما شاه ز كار آگاهست * خسروان نيز گهى در صدد مافاتند \r\n* * *\r\n در راه وفاى او زدم گام * چندانكه ز پا فتادم آخر \r\n* * *\r\n تا تو را يار ديدم از همه‌كس * دوختم همچو باز ديده باز\r\nدل محمود را پريشان كرد * آنكه آشفته ساخت زلف اياز \r\n* * *\r\n دل ما با سر زلف تو چو پيوست به هم * اى بسا كس كه از افسوس زند دست به هم\r\nبه فسونى كه كند غير مكن رشته مهر * آن‌چنان پاره كه ديگر نتوان بست به هم\r\nجوربين كز پى تاراج دل و دين هماى * يار گشتند دو هندو بچهء مست به هم \r\n\r\nو له ايضا\r\n دى يكى گفتا كه آن زلف دوتا پيراسته * دوش مىديدم بسى از شام هجران كاسته \r\n* * *\r\n شهرى دل‌آشفته ز مويى كه شنيده * يا بسته به مويى دل يك شهر كه ديده\r\nبا غير كسى ديده به جاييت و گرنه * زين گونه چرا رنگ ز روى تو پريده\r\nباشد ز مكيدن اثرى بر لبت افسوس * تا باز كه ديگر لب لعل تو مكيده \r\n\r\n","description":"","footnote":"","page_name":" 1780 ","page_number":340},
  {"content":"\r\n\r\n مى خوردن شبهاى تو مردم همه گويند * در شهر به گوش تو همانا نرسيده\r\nخوى بر رخ تو يا به گلى قطره شبنم * يا باده نابست كه بر لاله چكيده \r\n* * *\r\n اى كه بناز مىروى پاى به احتياط نه * جان و دلست اين‌همه فرش به خاكراه تو\r\nنفحه سبزه خطت جان بفزايدم به تن * مايهء جان مگر بود تعبيه در گياه تو \r\n* * *\r\n به يكى تير نگاهم تو كه بر خاك فكندى * چه فتاد است كنونت كه به فتراك نبندى\r\nشد بلاى دل ما چشم سياه تو مبادا * رسد از چشم بدى ناگهت آزار و گزندى\r\nبند بگذار چو آيى سوى نخجير كه دارى * بر كف از زلف پر از حلقه تابنده كمندى\r\nجز محبت به تو چيزى نپسنديم تو آيا * از چه با دلشدگان اين‌همه بيداد پسندى\r\nناصحا پند هما چند ز سوداى نكويان * هيچ ديوانه شنيدى كه دهد گوش به پندى \r\n* * *\r\n نسيم كوى تو دوشم غمى به دل افزود * به باد رفته در آنكو مگر غبار كسى \r\n* * *\r\n ما را دل سودازده‌اى بود كه آن نيز * در دام سر زلف تو شد بسته به مويى\r\nيا رب زچه‌رو بود كه دوش از همه سو بود * روى همه سوى تو و چشم تو به سويى \r\n* * *\r\n گر بدين قامت دلجوى خرامى نگذارى * دل‌وجانى كه به دام سر آن زلف نيارى\r\nزاب چشمم به همه شهر يكى خانه نمانده * آه از آن روز كه بيرون جهد از سينه شرارى \r\n\r\nو له ايضا\r\n دل در برم آهنگ تپيدن دارد * مرغى ز قفس ميل پريدن دارد\r\nگويى خبرى زامدن يارش هست * كز سينه سر برون دويدن دارد \r\n* * *\r\n اى ماه دلت از غمم آگاه مباد * غم را به دل تو هيچ‌گه راه مباد \r\n\r\n","description":"","footnote":"","page_name":" 1781 ","page_number":341},
  {"content":"\r\n\r\n در پاى تو تا سر نفشانم روزى * دستم ز سر زلف تو كوتاه مباد \r\n* * *\r\n برهم زنى آيين وفا مىدانم * خواهى شدن از روى جفا مىدانم\r\nوعده دهيم كه بازآيم ببرت * بر وعده نمىكنى وفا مىدانم \r\n* * *\r\n چون نرگس بيمار تو زاريم همه * همچون زلف تو بىقراريم همه\r\nخون‌بار ز ديده آتش‌افشان ز دليم * در هجر تو بنگر به چه كاريم همه \r\n\r\n1064 يارى اصفهانى\r\nاسمش ميرزا محمد حسين چندى به منادمت امراى زنديه به سر برده مردى خوش‌حالت بوده در سنهء 1215 درگذشته در غزل‌سرايى طبع متوسطى داشته از اوست :\r\n من از اهل وفا نه بندهء اين در نه آخر خود * يكى ز اهل هوس پندارم اى دربان و در بگشا \r\n* * *\r\n اى باغبان كه گفتى باغ گلم خزان شد * اكنون بيا و با من بگذار اين خزان را \r\n* * *\r\n گفتى بىمن چه حال دارى * كس بىتو بگو چه حال دارد \r\n* * *\r\n همدمست اين دم بت سيمين‌تنم * آسمان گويا نمىدانم منم\r\nپيش گلها عزت خاريم نيست * مىكنم دل خوش كه مرغ گلشنم \r\n* * *\r\n همىگويى غمش در دل نهان دار * نصيحت‌گو نمىگويى دلت كو \r\n* * *\r\n گفتى كه بگويمت كه چونست دلم * خون از ستم سپهر دونست دلم \r\n\r\n","description":"","footnote":"","page_name":" 1782 ","page_number":342},
  {"content":"\r\n\r\n خونست دلم دلم ز محنت چونست * چونست دلم ز غصه خونست دلم \r\n\r\n1065 شيخ يوسف كرد سنندجى\r\nاز شيخ‌زادگان آن ولايت و صاحب فضيلت بوده در نزد ولات كردستان عزت تمام داشته معاصر امان اللّه خان والى و اين چند بيت از نتايج آن طبع عالى است :\r\n عجب مدار كه زاهد مريد جام نشد * نخست قسمت خاصان نصيب عام نشد\r\nدميد كوكب طالع ز باده‌ام در جام * ولى چه فايده كاين دولتم مدام نشد\r\nكبوتر دل ما را به دير و كعبه مخوان * مجال پر زدن ما بر اين دو بام نشد \r\n\r\n1066 يوسف گرجى\r\nاز پروردگان نواب شاهزاده محمود ميرزاى قاجار ابن خاقان صاحبقران طاب ثراه بوده ملاقاتش اتفاق نيفتاده اين ابياتش از سفينة المحمود نقل افتاده است از اوست :\r\n اول از سنگ ستم بال‌وپر من مشكن * چون ز بند غمت آخر كنى آزاد مرا \r\n* * *\r\n دردا كه تا كه بود گلستانى و گلى * صياد جورپيشه ز دامم رها نكرد \r\n* * *\r\n شد روان در پى خال رخ او مرغ دلم * آه كز زلف شكن در شكنش غافل بود \r\n* * *\r\n نگذاشت ز هستيم اثر جلوهء رويى * اين آتش جانسوز ندانم ز كجا بود \r\n* * *\r\n\r\n","description":"","footnote":"","page_name":" 1783 ","page_number":343},
  {"content":"\r\n\r\n خطش دميد و چشمانش مايل به عارض اوست * آرى به سبزه الفت دارند ميگساران\r\nگر روز حشر باشد آن غمزه بر سر جنگ * يا رب كه مىپذيرد عذر گناهكاران \r\n\r\n1067 يغماى جندقى\r\nنام شريفش ميرزا ابو الحسن و از نجبا و اشراف جندق بوده ولى در عراق تحصيل كمالات نموده پيوسته با اعاظم و اكابر و ابناى ملوك و ارباب سلوك مصاحب و معاشر و در به دو جوانى چندى به نويسندگى ذو الفقار خان سردار سمنانى كه مردى شجاع تندخوى فحاش بود گرفتار شده بناء عليه بر سبيل طيبت بعضى اشعار هزل‌آميز گفته آن مجموعه را سرداريه ناميده و در ميان خلايق انتشار و اشتهار يافته و الا حسن خلق مشار اليه بيش از بيانست و در نظم و نثر و خط و صحبت و وفاق و حقوق بىنظير ديوانش حاضر نيست ناچار به بعضى از اشعارش اين نامه را زينت مىدهد .\r\n\r\nغزليات\r\n چشم سيه‌مستش نه خود بگشود از هم ديده را * فرياد من بيدار كرد اين فتنهء خوابيده را \r\n* * *\r\n مگو كافر ندارد راه در جنت بيا بنگر * بر آن روى بهشتى زلف كافر خال هندو را \r\n* * *\r\n دل اگر سركشد از خط بسپارش سر زلف * چاره زنجير بود بندهء نافرمان را\r\nتوان دانست باز از ديدن يارم پس از كشتن * كه در دل حسرتى دارم به غير از سربريدنها \r\n* * *\r\n\r\n","description":"","footnote":"","page_name":" 1784 ","page_number":344},
  {"content":"\r\n\r\n كرده در آينهء حسن رخ خود شيدايت * طره زان سلسله آويخته اندر پايت\r\nگشت پايان تو پيدا مگر اى دشت ، جنون * برنتابيد به شيدايى ما صحرايت \r\n* * *\r\n مىزند گوى و دلم خون كه به جولانگه او * تا سر كيست كه در پاى سمند افتاد است\r\nمىبرم رشك به دشمن چه توان كرد كه دوست * آشناييست كه بيگانه پسند افتاد است \r\n* * *\r\n سنبل زلف تو يك خوشه و يك شهر گداى * گندم خال تو يك‌دانه و صد مسكين است \r\n* * *\r\n مىرود از پى تركان يغما * چه كند كار فلك وارونست \r\n* * *\r\n ما خراب از غم و خمخانه ز مى آباد است * ناصح از باده سخن كن كه نصيحت باد است\r\nسيل كهسار خم از ميكده در شهر افتاد * واى بر خانه پرهيز كه بىبنياد است\r\nگوش اگر گوش تو و ناله اگر ناله من * آنچه البتّه به جايى نرسد فرياد است \r\n* * *\r\n طره و كاكلى از سر خردم بيرون كرد * عاقبت الفت اين سلسله‌ام مجنون كرد \r\n* * *\r\n نه خال و خط و كاكل و زلفست كه حسنش * آورده پى كشتن يغما رقمى چند \r\n* * *\r\n در بتكده گر خانه‌يى آباد توان كرد * از كعبه مسلمانم اگر ياد توان كرد \r\n* * *\r\n زلف در پاى تو بيمست كه ديوانه شوم * آه بينم اگر اين سلسله بر پاى دگر \r\n\r\nو له\r\n نه زاهد بهر پاس دين ننوشد مى از آن ترسد * كه گردد آشكارا گاه مستى كفر پنهانش \r\n\r\n","description":"","footnote":"","page_name":" 1785 ","page_number":345},
  {"content":"\r\n\r\n دجله دور است و مرا وقت نه اى شيخ مزن * بر گريبان مىآلودهء من دامن پاك \r\n* * *\r\n نگاه كن كه نريزد دهى چو باده به دستم * فداى چشم تو ساقى به هوش باش كه مستم \r\n* * *\r\n پست كردى به رهش عاقبتم عذر چه گويم * من بدين پايه ندانستمت اى بخت‌بلندى \r\n* * *\r\n عيار نقد اخلاص حرم‌جويان نشد ظاهر * به هريك سال روزى كعبه آتش‌خانه بايستى\r\nبه زاهد تاز مى بويى رسد بعد از شكستنها * سفال مىفروشان سبحهء صددانه بايستى \r\nچون اشعار هزل‌آميز سرداريه به طرزى تازه است و اين دفتر بايد به اقسام اشعار از هزل و جد مشحون باشد بعضى از آن غزليات كه مضامين تازه دارد نگاشته مىگردد :\r\n\r\nو له\r\n زن گيتى بگادند اين دو خرملاى و سگ صوفى * خلاف من كه گادم هم زن اين هم زن آن را\r\nدو خر زن‌قحبه‌تر زاينان بزراقى و شيادى * به صد . . . بستند بر خود شرع و عرفان را \r\n* * *\r\n شش‌جهت . . . . بازار است گويى نيست هست * و اندر آن . . . كار است گويى نيست هست\r\nچند و تا كى پرسى از من در جها . . . كيست * در جهان . . . بسيار است گويى نيست هست \r\n* * *\r\n هيچ مگو مفتى همين دراعه و دستار داشت * فضل را آگه نيم . . . . بسيار داشت\r\nشيخ را منصف ستايند اين خلاف راستى است * بارها ديدم كه از . . . انكار داشت \r\n* * *\r\n\r\n","description":"","footnote":"","page_name":" 1786 ","page_number":346},
  {"content":"\r\n\r\n هركه زين جانوران صورت آدم با اوست * هرچه . . . . اندر همه عالم با اوست\r\nشرع بربسته به مردم به مثل دانى چيست * ديو زن‌قحبه كه انگشترى جم با اوست\r\nگرنه زن‌قحبه‌اى از لعل بتان دست مدار * كان سليمان زمانست كه خاتم با اوست\r\nبا تو اى زاهد . . . چه رامش ز بهشت * هرگز آن عيد نيايد كه محرم با اوست\r\nدر ميان دلبر . . . و به رقيبش بكنار * چه تمتع ز بهشتى كه جهنم با اوست\r\nمرگ ازين هستى . . . رهاند تن مرد * جان سزد برخى آن زخم كه مرهم با اوست\r\nهمه حيران توانايى زن‌قحبه دلم * تا چسان قطره خونى دوجهان غم با اوست \r\n\r\nو له\r\n من نگويم آفرينش سربه‌سر . . . اند * جنس حيوان خاصه ناطق بيشتر . . . اند\r\nغير ارواح مكرم كز نظرها دور باد * دور و نزديك آنچه آيد در نظر . . . اند\r\nبرخى از تقليد اخوان پاره‌يى از بطن مام * زمره‌اى زن‌قحبه از پشت پدر . . . اند\r\nغالب آنان را كه مردم‌تر ستايى در قياس * چون بدقت بنگرى . . . تر . . . اند\r\nهرچه اين . . . داند داند آن . . . ليك * مصلحت را بر خلاف يكديگر . . . اند\r\nنيمه گويند آدمى سازند فوجى از سروش * اين اگر خود راست آنان تا كمر . . . اند \r\n\r\nو له\r\n مرا آه آتشين زان خط مشك‌آلود برخيزد * زهى . . . كاتش همى از دود برخيزد\r\nسزا رزم است ارواح مكرم را ولى چالش * كجا با يك جهان . . . زين معدود برخيزد \r\n* * *\r\n از ميم انكار كو . . . لر . . . لر * خوش‌تر از اين كار كو . . . لر . . . لر\r\nبرج رويين سارانده توپ برج او بارمى * توپ برج او بار كو . . . . لر . . . لر\r\nفتنه عالم‌گير شد در مأمنى بايد گريخت * خانهء خمار كو . . . لر . . . لر \r\n\r\n","description":"","footnote":"","page_name":" 1787 ","page_number":347},
  {"content":"\r\n\r\n\r\nو له\r\n گاه هش . . . هنگام مى . . . * آخر اى . . . مردم تا بكى . . . .\r\nقيروان تا قيروان بينم قطار اندر قطار * باره هى . . . ساران بار هى . . . . .\r\nهمىخواهم به آويز مرادانگيز جولانى * دريغ اى پهنه . . . كيهان تنگ مىدانى\r\nتو اين . . . پى كيهان بدين . . . مردم * اگر خود مصر و يوسف مر مرا گرگى و زندانى \r\n\r\nرباعيات\r\n گر جام كشى مايه شينت رانند * ور صره زبون ثقلينت دانند\r\nچون من به خطى سبز و لبى سرخ گراى * تا كامرواى نشأتينت خوانند \r\n* * *\r\n ديديم زن و مرد جهان غمگن و شاد * خرزنده‌دلان نفس‌كش سفله و راد\r\nتا گشت سپهر جز كه . . . نگشت * تا زاد زمانه غير . . . نزاد \r\n* * *\r\n يغما من و بخت و شادى و غم باهم * گشتيم روان به ملك هستى ز عدم\r\nچون نوسفران ز گرد ره بخت بخفت * شادى سر خود گرفت و من ماندم و غم \r\n* * *\r\n گيتى همه پيدا و نهان . . . * سربسته زمين و آسمان . . .\r\nمعذورم دار اگر همى مقهورم * يك‌تن چه كند به يك جهان . . . \r\n* * *\r\n مفتى چه سر اندر پى درويشانى * ناخن‌زن زخم جان دل‌ريشانى\r\n. . . ار علت آزردن تست * صد بار تو . . . تر از ايشانى \r\n\r\n","description":"","footnote":"","page_name":" 1788 ","page_number":348},
  {"content":"\r\n\r\n\r\n1068 هدايت طبرستانى\r\nولادت مؤلف فقير رضا قلى المتخلص به هدايت بن محمد هادى در پانزدهم محرم الحرام سنهء 1215 در شهر تهران حدوث يافته والدم را مسقط الرأس چارده كلاته از ملك هزار جريب بوده كه سمنان و دامغان از بلاد مشهورهء آن حدود است و چون نسب آباء و اجداد او به شيخ كمال خجندى مىپيوسته در اسامى آن طايفه كمال الحاق مىشده چنان كه جد فقير را اسماعيل كمال مىناميده‌اند و شهادت يافته است على الجمله پدرم به ملازمت جعفر قلى خان بن محمد حسن خان قاجار مواظبت داشته بعد از حادثهء او خاقان كبير آقا محمد شاه وى را ريش سفيد عملهء خلوت و صندوقدار جنسى خود كرده در سال شهادت خاقان كبير به زيارت عتبات عاليات رفته در آغاز جلوس خاقان صاحبقران فتحعلى شاه به خدمت آمده در سفر خراسان كه خبر تولد فقير را استماع كرده بدين نامم موسوم ساخته بعد از سالى دو به تحويل‌دارى و صاحب‌جمعى كل متوجهات ديوانى فارس مأمور و به خدمت نواب شاهزادهء معظم حسينعلى ميرزاى فرمانفرماى فارس مشغول بود و در سنهء 1218 درگذشت جسدش را به نجف اشرف نقل كردند و فقير و والده و پيوستگان به تهران باز آمديم و چون جمعى از اقارب امى در بارفروش مازندران سكونت داشتند ما نيز در آن شهر متوطن شديم بعد از چند سال والده قصد زيارت مكهء معظمه كرد به فارس بازگشتيم او به مكه رفته وفات يافت و فقير به حكم انتساب در خدمت ابوى مقام محمد مهدى خان متخلص به شحنه متوقف بودم و تحصيل مىنمودم چون زمان خردسالى درگذشت به ملازمت شاهزاده فرمانفرما و فرزندانش به سر مىرفت و معزز و مكرم مىزيست و مناصب مناسب داشت و شاهزادگان معظم فرمانفرما و شجاع السلطنه التفاتها مىفرمودند و تقويت مىنمودند چون از به دو شباب آثار طبع موزون به ظهور پيوست هم از جوانى به منظومات پرداخت در آن ايام چاكر تخلص مىنمود و نسختى از غزليات مؤلف به مازندران افتاد و ازآن‌پس به هدايت متخلص شد و مقاطع بعضى غزليات تبديل يافت على الجمله در زمانى كه خاقان صاحبقران كبير نور اللّه مضجعه به شيراز آمد شرف حضور ارزانى فرمود و نسيم بشناخت و به الطافم بنواخت لقب خانى و امير الشعرايى بخشود و چون ملك‌الشعراى مغفور فتحعلى خان صبا رحلت كرده بود بدين منصب منظور داشت ولى به واسطه\r\n\r\n","description":"","footnote":"","page_name":" 1789 ","page_number":349},
  {"content":"\r\n\r\nبيمارى صعب در هنگام حركت موكب اعلى از ركاب همايون محروم ماند بعد از قضيه ناگزير خاقان مغفور وليعهد دولت ابد مدت نايب‌السلطنه محمد شاه ابن وليعهد مغفور جلوس فرمود و شاهزادگان معظم حسينعلى ميرزا و حسنعلى ميرزا مغلوبا به تهران آمدند و نواب فيروز ميرزا و معتمد الدوله منوچهر خان و جمعى از اكابر دولت در فارس متمكن شدند فقير را به منادمت نواب فيروز ميرزا منصوب داشتند پس از سالى دو نواب اميرزادهء معظم فريدون ميرزا به فرمانفرمايى فارس مأمور شد و مرا از برادر به خود دعوت كرد و فيروز ميرزا به حكمرانى كرمان رفت و بنده ناچار بماند و مورد التفاتها شد تا در سنهء 1254 كه پادشاه جمجاه قطب السلاطين از يورش بلاد شرقى بدار الخلافه رجوع فرمود فقير از جانب فرمانفرماى فارس مأمور بطهران شدم بعد از ورود در پانزدهم رمضان به خانهء جناب فاضل معظم حاجى ميرزا آقاسى صدراعظم منزل يافته به حضور اقدس همايون شاهنشاهى مشرف گرديده به توقف جناب و التزام ركاب مخصوص شدم و تربيت نواب شاهزاده عباس ميرزا را به عهدهء اين غلام فرمودند روز به روز مراتب مرحمت و مكرمت شاهانه نسبت به اين فقير ظهور و بروز همىكرد چنان كه محرم خلوت و مقرب حضرت شدم و در سفر و حضر در ركاب همىبودم و به اكرام و انعام و تشريف و منشور و حكومت بعضى بلوكات اختصاص داشتم و قابل خدمات بزرگ مىشمردند و غالبا به صحبت تواريخ و اشعار مىگذشت تا در سنهء 1264 كه پادشاه جمجاه در قصر جديد تجريش شب سه‌شنبه ششم شوال جهان را بدرود كرد در خدمت شاهزادگان و امناى دولت به تهران آمديم و انتظار وصول موكب فيروزى كوكب حضرت وليعهد دولت ابد مدت را از تبريز به دار الخلافه همىبرديم تا اين سعادت حاصل شد و در يك منزلى دار الخلافه به ركاب بوسى شرفياب گشته به خدمت مقرره مأمور آمدم به سببى چند از آن خدمت استعفا نمودم و به كنج عزلت افتادم پس از چندى سلطان سلاطين شاهنشاه عهد ابو النصر ناصر الدّين شاه خلد اللّه سلطانه مرا بخواند و به سفارت خوارزم مأمور داشت و در پنجم جمادى الثانى سنهء 1267 از راه مازندران و استرآباد به تفصيلى كه در رسالهء روزنامهء سفارت خوارزم معروض شده برفتم و باز آمدم پس به رياست و ناظميت مدرسهء دار الفنون كه مجمع علما و حكماى فرنگستان و مدرس مستعدين ايران است مفتخر گشتم و درين ضمن حسب الامر به اتمام تاريخ روضة الصفا حكمى رفت از صفويه الى الآن شصت هزار بيت در ضمن سه جلد بر هفت جلد سابق افزودم و به امر\r\n\r\n","description":"","footnote":"","page_name":" 1790 ","page_number":350},
  {"content":"\r\n\r\nامناى دولت يك‌هزار جلد باسمه نمودم و مورد انعام و اكرام شدم چون اين تذكره روزگارى در دست بود به نام نامى مزين شد و مقرر آمد كه به اتمام آن كوشد و از آنجا كه رسم اهل‌فن است در خاتمه از خود شرح حالى نگارند و اشعار خود را مرقوم دارند اگرچه منظومات و مرقومات فقير بيش از آنست كه در تذكره گنجد ليكن از هريك چيزى به نمونه مذكور خواهد شد و اسامى تأليفات مؤلف چنين است :\r\nمثنويات سته ضروريه ، انوار الولايه بر وزن مخزن الاسرار ، گلستان ارم مشهور به بكتاش‌نامه ، بحر الحقائق بر وزن حديقه سنايى انيس العاشقين ، خرم بهشت بر وزن تقارب ، هدايت‌نامه به وزن رمل ، و جز اين نيز مثنوى منهج الهدايه ، رساله مدارج البلاغة ، مظاهر الانوار ، مفتاح الكنوز ، لطائف المعارف ، فهرس التواريخ ، تذكرهء رياض العارفين .\r\nو رسائل ديگر است و از قصايد و غزليات زياده از سى هزار بيت مجموع است كه رد و قبول آن به صاحبان سليقه مستقيم و طبع سليم محول است و همانا به طرز و زبان فحول استادان سلف و خلف آشناست و برهان اين دعوى را اين اشعار مرقوم شد :\r\n\r\nدر تحميد و توحيد ايزد تعالى و تخلص به مدح و نعت جناب رسالت‌مآب\r\n اين هفت توى گنبد اين ششدرى سرا * از شيب و از فراز فروديدم و فرا\r\nدر ذره‌ذره صنعت صانع ازو پديد * در پايه پايه حكمت خالق ازين به پا\r\nموجى ز بحر جودش و صد بحر پرگهر * تابى ز مهر رويش و صد مهر پرضيا\r\nهم عقل بر در او جايش برون در * هم عشق در ره او فرقش به زير پا\r\nره جسته در حريم جلالش ز روى درك * نى عقل اهل حكمت و نى كشف اصفيا\r\nمستانه از جهانست ازو هركه هوشيار * بيگانه از جز اوست به دو هركه آشنا\r\nتاج ستاره آنكه به درگاه او فقير * شاه زمانه آنكه به دربار او گدا\r\nما را به دوست فخر و خود از غير اوست ننگ * دارد اگرچه ننگ ز ما فخر انبيا\r\nسلطان ملك كثرت و وحدت كه مىسزد * خاك درش به ديدهء اقطاب توتيا \r\n\r\n","description":"","footnote":"","page_name":" 1791 ","page_number":351},
  {"content":"\r\n\r\n\r\nدر صفت فصل دى و ورود جنود برف و نعت آتش و بادهء ناب\r\n چه كرد آن شاره‌لعلى چه كرد آن كرته مينا * كه شخ سيمابگون حله است و تل سنجابگون ديبا\r\nهوا كافور بيزستى سما سيماب ريزستى * شمر پرتيغ تيزستى شجر پربيضهء بيضا\r\nدمنها چون چمن يكسر چمنها پرسمن يكسر * فلك پرنسترن يكسر جهان پرلؤلؤ لالا\r\nزمين خشك شد چو نرود و دشت صاف چون تشنه * نه پشته است آنكه باشد كه نه رود است اين بود دريا\r\nمگر پيلان صف بسته به هم خرطوم پيوسته * خرامان رام و آهسته گهى پاينده گه پويا\r\nچو بختى همست گردد افكند كف از دهان بيرون * شگفتا پيل بالا افكند كف پيل ازين بالا\r\nز بس پيلان پوينده ز بالا كفك افكنده * نه رخشان مهر رخشنده نه پيدا عالم پيدا\r\nكنون آن نغز خاتون ختن بنهفته چهرستى * كه چون لعل بدخشانش رخى رخشان بد و زيبا\r\nشبستان را گلستان كن سرا را چهر مستان كن * هوا را سنبلستان كن ز دود عنبر سارا\r\nمن و آن لعل‌گون‌ژاله كه اژدرهاى اكاله * همش سنبل همش لاله نهان در زير و در بالا\r\nپديدار آمده از آهن و چون آب ازو آهن * عيان گرديده از خارا و همچون خاك ازو خارا\r\nبه بالان اژدرى ماند كه از كينش تنى لرزان * بغضبان روسىاى ماند كه از خشمش رخى حمرا \r\n\r\n","description":"","footnote":"","page_name":" 1792 ","page_number":352},
  {"content":"\r\n\r\n هم اندر مبتلاسوزى چو خوى دلبر خلخ * هم اندر گيتىافروزى چو روى گل‌رخ يغما\r\nبخورد آيد اگر سازى نعامه‌وار از آن خور * بجا باشد اگر گيرى سمندرسار در آنجا\r\nبه دوش آور سمور و خز فروزان ساز تاغ و گز * بساغر ريز خون رز فروخوان مطرب گويا\r\nبخواه از ساقى ساده دمادم ساغر باده * مىاى همرنگ بيجاده سرورافزاى و غم‌فرسا \r\n\r\nدر مخاطبه به محبوبه و تشبيهات مرغوبه\r\n لؤلؤ چه نهى به لاله تزيين را * چنبر چه كنى كمند مشكين را\r\nپروين تو تا به ماه چشمم ديد * از چشم فكند ماه و پروين را\r\nنسرين تو ديده بر فراز سرو * تا ديده نديده سرو و نسرين را\r\nدر دام نهند دانه صيادان * مر صيد هواييان مسكين را\r\nغير تو كه ديده است صيادى * بر دانه كشيده دام پرچين را\r\nدر جرثقيل بس هنرمندان * آورده شگفت سور و آذين را\r\nمن جز تو نديده‌ام كه آويزد * بر موى نزار كوه سيمين را \r\n\r\nدر صفت بهار و تواتر امطار و صفاى فصل و حرمان يار\r\n چو بردى از برم اى دهر يار و ياران را * ازين چه سودم كاورده‌اى بهاران را\r\nبهار گرچه شگرفست و باغ گرچه بديع * به دل نشايند اين هر دو روى ياران را\r\nبه لاله‌زار چسان رو كنم كه دامانم * ز پاره دل همتا است لاله‌زاران را\r\nبه جويبار چرا بگذرم كه چشمانم * ز اشك جارى مايه است جويباران را\r\nكبود سوسن و نيلى بنفشگان در باغ * به ننگرى به كه مانند سوكواران را\r\nمغان به زمزمه‌گويى درآمدند به دير * ز بس‌كه زمزمه مر قمريان و ساران را \r\n\r\n","description":"","footnote":"","page_name":" 1793 ","page_number":353},
  {"content":"\r\n\r\n ز كه كوه بخار اندر آسمان كه بخاست * بذره نتوان سنجيد كوهساران را\r\nز تيره‌ابر كه روشن گهر دهد گويى * فرشته زايد مر اهرمن‌تباران را\r\nز چرخ بينى آونگ تارها از سيم * ز بس شتاب همى قطره‌هاى باران را\r\nبه ديده نايد زيبا مرا گل رعنا * كه از دورنگى ماند دو روى ياران را\r\nچو ساغريست بلورين تو گوييا لاله * كه كرده ساقى پر بهر مىگساران را\r\nخجسته را برخ از شرم گل همان گونه است * كه موسم گل رخسار توبه‌كاران را\r\nمرا بهار برين نغمهء هزار فريفت * بلى فريفت بهاران چو من هزاران را\r\nكجاست باده كه با توبه بشكنم تب زهد * براى خاطر مستان و هوشياران را\r\nبروزگاران روشن‌دلى چو من خيزد * چرا سياه كنم روى روزگاران را\r\nسحاب‌وار بگرييم و برق‌وش خنديم * كه خنده در پى گريه است اشكباران را\r\nمرا براى سخن ساختند و رندى و عشق * چنان كه از پى تسليم خاكساران را\r\nدر اين زمان كه منم شاه كشور سخنم * در اين سخن سخنى كو سخن‌گزاران را\r\nبروز جولان گو رزمشان بيا بنگر * پيادگان نپسندند اگر سواران را\r\nمقرر است كه از بددلى و بىسيمى است * گداى شهر نكوهد چو شهرياران را\r\nمن ارچه نيك نيم ليك بد ندانستم * در اين سراى بدانجام نيك‌كاران را \r\n\r\nتغزل بهاريه و مدح سلطان عصر خلد الله ملكه\r\n بر گل بويا سرود بلبل گويا * ساده گويا بخوان و باده بويا\r\nبلبل بر گل نواى خاركن آراست * صلصل بر سرو ساخت نغمهء عنقا\r\nآهوى دشتى چمان بر اطلس دشتى * طوطى زيباروان به صفحهء ديبا\r\nهامون بر سر فكنده خرقهء اكسون * خارا دربر كشيده جامه خارا\r\nگردون ز ابر و زمين ز سبزه تو گويى * چون پر بيغو شده است و چون بر بيغا\r\nها چمن و دشت گشت جنت و مينو * جنت و مينوست جاى ساغر و مينا\r\nبادهء سورى بكش به نغمهء سارى * بر گل سورى ببوى عنبر سارا\r\nباده به هنگام گل روان بفزايد * خاصه ز دست نگار ساده زيبا \r\n\r\n","description":"","footnote":"","page_name":" 1794 ","page_number":354},
  {"content":"\r\n\r\n سنبل پيچانش يار لاله نعمان * حقهء مرجانش جاى لؤلؤ لالا\r\nتن به صباحت عديل تودهء نسرين * دل به صلابت بديل صخرهء صما\r\nنسترن و ياسمن به سينه و اندام * سرخ‌گل و نارون به چهره و بالا\r\nزلف پريشيده‌تر ز خاطر عاشق * طره پژوليده‌تر ز حالت دانا\r\nخنجر ابروى او و برش خاره * ناوك مژگان او و دوزش خارا\r\nابروى بگرفته خوى خنجر سلطان * مژگان بربوده رسم ناوك دارا\r\nخسرو غازى خديو عصر ابو النصر * ناصر دين و معين ملت بيضا \r\n\r\nو له ايضا\r\n درآمد به فرخ‌فرى مهرگانا * فرى مهرگان جشن فرخ كيانا\r\nبه هر كار خوانمش بستوده نبود * مگر كيمياگرش يا باغبانا\r\nكجا كيميا ساخت خرمن به خرمن * چه در كوهساران چه در شارسانا\r\nهمى زعفران كارد اندر به بستان * همى بدرود لاله و ارغوانا\r\nبه باغ اندرونم بدين خنده خيزد * بلى خنده آرد همى زعفرانا\r\nمرا اين زمان از بهاران به آيد * اگر چند هست اين زمان خزانا\r\nكه هم چهره گردد به من مى تو گويى * همه باغ راغ و همه گلستانا\r\nمرا مهرزى مهرگان خيزد ايرا * كه گيتى درو بشكند مهرگانا\r\nهمه زروزيورش باشد به هر سو * به زير پى ره سپر رايگانا\r\nبه فرخ فريدون چه بودى همايون * چنين است هم بر امير جهانا\r\nتو گويى بود كوه خارا به سستى * به پيش پرندآورش پرنيانا\r\nچنان ره برد تيرش اندر تن آسان * كه مرغى برد راه زى آشيانا\r\nدرين مهرگان جشنى آرا كه هرگز * نياراست جشنى چنو باستانا\r\nشبى خيمه زن خوش درين نرگسستان * نگر چرخ و استاره و كهكشانا\r\nهمىكن نظاره به نرگس درين شب * ز چرخ و ستاره نگر صد نشانا\r\nدو صد مه نگر هر طرف بردميده * شش استاره بر گرد هر مه عيانا \r\n\r\n","description":"","footnote":"","page_name":" 1795 ","page_number":355},
  {"content":"\r\n\r\n درين نرگسستان بكش جام پرمى * نگر ماه و استاره و آسمانا\r\nبرين پهلوى چامه بگمار گوشى * كه بر بستر راحتت پهلوانا \r\n\r\nدر شكايت افلاك و انجم و اشارت برحلت خاقان مغفور\r\n كو آخرى اين بداختران را * تا كى ستم اين ستمگران را\r\nجان طعمه دهم بدان عقابى * كو بشكرد اين كبوتران را\r\nثور است اسد دريغ اگرنه * تك تا به كى اين تكاوران را\r\nچون چشمهء مردمى بخوشاد * آب اين پدران و مادران را\r\nوانگه اثر از اثير پيوست * جان و تن آب‌پيكران را\r\nپيوسته به باختر تمكن * سلطان سرير خاوران را\r\nبر هفت و چهار باد تقسيم * سوكى كه بود سه‌خواهران را\r\nز افسانه صور خواب در چشم * اين انجمن فسونگران را\r\nهر موى بتن شهاب ديگر * اين فرقهء ديوگوهران را\r\nكاين قوم ز غدر خود نخواهند * آسوده به دهر ديگران را\r\nيك‌لحظه به برق غم بسوزند * هم سوختگان و هم تران را\r\nاز صفه و از مصاف رانند * چه صاف‌دلان چه صفدران را\r\nگستاخ باره نخل برند * چه سالگيان چه نوبران را\r\nآوخ كه ز بزم بىدلان برد * اين غول‌صفت چه دلبران را\r\nدردا كه ز تخت ملك انداخت * اين ديوحيل چه سروران را\r\nزان پس كه به اصفهان قران زاد * شاهنشه صاحب القران را\r\nچون ساحل بحر گشت لب‌خشك * آن بحر محيط بيكران را\r\nاز ناوك آه ماتم شاه * تن گشت زره زره‌وران را\r\nمانند بنات گرد نعشش * جا گشت به سوگ دختران را\r\nنيلوفر و زعفران فرورست * رخسار و بر سمنبران را\r\nگريه اثر آمدش اگر چند * خنده اثر است زعفران را \r\n\r\n","description":"","footnote":"","page_name":" 1796 ","page_number":356},
  {"content":"\r\n\r\n گردون همه كين كند به مردان * سازند خصى بلى نران را\r\nبر انجمنى كه تاخت دشمن * اول بكشد مصدران را\r\nبارى چتوان كه دهر يار است * اين بىخردان و ابتران را\r\nز آهن زنجير شير و از زر * بين حلقه فرج استران را\r\nمردان را قوت خون و ياقوت * يك‌دانه به فر غر اين غران را\r\nانده به سخن كشيد نطقم * مشغولى طبع همبران را\r\nمهدى چو ز آسمان درآيد * چه بهتر جاست اعوران را\r\nچون صور نخست بركشد بانگ * مردن اولى است جانوران را \r\n\r\nدر مدحت نواب فريدون ميرزاى مرحوم\r\n بپرورد خواهى اگر داد و دين را * يكى پرور اى دهر مير گزين را\r\nملك‌زادهء راد فرخ فريدون * كزو فخر مر زاده آبتين را\r\nبه فيروزه آسمان‌خوار بيند * چنان كش نه زيبا است گويى نگين را\r\nشرف يابد از آفرين نام هركس * شرف زايد از نام او آفرين را\r\nجهان‌آفرين گاه او آفريدم * زهى فضل و منت جهان‌آفرين را\r\nخهى شهريارى كه خلد است و دوزخ * به هرجا مجسم كنى مهر و كين را\r\nز تو كامكارى ز تو نامدارى * سمند و كمند و كمان و كمين را\r\nپى خدمت تست كاندر مشيمه * كواكب فزايند نيرو جنين را\r\nهم از شوق داغ تو است اينكه آهو * ز هر عضو بپروراند سرين را\r\nبه ژچارم فلك نيك ماند سمندت * تو زينت دهى خاصه چون صدر زين را\r\nگزين تيرت اسپنديار ار بخوردى * شمردى بهين سرمه تير گزين را\r\nچو در زن كه درزى سپوزد بتوزى * بسنبد چنان بارهء آهنين را\r\nزمين‌بوس خواهد به راه تو گردون * ازيرا همى گرد گردد زمين را\r\nحسود تو را كس نظير تو خواند * كس انباز كوثر نهد پارگين را\r\nچو شير ژيان كى به سرپنجه كوشد * چو وارونه پوشد خرى پوستين را \r\n\r\n","description":"","footnote":"","page_name":" 1797 ","page_number":357},
  {"content":"\r\n\r\n\r\nدر تهنيت شهر شيراز به ورود مسعود خاقان صاحبقران مغفور\r\n بخ‌بخ لك اى ديار فرح‌زا * فرخ و فرخنده و خجسته و زيبا\r\nچرخ هنر آمدى ز معبر خسرو * گنج گهر آمدى ز مقدم دارا\r\nقبلهء عالم شدى ز قبلهء عالم * مفخر دنيا شدى ز مفخر دنيا\r\nتا به تو به نهادگى ز عرصهء رى روى * تا به تو بگرفت جم ز ساحت جى جا\r\nدشت تو شد در صفا چو وادى ايمن * كوه تو شد در سنا چو سينهء سينا\r\nمايه برانباشتت به روضهء مينو * پايه برافراشتت به قبهء مينا\r\nآب تو صفوت‌فزاى كوثر صافى * خاك تو نكهت‌زداى عنبر سارا\r\nبس‌كه ز سرهنگها به هر سو غلغل * بس‌كه ز سربازها به هر كو غوغا\r\nناى خروشندگان و سرمهء مكى * گوش نيوشندگان و صخرهء صما\r\nكوه و در از جوش و جيش خاقان گردون * بام و بر از موج فوج سلطان دريا\r\nگردونى آهنين به عرصهء ميدان * دريايى آتشين به پهنهء بيدا\r\nكوكب آن چرخ جمله خنجر بران * ماهى آن بحر جمله صارم برا\r\nاينت سكندر كه دهر بر وى حيران * اينت سليمان كه چرخ بر وى شيدا\r\nسدى از آهن كشيد از در همت * در ره يأجوج گر سكندر دانا\r\nخسرو صاحبقران به راه همان قوم * سدى از زر ناب بست به عمدا\r\nراحت خلق ديار جست و گرنه * بود حسامش سدى سديد به هيجا\r\nهمت ايران خداى بين و شه روم * نام مبر زو بر شهنشه و الا \r\n\r\nدر صفت محبوب و مدحت ممدوح\r\n دلم ربوده دلبرى سمن برا * سياه سنبلش به ياسمن برا\r\nبه رخ جنت و به چشم حور عين * به قد چو طوبى و به لب چو كوثرا\r\nسياه‌چشمكان بسان آهوان * بگرد آهوان سياه خنجرا\r\nاگرنه چهر او چو مهر ازچه‌رو * جهان بود ز چهر او منورا\r\nاگرنه زلف او چو نافه از چه ره * سرا شود ز زلف او معطرا \r\n\r\n","description":"","footnote":"","page_name":" 1798 ","page_number":358},
  {"content":"\r\n\r\n چگونه مر مرا به دلش ره بود * كه دل بود به سختيش چو مر مرا\r\nز لعل آبدار به لبان او * به‌ويژه چون كشد به لعل ساغرا\r\nز غمزه‌اش همان رسد مرا به دل * كجا رسد به رگ ز نيش نشترا\r\nسنان خسرو جهان گذر كند * هم آن‌چنان ز جوشن و ز مغفرا\r\nابو المظفر آن ملك كه روز كين * به هر سپه دمى شود مظفرا\r\nبه پيكرى كه تيغ او گذر كند * به چرخ رزمگه شود دو پيكرا\r\nفروزد اختر فلك ز شرم او * فرازد او بر آسمان چو اخترا\r\nكدام فصل كش نشد مسلما * كدام مرز كش نشد مسخرا\r\nچو پا نهد فراز تخت عاج خود * چو جا كند به كوههء تكاورا\r\nتو گويى آفتاب خاورى مگر * نموده رخ ز كوهسار خاورا\r\nيكى تن است و تير او به هر تنا * يكى سر است و تيغ او به هر سرا\r\nزهى خديو راستين كز آستين * همىبپاشى ابروار گوهرا\r\nيكى چكامه گفتمت كه آن‌چنان * نگفته هيچ نكته‌دان سخنورا\r\nپسند عاميان نيفتد اين سخن * فتد پسند خاصگان كشورا\r\nسخنوران باستان بر آستان * مرا شوند اگر بوند چاك را\r\nبه يك طريق هركسى برفت و شد * مراست هردمى طريق ديگرا\r\nنه شعر من سزايت ارچه من شدم * ز شاعران هر زمانه اشعرا \r\n\r\nدر مدحت دودهء رسالت و امامت ائمهء اثنا عشر سلام الله عليهم اجمعين\r\n به دانش كوش اى نادان و بينش جوى اى دانا * كه دانش سرورى ذىشأن و بينش خسروى و الا\r\nجهان شيرين نمودت در نظر و آوخ نمىدانى * كه چون فرهادكش پيريست اين فرتوت چهرآرا\r\nچه بندى دل بدان دلبر كه هردم با كسى ديگر * چه جويى وصل آن شاهد كه هر ساعت به ديگر جا \r\n\r\n","description":"","footnote":"","page_name":" 1799 ","page_number":359},
  {"content":"\r\n\r\n مشو خرم ممان غمگين گرت عزت ورت ذلت * مگو تلخ و مجو شيرين گرت حنظل ورت حلوا\r\nنماند دير در دوران اگر راحت و گر زحمت * نپايد باز در كيهان اگر مسكين و گر دارا\r\nبه راه بندگى مىپو چه در دير و چه در مسجد * نشان پايشان مىجو چه از پير و چه از برنا\r\nگر از پندار خود رستى چه در گلشن چه در گلخن * ور از صهباى او مستى چه بر خاك و چه بر ديبا\r\nنباشد غير كوى او اگر بتخانه ور كعبه * نجويد غير روى او اگر فرزانه ور شيدا\r\nبه معنى راه او پويد اگر مؤمن و گر كافر * به باطن قرب او جويد اگر هندو اگر ترسا\r\nچو كويش را شدى راغب چه قسطنطين چه كالنجر * چو رويش را شدى طالب چه جابلقا چه جابلسا\r\nبجز او نيست كس جانان چه در ظاهر چه در باطن * بجز او نيست كس سلطان چه در پنهان چه در پيدا\r\nيكى باشد بر صادق اگر زهر و اگر شكر * يكى باشد بر عاشق اگر خار و اگر خرما\r\nهمه درهاى يك معدن گر اين ناقص‌وران كامل * همه گلهاى يك گلشن گر اين نادان‌وران دانا\r\nبرو راه پيمبر گير گر دارى سر بينش * كه جز راه هدايت نيست راه ايزد يكتا\r\nبه فلسى فلسفى مستان به نانى حكمت يونان * كزين حكمت سنايى نى به سينه بو على سينا \r\n\r\n","description":"","footnote":"","page_name":" 1800 ","page_number":360},
  {"content":"\r\n\r\n خوش آن حكمت كه ايمانى بدان حكمت كه يونانى * مروزى عرصهء يونان گروزى ساحت بطحا\r\nده و دو شمس برج جان ده و دو برج شمس حق * فروزان زان ده و برج يك مهر جهان‌آرا\r\nبويژه مهدى غايب مر آن احرار را نايب * كه پيش بينش صايب نهان از ديده و پيدا \r\n\r\nدر نعت حضرت خاتم الانبياء ( ص )\r\n در جام كن آن مى مروق را * آن آتش قيدسوز مطلق را\r\nآن مى كه ز پرتوى كند احمر * اين گنبد گرد گرد ازرق را\r\nآن مى كه به لمعه‌اى كند گلگون * اين توسن بدلگام ابلق را\r\nاى ساقى مست دل‌ستان بفكن * در حلقم كاكل محلق را\r\nتا قمرى سرو قامتت ماند * زين طوق كبوتر مطوق را\r\nبرخيز كه رو نهيم در صحرا * نظاره كنيم قدرت حق را\r\nكز فيض ربيع زيب هر ربعى * رونق شده سندس و ستبرق را\r\nسنمار كجا كه پيش هر كاخى * ز انديشه برون كند خورنق را\r\nبر باد دهند خلق پندارى * در هر سر نامهء مسحق را\r\nگردون چون لجه و ابر چون زورق * در بحر نگر هزار زورق را\r\nشنگرفى كرده كوه پوشش را * زنگارى كرده دشت قرطق را\r\nبالا زن آستين خود چندان * كآن ساعد بنگريم و مرفق را\r\nبر دفع جفاى گنبد ازرق * در مى ده غوطه خط ازرق را\r\nدادى چو شكست صف شهوت را * بر بام سپهر كوب بيرق را\r\nصورت بگذار از كف و ره ده * در دل معنى صورة الحق را\r\nصدرى كه ز نسبت سر انگشتش * تا محشر فخر ماه منشق را\r\nبر خاك حريم او دو صد حسرت * گردون مرفع مطبق را \r\n\r\n","description":"","footnote":"","page_name":" 1801 ","page_number":361},
  {"content":"\r\n\r\n ايزد پى حشو جامه‌اش كرده * اين كشت پر از هزار جوزق را \r\n\r\nدر مدح پادشاه جنت جايگاه سلطان محمد شاه طاب ثراه\r\n چه بود اين خرف مانده پير كهن را * كه همچون جوانان برآراست تن را\r\nز گل چهره كرد و ز سنبل ذوايب * ز شمشاد قامت ز غنچه دهن را\r\nقد خود فروساخت سرو سهى را * بر خود برآراست برگ سمن را\r\nيكى درنگر كز حرير مخضر * به بر كرده اينك چسان پيرهن را\r\nنسيم ربيعى به نشو طبيعى * دم عيسوى داده گويى چمن را\r\nبدخشان اگر نيست از لعل رخشان * چنين مملو از چيست دامن دمن را\r\nز بس قطره باران به هر سو ز باران * زند طعنه هر توده لجهء عدن را\r\nز بس سرخ‌لاله كه بر ساحت تل * وداع عقيق از خجالت يمن را\r\nشمر را نگر ز اهتزاز صبا رخ * كه ماند همى گيسوى پرشكن را\r\nز ناف زمين هر گياهى كه رويد * شميمش دهد شرم نافهء ختن را\r\nتو گويى كه در عيد سلطان ايران * به خلعت بياراست تن مرد و زن را\r\nمحمد شه راد داراى غازى * كه يزدان به دو داده خلق حسن را \r\n\r\nو له ايضا\r\n به روز ابر و شب ماهتاب بادهء ناب * چنان خوش است و گوارا كه تشنه‌لب را آب\r\nنكو است عيش همه روز خاصه وقت صبوح * خوش است مى همه‌شب ويژه در شب مهتاب\r\nبه رنگ باده چو شد شاخ و شخ ز لاله و گل * به باغ و راغ ببايد كشيد بادهء ناب\r\nاشارتيست به مى خوردن اينكه در اين فصل * ز خاك لاله برآيد چو جام پر ز شراب\r\nبه وهمم آيد لاله آن‌چنان‌كه كسى * يكى پياله پرمى برون دهد ز تراب\r\nهمان زمين كه به ماهى دو پيش ازين گفتى * ز ابر و برف غرابست و بيضه‌هاى غراب\r\nز بس شكوفه و گلهاى سيم‌رنگ كنون * به تن تو گويى پوشيده قاقم و سنجاب\r\nبه لعبتان چمن درنگر كه پندارى * به بر نموده همه از پرند سبز ثياب \r\n\r\n","description":"","footnote":"","page_name":" 1802 ","page_number":362},
  {"content":"\r\n\r\n مگر نقابى بر روى اين شگرفان بود * صبا به نرمى از رويشان كشيد نقاب\r\nسرشك ابر رخ ياسمن فروشويد * چنان كه شوخ سمن رخ زند به چهره گلاب\r\nز سبز برگ درفشنده سرخ‌گل گويى * ميان كان زمرد به رسته لعل مذاب\r\nصبا چو برگ‌فشانى كند ز نسترون * مگر تو گويى برف آيد از هوا بشتاب\r\nچنان بود كه به شنگرف برزنى زنگار * به روى گل چو بغلتد ز باد برگ سداب\r\nچو دست عاشق بر گرد گردن معشوق * همىبپيچد بر شاخ نسترن لبلاب\r\nبه روى يكديگر افتند شاخكان ز نسيم * چو مى كشان به هم تكيه كرده مست و خراب\r\nهمىدمد به دمن زاب و ژاله لاله بلى * شگرف نيست كه شنگرف خيزد از سيماب\r\nكنون اگر نكنى كى كنى به باغ نشاط * كنون اگر نخورى كى خورى به عمر شراب\r\nز دست تركى گل‌رخ به طرف گلزارى * مىاى بگير به رنگ گل و به بوى گلاب\r\nبه چهر لاله به ابروكمان به مژگان تير * به مو بنفشه به بر نسترن به لب عناب\r\nبهار و فصل گل و گاه عيش و موسم عشق * زمان فتح و ورود خديو چرخ جناب\r\nز بيم تيغش ز ارحام مادران نطفه * همىگريزد واپس به جانب اصلاب\r\nسپاه شاه ز مضمار جنگ واگشتند * به چنگها بر مزمار و چنگها مضراب \r\n\r\nدر مدحت حضرت على بن ابى طالب عليه السلام\r\n در بحر جهان گم شدم شباب * در بحر بلى گم شود حباب\r\nبربود زمن رهزن مشيب * آوخ همه سرمايهء شباب\r\nدر شكل مرا تير شد كمان * در طبع مرا نار شد تراب\r\nچون پر حواصل دورنگ گشت * مويى كه بدش گونهء غراب\r\nسيماب برآورد كان قير * كافور برون داد مشك ناب\r\nگر موى شود زر شگفت نيست * كاينك شده چون نقره مذاب\r\nبر كاه‌ربا در مرا كه شد * چون كاه‌ربايم در خوشاب\r\nباشد به گذشتن بلى دليل * چون زرد شود نور آفتاب\r\nاشكم نكند ساعتى درنگ * تا كرده سپيدى به سر شتاب \r\n\r\n","description":"","footnote":"","page_name":" 1803 ","page_number":363},
  {"content":"\r\n\r\n آرى چوب كه سر نشست برف * نشگفت اگر خيزدش زهاب\r\nاز گردش اين آس شد چو آس * رخسار مرا عنبرين ثياب\r\nبىشبهه سيه‌مو شود سپيد * آن را كه مكان اندر آسياب\r\nتا چند رخ شيرگون سهيل * درپوشم در قيرگون سحاب\r\nعيبم نه كه بر گونهء گنه * شد چيره مرا گونهء ثواب\r\nرفت آنكه كشيدى همى دلم * زى چنگ و نى و شاهد و شراب\r\nگه ديده سوى جلوهء قدح * گه گوش سوى نغمهء رباب\r\nجان در غم هر جعد پر ز پيچ * دل در خم هر زلف پر ز تاب\r\nزين‌پس من و از باده احتراز * زين‌پس من و از ساده اجتناب\r\nبگشايم از ديده سيل اشك * بربندم بر چشم راه خواب\r\nجايى ننشينم كه آن خطا * رايى بگزينم كه آن صواب\r\nزى شمس بتابم رخ از ظلال * زى بحر بپيچم سر از سراب\r\nتا ره نزند ديوم از عبور * تا گم نشود را هم از شعاب\r\nپاى من و سامان شهر شرع * دست من و دامان بو تراب\r\nشاهنشه ملك بقا على * كز خيمه قدرش فلك قباب \r\n\r\nفى الحكمة و الموعظه\r\n هژير به خرد داند كه دهر دار فناست * هرآن بنا كه فنا راست جمله رنج و عنا است\r\nبه خواب ماند گيتى به صورت و به صفت * بدين حديث كه رانديم عقل و شرع گواست\r\nچنان كه شب همه خواب و صباح بيداريست * حيات قوم همه نوم و مرگ اصل بقاست\r\nاگر جهان نه سپنج است پس كجا شده‌اند * همان شهان كه ازيشان به غير نام هباست\r\nخردپژوه شناسد كه اين جهان فانيست * نمود بىبود است آنچه صورت دنياست\r\nگذشته را بشنيديم و بوده امروز * ولى ندانم هرچ آنكه حاصل فرداست\r\nكجا شدند بزرگان دين و دانش و عدل * كه اسمشان همه سيمرغ و جسمشان عنقاست\r\nحديث من همه از حكمت است و مغفرتست * نه كذب و فريه كه آن شيوه شيمهء شعر است \r\n\r\n","description":"","footnote":"","page_name":" 1804 ","page_number":364},
  {"content":"\r\n\r\n مرا به شعر ستودن ز بعد پنجه و پنج * نه از قواعد انصاف نز طريق صفاست\r\nهمه بديدم هرچ آن به دهر غث و سمين * همه چشيدم هرچ آن به جسم رنج و شفا است\r\nنه مردم است هرآن رستنى كه آن بىروح * نه آدميست هرآن طوطيى كه آن گوياست\r\nبه ذات خويش همى آفتاب پا شد نور * نه خصميش به سهيل و نه ياريش به سهاست\r\nمرا هدايت در جمله كشور خوارزم * يكى رفيق دل‌آساى و آن نسيم صباست\r\nفرستمش عجب ار سوى رى ز بهر پيام * نكرده ترك رفيقى هرآن‌كه او تنهاست \r\n\r\nدر نعت حضرت رسول خاتم الانبياء ( ص )\r\n هيچ دانى كز آنچه موجود است * گردش چرخ را چه مقصود است\r\nراست پرسى پى وجود وى است * غير انسان هرآنچه موجود است\r\nبىگمان بر فرشته دارد فضل * آدمى كش به رتبه مسجود است\r\nتا نگويى كه هركه را اين نام * خود به هر عهد شخص معهود است\r\nنام سيمرغ و كيميا بسيار * ذاتشان زين ميانه مفقود است\r\nنام بگذار نغمه‌اش بنيوش * هركه داود او نه داودست\r\nكمترين پايه اينكه آدم را * شاهد از هرچه هست مشهود است\r\nپست‌تر نظره اينكه در نظرش * عبد آيينه‌دار معبود است\r\nظل ممدود اوست هرچه جز اوست * كو خود از ذات ظل ممدود است\r\nاين‌چنين كس بجز محمد كيست * كه مقيم مقام محمود است\r\nذات او لجه‌اى كه حدش نيست * گرچه با بحر ذات محدود است\r\nهرچه جز اوست جمله دادهء اوست * علت جان و فطرت جود است\r\nگيتى از بهر ذات او آرى * غزنه خود نامور ز محمود است\r\nاى هدايت درين مديحه ترا * بس‌كه مجد و شرف به مجدود است\r\nدر ثناى محمد محمود * نظم دلكش به طرز مسعود است \r\n\r\nدر نصيحت و وعظ و حكمت و حقيقت\r\n بر عقل خويش هركو مفتون است * نى عاقلست و به خرد مجنونست \r\n\r\n","description":"","footnote":"","page_name":" 1805 ","page_number":365},
  {"content":"\r\n\r\n عقل ار بسنده بود رسل از چيست * بازى نه كار ايزد بىچونست\r\nمر زهر را به خيره مخوان ترياق * زهر است اينكه نامش افيونست\r\nمعنى چو جان و لفظ چنان چون جسم * معنى چو نار و لفظ چو كانونست\r\nويحك نه ساحر است مگر دنيا * هشيار شو كه بيهش مغبونست\r\nسحرش مخر فريب مخور زنهار * كاين لطف و مهر او همه وارونست\r\nمال جهان و اهل جهان بالقطع * اقطاع شيخ نجدى ملعونست\r\nهركس عزيز بوده ازو خوار است * هركو علا گزيده ازو دونست\r\nها خاك ازو به فرق كيومرث است * ها خار ازو به چشم فريدونست\r\nاين خاك توده را چو نكو بينى * هر ذره پر ز قارن و قارونست\r\nدر جزءجزء عالم جسمانى * چندين هزار اهرن و اهرونست\r\nهرچ آن ز خاك سرخ برون آيد * دلهاى رفتگان پر از خونست\r\nخاكست اينكه زر فريبنده است * آبست اينكه لؤلؤ مكنونست\r\nياقوت سرخ خون دل كوه است * كز تب ز چشمش آمد بيرونست\r\nصهباى ناب حيض عروس رز * واينجاش نام بادهء گلگونست\r\nدانى كه گل چرا بدمد از خاك * در گل ز بس‌كه گل‌رخ مدفونست\r\nچشم سپنديار بود بىنور * بررسته نرگسى كه به هامونست\r\nروح فراسياب بود نالان * پيوسته غرشى كه به جيحونست\r\nاين سنبل سيه خط پرويز است * وين بيد واژگون قد مجنونست\r\nدر خانقاه خاك به زانو سر * چندين هزار شبلى و ذوالنونست\r\nدر مصر روح و نفس دو صد فرعون * هر لحظه غرق موسى و هارونست\r\nچندين مگو كه دهر چنين چون شد * دايم چنين به دست كه اكنونست\r\nاز حكمت است شعر من اى نادان * ديگر مگو ز عالم غاوونست\r\nاين بهره‌ايست ايزدى اندر خلق * فيضى بزرگ و نغز و همايونست\r\nاز آدم است تا به كنون در دهر * اندر زمانه نظم نه ايدونست\r\nاز شاعران يونان گر پرسى * اوميرس است و ديگر سولونست \r\n\r\n","description":"","footnote":"","page_name":" 1806 ","page_number":366},
  {"content":"\r\n\r\n\r\nدر مدح و ستايش پادشاه عهد\r\n اى چو شب روز كرم در روزگارت * تا به شب بذل درم هر روز كارت\r\nاى كف شه زينهار از اين تطاول * رحمتى بر كان كه اندر زينهارت\r\nآن زيادتها كه از تخت سليمان * اندكى آمد ز عزم باد سارت\r\nوان كنايتها كه از سد سكندر * رمزكى آمد ز حزم استوارت\r\nهرچه اندر پرده آن بىپرده گردد * پرده بردارد ز در گر پيشكارت\r\nآورد رجعت عناصر زى عناصر * از تن گردنكشان در كارزارت\r\nحسرت كورش به گور اندر بسوزد * بيند ار بهرام گور اندر شكارت\r\nخجلت ظلمش روانش برفروزد * يابد ار نوشين‌روان در روز بارت\r\nخود نزار و پهلوى ملكت سمين زو * اى عجب از فعل شمشير نزارت\r\nبىقرار و داده كشور را قرارى * اى شگفت از كار رمح بىقرارت\r\nزحمت رويينه‌دز ديگر نديدى * ديدى ار رويينه‌تن اسفنديارت\r\nنيز زى زابل نگشتى باز رستم * كابلى خنجر چو بودى در كنارت\r\nبگذرد از سينهء خارا چو خارا * چون بجنبد خنجر خارا گذارت\r\nره سپارد طاير جانها چو طاير * چون بپرد ناوك گردون سپارت\r\nشير گردون حيلت روباهى آرد * حمله چون بيند ز گرز گاوسارت\r\nده تن ار يك‌بار پيش صارم آرى * بارها حاجت نيفتد بر دو بارت\r\nاى عجب تركت سوارى يك نماند * وز يكى ضرب تو بنمايد چهارت\r\nعدت اعدا فزايد برميارش * كاتشى افتد به تيغ آبدارت \r\n\r\nدر صفت بهار و رياحين و تخلص به مدح ممدوح\r\n گويى كه كوه طبع سمندر گرفته است * كز لاله جاى در دل آذر گرفته است\r\nآن مرغ زندباف مگر مؤبديست راست * كاستاو زند و پا زند از سر گرفته است\r\nبر سورى است سارى بنشسته در چمن * يا هندويى است جاى بر اخگر گرفته است\r\nدورويه گل نظر كن در طرف بوستان * هر روى او جمالى ديگر گرفته است \r\n\r\n","description":"","footnote":"","page_name":" 1807 ","page_number":367},
  {"content":"\r\n\r\n رويى نشان ز چهرهء عاشق ربوده است * رويى اثر ز طلعت دلبر گرفته است\r\nيا زرگرى بديع به اظهار صنعتش * برگى ز زردگل را در زر گرفته است\r\nيا همچو اقچه‌ايست برو سكه نازده * روى دگرش رنگ معصفر گرفته است\r\nاز ابر چرخ خرقهء ادكن نموده لبس * وز سبزه دشت سدرهء عبقر گرفته است\r\nرنگ بنفشه بنگر و تصوير كن چنانك * گردى ز نيل ديبه اخضر گرفته است\r\nدر لاله آن سياهى پندار فى المثل * مشكى كه جاى در دل مجمر گرفته است\r\nدوديست زير آذر و آذر فراز آن * دود ارچه جاى بر سر آذر گرفته است\r\nآن نسترن پر از گل چونان كه شاهدى * كافورگونه بر سر چادر گرفته است\r\nآن گلبن گل سرخ اشكفته سربه‌سر * طاووس‌مست در به چمن پر گرفته است\r\nدر فصلى اين‌چنين كسى از دهر برده بهر * كز دست سبحه داده و ساغر گرفته است\r\nباغى به طرف راغى او را كه عارضش * از باده رنگ لالهء احمر گرفته است\r\nساده پرند و سوده عقيق آن رخ و لبان * وز اين دو رشوه از گل و شكر گرفته است\r\nاز مشك ناب مارى بر مه فكنده است * وز سيم صاف نارى بر برگرفته است\r\nابر و كمان و زلف كمند و به چشم مست * تركى كجا ز مژگان خنجر گرفته است \r\n\r\nدر مدح سلطان السلاطين شاهنشاه عهد ناصر الدّين شاه قاجار\r\n ها فصل بهار است و چمن رشك بهار است * يا چهرنگار است كش اين نقش و نگار است\r\nاطفال ربيعى همه را نشو طبيعى * يك دايهء زنگىشان و اطفال هزار است\r\nاز مادر زنگى نزهد بچهء رومى * او هندى و رومى بچگانش به قطار است\r\nزى سرو و چنار و دگر اشجار نظر كن * وان گونه و آن جامه كه در سرو و چنار است\r\nديباى مخضر همه را بر به سر و بر * سادات نيند اينان اين خود چه شعار است\r\nآن ياسمن زرد نگر پهلوى نستر * گويى كه يكى عاشق پهلوى نگار است\r\nآن سرخ‌گل سورى سورافزا را بين * گويى رخ تركان كش و تنگ حصار است\r\nآن سنبل و آن سوسن و آن خيرى مشكين * مشك تبت و خلخ و چين است و تتار است \r\n\r\n","description":"","footnote":"","page_name":" 1808 ","page_number":368},
  {"content":"\r\n\r\n تشبيه دگر جويى اگر منت بگويم * چون طره و چون گونه و چون خط عذار است\r\nآن ناربن و آن گل نارش نگر از دور * كاين نخلهء طور آمد وان شعلهء نار است\r\nآن رسته بنفشه طبرى در به لب جوى * مانا چو خط لاله‌رخان غاليه‌بار است\r\nآن شاه سپرغم بين نزديك خجسته * كاين طره و آن ديدهء تركان خمار است\r\nزيباكلكى دلكش و دوروست به هر سو * يكروى چو خمر است و دگر زر عيار است\r\nگويى رخ گلگون بتى مست به مستى * بر زردرخ عاشق دلخسته زار است\r\nآن ژاله كه بنشسته بر آن سرخ‌گل تر * وه‌وه كف باده است كه بر روى عقار است\r\nآن قطره باران كه بريزد ز سر شاخ * سلكى مگر از لؤلؤ بر عود قمار است\r\nرخشنده گل نار به روزى كه بود ابر * گويى كه به شب هر طرفى مشعله‌دار است\r\nاين‌ها همه گردند بدان تا به‌سوى باغ * بگرايد شاهى كه فر و فخر تبار است \r\n\r\nقصيده مردف به رديف\r\n ببيند ار لبت اى ترك دل‌ستان ياقوت * چو كهربا شود از رشك آن بكان ياقوت\r\nكنم چو لعل تو را نسبتى بدان از شرم * به رنگ زردتر آيد ز زعفران ياقوت\r\nدل ضعيف مرا نوشى از لب تو دواست * بلى علاج كند ضعف ناتوان ياقوت\r\nچو بنگرم لب‌ودندانت را كنم حيرت * گرفته لؤلؤ ناسفته در ميان ياقوت\r\nبه بحر مظلم اندر جزيره ايست به شرق * كز آن به نيروى خور مىشود عيان ياقوت\r\nيقين بدزدد خورشيد رنگ لعل ترا * و گرنه رنگ دهد از كجا بدان ياقوت\r\nكنون كه دهر جوان گشته همچو دولت شاه * بكش ز ساغر بر روى اين جوان ياقوت\r\nچو پرنيانى خضر است دشت وز لاله * بدوختند بر آن سبز پرنيان ياقوت\r\nكنون دو گوهر تابان ببايد اندر بزم * كه باغ راست بسى درو بيكران ياقوت\r\nيكى به كانون افروخته بدان قانون * كه جمع سازى وقتى به ناردان ياقوت\r\nيكى به خم در ياقوت‌رنگ و در ساغر * چنان گداخته گرديده و روان ياقوت\r\nكنند اين دو همى رنگ سرخ و جز اين دو * نديده‌ام كه كند خيرى ارغوان ياقوت \r\n\r\n","description":"","footnote":"","page_name":" 1809 ","page_number":369},
  {"content":"\r\n\r\n\r\nو له\r\n دردها مشعله است و غم دود است * مرگ آتش‌زنه است و تن پود است\r\nچونكه پيرى رسد مهيا باش * يعنى اى خواجه گاه بدرود است\r\nبه خرد روحها بقا يابد * نه به جسمى كه رنج فرسود است\r\nگرچه نابود مىشود تن مرد * روح چون بخرد است با بود است\r\nآدمى جان و هستى است و خرد * تن دنى كودنى پر از كود است\r\nمعنى آدمى نه صورت اوست * كاين يكى شعله وان دگر دود است\r\nبىثمر اين و با ثمر دگرى * اين يكى بيد و آن دگر تود است\r\nشكل آدم كجا بود آدم * برگ امرود كى چو امرود است\r\nآنكه جان و تنش ز لطف يكيست * كامل الذات و معنى بود است\r\nعلى عالى است و از اعلى * نام او مشتق است و مأخوذ است \r\n\r\nكنترل بهاريه و تخلص به مدحت حضرت سلطان\r\n گرنه شمر با شمال بر سر كين است * گاه ملاقاتش از چه چين به جبين است\r\nپيچ‌وخم جعدهاى زنگيش از چيست * گرچه به صورت چو روى لعبت چين است\r\nصيد سمك را بر آب كس شبك افكند * بر سر آب ار نه از چه اين‌همه چين است\r\nفصل بهار است و باد غاليه بار است * يا گذرش از دو زلف غاليه گين است\r\nحاملهء گوهر است ابر و ازيرا * حامله‌آسا ز درد زه به جنين است\r\nسايد هر لحظه‌اش شكم به سر سرو * بنگر كز حمل تا چه مايه به طين است\r\nليك چه هولش رسيده است ندانم * كآنچه فتد زو رسيده نيست جنين است\r\nگويى خود را بباخت تا كه نظر كرد * كش پسر زال با كمان به كمين است\r\nبر طرف كوه تا كه قوس قزح ديد * اشك‌فشانش دو چشم حادثه‌بين است\r\nلالهء پرژاله را نگر كه تو گويى * ساغر ياقوت پر ز در ثمين است\r\nسنبل و گل را به هم ببين كه بگويى * طره و روى نگار زهره‌جبين است\r\nچندان باريد از آسمان كه توان گفت * ابر نه دست خدايگان زمين است \r\n\r\n","description":"","footnote":"","page_name":" 1810 ","page_number":370},
  {"content":"\r\n\r\n نام حسامش مبر كه سد سديد است * ياد خيامش مكن كه حصن حصين است\r\nگرد سمندش متن كه كوه گرانست * دم ز كمندش مزن كه حبل متين است\r\nاز نسب او مجو كه پور پشنگ است * وز حسب او مگو كه باب پشين است\r\nچرخش از تيغ تيز بوده جبانست * مهرش بر خاك راه سوده جبين است\r\nچونكه به خصمش شتاب بادبزانست * چونكه بر اسبش درنگ مهر بزين است\r\nچرخ و سپر چون به بازوانش كمانست * شير و شرر چون به پهلوانش كين است\r\nزو دو تن آسوده درد و جاى توان يافت * جاى چو ناوردگاهش از در كين است\r\nاز نظر عام آنكه جسته جنانست * در شكم مام آنكه مانده جنين است\r\nاهل وغا گور و او چو شير سياه است * فوج عدو كبك و او چو باز خشين است \r\n\r\nدر مدح قطب السلاطين محمد شاه قاجار ثانى نور الله مرقده\r\n محمد شه اى توسن چرخ رامت * همه پويهء او به وفق مرامت\r\nبدان‌سان كه رايض كند رام توسن * شد اين توسن از رايض بخت رامت\r\nبه هر سو كه خواهيش فرما اشارت * كه خوش نرم و رام است زير لگامت\r\nاگر يك‌نفس سركشى پيشه آرد * ادب يابد البتّه در خم خامت\r\nو گر بخت بد بيش ازين است خصمش * نگاهى به الماس فيروزه فامت\r\nبدين نيز گر از خطا باز نايد * يكى برق از آن آتش‌افشان حسامت\r\nسپهرم همى دست بوسد به خوارى * چو خواهم تشبه نمودن خيامت\r\nبهشتم همى لابه آرد به زارى * چو خواهم تصور نمودن مقامت\r\nشود در صدف آب لولو دگر ره * چو لؤلؤ فشانى ز شرم كلامت\r\nدگرباره در ناف آهو شود خون * اگر بشنود نافه در چين پيامت\r\nسلامت زند خيمه بيرون گيتى * تساهل كند گر جهان در سلامت\r\nقيامت كند جلوه در صحن گردون * تكاهل كند گر فلك در قيامت\r\nدهد خاك خاصيت آب حيوان * عليلى فروگيردش گر ز كامت\r\nنهد ناز كيفيت باد عيسى * خليلى درون آيدش گر بنامت \r\n\r\n","description":"","footnote":"","page_name":" 1811 ","page_number":371},
  {"content":"\r\n\r\n زهى برق جانسوز خسرو چه تيغى * كه از سينهء خصم شايد نيامت\r\nخهى تير دل‌دوز دارا چه شيرى * كه از چشم بدخواه بايد كنامت \r\n\r\nدر نصيحت و موعظه و مدح حضرت امير المؤمنين على بن ابى طالب\r\n هركه بر عمر و جاه مغرور است * گوش او كر و چشم او كور است\r\nعمر برفى رقيق را ماند * كه بر او آفتاب با حور است\r\nجاه پيكى كه هركجا آسود * دم ديگر به پويه مأمور است\r\nمرد عاقل اگر به كار جهان * نكند التفات معذور است\r\nكاين جهان ديو خانه‌ايست كز او * جم غمين است و ديو مسرور است\r\nحاجت شرح نيست مكرش را * مكرهاى زمانه مشهور است\r\nگور اگر در كمند بهرامى است * باز بهرام نيز در گور است\r\nمور اگر طعمه خواستى از جم * باز جم نيز طعمهء مور است\r\nبيشتر از لعاب گرمى نيست * گرچه اين اطلس است و سيفور است\r\nزر به تحقيق خاك زردى بود * اگرش عزتيست از زور است\r\nعين نور است اينكه آن نار است * عين نار است اينكه آن نور است\r\nهست آب و گل اين سلالهء نال * گر ز پنجاب و گر ز لوهور است\r\nو آنكه آن را عسل همىخوانى * فضلات لعاب زنبور است\r\nگرمى و سرديى ز جذب سلوك * معنى زنجبيل و كافور است\r\nحاجت انتظار محشر نيست * دم‌به‌دم حشر و نفخهء صور است\r\nهركه ديدار جو است همچو كليم * دل او را تجلى طور است\r\nبه نهايت چو دررسى نگرى * هركه آن ذاكر است مذكور است\r\nچون مصور شود عبادت تو * اين يكى خلد و وان دگر حور است\r\nلاجرم حاصل تو است قصور * چون بدان همت تو مقصور است\r\nگر بجز حق مؤثرى بينى * ديدهء بينش تو رنجور است\r\nجهد كن جهد تا كه دريابى * كاين جهان گنج و عشق گنجور است \r\n\r\n","description":"","footnote":"","page_name":" 1812 ","page_number":372},
  {"content":"\r\n\r\n عشق نامرد را نمايد مرد * بر عنن چاره خود سقنقور است\r\nعشق نور ولايت علويست * جاى آن كى قلوب ديجور است \r\n\r\nدر مدح پادشاه مغفور مبرور محمد شاه قاجار نور الله مضجعه\r\n سياه ساج تو را بر كنار سيمين عاج * هرآن‌كه ديد شود روز روشنش شب داج\r\nدلت به رنگ دو زلف و تنت به رنگ دو روى * رخت سپيد چو عاج و دلت سياه چو ساج\r\nاگرنه خرمن سيماب آن سرين سيمين * چوا چو خرمن سيماب دم‌به‌دم رجراج\r\nرخت به خوبى ديباج وان خط مشكين * چو گرد مشكى بنشسته گرد آن ديباج\r\nرخ تو و رخ من همچو لاله است و زرير * دل تو و دل من همچو صخره است و زجاج\r\nتو راست طره چو چنگال بازو هست مرا * دلى اسير به چنگال زاغ چون دراج\r\nصليب زلف تو را گر مسيحيان نگرند * به جاى خاج پرستند و بشكنند آن خاج\r\nابو المظفر فخر جهان محمد شاه * كه كار شرع محمد ازو گرفته رواج\r\nسپرده جزيه به گرگانش والى گرگانج * بسوده ديده به طمغاش خسرو طمغاج\r\nدر آن زمان كه قضا را لب امل بسام * در آن زمين كه قدر رايم اجل مواج\r\nز هول طبل بدنهاد بلرزه از طبال * ز بانگ سنج روانها به رعشه از سناج\r\nدريده تير ز پهلوى پهلوان اعصاب * بريده تيغ ز حلقوم سركشان ادواج\r\nز بانگ كوس كه هزمان به چرخ گشته بلند * به بطن مادركان چشم كودكان شده كاج\r\nزمين ز بس‌كه به خون يلان درآغشته * نسيج حمرى گسترده گوييا نساج\r\nمبارزان دلاور به پيش شه باشند * چو پيش شير قوىپنجه روز حمله رجاج\r\nحديث طبع من و طبع همگنان باشد * حديث عذب فرات و نظير ملح اجاج\r\nسخن كه گفت تواند چو من به هر شيوه * گرو كه برد تواند به بازى از لجلاج\r\nبه صورت ار چو من آيد كسى چو من نايد * كجا چو مشعل خورشيد شعله وهاج\r\nعجب كه آب شط آيد به طعم چون كوثر * عجب كه پاى بط آيد به ذوق چون ريباج \r\n\r\n","description":"","footnote":"","page_name":" 1813 ","page_number":373},
  {"content":"\r\n\r\n\r\nدر حقايق و معارف و نعت حضرت خواجهء كاينات\r\n زين نگارشها كه بر اين سقف ازرق كرده‌اند * بر محقق قدرت حق را محقق كرده‌اند\r\nاندرين شطرنج رنج و نرد درد اين مهره‌ها * نز پى نظاره هر مرد احمق كرده‌اند\r\nتا رخ صد شاه پيل‌افكن رسد بر خاك عجز * ثابت و سيار را چون اسب و بيدق كرده‌اند\r\nبيكران بحريست چرخ نيلگون كاندر صفت * فى المثل آن بحر را گويى معلق كرده‌اند\r\nاختران را در تكش سيمين صدفها ساختند * ماه نو را بر سرش سيمينه زورق كرده‌اند\r\nپنبه‌زارى سبز را ماند فلك هر شب به شكل * كز نجوم آن را پر از بشكفته جوزق كرده‌اند\r\nيا مگر نرديست كش سيمين و زرين مهره‌هاست * صفحه آن نرد از نيلى ستبرق كرده‌اند\r\nمهره‌هاى او همى ساكن نمىگردد دمى * راست گويى خلقت آنان ز زيبق كرده‌اند\r\nماه نو چون در شفق پيدا شود گويى درست * هست جامى كاندر آن خمر مروق كرده‌اند\r\nتا نپندارى كه بر بازيچه اين نيلىحصار * يا به ناواجب به گردش ژرف خندق كرده‌اند\r\nهفت صعلوك مدبر را به هاروتى روان * روز و شب بى جا بهشت و چار جوسق كرده‌اند\r\nگرچه حكمتهاى پنهان برفروز از فهم ماست * هم به فهم رازها ما را موفق كرده‌اند \r\n\r\n","description":"","footnote":"","page_name":" 1814 ","page_number":374},
  {"content":"\r\n\r\n گر به معنى روى آرى جامع زير و زبر * آدم خاكيست كاو را صورة الحق كرده‌اند\r\nآدم ار در صورت آمد اسبق از احمد ولى * معنى او را بر آدم بس‌كه اسبق كرده‌اند\r\nبوده آدم خود به قيد آب و گل كان شاه را * تختگاه خسروى از نور مطلق كرده‌اند\r\nاز شجر مقصد ثمر باشد نه خود ذات شجر * از براى شخص ما تركيب قرطق كرده‌اند \r\n\r\nدر تشبيبات و تشبيهات و مديح سلطان عهد خلد الله سلطانه\r\n كمانى در خم آورده كمندى پر ز چين دارد * ندانم با كه ترك من دگر آهنگ كين دارد\r\nچو ديگر غازيان نبود كمان او كمند او * كمان قيرگون دارد كمند عنبرين دارد\r\nكمان قيرگون او مكان بر فرق مه گيرد * كمند عنبرين او نشان از مشك چين دارد\r\nيكى سر بر كنار توده مشك ختا بنهد * يكى جا در ميان روضه خلد برين دارد\r\nنه تنها ترك تركش بند من در قتل مسكينان * كمانى آن‌چنان با خود كمندى اين‌چنين دارد\r\nدو صف تركان تيرانداز خنجربند با دشنه * مهيا پيش چشم از بهر غارت در كمين دارد\r\nدو مشكين آهوى مست است خنجر زن به حكم او * كه هريك زان دو آهو كشته صد شير عرين دارد \r\n\r\n","description":"","footnote":"","page_name":" 1815 ","page_number":375},
  {"content":"\r\n\r\n دو خفتان‌پوش چينى در بر آن آهوان بينى * كه خفتانهاى هريك پيچ و چينى دلگزين دارد\r\nيكى حقه است از لعلش كه قفل آن راست از زمرد * در آن سى و دو در شاهوار بىقرين دارد\r\nچو خاموش از سخن لعلش در آن درها گمان افتد * چو اندر گفتن آيد هركس آن درها يقين دارد\r\nعجايب بين كه در آن حقه پر در يكى چشمه * ز شهد ناب پر چون چشمه ماء معين دارد\r\nعجب‌تر آنكه در آن چشمه كاب آن بود نوشين * يكى ماهى مرجان رنگ گفتارآفرين دارد\r\nفرود حقه لعلى ز سيمش گويى آويزان * كه دو چوگان ز قير اندر يسار و در يمين دارد\r\nسر چوگان سلطانست گويى زير گوى او * چو در ميدان بازى اسب تازى زير زين دارد\r\nفلك فيروزه‌گون شد تا نگين خاتمش گردد * كيش روى نگين گيرد كه در زير نگين دارد\r\nكمانش اژدرى كابستن ماران پرنده * چو بر اعدا برد حمله ز درد زه حنين دارد\r\nچرا فرزندهاى خويش را دور افكند از خود * كه هر مادر محبت با بنات و با بنين دارد\r\nكسى ديد است كز اژدر چنان پرنده مار آيد * كه هر مارى گذر از درعهاى آهنين دارد \r\n\r\nدر مدحت سلطان السلاطين شاهنشاه عهد سلطان ناصر الدّين پادشاه\r\n ز سوده دوده شد اين قبه ز دوده كبود * بلى كبود شود قبه ز دوده ز دود \r\n\r\n","description":"","footnote":"","page_name":" 1816 ","page_number":376},
  {"content":"\r\n\r\n شگفت بين كه برآيد فراز دود آتش * هميشه گرچه برآيد فراز آتش دود\r\nدرخش هردم از ابر برزند پرتو * و زو درخشد در تيره‌شب فراز و فرود\r\nهمى تو گويى آتش‌پرست هندوى چند * نشسته باد بر آتش دهند زودازود\r\nز باد ابر سيه همچو قبهء جنبان * كه فى المثل به هوا برد كركس نمرود\r\nو يا تو گويى صندوق موسى است به نيل * درونش روشن نور و برونش قيراندود\r\nمگر كه باد بزان ابرهه است و ابر چو پيل * هوا حرم كه بخواهد به پاى پيلش سود\r\nچو برق بيش فروزد سيه‌تر آيد ابر * ز تف آتش گويى مگر فلك بر هود\r\nهمىفروزد از تيره‌ابر روشن برق * چو روز خيبر تيغ على ز فرق جهود\r\nدرون ابر سيه گه‌گهى بتابد ماه * چنان كه كشتى سيمين به روى آب كبود\r\nبه شك فتاد و گمان برد نفخهء صور است * هرآن ملك به فلك ز آسمان غريو شنود\r\nچو چاه بيژن تاريك بنگرم گيتى * در اين‌چنين چه روشن‌دلى چگونه غنود\r\nالا بيفروز امشب به گرد چه آتش * كه تهمتن رسد از راه و هفتخوان پيمود\r\nكدام آتش آن آتشى كه چون آبست * در او نه خار و نه خاشاك و نه شرار و نه دود\r\nبه خم بمانده چو فرزانه مرد يونانى * ز خم برآمده و داده بخردان را سود\r\nهمه ز مردى در طبع داده فعل و اثر * همه ز حكمت با مرد كرده گفت‌وشنود\r\nچو ريخت از لب خم سرخ گشت خم تا پاى * ز كوه گفتى آيد فرود خون فرود\r\nبرنگ خرمن گل ديد تشت از آن دهقان * از آن سپس كه به پالاونش دوره پالود\r\nگهش ز راه مثل خرمن شقيق بخواند * گهش ز روى صفت تودهء عقيق سرود\r\nگه از پرستش آن راه زردهشت گزيد * گه از ستايش آن رسم جمشيد ستود\r\nهمى تو گفتى خون سياوش است به طشت * و يا به منقل رخشنده آتشست بتود\r\nبه آزمون زندار دست كس بر آن پنجه‌اش * همىدرخشد چون دشنه‌هاى خون‌آلود\r\nچو بر لب آيد ناگاه رخ شود گلگون * چنان كه گويى كس چهره‌اش به عمد شخود\r\nبساتكين در مانا كه وشى حمريست * كه چونش درى گلگون بود چه تار و چه پود\r\nالا به من ده‌يك ساتكين كه نوش كنم * به ياد خسرو و خوانم به عمر شاه درود\r\nخجسته‌شاه جوان‌بخت ناصر الدّين شاه * كه خلق ايران زو خوش‌دلند و حق خوشنود \r\n\r\n","description":"","footnote":"","page_name":" 1817 ","page_number":377},
  {"content":"\r\n\r\n ز راى پيرش فرسوده چرخ پايد دير * اگرچه دير نپايد هرآنچه آن فرسود\r\nجهان خديوا هركس چو بنده مىنشود * نه رودكى شود آن كور كونو از درود\r\nنه هر شريرى پور آورد چو قارن راد * نه هر ضريرى نغز آورد چو يوسف رود\r\nچه فرقها است ز غولى كه فى المثل حنظل * به دست او دو و در دست امردى امرود\r\nچه پايها است ز افيون تلخ كش گيرند * ز خصم و ز لب شيرين دوست شفتالود\r\nروان چنگ‌زن ترمدى ز من شد شاد * كه او به عهد كهن نظمى اين‌چنين فرمود\r\nهدايت از چه پس از عنصرى و فرخى است * به فر مدح تو مانند او نه هست و نه بود\r\nبسا سواران چوگان به كف درين پهنه * درآمدند و از آن جمله گوى بنده ربود\r\nاگر مفاخرتى رفت در ميان سخن * سخن‌شناس سخنگو نداردم ماخوذ \r\n\r\nو له ايضا\r\n ارديبهشت ماه فراز آمد * هنگام سور و رامش و ناز آمد\r\nدل مرده بود و ايدون شد زنده * گل رفته بود و اينك بازآمد\r\nآن پير ابلق شب و روز دى * برناه گشت و در تك و تاز آمد\r\nآن زردديبهى كه به تشرين بود * گلرنگ گشت و لعل طراز آمد\r\nگرگينه اشترى كه جهازش خورد * خوش‌خوش چريد سوى جهاز آمد\r\nفرسوده تن بزى كه پس اغنام * فربى شد و به گله نهاز آمد \r\n\r\nدر نصيحت و حكمت و موعظه\r\n مرا ز گردون در دل همى شگفت آيد * كه غير خود را فرسايد و نفرسايد\r\nشگرف بحرى بينم سپهر را كه به موج * نگردد اندك و زو بحرها به موج آيد\r\nجهان چو لؤلؤى پيريست كز براى فريب * همى چو برنا هر لحظه رخ بيارايد\r\nجهانيان همه چون مردمان شاهدباز * كه هر تنى بزنى دامنى بيالايد\r\nجهان به غنج و دلال و به حسن روى و جمال * ز آبروى همه پشتشان بپالايد\r\nكنند چونكه زناشوىوار آميزش * عيان بود كه چه فرزندهايشان زايد \r\n\r\n","description":"","footnote":"","page_name":" 1818 ","page_number":378},
  {"content":"\r\n\r\n دريغ هستى ماكش حجاب پستى ما * سوس مهراكو سوى ابر بگرايد\r\nچرا حقيقت مادر مجاز ماست نهان * كس از گل رخ خورشيد مىنيندايد\r\nفسوس روح كه بىنور شد ز تارى نفس * كه گفت نور نكاهد ز مه چو سگ لايد\r\nخوشست تن را لذات حسى ار ماند * نكوست ما را عيش جهانى ار پايد\r\nجهان و نعمت او نرم مار رنگينى است * به زهر قهر اگر خلق را بنگزايد\r\nولى دريغا كاين مار مارگيران را * ز لوح هستى نام وجود بزدايد\r\nفراسيابا چون رستمى به بيژن يار * تو را به توران خواب گران نمىشايد\r\nز خواب غفلت گردد از دلت بيدار * خيال رستمت از ديده خواب بربايد\r\nشدى چو پير ببايدت رفت از گيتى * كه باغبان باغ از كهنه شاخ پيرايد\r\nدلا مبند به گيتى خيال آسايش * دلى نبينم من كز جهان بياسايد\r\nهلال ناخن گردد از آن به هر سر ماه * كه چرخ ازين ناخن چهر خويش بشخايد\r\nتو را گمان كه فلك بر تو چيره لا و اللّه * هم آسياى فلك عاقبت فروسايد\r\nبه سردرآيد اين تندسير اشهب‌چرخ * پس از من و تو اگر چند ره بپيمايد\r\nسخن بپايد از هرچه هست در گيتى * هم از سخن به جهان نام خسروان پايد \r\n\r\nو له ايضا\r\n به گاه خردى كاغاز عهد خاقان بود * مرا ولادت در مرز رى به تهران بود\r\nبه فارس برد مرا سايق قضا و قدر * همه حطام و فطامم در آن شبستان بود\r\nبه ملك فارس مرا نزد خسروان يك قرن * اگر نبود فزونى كمى نه ز اقران بود\r\nاگرچه عهد جوانى و لهو بود و شباب * دلم به دانا خرم تنم به نادان بود\r\nبه حكم گردش گردون و اقتضاى زمان * گهيم خاطر خرسند و گاه پژمان بود\r\nفزونم از همه حالات بود حالت عشق * هواى فطرى نى از هواى خذلان بود\r\nبه خم زلف چو چوگان دلبران پيوست * دلم تپنده چو گويى به خم چوگان بود\r\nهميشه ميلم با زلفكان ژوليده * هماره عشقم بر چشمكان فتان بود\r\nپس از دو پانزده سال آمدم به رى وقتى * كه خود محمد شه پادشاه ايران بود \r\n\r\n","description":"","footnote":"","page_name":" 1819 ","page_number":379},
  {"content":"\r\n\r\n به بنده تربيت پور خود حواله نمود * دو پنج سالم شهزاده زيب دامان بود\r\nز بعد آن شه دوران ناصر الدّين شاه * كه هم ز مهد وليعهد شاه دوران بود\r\nپس از سفارت خوارزم نظم دار فنون * به من حوالت از آن شهريار ذىشأن بود\r\nبه نظم و نثر بنامش نگاشتم دفتر * اگرچه مدح ويم زيب و زين ديوان بود \r\n\r\nدر مدح خاقان صاحبقران فتحعلى شاه قاجار نور الله مضجعه\r\n هركه اندر پاى خاقان سر گذارد * شايد ار پا بر سر قيصر گذارد\r\nباد لطفش گر وزد بر خاك دوزخ * آب حيوان دردم آذر گذارد\r\nنار قهرش گر دمد بر باغ جنت * تف نيران در دل كوثر گذارد\r\nبگذرد محور ز خاك ار شه ز حلمش * ذره‌اى بر گنبد اخضر گذارد\r\nهمسر خاك آيد آرى كوره را كس * چون فراز لاشه لاغر گذارد\r\nتاج از سلطان قسطنطين ستاند * باج بر داراى كالنجر گذارد\r\nشاره اندر بازوى برزو ببندد * موزه اندر گردن نوذر گذارد\r\nدردها بر جان گيونيو بنهد * بندها بر بال زال زر گذارد\r\nميخ خرگه در دل كيوان بكوبد * بيخ درگه بر سر محور گذارد\r\nسنگها بر جام كيخسرو بريزد * ننگها بر نام اسكندر گذارد\r\nبا خرد گفتم كه گردون از چه هر شب * بيضه چون ققنس به خاكستر گذارد\r\nراست پندارى كه بر نطعى ز اكسون * رادمرد گوهرى گوهر گذارد\r\nنيلگون نردى به سيمين مهره مشحون * پيش چون نراد بازيگر گذارد\r\nمهره‌هايش را ز سعد و نحس بنهد * كعبتينش را ز ماه و خور گذارد\r\nگفت زان رو تاز شش‌سو خصم شه را * مهرهء اميد در شش‌در گذارد\r\nيا پى آن تا خروس همت شه * جمله اين گاورس در ژاغر گذارد\r\nيا به جذب خاطر شه چهر خود را * خالها چون شاهدى دلبر گذارد\r\nيا به منع آفت عين الكمالش * هر شب اين اسپند در مجمر گذارد \r\n\r\n","description":"","footnote":"","page_name":" 1820 ","page_number":380},
  {"content":"\r\n\r\n\r\nدر مدحت شاهنشاه عهد سلطان ناصر الدّين پادشاه ابد الله سلطانه\r\n درين فصل كنجى مكان كرد بايد * در آن كنج گنجى نهان كرد بايد\r\nز رود و سرود و نگار و نى و مى * يكى گنجكى شايگان كرد بايد\r\nبرين ابر بارندهء آسمانگون * زمين را برين آسمان كرد بايد\r\nز عكس مى و آذر چهر جانان * بهارى درين مهرگان كرد بايد\r\nبدان ناردان فلك شكل تابان * همى نار چون ناردان كرد بايد\r\nپر از زعفران كرد گيتى چو بستان * ز مى بزم پرارغوان كرد بايد\r\nاگر برف بارد تحرك كه يا رد * به مى هرچه دارد رهان كرد بايد\r\nپى آتش آب و آب چو آتش * گذر سوى دير مغان كرد بايد\r\nبه پاى خم ار ره دهندت چو مرغى * اگر زيركى آشيان كرد بايد\r\nقدح را ز لرزنده آب چو آذر * به شكل سهيل يمان كرد بايد\r\nچو سرخوش شد از باده دلدار ساده * به عياريش مهربان كرد بايد\r\nسبك‌دست مستانه از بهر بازى * در آن طرهء سرگران كرد بايد\r\nگه از سينه آهى برآورد بايد * گه از ديده اشكى روان كرد بايد\r\nنخستين ببايد لبش را مزيدن * به دلداريش امتحان كرد بايد\r\nچه بهتر به عاشق ز وصل نگارين * دل پير از آن جوان كرد بايد\r\nاز اين بهتر از عيش خواهى به مستى * مديح خديو جهان كرد بايد\r\nملك ناصر الدّين شه آن شاه غازى * كه ايثار او جسم و جان كرد بايد\r\nاگر بايدش كرد شايسته نامى * سليمان گيتىستان كرد بايد\r\nو گر كنيتى كرد بايدش شايان * شهنشاه صاحبقران كرد بايد\r\nز دادش اگر داد خواهى نشانى * كنايت ز نوشيروان كرد بايد\r\nز رزمش اگر گفت خواهى حديثى * سخن از يل سيستان كرد بايد\r\nبدين پارسى چامهء فرخجسته * صلت مر مرا اسپهان كرد بايد \r\n\r\nدر مدح پادشاه مغفور مبرور محمد شاه نور الله مرقده\r\n تا دلم در سر آن طرهء طرار بود * صعوه را ماند كاندر دهن مار بود \r\n\r\n","description":"","footnote":"","page_name":" 1821 ","page_number":381},
  {"content":"\r\n\r\n زلف بر روى درخشان تو آرى ماريست * كز بر آتش سوزنده نگونسار بود\r\nمار ضحاك شنيدم ز سران خوردى مغز * تو نه ضحاكى و مار تو جگرخوار بود\r\nباد جنباند تاتار سر زلف ترا * زير هر تارش صد نافهء تاتار بود\r\nدل مجروح مرا زلف تو بفزايد درد * واى مجروحى كاندر بر عطار بود\r\nآتشين چهر تو از زلف سيه مروحه‌ييست * كه به جنبش پى افروختن نار بود\r\nزلف و بالاى تو را هركس بيند گويد * هندوى دزدى آويخته از دار بود\r\nهركه با ياد سر زلف تو يك شب خسبد * صبح در بستر او مشك به خروار بود\r\nبچه ماند سر زلف تو به رويت دانى * سنبلى را كه برافتاده به گلنار بود\r\nتا دل مؤمن و كافر بكشد جانب خويش * گاه چون سبحه شود گاه چو زنار بود\r\nنو به نو شور جنون خيزدش از اين زنجير * رستن دل ز خم زلف تو دشوار بود\r\nغير چشمت كه زند راه دل اهل خرد * ديده كس مستى كو رهزن هشيار بود\r\nگر دل‌آزار بود نرگس مستت چه عجب * ترك خونريز چو شد مست دل‌آزار بود\r\nاز تو و چشم توام چشم وفادارى نيست * نادر افتد كه يكى ترك وفادار بود\r\nبا منت مهر و وفا هست ولى مهر كمى است * اين‌قدر مهر مرا هم ز تو بسيار بود\r\nحيرتى دارم چشم تو چرا بيمار است * كش مسيحى چو دو لعل تو پرستار بود\r\nمردم چشم تو در فتنه‌گرى مكارند * فتنه آرى صفت مردم مكار بود\r\nروى آيينه‌وشت ز آه دلم زنگ گرفت * خود چنين است رخى كاينه آثار بود\r\nخط پرگارى بر نقطه لعلت از چيست * دهن و خط نه‌ات از نقطه پرگار بود\r\nعقل از اين دايره در نقطهء حيرت محو است * كه لبت نقطه و خط دايره كردار بود\r\nمنبت زنگار ار معدن لاله است ترا * معدن لاله چرا منبت زنگار بود\r\nچيره شد هندى بر رومى و خود تا يك‌چند * در ميان دو سپه كينه و پيكار بود\r\nزلف آشفته شد از خط و فراموشش شد * كش ز صد دسته فزون لشكر جرار بود\r\nنى دو زلف و مژه و خط تو خود هندويند * صلح ايشان به شه هند پديدار بود\r\nبايد اين ملك نگه داشت ازين‌پس با تيغ * كه كمينگاه پر از زنگى غدار بود\r\nواى رخسار محجوب از آن مشكين‌خط * گويى اسلامى مغلوب ز كفار بود \r\n\r\n","description":"","footnote":"","page_name":" 1822 ","page_number":382},
  {"content":"\r\n\r\n نى خطا گفتم اسلام كجا مغلوبست * تا در اسلام شهنشاه جهاندار بود\r\nمعنى دين محمد همه گيتى گيرد * تا خدا يارمحمد شه قاجار بود \r\n\r\nدر شكايت از نكايت روزگار\r\n دانا به دهر خوار و حزين باشد * رسم جهان كه گفت جز اين باشد\r\nابناى دهر هركه درم دارد * دانندش آن‌چنان كه سمين باشد\r\nيا هر خزف كه در كفشان افتد * خوانندش آن گهر كه ثمين باشد\r\nبىمايه‌اى همال و قرين سازند * با آنكه بىهمال و قرين باشد\r\nمردم به صور تند چو مردم ليك * شير علم نه شير عرين باشد\r\nپرچين و چين و چين نه يكى معنى است * در لفظ گرچه هر دو سه چين باشد\r\nحاصل كه مرد به خرد كامل را * جز مرگ نيست آنچه گزين باشد\r\nآنكه پسند خاطر عام افتد * صاحب‌هنر كه زير زمين باشد\r\nمرد هنرشناس چو اينجا نيست * شايد كه در بهشت برين باشد\r\nافسانه‌ايست جمله گيتى ليك * پند آنكه را كه راى زرين باشد\r\nدنيا چو مىنپايد و باقى نيست * طوبى لك ار تو را سر دين باشد \r\n\r\nدر تأسف و تلهف از حال مشيب\r\n از عهد جوانى چو آورم ياد * بر مه كشم از چرخ پير فرياد\r\nبر ياد جوانيست حسرت پير * چون مرده كه از زندگى كند ياد\r\nسنگينى پيرى رسيد چون كوه * چستى و جوانى گذشت چون باد\r\nپيسه است كنون همچو بال عكه * پرى كه بدى تيره چون پر خاد\r\nخفته است كنون همچو شاخهء بيد * قدى كه بدى راست همچو شمشاد\r\nآوخ چه شد آن شاخ عشق‌پرور * آوخ چه شد آن كاخ عيش بنياد\r\nرخشان مى خلر به جام بلور * چون آذر سوزان به دير خراد\r\nدر چشمهء سيماب معدن لعل * در حقهء الماس كان بيجاد \r\n\r\n","description":"","footnote":"","page_name":" 1823 ","page_number":383},
  {"content":"\r\n\r\n هر بزمگه و ساقى سمن‌چهر * هر انجمن و لعبت پريزاد\r\nهم پيكر آن رشك نخل سيمين * هم قامت آن شرم سرو آزاد\r\nبر منظره‌ها روى زهره و ماه * در مجمره‌ها بوى عنبر و لاد\r\nدر بندگى نايب الاياله * با خواجگى دهر گشته معتاد\r\nداراى فلك فوج كامل راست * درياى گهر موج ذاخر راد\r\nسنبندهء سندان به نوك ناوك * برندهء آهن به تيغ پولاد\r\nدر فخر ازو صنع‌گاه صنعت * در وجد به دو روح وقت ايجاد\r\nيك‌ماهه به بينش چو سال‌خورده * يك هفته به دانش چو مرد هفتاد\r\nهم آدم اولاست در دم ديد * هم كسرى ثانيست درگه داد\r\nاى طبع تو يازان به روى بخشش * چونان كه به‌سوى عروس داماد\r\nخط تو دلكش عبارت تو * از چشمهء چشمم دو دجله بگشاد\r\nتو جاى به بغداد دارى و من * از چشمان بر خط شط بغداد\r\nاى خسرو خوبان به قصر شيرين * چون درنگرى جوى شير فرهاد\r\nزين ديده كه دو جوى خون گشاد است * در ياد تو يك‌لحظه ياد كن ياد \r\n\r\nدر بىثباتى حيات مستعار\r\n اى دل دايم فلك به كين بنماند * دور فلك سال و مه چنين بنماند\r\nمن نبگويم و ليك بخرد داند * خرمن و دهقان و خوشه‌چين بنماند\r\nزلزلهء صور چون به ولوله جنبد * چرخ بريزد ز هم زمين بنماند\r\nدر شكم امهات بهر نمونه * از به دو نيكو يكى جنين بنماند\r\nهرچه سروش و سروش بد همه ميرند * روضه و غلمان و حور عين بنماند\r\nبيشتر از نام نيك و از سخن نيك * هرچه بود نغز و دلنشين بنماند\r\nخواجهء زيرك چو رفت خواهد ازين دهر * حيف بود بر وى آفرين بنماند\r\nمعرفت كردگار ماند جاويد * هرچه جز از حبل او متين بنماند\r\nجمله جهان مستعار و فانى خوابست * غير جهانبان مستعين بنماند \r\n\r\n","description":"","footnote":"","page_name":" 1824 ","page_number":384},
  {"content":"\r\n\r\n گرچه بسى پويه آورد ولى آخر * رخش فلك دير زير زين بنماند\r\nخواجه چه آزاريم به دولت ايران * سلطنت روم و روس و چين بنماند \r\n\r\nدر مدح خاقان مغفور محمد شاه مبرور طاب ثراه\r\n شرار دوريت چون آتشم در جان فروريزد * همى با كهربا از جزع من مرجان فروريزد\r\nز عشق لعل چون رمان و چشم همچو باد امت * شگفتى نيست كز بادام من رمان فروريزد\r\nتو را تا مشك بر لاله مرا اشكى است چون ژاله * چو گيرد گرد مه هاله بلى باران فروريزد\r\nمرا شد تا شدم مايل به عشقت خون دل حاصل * كنون هر خون كه اندر دل مرا مژگان فروريزد\r\nغمت يار دل و دل‌خون و مىترسم كه چون گريم * غمت با دل ز راه ديدم در دامان فروريزد\r\nسحاب ديدهء من اين قدر كان درد مىگريد * سحاب آن قطره‌ها كى در مه نيسان فروريزد\r\nولى چشم من و نيسان گهر بارند اگر عمرى * كف شه يكدم از همت دو صد فروريزد\r\nزمردفام و آب ادام و افعىشكل و آتش‌دم * زمرد ديده كس كز آن همى مرجان فروريزد\r\nتعالى اللّه شهاب ديوسوز شه كه در هيجا * ز چرخ دولت و حشمت دو صد شيطان فروريزد\r\nمحمد شاه غازى خسرو ايران كه چون دستش * رسد بر تيغ دست از بازوى دستان فروريزد \r\n\r\n","description":"","footnote":"","page_name":" 1825 ","page_number":385},
  {"content":"\r\n\r\n نگردد جمع باهم آب و آتش اى عجب تيغش * پود چون چشمه كوثر كزو نيران فروريزد\r\nاجل را نام بدنامى امل را كام ناكامى * عطاردهاى بهرامى چو از كيوان فروريزد\r\nز چرخش چرخ در شيون ز تيرش تير پرويزن * ز چرخ تيرزن بر چرخ چون پيكان فروريزد\r\nمحمد چون سحاب فيض را بارندگى بخشد * فزون ز اصحاب لؤلؤ بر سر حسان فروريزد\r\nبلى حسان ثانى من تو سلطان محمد مخود * به من شايد كه جودت گوهرى شايان فروريزد\r\nبه فر مدحت دارا من آن مرد سخن‌آرا * كه كلكم عنبر سارا به بحر و كان فروريزد\r\nسزد كز شرم شعر من معزاى معزى را * ز كف كلك ظهير و صابر و قطران فروريزد\r\nدل‌وجانى ندارم لايق خدمت ولى كلمك * دمادم دل فروبارد پياپى جان فروريزد\r\nچنينم گرچه در منطق به مدحت ليك من اخرس * چسان كس جمله عالم در يكى انبان فروريزد \r\n\r\nدر صفت فصل بهار و مدح سلطان محمد شاه قاجار\r\n زين نفحه كه در دم شمال دارد * دهر از دم عيسى ملال دارد\r\nباز اين پدر سالخورد چونست * كاطفال چنين خردسال دارد\r\nبازش سپس پيرى از چه پور است * اين زال مگر طبع زال دارد\r\nخامش ز بدخشان كه لعل رخشان * همچون جبلش هر جبال دارد\r\nوز مدح عدن كم كه بيش از آن يم * هر برزن و كويى لآل دارد \r\n\r\n","description":"","footnote":"","page_name":" 1826 ","page_number":386},
  {"content":"\r\n\r\n چون خنجر و پيكان و بيد بركش * باغ ار نه به گردون جدال دارد\r\nباغى دگر اندر شمر توان يافت * آيينه‌اش ازبس صقال دارد\r\nدر پرده به چشم هزار غنچه * صد غمزه و غنج و دلال دارد\r\nصحرا كه چو كام غضنفرش نتن * نك نكهت ناف غزال دارد\r\nبستان كه چو صحن معصفرش چهر * ها گونه ديباج آل دارد\r\nگيتى به محلى است در نكويى * كز خلد كس آن را محال دارد\r\nزين بيش چه وصفش كه نسبتى كم * با خلق شه بىمثال دارد\r\nسلطان محمد صفت كه با خويش * نام نبى و خلق آل دارد\r\nانجم نه كه از شرم قدر او چرخ * بر رخ عرق انفعال دارد\r\nپرتو نه كه از رشك راى او مهر * بر چهره اثر ز اشتعال دارد\r\nوقتى كه جهان كوس چرخ پر غو * از طنطنه اتصال دارد\r\nگويى كه صماخ سپهر سيماب * ز آواى صهيل و صيال دارد\r\nداراى جم آيين گشايد از بند * آن ديو كه پا در عقال دارد\r\nچارش مه و بر هر مهى شش اختر * ز اركان يمين و شمال دارد\r\nپوينده پيش كوه و خاره در پاى * همسان رماد و رمال دارد\r\nدارا بفرازد رخش پو ؟ ؟ ؟ رخش * در دست چه رخشان دوال دارد\r\nگويى كه سپهريست و اندرو مهر * جمع آمده بدر و هلال دارد\r\nبر نوك سنانش سپهر در دور * و آن دور كه بر نال تال دارد\r\nگويى كه مگر تال بازى آنجا * تالى پى بازى بنال دارد\r\nشوقيش به آورد گه كه گويى * داماد گذر بر حجال دارد\r\nميليش بخيل گوان كه مانا * سيمرغ سر صيد نال دارد \r\n\r\nو له ايضا\r\n اگر خود از بدخشان لعل و از عمان گهر خيزد * چرا از غنچه خيزد لعل و از لعلت درر خيزد\r\nبه باغ اندر بسى گشتم به چرخ اندر بسى ديدم * نه سنبل از سمن رويد نه عقرب از قمر خيزد \r\n\r\n","description":"","footnote":"","page_name":" 1827 ","page_number":387},
  {"content":"\r\n\r\n شبان وادى ايمن كجا تا بنگرد از نو * كه ثعبان زايد از بيضا و آتش از شجر خيزد\r\nهمى اندر شگفتم من كه در باغ جمال تو * طبرزد خيزد از مرجان و از گل مشك تر\r\nتو را رخ آذر رخشنده و جان منش مجمر * از آن آذر سپند آيد و زين مجمر شرر خيزد\r\nسيه‌مارى در آن رخشنده آذر سرنگون بينم * كه پيچان دم‌به‌دم مر بازگشتن را به سر خيزد\r\nهمانا بر ميان آن شكستى آمد از دستى * كه چون خيزد پى برگشتن از جا تا كمر خيزد\r\nمگر مار كليم است اين و آن نار خليل آمد * كه در اين نار آن مار آنچه خسبد بىضرر خيزد \r\n\r\nو له\r\n گه آن شد كه از خيزاب عمان را شرر خيزد * سمندر زايد از ماهى و مرجان از گهر خيزد\r\nزيم برجوشد آن سنگى كه از كوه بدخش آيد * ز كه برخيزد آن موجى كه از بحر خزر خيزد\r\nبسازد كيميايى كيمياساز فلك كز نو * ز باغ و راغ و كاخ و كوى كيهان جمله زر خيزد\r\nاز آن توفان كه مايى ما نپالوديم از آلايش * ازين توفان كه نارى شايد اين عار از بشر خيزد\r\nمنش هامان بنگرايد يكى زى خوبى از زشتى * بدان از نوح روح ما به نفرين لا تذر خيزد\r\nهمانا شاهد خورشيد اندر كام شيرستى * كه از تيمار او زين دهر بيمار الحذر خيزد\r\nمحمد شاه غازى آنكه از سهم سهام او * فغان در جسم و جان افتد خروش از بحر و برخيزد\r\nدر آن موقف كه از گردون همى شور و شعف زايد * در آن معرض كه از گيتى همى تير و تبر خيزد \r\n\r\n","description":"","footnote":"","page_name":" 1828 ","page_number":388},
  {"content":"\r\n\r\n زمين و آسمان را از هلال و بدر پربينى * ز بس رزم‌آورى هر گوشه با تيغ و سپر خيزد\r\nز جسم و خون كه در هر سو بود افكنده و جارى * بدشت رزمگه گويى همى كوه و شمر خيزد\r\nكمان را كار در دست جهان‌جو چون به جر افتد * ز خون بدسگالانش به هر سو جوى و جر خيزد\r\nبه گوش آيد ز چرخ گوژپشت آواى زه هردم * ز چرخ دال شكلش چون عقاب دال پرخيزد\r\nچو لعل از كان و سيم او سنگ و باران ز ابر و در از يم * ز تيغ و تير و رمح و پرچمش فتح و ظفر خيزد\r\nهمىزى بنگه سيمرغ بگاريد عقاب جان * چو بهر پرفشانى ز آشيانى مرغ سه‌پر خيزد\r\nچنان گر گرد بادى تند گردى خيزد از جايى * سوى گردون همى جان يلان يك بر دگر خيزد\r\nبجز تيغ عدوسوزش كه در آن كف عدو سوزد * معاذ اللّه كه را باور كه از جنت سقر خيزد \r\n\r\nدر مدح خاقان مرحوم محمد شاه قاجار ثانى نور الله مرقده\r\n مشك است يا كه غاليه يا عنبر * دامست يا كه سلسله يا چنبر\r\nماه است يا كه لاله و يا سورى * لعل است يا كه غنچه و يا شكر\r\nتيغ است يا هلال و يا محراب * جزع است يا غزال و يا عبهر\r\nسرو است يا كه فتنه و يا شمشاد * تير است يا كه نيزه و يا خنجر\r\nزلف تو يا كه هندوى ايمان دزد * چشم تو يا كه جادوى افسونگر\r\nزلف سياه بر به رخت يا هست * پر غراب در به مى احمر\r\nديباى سبز بر به قدت يا هست * سروى ستاده در چمنى اخضر \r\n\r\n","description":"","footnote":"","page_name":" 1829 ","page_number":389},
  {"content":"\r\n\r\n بر روى آتشين تو خال تو * گويى سمندر است كه بر آذر\r\nبر چهر دلرباى تو جعد تو * مانا كه افعى است به گنجى بر\r\nبىحكمتى نباشد اگر دارى * در زير زلف كج خط جان‌پرور\r\nزيراكه بهر زهر دم كژدم * بس آزموده آمده سيسنبر\r\nنى لاغرى نه فربى و اين هر دو * هريك به جاى خويش در آن پيكر\r\nدو چيز فربهت كه چنان اولى * دو چيز لاغرت كه چنين خوش‌تر\r\nبازوت با سرين تو به فربه * ابروت با ميان تو خوش لاغر\r\nكوهى سيمين به موى نزار آونگ * تا ننگرد كسى نكند باور\r\nآن كرد مژه‌ات به دلم كان كرد * با جسم خصم تير شه صفدر\r\nقاآن جود پيشه محمد شاه * كاو را دلى چو قلزم پهناور\r\nروزى كه كوه همچو كف دريا * روزى كه دشت همچو صف محشر\r\nسطح زمين ز توب پر از تنين * جو هوا ز كوس پر از تندر\r\nز انبوه گرد چشم كواكب كور * زاواى مرد گوش ملائك كر\r\nكيوان‌گزار شست پى كيوان * اختر سپر ز دست سر اختر\r\nسطح محدب كره خاكى * سطح مقعر از كره بىمر\r\nپاشيده خون بر اين فلك نيلى * مانند ارغوان كه به نيلوفر\r\nچرخ از روش ستاده و در حيرت * برسان هفت مهره كه در شش‌در\r\nهر مرد ديد تيغ جهانسوزش * تا حشر نسل او نه بجز دختر\r\nهر زن كه يافت رمح عدو بندش * تا صور حمل او نه بجز اژدر\r\nشاها مرا ز شوق مديح تو * طبعى است همچو لجه بىمعبر\r\nآنان كه شهره در سخن‌آرايى * باللّه كه نزد من نه سخن‌گستر\r\nتارى كه تارتن تند اندر سقف * كى همچو ديبه‌ايست كه در ششتر\r\nآبى كه آبكش كند اندر خم * كى همچو باده‌ايست كه در خلر \r\n\r\n","description":"","footnote":"","page_name":" 1830 ","page_number":390},
  {"content":"\r\n\r\n\r\nهم در مدح پادشاه حقايق آگاه محمد شاه مغفور\r\n اى نرگس مشكين تو بر طرف چمن بر * وى سنبل پرچين تو بر برگ سمن بر\r\nدندان تو لؤلؤ لب گلگون تو ياقوت * ياقوت كه ديد است به لؤلوئى عدن بر\r\nگنجست دهان تو و مارست خم زلف * زان رو زندت حلقه بر اطراف دهن بر\r\nگويى نقط مشكين بر سيب سپيد است * آن خال دلاويز تو بر طرف ذقن بر\r\nآن زلف به خم هست بر آن جبههء روشن * چون تيغ سياهى كه نهد كس به مجن بر\r\nدل در خم زلفين تو از باد بجنبد * چون طفل رسن‌باز كه لرزد به رسن بر\r\nرخسارهء گلرنگ تو از دور درخشد * چون لالهء نورسته به دامان دمن بر\r\nياد رخ رخشان تو هر شب به دل من * تا روز زند شعله چو شمعى به لگن بر\r\nدارى چه جواب اين ستم و جور و جفا را * گر عرضه دهم حال به داراى زمن بر\r\nخاقان جوان‌بخت محمد شه غازى * كش فخر به شاهان نو است و به كهن بر\r\nشوقست بزرگان را بر بوسه پايش * آن شوق كه طفلان را خيزد به لبن بر\r\nفخر است به ميرانش در صورت و معنى * فخرى كه عقابان را باشد به زغن بر\r\nزود هر شرف جسته نه از دهر وى آرى * از ذات اويس است شرافت به قرن بر \r\n\r\nدر صفت سلطان عهد خلد الله سلطانه\r\n فراشت رايت عيش و طرب به گردون سر * نهال مجد و شرف گشت سبز و تازه و تر\r\nصفا شد آن را پود و وفا شد آن را تار * سخا شد اين را برگ و عطا شد آن را بر\r\nيكى درخت برومند پروريد سپهر * كه علم و جود و بزرگيش شاخ و بيخ و ثمر\r\nيكى سحاب گهربخش گستريد قضا * كه سايه و نم و بارانش زر و سيم و گهر\r\nشنيده‌هاى كهن محو ماند از خاطر * فسانه‌هاى زمن شسته گشت از دفتر\r\nچه ياد بايد كردن ز داد نوشروان * چه نام بايد بردن ز جاه اسكندر\r\nبزرگ مهر و ارسطو دو پير فرزانه * به فكر و راى بماندند زان دو شاه اثر\r\nچو عامه مرده‌پسندند خاصه پيرو وهم * كنند ترك عيان و روند سوى خبر\r\nبداند آنكه ببيند به ديده تحقيق * كه پايه پايه برافزوده هر كمال و هنر \r\n\r\n","description":"","footnote":"","page_name":" 1831 ","page_number":391},
  {"content":"\r\n\r\n نگار گر كه ز طومار بسترد بىرنگ * بدان بود كه كشد نغزتر به صفحه صور\r\nنه نافه اكنون نافه است و بوده اول خون * نه لعل ايدون لعلست و بد نخست حجر\r\nنه قطره گشت به تفصيل لؤلؤ شهوار * نه سبزه گشت بتدريج ديبهء ششتر\r\nچه لازم است حكايت ز مردى محمود * چه واجبست روايت ز رادى سنجر\r\nنه رحمت ابدى را شدند چيره به منع * نه قدرت ازلى را زدند قفل به در\r\nنه ماند به رزمى از فعل خويش هيچ اخشيج * نه ماند بر فلك از كار خويش هيچ اختر\r\nزميست هان به همان قطر و هان بدان مركز * سپهرها به همان قطب و ها بدان محور\r\nيقين نگشت مرا تا به دو نبردم راه * كه آمر است به تحقيق عالم اكبر\r\nحضيض جاهش با اوج چرخ سنجيدم * به زير ديدم كيوان و جاه او بزبر\r\nستاره را به خيالات او نسب كردم * ز شرم شعرش افروخت روى شمس و قمر\r\nمحيط را به دل او كنايتى راندم * صلت به خاطر من داد بحرها گوهر\r\nكنون ز ايزد و تأثير آسمان و زمين * به روزگار يكى شهريار نيك‌سير\r\nكزو به كديه سزد جويد ار فلاطون فضل * و زو به وام سزد خواهد از فريدون فر \r\n\r\nو له\r\n يكى سرود كه ما قطره‌ايم و او دريا * دگر بگفت كه او لجه است و ما فرغر\r\nخلف كه باشد آنكو بود خليفهء باب * پسر كه باشد آنكو بود به شبه پدر\r\nچو بىطراوت باشد چه خوانيش چشمه * چو بىحلاوت باشد چه خوانيش شكر\r\nكسى نديده كه از كوره سر زند سنبل * كسى نديده كه از شوره بردمد عبهر\r\nز مهر پرتو زايد ز ماه هم تابش * ز باغ گلبن خيزد ز بحر هم عنبر\r\nز هر نبى كه به دهر آمد است به احمد * ز هرولى كه پس از هر نبى است به حيدر\r\nز هرچه كشور كاندر جهان به است ايران * كه دل اگرچه ز تن خردتر به از پيكر\r\nز هرچه سلطان بهتر بود محمد شاه * كه مهر اگر به ميان ليك به ز هفت‌اختر\r\nاگرچه كار نكو بس‌كه كرد در عالم * اگرچه نام نكو بس‌كه برد در دفتر\r\nچهار كرد نكرد و چهار كرد بكرد * اميدوارم من تا كند چهار دگر \r\n\r\n","description":"","footnote":"","page_name":" 1832 ","page_number":392},
  {"content":"\r\n\r\n بدى نكرد و خرابى نكرد در ملكت * ستم نكرد و فزونى نكرد در كشور\r\nبكرد جود به مال و بكرد بذل به ملك * بكرد جور به سيم و بكرد ظلم به زر\r\nكند كند چه كند روم را به حمله هبا * كند كند چه كند روس را به غزوه هدر\r\nقدم نهد به كجا در بلاد افرنجه * علم زند به كجا در سواد كالنجر \r\n\r\nدر صفت فصل ربيع و مدح سلطان عهد ناصر الدّين شاه خلد الله ملكه\r\n آن سودهء الماس چه شد از بر كهسار * وان تودهء كافور كه برد از سر ديوار\r\nآن آينهء چينى بگداخت چرا باز * وان طايفهء زنگى بستند كجا بار\r\nبدرود چه دهقانى آن برشده خيرى * بربود كدامين دزد آن ريخته دينار\r\nاز برگ سمن بود شجرها همه سنگين * وز مرمر تر بود شمرها همه سرشار\r\nاز تيشه كه بشكست دگر آن‌همه مرمر * وز ريشه كه بركند دگر آن‌همه اشجار\r\nآن طلق كجا شد كه دمن داشت به خرمن * وان سيم كجا شد كه چمن داشت به خروار\r\nبر راغ كه پاشيد دگر تودهء شنگرف * در باغ كه پوشيد ز نو جامهء زنگار\r\nسرمايه فزودند چرا باز به مستان * پيرايه ببستند چرا باز به گلزار\r\nمدغم بود اندر نفس سارى طنبور * مضمر بود اندر گلوى قمرى مزمار\r\nهر جلوه‌اى از باد و دو صد خرمن نافه * هر ذره‌اى از خاك و دو صد طلبهء عطار\r\nگويى كه هوا جنبد از ساحت تبت * گويى كه صبا خيزد از عرصهء تاتار\r\nآزار دهد زهد و ريا خاصه درين فصل * آزار كشيدن نتوان در مه آزار\r\nپيمانه به دست آر و گرت زر ندهد دست * در دير مغان رهن بنه خرقه و دستار\r\nها خيز و سپند آر و فروريز به مجمر * كايد مه فروردين يك دشت سپندار\r\nنوروز بزرگ آمده امروز به ايوان * زد تكيه شهنشاه جهانگير جهاندار\r\nلشكركش اقليم‌ستان ناصر دين شاه * خاقان جوان‌بخت نكوگوى نكوكار\r\nنخلى است وفاقش كه حيات و املش برگ * شاخيست خلافش كه ممات و اجلش بار\r\nشيران همه در چشمش بر سيرت روباه * ميران همه با خشمش چون صورت ديوار\r\nچون ذره كه پيدا شود از پرتو خورشيد * پيداست بر نور ضميرش همه اسرار \r\n\r\n","description":"","footnote":"","page_name":" 1833 ","page_number":393},
  {"content":"\r\n\r\n چون زشت كه رسوا بود اندر بر زيبا * رسواست بر زيب حديثش همه گفتار\r\nزان‌سان كه شب تيره شهاب آيد زى ديو * پيكانش چنان دوزد اعدا به شب تار\r\nجز مار خدنگش كه خزد در بصر مور * در ديدهء مورى نشنيدم كه خزد مار\r\nدست وى و تيغش به گه بزم و گه رزم * دو ابر شگرفند گهرريز و شرربار\r\nميدان شود از تيغش بر شكل دو پيكر * يك لمحه برد حمله چو بر خصم به پيكار\r\nتيغش به چه ماند به يكى ميغ كه بارانش * آرد ز گل رزمگه او گل و گلنار\r\nخاص وى و اعداى وى آراسته يزدان * دو چيز ز يك اصل يكى تخت و يكى دار \r\n\r\nدر صفت شكارگاه و مدح حضرت پادشاه\r\n هان اى شكارگاه خديو عدو شكر * بفراز زين شرف به فرازين سپهر سر\r\nكز فر اين خديو جهاندار گرد نيو * زين گرد گرد گردون بيشى به فخر و فر\r\nاو را مجرّه‌ايست پر از اختر و تو را * رودى مجرّه‌وار و چو اخترش هر حجر\r\nاو هفت خيمه دارد و هم هفت خيمگى * دارى هزار خيمه تو زان هفت خوب‌تر\r\nيك مه بچرخ و روز نهان و شب آشكار * گه زار و گه نزار و گهى زير و گه زبر\r\nصد ماه در تو چهره و بالاى هر تنى * مانند ماه نخشب بر سرو كاشمر\r\nرخشان قمر چه خوانم كز نعل رخششان * هردم شود به پويه رخ خاك پرقمر\r\nاز زلفشان شميمى و صد گلستان سمن * از لعلشان حديثى و صد كاروان شكر\r\nاز لعلكان شيرين يك حقه لعل سرخ * وز زلفكان مشكين يك طبله مشك‌تر\r\nاين مو به كوه بسته كه ها اين مراميان * وان حلقه‌اى به موى كه نك اين مرا كمر\r\nدر بزم و رزم گويى هريك نموده جمع * چشم غزال ماده چنگال شير نر\r\nدر خيمه دگر ز فلك گر قلم‌زنيست * كز خامه برنگارد احكام خير و شر\r\nهم در تو اى شكارگه اينك به هر كنار * مشكين قلم دبيران بنشسته بر به بر\r\nزانان يكى منم كه به دستى نيم به دست * از فر مدح دارا شاخيست بارور\r\nهم گلبن است و هم صدف و هم نخيل از آنك * گه گوهر است و گه رطب و گه گلش ثمر\r\nدر خيمه سيم ز فلك چنگ‌زن زنيست * گه زخمه‌زن به چنگ و گه از ناى نغمه‌گر \r\n\r\n","description":"","footnote":"","page_name":" 1834 ","page_number":394},
  {"content":"\r\n\r\n او را نظير نيست در اين صيدگه وليك * در شهر هر غلامى چون او صدش به بر\r\nگر خيمه چهارم رخشنده قبه يافت * بس خيمه‌ها است در تو پر از قبه‌هاى زر\r\nيك ترك تندخو است در آن هفت خيمه ليك * صد ترك جنگجو است به هر خيمهء تو در\r\nگويى چو جاى ايشان در دشت رزمگاه * گويى چو پاى ايشان بر رخش ره سپر\r\nبحرى به شورش آمده موجش همى حسام * كوهى به جنبش آمده سنگش همى تبر\r\nجوشن‌ورانى البرز از زخمشان ستوه * و البرزها به جوشن آورده جلوه‌گر\r\nخون عدو كشيده به از باده اين به جام * تيغ دورو گرفته به از ساده آن به بر\r\nگر خيمهء ششم ز فلك خاص فاضلى است * حكمت‌نگار و فضل‌شمار و ادب‌سير\r\nبرجيس‌وار بس‌كه در اين صيدگاه مرد * دانا و خطبه سنج و هشيوار و معتبر\r\nگويم چه نام خيمهء هفتم كه اندر آن * پتياره هندويى نه برنديست مشتهر\r\nصد بار خواستار شد از من كه خوانمش * دربان پاك درگه داراى نامور\r\nدام و دد ار كم است درين پهنه نى شگفت * عارى ز خواب و خور همه رفتند ز آب‌خور\r\nآرى چو شير شرزه درآيد به عزم غرم * گور و گوزن را سزد از خوابگه سفر\r\nجر كمان ز شست جهان‌جوى چون بخاست * از خون وحش و طير بينباشت جوى و جر\r\nزان خنجر دودم چو شغالى بلى اسد * زان ناوك سه‌پر چو پرندى بلى سپر\r\nخوش زى درين خجسته‌چمن بر كنار رود * زين دشت و جويبار به زودى مكن گذر\r\nآبى بدين لطافت و دشتى بدين هوا * صد ره ز شوشتر به و از بند شوشتر\r\nهردم تو گويى از اثر آسمان غريو * گوش سروشكان سماوات گشته كر\r\nلختى بكاست بايد افكار رنج‌زا * لختى بخواست بايد داروى رنج‌بر \r\n\r\nو له ايضا\r\n لالهء بشكفته بين به عنبرش اندر * لؤلؤ ناسفته بين به شكرش اندر\r\nمعجز عيسى به زير غنچهء نوشين * آتشى موسى به نخل پربرش اندر\r\nعقد لآلى به جوف حقهء مرجان * ماه مقنع به سرو كشمرش اندر\r\nنار خليل اندرون به مار كليمش * آب سكندر نهان به آذرش اندر \r\n\r\n","description":"","footnote":"","page_name":" 1835 ","page_number":395},
  {"content":"\r\n\r\n عود قمارى نهاده بر قمر او * تودهء نسرين به مشك اذفرش اندر\r\nتركى آهن‌دلست و مرمراندام * آهن پنهان به زير مرمرش اندر\r\nمجمر رخسار و زلف عود و ندانم * عود نسوزد چرا به مجمرش اندر\r\nكوثر شيرين‌دهان و لعلش آتش * آتش پايد چسان به كوثرش اندر\r\nدشنامش زهر و لعل شهد و عجين است * زهر به دو شهد روح‌پرورش اندر\r\nزلفينش مار و چهره ماه و عجيب است * مار بر آن ماه نور گسترش اندر\r\nبس‌كه لطيف است گردد از مژه مجروح * تند نظر گر كنى به منظرش اندر\r\nچونكه كند خوى رخش زمى بدرخشد * عقد ثريا به ماه انورش اندر\r\nچون كمر اين كى شود كه حلقه توان كرد * دست به نازك‌ميان لاغرش اندر \r\n\r\nدر صفت بهار و مدحت شهريار\r\n درگذشت آن دم كه بودى راغها سيمين سلب * درگذشت آنگه كه بودى باغها زرين‌ازار\r\nرنگ زرنيخى زدودند از عذار بوستان * فرش كافورى ربودند از كنار كوهسار\r\nابر را راندند و واخواندند از كشت عدن * بادها بردند و آوردند از دشت تتار\r\nباد خرمنهاى مشك آورد و مشك تندبو * ابر دامنهاى در گسترد و در شاهوار\r\nچرخ چون پرمايگان پاشيد هر سو رايگان * گنجهاى شايگان بر خاك و بر خاراى و خار\r\nتاجهاى بهمن و دارا شد از خارا پديد * گنجهاى خسرو و كسرى شد از خاك آشكار\r\nپر ز ياقوت و ز مرجان و زبرجد سنگلاخ * پر ز مرواريد و الماس و زمرد مرغزار \r\n\r\n","description":"","footnote":"","page_name":" 1836 ","page_number":396},
  {"content":"\r\n\r\n گلبنان چون گلرخان از لعل در گردن و شاخ * شاخكان چون شاهدان ز الماس بر ساعد سوار\r\nابر همت كوه حشمت بحر شوكت چرخ زور * گاه بخشش گاه جنبش روز كوشش وقت كار\r\nمرغ كلكش پرفشان و ابر دستش زرفشان * مار تيغش سرفشان و نار رمحش شعله‌بار\r\nپرفشان اين در مسير و شعله‌بار آن در مصاف * سرفشان اين گاه كين و زرفشان آن روز بار\r\nپرش تيرش چو مرغ و پويهء رخشش چو برق * گوهر تيغش چو مور و پيكر رمحش چو مار\r\nمرغ آن سيمرغ‌دوز و برق اين تمساح‌سوز * مور آن ضيغم‌شكاف و مار اين اژدرشكار\r\nشانزده چيز شگفت اندر وجودش گشته جمع * هريكى زانان به وقت خويش در وى برقرار\r\nرزم و بزم و فضل و بينش تيغ و كلك و لطف و قهر * عزم و حزم و جود و دانش داد و دين و نور و نار\r\nاز زمين رزم او الماس‌سان رويد نبات * از هواى بزم او بيجاده‌گون خيزد بخار\r\nآن كند با دوستان لطفش كه باران با چمن * و آن كند با دشمنان قهرش كه آتش با چنار\r\nاز مه لطفش صفاى هشت جنت يك فروغ * وز تف قهرش بلاى هفت دوزخ يك شرار\r\nاز تن هر كشته بيدا را كند شه پرجبال * از دم هر خسه صحرا را كند شه پرنگار \r\n\r\n","description":"","footnote":"","page_name":" 1837 ","page_number":397},
  {"content":"\r\n\r\n برق و صرصر تيغ شاه و رخش او را پايمرد * مرگ و آذر تيغ شاه و رمح او را دستيار\r\nچون سرانداز از حسامش غارها گردد چو كوه * چون سنان‌گير از طعانش كوهها گردد چو غار\r\nتيغ و خنجر لعل‌گون و رمح و بيلك سرخ‌روى * گرز و زوبين باده رنگ و خود و جوشن لاله‌وار\r\nتيرباران گرد ابر و تيغ برق و كوس رعد * دشت كشت و آب خون و دست دارا آبيار \r\n\r\nو له ايضا\r\n فرى اين نوبهار خوش‌چمن دلجود من دلكش * ز سبزه زير پا مندش ز لاله زير سر بستر\r\nبه فر دولت دارا كه خاك از وى زر سارا * همى از خاره و خارا برويد لاله احمر\r\nبه گلبن برشكفته گل به بوى و گونه همچون مل * برسته از چمن سنبل چو مشكين طرهء دلبر\r\nبه بستان گشته آماده به خرمن لعل و بيجاده * يكى با گونهء باده يكى با نفحهء عنبر\r\nبه راغ از فر فروردين بر آهو بستر و بالين * زمانى سوسن و نسرين دمى سورى و سيسنبر\r\nموشح شاخ از ژاله چو ماهى چارده‌ساله * مرصع هر شخ از لاله چو گل‌رويى پرىپيكر\r\nچمن چون جنت از نزهت دمن چون عنبر از نكهت * هوا چون نافه تبت زمين چون ديبه ششتر \r\n\r\n","description":"","footnote":"","page_name":" 1838 ","page_number":398},
  {"content":"\r\n\r\n درين نوروز فرخنده كه خاك مرده زو زنده * چه باشد نغز و زيبنده گل و گل‌رخ مى و ساغر\r\nبكش بر اين شكفته گل ز دست گل عذارى مل * كه پرگلدسته‌ها سنبل برش از زلف غارتگر\r\nرخش زيباتر از بستان برش نازك‌تر از پرنان * لبش رنگين‌تر از مرجان دلش سنگين‌تر از مرمر\r\nبرو يك توده نسترون به مو يك طبله از لادن * گل رويش همه خرمن سر مويش همه چنبر \r\n\r\nقصيدهء موسوم به مسالك الفصاحة در مدح پادشاه عهد\r\n هجرت گزين ز مسكن و هجران فراز يار * خستم به ناله چهره و بستم به گريه بار\r\nجستم به پشت اسب و نشستم به روى زين * راندم برون ز شهر و دواندم به كوه و غار\r\nدر خون دلم چنان كه فتد مور در شراب * در تب تنم چنان‌كه بود موى در شرار\r\nيك ران باد پايى زير دو ران مرا * يك كوه بيستون به تن اما ستونش چار\r\nچون شير وقت حمله و چون گور روز تك * چون باد در تحرك و چون كوه در قرار\r\nناگاه مشعل فلكى گشت سرنگون * نورش تمام گشت و زدودش زمانه تار\r\nگفتى يكى قدح ز عقار است بر كفى * ناگه قدح شكست و فروريختش عقار\r\nلختى چو ماند گونهء گلگون آن شراب * در خاك شد نهان و عيان گونهء غبار\r\nيا بود حقه‌بازى و يك حقه‌اش ز لعل * بنمود و درربود و شبه ريخت در كنار\r\nچوگان كهربايى برگويى از شبه * آمد پديد باز ز نيرنگ روزگار\r\nچون باغ پربنفشه سپهر كبود و ماه * يك شاخه شنبليد ميان بنفشه‌زار\r\nيا زورقى ستاده به يك‌سوى رود نيل * يا شاخ غرم پيدا از فرق كوهسار\r\nبىمهره ناچخى است كه گفتى همى ز زر * بر خاك مانده از سپهى بعد كارزار\r\nيا بر بساط نيلى افتاده گاه رقص * از گوش ماه‌رويى زرينه گوشوار\r\nيا ماهىاى است زرين در حوضهء كبود * يا بر صحيفهء سيهى نون زرنگار \r\n\r\n","description":"","footnote":"","page_name":" 1839 ","page_number":399},
  {"content":"\r\n\r\n زال زر است گفتى پنهان به پشت كوه * اندر كمين صيد و يك ابروش آشكار\r\nيا شاخ آهويى است به زرنيخ كرده رنگ * بهر نشان شه كه نسازد كسش شكار\r\nيا جامى از زر است كه ساقى گرفته كج * پيداست يك كرانش و پنهان دگر كنار\r\nيا روز شرط رخش ملك را بتاختند * يك نعل او پريد كه بود از زر عيار\r\nگردون فروگرفت و به تازك فرانهاد * كافزايدش از اين در بر انجم افتخار\r\nيا رزم ساختند دو لشكر به يك دگر * از دوششان فتاد كمانى گه فرار\r\nيا همچو موى بند نگارى بود به موى * يا ياره زرى شده بيرون ز دست يار\r\nبيرون بمانده گفتى آن حلقهء نگين * كز جم ربود ديو و نهان كرد در دثار\r\nيا بنده شد سپهر به پيش امير و كرد * در حلق نيم طوق زر از بهر اعتبار\r\nبود آن بنفشه‌زار و يكى شاخ شنبليد * صد عبهرش دميد نهصد بلكه صد هزار\r\nبحريست بازگونه تو گويى كه هم ز قعر * بر رويش آمد است گهرهاى شاهوار\r\nيا خرگهى است عالى ز اكسون فراشته * در آن به كار برده يواقيت تابدار\r\nيا طارمى رفيع ز ميناست و اندرو * افروخته شموع و چراغان بىشمار\r\nيا سبز مرغزارى و بس سوسن و سمن * بررسته در ميانهء آن سبز مرغزار\r\nيا ژرف آبگيرى و چشمان ما ميانش * هر شب ز قعر آن بدرخشد چراغ‌وار\r\nكشتى است سبز گفتى و دهقان به مصلحت * بگشاده در ميانهء آن كشت جويبار\r\nزين‌سان همى به راه شدم تا به صبحگاه * چشم آسمان سپارم و مركب زمين سپار\r\nرودى به را هم آمد كان را درود گوى * جيحون و گنگ و دجله و نيل و جز اين چهار\r\nسيلاب و موج آن به صفت كوه و آسمان * خاشاك و خار آن به مثل عرعر و چنار\r\nصندوق موسى است تو گفتى سمند من * رود آب نيل و خفته بر آن من كليم‌وار\r\nرفتم چنان كه برق ز صحرا كند عبور * كردم چنان كه باد به دريا كند گذار\r\nآمد فراز كوهى كاندر فراز آن * مردم به دست كردى جدى و حمل شكار\r\nسنگى فتادى ارز كمرگاه آن به زير * تا حشر بر زمين نرسيدى به اختيار\r\nلختى چو ره سپردم بر اين شگرف كوه * كوهى ديگر بديدم چون كوه استوار\r\nكوهى رونده و بدنش چون بزرگ تل * كوهى چمنده و دهنش چون سياه غار \r\n\r\n","description":"","footnote":"","page_name":" 1840 ","page_number":400},
  {"content":"\r\n\r\n تن كوه و موى بيشه و دندانش چون درخت * دم دود و كام كوره و انفاس چون شرار\r\nدو چشم او درخشان در دودگون نفس * چونان كه فرقدين درخشد شبان تار\r\nرخش من آن بديد وز دهشت فراشت گوش * زد شيهه همچو نعرهء تندر كه در بهار\r\nبهمن مثال خواست بيوباردم بكام * كردم بسان آذر بر زينش پاره پار\r\nاژدر چگونه يا رد او بارد آن بليغ * كافسون اوست مدحت داراى كامكار\r\nاصل سخا و چرخ هنر جوهر نژاد * پشت سپاه و روى ظفر مفخر تبار\r\nپيلانش پشگان ببر رخش باد سير * شيرانش روبهان به دم گرز گاوسار\r\nروزى كه گوشها كر از شدت خروش * روزى كه روزها شب از كثرت غبار\r\nگر ديده تيغها همه تا پيش قبضه سرخ * بربسته اسبها همه تا زير زين نگار\r\nروى هوا چو دكهء جولاهگان ز گرد * ارواح كشتگان شده چون پود تير و تار\r\nچون لاله‌زار رزمگه از خون و تكيه‌زن * مردان زخم‌خورده چو مستان به لاله‌زار\r\nاكسون تيره گويى گسترده آسمان * مصقول سرخ گويى پوشيده روزگار\r\nاز خون دشمن و تف شمشير شعله‌زن * از جسم كشته و سر پيكان آبدار\r\nبس دشتها چو بحر كند بحرها چو دشت * بس غارها چو كوه كند كوهها چو غار\r\nقد و سر حسود ز گرز و ز تيغ شاه * اين يك چو چفته بيدى و آن يك چو كفته نار \r\n\r\nو له ايضا\r\n من از دو چيز نيارم گذشت فصل بهار * يكى ز جام مدام و يكى ز وصل نگار\r\nدو وقت مى خورم و بس زياده مى نخورم * يكى سراسر ليل و يكى تمام نهار\r\nدو چيز بيش ننوشم ز مسكرات جهان * يكى به لون چو آب و يكى به رنگ چو نار\r\nهميشه خواهم پهلوى خود بطى و بتى * يكى مرا به يمين و يكى مرا به يسار\r\nز يار روز و شبم نگذرد مگر به دو شغل * يكى به لهو و به لعب و يكى به بوس و كنار\r\nدو چيز او برد از كف دلم فزون ز همه * يكى به شيوهء آهو يكى به شيمهء مار\r\nدو عضو او را افزون بگيرم از اعضاش * يكى شبيه به سيب و يكى نظير به نار\r\nدو جاى او را دارم فزون ز هرجا دوست * يكى چو كوه سمين و يكى چو موى نزار \r\n\r\n","description":"","footnote":"","page_name":" 1841 ","page_number":401},
  {"content":"\r\n\r\n دو دست من شب و روز است آشنا به دو چيز * يكى بدان سر زلف و يكى به جام عقار\r\nدو شعر گويم و بس از قصيده و ز غزل * يكى به مدحت دارا يكى به طلعت يار\r\nحسام و بيلك خسرو ز دور و از نزديك * يكى بلاى پياده يكى فناى سوار\r\nيكى است تيغ شه و اين عجب كه در صف رزم * يكى زند چو به راكب يكى كند به چهار\r\nاديب صابر و مسعود سعدم ار شنوند * يكى قصايد و ديگر يكى همين اشعار\r\nز ديده رود برآرد ز شرم و ناله ز ناى * يكى به جيحون رود و يكى بناى حصار \r\n\r\nو له ايضا\r\n رخ و بالاى آن گل‌روى دلبر * چو ماه نخشب است و سرو كشمر\r\nيكى را شكر و بادام و گل بار * يكى را سيب و نار و نسترن بر\r\nبه ماهش بر عيان شمشاد و سنبل * به سروش در نهان پولاد و مرمر\r\nز زلفينش جگرخون ناف آهو * ز گيسويش سيه‌رو مشك‌اذفر\r\nيكى برگشته چون دنبال كژدم * يكى پيچيده چون بالاى اژدر\r\nببين دو رسته دندان چو پروين * نه گرد و حلقه مرجان چو شكر\r\nيكى ياقوت بر لؤلوئى شهوار * يكى لؤلوئى در ياقوت احمر\r\nاز آن مژگان و ابر و خنجر و تيغ * تو پندارى صفت بردند و پيكر\r\nيكى را با تن ما كار شمشير * يكى را با دل ما فعل خنجر\r\nيكى همچون خم شمشير دارا * يكى همچون سر خنجير داور\r\nچو شهباز كمالش گسترد بال * چو سيمرغ جلالش بركشد پر\r\nيكى را صعوهء گردون به چنگل * يكى را دانهء گيتى به ژاغر\r\nز عزم و حزم او گر بهره يابند * شود كوه گران و باد صرصر\r\nيكى پوينده چون تخت سليمان * يكى پاينده چون سد سكندر\r\nچه گويم كاندرين مدت چه كردند * به من از جور و كين گردون و اختر\r\nيكى بر آذرم هر لحظه دامان * يكى در خرمنم هردم زد آذر\r\nتن من چون نهالى شد به اسپند * دل من چون سپندى شد به آذر \r\n\r\n","description":"","footnote":"","page_name":" 1842 ","page_number":402},
  {"content":"\r\n\r\n به من بس آفرين رفتى از آنان * بدندى گرد و داناى سخنور\r\nيكى گوهر نه اكليل محمود * يكى زيور ده ديهيم سنجر \r\n\r\nو له\r\n چو خور به برج كمان شد شه از پى پيكار * به فر رستم برشد به رخش كه پيكر\r\nسپهر بهر نثار رهش ز روى نياز * به سيم خام بيندود دشت و كوه و كمر\r\nهمى تو گفتى پرخنجر است و تير هوا * همى تو گفتى پرجوشن است و تيغ شمر\r\nنديده كوره و سان آب جويها در جوى * خلنده شد چو سنان و برنده چون خنجر\r\nسپهر گوئى الماس سوده ريخت به بحر * سحاب گويى كافورتر فشاند به بر\r\nچو طشت زرين كز قعر آب حوضه عيان * چنان نمودى ز ابر كبود زردى خور\r\nدرفش در به تشنج دمامه در بخناق * ز برف اين شده خشك و ز ابر آن شده تر\r\nبه زلف لاله‌رخان برنشسته سونش برف * چنان كه ريخته كافور ناب بر عنبر \r\n\r\nو له\r\n در خط همىشوم ز رخ و خطت اى نگار * كز يك طرف خزانست از يك طرف بهار\r\nهر روز صبحگاه رخت صبح‌سان سپيد * هر روز شامگاه ز خط شام‌وار تار\r\nمشكل توان به تيغ نگه داشت كشورى * كش زنگىاى نموده تصرف ز هر كنار\r\nبر چشم افعى ارز زمرد رسد زيان * يا خود كند ز پيش زمرد همى فرار\r\nبر خط چون زمردت اى طرفه از دورو * آن زلف افعىآسا دارد چرا قرار\r\nجراره شد ز كشور اهواز گر عيان * و اين قصه شهره است به هر شهر ز اشتهار\r\nبر آن لب چو شهد تو موران سبزفام * گشتند آشكار يك هفته صدهزار\r\nاز نيشكر چو كژدم جراره شد بديد * بىشك ز شهد مورچه هم گردد آشكار\r\nنبود اگر ز دودهء عباسيان رخت * از شعر تيره به هرچه دارد چنان شعار\r\nروى تو بود طرفهء بغداد و طرفه نيست * گر كسوت سياه بپوشد خليفه‌وار \r\n\r\n","description":"","footnote":"","page_name":" 1843 ","page_number":403},
  {"content":"\r\n\r\n\r\nدر مرثيهء قطب السلاطين محمد شاه نور الله مرقده\r\n از دير جهان بست سوى دار جنان بار * افسوس و صد افسوس محمد شه قاجار\r\nآن دشتى حرق آمد در شعلهء لهاب * آن كشتى غرق آمد در لجهء ذخار\r\nخون ريخت همى با ما چونين شفق و ماه * بگريست همى با ما خونين در و ديوار\r\nسوگ آمد در جلوه‌گه سور هويدا * آب آمد در جايگه خواب پديدار\r\nجانها به شرار غم درتافته چون موى * دلها به تف ماتم بشكافته چون نار\r\nسوزنده همه دلها چون برق به كانون * بارنده همه چشمان چون ابر به آزار\r\nنالنده همى طبل ولى نالهء آن زير * موينده همى ناى ولى مويهء اين زار\r\nبه بود محمد شه از جملهء شاهان * چونان كه به از هرچه رسل احمد مختار\r\nديندار شهى بود و خدادان ملكى بود * گيتى به برش گلخن و گوهر به برش خوار\r\nاو رفت و بمانديم زهى سنگ و زهى جان * او مرد و نمرديم خهى ننگ و خهى عار\r\nبىماه چنانيم كه بىشمع شبستان * بىشاه چنانيم كه در دى مه گلزار\r\nحيف آن خط مشكين كه كند خورد از آن مور * واى آن بر سيمين كه برد قوت از آن مار\r\nزان روى دريغا كه بدش سرخى شنگرف * زان موى فسوسا كه بدش سبزى زنگار\r\nمانا كه ده و چار بدى مدت ملكش * چونان كه بدى مدت عمرش دو ده و چار\r\nبگذشت به سالى كه هزار از پس هجرت * بر دو صد و سى بفزودى و سپس چار \r\n\r\nو له\r\n اى سنبل پرتاب تو غارتگر و طرار * وى نرگس پرخواب تو عاشق‌كش و عيار\r\nرخسار تو يا سرخ‌گل تازه به خرمن * اندام تو يا ياسمن چيده به خروار\r\nبر سرخ‌گل تازه برآميخته نسرين * بر ياسمن چيده فروريخته گلنار\r\nدندان تو لؤلؤ دهن تنگ تو غنچه * رخسار تو شنگرف و خط سبز تو زنگار\r\nپوشيده به زنگار ترا لاله نعمان * پاشيده به شنگرف ترا نافهء تاتار\r\nگرد لب گلرنگ تو خطى چو پى مور * پيش دهن تنگ تو زلفى چو خم مار\r\nشهد است لبان تو ز مورش نبود ننگ * گنج است دهان تو ز مارش نبود عار \r\n\r\n","description":"","footnote":"","page_name":" 1844 ","page_number":404},
  {"content":"\r\n\r\n گر گنج نه آن از چه برين‌گونه درر زاست * ور شهد نه آن از چه بدين شيوه شكربار\r\nاى چشم تو با خشم تو هم آهوى و هم شير * اى روى تو با خوى تو هم جنت و هم نار\r\nتا نرگس مست تو بديديم نديديم * چون نرگس مست تو دمى خود را هشيار\r\nگر ماند دلم در خم زلفت عجبى نيست * ديوانه بود در خم زنجير سزاوار\r\nتا چون شود از زلف تو حال دل مسكين * گو خسته و مجروح و مقامش بر عطار\r\nلختى به وفا كوش كه ما نيز نگوييم * تركى تو و هرگز نبود ترك وفادار \r\n\r\nدر مدح شاهنشاه عصر ناصر الدّين شاه\r\n جوان شد دولت ايران دگر بار * به فر ناصر الدّين شاه قاجار\r\nبصر باشد شهنشاهى و او نور * شجر باشد جهانبانى و او بار\r\nبه پاى لشكر او دشتها چاه * به زخم خنجر او كوهها غار\r\nسمند تازيش ببرى بلازاى * حسام هنديش ابرى بلايار\r\nكمندش ارقمى نصرش به حلقه * خدنگش كركسى فتحش بمنقار\r\nز افواجش كه چون امواج عمان * ز ميرانش كه چون شيران خونخوار\r\nگهى يورش به قرشى گه به خوارزم * گهى شورش به سقسين گه به بلغار\r\nسپهر از رمحشان يكسر نيستان * سحاب از گردشان يكسر سمن‌زار\r\nبه جيش خان خيوق حمله بردند * چنان چون صقر بر ماغ و خشينسار\r\nتو گفتى آن سپه شد تار و اين پود * دگر ره اين سپه شد پود و اين تار\r\nامل را سرد شد از سود دكان * اجل را گرم شد از قتل بازار\r\nحسام سوسن‌آسا گشت روين * سنان ياسمن‌گون گشت گلنار\r\nنحوست گشت با خوارزميان جفت * سعادت بود با ايرانيان يار\r\nسر خوارزمشاه و خنگ خاصش * هم از افسر برى شد هم ز افسار\r\nهمه خوارزم جفت نوحه زير * همه گرگانج يار ناله‌زار\r\nهمه دمهايشان چون باد آذر * همه چشمانشان چون ابر آزار\r\nز رفتن مانده پا چون پاى مفلوج * ز نيرو مانده تن چون جسم بيمار \r\n\r\n","description":"","footnote":"","page_name":" 1845 ","page_number":405},
  {"content":"\r\n\r\n\r\nدر صفت تصميم سفر و حضور دلبر و تخلص به مدح شاهنشاه عهد\r\n صبح بگه كافتاب زد ز افق سر * از درم اندر چميد خوش‌خوش دلبر\r\nبا خور رخسار وى مقابله كردم * داشت مه من دو زلف مشكين بر سر\r\nعزم پژوهيد و مر بسيج سفر را * كار به دستور ديد و بار بر استر\r\nآمد و بنشست و خواست آوردم پيش * همچو دو لعلش به رنگ بادهء احمر\r\nباده مكرر گرفت از من و من نيز * زان لب مانند قند بوسه مكرر\r\nآب چو آذر كشيد و ناگه در رو * كرد فروزان رخش به گونهء آذر\r\nبر زلفش بد دلم چو زلفش لرزان * كاينك سوزان شود چو عود به مجمر\r\nكردى بىتاب گاه جعد چو سنبل * كردى پرآب گاه جزع چو عبهر\r\nگاه ستردى به ژاله رنگ ز غنچه * گاه ببردى به خنده دست به خنجر\r\nماه بياكنده از خطاب به مهره * زهر درآغشته از عتاب به شكر\r\nسود به مرمر همى ز حيرت مرجان * خست به مرجان همى ز غيرت مرمر\r\nدست به زانوى و سر برانش گفتى * ماه به هاله در است و مهر به چنبر\r\nكرده حوالت به ابروان مقوس * چينى كاو را به زلفكان مزبر\r\nداده طراوت به نرگسان دررريز * آبى كاو را به بسدين سخنور\r\nگشته رخش زعفران به تودهء گلنار * كرده غمش ارغوان تازه مزعفر\r\nنرگس اصفر چنان كه لالهء حمرا * لالهء حمرا چنان كه نرگس اصفر\r\nفندق او را رفيق جعد محلق * فستق او را عديل زلف معنبر\r\nدامن زراد گشته است تو گوئى * بس‌كه به دامانش حلقهء زره اندر\r\nسرسرى انگاشتم حديث پرىرخ * همچو جمم جاى گشت بر سر صرصر\r\nخاره به زير سرم چو رومى بالين * خار به زير برم چو چينى بستر\r\nبخت مدد كرد و عمر يارى و انجام * سود سر من به خاك درگه داور\r\nكوهى ديدم كه سنگهايش الماس * بحرى ديدم كه موجهايش گوهر\r\nشاخى ديدم به باغ خرميش برگ * سروى ديدم به كاخ مردميش بر\r\nفردوسى آدمش به پايهء حجاب * سيمرغى عالمش به سايهء شهپر \r\n\r\n","description":"","footnote":"","page_name":" 1846 ","page_number":406},
  {"content":"\r\n\r\n فرشى رخشان ز فرفره يزدان * عرشى تابان ز نور نير اكبر\r\nهيبت او حبس كرده خانه به خاقان * حشمت او بند كرده قصر به قيصر\r\nذاتش چون لجه است و جودش موجه * عزمش چون كشتى است و حزمش لنگر\r\nعقلش شاهد بس است و عشقش ساقى * حلمش زينت بس است و علمش زيور\r\nعالم بس مهد اوى و ايزد دايه * گردون بس باب اوى و گيتى مادر\r\nروزى كز عكس تيغهاى مصفا * وقتى كز برق قبه‌هاى مجوهر\r\nشعله كشد بس هلال و بدر دمادم * در زبر و زير هفت طارم اخضر\r\nشاه بر افراز رخش رخشان شسته * راست چو شيرى كه جا گزيده بر اژدر\r\nتيغى در دست راد ناصر دين شه * نصرت النصر لك نوشته بر و بر\r\nشاره مردانش خسته دم صارم * گردن گردانش بسته خم چنبر\r\nدست ز خون عدويمى و چو ماهى * در يم خون پيكر عدوش شناور\r\nگرچه دو پيكر يكى است وان هم بر چرخ * پيكر هريك ز تيغ شاه دو پيكر\r\nشرم كند شعر من ز مجلس خسرو * چون زن بدر و شب زفاف ز شوهر\r\nدانا قير آورد به هديه بخلخ * بخرد غسلين برد به تحفه به كوثر\r\nگرچه ندانم كه كام شاه چه باشد * هرچه بود كام شاه باد ميسر\r\nگرچه ندانم مكدر است شه از كه * چهرهء بدخواه شاه باد مكدر\r\nگرچه ندانم مقدر است چه بر من * خدمت درگاه شاه باد مقدر \r\n\r\nدر مدحت سلطان مغفور نايب‌السلطنه عباس ميرزاى مبرور\r\n آن كو به شاهنامه به حيرت كند نظر * گو نامهء شهنشه برگير و درنگر\r\nخارا به پيش ناوك دل‌دوز او پرند * دريا به جنب طبع دل‌افروز او شمر\r\nبر آن چو قهر آرد زان برجهد زهاب * بر اين چو خشم گيرد زين بردمد شرر\r\nصمصام چون برآرد زو سام در امان * كوپال چون فرازد زو زال در حذر\r\nمويان ز صارم او نيرم به سام نيو * گريان ز گرزهء او رستم به زال زر\r\nشير دمان شكالى زان خنجر دودم * قرص سپر پرندى زان پيلك سه‌پر \r\n\r\n","description":"","footnote":"","page_name":" 1847 ","page_number":407},
  {"content":"\r\n\r\n تيغش همى به درد چون مرد خود و گبر * خنگش همى به برد چون گرد كوه و در\r\nاز برز او درافتد در رعشه ديو و دد * وز گرز او درآيد در لرزه بوم و بر\r\nجوشن و ران به رخش چو البرز جلوه‌ساز * و البرزها به جوشن آورده مستتر\r\nاز تير دال پر كه به هر سو همىپريد * سيمرغ بال ريخت ز بالا و دال پر\r\nجر كمان ز شست جهان‌جوى چون بخاست * از خود بدگمانان انباشت جوى و جر\r\nشمشير شه دريد گوان را به خشم ناف * زوبين شه شكافت سران را به قهر بر\r\nسرها ز تن فكنده شد و بالها ز دوش * از شستها خدنگ و هم از دستها سپر\r\nاز خون مرد كرتهء لعلى لباس خاك * وز خاك گرد پردهء نيلى دثار خور\r\nنه جز خم كمندش بدخواه را مناص * نى جز سم سمندش بدخوى را مفر \r\n\r\nدر مدحت جناب صدر الممالك\r\n گويى كه به گرد رخت آن چنبر عنبر * ماريست سيه‌گرد مهى برزده چنبر\r\nچون باد بجنباند زلف سيهت را * تابان شود آن چهرهء گلرنگ فزون‌تر\r\nگويى به كفى مروحه‌اى از پر زاغ است * وز جنبش آن مروحه روشن كند آذر\r\nجز چشم تو جادو نشنيديم به جنت * جز خال تو هندو بنديديم به كوثر\r\nمانند كبوتر دل ماهست گرفتار * تا جعد تو چون چنگل باز است به پيكر\r\nمار است كبوتر به بر باز تو مشتاق * هرچند گريزان بود از باز كبوتر\r\nچون طره‌فشانى بزند طعنهء بىحد * چون چهره‌گشايى بكند بذلهء بىمر\r\nبوى تو و موى تو بخر خير و به فرخار * خد تو و قد تو به كشمير و به كشمر\r\nابروى تو با تن كند آن كار كه شمشير * مژگان تو بر دل زند آن زخم كه خنجر\r\nطوطى است خط سبزت و لعلت گل سورى * زاغيست سر زلفت و رويت مه انور\r\nطوطى تو بگرفته گل سرخ به منقار * گر زاغ تو به نهفته مه بدر به شهپر\r\nاى روح مجسم كه ترا لعل مبسم * ز ابروى موسم بكش آن گوشهء معجر\r\nتا قوس قزح بينم بر تارك خورشيد * چون ابر به يك‌سو شود از بدر مدور\r\nبر چهره‌ات آن نقطهء خالست تو گويى * چون نقطه‌اى از مشك كه بر بدر منور \r\n\r\n","description":"","footnote":"","page_name":" 1848 ","page_number":408},
  {"content":"\r\n\r\n گويى ز پى تزيين يك نقطه فروهشت * بر بدر منور قلم صدر هنرور \r\n\r\nدر موعظه و تحقيق و نعت حضرت خاتم الانبياء مشتمل بر سه مطلع\r\n ويحك اى شاه‌باز شير شكار * چه فرومانده‌اى بدين مردار\r\nساعد شه تو را نشيمن و تو * جسته خود را نشيمن از خس و خار\r\nخاك و خارت به سينه و ساعد * خون و ريمت به مخلب و منقار\r\nگه ز زاغانت خنده برجستن * كه ز بومانت طعنه بر رفتار\r\nبيش بودى به معنى از سيمرغ * چون به صورت كمى ز بوتيمار\r\nاى دريغا بلند چون شد پست * اى فسوسا عزيز چون شد خوار\r\nهمه پستيم و نيست كس بالا * همه مستيم و نيست كس هشيار\r\nهمه را سجده جانب عزى * همه را سبحه نايب زنار\r\nهمه پابسته اندرين پابند * همه سرگشته اندرين پرگار\r\nحرص ما بيش از آنكه جويد مور * زهر ما زان فزون كه دارد مار\r\nگشته خفاش و عيب بر خورشيد * مانده مزكوم و جرم بر عطار\r\nمهر در اوج و تيره ما در چاه * دجله در موج و تشنه ما به قفار\r\nعشق صنعانى و نفور از دير * لاف منصورى و گريز از دار\r\nاز سمن گفت‌وگو ولى آماس * از شبح لاف و همچنان ناهار\r\nچشمها بسته و چو گاو خراس * هم بر آن اولين قدم هنجار\r\nچون گشايند چشم و ما نگريم * كه همان گرد خويشتن سيار\r\nسنگ در چنگ مرگ و ما مغرور * از حصانت به آبگينه حصار\r\nمركب تن ز كار مانده و خصم * در قفا تند و ما به فكر فرار\r\nهم به سر اندر آيد اين لاشه * هم درآيد به خاك فرق سوار\r\nمرغ پربسته گرچه تيزپر است * از قفس برپريدنش دشوار\r\nعلم اللّه كه بعد صورت نيك * بر چه صورت شوم ز عيب و عوار\r\nترسم اين شكل و شخص انسانى * همچو حيوان عيان كند آثار \r\n\r\n","description":"","footnote":"","page_name":" 1849 ","page_number":409},
  {"content":"\r\n\r\n صورت آرى چگونه بنمايد * چون به آيينه برنشست غبار\r\nخاصه آيينه‌اى كه صيقل عشق * نزدايد ز چهره‌اش زنگار\r\nخه‌خه اى عارفان دولت‌جوى * وه‌وه اى مفتيان رشوت‌خوار\r\nشرع داناست شرمى از احمد * عشق بيناست شرمى از دادار\r\nجود او بر كباير است شفيع * نى كه خود شافع صغار و كبار \r\n\r\nمطلع ثانى در تجريد و تفريد و توحيد\r\n زهى اى جان عاشق هشيار * از دوعالم كناره‌گير كنار\r\nدر دوعالم چه جويى آن منزل * كه دوعالم دو خشتش از ديوار\r\nدوجهان راستى دو منزل دان * راه بس تا به كعبهء ديدار\r\nهرك را شور ليلى اندر سر * كى شكيبد به شهر يا كهسار\r\nپا نهد بالغدو و الآصال * ره رود بالعشى و الابكار\r\nتاج خواند به تاركش گر تيغ * گل شمارد به مقدمش گر خار\r\nگه چو طيفور سر نهد در راه * گه چو منصور پا نهد بر دار\r\nتا به جايى رسد كه درنگرد * ليس فى الدار غيره ديار\r\nهرچه را غير ديد بيند عين * هرچه اغيار يافت يابد يار\r\nچهرهء او ببيند از هر پود * نغمهء او نيوشد از هر تار\r\nچارتكبير گوى با سه طلاق * بر سه و هشت و پنج و هفت و چهار\r\nاز طبايع كسى مجوى تبع * هم ز گردون طمع مدار مدار\r\nهم تو گردون شو و تو هم گيتى * هم تو ثابت شو و تو هم سيار\r\nعالمى باش فارغ از عالم * در تو خود سال و ماه و ليل و نهار\r\nعرصه‌اى باش خالى از گيتى * در تو خرد و بزرگ و روشن و تار\r\nجسته تسليم هركجا تسبيح * بسته زنار هركجا زنار\r\nچون چنين شد چنان شود كه شوى * مطلع بر حقايق اسرار \r\n\r\n","description":"","footnote":"","page_name":" 1850 ","page_number":410},
  {"content":"\r\n\r\n\r\nمطلع ثالث تخلص به مدح سلطان اوصيا و اوليا\r\n نقش اين پردهء خجسته شعار * نه به بازيست يا اولو الابصار\r\nشده پرخون ز كار اين پرده * دل من پرده پرده همچون نار\r\nپردهء دل ز فكر پرخون شد * و اندرين پرده كس ندادش بار\r\nهم در اين پرده هردم آهنگى است * به ز آواى بربط و مزمار\r\nگر نيايد به گوش ما چه شگفت * كه حجابست پردهء پندار\r\nپرد در پرده چيست كان شاهد * غير بىپردگى ندارد كار\r\nپرده ماييم ور نه پرده نماند * ز آتش عشق پيش چهرهء يار\r\nراز در پرده چند شايد گفت * به كه بىپرده گردد اين گفتار\r\nخواست از پرده چون برون آيد * شاهد غيب يعنى آن عيار\r\nپرده‌ها ساخت جمله رنگ‌به‌رنگ * هردمى در يكى گرفت قرار\r\nسوى هر پرده بيدلى رو كرد * چنگ‌وارش به پرده نالهء زار\r\nتا بديديم آن نگارين دست * پردهء ما دريد دست نگار\r\nگه‌گه از پرده روى خويش نمود * خلق را فتنه كرد بر ديدار\r\nنور او خود بديده‌ها پرده است * كه نيفتد نظر بر آن رخسار\r\nپرده‌دارش بر او بود عاشق * در حريمش گذر دهد دشوار\r\nگرچه آن پرده‌دار محروم است * محرمان را به دو فتد سروكار\r\nپاسبان جلال سلطانيست * گرد آن پرده روز و شب سيار\r\nآن سراپرده را دريست وسيع * جاى ميران و سروران ديار\r\nگرد آن پرده حاجبان بزرگ * پيش آن پرده مجمع اخيار\r\nفوج آن پرده اولياى عظام * مير آن فوج حيدر كرار\r\nباطن پاك احمد مرسل * پرده ذات ايزد جبار\r\nگرچه پرده است هم ازو گردد * پردهء پيچيده زان خجسته عذار\r\nاى هدايت ازين بيان خاموش * در دل‌وجان نهان به اين اسرار\r\nدر دل‌وجان سنافزا چه ازين * كه سرايى سخن سنايىوار \r\n\r\n","description":"","footnote":"","page_name":" 1851 ","page_number":411},
  {"content":"\r\n\r\n طاعت شرع برگزين بر شعر * كه شعيرى به است زين اشعار \r\n\r\nو له ايضا\r\n سر زده رفتم شبى به خانهء دلدار * در به رخم برگشاد و داد مرا بار\r\nآمد و بنشست و رفت و در برم آورد * نقل و كباب و گل و مل و دف و مزمار\r\nچون كله از سر نهاد و طره برافشاند * خانه او شد به بوى طبلهء عطار\r\nنىنى يك كاروان مشك رسيدند * گفتى در آن سر از كشور تاتار\r\nرويش مىتافت زير زلف سياهش * چون مه روشن كه بردمد به شب تار\r\nابروى و چشمى نهاده تير به قتلم * گفتى اندر كمان دو ترك كماندار\r\nدندان لؤلوئى و آن لبانش چو مرجان * بر سر مرجان نشسته گرد ز زنگار\r\nتا مرفق برزد آستين عيان كرد * ساعد سيمين خويش آن مه طرار\r\nساغر بلور را به پنجهء چون عاج * كرد قرين و نمود پرگل و گلنار\r\nلاله‌اى آمد مرا به ديده كه ساقش * بود ز سيم سپيد و نقرهء بىبار\r\nپيش من آورد و با دو دست گرفتم * بوسه زدم ده به دست ماه ده و چار\r\nلب به لب جام برنهادم و در كام * ريختم آن آب آتشين همه يك‌بار\r\nنقلم آورد و گفتمش نخورم نقل * بوسى از آن لب ز نقل بهتر بسيار\r\nلعل فراز آوريد و كرد چو غنچه * يعنى بر اين سخن ندارم انكار\r\nمن ز ميان لبانش بوسه ربودم * نيمى ازين نيم از آن مزيدم هموار \r\n\r\nو له\r\n مرا همى ز سفر منع كمتر اى دلبر * از آنكه فايده‌ها هست مرد را به سفر\r\nبه ضد شناسد هر چيز آدمى بىشك * كه شب شناختى ار روز را نبودى خور\r\nبلى سفر ز سقر قطعه‌ايست قطعا ليك * بهشت را نبود قدر بىوجود سفر\r\nوجود يكسره در جنبش است اگر بينى * كمال جويد هر تن به سيرتى ديگر\r\nدو دم جهان به يكى حال نيست كز تمكين * سرشته نيست وجودى ز ديو و جن و بشر \r\n\r\n","description":"","footnote":"","page_name":" 1852 ","page_number":412},
  {"content":"\r\n\r\n مربى است چو ما را سپهر بىآرام * چگونه باشد آراممان به دهر اندر\r\nبه آب تلخ كجا جاى گيرد آن ماهى * كه غوطه تاند خوردن به زمزم و كوثر\r\nكبوترى ز چه در كنج آشيانه خزد * كه در چمن بتواند پريد شام و سحر\r\nكه گفته در همه ايران‌زمين كريمى نيست * خزينه‌هاى كرم را كه قفل زد بر در\r\nيكى كريم نشان دارم از نژاد بزرگ * كه نزد همت او سيم و زر چو خاكستر\r\nچه سالها كه ازو داشت مالها مخزون * هرآن‌كه روزى بودش بر آستان چاكر\r\nجها به راى و بزرگى و راحتست و كرم * نه رنج دارا ماند و نه گنج اسكندر\r\nبميرد آنچه به دنياست تا به سالى صد * نميرد آنكه كريم است تا صف محشر\r\nز عنصرى و معزيست نامشان زنده * كجاست دولت محمود و صولت سنجر\r\nبقا به شعر صبا جست خسرو مغفور * نه از خزينه و از تيغ و جوشن و مغفر\r\nكريم كيست در اين عهد ناصر الدّين شاه * لئيم كيست جز او هركه هست در كشور\r\nبه خورد پايه و قدرش دهند گر ملكى * سزاست ملكتش از مصر تا به كالنجر\r\nبلند سرو نباشد چو قد او به خرام * تمام ماه نيايد چو روى او به نظر\r\nچو برنشيند بر پشت اسب از بر كوه * ز سيم رسته تو گويى يكى شگرف شجر\r\nيكى شجر كه مر او راست جاه و دولت برگ * يكى شجر كه مر آن راست جود و رافت بر\r\nسپهر گويى بدر و هلال دارد جمع * چو جنبش آرد در كينه با حسام و سپر\r\nيكى سر است و بسرها همىزند شمشير * يكى تنست و به تنها همىدرد لشكر \r\n\r\nدر اقتفاى به قصيدهء حكيم عنصرى بلخى رحمه الله\r\n مرا دل‌برده دلدارى ظريف و دلكش و دلبر * مرا خون خورده خونخوارى حريف و رند و رامشگر\r\nبه بزم سرخوشى زهره به شهر دلكشى شهره * دو جادو مار و لب مهره دو هندو عود و رخ مجمر\r\nنگارى چارده‌ساله به لب لعل و به رخ لاله * به لعلش اندرون ژاله به لاله واژگون عنبر \r\n\r\n","description":"","footnote":"","page_name":" 1853 ","page_number":413},
  {"content":"\r\n\r\n به برگ لاله بنهفته بسى لؤلوئى ناسفته * و يا بشكوفه بشكفته به باغ اندر گل احمر\r\nبه قد سرو و به خد چون مل به مو مشك و برو چون گل * ز كاكل بر گلش سنبل ز عنبر بر ملش چنبر\r\nلب و رخ لعل و بيجاده يكى سوده يكى ساده * لبى رنگين‌تر از باده دلى سنگين‌تر از مرمر\r\nكمان نازش اندر زه به زخمش بوسه مرهم نه * سرينش همچو كه فربه ميانش همچو مو لاغر\r\nدو نرگس بر فراز رخ بسى فرخنده و فرخ * تو گويى مست از خلخ دو تركندى به كف خنجر\r\nبرآرد يار مهپاره همى از شرم نظاره * عرق بر گرد رخساره چنان چون گرد مه اختر\r\nتوان ديدنش در سينه گرت مهر و گرت كينه * بلى بنمايد آيينه اگر تيره و گر انور\r\nبتى چابك‌تر از شيرين مهى گيراتر از شاهين * برى نازك‌تر از نسرين لبى شيرين‌تر از شكر\r\nكه را با زلف او يارا حديث از عنبر سارا * نه بخرد خاره و خارا نهد با لعل و در همبر \r\n\r\nو له ايضا\r\n گشاده‌روى درآمد سحرگهم از در * چو آفتاب بت ماه‌روى سيمين‌بر\r\nعيان به سبز خطش سرخ چهره‌اش گفتى * ميان سبزه يكى توده لالهء احمر\r\nفروفكنده دو مشكين كمند از بر ماه * پر از شكنج و خم و پيچ و حلقه و چنبر\r\nسپيد خرمن نسرين نهفته در جوشن * سياه سنبل مشكين گرفته در مغفر\r\nبسان ابروى و مژگان و چشم و غمزهء خويش * گزيده تركش و قربان و دشنه و خنجر \r\n\r\n","description":"","footnote":"","page_name":" 1854 ","page_number":414},
  {"content":"\r\n\r\n به صورت و به صفت هركه ديديش گفتى * وجودش از مه و بهرام يافته است اثر\r\nبه دو به داده فرنگيس گفتيا صورت * به دو سپرده فرامرز گفتى اى پيكر\r\nنشست و خواست ز من مژده و به پايان برد * حديث خلعت و رسم پذيره سرتاسر\r\nبه بادپاى همايى برآمدم چالاك * كه با دو مرغ ازو نگذرد به پويه و پر\r\nجهان به رامى خاك و به گرمى آتش * روان به نرمى آب و به تندى صرصر\r\nبه هركجا كه رسيدم همه دف و طنبور * به هر چمن كه چميدم مه مى و ساغر\r\nزمين چو بستان از عكس بادهء گلگون * هوا چو قطران از دود نافهء اذفر\r\nستوده خاك ز بس رزمه‌رزمه از ديباه * سياه باد ز بس توده‌توده از عنبر\r\nدورويه صف زده مردان شهر از برسد * چو يك خيابان كز هر دو روى رسته شجر\r\nگروهى انبه پيش آمدن نه‌شان يارا * چو قوم يأجوج از پشت سد اسكندر\r\nهزار برجيس آنجا نشسته با دستار * هزار بهرام آنجا ستاده با خنجر\r\nبناگه از در شه توپ آهنين زد برق * ز ناى تنين برخاست نعرهء تندر\r\nنصير ملت و بنياد مجد و رونق ملك * جهان جود و سپهر جلال و چرخ هنر\r\nسخن شريف نشد تا ازو نيافت قبول * خرد عزيز نشد تا ازو نجست خطر\r\nبه هر كمال كه بسرايمش خجل گردم * از آكه دست و دلش هر كمال را مصدر\r\nشگفتم آيد كاندر تنى دوعالم را * چگونه تعبيه كرد است ايزد دوار\r\nهزار گيتى بنهفته در يكى مردم * هزار گردون بسرشته در يكى پيكر\r\nهنوز بيضهء شمشير او به خارا بود * كه بود خارا از بيم آن كفيده جگر\r\nهنوز آهن پيكان او در آتش تافت * كه چرخ قوسى آماده داشت هفت سپر\r\nسخن چه رتبت دارد به درگه دارا * شبه چه قيمت دارد به مخزن گوهر \r\n\r\nهم در مدح حضرت ممدوح خود گويد\r\n باغ مرا چهر من آمد مرا به سر * خندان و برشكفته چو باغى كه در بهار\r\nتاب قمر سترده به خورشيد تابناك * آب شكر ببرده به ياقوت آبدار\r\nزلفش به چهره چونكه نهى قير بر سمن * غازه به گونه چونكه كنى شير در عقار \r\n\r\n","description":"","footnote":"","page_name":" 1855 ","page_number":415},
  {"content":"\r\n\r\n چون چشمكان خود شده فتان و نيم‌مست * چون زلفكان خود شده پيچان و بىقرار\r\nچون بدر كز شفق بدرخشد به شامگاه * رويش ز لاله رنگ سر آغوشش آشكار\r\nپيشم فرارسيد و فروديد و خيره ماند * كاينك رسيد موكب مسعود شهريار\r\nبرداشتم ترانه و بنگاشتم روان * برنامه اين چكامهء زيباى خوشگوار\r\nزين‌پس بزين ببايدت اى مسند افتخار * كامد خديو راد فريدون‌فر از شكار\r\nاز جسم صيدكرده همه غارها چو كوه * وز سم رخش كرده همه كوهها چو غار\r\nشيران ازو تپيده به سوراخهاى مور * پيلان ازو خزيده به آرامگاه مار\r\nاز شاخ رنگ هر طرفى كرده سنگلاخ * وز خون شير هر چمنى كرده لاله‌زار\r\nزان صيدگه كه كرده ملك اندر آن مكان * وان رهگذر كه جسته سپاهش از آن گذار\r\nخنجر همىبرويد زين‌پس به جاى برگ * پيكان همىبرآيد ديگر به جاى خار\r\nروناس باشد آنجا رويان بكشتمند * خوناب باشد آنجا جارى به جويبار\r\nصدساله وحش و طير ز يك هفته صيد و سير * در اين فراخ دير بماندند زله‌خوار\r\nزانجا هرآن‌كه پويد ازين‌پس كند نظر * زان خشك‌استخوان سمنستان به هر كنار\r\nكرده مقام در سمنستان غرابكان * چونان به مرز روم سياهان زنگبار \r\n\r\nدر تتبع قصيدهء حكيم قطران الجبلى التبريزى\r\n دردى و آذر مباش بىمى و آذر * بىمى و آذر مباش دردى و آذر\r\nآتش بگشاده اين به گرمى و تندى * باده بربسته آن به صافى و جوهر\r\nگونهء الماس چون گرفت زمرد * گونه ياقوت و لعل بخش به ساغر\r\nابر به پا شد به تل چو سودهء كافور * بر تل مرجان بپاش تودهء عنبر\r\nكانون را گلبنى نماى به كانون * وان گل تابان به رنگ لالهء احمر\r\nطبع جهان چون ز برد خشك شد و سرد * زاب تر و گرم طبع گرم كن و تر\r\nمجمرى افروز همچو چهر بتى مست * چون به رخش زلف دود عود به مجمر\r\nبادهء احمر خلايق ار چه پسندند * پند نيوش و بنوش بادهء اصفر\r\nاصفر و گلگون به رنگ سودهء شنگرف * لعلى و زرين به تاب شعلهء آذر \r\n\r\n","description":"","footnote":"","page_name":" 1856 ","page_number":416},
  {"content":"\r\n\r\n سور و سرورت دهد به دل مى زرين * خاصيت زعفران چنين بود و زر\r\nموكب بهمن به جنبش آمده وز عجز * كوه چو دستان برهنه كرده همى سر\r\nابر شتابان به چرخ يا كه روانست * زورق قيرين درون لجهء اخضر\r\nقطره باران كه متصل چكد از ابر * زورق او را تو گويى آمده لنگر\r\nكوه شنيدم بجنبش آيد و رفتار * روز قيامت به امر خالق اكبر\r\nكوه روان در هوا چراست به جنبش * گاه قيامت نبود و موعد محشر\r\nگوهر خيزد ز قعر بحر و شگفتا * كوه روان در هوا بريزد گوهر\r\nساده‌بتى جوى و پس ز باده بطى خواه * رنگ مى و رنگ وى به گونه برابر\r\nسرخ‌لبى سخت‌دل كه از لب و از دل * سرخى مرجان ربود و سختى مرمر\r\nخوبى رخساره و نكويى بالاش * باج ز كشمير جست ساو ز كشمر\r\nچشم و لبش گاه دلبرى و حلاوت * طرز ز آهو گزيد و طعم ز شكر\r\nزلف بچهرش چو از نسيم بجنبد * گردد تابنده چهره‌هاش فزون‌تر\r\nاز پى تابش همىزنند تو گويى * مروحه‌يى از پر غراب بر آذر\r\nبس‌كه دل عاشقان به زلف درازش * همچو فلك در كمند پرخم داور\r\nهركه در ايوان بديد رويش و رايش * روح مجسم بديد و عقل مصور\r\nروزى كز مرد خيره ديده انجم * وقتى كز گرد تيره چشمهء خاور\r\nرمح به هر سو خزنده بر صفت مار * خشت به هرجا پرنده همچو كبوتر\r\nصحرا دريا ز خون و مركب مردان * همچو سمارى به بحر گشته شناور\r\nبعد يكى حمله تو هركه زند تيغ * بر سپه خصم ضربتى است مكرر\r\nكآنچه در آنها سر است آن‌همه بىتن * و آنچه ازينها تن است آن‌همه بىسر\r\nهركه مقدم بود ز لشكر اعدا * روز نبرد تو كشته گشته مؤخر \r\n\r\nدر تتبع قصيدهء حكيم فرخى سيستانى\r\n شنگرفت ريخت باز دمن در كنار * زنگار پخت باز چمن بر عذار\r\nشنگرف بين كه غاليه‌اش در ميان * زنگار بين كه بهر منش بر كنار \r\n\r\n","description":"","footnote":"","page_name":" 1857 ","page_number":417},
  {"content":"\r\n\r\n منقار طوطى است تو گويى عيان * نورسته لاله در وسط سبزه‌زار\r\nار تنگ مانى است تو گويى پديد * گسترده سبزه در طرف جويبار\r\nپيكان زمردين سر آلوده خون * نشكفته غنچه بر كمر شاخسار\r\nلاله ز ژاله است در ايوان شاه * جامى عقيق پر ز در شاهوار\r\nچون موى زنگيان شده پرچين شمر * چون روى روميان شده رنگين غبار\r\nآن زردگل چو روى كسى عشق‌باز * وان سرخ‌گل چو چهر بتى مىگسار\r\nدينار سكه ناشده زان بىحساب * ياقوت سنگ برزده زين بىشمار\r\nگويى كه كاروانى پرناقه است * چون در هوا پرند كلنگان قطار\r\nگوران همىدوند به صحرا به تك * چونان كه اسب تازد تازى سوار\r\nمرغان همىپرند ز بالا به زير * چونان كه برگ ريزد گويى چنار\r\nطنبور و چنگ و ناى به هم ساخته است * الحان كبك و بلبل و قمرى و سار\r\nدر فصلى اين‌چنين مى گلرنگ نغز * وانگاه با كه با صنمى گل‌عذار\r\nباغى بهار چهره كه ديدار او * صد باره خوش‌تر است ز باغ بهار\r\nآن جعدكان به گردن صاف آن‌چنانك * بر شاخ عاج حلقه‌زنان خفته مار\r\nمويش چنان كه مشك نهى برپرند * رويش چنان كه شير كنى در عقار\r\nتابان ز حلقه حلقهء زلفش رخش * زان سان كه مه نهان شده در درع قار\r\nيا ماه و مشترى شب تارى به چشم * اندر پس نقاب سيه آشكار\r\nيا چون مشبكى كه به رنگ شبه * آكنده بر به سرخ‌گل كامكار\r\nمژگان او چو خنجر ناصيقلى * ابروى او چنان كه خم ذو الفقار\r\nمژگانش زير ابروش استاده راست * چون تير در كمان كج شهريار\r\nروزى كه آيد از همه سو هاىوهو * وقتى كه خيزد از همه جا گيرودار\r\nمشحون وثاق چرخ ز ارواح خلق * چون تنگ راهى از سپه بىشمار\r\nگيتى شخوده سينه ز مرد و سمند * گردون سياه چهره ز گرد و غبار\r\nگسترده بس‌كه اطلس رومى سرخ * از خون اهل رزم به كوه و قفار\r\nخنجر فتاده بر سر درياى خون * چون در شفق هلال به چرخ آشكار \r\n\r\n","description":"","footnote":"","page_name":" 1858 ","page_number":418},
  {"content":"\r\n\r\n غلتان به خون بريده سر سروران * چون گوى زخم يافته در لاله‌زار\r\nبر پشت اسب پيكر گردان ز تير * چون خارپشت بر كمر كوهسار\r\nما راستش آن كمان و خدنگش دران * لرزان زبان مار كه در كام مار \r\n\r\nو له ايضا\r\n به سنبل دلم برده سروى سمنبر * كه صد دسته از سنبلش بر سمن بر\r\nبه چهره به مانند رخشان ستاره * به بالا به كردار سيمين صنوبر\r\nمهى ناردان لب بتى نارون قد * دو گلنار بر بار و دو نار بر بر\r\nلبش لعل سوده برش سيم ساده * برو ماه تابان به مو مشك اذفر\r\nبه گونه چو لاله به دندان چو لؤلؤ * به لب همچو مرجان به دل همچو مرمر\r\nبه گوهر برش هشته دو رشته مرجان * به مرجان درش رسته دو رسته گوهر\r\nدو امرود شاداب شيرين نازك * بر آن قد چون رسته از سيم عرعر\r\nتنى كوثرآسا و سيمين دو پستان * حبابى دو برجسته بر آب كوثر\r\nبرآشفته و خفته گيسوش پرچين * پراكنده و جمع زلفش معنبر\r\nزمانى چو عقرب زمانى چو ارقم * گهى همچو چوگان گهى همچو چنبر\r\nز زلفين او گه برش راست خفتان * ز گيسوى او گه سرش راست مغفر\r\nشه نيكوانست و بر فرق دارد * گه از نافه گرزن گه از مشك افسر\r\nبهار و بهشت است گويى مجسم * پرى و فرشته است گويى مصور\r\nنه آن چشم و زلف است و ابروى و مژگان * كه هندوى و جادوى و خونريز كافر\r\nبخواهند برد اين چهار آخر از من * يكى دل يكى دين يكى جان يكى سر \r\n\r\nو له\r\n بهار چهره بتا خود تو باغى و گلزار * مرا به باغ چه دعوت كنى به فصل بهار\r\nاگر به باغ گل و سوسن است و سنبل و سرو * تو راست آن‌همه بر سرو و سرو در رفتار\r\nتو به ز باغى و از گلستان گل تو فزون * به هركجا كه نشينى به پا شود گلزار \r\n\r\n","description":"","footnote":"","page_name":" 1859 ","page_number":419},
  {"content":"\r\n\r\n مرا به خانه بخوان يا بيا به خانه من * كه روز كى بنشينيم با مى و مزمار\r\nتو گر شراب ندارى مرا سه مينا هست * به رنگ آن دو لب لعل و گونهء گلنار\r\nيكى مرا و دو زان تو زان كه من امروز * ز باده مست و خرابم ولى تويى هشيار\r\nتنى ميار به همراه خود از آن تركان * كه نيست خلوت ما جاى خلوت اغيار\r\nدو ترك مست ز چشمان بهمرهت خود هست * تو نيز تركى و خونريز و مستى و خونخوار\r\nسه شيشه بادهء ما قسمت سه ترك شود * مرا به محفلشان دردسر رسد ز خمار\r\nتو گر مرا نكشى آن دو ترك مست كشند * كه مست و همرهشان هست خنجر بسيار\r\nسه ترك مست كه با عاشقى پياله كشند * شگفت نبود كاخر كشد به كشتن كار\r\nاگر كشند مرا ور كشند هر دو خوشند * بيا كه بيش شكيبم نماند صبر و قرار\r\nو گر بترسى كآيى به خانه‌ام تنها * مباد كام دلى جويم از تو اى دلدار\r\nقسم بدان دو لب سرخ و آن دو چشم سياه * كه نيست كام دلم از تو غير بوس و كنار\r\nمكن مضايقه از من بدين‌قدر كه مرا * شكيب نيست خود از بوسه و كنار نگار\r\nمكن مضايقه از من بدين‌قدر كه مرا * بده اجازه بدان لعل و گردن و رخسار\r\nلب مرا و دو دست مرا و چشم مرا * بده اجازه بدان لعل و گردن و رخسار\r\nسه كار دارد با اين سه چشم و دست و لبم * يقين سه كارش بوس است و بازى و ديدار\r\nمرا سه بوسه زان دو لب ولى به درنگ * مكن شتاب و مگير از لبم لب اى عيار\r\nچو لب بر آن لب شيرين نهم نگردم سير * چو تشنه‌يى كه كشد جام شربتى سرشار\r\nنيابم آن مزه كز بوسه‌ات من از چيزى * مگر ز خاك كف پاى خسرو قاجار\r\nگرش سخاوت خواهى خزينه‌هاى جهان * به نيم‌بدره ندارد به چشم او مقدار\r\nگرش شمايل خواهى چو او به پشت سمند * خور است گويى بر طرف گنبد دوار\r\nگرش ز دانشجويى هرآنچه مرد حكيم * بداند آخر دانسته او ز اول كار\r\nفزون نبود به قامت ز تيرى و از تير * جهان بديدهء بهرام داشت تيره و تار\r\nبه تركتازى سامان شه جبيره شدند * ز ترك و تازى و از پارسى و هم الوار\r\nخبر رسيد بگوشش ازين جماعت و تاخت * شبان تيره فروزان چو اختر سيار\r\nرسيد و ديد صفى بركشيد و رزمى ساخت * كه خاست بر فلك از خاك رزمگاه غبار\r\nبه كتف هر تن كان تيغ برق سير رسيد * ز تنگ توسن تازى به سنگ كرد گذار \r\n\r\n","description":"","footnote":"","page_name":" 1860 ","page_number":420},
  {"content":"\r\n\r\n دو بود و چار شد از تيغ شاه مركب و مرد * بلى دو چار شود چون شود به تيغ دو چار\r\nهنوز اگر سوى آن مملكت كسى گذرد * بود علامت آن خستگان در آن بسيار\r\nبدان زمين بگذشتم من و نمودندم * كه اين زمين مصافست و پهنهء پيكار\r\nيكى بيابان ديدم دو دوزخى در تف * نسيم آن به مثل گرم چون تفى از نار\r\nزمين آن‌همه زرد و گياه آن‌همه سرخ * ز استخوان بد و از خون كشته و مردار\r\nهرآن غراب كه بر آن تراب منزل داشت * چو نوك طوطى سرخش بدى ز خون منقار\r\nز بس‌كه كاسهء سر بود و كمچهء ساعد * دكان كله‌پزان بود و دكهء كشتار\r\nمگر تو گويى بر ميزبانى دد و دام * كشيده خوانى كش تيغ شاه خوانسالار \r\n\r\nو له من قصائده\r\n برخاست ز مرغ سحر صفير * خيز اى ختنى ترك بىنظير\r\nمنقل بنه و مرغ و باب زن * شنگرف برافشان به روى قير\r\nهان آتش چون آبم آر زود * گر آتش سوزنده گشت دير\r\nزان خمر كهن يك قرابه بود * بفكن سرش ار بر سرش خمير\r\nوان نيز اگر نيست ساغرى * زان آب چو آتش به ناگزير\r\nالماس مذابم بده كه طبع * افسرده ز كافور ز مهرير\r\nبگر اى به رود و بكش سرود * اى در همه شهر از هنر شهير\r\nتا چند من و ناله‌هاى زار * امروز تو و نغمه‌هاى زير\r\nبرفى به زمين درنگر شگرف * ابرى به هوا برنگر مطير\r\nپرمرمر و يشم است و سيم و طلق * كوه و چمن و دشت و آبگير\r\nچون دكهء زراد هر شمر * چو كلبهء حداد هر غدير\r\nآنجاست ز بس توده‌توده درع * اينجاست ز بس دسته‌دسته تير\r\nدر خود و زره بين زمين ز بيم * تا تيرفشان شد كمان تير\r\nكه زال زرى شد برهنه سر * تا بهمن دى رفت بر سرير\r\nامروز به الماس‌گون پرند * گيتى كه ديش زمردين حرير \r\n\r\n","description":"","footnote":"","page_name":" 1861 ","page_number":421},
  {"content":"\r\n\r\n پيلان به هوا درنگر روان * كافورفشان هر نفس به زير\r\nصراف فلك بين كه تندتند * چون سيم‌فشان شد به خيرخير\r\nزاغان سيه بر سپيد برف * بنشسته به صد نعره و نفير\r\nگويى كه سياهان ملك زنگ * در كشور چينند جاىگير\r\nاطفال نبات از چه در فطام * وانگاه جهان جمله پر ز شير\r\nها فصل دى است و گه مى است * شو بىخبر از باده‌اى خبير\r\nخوش عهد بهاران و شاخ گل * بلبل به سر شاخ در صفير\r\nلاله چو يكى جام بسدين * كاندر تك آن خرده‌اى ز قير\r\nغنچه چو يكى عطردان لعل * انباشته از عنبر و عبير \r\n\r\nمن تغزلاته\r\n اگر نديدى بر ماه چنبر عنبر * ببين بر آن رخ چو ماه عنبرين چنبر\r\nچو شب رسيدى گشتى قمر عيان بر چرخ * كنون ز چيست شب تيره بر فراز قمر\r\nنگر دو زلفش و دو عارضش كه پندارى * در تيغ برهنه بنهاده بر كنار سير\r\nبهشت و دوزخ مشهود شد به من امروز * ز وصل و هجر بت ماه‌روى سيمين‌بر\r\nرخش چو جنت و هجرش چو حفرهء دوزخ * قدش چو طوبى لعلش چو چشمهء كوثر\r\nشنيدمى كه كس ار رنج برد يابد گنج * هماره داشتمى اين دروغ را باور\r\nمنش كشيدم هجر و رقيب يافت وصال * منش چشيدم زهر و رقيب خورد شكر\r\nدلم به قيد هوايش چو گوى در چوگان * تنم به نرد فراقش چو مهره در شش‌در\r\nخميده ابرويش بر تنم كشد شمشير * برنده مژگانش بر دلم زند خنجر\r\nمرا پزشك نفرموده فصد كردن قلب * ز چيست كز مژه او بر دلم زند نشتر\r\nمرا ز ديده همه خون دل برفت و بنو * چو نيك درنگرم پر ز خون شد است جگر\r\nچه چشمه‌ايست ندانم كه آب آن خونست * كه لحظه‌لحظه تراود مرا همى ز بصر\r\nستم رسيد به من از دو ترك مست چنانك * شد است خانهء دل زان دو فتنه زير و زبر\r\nچنان اسيرم و عاجز به دست آن دو غزال * كجا غزالى در پنجهء دو ضيغم نر \r\n\r\n","description":"","footnote":"","page_name":" 1862 ","page_number":422},
  {"content":"\r\n\r\n فتاده خلق به بازار و شهر سرمستند * به چشم مستش گويى گشاده‌اند نظر \r\n\r\nدر تتبع امير معزى سمرقندى\r\n اى به دل چون قبلهء اسلاميان يعنى حجر * وى به رخ چون قبلهء زردشتيان يعنى شرر\r\nقبلهء اسلاميان پنهان ترا در سيم صاف * قبله زرشتيان پيدا ترا در مشك تر\r\nروى آتش‌رنگ ديدت گوييا بر نخل قد * اندر آن وادى كه آتش ديد موسى بر شجر\r\nسنگ خارا مشك سارا آن نهان اين آشكار * اين كجا اندر حرير و وان كجا اندر قمر\r\nبا كه دارى عزم رزم اى گل‌رخ دشمن‌شكار * با كه‌ات آهنگ جنگ اى دلبر مردم شكر\r\nكان كمان قيرگون را بركشيدى تا به گوش * وين كمند عنبرين را درفكندى تا كمر\r\nمار دارى پيش ماه و قير دارى گرد شير * لؤلؤ اندر لاله برگ و شهد ناب اندر گهر\r\nخوشهء دريت بينم در عقيقين درج درج * شوشهء سيميت بينم در حريرين جامه در\r\nخوشه در تو پيدا از عقيق آبدار * شوشهء سيم تو پنهان در حرير شوشتر\r\nكورها از شوشهء سيم تو دارم در بدن * لعلها از خوشهء در تو بارم از بصر\r\nساج مشكين آن دو زلف و عاج سيمين اين دو خد * ساج مشكين تو دايم عاج سيمين را سپر \r\n\r\n","description":"","footnote":"","page_name":" 1863 ","page_number":423},
  {"content":"\r\n\r\n باز دل مشكينه ساج و باز تن سيمينه‌عاج * عاج سيمينت نهفته ساج مشكينت به بر\r\nآن دل و تن آبنوس است و حرير اندر خيال * اشك و چهرم سندروس است و زرير اندر نظر\r\nدر حريرت آبنوس و بر زريرم سندروس * اين به صورت آشكار و آن به معنى مستتر\r\nتو همى عنبرفشانى بر حرير از مشك خشك * من همى گوهر نشانم بر زرير از اشك تر\r\nتو شدى عطار و من زرگر شدم از اين دو شغل * تو در آن امرى شهير و من در اين كارم سمر\r\nتو همى عناب را مىپرورى در شهد ناب * من همى سيماب را مىگسترم بر روى زر\r\nمن همى يك‌رشته گوهر آشكار آرم ز جزع * تو همى يك دسته سنبل برنهى بر معصفر\r\nگر شوند آگاه از لعب تو عطّاران شهر * دكه بربندند و نپسندند عطارى دگر\r\nور رسد از صنعت من آگهى نزديك شاه * بدهدم بر زرگران منشور ميرى در هنر \r\n\r\nو له ايضا\r\n هميشه باده گواراست خاصه فصل بهار * بويژه با صنمى ساده‌روى و باده‌گسار\r\nمىاى به طبع درخش و به طعم ماء الورد * به رنگ لعل بدخش و به بوى مشك تتار\r\nمهى به طلعت ماه و به قد سرو سهى * به خال غاليه رنگ و به زلف غاليه بار\r\nمىاى كه چون ز سر شيشه پنبه دور كنند * به رنگ و بوى كند حجره را يكى گلزار\r\nمهى كه چون ز پى جلوه پرده برفكند * ز زلف و رخ شب و روزى كه دواست سازد چار \r\n\r\n","description":"","footnote":"","page_name":" 1864 ","page_number":424},
  {"content":"\r\n\r\n\r\nو له\r\n چمان درين چمنم با بهار سيم‌تنم * تهيست انجمنم از رقيب و از اغيار\r\nدو ديده گه به گل سرخ و گه به عارض دوست * دو لب گهى به مى لعل و گه به لعل نگار\r\nبتى چنين كسى ار ديد و بت‌پرست نگشت * رود به بىبصرى وصفش از اولو الابصار\r\nخطش اگرچه دميده است تا غلط نكنى * كه كاسته است ز حسنش مگر يكى ز هزار\r\nخطى به صفحهء رويش نوشته كاتب صنع * كه حسن زير خط اوست تا به روزشمار\r\nكله ز سر چو نهد زلف چون برافشاند * به موى خود نخرد توده‌هاى مشك تتار\r\nبه باغ سرو بسى ديده‌ام ولى چو قدش * كدام سرو و كىاش اين‌چنين بود رفتار\r\nشنيده‌ام شجر الحيه سرو را خوانند * عرب از آنكه به سرو اندر است مسكن مار\r\nمن اين فسانه همىگفتم و معاينه رفت * كه مار باشد بر سرو راستى بسيار\r\nنگر كه قدش سرو است و زلفكان ماران * نگون ز سروش آن مارهاى دل او بار\r\nاگرچه مارند آنها ولى منم راقى * كه مىنبينم از آن مارها دمى آزار\r\nگهى به گردن خود افكنم سيه‌مارش * گهى به حلقهء آن دست در زنم هموار\r\nفسون عشق مرا كرده است مارافساى * اگرچه كارم جان دادنست آخر كار\r\nچه جاى مار كه از اژدرش نباشد بيم * هرآن‌كه او را تعويذ مدح صدر كبار \r\n\r\nو له ايضا\r\n اى تودهء كافور تو را سلسله از قير * وز يك نگهت كشور دلها همه تسخير\r\nگيسوى تو يا سنبل آويخته بر گل * رخسار تو يا باده آميخته با شير\r\nزلفين تو چون عنبر و گيسوى تو چون مشك * كى عنبر چون چنبر و كى مشك چو زنجير\r\nنخجير شنيدستم شيران را آهوى * آهوى نديدستم شيرانش نخجير\r\nاز حلقهء زلفت نتوان رست به حيلت * وز حربهء چشمت نتوان جست به تزوير\r\nما بستهء آن حلقه و آزاد نه در بند * ما خستهء آن حربه و دلشاد نه دلگير\r\nگر چون تو پرى هست خوشا دعوت احضار * ور چون تو ملك هست زهى صنعت تسخير\r\nاى روى تو كمياب‌تر از حاصل اخفا * وى وصل تو ناياب‌تر از صاحب اكسير \r\n\r\n","description":"","footnote":"","page_name":" 1865 ","page_number":425},
  {"content":"\r\n\r\n در خواب همىكردم دى سجده بتى را * امروز تو را ديدم و ظاهر شد تعبير\r\nزلفت به نهالى در چون ياد كنم شب * روزم ز چه از مشك همى بوى دهد ببر\r\nماهير به دار گشتيم ماهور پرستيم * ها عارض چون هورنگر چهرهء چون هير\r\nگيرم كه به كف خامه بگيرم من و نامه * ياد تو پريشان كندم حالت تحرير\r\nگو صوفى بگذار مرا با خود ازين‌پس * كاين تازه‌جوان بس بودم در دوجهان پير\r\nعاقل به لب به حربه ار باشد سالم * افتاد چو در غرقاب از مرگ چه تحذير \r\n\r\nو له\r\n الا اى سبك پو نسيم مسافر * كه جود تو وافى و سود تو وافر\r\nز فرط صفا وز كمال تجرد * ز هر چشم غايب به هر جاى حاضر\r\nنه‌ات پاى و هر كوى پويان چو قاصد * نه‌ات پر و هر سوى پرّان چو طاير\r\nگهى همقرين با مسيحا به باطن * گهى همنشين با سليمان به ظاهر\r\nگه اندر دم آن به هر مرده سارى * گه اندر بر اين بهر زنده ساير \r\n\r\nو له\r\n اگرچه تير به ديوان انجم است دبير * قلم بيفكند از دست پيش كلك وزير\r\nكه گفته تير مربى اهل كلك آمد * كه كلك صدر معظم بود مربى تير\r\nبرش عطارد چون كودكى دبستانيست * كه تازه كلك نهندش به بر پى تحرير\r\nبه جمع و خرج دوعالم چو خامه برگيرد * نه صبر خواهد و فكرت نه مهلت و تأخير\r\nهمه تو گويى بر لوح خاطرش ثبت است * به لوح هرچه نگاريده كاتب تقدير\r\nبه يك‌تن اردم عيسى حيات نو بخشيد * حيات‌بخش جهانيست خامه‌اش به صرير\r\nكبوتريست خوش‌آواز و طرفه مىدارم * كه از چه روى گذارش هميشه در چه قير\r\nبشير قير نكو نبود و نكو باشد * فشاند او ز زبان قير چون به صفحه شير\r\nچو در فضاى كلامش هواى صيد افتد * همه معانى قدوسيش بود نخجير \r\n\r\n","description":"","footnote":"","page_name":" 1866 ","page_number":426},
  {"content":"\r\n\r\n\r\nو له فى الحكمة\r\n پيش چشمم ز كينهء مه و هور * شد جهان تنگ‌تر ز ديدهء مور\r\nبه غريو آمدم از اين دد و ديو * به ستوه آمدم از اين شروشور\r\nيخ ما آب و مهر ما در تاب * يخ ما عمر و مرگ تابش هور\r\nمثل ما چنان كه گفته حكيم * مثل يخ‌فروش نيشابور\r\nآه ازين رهروان بىرهبر * آه ازين گبركان بىدستور\r\nداده قوت به عرق خود ز شراب * داده زينت به جسم خود ز سمور\r\nحاتمان ليك حاتم بىجود * رستمان ليك رستم بىزور\r\nاى سميعان ولى به گوشى كر * اى بصيران ولى به چشمى كور\r\nبىخبر از سليح و خانه به شر * بىنشان از شناه و دجله به شور\r\nخيل خونى بدست سنگ و تو مار * جيش جنگى به زير خنگ و تو مور\r\nسنگ سارت كنند بر سر راه * پايمالت كنند در پى بور\r\nآسمان صخره‌بار بر شيشه‌ات * تو همى باده‌ريز در بلور\r\nچند چون گبركان پرستى هير * چند چون صابيان پرستش هور\r\nبه جهد خود ز مرگ هايله مرد * مىرهد خود ز شير گرسنه گور\r\nمحنت است اينكه نام كردى عيش * سوگ شد اينكه مىشمارى سور\r\nباش تا از دلت بجوشد مرگ * همچو توفان نوح كز تنور\r\nتا بدانى كه چون رسد هنگام * نتوان چاره‌ايش با زر و زور\r\nمنزل آخرين دنيا قبر * منزل اولين عقبى گور\r\nاول و آخر دوعالم را * گوردان و متاز كورا كور \r\n\r\nدر تهنيت صحت شاهنشاه مغفور از بيمارى\r\n گذشت آنكه بزين فخر داشتى بالين * رسيد آنكه زند تخت طعنه بر بستر\r\nهمىبرخشد مهر و همىبتابد ماه * همىببالد بحر و همىبنازد بر\r\nتوان ايزدى اندر به جسم سايه اوست * قويست جان شه ار ناتوان بود پيكر \r\n\r\n","description":"","footnote":"","page_name":" 1867 ","page_number":427},
  {"content":"\r\n\r\n نه از كسوف بود زحمتى به پيكر مهر * نه از خسوف رسد آفتى به جرم قمر\r\nكه مهر روشن گردد اگر شود تيره * كه ماه فربى گردد اگر شود لاغر\r\nبه نظم ملك محمد شه آن نمود اين صدر * كه بهر رونق دين محمدى حيدر\r\nهرآن‌كه حكمت اين پير ديد و شاه جوان * دگر سخن ز ارسطو نكرد و اسكندر\r\nنه وهم دارد نه سستى و نه خشم و نه طبع * نه مكر داند و نه حيلت و نه شور و نه شر\r\nهمه حضور و شهود و همه صفاى و وفاست * همه روان و دماغ و همه دلست و جگر \r\n\r\nو له ايضا\r\n به پيرى مر مرا دل شد گرفتار * به مرمردل جوانى لاله‌رخسار\r\nدو ابرويش دو مشك اندوده محراب * دو گيسويش دو قير آموده زنار\r\nكله از فرق خود امروز بنهاد * وثاقم كرد پر از مشك تاتار\r\nشبى ديدم مر آن را روز در بر * گلى ديدم مر آن را غنچه بر بار\r\nمرا معشوق خود زين‌گونه بايد * غزل‌گوى و غزلخوان و قدح‌خوار\r\nمرا پيرانه سر عشقى است پخته * نگارى پخته‌ام باشد سزاوار\r\nننالاند مرا چون رعد بهمن * نگرياند مرا چون ابر آزار\r\nدرآيد در برم شب آن‌چنان تنگ * كه پندارى يكى پود و يكى تار\r\nدر آغوشش چنان گيرم كه جامه * نگنجد در ميان ما بناچار\r\nچنين محبوب در چنگ من آيد * ز عون و رحمت داراى قاجار\r\nشهنشاه معظم ناصر الدّين * خداوند جهانگير جهاندار \r\n\r\nقصيدهء مردف در مدح شهريار معظم\r\n صفت گرفته ز مژگانت اى نگار الماس * كه مىكند ز دل مردمان گذار الماس\r\nمرا فراق تو آخر كشد بلى كشدش * گرفت در جگر مرد چون قرار الماس\r\nشنيده‌ام كه ز تأثير مشترى و زحل * همى به سنگ درون گردد آشكار الماس\r\nاگر ز تابش چهر تواش رسد اثرى * شود برنگ چو ياقوت آبدار الماس \r\n\r\n","description":"","footnote":"","page_name":" 1868 ","page_number":428},
  {"content":"\r\n\r\n گرفته تندى و تيزى تو گويى اندر دهر * همى ز خوى تو وز تيغ شهريار الماس\r\nبه ياد تيغ تو گر ابر بر چمن بارد * به جاى برگ برويد ز شاخسار الماس\r\nبرنگ اگرچه سپيد است و صافى ار جويد * دمى خلاف تو گردد سياه و تار الماس\r\nببيند ار گهر خنجر تو از خجلت * برنگ گردد چون دانه‌هاى نار الماس\r\nبه پيش جود تو يك‌لحظه خود وفا نكند * اگر برويد از كوه مرغزار الماس \r\n\r\nو له\r\n زاغ ز نگارگون چو كرد لباس * آب شنگرف رنگ‌ريز به كماس\r\nآتش تر در آب خشك فروز * تا ببينى عقيق در الماس\r\nبود آتش ستاده و آب روان * طرفه حاليست بر خلاف قياس\r\nهمچو عيسى كه زاد شش‌ماهه * هست شش‌ماهه و روان دناس\r\nگرنه عيسى است چون كند با ما * كار عيسى بعاذر از انفاس\r\nور سرافيل نيست چون ز دمش * روح يابد به جسم استيناس\r\nور نه تيغ امير چون بدمى * بشكفد از زرير رخ روناس \r\n\r\nدر حكمت و موعظه و نصيحت نفس گويد\r\n نبندد هيچ مقبل دل بر اين دنيا و اقبالش * كه در لوزينه پنهان سير و در مى زهر قتالش\r\nحكيم عقل گريان بر تو كز جراره مسمومى * همى خائن كرفس از بهر دفع زهر و ابطالش\r\nنهان موش فنا در زير ميزت بهر مىزيدن * تو خوش‌دل با پلنگ نفسى و با زخم چنگالش\r\nرمد دارد تو را چون ديدهء دل نيستت بينش * شيافى بايد اول چاره را پس كحل كحالش \r\n\r\n","description":"","footnote":"","page_name":" 1869 ","page_number":429},
  {"content":"\r\n\r\n دودست نفس را بربند و پس بگشا در تقوى * كه تا ناقص نسازى قوتش صعب است اكمالش\r\nچو نفست ممتلى از لقمهء حرص است و امعا شد * بود راه نفس بستن گشادن عرق قيفالش\r\nنكو بين تات نفريبد كه اينجا دوى شوهركش * ز خون و خاك دامادان بود اين غازه و خالش\r\nكجا مردى بدين صد مرده بىپرده بگرايد * كه همچون لوليان هر لحظه با غير است ايصالش\r\nچو وقت كامرانى و تن آسانى كران گيرد * چو آن لولى كه از زانى گريزان گاه انزالش\r\nبه فعل او نظر بگشا و اصلش را تصور كن * بلى بر اصل هركس پى توان بردن ز افعالش\r\nبرو آن كاسهء سر بين كه بودى تاج فغفورش * بيا اين كاخ بىدر بين كه خواندى قصر چيپالش\r\nزهى جاهل كه بىحاصل بخسبد در نيستانى * كه گرگى زير هر برگى و شيرى پشت هر نالش\r\nبود پيدا كزين بيدا نخواهد رستن آن شيدا * كه مرد بوش جمل گرديده و غولست جمالش\r\nصحيفهء تن همى از يكدگر شيرازه‌اش پاشد * به داروى طبيبان چند شايد بود وصالش\r\nدلال لوليان دارى و مردان جويى * دگر جا كاين دلال اينجا كم از مويى و دلالش\r\nجهان پرانگبين كندوى و مشتاقش مگس‌آسا * كه خوش بربست چون بنشست خوردن را پروبالش \r\n\r\n","description":"","footnote":"","page_name":" 1870 ","page_number":430},
  {"content":"\r\n\r\n سگى ماده است دنيا و سگى نر طالب دنيا * كه دشوارست اخراج از وى ار آسانست ادخالش\r\nمگر از سردى آب قناعت بفسرد اين سگ * و گرنه ناگزيرستى كه پيوندد به دنبالش\r\nغزاى نفس نى چونان غزاى ديگران آمد * كه اينجا ناتوانانند خود اشجاع و ابطالش\r\nهم آورد هواى نفس را پامال اگر خواهى * ز لا بايد زدن بر سر همى هر لحظه كوپالش\r\nتو را ماريست اندر جامه بركش جامه هان از بر * و گرنه بركشد زودت ز بر خود دست غسالش\r\nتو را ترياق دانى چيست ذكرى بىزبان سر * كه اسباب ريا آن ذكر كش قيلى است يا قالش\r\nنه ذكرى كان به حرف و صوت و لفظ آيد چو هر ذكرى * كه مىدانند و مىخوانند هر قصاب و بقالش\r\nچنان يادى كه جانت نيز از آن آگاه كم باشد * نه تعريفش نه تنكيرش نه اخفافش نه اثقالش\r\nنمىشايد درين توفان پناه از كوه چون كنعان * كه توفان بگذرد آسان ز هر كوه و ز اتلالش\r\nمگر در كشتى نوح اندر آيى مر سلامت را * كه عاصم نيست كوهى هرگزت زين سيل سيالش\r\nنجات اندر شريعت دان و زى صاحب‌شريعت ران * سفينهء نوح نبود غير حب احمد و آلش\r\nدريغ آنكو نفور از آدم و الفت به ابليسش * دريغ آنكو نفير از مهدى و راحت ز دجالش \r\n\r\n","description":"","footnote":"","page_name":" 1871 ","page_number":431},
  {"content":"\r\n\r\n حسين‌آسا سراندازى و منصورى و جانبازى * سخن از مستى منصور يا از ذوق و از حالش\r\nخداوندا تو در راه هدايت مستقيمم كن * كه نبود استقامت در جهان و اهل اقوالش\r\nهدايت را كه بر اين نام شهره است از عطاى تو * چنان مپسند تا خوانند آخر ز اهل اضلالش \r\n\r\nدر صفت خزان و ياد بهار و مدحت شهريار\r\n هوا طرفه بالا گرفته است كارش * كه لؤلؤ فروريزد از رهگذارش\r\nبه عمان مگر غارت افكند و آن را * بپرداخت از گوهر شاهوارش\r\nپر از توده توده در نابسوده * هرآن پيل و اشتر كه اندر قطارش\r\nهمانا سر ملك‌گيريست او را * كه جيشى است آمادهء كارزارش\r\nبه پيش اندرون پر نمايند و خالى * ز زنبوره و توب هزمان هزارش\r\nجهان زو امان خواست مسكين تن او * ز بس خست پيكان خفتان گزارش\r\nنپاييد با تير او بود اگرچه * تنى همچو رويين‌تن اسفنديارش\r\nاگر چند آيد به زنهار خوارى * به حيلت كنون رفته در زينهارش\r\nيكى خلعت آراست نك مر جهان را * كه گوهر بود پود و الماس تارش\r\nز صفرا اگر باغ را نيست يرقان * چرا زرد گرديده جسم و عذارش\r\nيكى كيميا سازد اين كيمياگر * كه مينا برآيد ز زر عيارش\r\nهمه زعفران بدرود اين كديور * بكارد همى ارغوان در شيارش\r\nز شنگرف و زنگار رنگى برآرد * بدان رنگ رنگين كند برگ و بارش\r\nتو گويى كه مانى يكى نغز ديبا * برون كرد و آراست نقش و نگارش\r\nچو ميران به دستار سبز آن درختى * كه چونان نصارى ز زردى غيارش\r\nولى باغ زينت نيابد جز آنگه * كه از مقدم خود دهد شهريارش\r\nپلنگ دغا صارم كوه‌برش * نهنگ بلا خنجر مردخوارش \r\n\r\n","description":"","footnote":"","page_name":" 1872 ","page_number":432},
  {"content":"\r\n\r\n تعالى اللّه آن رمح خطى كه از آن * جهان را قرار است و نبود قرارش\r\nدم و دم گزاينده هريك ز هر سو * درين نيش كژدم در آن زهر مارش\r\nبه پرچم ز عباسيان گونه دارد * برخساره گل‌غونه از خون و شعارش\r\nزمانى به خفتان گردان عبورش * گهى در غژا كند مردان گذارش\r\nمعمم شود گه‌گهى چون موالى * وزين روى افزون شود اعتبارش\r\nنشيند به صدر و درآيد به پهلو * عجب شوكتى بينم و اقتدارش\r\nمگر خوى اين عالمان كسب كرده * كه لبس خيار است و طبع شرارش\r\nاگر نيست عالم شود چون معمم * و گر هست كو خوف پروردگارش\r\nالا اى خردمند دانا نظر كن * برين مدح و اين پايه استوارش\r\nبناييست گويى كه پولاد و آهن * بود لاد و بنلاد و سقف و جدارش\r\nهم آهنگ گشتم به مرغى كه خواندى * جهان خود دگر گونهء روزگارش \r\n\r\nدر صفت بهار و لاله‌زار و مدح داراى كامكار\r\n چه شد كه اين‌همه افزوده اشتعال آتش * كه شعله‌ور شده از دامن جبال آتش\r\nبه لاله درنگر و آن سياهى دل او * درست گويى شد نيمى از زكال آتش\r\nشكفته لاله نعمان به تل تو پندارى * برنگ زر طلى تابد از طلا آتش\r\nكجا شد آنكه شبى ديد آتشى ز درخت * بگو بيا و ببين بار هر نهال آتش\r\nمگر سده است كه هرجا كه ديده بگمارم * همه ز سوى يمين بينم و شمال آتش\r\nز عكس عكس هلال ار هلال بهره برد * چو نخل طور درخشد از آن هلال آتش\r\nبه روى لاله ز مشك تر است خوشحالى * شگفت شد كه پذيرد ز مشك خال آتش\r\nبلندپايه درخشان و برترىطلب است * ربوده گويى از طبع شه خصال آتش\r\nسرشته است ز همت سرشت روشن او * چنان كه دارد با نور اتصال آتش\r\nبه قتل خصم نداند درنگ خنجر تو * به سوختن ندهد پنبه را مجال آتش\r\nبه باطل و به بطل خنجر تو يكسانست * نسا نداند در سوزش از رجال آتش\r\nدر اين بهار به عشرت گذار و زان مى نوش * كه در طراوت آبست و در فعال آتش \r\n\r\n","description":"","footnote":"","page_name":" 1873 ","page_number":433},
  {"content":"\r\n\r\n چو در سفالين ظرفش گداى رند كند * همىدرخشد گويى از آن سفال آتش\r\nبه پير زال يكى جامش ار بپيمايند * زند به خرمن آمال پور زال آتش\r\nبه رنگ آل و به بوى عبير و طعم گلاب * نه طعم ندارد و نى بو اگرچه آل آتش\r\nگرفته ساقى چون ساغريش در انگشت * گرفته بدرى گويى كه در هلال آتش \r\n\r\nدر تأسف و مراثى گويد\r\n تو گويى سهمگين ديوى به دامان قير و قطراتش * به گردون برشد و از كف رها شد طرف دامانش\r\nغرابى بس غريب اندر غريو آمد به هر كويى * كه تأثير نخستين صور گفتى داشت افغانش\r\nكمانى كرد در زه بازوى زال فلك ديگر * كه كوه خاره گردد چون زره از نوك پيكانش\r\nبه فروردين اثر باغى وزان شد بهمنى بادى * كه تشرين كرد آزارش چو كانون ساخت نيسانش\r\nدريغا اسب چوبين مركب چابك‌سوارى شد * كه صد ره رشك بردى توسن گردون بيكرانش\r\nدريغا اژدر او باريد بهمن خو جوانى را * كه گر ماندى دريدى اژدر از تيغ چو ثعبانش\r\nدريغا بر سپهر جاه ماهى را محاق آمد * كه چهر مهر را بودى كسوف از چهر تابانش\r\nبه گل خورشيد اگر گويند پنهان مىنيارد شد * نه او خورشيد بود و دهر در گل كرد پنهانش\r\nازين پروردن و زين بر درودن در شگفتم من * دروگر خوانم اين پير كهن را يا كه دهقانش \r\n\r\n","description":"","footnote":"","page_name":" 1874 ","page_number":434},
  {"content":"\r\n\r\n به دستى دانه بفشاند به دستى داس برگيرد * گل و خارند يكرنگش تر و خشكند يكسانش\r\nزهى درزى كه دوزد جامهء نيكو بر اندامى * ز سودا چون فرودوزد فرودرد گريبانش\r\nسپهر پير كس را هرچه بخشد باز بستاند * ز بخشش كودك‌آسا دم‌به‌دم يا بى پشيمانش\r\nخورند از خوان او خون جگر جاى غذا مردم * دو قرص سرد و گرم آرى فزون‌تر نيست در خوانش\r\nكمان قد چرخ تيرافكن كمانداريست آرش‌فن * كه هر جان خسته و هر تن ز زخم تيربارانش\r\nرهايى كس نيابد هرگز از پران خدنگ او * مگر باشد سپر از صبر و از تسليم خفتانش\r\nچرا پايندگى جويد به دير آخشيجى كس * كه هزمان صورتى جويند نوچار آخشيجانش\r\nرود بر باد آخر هر سليمان و جهاندارى * بود گر باد خود در زير فرمان چون سليمانش \r\n\r\nدر مدح صاحب والامناقب معظم گويد\r\n شبانگه كه شد بر رواق مرفع * شموع و چراغ كواكب مشعشع\r\nمن و ساقى و مطرب و يار دلكش * برآراستيم از در عيش مجمع\r\nمىاى بود ما را به ساغر مصندل * كز آن ميگسارى نگشتى مصدع\r\nگهى از مى ناب بردم تمتع * گهى از لب يار بودم ممتع\r\nبدين‌گونه تا پادشاه ختن را * ز خاور عيان گشت چتر مرصع\r\nهمى تا مشعشع شد از شمس گيتى * همىخورد با من مه من مشعشع\r\nكه سندان‌دلى ناگهان كوفت سندان * اصم شد صماخ من از قرع مقرع \r\n\r\n","description":"","footnote":"","page_name":" 1875 ","page_number":435},
  {"content":"\r\n\r\n درآمد غلامى و او را پيامى * به احضار و رجعت مرا سوى مرجع\r\nبزين دركشيدم سمند سبك‌تك * سپردم كه وو دادى و نقاع و بلقع\r\nهمم خشك از تف كهسار منطق * همم تر ز هجران دلدار مدمع\r\nچنين تا رسيدم به درگاه صاحب * كه چرخى رفيع است از چرخ ارفع\r\nوثاقى ز قصرش جهان مششدر * رواقى ز كاخش سپهر مسبع\r\nجهان و فلك دفتر مدح او را * چو شعر مسدس چو نظمى مسبع\r\nشب و روز در بقعهء حشمت او * چو اسبى كه ابلق چو مرغى كه ابقع\r\nجهان جاه او را يكى تنگ مرصد * فلك خنگ او را يكى سبز مرتع\r\nز ابطال هر شهر در رزم ابطل * ز اشجاع هر عهد در جنگ اشجع\r\nزيادت به امثال و اقرانش چندان * كه اندر مثل اربعين را به اربع\r\nسه مولود و چار آخشيجان به حكمش * چو نقشى مثلث چو سطرى مربع\r\nشمار دوعالم چنان پيشش آسان * كه اسبوع را كس شمارد به اصبع\r\nبطين است و انزع و زان هست فخرش * كه شير خدا هم بطين بود و انزع\r\nالاتاد و مصراع يك بيت باشد * چنان چونكه يك‌نيمه را نام مصرع\r\nجهان حامد اوى و من مادح او * گهى در مجنس گهى در مرصع \r\n\r\nدر مدح شهريار گردون‌دربار شاهنشاه عهد سلطان ناصر الدّين شاه\r\n تو را كه ابروى و مژگان بسان خنجر و تيغ * چه حاجتست به بار گران خنجر تيغ\r\nبه خنجر مژه و تيغ ابرو ار خواهى * برافكنى به جهان داستان خنجر و تيغ\r\nكنى بر ابروى و مژگان به وقت تندى دست * بلى به دست كنند امتحان خنجر و تيغ\r\nدل پرآتشم از فكر ابروى و مژه‌ات * چه كوره‌ايست كه دايم مكان خنجر و تيغ\r\nزره بپوشد خدت از آن ز خط كه مباد * همىرسد بتن او زيان خنجر و تيغ\r\nستوده ناصر دين شه كه با وصول كفش * بود ز كوره و پتك امتنان خنجر و تيغ\r\nدو نايبند اجل ار كه جان همىگيرند * ز خصم شاه كه رحمت به جان خنجر و تيغ\r\nدو قاهرند عدو را كه دهرشان مقهور * ز قهر يكدمه قهرمان خنجر و تيغ \r\n\r\n","description":"","footnote":"","page_name":" 1876 ","page_number":436},
  {"content":"\r\n\r\n دو اختر آمد مريخ فعل و كيوان شكل * نه اين دو خود يكى از دودمان خنجر و تيغ\r\nدو گوهر آمده آتش‌مزاج و آب‌صفت * نه اين دو خود تنى از خاندان خنجر و تيغ\r\nز مردى دو كه بس افعى ستم شده كور * ز برق قبضه چون بر غمان خنجر و تيغ\r\nوز آن مصاف كه فى الفور جان دهد ز خناق * هماى گر نگرد استخوان خنجر و تيغ\r\nبه ترجمه سخن مرگ سوى خصم شوند * سنان و تير همى ترجمان خنجر و تيغ\r\nفلك بناى نمايد زمين بيلك و گرز * زمين بپاى كند آسمان خنجر و تيغ\r\nقضا كند ز قدر رشتهء طمع كوتاه * دراز گردد ازبس زبان خنجر و تيغ\r\nبر اهل قريه هستى معاش گردد تنگ * ز بس رسند ز ره كاروان خنجر و تيغ\r\nزمين توانگر ز الماس گردد آن فوجش * بياورند ز بس ارمغان خنجر و تيغ\r\nشود تصاعد ارواح خسته را از خاك * نهاده تا بفلك نردبان خنجر و تيغ\r\nچنان تقاطر ابر اجل كه بارد خون * بجاى قطره بخار و دخان خنجر و تيغ\r\nز امتلا به دد و دام ابتلاى فواق * ز بس‌كه سفره نهد ميزبان خنجر و تيغ\r\nسر سرانش كئوس و دم يلانش مدام * مدام آرى خون به بخوان خنجر و تيغ\r\nچو برگ‌ريزان ريزد بهار فوج سوار * وزان شود چو نسيم خزان خنجر و تيغ\r\nبه آب ديده به رخ چرخ زعفران كارد * چو بنگرد رخ چون ارغوان خنجر و تيغ\r\nسپنديار فلك مهره‌اى كه در شش‌در * ز چار موجه يم هفتخوان خنجر و تيغ\r\nاديم پيكر دشمن شود بگونه ز كال * زند چو برق سهيل يمان خنجر و تيغ\r\nاثر ز نيروى بازوى شاهشان باشد * و گرنه باد فلان در فلان خنجر و تيغ\r\nزهى شهى كه ببندد اگر فلك در صلح * جهانگشا تويى اندر جهان خنجر و تيغ\r\nچه بهره‌ايست ز ترصيع تيغ و خنجر را * ز خون خصم سزد بهرمان خنجر و تيغ \r\n\r\nدر مدح صاحب واهب\r\n ديدى اگر دو لعل تو شيرين دهن عقيق * برنامدى ز شرم ز كان يمن عقيق\r\nعقد پرن به چرخ عيانست و اى شگفت * چون مر توراست مطلع عقد پرن عقيق\r\nدر عدن به بحر نهانست و اى عجب * چون به توراست معدن در عدن عقيق \r\n\r\n","description":"","footnote":"","page_name":" 1877 ","page_number":437},
  {"content":"\r\n\r\n از حسرت عقيق چو مرجانت روز و شب * بر كهربا همىچكد از جزع من عقيق\r\nبيجاده‌گونه تو خطت بىگمان شبه * دندانت لؤلؤ است و لبت بىسخن عقيق\r\nتا حقهء عقيق تو پرگوهر ثمين * افزوده است بر همه گوهر ثمين عقيق\r\nبر نارون قد تو لب چون عقيق بر * آرى بود عجيب بر نارون عقيق\r\nروى تو نسترن بود و لب عقيق و نيست * در باغ هيچ‌گه به بر نسترن عقيق\r\nرخسار تست يا كه مى و شير ممتزج * آميختند با گل و با ياسمن عقيق\r\nاز شير لب چو باده نگردد مگر كه داد * در كودكيت دايه به جاى لبن عقيق\r\nبرهان دو حرف دارم بر اينكه بهتر است * ز الماس و از زبرجد و از بهر من عقيق \r\n\r\nو له ايضا\r\n جودش چنين و چون به صف خصم رو نهد * ريزد بر آن زمرد افعىشكن عقيق\r\nلعل تو چون عقيق يمان است و همچنين * باشد نگين خاتم فخر زمن عقيق\r\nهرجا كه دست جود گشايد به مفلسان * گوهر همى به كيل برند و به من عقيق\r\nالماس خنجرش به تن هركه درنشست * او را كند به گونه سراپاى تن عقيق\r\nدر رزمگاه او گذرد هركه بعد از آن * گويد كه رسته از كه و دشت و دمن عقيق \r\n\r\nو له\r\n هيچ ندانم كه اين رواق مطبق * از چه چنين بىعلاقه مانده معلق\r\nگاه بماند همى به روضهء اخضر * گاه بجنبد همى چو لجهء ازرق\r\nگاه چو باغيست برشكفته به هر سوش * نسترن و ياسمين و سوسن و زنبق\r\nگه چه محيطى است بيكران و به رويش * در تك و پو صدهزار كشتى و زورق\r\nسفره شطرنجى آمدم به نظرگاه * چيده در آن پيل و اسب و شه‌رخ و بيدق\r\nيا كه چو نرديست مهره‌هايش سيمين * صفحهء آن تخته قيررنگ و ستبرق\r\nليك مبرهن بود كه قدرت يزدان * پايه برافراشتش به حكمت مطلق\r\nاز گهر مردمش نمود از لبالب * وز صور انجمش فزود به رونق \r\n\r\n","description":"","footnote":"","page_name":" 1878 ","page_number":438},
  {"content":"\r\n\r\n قبلهء حاجات كرد ساخته او را * همچو در بارگاه صدر موفق\r\nآنكه ز خلقش چو ياد آرم گويى * باد بريزد عبير و مشك مسحق\r\nآنكه به گرد حصار حشمت او هست * لجهء اعظم چو آب در تك خندق\r\nاطلس گردون گر اندراس نمىداشت * بد نبدش بهر عطف دامن يلمق\r\nبود دوامى اگر نسيج ابد را * بر تن قدرش قضا بريدى قرطق\r\nگر به زمين كوه حكم او نه وتد بود * ماندى دايم زمين به لرزه چو زيبق\r\nدفتر دين را اگرنه عونش وصال * بود ز باد عنا و كفر مورق \r\n\r\nو له\r\n مست و بىخود درآمدم به وثاق * ساقى لاله‌روى سيمين‌ساق\r\nنه چو او در قبيلهء خلخ * نه چو او در ولايت قفچاق\r\nتن ازو در تنورهء حداد * دل ازو در شكنجهء وراق\r\nهمچو جعدش بريده صد پيمان * همچو زلفش شكسته صد ميثاق\r\nغمزه‌اش بر تن حزين زوبين * مژه‌اش بر دل غمين مزراق\r\nدر كفش از بلور ابريقى * برق‌آسا در آن مىاى براق\r\nاز بتى ساده و بطى باده * صبر صعب است خاصه از عشاق\r\nمست گشتم چو چشم او كه بدم * هم به وى هم به جام مى مشتاق\r\nجام بر سر كشيد و جامه ز بر * مهر از ابر جست و مه ز محاق\r\nسخنى چند گفت و سرخوش خفت * با وفا جفت و در نكويى طاق\r\nمستحق بود دل به بوسهء او * سر مويى نماندش استحقاق\r\nلب او درد عشق را دارو * مى او زهر هجر را ترياق\r\nمژگانش به سينه‌ام چو سهام * طره‌هايش به گردنم چو وهاق\r\nدر سهر بود ديده تا به سحر * شمس شارق ز شرق كرد اشراق\r\nچون برآمد ز خواب خوش بنشست * روى ناشسته در كنار وثاق\r\nهشت در پيش روى بهر صبوح * راوقى همچو روى خود رواق \r\n\r\n","description":"","footnote":"","page_name":" 1879 ","page_number":439},
  {"content":"\r\n\r\n از خيالات همگنان كهن * دفترى بود در كنارهء طاق\r\nز انورى و اديب و مختارى * نظمها درج اندر آن اوراق\r\nبرگشود و سرود اين مطلع * دوش سرمست آمدم به وثاق\r\nهمچنين از اديب و عثمان خواند * آن دو مطلع كه شهره در آفاق\r\nهم بدين وزن و قافيت از من * بيتكى خواست آن تهى ز نفاق\r\nهم در آن درج اين حكايت درج * كه چها كردم از وفا و وفاق\r\nتا همان شعر پارسى خواند * مطرب ترك بر نواى عراق\r\nنه در آن هيچ‌گونه اى تعقيد * نه در آن هيچ شيوهء اغلاق\r\nگفته هر چيز ديده بىافراط * گفته هرچ آن شنيده بىاغراق\r\nعزم كردم من و نمودم نظم * نظمكى اين‌چنين به سبك و سياق\r\nتا چو خوانم من او نخواند نظم * ز اوحد الدّين على بن اسحاق\r\nور كند شبهه رفع شبهه كند * واهب خلق و صاحب اخلاق\r\nملك ملك فضل سلطانى * مستحق ثنا به استحقاق\r\nآنكه در مجلس فضائل او * فضلا جمله خاضع الاعناق\r\nاوى و اعدا چو صرصر و پشه * وى و دشمن چو آذر و حراق\r\nلطف او جنتى على التحقيق * قهر او دوزخى على الاطلاق\r\nجود ازو زاد و شد درو عاصى * در پدر بس‌كه گشته كودك عاق\r\nدوست را زو بود به كام رحيق * خصم را زو به جام در غساق\r\nدر عروج بروج همت و جود * دل او رفرفست و دست براق\r\nراى او كحل ديده زرقات * پاى او تاج گنبد زراق\r\nهست بغداد تكيه‌گاهش را * چرخ چون كرخ و دهر باب الطاق\r\nتا خبر از روائح و ارواح * تا اثر از حدايق و احداق\r\nختم بر او محامد آثار * وقف بر او مكارم اخلاق\r\nكامران بالغدو و الآصال * شادمان بالعشى و الاشراق \r\n\r\n","description":"","footnote":"","page_name":" 1880 ","page_number":440},
  {"content":"\r\n\r\n\r\nو له\r\n چو رفت خور ز دو پيكر به خرگه خرچنگ * زمانه مطبخ او شد سپهر دود آهنگ\r\nمگر ز بره و گاوش نفور طبع كه هست * به لحم ماهى و بزغاله‌اش كنون آهنگ\r\nچو كام شير شود باد همچو ناف غزال * چو چند گام كند در كنام شير درنگ\r\nگياههاى نگارين چو بال باز و تذرو * شود به كوه و به صحرا چو پشت ببر و پلنگ\r\nچو بيضه‌يى كه بر مرجل به زير بحر صدف * چو ماهىاى كه به تابه درون نيل نهنگ\r\nچنان كه چشمهء زهد از جبل به فصل بهار * روانه گردد چون آب سيم از دل سنگ\r\nچنان گدازد و جارى شود ز كان ياقوت * كه از ميش نكند فرق مرد بافرهنگ\r\nزند دو بال دو مسمار آهنين بر باز * نهد دو شاخ دو خلخال آتشين بر رنگ\r\nدرخت سبز ز تأثير نار آذرگون * گل سپيد ز نيروى مهر غاليه‌رنگ\r\nشود چو گويى از آتش كه افكنى از بام * اگر ز بيشه دمى بر هوا پرد تورنگ\r\nكنون چه بايد به خيش‌خانه شدن * گلاب خواستن و آب برف و باده و بنگ\r\nكف از عقيق و زبرجد نداشتن خالى * به چشم چهرهء يارو به گوش نغمهء چنگ\r\nبرآمدن گهى از خيش‌خانه كاندر باغ * همى درست به خرمن همى زر است به تنگ\r\nبه جاى لاله و نسرين و شنبليد به باغ * نموده چهره ز هر شاخ نار و سيب و ترنگ\r\nچنو دهانى دندان ز صدمتش پرخون * كفيده نار چو خونين‌سرى ز دار آونگ\r\nبه شكل چون ذقن دلبران سيم‌ذقن * لطيف سيب چو ناف بتان شاهد شنگ\r\nترنج چون رخ پيران عشق‌باز مريض * به رنگ زرد و ز پيرى بسى بر آن آژنگ\r\nبه نزد دشنهء شه برگ سوسنى سندان * چو پيش حملهء شه كم ز ارزنى ارژنگ\r\nفراخ گردد روزى و قوت بر دد و دام * به روز رزم بر اسبش چو تنگ سازد تنگ\r\nبه يك‌دو لمحه ز يك حمله زمردين تيغش * كند ز خون اعادى مصاف لعلىرنگ\r\nز كه نيام پذيرد اگر زند بر كوه * ز سنگ چشمه بزايد اگر خورد بر سنگ\r\nبه رنگ سبزه نمايد نخست و ديگر بار * چو بنگريش شود لعل‌گون زهى نيرنگ\r\nتبارك اللّه رخشى كه گر فروتازيش * جهان كم آيد در گام او ز يك فرسنگ\r\nچنا ببندد بدخواه را كه دام تذرو * چنان بگيرد بدخوى را كه باز كلنگ \r\n\r\n","description":"","footnote":"","page_name":" 1881 ","page_number":441},
  {"content":"\r\n\r\n\r\nو له ايضا\r\n به مشكين مشكوى خود دوش دلتنگ * خزيدم همچو لعلى در دل سنگ\r\nبه پيش اندر فروزان ناردانى * پر از ياقوتهاى ناردان‌رنگ\r\nز افرنجى سپاه آماده در هند * ز سقلابى شكست افتاده بر زنگ\r\nتو گويى بر خماهن از پى قوت * خماهن خوار لعلى كرده آهنگ\r\nغرابانى سراسر لعل منقار * كلاغانى تناتن بسدين چنگ\r\nبه هم آميخته سنجاب و قاقم * به هم آويخته طاوس و تورنگ\r\nتو گفتى لاله‌زارى پر ز لاله است * كه هردم در شكفتن كرده نيرنگ\r\nهوا كافوربار از دود عنبر * زمين سنجاب‌پوش از راه فرهنگ\r\nهمى الماس و گوهر بار در بار * همى سنجاب و قاقم تنگ در تنگ\r\nگهى بر قبلهء زردشتيم چشم * گهى در قبلهء جمشيديم چنگ\r\nنه در چشمم ز ساقى جلوهء حور * نه در گوشم ز مطرب نغمهء چنگ\r\nهمىگفتم ره نوروز خارا * به ناى آهسته چون نايى خوش‌آهنگ\r\nهمىخوردم مى گلگون و كردم * به بستر تكيه چون شاهى بر اورنگ\r\nبه خرسندى همى دل داشتم خوش * كه دل خرسند دارد مرد فرهنگ\r\nبه عبرت كردمى انديشه در دهر * كه عبرت عقل را سازد گران‌سنگ\r\nفكندم خرقه در شاديچه رفتم * نه نيك و نه بد و نه صلح و نه جنگ\r\nروانم گه روان از باغ مينو * حواسم گه كشان بر بام خرچنگ\r\nسحر كامد به سر عقل و حواسم * جهان را ديدم از صورت چو ارتنگ\r\nهمه بام و هوا الماس سوده * همه بوم و سرا خاكسترىرنگ\r\nزمرد با عقيق و در و الماس * به يك جا مجتمع بر شاخ نارنگ\r\nقلل از برف سيمين چون سر زال * كمان رستمين بر كتف آونگ\r\nغرابان سيه بر برف پويان * چنو در كشور چين مردم زنگ\r\nو يا هندوى بسيارند گويى * شناور گشته اندر لجهء گنگ\r\nچو اين ديدم بزين كردم عقابى * شباب‌آساى و شبگون و شبه‌رنگ \r\n\r\n","description":"","footnote":"","page_name":" 1882 ","page_number":442},
  {"content":"\r\n\r\n مغرق‌زين به پشتش برنهادم * كشيدم تنگ او را بر ميان تنگ\r\nهمىراندم به‌سوى كاخ خاقان * براق‌آسا به گردون كرده آهنگ\r\nرسيدم پيش درگاهى كه آنجا * شهان هفت كشور شاه شش‌رنگ\r\nغلامانش به فروبر ز برزوى * اميرانش به عقل و هوش هوشنگ\r\nبه روى روزگار از اين گرهگين * جبين آسمان از آن پرآژنگ\r\nگهى زوبين آن بر پشت مريخ * گهى خرزين اين بر ميخ خرچنگ\r\nگروهى آن‌چنان مولع به پيكار * كه پيش گل بناليدن شباهنگ \r\n\r\nايضا\r\n گر مه روى تو با ماه ندارد سر جنگ * از چه پوشيده ز خطت زره غاليه‌رنگ\r\nدر كمان رسم بود تير خدنگ از پى كين * بر سر زين خدنگست تو را تير خدنگ\r\nچينى از طرهء درهم‌زده بگشاى به خلق * گو بيا مشك به خروار ببر نافه به تنگ\r\nعن‌قريب است كه بر روم تو لشكر راند * بهر تسخير ز هر گوشه كشور شه زنگ\r\nاز غبار شه زنگ اى به رخ آيينه چين * روى آيينه چينيت فروگيرد زنگ\r\nتو همى لاله به احباب برى و ايشان ناز * تو همى صلح به عشاق گرى وانان جنگ\r\nگيرد آن چهرهء چون گل همه رنگ سنبل * پربنفشه شود آن باغ چو نقش ارتنگ\r\nسيهت گردد رخساره و عارض تيره * بر مثالى كه همى شرمت از آن زايد و ننگ\r\nگويى از گرد پى رخش ملك ناصر دين * ماه گردون را رخساره روشن شبه‌رنگ\r\nآنكه در بزم چو بگشايد بر بخشش دست * آنكه در رزم چو بجهاند از جا شبرنگ\r\nهم بپردازد از گنج گهر مخزن و كان * هم برانبايد از خون عدو دره و تنگ\r\nبه كتف چونكه كمانش بر هنگام شكار * اژدرى آمده از كوهى گويى آونگ\r\nاژدرى حلقه‌زنان كش به شكم چندين بار * راست كردند و بپرند از آن صد فرسنگ\r\nمار پران ز بر اژدر پيچان كه شنيد * اينت خوش شعبده و سحر و فسون و نيرنگ\r\nباورت نيست گر از من كه پرد ز اژدر مار * آن بخم كرده كمان بنگر و آن جسته خدنگ \r\n\r\n","description":"","footnote":"","page_name":" 1883 ","page_number":443},
  {"content":"\r\n\r\n\r\nايضا\r\n همه به حيرتم از گشت چرخ مينارنگ * كه بر فراخ‌دلان از چه عرصه دارد تنگ\r\nبه ننگ كرد بدل نامم و نيافت كه من * ز ننگ دارم نام و ز نام دارم ننگ\r\nز كينه سنگ به جامم زند و زين غافل * كه من به عهد همى جام خود زنم بر سنگ\r\nيكى غزال نمايد نخست دهر به چشم * چو عزم صيدش كردى شود به طبع پلنگ\r\nبه بوى و رنگ جهان كى نهم ازاين‌پس دل * كه مانده باز مر او را دگر نه بوى و نه رنگ\r\nهمه بدانم نقش و نگار گيتى را * چنان كه داند مانى صحيفهء ارتنگ\r\nفريب او نخورم عشوه‌هاى او نخرم * كه نيك دانم من طعم انگبين ز شرنگ\r\nبر آن سرم كه سر خويش گيرم و گذرم * ز هرچه هست چه نيك و چه بد چه صلح و چه جنگ\r\nبه چند روزى كز عمر مانده است به جاى * رهم ز فتنه و نيرنگ دهر پرنيرنگ\r\nمديح كس نسرايم مگر مديح كسى * كه كوه سنگين با حلم او ندارد سنگ \r\n\r\nو له\r\n بر عزم سفر يار بسته محمل * از سنگ ببايد كنون يكى دل\r\nيك لمحه بمانيد اى ركائب * يك‌لحظه بپاييد اى قوافل \r\n\r\n","description":"","footnote":"","page_name":" 1884 ","page_number":444},
  {"content":"\r\n\r\n كز عيب سفر آرمش به راهين * وز حسن حضر رانمش دلايل\r\nباشد كه بگردد ازين عزايم * شايد كه نپويد بدان مراحل\r\nاى ناقه كه محمول حمل يارى * يا ليت كه من بودميت حامل\r\nتو ناقه نه اولين سپهرى * اينك قمرى در تو گشته نازل\r\nنى چرخ نخستين چهارمينى * و اكنون شده خورشيد زى تو مايل\r\nنى ماه كيش عنبرين ذوايب * نى مهر كيش فندقين انامل\r\nمخضوب سر اين به خون عاشق * مطلوب خم آن به حلق عاقل\r\nمه راست دو رسته كى از لتالى * خور راست دو دسته كى از سنابل\r\nهم لؤلوئى او روح را گوارش * هم سنبل او عقل را سلاسل \r\n\r\nو له\r\n تو را ببايد اى ماه تهنيت بد و عيد * يكى طليعهء شمس و دگر طلوع هلال\r\nنه شمس غارب شمسى كه بىغروب و افول * نه شمس آفل شمسى كه بىافول و زوال\r\nبگو به غزهء خود غره نايد از اين شكل * كه در سپاه ملك آن‌چنان دو صد اشكال\r\nهمىببارد هنگام رزم تيغش لعل * چنان كه ريزد كلكش بگاه بزم لئال\r\nهمىبپويد گفتار او به شرق و به غرب * چنان كه صيت بزرگيش با صبا و شمال\r\nاگر نيوشد يك بيت نظم او حبلى * سخن‌سرا شودش در مشيمه كودك لال\r\nز بيم تيغش پويند باز پس ز ارحام * همى به جانب اصلاب نطفهء اطفال\r\nسياه گشته به خون عدو نديدش تيغ * همان‌كه گفته نباشد كسوف بهر هلال\r\nجهان به ديدهء تركان چو ديده شا شد تنگ * به دشت تركان ز امر ملك چو شد بقتال\r\nيكى سپه به ركابش كه هر تن از ناوك * شب سيه بربودى ز روى زنگى خال\r\nبه عزم رزم ز قفچاق دشت غو برخاست * ز خاك گفتى جوشيد ترك كينه سگال\r\nمصاف گفتى عمانى آهنين گرديد * ز موج خنجر و شمشير و ناجخ و كوپال\r\nشررفشان شد تنين آتشين بر خصم * شرر ز كام برافشاند و مهره از دنبال\r\nهوا ز گرد چو گردى به عنبرين خفتان * زمين ز خون چو نگارى به بسدين سريال \r\n\r\n","description":"","footnote":"","page_name":" 1885 ","page_number":445},
  {"content":"\r\n\r\n چو جم ز جاى برانگيخت بادپايى را * كه بود گاه روش چون عقاب با پروبال\r\nقضا خرام و قدر كوشش و ستاره شتاب * قمر ستام و فلك جنبش و مجره دوال\r\nدرنده گرگ درافتد چسان به گلهء ميش * سياه شير بجنبد چسان به فوج غزال\r\nچنان شكافت معادى به ساعد و معصم * چنان شكست مخالف به پنجه و چنگال\r\nز خون كشته و از كشته دشت تركان گشت * به يك نبردش گفتى پر از بحار و جبال\r\nبه خون تركان كرد آب رود گرگان سرخ * زمين ساده ز اجسامشان پر از اتلال\r\nدو خادمش در يك‌دو دم دو خلعت داد * به چرخ جامه اكسون به خاك كرته آل\r\nشكست دشمن را همچنان عقاب تذرو * گريخت دشمن ازو همچنان ز شير شكال \r\n\r\nو له ايضا\r\n ماه رمضان رفت و درآمد مه شوال * شكرانه بگو قولى اى مطرب قوال\r\nبرخيز و بياور قدحى ساقى نونو * پيماى به من بادهء گلرنگ كهن‌سال\r\nكز روزه رخى دارم زرينه‌تر از زر * وز ضعف تنى دارم نالنده‌تر از نال\r\nطاعت كه نه از ذوق به گردن فكند طوق * پرواز كه بىشوق ز طاير بكند بال\r\nآرى جهلا بىشمرند و عقلا كم * عاقل چه كند گر نشود تابع جهال\r\nالحمد كه آن غايله بگذشت و نمرديم * رانديم و فشانديم به ساغر مى چون لال\r\nرندان همه بودند چو اوتاد به اوراد * مستان همه بودند چو ابدال به احوال\r\nاوراد به پيمانه فروشستند اوتاد * محراب به ميخانه بدل كردند ابدال\r\nدستار به سر آنان كاندر پى زهاد * تسبيح به كف آنان كاندر صف فضال\r\nزنار به دست اينك از گيسوى ابكار * خورشيدپرست اينك از چهره اطفال\r\nيا رب ندرد پرده ما واهب معطى * رسوا نكندمان ز كرم ايزد متعال\r\nتا ما بنميريم ز خود در كنف پير * فارغ نشود نفس ز وسواس و ز آمال\r\nتا زال نبى و وصى آثار نبينيم * نرهيم ز خود گر همه ساميم و اگر زال\r\nيا ليت كه يك‌ذره به من تابذ نورش * تا علم ز من كديه كند عالم غزال\r\nفرياد ز قومى كه به هر كوچه و برزن * بگشاده دو كف در طلب حبه و مثقال \r\n\r\n","description":"","footnote":"","page_name":" 1886 ","page_number":446},
  {"content":"\r\n\r\n اين قوم چه مانند به گوهين به پيمبر * سترنگ نه انسان بود از صورت تمثال\r\nسنور كجا گردد با شوكت ضرغام * روباه كجا آيد با صولت ريبال\r\nفضل صمد عز و جل گر نشود يار * چون خر به وحل جان به وجل ميرد از اوجال\r\nتا چند بلرزم همى از زلت اقدام * بر چهره جرم آخر رحمت كشد اذيال\r\nمن وال شنيدم ز نبى مدح على را * عادات به عادات نمايم به چه منوال\r\nمردى كه ز خونريزى كفار بداختر * پيوسته بدش تيغى چون ميغى هطال\r\nبر دامن او دست من و مدح غلامانش * زان‌سان كه عرب مدح دمن گويد و اطلال \r\n\r\nدر اقتفاى قصيدهء ابو النجم احمد منوچهرى دامغانى شصت كله\r\n مگر ديوانه شد اين پيل هايل * كه بر پا بينمش سيمين‌سلاسل\r\nنه پيل است اينكه مىبينم كه كوهى است * كه باشد در تزلزل از زلازل\r\nغرابانى عجب بينم كه دارند * همى در حوصله هريك حواصل\r\nكف اندر لفج چندين مست بختى * همىبردند پندارى منازل\r\nز كفهاى دهانشان رود بينى * به هر برزن روان صد رود آمل\r\nشتابان بين سماريهاى پردر * بر اين درياى بىپهنا و ساحل\r\nشبى درريخته هرگز سيه‌مشك * فرشته‌زاده از عفريت هايل\r\nاسير باد صرصر گرچه هستند * چو قوم عاد ديوان در هياكل\r\nالا اى ترك فرخارى ادب بس * ستادن چند بنشين در مقابل\r\nبرافروز آتشىبسم اللّه آنگه * بزن به رباب زن آن مرغ بسمل\r\nشرابى لعل در شيشه است و بر طاق * كه جز لعل تو آن را جفت مشكل\r\nنخستين خود خور و زان پس به من ده * كز آن لب شهد گردد زهر قاتل\r\nكنيم اى ترك ترك خدمت امروز * كه شه مستغنى است از ماوره گل\r\nدرين برف و درين باران و سرما * بدين شغلند رندان جمله شاغل\r\nصنم پيكربتى هرجا قدح نوش * زنخدان پرفتن چون چاه بابل\r\nمى رنگينشان در جام سنگين * به ميمين غنچه يا سيمين‌انامل \r\n\r\n","description":"","footnote":"","page_name":" 1887 ","page_number":447},
  {"content":"\r\n\r\n تو گويى لعل رخشانست باده * كه در در جيش ز الماس است منزل\r\nهمانا نيست جز من هيچ‌كس را * بدين‌سان ساقى شيرين‌شمايل\r\nدو چشمانت بلاى دين دانا * دو زلفينت عقال عقل عاقل\r\nنوشته در فنون دلبريها * خطت بر صفحهء رويت رسائل\r\nچنانم بر رخت محو و غزل‌خوان * كه بر گلهاى نوروزى عنادل\r\nبجز نعت تو طبع من نجويد * و ليكن بعد مدح شاه عادل \r\n\r\nدر مدح داراى جمجاه سلطان السلاطين شاهنشاه عهد ناصر الدّين شاه قاجار\r\n بىرويت اى چو بدر رخت و ابرويت هلال * از مويه همچو مويم وز ناله همچو نال\r\nمه به دريا هلال بود بر سپهر و تو * بر سرو جمع دارى هم بدر و هم هلال\r\nقد تو چون نهالى از سيم و كس نديد * مرجان و مشك و لؤلؤ بار آورد نهال\r\nخوانم چگونه سرو قدت را كه هيچ سرو * بر فرق مه ندارد و بر ماه زلف و خال\r\nفصل دى است و موسم نوشيدن مى است * هم باده پيش آور و هم بره هم زكال\r\nهرچند مى حرام بود در طريق شرع * بر كافران كوى محبت بود حلال\r\nمشتاق مى نباشد مرد ريا ولى * مشتاق خون مردم چون تشنه بر زلال\r\nنوشيم خون تاك از آن به كه خون خلق * جوئيم روى پاك از آن به كه ملك و مال\r\nزهاد راست تكيه اگر بر صلات و صوم * رندان كنند تكيه بالطاف ذوالجلال\r\nرنديم ما بپيما ساقى درنگ چيست * جام بلورت ار نبود كاسه سفال\r\nزان آب آتشين كه چو بر لب شد آشنا * از كام تا به ناف بسوزد ز اشتعال\r\nاول به من بده قدحى لب‌به‌لب كه من * بر لب نهم به ياد خداوند بىهمال\r\nشاه زمانه ناصر دين شه دلير يل * كاو را نظير برزو بينم به برز و يال\r\nتا بد به پنجهء پنجهء پولاد چون خمير * وانگه نه دست رنجه و نه ساعد و نه يال\r\nتيغش ز تن جبال كند هركجا كه دشت * خنگش به پويه دشت كند هركجا جبال\r\nتيرش چو پر گشايد از آشيان چرخ * نسرين را بدوزد بر چرخ هر دو بال\r\nپويد چو رخش باد تكش لوح خاك را * پرماه و پرستاره كند هردم از نعال \r\n\r\n","description":"","footnote":"","page_name":" 1888 ","page_number":448},
  {"content":"\r\n\r\n بادش همىنيارد بر پا نهد شكيل * شيرش همى چو بيند كم آيد از شگال\r\nتا زد بر او چو با سپر و تيغ شه بود * اين ديو و آن فريشته اين بدر و آن هلال \r\n\r\nو له\r\n شكيب از دل من ببردند از اول * دو زلف مجعد دو چشم مكحل\r\nزهى نى بديليست جز در تفكر * خهى نى عديليست جز در سجنجل\r\nتو يوسف دل من سراى زليخا * مثال تو در آن زهر سو ممثل\r\nگرت روح خوانم از آن هستى احسن * ورت حور گويم ازين باشى اجمل\r\nوصال و فراق تو دارند گوئى * حلاوت ز شكر مرارت ز حنظل\r\nچو نى بندبندم به تيغ ار ببرى * به شوق تو نالم به هر بند و مفصل\r\nنيفتد ز كف خامه‌ام تا قيامت * حديث غمت گر نگارم مفصل\r\nولى گاه تحويل شمس است و دارا * يكى تهنيت كرده بر من محول\r\nبسى گرچه فضل است در ياد جانان * ولى مدح سلطان از آنست افضل\r\nخداوند باذل عدوبند كامل * كه صدره ز بن بحتكانست اكمل\r\nهمى از پيش زيب تخت مرصع * همى از سرش فخر تاج مكلل\r\nسجل بزرگى و يرليغ مردى * به اسمش معنون به رسمش مسجل\r\nرخ ماه تابان و مهر درخشان * ز رويش مصفا ز رايش مصقل\r\nفلك خود يكى شاهد محفل او * ز خلخال مه رجل اوزان مخلخل\r\nجنون داشت از رشك جودش چو عمان * ز امواج خود داشتندش مسلسل\r\nنه انجم بود اينكه بينى كه گشته * تن چرخ از ناوك او مغربل\r\nصداع است مر تيغ او را ازيرا * به جبهت ز خون عدو كرده صندل\r\nچه باز است يا رب خدنگش بهيجا * كه هيچش نشيمن نه الا به مقتل\r\nز بس خون كه او ريخت در دشت و در كه * تو گويى پر از لاله هامون شد و تل\r\nبه كوه و به در تيغ زنگارگونش * تو گويى كه شنگرف سازد همى حل\r\nالا اى خداوند آژير بخرد * كه اعداى خردل برت كم ز خردل \r\n\r\n","description":"","footnote":"","page_name":" 1889 ","page_number":449},
  {"content":"\r\n\r\n در اين عيد و اين عهد زى باغ بگرا * كه اشجار پيرايه بستند از طل\r\nبه بزمى فروخوان مى و چنگ و مطرب * به كنجى فرونه مى و مرغ و منقل\r\nميان چمن با نگارى پرىرخ * به مستى ز گل گرد خود ساز مندل\r\nيكى باده‌اى خواه از شوخ ساده * بر آواى قمرى و آهنگ صلصل\r\nبه صافى چو در و به سرخى چو بسد * به تلخى چو صبر و بتندى چو پوپل\r\nگرت شعر بايد بجو از هدايت * ورت عود بايد بپو سوى مندل\r\nسخنهاى اعشى و اخطل كه دلكش * ز من گشته اينكه پريشان و مختل \r\n\r\nو له\r\n قامتش كاجى و از عاج دو بازوش دو شاخ * كه از آن كاج چو عاج آمده اون به مثال\r\nچون برافرازد شمشير به هنگام نبرد * چون برآغالد شبديز به آهنگ قتال\r\nگرزه‌ماران همه از غار گرايند به غاب * شرزه‌شيران همه از غاب گريزند به غال\r\nچون سنان آخته ترسنده نهنگ از تل نيل * چون سخن ساخته شرمنده شكر در دل نال\r\nابرو تشبيه كفش باد مسا در هاون * بحر و توصيف دلش آب مكن در غربال\r\nدشت گر پر شود از برز عدو ميلاميل * گردد از خون به يكى حملهء او مالامال\r\nبحر را پشته كند شاه ز جسم اشجاع * پشته را بحر كند باز ز خون ابطال\r\nچرخ بربسته به سر از غم كحلى شاره * خاك پوشيده به بر از دم لعلى سريال\r\nخنجر گردان گرديده ستون همچو الف * پيكر مردان افتاده نگون همچون دال\r\nناوك پيلان بر شير بكاويده سرين * صارم شيران بر پيل بدريده دوال\r\nشاه چون شير دژ آهنج به ميدان اندر * چون شگالى بگريز از وى هر كينه‌سگال \r\n\r\nدر مدح صاحب‌ديوان ميرزا محمد تقى علىآبادى مرحوم گويد\r\n زان پس كه گفتمى كه سخن‌دانم * بر هر طريق و شيوه سخن رانم\r\nفهم زبان هر سخن‌آرا را * بىهيچ حرف و صوت سليمانم\r\nدر ديدهء زمانه جهان بينم * در عرصهء ستاره جهانبانم \r\n\r\n","description":"","footnote":"","page_name":" 1890 ","page_number":450},
  {"content":"\r\n\r\n دانش چه همچو چشم و منش نورم * بينش چه همچو جسم و منش جانم\r\nهم يك چمن بنفشه به اخلاقم * هم يك فلك فرشته به ديوانم\r\nگردى نسنجد آنچه به گردونم * يونى نيرزد آنچه به يونانم\r\nفرزانه خوى جهل ز مظنونم * فرهنگ جوى عقل ز برهانم\r\nآدم به كار جلوه و من غافل * از انتقام كبر كه شيطانم\r\nموسى به فكر معجز و من فارغ * كاندر شرار هاويه هامانم\r\nناگه شكفت در چمن خاطر * ور دو رود موكب خاقانم\r\nجستم ز مرد دانششان دادند * آگاهى از خلاصهء دورانم\r\nبيتى دونى كه دسته خارى خشك * ارسال رفت جانب بستانم\r\nدانست خواجه پايه من كز بحر * لافم همى به ساحل ويرانم\r\nدانش چو بحر و بنده چنان ساحل * پهلوى بحر مانده و عطشانم\r\nخواندم به‌سوى لجه از آن وادى * يعنى ز خانه جانب ايوانم\r\nبشناخت پيش خويش و نكو بشناخت * كز اهل دانشم نه كه نادانم\r\nبرخواند خوش قصيده‌اى از دفتر * كاز خواندنش هنوز غزل‌خوانم\r\nگفتى كه رايتى است ز جبريلم * گفتى كه آيتى است ز فرقانم\r\nخواند از حميم بر سر تسنيمم * برد از جحيم بر در رضوانم\r\nزان مشك ساخت وادى تاتارم * زان لعل كرد كوه بدخشانم\r\nگويى ز ضعف قلب من آگه بود * كان گل شكر بساخت به درمانم\r\nدانست مايه‌ام كم و دل پرغم * بفروخت خوش مفرحى ارزانم\r\nشعرش مگر كه عروهء وثقى بود * بر مه كشاند از چه امكانم\r\nلوحى مبين ز فضل به پيشم هشت * و آگاه ساخت از همه كيهانم\r\nگفتا كنون بجوى مگر يا بى * از صد يكى ز پايهء ديوانم\r\nنغمه هزار جو ز غناهايم * سبزه بهشت بين به مغيلانم\r\nزين پس مگو به نثر چو وصافم * زين‌پس مخوان به نظم چو حسانم\r\nصاحب‌مقام جمع مكن نامم * خاطر مكن به فرق پريشانم \r\n\r\n","description":"","footnote":"","page_name":" 1891 ","page_number":451},
  {"content":"\r\n\r\n به وزرجمهر عهد منه وصفم * كسرى مهل به بيهده بر شانم\r\nزير دوران مگوى فلك خنگت * قدحى مخوان به مدح ز يك رانم\r\nمهر و مهم دو گرده مجو بر خوان * آغشته زين دو قرصه مجو خوانم\r\nبىشرق و غرب بنگر خورشيدم * طالع مخوان ز مطلع زنجانم\r\nنيكو ببين مرا كه يكى بحرم * كانديشه ره نبرده به پايانم\r\nبهتر نگر مرا كه يكى چرخم * كافهام عاجزند ز بنيانم\r\nزان سلسله است گوهر من كاينجا * تا سلسله است سلسله‌جنبانم\r\nزان قافله است رهبر من كاينجا * تا قافله است قافله گردانم\r\nپيلم ولى نه پيل لها و ورم * شيرم ولى نه شير نيستانم\r\nبيداى آسمانى بيدايم * ميدان لامكانى مىدانم\r\nاى آصفى كه زيبد اگر كلكت * گويد كه من نگين سليمانم\r\nآن عيسيم كه زندهء جاويدان * بس قافله مرده از نفس جانم\r\nآن راهبم كه مهر درخشنده * خلعت برد ز كسوت رهبانم\r\nمارم به شكل اگرچه مبين خوارم * صد گنج نوش در بن دندانم\r\nچون سر نهادمش به خط فرمان * دستور سر فراخت به كيوانم\r\nبس كسوت شرف كه به من پوشيد * از جود خواجه ديد چو عريانم\r\nگفتم با كمال خود دهمت جلوه * آوخ كه در برت همه نقصانم\r\nدر تب درم ز هيبت فضل تو * و اين‌ها كه مىرود همه هذيانم\r\nبر رويم اين عرق كه همىبينى * از شرم دان نه از در بحرانم \r\n\r\nو له\r\n آهوى من از شميم پرچم * تاتار كند ز كام ضيغم\r\nآهو ديدى كه پرچم او * آشفته بود به شكل پرچم\r\nآهو ديدى كه عالمى شير * بندد به كمند زلف پرخم\r\nآهو ديدى كه نافه مشك * بر عارض او شود مجسم \r\n\r\n","description":"","footnote":"","page_name":" 1892 ","page_number":452},
  {"content":"\r\n\r\n آهو ديدى كه بر رخ اوست * نيران و بهشت و مار و زمزم\r\nگاهى مه اوست جاى عقرب * گاهى گل او مكان ارقم\r\nاز عقرب او به دل دو صد نيش * وز ارقم او به جان بسى سم\r\nبر صفحهء عارضش سيه‌خال * چون نقطه كلك صدراعظم\r\nتا پايهء جاه او توان يافت * بايد ز سپهر ساخت سلم\r\nتا پهنهء قدر او توان گشت * بايد ز ستاره كرد ادهم\r\nحزمش حصنى حصين و مثبت * رايش سدى سديد و محكم\r\nاز بحر دلش فلك يكى كف * از يم كفش جهان يكى نم\r\nاز خامهء او شگفتم آيد * كاو بيماريست عيسوى دم\r\nسبابه ازو چو يار الهام * رسوا كن نكته‌هاى مبهم\r\nروشن كن روزهاى تاريك * وين طرفه كه خود به گونه مظلم\r\nگويندهء رازهاى پنهان * وين طرفه كه خود به منطق ابكم\r\nدارد حركات و هست بىجان * آرد نغمات و هست بىفم\r\nهرچند كه صاحب هنرمند * در مهر و وفا بود مسلم\r\nبسيار همىبرد سرش را * با آنكه خطا همىكند كم\r\nاى نه فلك سپر غمى رنگ * در باغ جلال تو سپر غم\r\nار بهر چه شد زيادت آن كس * كز ياد تواش دلى است خرم\r\nبا ما تو دگر مشو اگرچه * اين دهر دگر شود دمادم\r\nگه زوست مقدمى مؤخر * گه زوست مؤخرى مقدم\r\nگه شام كند پديد و گه بام * گه زير زند نواى و گه بم \r\n\r\nدر شرح حال و مدح شاهنشاه بىهمال\r\n پنجه به پنجه در او فكند چو سالم * پنجه گردون بتافت پنجه و بالم\r\nرنگ حواصل گرفت پر غرابم * گونهء كافور يافت ناف غزالم\r\nشد به صفت سيم ناب خاتم لعلم * شد به مثل زربفت بيرم آلم \r\n\r\n","description":"","footnote":"","page_name":" 1893 ","page_number":453},
  {"content":"\r\n\r\n گيتى زرين نمود سيمين سينم * گردون سيمين نمود مشكين دالم\r\nشد همه چون نسترن دو حقه عبيرم * شد همه چون كهربا دو رسته لآلم\r\nسرو بدم اى دريغ خم شده بىدرم * بدر بدم اى فسوس چفته هلالم\r\nدر چه ايام بسته پاى چو بيژن * در قفس دهر خنگسار چو زالم\r\nدولت خاقان چو بود بودم برناه * پرثمر فضل و بذل تازه‌نهالم\r\nسيم‌تنان صبيح مست صبوحم * ماهرخان جميل صيد جمالم\r\nاز پس او پادشاه راد محمد * پايه برافزود از قرين و همالم\r\nتنگ شد اصطبل بر ستور و خيولم * بند شد اخشيج بر گمان و خيالم\r\nيك‌تنه با موج بحر بود نبردم * يك‌دله با فوج چرخ بود جدالم\r\nقومى در ضجرت از خطاب درشتم * قومى در فكرت از جواب و سؤالم\r\nهركه مرصع عصا ز شه به كفم ديد * خواند به دفع عدو كليم‌مثالم\r\nكاسهء دريوزگى غنى ز طعامم * كيسهء شهروزگان ملى ز ريالم\r\nمه چو به بدرى رسد ز نورش كاهد * زان سپس آن سمن رسيد هزالم\r\nزيرا كز عمر و ملك خويشتن آن شاه * گشت ملول و نمود جفت ملالم\r\nبست ميان هر فروتنى به خلافم * آخت سنان هر كم از زنى به قتالم\r\nمانده ز غدر مخنثى به غم و رنج * من كه مخنث بدند پيش رجالم\r\nانسم اما به هر خرى به خريطه * شيرم اما به هر سگى بخ جوالم\r\nارجو كز عدل و داد ناصر دين شاه * باز به شادى شود بديل كلالم\r\nشاطر عزت قدم زند به ركابم * شاهد دولت زبان دهد به حبالم\r\nاز كرم شاه اوليا چه شگفت است * گردد بلور اگر به رتبه سفالم\r\nور نشود گو مشو جهان گذرانست * طوق بلا از چه برنهم به غزالم\r\nعالم جاويد ژرف بايد و معمور * رحمت و رضوان ايزد متعالم\r\nچونكه هدايت مرا به دهر لقب شد * فضل خداوند نفكند به ضلالم\r\nزيرا كز شيعت رسول و وصيم * زيرا مدحت‌گزار احمد و آلم \r\n\r\n","description":"","footnote":"","page_name":" 1894 ","page_number":454},
  {"content":"\r\n\r\n\r\nدر تأسف از عهد مشيب و تحسر بر ايام شباب گويد\r\n نه صاحب دنيا نه مرد دينم * بارى چه توان كرد اين چنينم\r\nبگذشت به عيش و طرب شهورم * لا بل كه به لهو و لعب سنينم\r\nرفت آنكه ز نقش رخ بتان بود * مشكوى چو بتخانه‌هاى چينم\r\nوز زلف و رخ و چشم و خداتان * مشك و گل و بادام و ياسمينم\r\nيا چنبر سيمين نيس گردن * هردم ز يكى ساعد سمينم\r\nاز قد و خد و روى و موى گفتى * آراسته باغى بخ فرودينم\r\nنقاش قضا موى و روى كرده * گويى كه به مشك و به مى عجينم\r\nبا آتش چون آب شام تا بام * انباز بدى آب آتشينم\r\nآراستى چونكه بزم گفتى * با فر فريدون آبتينم\r\nآهوى سخن‌گو به زير رانم * طاوس زمين‌پو به زير زينم\r\nمن جسمم و گفتى فلك لباسم * من شيرم و گفتى جهان عرينم\r\nامروز كه برناييم فروكاست * و افزود به سر عقل دوربينم\r\nكى دل كشدم زى كمان‌ابرو * كز مرگ سپاهيست در كمينم\r\nدستى كه به هر طره در تطاول * ناچار كشيد است به آستينم\r\nبشكفته رياحين من بپژمرد * نشگفت كه پژمرده و غمينم\r\nنسرين شده رويان ز ضيمرانم * وز سورى بررسته ياسمينم\r\nسيماب بپرورده كان قيرم * كافور برآورده مشك چينم\r\nهر چين و شكنجى كه طره‌ام داشت * اينكه همه در چهره و جبينم\r\nها كاه‌ربايست و سندروس است * در گونه دو رسته در ثمينم\r\nآلام زمان همچو لام بشكست * در من آن عقدهاى سينم\r\nز انديشه دلم ژرف ساتكين است * وز خون جگر مى به ساتكينم\r\nاكنون چو نكو بنگرم ز بس عجز * گويى به مشيمهء جهان جنينم\r\nبينم كه نه شيرم ز ميش بل كم * واژونه چو كردند پوستينم\r\nطاعت كنم اما ز روى انصاف * شرمنده ز اياك نستعينم \r\n\r\n","description":"","footnote":"","page_name":" 1895 ","page_number":455},
  {"content":"\r\n\r\n زيراكه بدانم نه آن‌چنانم * او نيز بداند كه اين چنينم\r\nبر باد بدادم چو خرمن اكنون * از خرمن احرار خوشه چينم\r\nمؤمن نيم اما اميدها هست * بر مكرمت مير مؤمنينم \r\n\r\nو له ايضا\r\n ماه من كرد جا به گوشهء بام * تا ببيند هلال ماه صيام\r\nدادم آيينه‌اى به دستش و ديد * كرده يك جا هلال و بدر مقام\r\nگفتم اى ماه هيچ‌گه ديدى * بر سپهرى هلال و بدر تمام\r\nگفت طيبت مكن كه استهلال * مستحب آمد اندرين ايام\r\nاول طاعتست و تقوى و زهد * آخر صحبت است و باده و جام\r\nما درين گفت‌وگو كه گشت هلال * آشكار از سپهر درگه شام\r\nگرهى گفتى و خطى است ز زر * ماه نو بر سپهر نيلىفام\r\nزرد و خميده و نزار و ضعيف * چون من از هجر يار سيم‌اندام\r\nاو به ربى و ربك اللّه در * چند فندق نهاده بر بادام\r\nمن در انديشه كز پس ديدار * بوسه گيرم از آن لب گل‌فام\r\nكاندر آمد ز در يكى سرهنگ * خيره و جنگجوى چون بهرام\r\nگفت بهر سفر ملك‌زاده * نامه كرد است مر تو را بر نام\r\nهم مرا امر و هم به در مركب * نگذارمت لحظه‌اى آرام\r\nنامه بگرفتم و گشادم و خواند * ديد خط شه و نشان كرام\r\nبر كمر دست برد و پاى فشرد * خشمگين پاى مرد خون‌آشام\r\nراست گفتى گرفته پيران را * در صف جنگ پنجه رهام\r\nيا كه گفتى نموده آهو را * صيد از بهر قوت خود ضرغام\r\nتا به درگه رسيدم و ديدم * بادى از حكم جم اسير لجام\r\nكوهه زين و ساخت كرده به زر * هم به ترصيع ساز داده ستام\r\nپاى بر ماه نو نهادم و رفت * ياد ماه صيام و ماه سيام \r\n\r\n","description":"","footnote":"","page_name":" 1896 ","page_number":456},
  {"content":"\r\n\r\n كوه و در درنوشتم و گشتم * موسى طور نور چشم انام\r\nبهمن طوس كوس برز و برز * بيژن زال يال سام حسام\r\nدر جهان زاد و از جهان مه شد * همچو مردم كه اشرف از ارحام\r\nبهر تكميل دهر مانده به دهر * همچو ارواح مانده با اجسام\r\nذات او اصل بود و عالم فرع * خود عرض را به جوهر است قوام \r\n\r\nدر تهنيت عيد صيام\r\n اگرچه عشق گناه است و گرچه باده حرام * دو وقت وقت نشاط است و عشق و باده و جام\r\nيكى چو دى بگذشت و وزيد باد بهار * يكى چو روزه برفت و رسيد عيد صيام\r\nبه ماه روزه تن ما ضعيف گشت و نحيف * ز بس سجود و ركوع و ز بس قعود و قيام\r\nز هيچ‌چيز نيايد به جسم ما قوت * مگر ز بوس پياپى مگر ز شرب مدام\r\nگذشت آنكه به مسجد چو زاهدان ما را * بدى دعا و ثنا و بدى صلات و سلام\r\nكنون به مصطبه و باغ و راغ سرخوش و مست * همىكشيم بساط و همىكنيم مقام\r\nسواد شام گذشت اى بهار لاله عذار * بياض صبح دميد اى نگار كبك‌خرام\r\nبده كه زندگى جان ما بود به شراب * چنان‌كه زندگى جسم واعظان به طعام\r\nبه آب گرم بگيريم قوتى گه صبح * كز آب گرم نبرديم لذتى گه شام \r\n\r\n","description":"","footnote":"","page_name":" 1897 ","page_number":457},
  {"content":"\r\n\r\n بيار پاك‌گلابى كه درد سر ببرد * اثر نماند از صدمه صداع و صدام\r\nكنون دو چيز به ما واجبست بىگه و گاه * به وقت خلوت خاص و به گاه مجلس عام\r\nيكى دعاى خداوندگار پيش خداى * دگر ثناى جهان شهريار پيش انام \r\n\r\nدر مدح شاهنشاه جمجاه محمد شاه\r\n ايام نوى يافت به فرمان ده ايام * اسلام قوى گشت به شاهنشه اسلام\r\nايام بلى هست تن و حفظ ملك جان * اسلام بلى هست مى و عون ملك جام\r\nبدخواه چسان سازد انديشهء ايران * روباه چسان تازد در بيشهء ضرغام\r\nقهر ملك از بن بكند ريشه حساد * بر صخرهء صما كه زند شيشه حجام\r\nبا حمله رستم چه كند حيلهء پيران * با معجز موسى چه بود خدعهء بلعام\r\nگر شه بنويسد به‌سوى بلخى نامه * يا آنكه فرستد به بر شامى پيغام\r\nعيش ملك بلخ ازين قصه شود تلخ * صبح ملك شام ازين غصه شود شام\r\nبينى اگر افتد به صف لشكر او زال * يا بى اگر آيد به‌سوى كشور او سام\r\nاز هيبت او مانده تن زال به زلزال * از شوكت او مانده سرسام به سرسام \r\n\r\nايضا\r\n ز خوارزم عزم بيابان گرفتم * ز گرگانج صحراى گرگان گرفتم\r\nكمر بستم و تيغ كردم حمايل * به نو تكيه بر زين يكران گرفتم\r\nز كف كلك خطى نهادم دگر ره * به كف رمح خطى به تاوان گرفتم\r\nهمه طرز ميران ايوان فكندم * همه رسم مردان ميدان گرفتم\r\nپى حمل بس جمل بودم ضرورت * بسى اشتر كوه كوهان گرفتم\r\nبراى سوارى ز ساروق و تكه * بسى اشقر برق جولان گرفتم \r\n\r\n","description":"","footnote":"","page_name":" 1898 ","page_number":458},
  {"content":"\r\n\r\n از آن نامسلمان گروه ستمگر * به زر بس اسير مسلمان گرفتم\r\nحضيض زمين راز رخشان مشاعل * چو خورشيد در اوج سرطان گرفتم\r\nگهى بذله‌ها بر سكندر بر اندام * گهى نكته‌ها بر سليمان گرفتم\r\nبه خارى و خوارزميانم به همره * ره حضرت شاه ايران گرفتم\r\nشهنشه ابو النصر شه ناصر الدّين * كه ديوانش مقياس كيوان گرفتم \r\n\r\nدر مدح شاهنشاه عصر ابو النصر ناصر الدّين شاه قاجار\r\n چو آفتاب بتابيد رخ ز ايوانم * ز در درآمد آن آفتاب تابانم\r\nشب و شبستان بد تيره همچو طرهء او * چو روز كرد به رويش شب و شبستانم\r\nچو زلف اوى و چو ظلمات بود خانه مرا * لبش ميانهء ظلمات آب حيوانم\r\nبه غمزه گفت كه چون چشم خويش مخمورم * به طيره گفت كه چون زلف خود پريشانم\r\nبيار لعل مذاب عقيق‌گون كه دو روى * ز تاب آن چو يمن گردد و بدخشانم\r\nكجاست عيسى رخ زرد مريم‌آسا بكر * كز آن شود رخ چون دست پور عمرانم\r\nدوساله مى به سرا داشتم دو قرابه * نه بهر خوردن خود بهر هركه مهمانم\r\nبساتكين در چون ريختمش از پرتو * تو گفتيا كه يكى شعله‌زاى نيرانم\r\nبه پيش روى فروهشتمش درخشان مى * به خانه گشت درخشان دو مهر رخشانم \r\n\r\n","description":"","footnote":"","page_name":" 1899 ","page_number":459},
  {"content":"\r\n\r\n گرفت و ديد و پسنديد و خورد و سرخوش گفت * كه تازه كردى زين آب طبع پژمانم\r\nچمن نمود گه از گوشهء رياحينم * سمن نمود گه از رخنهء گريبانم\r\nگهى دو ديده پر از غنچه بود و نسرينم * گهى دو پنجه پر از لاله بود و ريحانم\r\nبه دست ناريد و سيب و پسته و بادام * از آن بر و دهن و ديده و زنخدانم\r\nز زلف و طره و رخساره و لب‌ودندانش * عبير و عنبر و ياقوت و در و مرجانم\r\nدو دست چوگان كردم به گردنش وه‌وه * كه گرد ماه همىبود گوى چوگانم\r\nنهادمش رخ بر خرمن سيه‌سنبل * ز شوق و مستى شد ديده گوهرافشانم\r\nبه توده‌اى ز شبه درپراكنى چونست * چنان بد آن زلف از ديده‌هاى گريانم\r\nفروگرفت كتابى و برنهاد به پيش * چو برگشاد و فروخواند ديد ديوانم\r\nكشيد نغمه به قانون و خواند خوش غزلى * به چشم گفت غزالم ولى غزل‌خوانم\r\nسزاست گفت بگويى اگر به مدحت خويش * كه به ز فرخى و عنصرى و قطرانم\r\nچرا مديح كم آرى به حضرت خاقان * فسرده طبعى وز افسردگيت حيرانم \r\n\r\n","description":"","footnote":"","page_name":" 1900 ","page_number":460},
  {"content":"\r\n\r\n جواب گفتم دارم كتابى اندر دست * به جمع نظم بديع فلان و بهمانم\r\nاگر كم آيم زى درگه ملك زانست * كه سر به جيب در اين كار و پا به دامانم\r\nحسودم ار بجز اين داند و جز اين گويد * جزاى او را تيغ زبان بجنبانم\r\nبه هر شبى و به روزى قصيده‌اى گويم * كه عبده بنگارد ز خلد حسانم\r\nبرنده تيغى اندر نيام هست مرا * كه چون برآرم مومست سنگ و سندانم\r\nچو موج‌خيز شود برزند به كيوان بر * بدين مبين كه يكى آرميده عمانم\r\nبه چند سال ازين پيش مشكلم بودى * كه كس بخواند مسعود سعد سلمانم\r\nهرآن‌كه جويد برهان منش به تيغ زبان * سپر كنم كه بسا قاطع است برهانم\r\nچو گرگ يوسف در من فتاده اين ميشان * گناهم اينكه نه زين خطه‌ام ز گرگانم\r\nچنان به مدح ملك زين سپس سخن گويم * كه بانگ اهلا اهلا رسد ز سحبانم\r\nخديو عصر ابو النصر ناصر الدّين شاه * كه با غلامى او سرفراز دورانم \r\n\r\nو له\r\n تركى جنگى به برده دل ز كف من * خون من آوخ دل مراست به گردن \r\n\r\n","description":"","footnote":"","page_name":" 1901 ","page_number":461},
  {"content":"\r\n\r\n نسرين‌رخ ليك در مصاف فرامرز * سيمين‌تن ليك در نهاد تهمتن\r\nموى مگو سنبل است دامان‌دامان * روى مخوان نوگل است خرمن خرمن\r\nتيغ و خدنگ و بلور و نقره و كافور * ابروى و مژگان و ساق و ساعد و گردن\r\nساج سياهى فراز عاج سپيدى * زلف چو سنبل بدان عذار چو سوسن\r\nبزم بسازد كهن كهن نه كه نونو * باده بنوشد قدح‌قدح نه كه دن‌دن\r\nهفته‌اى ار مى خورد نگردد سرمست * باده تو گويى خورند به جام خماهن\r\nهركه به مستى نظر كند به دو رويش * گويد هريك يكى تذرو ملون\r\nچندان كان رخ گل افكند ز مى ناب * گل نبود در بهار در همه گلشن\r\nگرچه بسى توسن است هم كنمش رام * عشق من آهن رباست گر دلش آهن\r\nلختى از اين شعرها بر او چو بخوانم * سخت دلش نرم گردد از سخن من\r\nزان كه مديح شه ار به كوه سرايم * نرم شود همچو موم و آب چو روغن\r\nآنكه چنان در زند به خارا پيكان * كز كف درزى رود به خارا در زن\r\nصورت بازى بيابد ار به مثل جود * از همه خلقش به دست اوست نشيمن\r\nعدل مجسم شود اگر به تصور * از همه گيتى درش گزيند مسكن\r\nآذر بر زين بود چو آيد برزين * سوزد ازو كوى و شهر و خانه و برزن\r\nابر بهارى چو تيره كرد هوا را * روشن كن چرخ را به باده روشن\r\nنايب مهر است روز ابر مى سرخ * خاصه گل سرخ سرخ كرد چو گلشن\r\nبر گل بويا سرود بلبل گويا * غنه مطرب مخواه و نغمهء ارغن\r\nبا صنمى ساده جام پرگل سوده * دركش و دركش بناز و گل بپراكن\r\nتجربه كرديم لاى دن به مراتب * هست نكوتر ز عطر عنبر و لادن \r\n\r\nو له ايضا\r\n زره و جوشن دارى به مه روشن * رخ مه روشن و زلفت زره و جوشن\r\nروز ديگر بود و شب دگر و دارى * روز و شب باهم اين تيره و آن روشن\r\nسروى و ماه و نديدم من و نشنيدم * سرو را مه برو مه را سمن و سوسن \r\n\r\n","description":"","footnote":"","page_name":" 1902 ","page_number":462},
  {"content":"\r\n\r\n شهد گفتار تو از شكر يك توده * سرخ رخسار تو از لاله يكى خرمن\r\nچهره فردوس و سر گيسوى تو چون مار * لب لعل تو جم و زلف تو اهريمن\r\nمار و اهريمنت اى ماه عجب دارم * چون گزاينده نباشند و چرا ريمن\r\nاثر خاتم لعل تو يقين اين كرد * كاهرمن كرده فراموش ز مكر و فن \r\n\r\nو له\r\n باز جوان شد جهان و از در تحسين * شاخ و شخ و باغ و راغ نغز و نوآيين\r\nاين پرتو رنگ گشت آن سر طوطى * آن دم طاووس‌مست و اين پر شاهين\r\nتيره شبان از چمن سمن بدرخشد * همچو به چرخ كبود خوشهء پروين\r\nگونهء جانان و روى اوست تو گويى * برگ گل سرخ برفتاده به نسرين\r\nروى شمر از صبا چو موجه برآرد * راست بماند به زلف پرخم و پرچين\r\nغاليه‌دانيست از عقيق خجسته * گشته درونش ز رنگ غاليه مشكين\r\nغنچهء سوسن كه بود راست چو پيكان * چونكه به گلبن شكفت شد چو تبرزين\r\nدامن شخسارها ز لالهء لعلى * سرخ چو از خون كافران صف صفين\r\nريخته بر كوه خون تارك فرهاد * يا بدرخشد ز بيستون رخ شيرين\r\nلاله تو گويى كه هست ساغر مرجان * ساغر مرجان درونش غاليه‌آگين\r\nهر طرفى زند خوان هزار چو زردشت * كز گل و لاله است باغ آذر برزين\r\nگويى بهر و رود موكب سلطان * بر چمن و كوه و دشت بستند آذين \r\n\r\nو له\r\n مگر خزينه مهراج زنگ شد گردون * كه خوش به خشت زر و سيم بينمش مشحون\r\nمنش خزانه شنيدم ز بحر و اكنون چيست * كه مر خزانه مهاراج راست بر گردون\r\nاگرنه لجه است اين رنگ لجه‌گون ز چراست * و گرنه بحر است آثار بحروارش چون\r\nمگر نه در آن مرجان لؤلؤ است و صدف * مگر نه در آن گاو و نهنگ و ضفدع و نون\r\nمگر نبينى اين كشتى گسسته طناب * مگر نديدى آن زورق شكسته ستون \r\n\r\n","description":"","footnote":"","page_name":" 1903 ","page_number":463},
  {"content":"\r\n\r\n به زير كشتى ماهى لطيف با ارغن * فراز زورق مردى دبير با ارغون\r\nهمى به صفحهء سابع مهندسى هندى * به پيش صفحهء اشكال ربعهء مسكون\r\nبلى به كشتى بر سطحه كآهنى چو سطيح * هماره خاص عبور و تحركست و سكون\r\nنه ناخداى درين بحر و اين غراب خداست * دليل قوم غراب از چه با چنان بىچون \r\n\r\nدر مدح ميرزا ابو القاسم قائم‌مقام ابن ميرزا عيسى قائم‌مقام\r\n مگر كه مهر عليل و طبيب او گردون * كه قرص سرطان خواهد بسازدش معجون\r\nهمان‌كه چون گذرد سوى حوت برگردد * كه علت يرقان راست چاره رويت نون\r\nز ماهى ار به ره برخوان نهد شود بر ماه * چنو صبيحهء مصر از برادر شمعون\r\nهمىبگريد ازو ابر بر سر كهسار * همىبخندد ازو برق بر رخ هامون\r\nز خويد و لاله همىغرم و رنگ را گيتى * زبرجدين و عقيقين كند سرين و سرون\r\nصور نگار طبيعى كشد به باغ و به راغ * هزار صورت طاووس‌مست و بوقلمون\r\nز چين برآمده مانا به بتگرى مانى * بكوه و دشت و دره گستريده انگليون\r\nز فيض قطره و ابر و بخار آن گردد * زمين ز بسد و در پر هوا ز پيل و هيون\r\nبه روى آيينه خاكستر است پندارى * سحاب نازك بر روى نيلگون گردون\r\nهمى پياپى بارد ز ابر قطره در * چو روز بخشش دست وزير روزافزون\r\nتن و روانش گه ملك‌دارى و حكمت * مركب از تن اسكندر است و افلاطون\r\nپس از پدر ز پدر برگذاشت در رتبت * چنان كه نام نكو برگذاشت از گردون\r\nز بعد عيسى آمد بلى ابو القاسم * به معجزات و كرامات جمله زو افزون\r\nچو شب گذشت بلى روز اندر آيد و نيز * فرارسد مه آزار از پى كانون \r\n\r\nو له\r\n فرخنده و خوش بر خدايگان * جشن سده و جشن مهرگان\r\nآن جشن ز هوشنگ‌شه پديد * وز راد فريدون شه اين عيان\r\nآن بوده اگر اول بهار * اين نيز بود اول خزان \r\n\r\n","description":"","footnote":"","page_name":" 1904 ","page_number":464},
  {"content":"\r\n\r\n امروز به كاشانه نيست خوش * نيكست شدن سوى بوستان\r\nسردى هوا گرچه بىمر است * هم آلت گرمى است بيكران\r\nآريم دو گوهر كه آن دو را * در شبه سيم نيست در جهان\r\nآراسته اين لاله‌گون سپر * پيراسته آن لعل‌وش سنان\r\nدر مغز از آن بوى نسترن * در چشم ازين رنگ ارغوان\r\nهم جوهر اين را ز خاك اصل * هم گوهر آن را ز تاك كان\r\nزان برده منوچهر تاب چهر * زين كرده سياوش امتحان\r\nدر جام بلور آن چو آب نار * در كام تنور اين چو ناردان\r\nآن قبلهء جمشيد زنده‌دل * وين قبلهء زردشت زنددان\r\nاين آذر رخشنده همچو مهر * وان بادهء تابنده همچو جان\r\nهرچند درين مهرگان به طبع * باغ است يكى پير ناتوان\r\nپرسيم مصفاست آبگير * پرزر مطلاست آبدان\r\nبرگ رز زرين چو كاغذيست * كاو را بزنى در به زعفران\r\nدر دست حنابسته ديده‌اى * هر برگ چنار است آن‌چنان\r\nهر شاخ كه پربرگ و ميوه بود * امروز ازين هر دو نى نشان\r\nعريان شده از جامه‌هاى سبز * آدم‌صفت اين باغ چون چنان\r\nاين عور شود باز حله‌پوش * اين پير شود باز نوجوان\r\nبرجيس‌صفت شاخكان ز برگ * بر كتف گذارند طيلسان\r\nناهيدروش مرغكان به باغ * در زير و بم آيند هر زمان\r\nاين تاك دهد نور مهر و ماه * وين خاك دهد بوى مشك و بان\r\nانگور به نور از ستاك تاك * تابنده چو پروين بر آسمان\r\nسارى به سر سبزه در صفير * قمرى به سر سرو در فغان\r\nبرنامه پا زند پا زند * از كبر و بطر مرغ زند خوان\r\nهر شاخه تو گويى كه فى المثل * دارد به درون طوطىاى نهان\r\nهر طوطى آورده از نشاط * از شاخ برون زمردين‌زبان \r\n\r\n","description":"","footnote":"","page_name":" 1905 ","page_number":465},
  {"content":"\r\n\r\n وان شاخ كه اندر بدى بدى * همچون پى طاوس بدنشان\r\nچونان شود از بركه گوييا * طاوس به پا گشته پرفشان\r\nمنقار شود سبز زاغ را * ازبس‌كه زند بر به ضيمران\r\nاز ابر بهارى ميان باغ * بر پاى شود چتر و سايبان\r\nتا پر ندهد بادشان به باد * مرغان بخزند اندر آشيان\r\nاز چيدن گلهاى رنگ‌رنگ * ار تنگ شود چنگ باغبان\r\nبرنا شود و تازه دهر پير * چون دولت و عمر خدايگان \r\n\r\nدر مدح سلطان محمد شاه نور الله مضجعه\r\n بر عزم رزم مهتر خوارزم و نظم شرق * لشكر كشيد خسرو غازى به خاوران\r\nخاقان كامكار محمد شه آنكه هست * در لشكرش هزاران چون طغرل و طغان\r\nگفتى به بوم و بام و شخ و شاخ و جوى جر * گويى به كوى و كاخ و در و دشت و كوه و كان\r\nجوشد به جاى سبزه همى خنجر و حسام * رويد به جاى برگ همى دشنه و سنان\r\nصحرا چو بحر و فوج چو موج و غبار ابر * اسبان چو كشتيان و علمها چو بادبان\r\nيك پشته گرزه مار به هر توسنى سوار * يك بيشه شرزه‌شير به هر جوشنى نهان\r\nزيشان چو دشت كوه چو از كوهشان گذر * زيشان چو كوه دشت چو در دشتشان مكان\r\nچون تنگ دررسيد شهنشه بدان حصار * حصنى فراخ ديد پر از مرد پهلوان\r\nحصنى كه زاده است تو گفتى به يك شكم * با نه فلك ز مادر ابداع توأمان\r\nگفتى سپاه حلقه شد و غوريان نگين * يا گوى گشت پره لشكر چو صولجان\r\nگردون آتشين اوج از توبها پديد * عمان بسدين موج از تيغها عيان\r\nاز كشتگان زمين وغا شد چو لاله‌زار * وز نيزه‌ها فراز هوا همچو نيستان\r\nاز خون سرخ خاك بپوشيد پيرهن * وز خاك تيره چرخ برآراست طيلسان\r\nز اجسام كشتگان ز براى صعود روح * از خاك تا سپهر شد آماده نردبان\r\nتاجى حسام او كه سر دشمنش مقام * مرغى خدنگ او كه دل حاسدش مكان\r\nبا همت بلندش پست است اين سپهر * با حشمت بزرگش خرد است اين جهان \r\n\r\n","description":"","footnote":"","page_name":" 1906 ","page_number":466},
  {"content":"\r\n\r\n جاريست علم از دل او همچو جو ز بحر * زنده است جود از كف او همچو تن به جان\r\nتار است پيش بينش او مهر تابناك * خوار است نزد بخشش او گنج شايگان\r\nبا تيغ اوست آهن‌توزى و عبقرى * با تير اوست جوشن سيفور و پرنيان \r\n\r\nدر تهنيت زفاف\r\n اى سنبل مشكين تو پرتودهء نسرين * وى توده نسرين تو در سنبل مشكين\r\nآن تودهء نسرين تو پرجلوه و پرنور * آن سنبل مشكين تو پرحلقه و پرچين\r\nميم است دهان تو و دندان تو سين است * در ميم كه ديد است كه بنهفته بود سين\r\nاى ترك من امروز مكن خوردن مى ترك * هرچند كه مى تلخ بود لعل تو شيرين\r\nبر مسند عشرت بده از ناز كنون زين * بر مركب شادى بنه از عيش كنون زين\r\nبگذار كلاه از سر و بردار پياله * پر ساز ز مى هان و بپيماى به من هين\r\nاز چهر بت ساده و عكس بط باده * امروز بهار آريم اندر مه تشرين\r\nامروز حلالست درين مجلس و اين بزم * مى گرچه حرامست درين ملت و اين دين\r\nزيراكه گه سور و سرور است و نشايد * بنشست درين عشرت پژمرده و غمگين\r\nاينك شده اندر فلك جاه و جلالت * خور همسر ناهيد و قمر همبر پروين\r\nاينك تن گل‌چهره و اورنگ به بستر * اينك سر سودابه و كاووس به بالين\r\nتهمينه درآمد به شبستان تهمتن * يا ويسه خرامد به سراپردهء رامين\r\nيوسف گذر آورد به ايوان زليخا * پرويز چمان گشت به كاشانهء شيرين\r\nشد مهد فرنگيس و نهانخانهء بلقيس * ديگر ز سياووش و و ز جم نغز و نوآيين\r\nهم مشكل هاشم شد از سلمى آسان * هم خاطر آدم جست او حوا تسكين\r\nاز روشنك ايوان سكندر شد روشن * از رعد شبستان رباب آمد رنگين\r\nهم آهوى مشكين شد هم بيشهء ضرغام * هم كبك نگارين شد همخوابهء شاهين\r\nشد جايگه وامق در پهلوى عذار * بزم از رخ اين هر دو پر از زينت و تزيين\r\nهم بزمگه عفرا از عروه شد آباد * هم مشكوى بكتاش شد از رابعه مشكين\r\nآرامگه قيس شد از چهرهء ليلى * روشن‌تر و رخشان‌تر از آذر برزين \r\n\r\n","description":"","footnote":"","page_name":" 1907 ","page_number":467},
  {"content":"\r\n\r\n شد وصل منيژه چو به كام دل بيژن * جز خجلت و خوارى چه بود حاصل گرگين\r\nشد حجلهء فرخار صفت لخلخه آكند * شد حجرهء نوشاد صفا غاليه‌آگين\r\nكابين چه بود به ز دل عاشق و معشوق * دادند و گرفتند هم از اول كابين \r\n\r\nدر مدح خاقان كامكار حضرت سلطان ناصر الدّين شاه قاجار\r\n بركش ز تن اى بهشت‌رو جوشن * در اين شب تيره كش مى روشن\r\nنازك تن تو ز كثرت نرمى * آزرده شود ز بار پيراهن\r\nخود آهنى از درون چو دل دارى * بر تن چه فزايى از برون آهن\r\nاين جوشن آهنين بنه اى دوست * آن كيست كه او بود تو را دشمن\r\nاين اسلحهء گران چه برگيرى * گر مىشنوى ز من سبك بفكن\r\nبس بار گران سرين سيمينت * ديگر مفزاى بار بر توسن\r\nخود تير و كمان چشم و ابرو بس * اين تير بسوز و آن كمان بشكن\r\nتو درخور رزم نيستى جانا * تو درخور بزمى و مى و برزن\r\nسلطان را جنگجو غلامانند * هريك به نهاد همچو اهريمن\r\nآنان به مصاف رونهند اينك * ما و تو رويم جانب گلشن\r\nجيشى سازيم و عيشى آغازيم * بهمن‌وار اندرين مه بهمن\r\nياران تو گر اسير باز آرند * دارى تو اسير نيز همچون من\r\nور خواهى برد پيش شه سهل است * ها رشتهء طره تو ها گردن\r\nداراى زمانه ناصر الدّين شه * زيبندهء تخت خسرو و بهمن\r\nآنجا كه خدنگ او زره ديبا * آنجا كه حسام او قصب آهن\r\nجوشن ز پرنگ او چو نيلوفر * خفتان ز خدنگ او چو پرويزن\r\nروزى كه هوا ز گرد چون قطران * وز خون ميدان به گونهء روين\r\nدر حلقهء درع در شود ناوك * آسان چو به چشمه كتان درزن\r\nشيران وز خوف با هراس مور * مردان وز بيم با لباس زن\r\nهرجا ز سر سرافكنان توده * هر سو ز تن تهمتنان خرمن \r\n\r\n","description":"","footnote":"","page_name":" 1908 ","page_number":468},
  {"content":"\r\n\r\n پژمرده نهال عمر بىباران * خاموش چراغ جسم بىروغن\r\nزير سم اسب بسته را ملجأ * زير دم تيغ خسته را مأمن\r\nگويى روناس زايد آن موضع * يا شاخ بقم برويد آن معدن\r\nآرد چون شه به روى كف صارم * گيرد چون شه به زير ران توسن\r\nچون برق زند به اقرب و ابعد * چون باد چمد به ايسر و ايمن\r\nكوشش به مصاف شيهه ارغون * خوش‌تر داند ز ناله ارغن\r\nشمشير تو دايم الصداع ار نيست * مالد ز چه دم‌به‌دم بسر چندن\r\nاندر عجبم كه اين‌چنين سركش * در حبس نيام چون كند مسكن\r\nهندو از خون كناره‌جوى و او * هندو نسب است و سفك خونش فن\r\nهرچند به لون هست ميناگون * لعلى شده زو جبال ميناون\r\nاز سنگ بزاده است و هم در سنگ * گردد به يكى اشاره چاك‌افكن\r\nفرزند نديده‌ام كه با مادر * اين سخت‌دلى كند زهى جوزن \r\n\r\nدر مدحت حضرت شاهنشاهى ناصر الدّين شاه\r\n نگر ابر بهارى ديدهء من * دمن را از چه پرخون گشته دامن\r\nهمى ثعبان نگر از سيل ساير * همى بيضا ببين از برق روشن\r\nتو گويى معجز موسى كند فاش * به دفع قبطيان ابر معكن\r\nبه وقتى اين‌چنين بدرود كردم * من مسكين همال و شهر و برزن\r\nنخستم كوهسارى در ره آمد * كه آن را خار شهلان و قارن\r\nيكى كوهى كه گويى برز البرز * به دامانش چو سنگى در فلاخن\r\nبه غارى در چو مارى درخزيدم * كه غول غول بود و مار اهرن\r\nگهى ديوم بغلتيدى به پهلوى * گهى مارم بپيچيدى به گردن\r\nگهى ضحاك بودم گه سليمان * گهى موسى عمران گاه بهمن\r\nز ناچارى چنان در حوت يونس * ز بىيارى چو اندر چاه بيژن\r\nسحرگه آسمان آمد به چشمم * چو نور مه شب تارى زر و زن \r\n\r\n","description":"","footnote":"","page_name":" 1909 ","page_number":469},
  {"content":"\r\n\r\n برون جستم از آن سوراخ و ديدم * جهان از برف و باران گشته ايمن\r\nروان از هر طرف سيلاب رنگين * به گلگونى چنان چون آب چندن\r\nروان گرديده هر سو ژرف رودى * درختان كنده از بادام و ارژن\r\nز نژم و ابر گويى بر در و دشت * دو صد خرگه به پا از خز ادكن\r\nهوا پرديو ز ابره پاره‌پاره * همه عفريت‌شكل و اژدهاتن\r\nز طرف كوه رخ بنمود خورشيد * چو شب از كورهء تابنده آهن\r\nچنان چون شمع در مشكينه فانوس * چنان چون شعله در نيلى نهنبن\r\nكمين ورد زد سقلابيست گويى * دمادم چهره بنمايد ز مكمن\r\nكشيد از تيغ كه ناگاه خوش تيغ * به بالا جست در رخشنده جوشن\r\nبه تيغ هنديش هندو همىسوخت * چو روشن‌آتشى در تيره‌خرمن\r\nچو كارى اين‌چنين ديدم كشيدم * مجره بر ميان چرخ ريمن\r\nنهادم پاى در سيمين‌هلالى * شدم بر كوههء كوهى قدم‌زن\r\nكمانى چون كمان رستم زال * به كتف كوه ناگه ديدم آون\r\nسه رنگ دلربا بر وى كشيده * به صنعت دست استادان پرفن\r\nكمان خوش كه گوئى كرده نقاش * به سرخ و سبز و زرد آن را ملون\r\nچو زو اندر گذشتم بود رودى * پلى بر آن به باريكى چو سوزن\r\nبر آن سوزن چنان رفتم كه از بيم * مرا هر موى سوزن گشت بر تن\r\nتو پندارى كه آن پل چينود بود * به زيرش در جحيم و عاصىاى من\r\nمرا زان تنگنا چون شد رهايى * فراخايى به چشم آمد چو گلشن\r\nبلى از دوزخ و پل هركه بگذشت * بهشت عدن او را جاى و ارسن\r\nبهشت عدن درگاه شهنشاه * شه فرخنده‌خوى دشمن‌افكن\r\nخديو عهد سلطان ناصر الدّين * كه او را چاكران چون طوس و بهمن\r\nبتابد آذرى تيغش چو بر كوه * بتابد آذرى گويى به بهمن\r\nعدو بر نيزه‌اش باشد بهيجا * چو بر سيخى يكى مرغ مسمن\r\nروانها در پناه بال سيمرغ * چو بنهد تير بر چرخ تهمتن \r\n\r\n","description":"","footnote":"","page_name":" 1910 ","page_number":470},
  {"content":"\r\n\r\n\r\nدر مدح شاهنشاه اوليا على المرتضى ( ع )\r\n زهى دو زلف دو تابت سه شكل كرده عيان * يكى كمند و دويم چنبر و سيم چوگان\r\nز رنگ و چهره و دندان و لب تو را در شرم * يكى عقيق و دويم لؤلؤ و سيم مرجان\r\nسه چيز از مژگان تو بر دلم دايم * يكى سنان و دويم خنجر و سيم پيكان\r\nيكى چو نو به دو عالم نه از سه خلقت نغز * يكى پرى و دويم حورى و سيم غلمان\r\nچو غنچه و چو هلال و چو ناوكست ترا * يكى دهان و دويم ابروى و سيم مژگان\r\nبه بوى و روى و خطت خط بندگى دادند * يكى بهار و دويم سورى و سيم ريحان\r\nبرفته آب سه آب از دو لعل جان‌بخشت * يكى فرات و دويم كوثر و سيم حيوان\r\nسه چيز سست بود پيش سختى دل تو * يكى حديد و دويم خاره و سيم سندان\r\nبجز سه كس ز تو كس بىنياز نتوان يافت * يكى على و دويم احمد و سيم يزدان\r\nبر آستانش ساقى و خاطب و حاجب * يكى سهيل و دويم مشترى سيم كيوان\r\nنه ديده‌اند و نه آورده‌اند همتايش * يكى نفوس و دويم انجم و سيم قطران\r\nنظير خود بندانم سه نامدار قديم * يكى جرير و دويم اخطل و سيم سحبان\r\nز ترمد و ز بخارا و خطهء تبريز * يكى اديب و دويم عمعق و سيم قطران\r\nشوند اگر بنيوشند شعر من در خاك * يكى نژند و دويم طيره و سيم پژمان\r\nسزد كه تا به قيامت كنند از من فخر * يكى كلاته دوم چارده سيم سمنان\r\nولى به مدح تو كلك و زبان و عقلم هست * يكى كليل و دويم الكن و سيم نادان \r\n\r\nدر مدح سلطان مغفور محمد شاه مبرور\r\n چو ساز دادم سازد سفر به وجه حسن * ز خرگه و خدم خيمه تا به تيغ مجن\r\nشب دراز فراز آمد و به خواب نياز * كه بامداد برانم به راه بر توسن\r\nدو ديده بستم و دل ديدهء نهان بگشاد * بخوابم آمد آن سروقد سيمين‌تن\r\nسترده چين ز رخم مو سپرده بر ابرو * بكنده سنبل خوش‌بو فكنده در دامن\r\nچنان كه پيچد مارى به شاخى از كافور * ببسته گيسوى پرخم به خشم در گردن\r\nعقيق ريز به لؤلوئى ساده از مرجان * شكوفه بار ز بادام سرخ بر روين \r\n\r\n","description":"","footnote":"","page_name":" 1911 ","page_number":471},
  {"content":"\r\n\r\n دو صد سهيل يمانيش بر به لعل بدخش * هزار لعل بدخشيش بر سهيل يمن\r\nبه طرف فستق بر مل نشانده مرواريد * به زخم فندق بر گل فشانده بهرامن\r\nبسفته لؤلؤ نارس به مثقب الماس * نهفته لالهء نورس درون عقد پرن\r\nزرير كاشتهء هر سو كنار چشمهء نوش * بنفشه داشته هرجا ميان برگ سمن\r\nفرارسيد و مرا يافت با بسيج سفر * پى سوارى پيرايه‌ها به پيرامن\r\nنظر گشاد و به من ديد و داد ناصيه را * از آن فزون كه خم زلفكانش داشت شكن\r\nوزيد گفتى باد بهار برشمرى * به موجه آمد آب شمر به طرف چمن\r\nبه جنبش آمد مرجان شكرينش به ناز * ز درج مرجان تابيد درهاى عدن\r\nكجا روى و چه انديشه است گفت ترا * مگر نهانى با دوست گشته‌اى دشمن\r\nمرو كنون كه رود مهر سوى خانهء ماه * بمهرماه مبر مهر ماه زهره ذقن\r\nو گرنه از تو بنالم چو رعد در آزار * و گرنه بىتو بگريم چو ابر در بهمن\r\nمسوز خرمن صبرم بموسمى سوزان * كه از شرار دل من بسوزدت خرمن\r\nاگرچه سخت‌تر از آهنست تفته دلت * كنون گذارد از تف تاب خور آهن\r\nجهى چه برزين آنگه كه دهر چون برزين * همه شراره و نار است وادى و برزن\r\nتنت ضعيف و مزاجت لطيف و نفس شريف * ترا چه طاقت رنج است يا چه تاب محن\r\nزمان جامهء خيش است و گاه خانهء خويش * به بيد برگ فكن رخت و بيد برگ فكن\r\nبه تير كربت غربت مدوز خود را چشم * بتاب حرقت فرقت مسوز ما را تن\r\nجواب دادم و گفتم به شوق حضرت شاه * نه نيك دانم و نه بد نه شهر و نه مسكن\r\nز جاى جستم و آشفته طبع بنشستم * عنان گرفته مرا مهر آن مه رهزن\r\nز ياد چشمش هر ديده بر رخم چشمه * ز فكر مويش هر موى بر تنم سوزن\r\nسوار گشتم بر ادهمى به گونهء شب * چو صبح غره غراى جبهه‌اش روشن\r\nچنان كه پرويز اندر به كوههء شبديز * و يا چو قارن بنشسته بركه قارن\r\nهمىنوشتم ره همچو تير در پرتاب * همىگذشتم خوش همچو باد در گلشن\r\nعيان ز هر شجر و هر حجر مرا به بصر * فروغ سينه سيناى و وادى ايمن\r\nچو آن فريشته كز فرش برشود زى عرش * شدم به بارگه داد شهريار زمن \r\n\r\n","description":"","footnote":"","page_name":" 1912 ","page_number":472},
  {"content":"\r\n\r\n ابو المظفر فخر شهان محمد شاه * كه چاكرانش را فر نوذر و بهمن\r\nچو گرزه‌اش به كتف بر بلاى رويين‌دز * چو ناوكش بكمان در هلال رويين‌تن\r\nتبارك اللّه از آن پيكر هلالى شكل * كه چون بلال ز نقص خسوف شد ايمن\r\nنه ساده است و بود ساده‌وار آفت هوش * نه باده است و بود باده‌وار مردافكن\r\nغضب نداند و در دلش از غضب ناله * عصب ندارد و بر تنش از عصب جوشن\r\nبچفته مارى ماند كزو بزايد مرغ * كه ديده مارى دايم به مرغ آبستن\r\nتو مار ديدى اندام آن بود از پى * تو مرغ ديدى منقار آن بود ز آهن\r\nبه شكل پير و جوانان ز سهم او بهرم * بفعل حبلى و مردان ز بيم او بعنن\r\nشگفت بين كه به يك روز صد پسر زايد * شگفت‌تر كه به صد روز باز استرون\r\nنه خوشه است و نه جوز او بر خلاف سپهر * بسا عطارد را برج او بود مسكن\r\nبه ژرف طاقى ماند كه از زمينش به سقف * ستون نهند كز افتادگى شود ايمن\r\nچو پير چله‌نشينى است منحنى قامت * كه نيست خواب و خورش سال و مه به سرو علن\r\nبه شكل قامت پيران به رنگ ابروى زال * همش بلالى بالا و هم زريرين تن\r\nاگرنه پير چرا چفته قامتش چون پير * و گرنه زال چرا بند بنهدش بهمن\r\nكشد چو بانگ زهازه گه كشيدن شاه * به جان اعدا افتد هزاهز و شيون \r\n\r\nدر مدح خاقان كامران ناصر الدّين شاه\r\n اى دام دل اى كلالهء جانان * اى غارت دين و آفت ايمان\r\nمارى و بگرد مه زنى چنبر * زاغى و فراز گل كنى جولان\r\nگاهت بالين ز توده سوريست * گاهت بستر ز لاله نعمان\r\nهندويى و با مسيح همخوابه * فرعونى و با كليم هم‌پيمان\r\nكيوانى و مشتريت اندر زير * خود از بر مشترى بود كيوان\r\nگر هندويى از چه مسكنت كعبه * ور اهرمن از چه در برت فرقان\r\nگر راهب نيستى تو را در بر * پيوسته چراست كسوت رهبان\r\nگويى كه يكى غراب پربسته * افتاده در آتش است و بال‌افشان \r\n\r\n","description":"","footnote":"","page_name":" 1913 ","page_number":473},
  {"content":"\r\n\r\n اى كژدم‌شكل چند كژدم‌وار * گه دل بگزايى و زمانى جان\r\nدل زخم تو دارد و گرت در دل * بگذارم كار دل شود آسان\r\nزيراكه به زخم خسته كژدم * كژدم چو فرونهى كند درمان\r\nجاى تو فراز گنج لعل و در * زين روى رسد كه گويمت ثعبان\r\nاصل تو ز نار و خود تويى سركش * زين راه سزد كه خوانمت شيطان\r\nاى هندوى دزد چندمان چون خود * دارى ز لباس عافيت عريان\r\nدل بردى و جان ربودى و زين فعل * خاطر نشكيبدت زهى طغيان\r\nبسپارمت ار به چنگ من افتى * در لحظه به دست شحنهء سلطان\r\nتا بردارد سر از تنت با تيغ * چون دشمن شهريار جم دربان\r\nهوشنگ نهاد ناصر الدّين شه * در رزم و سخا چو رستم و قاآن\r\nروزى كه زمين ز مرد چون محشر * وقتى كه هوا ز گرد چون قطران\r\nچون افعى گنج تيرها قاتل * چون مار شكنج رمحها پيچان\r\nدزديده شكم به پشت هفت آبا * از بيم سنان و آفت پيكان\r\nپر كرده شكم ز حمل چاراخشيج * از دودهء خاك و زاده انسان\r\nصحراى خلاف مبدا لاله * درياى مصاف منبت مرجان\r\nهر گوشه هزار برق در تابش * هر جاى هزار باد در جولان\r\nبر باد نشسته خسرو جمجاه * برقى در دست سركش و سوزان\r\nپوينده تكاورى كه چاراركانش * در چار محل به طبع چاراركان\r\nآبست روان شود چو در صحرا * باد است دوان شود چو در ميدان\r\nخواهد چو درنگ خاك ازو خسته * جويد چو شتاب نار ازو حيران\r\nدر پويه پرد به پيشش ار قلزم * وز سم سبند به زيرش ارسندان\r\nتيغى است به كف درش كه پندارى * ميغى است شراره‌بار و خون‌افشان\r\nنيلوفررنگ و بار نيلوفر * اين طرفه كه ديده لالهء نعمان\r\nزان افعى سبزرنگ زهرآگين * ريگ در و دشت دانهء رمان\r\nشعر من و مدح چون تويى حاشا * كاينجا با قل هزار چون سحبان \r\n\r\n","description":"","footnote":"","page_name":" 1914 ","page_number":474},
  {"content":"\r\n\r\n كس يافه نبرد نافه زى تبت * كس خيره نبرد زيره زى كرمان \r\n\r\nو له\r\n بهار چهر منا گرچه هست فصل خزان * بيا به باغ كه بس تشنه‌ام به خون رزان\r\nاز آنكه باشد همرنگ من به پيكر و چهر * مرا ز باغ خوش آيد به روزگار خزان\r\nبه شاخ خشك ببين هين تنم نمونه ازين * به برگ زرد نگر ها رخم نشانه از آن\r\nبيا خزيم به يكديگر ارچه زير خزيم * كه سخت سرد و خنك مىوزد نسيم وزان\r\nهمىبلرزد كاهيده جسمم از سرما * چو از شمال وزان خورد شاخكان گزان\r\nبويژه اكنون كز تيغ كوه ميغ دميد * بساخت كله و بر پا فراخت شادروان\r\nهمى ز برق درخشد چو توپ شه آتش * همى ز رعد بخيزد چو گوش شه افغان\r\nدرون باد تو گويى نهان بود خنجر * ميان آب تو گويى عيان بود پيكان\r\nهمىبجنبد ابر از هوا چو پيل دژم * همىبغرد رعد از فلك چو شير زيان\r\nببايد از قدح باده كرد خود و سپر * كنون وز آتش آماده جوشن و خفتان\r\nكند دو چيزت اسپنديار رويين‌تن * چو خواست تيرفشان ابر بهمنى ز كمان\r\nيكى از آن شده همرنگ لاله جام بلور * يكى از آن شده چون كان لعل آتشدان\r\nبه مهرگان سده سازيم زين دو تندآذر * كنيم ياد دو جشن دو خسرو ايران\r\nهنوز زود است از باغ رفتن اندر كاخ * به باده‌خواران عيديست رشحهء باران\r\nبه زير نارونى آب نارون نوشيم * نهيم شادروان دل به لحن شادروان\r\nچو ابر قطره فشاند ميان باغ اولى * ازو كناره توان كرد كرد چون طغيان\r\nز صحن باغ به ايوان رويم با مى و لحن * و گر فزود به سردى به منظر از ايوان\r\nدريچه نيز ببنديم و در كريچه رويم * چه حاجتست به ديدار باغ با جانان\r\nتو باغ پرگلى و در كنار من اينك * پر از بنفشه و نسرين و سورى و ريحان\r\nكدام لاله به رخسار تست در صحرا * كدام سرو به بالاى تست در بستان\r\nبه زير مشك تو پيداست تا ز لاله اثر * به درج لعل تو برجاست تا ز ژاله نشان\r\nز زخم ناخن و از اشك چشم در هجرت * رخم چو لاله‌ستانست و ديده ژاله‌ستان \r\n\r\n","description":"","footnote":"","page_name":" 1915 ","page_number":475},
  {"content":"\r\n\r\n بهات ملك جهان جمله بيشتر دانم * مگر كه خاك كف پاى شهريار جهان\r\nجهان دانش و درياى جود و كوه وقار * سپهر رادى و خورشيد فضل و چرخ توان\r\nبر او و دشمن او كرده سال و مه ايزد * بر او و حاسد او كرده روز و شب يزدان\r\nبه طبع آتش چون آب و آب چون آتش * به فعل سندان چون موم و موم چون سندان\r\nبه كلك و تيغ گرايد چو دست اين دارا * به وقت تكيه به ايوان و پويه در ميدان\r\nكند ز مرجان پرپر تيغ او دو صد دره * كند ز لؤلؤ پركلك او دو صد دامان\r\nنهنگ دارد و ماهى و مار بحر كفش * ز گرز دشمن او بار و تيغ و تير و سنان\r\nبه دست اندرش اين هر سه چون عصاى كليم * مطيع و هر سه بر اعدا سه سحر خور ثعبان\r\nچنين نمود و چنانشان همان‌كه چوب كليم * گهى نمود چنين و گهى نمود چنان\r\nبه حيرتم كه بدين ظلم و اين تطاول و جور * به عدل و داد چرا شهره گشته‌اى به جهان\r\nكف كريم تو محصول بحر و كان پرداخت * چنان به عنف كه شد خانمانشان ويران\r\nنه اين جفا كه ز جود تو مىرسد بر بحر * نه اين ستم كه ز دست تو مىرود بر كان\r\nيكى عقاب به زير اندرت كه گاه شتاب * به چشم اهل يقين است ديدنش به گمان\r\nنه برق و برق صفت گاه پويه در جنبش * نه باد و باد اثر روز جلوه در جولان\r\nيكى حسام به طرف كمر برت آونگ * چنان ز كوه سراشيب اژدرى غضبان\r\nنه يونس است و چو يونس مكان او ماهى * نه يوسف است چو يوسف مقام او زندان\r\nشود چو عور ز خاراى و مغفر و جوشن * كند لباس چو خاراى و توزى و كتان\r\nسزاى من كه همىگفتمى چه خوش باشد * كه شهريارى دانا بخيزد از كيهان\r\nزمانه گفت بمان تا كه خسروى بينى * كه هر كمال بود با كمال او نقصان\r\nهرآن‌كه خد را دانا شمارد و كامل * به دو بداند خود را كه ناقص و نادان \r\n\r\nو له ايضا\r\n اى نرگسش اى فتنهء دل و دين * اى آهوى مردم شكار مشكين\r\nخونها چو زلال و تو همچو تشنه * دلها چو حمام و تو همچو شاهين\r\nچينى صنمى رخت برده در هند * هندى بچه‌اى خانه كرده در چين \r\n\r\n","description":"","footnote":"","page_name":" 1916 ","page_number":476},
  {"content":"\r\n\r\n رنجورى و از نافه كرده بستر * بيمارى و از مشك كرده بالين\r\nبيمار به بيمار مهربانست * با من ز چه‌ات كينه خاست چندين\r\nاى ترك سيه‌مست ترك كين به * با من كه مرا مهر تست آيين\r\nمانا كه به سحار رفته استى * واستاد بست سحر كرده تلقين\r\nگر سحر نتانى چسان در اعضاش * آويختى از موى كوه سنگين\r\nوز هر طرف خويش كردى آونگ * پيچنده دوار قم به شكل تنين\r\nبر سر دو كمان داشتى معلق * خود را چو كمانهاى گيو و گرگين\r\nبالاى كمان زهره كردى آون * در زير كمان ماه كردى آذين\r\nوانگاه سيه‌زاغ چند را جاى * بىسوزش آتش به نار برزين\r\nيك حقه ز مرجان درست كردى * در حقهء مرجان دو سلك پروين\r\nچوگانى كز مشك‌ساز دادى * افكندى در زير گوى سيمين\r\nعهد ملك و جور و فتنه و سحر * وانگاه به مداحش اين‌قدر كين\r\nبيم است كه اى چشم خوب جانان * اندر تو رسد چشم بد نخستين\r\nوان سرمه كه از خاك پاى شه ز اشك * شويند تو را مردمان مسكين\r\nروزى كه صماخ سپهر و سيماب * از نعرهء شيپور و ناى سرخين\r\nمردان و كمانها ز كينه پرخم * گردان و بروها ز قهر پرچين\r\nصد بيشه هزبر درنده بر ديو * صد لجه نهنگ دمنده بر زين\r\nسر ريخته تا دامن زبر تنگ * خون برشده تا تارك تبرزين\r\nخسرو چو سليمان فراز صرصر * بر خنگ شررخوى صرصر آيين\r\nپوينده سپهرى كه چارش استون * هر استون را يك هلال سيمين\r\nپروينى بر هر مهيش پيدا * بر ماه كسى خود نديده پروين\r\nتيغى به كفش در كه زاده گويى * زان تيغ كه در دست مير صفين\r\nهم خنجرش از خون خصم گلنار * هم رايتش از گرد راه نسرين\r\nشاها سخن از من گرفت زينت * چونان كه سخا از تو يافت تزيين\r\nزين دست سخنهاى من قفا زد * بر قافيه‌سنجان شاه غزنين \r\n\r\n","description":"","footnote":"","page_name":" 1917 ","page_number":477},
  {"content":"\r\n\r\n\r\nايضا\r\n گويى كه زادگان مه و مهر و بحر و كان * خود را فكنده‌اند به باغ خدايگان\r\nبينى ز سوسن و گل و شب‌بوى و شنبليد * يا بى ز ياس و لاله و نسرين و ارغوان\r\nپيروزه و زمرد و بيجاده و عقيق * مرجان و لعل و لؤلؤ و الماس و بهرمان\r\nاز ابر رشته‌رشته چكد در شاهوار * وز خاك توده‌توده دمد گنج شايگان\r\nزان رشته‌رشته رشته لؤلؤ است پى سپر * زان توده‌توده تودهء ياقوت رايگان\r\nآكنده‌اند گويى در باد غاليه * گسترده‌اند گويى بر خاك پرنيان\r\nچون موبدان بر آذر برزين به زمزمه * مرغان زندباف به گل گشته زند خوان\r\nسار سيه ز زردهء گل گشته جبهه زرد * چون هندويى به ناصيه بر رنگ زعفران\r\nزيباگل دو روى شگفتا كه در بهار * گويى كه بروزيده بر او باد مهرگان\r\nرويى از آن چو چهرهء برناى مىگسار * رويى دگر چو گونهء پيران ناتوان\r\nتابنده عكس سرخ‌گل از ژرف آبگير * چونان كه جرم مريخ از نيلى آسمان\r\nچون مهره‌هاى سيمين بر سبز تخته‌نرد * غنچه گل سپيد درفشان ز آبدان\r\nآن ميوه‌هاى نارس آويخته به شاخ * چون دانه‌هاى زمرد از سبز ريسمان\r\nمنقار و بال طوطى گرديده سرخ و سبز * لاله بخورد و خفت به سبزه ز بستان\r\nگلبن چو آشيانهء طوطى و غنچه‌ها است * منقار طوطيان كه نمايد ز آشيان\r\nخسرو فراز تخت فريدون و همچو جم * جامى به پيشگه كه عيان اندر آن جهان\r\nزيبنده همچو هستى و پاينده چون خرد * يابنده همچو دانش و تابنده چون روان\r\nزيبنده همچو عشق فريبنده چون شباب * بايسته همچو ديده و شايسته همچو جان\r\nدر طبع همچو آتش و در طعم چون گلاب * در رنگ همچو لاله و در بوى همچو بان\r\nبر خاك مرده جرعه آن پاشد ار كسى * رويد به رنگ روين مغزش در استخوان\r\nكوه بدخش ديد درخشى از آن به خواب * زان تا به حشر لعل همىرويدش ز كان\r\nهم آتش و هم آب و به تفسير معنىاش * تيغ امير و لعل نگارين دو ترجمان\r\nدرياى آتشين به بلورينه ساتكين * چون قهر شهريارى در لطف او نهان\r\nروزى كه بر فلك رسد از خستگان خروش * بر خرگه ملك رسد از بستگان فغان \r\n\r\n","description":"","footnote":"","page_name":" 1918 ","page_number":478},
  {"content":"\r\n\r\n گه راه جو به بال ملائك پرخدنگ * گه راز گو به گوش كواكب سر سنان\r\nگردون آتشين طبع از گرز او پديد * درياى بسدين موج از تيغ او روان\r\nغم نيست گر مخالف او آهنين دلست * مرغ خدنگ او كند از آهن آشيان\r\nتيرش به سنگ نامده هرگز به روز جنگ * وايد به سنگ در چو كند سنگ را نشان \r\n\r\nو له ايضا\r\n مرا شد چار چيز يار قاتل گر سپارم جان * يكى زلف و يكى گيسو يكى چشم و يكى مژگان\r\nز خد و چهر و دندان و لبش از رشك در ناله * يكى لعل و يكى لاله يكى لؤلؤ يكى مرجان\r\nبود آن ساق و ساعد سينه و دل چون نكو بينى * يكى زيبق يكى زنبق يكى سيم و يكى سندان\r\nرخ و اندام و چشم و زلف او را چار گل نايب * يكى سورى يكى نسرين يكى نرگس يكى ريحان\r\nسر انگشت و زنخدانش دهان او و پستانش * يكى فندق يكى سيب و يكى پسته يكى رمان\r\nتو گويى سيم و سيمابست و سيب و نار اين چارش * يكى سيما يكى سينه يكى ناف و يكى پستان\r\nدو خال او و دو جزعش دو نار او و دو مارش * يكى مشك و يكى آهو يكى گوى و يكى چوگان\r\nدو زلفين و دو گيسوى وى اندر دل‌گزايىها * يكى كژدم يكى ارقم يكى افعى يكى ثعبان\r\nچنين شيرين يوسف رو نبيند چار جا هرگز * يكى ارمن يكى بردع يكى مصر و يكى كنعان \r\n\r\n","description":"","footnote":"","page_name":" 1919 ","page_number":479},
  {"content":"\r\n\r\n بيا بندار پشه و عصفور و روباه و غنم از شه * يكى امر و يكى اذن و يكى حكم و يكى فرمان\r\nبه ناب و چنگ و دندان و دهن درند هر لحظه * يكى پيل و يكى شاهين يكى شير و يكى سرحان \r\n\r\nذكر سفارت خوارزم و تخلص به مدحت شاهنشاه عصر ناصر الدّين شاه\r\n به خوش‌ترين روز از روزگار فروردين * به عزم خوارزم از رى برآمدم برزين\r\nهمه زر حبه فيروزكوه تا سارى * ز لعل كردم و فيروزه بستر و بالين\r\nگهى ببود پيم بر به گردن ماهى * گهى بسود سرم بر به گرزن پروين\r\nبه زير ران من اندر يكى جهنده‌كميت * به تن چو كوه گران و بتك چو باد بزين\r\nبزرگ سمش بر تارك جبل سندان * بلند گوشش بر سينهء زحل زوبين\r\nبه تنگ دره جهاندم گرانتر از ضرغام * به تند پشته براندم سبكتر از شاهين\r\nچو زى فراز چنان كز نشيب تابش برق * چو زى نشيب چنان كز فراز جنبش هين\r\nدويست فرسخ ره قطع شد به چل منزل * عرى ز برگ نبات و برى ز ماء معين\r\nهمى چمنده شب و روز بختيان به قطار * چو كشتيان كه به دريا روان شهور و سنين\r\nشدم به مجلس خوارزم شه به جاه و جلال * چنو سروش كه پرد فراز عليين\r\nاگرچه ديدم صد رنج در ره گركانج * نه رنج بود آن بل جمله گنج بود و دفين\r\nسرم باختر برشد چو برنهادم سر * بر آستان ابو النصر شاه ناصر دين \r\n\r\nو له ايضا\r\n سه چيز بيش نخواهم چه دى چه فروردين * شراب تلخ و سرودى خوش و بتى شيرين\r\nمىاى نه كهنه نه نو جانفزاى و صاف و لطيف * نه سرخ‌رنگ و نه تيره بگونهء زرين\r\nسرودى از اثرش خاطر غمين بسرور * نه بم نه زير به آهنگ دلپسند حزين\r\nبتى نه سرخ و نه اسپيدنى كلان و نه خرد * مهى دوهفته و بيشش نه از دو هفت سنين\r\nمرا شكيب ازين هر سه نيست در هر حال * اگرچه دشمن جانند و گرچه آفت دين \r\n\r\n","description":"","footnote":"","page_name":" 1920 ","page_number":480},
  {"content":"\r\n\r\n دو وقت بايد از وقتها فزون مى خورد * كه حكم عقل چنانست و راى عشق چنين\r\nيكى چو برشود از ماه رايت نيسان * يكى چو دررسد از راه موكب تشرين\r\nمرا خوش آيد چشمى به‌سان چشم غزال * مرا خوش آيد زلفى به بوى نافهءچين\r\nچه چشم چشمى پرناز و خواب و غمزه و سحر * چه زلف زلفى پرپيچ پرپيچ‌وتاب و حلقه و چين\r\nز ناف و سينه و پستان دو عضو خواهم بيش * يكى چو موى نزار و يكى چو كوه سمين\r\nمرا ز سيم كسى گر تلى دهد به مثل * چنان سرور نيابم كز آن تل سيمين\r\nبلى من اينم گر كافرم و گر مؤمن * من اين چنينم گر خائنم و گر كه امين\r\nز دهر زاده و صدره به است شه از دهر * كه بىگمان ز صدف بهتر است در ثمين\r\nنه نطفه ماء مهين است و مردم از نطفه است * هزارباره به است آدمى ز ماء مهين\r\nسپهر ما همه قوت به جنب قدرت اوست * چنان محقر و عاجز كه در مشيمه جنين\r\nچنان مطابق تدبير او رود تقدير * كه كودكى را پيرى همىكند تلقين \r\n\r\nو له فى التشبيب\r\n گيتى دگر از فر فرودين * بر خلد برافشاند آستين\r\nپرشعرى و پروين و پرسهيل * گلشن ز شكوفه است و ياسمين\r\nگويى كه زمين گشت آسمان * يا گشت مگر آسمان زمين\r\nچيزى ز امانت نگه نداشت * الحق كه بود خاك بس امين\r\nيكباره برافكند از شكم * بود آنچه ز گوهر درود فين\r\nاندر عجبم كز چه خاسته است * بر باد صبا مر شمر به كين\r\nكاين راز ملاقات آن همى * انبوه شود بر به روى چين\r\nاكنون‌كه چمن گشته چون بهشت * ما و مى و غلمان و حور عين\r\nپيموده بتى مايهء سرور * بسروده تنى چنگ را متين\r\nهم لاغر و هم فربى آمده * اعضاش ولى نغز و دلنشين\r\nآن عضو كه آن لاغرش ميان * وان عضو كه آن فربهش سرين\r\nهم نيز نزار و سمين شده * دو چيز دگرش آن دو هم گزين \r\n\r\n","description":"","footnote":"","page_name":" 1921 ","page_number":481},
  {"content":"\r\n\r\n مانند ميان ابروش نزار * بر شبهء سرين بازوش سمين\r\nآورده قران عقربش به ماه * ناورده ولى كوكبش قرين\r\nبگذشته هم از ماه چارده * نگذشته همش زين عدد سنين\r\nمژگانش به دلهاى راستان * چون ناوك داراى راستين\r\nاما ز پى دوستانش آن * اما به دل دشمنانش اين\r\nسديست حسامش ولى سديد * حصنى است خيامش ولى حصين\r\nكوهى است سمندش ولى روان * حبلى است كمندش ولى متين\r\nهم بوده ز تيغ كجش جبان * هم سوده به خاك رهش جبين\r\nبسيار چو دستان و روستم * بس همچو فريدون آبتين\r\nروزى كه پى گوشمال چرخ * چون باد بزان جا كند بزين\r\nخوش بر كمر و برنموده راست * شمشير كج و جامهء كجين\r\nچونان شكر و شير را ز خشم * كاهو شكر و شير خشمگين\r\nگر همچو قمر بر فلك رود * خصمش كه چو اهريمن لعين\r\nسبابهء پيغمبر است تيغ * در پنجهء دارا به وقت كين\r\nور لشكرى آرد به عزم رزم * بىمر چو يكى خرمن پكين\r\nشه راست سواران مردخوار * شه راست خروسان دانه‌چين\r\nآسوده دو تن در دو جايگاه * شه را چه شود جايگاه زين\r\nآنكو ز جهان رفته در جنان * وانكو به شكم مانده در جنين\r\nچون آخته تيغش درخش ون * چون تاخته ديو سپهر وين\r\nگويد به فلك گر به منع هان * راند به زمين گر به امر هين\r\nگردون و درنگ از چه نى چنان * گيتى و شتاب از چه نى چنين \r\n\r\nدر اقتفاى قصيدهء امير مسعود سعد سلمان رحمه الله\r\n علم ز خاور فراشت چو خسرو خاوران * درفش از كف گذاشت امير هندوستان\r\nبجستم از خوابگه بسان هر بامداد * كه از درم در چميد نكو سروشى چمان \r\n\r\n","description":"","footnote":"","page_name":" 1922 ","page_number":482},
  {"content":"\r\n\r\n يارى به روى آشنا و زوى بيگانه چشم * قديش چون نارون لبيش چون ناردان\r\nنام پژوهيدمش كه آيد او از چه مرز * بگفت نامم سروش و آيم از آسمان\r\nفرونهادم به پيش ملكوتى نامه‌يى * كه اينك اين پاك وحى من ملكى ترجمان\r\nبه لفظ ظلمات‌وش به معنى آب خضر * وليك صد آب خضر به ظلمتش در نهان\r\nدانستم از قياس كاين درر بحرز است * از صدف طبع شاه بهمن دارا سنان\r\nرايش همچون رخش طبعش همچون دلش * اين مهرى بىزوال وان بحرى بيكران\r\nچو باشد آن بذل ور محيط از آن تنگدل * چو گردد اين جلوه‌گر سحاب ازين خوىفشان\r\nفزايد او حرص و آز نمايد او ظلم و جور * شده بدين چار خوى به دو جهان داستان\r\nحرصش اما به جود آزش اما به بذل * ظلمش اما به بحر جورش اما به كان\r\nجود ازو در گله بذل ازو در انين * يم از وى در نفير كان از وى در فغان\r\nروزى كز بهر مرگ پلها بندد اجل * دمى كه از بيدبرگ جوها گردد روان\r\nكوه بتوفد ز صف بحر بخوشد ز تف * شود در اندر صدف به رنگ بيجاده‌سان\r\nز خون شيران نگار ببسته ختلى سمند * ز جسم پيلان گذار بجسته خطى سنان\r\nببينى از تاب خون پشت زمين لاله‌زار * بيايى از نوك رمح روى هوا نيستان\r\nبه نيزهء سرفراز به خنجر سرگراى * به ناوك سرسبك بگرزهء سرگران\r\nبسنبدى دشت و كوه بسوزدى خشك و تر * بدوزدى اسب و مرد بسايدى جسم و جان\r\nگفتم بيتى درست زين‌سان اشكسته زانك * گويد اشكسته نغز كودك كژمژ زبان\r\nمراست از پنج پنج دو شش مه افزون به سال * چو راد اسفنديار به قطع اين هفتخوان\r\nدفترم از هشت و نه فزون و اندر تمام * سر معانى پديد راز نهانى عيان\r\nولى بدين مايه علم عالم گفتم خداست * خود را گر ديده‌ام جز دوسه تن قدردان\r\nبه دهر كار كجى راست بود همچو تير * كاو را بر روى خلق پشت بود چون كمان\r\nصندل و مندل ز چوب بيايد آنگه تميز * كه اين نشاند صداع وان كشاند دخان\r\nمرد هنر از ميان بمانده خوش بر كنار * وانگهش اندر كنار جا كه برفت از ميان\r\nزينت دانشوران تنها دانش بس است * پرن شد از تن شريف نه پيكر از پرنيان\r\nشيوهء درويشيم لب از شكايت بدوخت * و گرنه برخواندمى لختى از اين داستان \r\n\r\n","description":"","footnote":"","page_name":" 1923 ","page_number":483},
  {"content":"\r\n\r\n بگفتم اين نغز بيت چنان كه مسعود سعد * ويژه همىنوش مى كه گشت گيتى جوان \r\n\r\nذكر ورود خاقان و مدح ميرزا محمد تقى علىآبادى صاحب‌ديوان\r\n دوشينه به من همدمى سخن‌دان * مىكرد سخن از ورود خاقان\r\nكاينك گرهى چون سروش بر ديو * زى ملكت جم با كه با سليمان\r\nهر سو ز چه از سيل خيل دارا * هرجا ز چه از موج فوج سلطان\r\nگويى كه به سيل اندر است البرز * گويى كه به موج اندر است عمان\r\nسيلى كه به بحر بلا چو كشتى * خيلى كه به نار وغا چو توفان\r\nموجى كه از آن موج سفته خارا * فوجى كه از آن فوج رخنه سندان\r\nبشكسته به كوپال برز برزوى * بربسته به چنگال دست دستان\r\nها درگه جمشيد و كاخ خورشيد * نك خرگه خاقان و بام كيوان\r\nهم اهل كمال اندر اين فراهم * هم اهل جمال اندر آن فراوان\r\nليكن رخ اين دلبران و اغيار * اما در آن خواجگان و دربان\r\nگنجى كه بر آن گنج وهم ارقم * خلدى كه در آن خلد سهم نيران\r\nخود خوى نكو به ز روى نيكو * كاين باقى وان بىبقا به كيهان \r\n\r\nايضا\r\n سحرگه كه رخشيد خورشيد رخشان * جهان شد به نورش چو كان بدخشان\r\nهمان سيم‌تن سروم از در درآمد * كه ناورده سروى بدان قد گلستان\r\nدو دسته‌گل اندرش از نافه پيدا * دو دسته در اندرش در غنچه پنهان\r\nبه مرجان درش رسته دو رسته لؤلؤ * به لؤلؤ برش هشته دو رشته مرجان\r\nبه چهره برش خط چو در لاله سبزه * به سينه درش دل چو در سيم سندان\r\nاز آن غنچه غنجى و دل در پى دل * از آن غمزه غمزى و جان بر سر جان\r\nيكى جام در دست از سيم ساده * درو لب‌به‌لب لعل را مى چو رمان\r\nتو گفتى كه پرلعل ناب است كشتى * همى لرزه آرد به دو موج عمان \r\n\r\n","description":"","footnote":"","page_name":" 1924 ","page_number":484},
  {"content":"\r\n\r\n به ديباى فيروزه‌گون عكس باده * چو بر چرخ فيروزه‌گون مهر رخشان\r\nتو گفتى كه آرد همىتاب و پرتو * به كان نشابور و كوه بدخشان\r\nتو گفتى از آن مل هوا شد مىآگين * چنان چون از آن گل سرا شد گلستان\r\nبرين زار لاغر بپيمود ساغر * ببخشاد يزدان كه بخشود جانان\r\nدل و زهد و دين رفت چون مستى آمد * رود اهرمن چون درآيد سليمان\r\nچو خورشيد رخشد كند جلوه شب‌پر * چو مهتاب تابد برد صرفه كتان\r\nبه دستش گهى بوسه دادم چو ساغر * به پايش گهى سر نهادم چو دامان\r\nبه پيش رخش گه چو زلفش خميده * به گرد سرش گه چو كاكل پريشان\r\nچو كودك خروشد بلى شير نوشد * چو بيژن نكوشد چه كامش ز هومان\r\nسعادت نيابى به وصل از چكامه * و گر خود تو مسعود بن سعد سلمان\r\nپى سيم جويى ره مدح‌گويى * سپردم من و كردم اين قصه عنوان\r\nبخوانم كنونش به شه گرچه دانم * كه لؤلؤ ره‌آورد نبود به عمان\r\nبه بازيچه داند همى برز و برزو * به سرپنجه پيچد همى دست دستان\r\nببرد به صمصام برنده صخره * بسنبد به پيكان سنبنده سندان\r\nبه توفان ولى راست لطفش چو كشتى * به كشتى عدو راست قهرش چو توفان\r\nبه سم سمندش چه كوه و چه كوهه * به خم كمندش چه هوم و چه هومان\r\nز چرخ مقالش يكى سعد سعدى * ز بحر كمالش يكى قطره قطران\r\nتعالى اللّه آن اشقر برق پويه * چو وهم سخن فهم و راى سخنران\r\nنه برقست و برقست هنگام پويه * نه بادست و باد است در وقت جولان\r\nنه رعد است و رعد است خواهد چو شيهه * نه سيلست و سيل است جويد چو طغيان\r\nبه عالم پناهى چو سد سكندر * به كيهان‌نوردى چو تخت سليمان\r\nچو كشتى به دريا چو باران ز بالا * چو آهو به صحرا چو صرصر به ميدان\r\nخداوند پركوهه زين او بر * چو خورشيد رخشان به گردون گردان\r\nرخ خاك از تيغ شه همچو لاله * قد خصم از لون خون همچو مرجان\r\nكمند پر از حلقه پهلوى توسن * چو از كه سراشيب پيچنده ثعبان \r\n\r\n","description":"","footnote":"","page_name":" 1925 ","page_number":485},
  {"content":"\r\n\r\n يكى آتش آب پيكر به دستش * كه با خوى بهرام و با روى كيوان\r\nنه يونس چو يونس مقامش به ماهى * نه يوسف چو يوسف مكانش به زندان\r\nيكى كافرى تيره‌رخ همچو هندو * كزو سرخ‌رو گشته كيش مسلمان\r\nبه فعلى كه در دست داماد احمد * بدان فعل در دست داماد سلطان\r\nبه پيشش چه خارا چه ديبا چه توزى * به زخمش چه خارا چه جوشن چه خفتان\r\nبرش كوه چون در بر شعله پنبه * برش سنگ چون در بر ماه كتان \r\n\r\nدر مدح سلطان عهد ناصر الدّين شاه\r\n غرهء ماه مه سرو قد سيم‌سرين * بر سرم آمد با طرهء پرحلقه و چين\r\nغره‌اش كرد همه حجرهء من سيم آكند * طره‌اش كرد همه كلبهء من مشك‌آگين\r\nحلقه‌زن جعد بن گوشش همچون كژدم * پرشكن زلف بر دوشش همچون تنين\r\nآن بنفشه‌خط او رسته به زير سنبل * وان سيه‌سنبل او حلقه به روى نسرين\r\nرخ همچون گل او با لب همچون شكرش * از پى قوت دل گلشكرى داشت عجين\r\nطره پيش رخم آورد و لبم در بر لب * پرسشى كرد به طرزى خوش و لفظى شيرين\r\nكآخر اى پيرك از پنجه بگذشته چو تير * با قد همچو كمان زود شدى چله‌نشين\r\nخيز تا چند فتادستى تن در بستر * خيز تا چند نهادستى سر بر بالين\r\nخاصه كاغاز بهار است گه عيش و شكار * چون خطم سبز چمنها ز مه فروردين\r\nشاه ابو السيف ابو النصر كه در نام و صفت * حامى شرع محمد بود و ناصر دين\r\nهوس چاكرى او كند اندر دل خاك * نام او چون شنود ناصر دين در غزنين\r\nشهر پرجنت سازد چو بخندد از مهر * دهر پردوزخ گردد چه بغرد از كين\r\nصد هزار است فزون فوج نظاميش به ملك * صد هزار است فزون خيل ركابيش به زين \r\n\r\nو له\r\n خازن كيهان فروشكست در كان * سيم پراكند بر سراچهء امكان\r\nسيم‌فشانى بىشمر چو نظر كرد * گشت ز خجلت نهفته آن زر رخشان \r\n\r\n","description":"","footnote":"","page_name":" 1926 ","page_number":486},
  {"content":"\r\n\r\n زين همه سيمين ملخ كه آمده آرى * خود چه عجب گر نمانده سبزه به كيهان\r\nگردون گويى گشاده دكهء نداف * ور نه چرا پر ز پنبه ساخته دكان\r\nبرگ و شكوفه قريب يكدگرستند * برگ ندارند و پرشكوفه درختان\r\nنيست بهاران و طرفه بين تو كه دردى * پرسمن و نسترن شد است گلستان\r\nشاخ مگر زخم داشت كور اجراح * مرهم بنهاد و پنبه‌هاش نمايان\r\nيا يرقان داشت باغ كاين هه كافور * داده سپهرش به دفع علت يرقان\r\nمادر بر طفل خويش جان دهد از شير * بهر چه اطفال باغ اينك بىجان\r\nمىنمكند از چه كودكان رضيعش * افيون ماليده گرنه مام به پستان\r\nنى كه مهندس قرار داده كه از عاج * فرش شود صحن اين فراخته ايوان\r\nتا ننهد پاى بر زمين گل‌اندود * گاه خراميدنش امير سخن‌دان\r\nهرجا تيغش كشيده كوه نشابور * هرجا لعلش گشاده كان بدخشان \r\n\r\nايضا\r\n خون نافه شود هرچند از گردش گردون * زين نافه كه بر گرد رخت شد دل من خون\r\nگويند كه هركس گنهى كرده مر او را * رخسار سيه گردد و ديدار دگرگون\r\nرويم سيه آن روى سپيد ارچه سيه شد * ما ناگنهى كردى در ايزد بىچون\r\nبر گردن خود گيرم يكسر گنهت را * جز جور و جفا كردن با عاشق محزون\r\nزيراكه دل عبد بود مخزن معبود * بس گوهر اسرار در آن مخزن محزون\r\nآن رخ كه چو ديباج سپيدى بود از نور * آوخ شده امروز چرا نيزه چو اكسون\r\nبر ماه رخ و گلشن روى تو كشيدند * از مشك سيه هاله و از عنبر برهون\r\nاز انبهى موران ظاهر نه طبرزد * در تيرگى عنبر پيدا نه طبرخون\r\nروى تو چو كانون پرآذر بود از رنگ * آن خط چو عنبر نه عجب بر سر كانون\r\nتيره شودم ديده از آن تيره خط ارچه * نور بصر افزايد ديباى شبه‌گون\r\nتا ننگرم اندر مهر يا كم شودم مهر * شد مهر رخت منكسف از كينهء گردون\r\nروى تو سيه كرد و مرا حال تبه كرد * پراختر شد عبهرم از اختر واژون \r\n\r\n","description":"","footnote":"","page_name":" 1927 ","page_number":487},
  {"content":"\r\n\r\n افزون نگرم شمس تو را تا به كسوف است * خورشيد چو گيرد نگرندش بلى افزون\r\nآباد نماند رخ چون روم تو كانجا * هر شب سپه زنگى آرند شبيخون\r\nفردا همگى برند از مهر تو پيوند * آنان كه به جان امروز بر چهر تو مفتون\r\nدر لشكر رومى و حبش جنگى افتاد * زان جنگ به غارت شد سرمايهء قارون\r\nگويى كه غلامان سياه ملك البحر * بردند به غارت ز عدن لؤلؤ مكنون\r\nيا خامهء تحرير محقق پى تحرير * بر صفحهء سيمين زد خطهاى شبه‌گون \r\n\r\nدر مدح نواب شاهزاده شجاع السلطنه\r\n يكى سرو ناز برد شكيبم به مكر و فن * به رخ ماه سروقد به قد سرو سيم‌تن\r\nمليحى ترانه‌گوى صبيحى بهانه‌جوى * حريفى چمانه‌كش ظريفى چغانه‌زن\r\nبه ماهش خط زره خم قطره‌اش فره * گره در پى گره شكن در پى شكن\r\nبه مو تودهء عبير به رو سودهء عقيق * عبيرى نه در عرب عقيقى نه در يمن\r\nبه نرگس برش هلال به غنچهء درش لآل * هلالى نه بر سپهر لآلى نه در عدن\r\nيكى عقده‌اش به موى كه ها اين مرا ميان * يكى غنچه‌اش به گل كه نك اين مرا دهن\r\nميانش نديده كس جز آنگه كه با كمر * دهانش نديده كس جز آنگه كه در سخن\r\nبرش سيم نافه‌بوى لبش شهد نكته‌گوى * به سيم‌اندرش حجر به شهداندرش پرن\r\nبه صفحهء رخش ز خط يكى سطر بىغلط * كه آن سطر را فقط از آن خال راهزن\r\nتو گويى كه جيش شاه گذر مىكند ز راه * غبارش به روى ماه نمود است خوش وطن\r\nملكزاده بزرگ جهان‌داور سترك * كش از داد ميش و گرگ به يك مرتع و چمن\r\nجهاندار بىعديل كه طبعش چو رود نيل * همه خلق او جميل همه خلق او حسن\r\nيكى چرخ پرشرر چو مغفر نهد به سر * يكى بيشه شير نر چو جوشن كند به تن\r\nبه دانش چو جبرئيل به جنبش چو رود نيل * به بازو چو زنده‌پيل به نيرو چو كرگدن\r\nرخش ماه هاله‌دار قدش سرو لاله‌آر * كفش ابر ژاله‌بار دلش بحر موجه‌زن\r\nازو خورده مائده وزو برده فايده * اگر معن زايده و گر سيف ذو يزن\r\nببخشش كند چو ميل گهر زو روان چو سيل * يكى دربرد به كيل يكى زر كشد به من \r\n\r\n","description":"","footnote":"","page_name":" 1928 ","page_number":488},
  {"content":"\r\n\r\n به كافر در آن نبرد به مردان مرد كرد * كه كافور چرخ خورد ز مردى پى عنن\r\nبدين‌سان چكامه‌اى پى بار نامه‌اى * همانا ز خامه‌اى نيارد به غير من\r\nز اصحاب طبع و حرف به بحرى چنين شگرف * كه انديشه كرده صرف چو اين طبع ذو فطن\r\nپى من به فر شاه كنون بر فراز ماه * سخنهاى من گواه به اقرار اهل‌فن\r\nبداند ز قير مشك شه و دمعه از سرشك * خود آگه بود پزشك بر آماس و بر سمن\r\nتنند ارچه هر دو تار بود راه بىشمار * ز زرتار مرد كار به ديباى تارتن\r\nنه شير درفش نيز به شبه است شيروش * نه مردم گياه نيز به شكل است مردون\r\nكس ار شير داندش بخندند سربه‌سر * كس ار مرد خواندش برنجند تن به تن \r\n\r\nدر جواب قصيدهء حكيم ناصرخسرو علوى\r\n كم گوى ز اين و كيف و از ماهو * پر گوى كه لا إله الا هو\r\nتا گردد آهوى دلت چون شير * تا گردد شير نفس چون آهو\r\nشير است چو قلب گشت بىپرده * آهو است چو نفس گشت بىآهو\r\nآن كس كه بگرد قبهء مينا * هم بهر تو كرد روضهء مينو\r\nدست تو همىكشد به باغ خلد * چون چشم تو بسته است گويى كو\r\nبارى بگشا دو چشم و بنگر دوست * با خود بزدا مشام و بشنو بود\r\nگر گويى چشم من چرا بستند * چون هست كنون گشادنش نيكو\r\nبستند بلى ولى تو را دادند * در بستن و گشادنش نيرو\r\nتو يك تو نه‌اى يكى بصر بگشاى * خود را چو بصل نظاره كن صد تو\r\nاى علت روزكوريت در چشم * دارو كن چشم‌درد خود دارو\r\nور نور لقا ببايدت بركش * چشمان را سرمه فمن يرجو\r\nتا چينى خار خويش گل در گل * تا بينى يار خويش رودررو\r\nدر هر كاكل نشان آن كاكل * در هر گيسو سواد آن گيسو\r\nدر عرصهء عشق صيدگه بسيار * كش‌بازان بشكنند از تيهو\r\nبوم اينجا نكته‌گوتر از بيغاست * عصفور دليرتر هم از بيغو \r\n\r\n","description":"","footnote":"","page_name":" 1929 ","page_number":489},
  {"content":"\r\n\r\n از خون جگر حقيرتر مرجان * در قطرهء اشك خوارتر لؤلؤ\r\nصد دين تاراج زلفكى كافر * صد جان يغماى خالكى هندو\r\nاز دخمهء اژدها گريز اى گور * وز زخمهء صولجان بره‌اى گو\r\nشيدا چه شدى به سحر اين جوزن * مفتون چه شدى به چهر اين جادو\r\nاين جوزن راست هردمى صد مرد * اينجا دور است هر شبى صد شو\r\nاين آتش تند را مخوان لاله * وين حنظل خرد را مدان ليمو\r\nبنگر كه چه گشت بهمن و رستم * برگو كه كجاست بيژن و برزو\r\nبانوى مداين آنكه خسرو ساخت * قصريش كه سود بر فلك پهلو\r\nفرهاد صفت كنون باملايش * هر فاخته‌يى به ناله كوكو\r\nهر چار به چارعنصر اينك پست * بنا و بنا و بانى و بانو\r\nگه بيضه نهد به سقف آن عصفور * گه خانه كند به كاخ آن راسو\r\nها پنجه مزن به چنگ كس بى جا * ها رنجه مكن به جنگ كس بازو \r\n\r\nدر اقتفاى طرز حكيم منوچهرى شصت كله دامغانى\r\n فعان ازين درنده شير و كار او * كه هركه شير نر كند شكار او\r\nز گوشت گرد نان بود كباب او * ز خون پردلان بود عقار او\r\nز نتن كام او پديد بوى مى * ز چشم سرخ او عيان خمار او\r\nكه برپرد ز تاب تيرسان او * كه وارهد ز چنگ تيغ‌سار او\r\nفسوس آنكه رفته زى كنام او * دريغ آنكه خفته در كنار او\r\nهمى به رمز شكوه چون زنان چرا * ازين سپهر و شيرمرد خوار او\r\nز كيد اختران و جور دشمنان * بماندم از حبيب و از جوار او\r\nبرفت يار و من بماندم اى فغان * پريش او نژند او نزار او\r\nكنون كه مرتع دگر مقر او * كنون كه مربع دگر مزار او\r\nچه لذتم ز ربع و از تلال او * چه راحتم ز دير و از ديار او\r\nگرفتم اينكه بسدين جدير او * گرفتم اينكه مرمرين جدار او \r\n\r\n","description":"","footnote":"","page_name":" 1930 ","page_number":490},
  {"content":"\r\n\r\n ز طوبى و ز سدره صدره آمده * ثنا به كاج و عرعر و چنار او\r\nفواكه جنان سروده از جنان * درود بر مرود و سيب و نار او\r\nچغانه و رباب و چنگ و نى خجل * ز صوت كبك و نال و خول و سار او\r\nچو نيست ليليم چه حظ ز حى وى * چو رفت سلميم چه حظ ز دار او\r\nمحافل كواعب و فحام‌شان * محاكمهء عناكب است و تار او\r\nهمه قلل ارانب و ضغيب آن * همه طلل ثعالب و وجار او\r\nرميده و شميده آدمى در آن * ز شير و گرگ و يوز و سوسمار او\r\nپريده و دريده از صفور آن * حمام او هماى او حقار او\r\nچه مويم از جفا به خيمه‌گاه وى * بپويم از قفا به رهگذار او\r\nشتابم آن‌چنانش براثر ز پس * كه پيش ازو رسم بر حل و بار او\r\nالا مجمزا جمازهء قوى * جدا كن از رديف و از قطار او\r\nنجيب بازلى عصوف عاجلى * كه در عرب سمر بود تبار او\r\nچو كشتى كه گوش او شراع او * چو زورقى كه زور او بخار او\r\nچو قله‌يى سنام او مصاو او * چو شاهقى دهان او مغار او\r\nز گيسوان حوريان عقال او * ز زلفكان لوريان هجار او\r\nز ديبهاى ششترى كعام او * ز زرهاى شش‌سرى سفار او\r\nز جامهاى عبقرى هويد او * ز عودهاى مندلى مهار او\r\nز شارهاى كشمرى به جاد او * ز قزهاى ديلمى نوار او\r\nبدين صفت جمازه‌يى كه خواستم * مجمز آوريد پيشكار او\r\nبه وقت آنكه آفتاب خاورى * ز باختر گذشت و كوهسار او\r\nدوهفته مه شد آشكار او نهان * نهان دهر گشت آشكار او\r\nچو سير به در ديدم و به دور او * سبق به دو گزيدم و به دار او\r\nبه امر ساروان چو كاروان شدم * به جملى آن ز جمله اختيار او\r\nز كاهلى گذشتم و به كاهلش * نشستم و گذاشتم فسار او\r\nبجست از زمى چنان به چابكى * كز آتشى فروجهد شرار او \r\n\r\n","description":"","footnote":"","page_name":" 1931 ","page_number":491},
  {"content":"\r\n\r\n سريع‌تر ز باد فر شتاب او * عجول‌تر ز آسيا دوار او\r\nمهب صد شمال در يمين او * محل صد جنوب در يسار او\r\nبتى كه از زمام و تنگ و جل وى * لثام او حقاب او خمار او\r\nقلاده و تميمه‌اش شگرف‌تر * ز طوق حور عين و گوشوار او\r\nگمان نبرده خاطرى فتور او * نظر نكرده ديده‌اى غثار او\r\nبنغمهء حدى همى هدير زن * چو عجل سامرى و آن خوار او\r\nنه از بسيط دشت انبساط او * نه از مضيق كوه انزجار او\r\nبگاه ربعه بادسان حزام او * بگاه وقفه كوه‌وش قرار او\r\nتو گويى آسكون درد عبور او * تو گفتى آسمان برد سوار او\r\nهوا چو لجه‌اى و من نهنگ او * زمين چو قلعه‌اى و او حصار او\r\nرهى سپردم از اجل كشنده‌تر * سراب او جبال او قفار او\r\nگهى بريدم از فلك فرازتر * شعاب او شغاف او مغار او\r\nبه دشتى اندر آمدم كه از خوشى * چو آسمان سبز سبزه‌زار او\r\nميان دشت شهركى به دلكشى * فزون ز شهر سغد اشتهار او\r\nشناختم كه شهريار ماست آن * ويار شهر ماست شهريار او\r\nچو موى او نسيم مشكبوى او * چو بوى او هواى مشكبار او\r\nسمن دميده چون خد لطيف او * بنفشه رسته چون خط عذار او\r\nهزار سرخ‌گل شكفته در چمن * چو من به ناله در برش هزار او\r\nبسا كه داده خاك مشك‌زاى آن * بسا كه زاده سنگ كوهسار او\r\nشقيقها چو چهر آتشين وى * عقيقها چو لعل آبدار او\r\nچو رشكها كه برده گنبد برين * برين حصار و حصن استوار او\r\nشدم به شهر و شد ز فضل من خبر * به صدر شهر و شاه كامكار او \r\n\r\n","description":"","footnote":"","page_name":" 1932 ","page_number":492},
  {"content":"\r\n\r\n\r\nدر مدح حضرت شاهنشاه عهد ناصر الدّين شاه غازى\r\n باز اى نگار نازى در سر گرفته‌اى * وز عاشقان بيدل دلبر گرفته‌اى\r\nدو مار قيرپيكر بر مه نهاده‌اى * دو نار سيم‌سيما بر برگرفته‌اى\r\nلؤلؤ درون حقهء مرجان نهفته‌اى * آهن ميان چشمهء مرمر گرفته‌اى\r\nدر سرمه آن غزال معربد كشيده‌اى * در وسمه آن هلال مقير گرفته‌اى\r\nبر گرد روى عقد لآلى كشيده‌اى * خورشيد را ز حيله به چنبر گرفته‌اى\r\nطوقى ز لعل ناب به گردن نهاده‌اى * در طوق گردن دل مضطر گرفته‌اى\r\nخود طوق غبغب تو نه بس بود گوييا * بر گردن از چه طوقى ديگر گرفته‌اى\r\nبر لعل طره‌هاى مجعد نهاده‌اى * بر دست گيسوان معنبر گرفته‌اى\r\nاز روى بىتأنى برقع فكنده‌اى * وز فرق بىمحابا معجر گرفته‌اى\r\nهرگز چنين نديدم بىپرده‌ات به بزم * تا صبح شب همانا ساغر گرفته‌اى\r\nسوگند بر لبان چو قند مكررت * ساغر گرفته‌اى و مكرر گرفته‌اى\r\nمست است چشم و سرخ و رخ و لب عقيق‌رنگ * منكر مشو نه راهى منكر گرفته‌اى\r\nگر گويى اين سه ذاتيم آرى چنين بود * حسن و جمال ز ايزد داور گرفته‌اى\r\nليكن به بوسه‌اى بتوان يافت بوى آن * گر جام مى ميان دو شكر گرفته‌اى\r\nزين‌سان دوهفته ماها يك مه دل ار برى * بىجنگ ملك‌شاه مظفر گرفته‌اى\r\nايران خديو ناصر دين شاه ملك‌گير * كز فخر خاكپايش بر سر گرفته‌اى \r\n\r\nو له ايضا\r\n جز روى يار و طرهء طراره * بر مه كه ديده كژدم جراره\r\nنيش و شكنجه دل را شد دلجو * زان پرشكنج طرهء طراره\r\nغير از دلم كه كاكل و زلفش جست * كس جسته مار و كژدم خونخواره\r\nچون مار زخم‌خورده به خود پيچد * از زخم كژدمش دل آواره\r\nزلفش نهم بدل كه هم از كژدم * كژدم گزيده را بتوان چاره\r\nپرعقرب است بستر من هر شب * از ياد آن دو مار دل اوباره \r\n\r\n","description":"","footnote":"","page_name":" 1933 ","page_number":493},
  {"content":"\r\n\r\n چه جاى دل كه كژدم او راند * از نيش خويش خون ز دل خاره\r\nپاى دلم به چنبر عنبر بست * رخساره و دو زلفش يكباره\r\nچنبر بلى ز عنبر تر بايد * آن را كه از گلست دو رخساره\r\nشبها به هجر چهرهء او دارم * صد راز با ثوابت و سياره\r\nگاهى كنم ز رويش انديشه * گه بر قمر گمارم نظاره\r\nگردون همى به چشم ترم شبها * بحريست پر ز زورق و طياره\r\nيا فى المثل بلندحصارى سبز * بس ديده‌بان نشسته به هر باره\r\nيك جا بتى نهاده به بر ارغن * يك جا مهى ببسته به سر شاره\r\nآن را به پيش خامه و دفتر بر * وان را به دست خنجر و كتاره\r\nيك كوشك آن خسرو آزاده * يك برج خاص هندو پتياره\r\nبر فرق اين ز سيم سره افسر * بر دست آن ز زر طلى ياره\r\nاين‌ها همه نكوى نكوكيشند * بدجو نيند هرگز و بدكاره\r\nگر كشتشان ز هستى ناكاهد * مأموره‌اند جمله نه اماره\r\nما خود بديم و زان بدشان دانيم * ما كودكيم و كيهان گهواره\r\nايشان عدم شوند چو ما انجام * جز ذات حق نماند همواره\r\nگيتى كدام جامهء تن بردوخت * كاخر نكرد بىسببش پاره\r\nچون تار و پود جامهء جان باشد * بر تن چه سود جامه زر تاره\r\nچون اعتبارها ز ميان خيزد * هاجر چه فرق دارد با ساره \r\n\r\nو له ايضا\r\n چرا اگرنه زمين همگر و هوا جولاه * رفو كنند و ببافند اخضرين ديباه\r\nو گرنه لاله نگار منست در معنى * ز چيست رويش سرخ و دلش چراست سياه\r\nهمىنهد سر بلبل به خرمن گل سرخ * چنان كه سجده برد هيربد به آتشگاه\r\nچو هندويى كه كشد زعفران به پيشانى * شود ز زرده گل زرد روى سار سياه\r\nبه از صحيفهء مانى شود ز رنگ و نگار * همه كفل گه گوران ز رنگ‌رنگ گياه \r\n\r\n","description":"","footnote":"","page_name":" 1934 ","page_number":494},
  {"content":"\r\n\r\n ز فعل و جذبهء خود كهربا شود عاطل * كه سبز باشد هرجا كه بوده برگى كاه\r\nهمى ز خاك دمد برگ سبز سوسن و بيد * چو دشنه‌اى كه برآرند زنگ‌خورده ز چاه\r\nنماند افعى ناگشته كور در اين فصل * ز بس‌كه هر طرفش بر زمرد است نگاه\r\nبه روز ابر همىغرد از هوا تندر * چنان كه نوبت عيدى ز پيش درگه شاه \r\n\r\nو له ايضا\r\n زنگار فشاندند يكسره * بر دشت و كه و وادى و دره\r\nكهسار چو دستان سپيد موى * بسترد ز سر مو به استره\r\nما پير شديم و جهان جوان * ما ناسره مانديم و او سره\r\nآخر به درد دهر جسم ما * كو گرسنه گرگست و ما بره\r\nتا كى بفروزيم مشعله * تا كى بفرازيم منظره\r\nقيصر صفت ار زانكه قصر را * از كيوان سازيم كنگره\r\nچون نيك ببينى مقر ما * باشد به سرانجام مقبره\r\nآنگه كه به غرغر رسيد جان * پاشويه چه سوداست و غرغره\r\nمر محتضران را مزوريست * رغبت باباى مزوره\r\nاز مرگ كجا جسته آدمى * از چرغ كجا رسته هوبره\r\nمردان را بين چون دهد فريب * هر ساعتى اين دهر ساحره\r\nهر شب بر صد شوى خفته ليك * هر صبح نمايد چو باكره\r\nبىپرده ببندد فسون او * آن قوه كه خوانند باصره\r\nپيريست به تنها رسول مرگ * زى خواب كشاند دهن‌دره\r\nرو مرد شو اى زن‌صفت از آنك * نى مرد بود هرك را نره\r\nما بهر تن از جان بريده‌ايم * الحق كه به حمقيم نادره\r\nبر شاخ درختيم و بهر حفظ * خود بيخ ببريمش از اره\r\nهردم پى دانگى كشيده بانگ * هر سو چو گدايان سامره\r\nاز حمق نبود ار ز چشم خلق * سقراط نهان شد به خنبره \r\n\r\n","description":"","footnote":"","page_name":" 1935 ","page_number":495},
  {"content":"\r\n\r\n تن هيضه و جان ناشتا و ما * خرسند كه آكنده قوصره\r\nنادان بشكيبد به تن ز جان * كودك بفريبد به فرفره\r\nچون گاوى كش در شب‌چراغ * وز حرص زيانش ز شب‌چره\r\nگوهر فكند از پى علف * افسر بفروشد به توبره\r\nكرديم ز بس نامه‌ها سياه * از حبر تهى ماند محبره\r\nدر ميسر و خمريم و روز حشر * ز اصحاب شماليم و ميسره\r\nاى نفس مرا نيك برگراى * مشمار به اوباش و مسخره\r\nكى سگ درد آن را كه در دلش * مهر اسد اللّه حيدره\r\nاو واسطهء جنت است و نار * معنى صراط است و قنطره\r\nزند است به دو جسم و جان ما * نز قوت هر قوت و ابخره\r\nسيمرغ شود گر مكان كند * در سايهء والاش قبره \r\n\r\nدر مدح شاهنشاه فلك جاه محمد شاه طاب ثراه\r\n در پرند گور چشم آن گورچشم آمد ز راه * همچو چشم شيرروى و چون تك‌آهو نگاه\r\nطره در بازى به غبغب خنده در صحبت به لب * قد گواژه‌زن به سرو و رخ ملامتگر به ماه\r\nكرته و شلوار سبز و دو لب و رخسار سرخ * سينه و پيكر سپيد و گيسوى و چشمان سياه\r\nرازگو با غمزه و نازش چو سلطان با خدم * غره بر زلف و لب و چشمش چو خسرو بر سپاه\r\nبا خرامى همچو كبك و با نگارى چون تذرو * با سرينى همچو كوه و با ميانى همچو كاه\r\nدستهء نرگس به دست و نرگس او نيم‌مست * هم لب او باده‌رنگ و هم دل او باده‌خواه\r\nبر رخش از گرمى مى قطره‌هاى خون پديد * همچو بر گلبرگ تر در باغ شبنم صبحگاه\r\nگوى سيمش لطمه خور اندر خم چوگان مشك * بس‌كه با آن نارپستان بازى زلف دوتاه\r\nروى چون نار خليل و موى چون مار كليم * غمزه‌اش چون تير آرش ابرويش چون تيغ شاه\r\nشاه احمد خوى ايزدجو محمد شه كه هست * دين يزدان را معين و شرع احمد را پناه\r\nبارگاهش را فلك خواندم خجل گشتم ز طبع * آدمى را گه‌گهى در شبهه خيزد اشتباه\r\nاينك از آن ننگ با من سرگران فغفور و راى * گرچه از اين فخر با من مهربان خورشيد و ماه \r\n\r\n","description":"","footnote":"","page_name":" 1936 ","page_number":496},
  {"content":"\r\n\r\n هشت جنت هفت گردد چون بسازد بزمگه * هفت‌گردون هشت گردد چون فرازد بارگاه \r\n\r\nو له\r\n چو قير بر سر شير و چو ابر بر رخ ماه * خط سياه بر آن چهره هست خواه و مخواه\r\nمه است و كانون رويت عبير و هاله خطت * كجا عبير به كانون عجيب و هاله به ماه\r\nبرفت مهر محبان چو اين گياه دميد * گياه خط تو آمد خلاف مهر گياه\r\nبر چو سيم مگر عذر چهره‌ات خواهد * كه هست سيم سپيد از براى روز سياه\r\nهنوز تير زند آهويت ز طرف كمان * هنوز دل شكرد ارقمت ز زير كلاه\r\nهنوز مردهء آن دلربا سرين سيماب * هنوز كشتهء آن نازنين بدن ديباه\r\nهنوز سر به خطت مىنهند گل‌رويان * چو خواجگان به خط پيشگاه حضرت شاه \r\n\r\nو له\r\n برده دلم دلبرى چهارده‌ساله * چارده ماهش خجل ز روى چو لاله\r\nبر رخش از ضيمران فتاده دودسته * بر مهش از مشك تر نهاده دو هاله\r\nسنبل مفتول او فتيله فتيله * عنبر مشكين او كلاله كلاله\r\nچشمش و چهرش به دلبرى و به خوبى * حسن و صفا برده از غزال و غزاله\r\nگريه به هجرش كنم غنينه‌غنينه * باده به يادش كشم پياله پياله\r\nبىمويش گشته‌ام چو موى ز مويه * بىرويش مانده‌ام چو نال ز ناله\r\nغنچهء خندان او به تنگى غنچه * رستهء دندان او به پاكى ژاله\r\nياد كنم چون ز ژاله‌اش كه چو لؤلؤ * نام برم چون ز غنچه‌اش كه چو لاله\r\nلاله و لؤلؤ برند دامن دامن * گريد و چشمان من كنند حواله\r\nنيست رسولى كه تا به رسم رسالت * از من بيدل برد به دوست رساله\r\nتا بنگارم غمم صحيفه صحيفه * تا بنگارم رسد مقاله مقاله\r\nهمچو تن او حرير كى به نهالى * همچو قد او نهال كى بنهاله\r\nجزع يمن آن دو جزع را چو نبيره * لعل بدخش آن دو لعل را چو سلاله \r\n\r\n","description":"","footnote":"","page_name":" 1937 ","page_number":497},
  {"content":"\r\n\r\n گر همه تيغ او زند چو مرهم و تاجست * ور همه زهر او دهد چو شهد و نواله\r\nجان و سر ما قبول خاك درش نيست * ور نه دهيمش به بيع هر دو قباله \r\n\r\nدر صفت مدرسهء مباركهء دار الفنون و مدحت شاهنشاه فلك جاه ناصر الدّين شاه قاجار\r\n شگرف مدرسه‌اى ساخت دلكش و دلخواه * به شهر تهران اين شهريار ملك پناه\r\nپى شكوهش بر پاى بيرق دولت * بنش گذشته ز ماهى سرش گذشته ز ماه\r\nبخواند اهل هنر را ملك ز ملك فرنگ * فزود حشمت و تشريف و مال و منصب و جاه\r\nهنرپژوه جوانان ز اهل ايران جست * پى تعلم افزون‌تر از صد و پنجاه\r\nچو ماه نخشب كز چاه نخشب اندر تاب * فروغ رخشان رخشان ز تيره‌گون ديباه\r\nهمه بعرصهء رزم و همه به پهنهء بزم * بخوى هرمز و بهرام و روى زهره و ماه\r\nبه چشم آهوى چينى ببر ز سرو سهى * بچهره سيم سپيد و بقطره مشك سياه\r\nهمه بهشت مجسم ز مهر در ايوان * همه جحيم مصور ز كين بلشكرگاه\r\nهزار خرمن سورى نهان به زير كمر * هزار دستهء سنبل عيان ز طرف كلاه\r\nتفنگها بكتف همچو غمزگان دل‌دوز * كتارها بكمر همچو ابروان جانكاه\r\nغلام‌باره اگر سويشان نظاره كند * ز بيم گردد كافور طبع قوت باه\r\nهمه اميران در فكر اينكه كيست امين * كه اين بتان را دارد ز روى صدق نگاه\r\nچو بازگشتم من از سفارت خوارزم * مرا بخواند و بر ايشان گماشت شاهنشاه\r\nخدايگان سلاطين دهر شاه جوان * كه او چو بخت خود و بخت او چو او برناه\r\nبه پيش حشمت او پيل مست چون پشه است * به نزد شوكت او شير شرزه چون روباه \r\n\r\nايضا\r\n زان روز كه مهر رخت اى ماه نديده * شب تا سحرم پر ز ستاره است دو ديده\r\nتا زلف تو چون پنجهء شاهين شكاريست * كبك دل مسكينم در سينه تپيده\r\nبر گونهء قير است و همىغلتد در شير * هم مار بود زلف تو هم مارگزيده\r\nتا ديده‌ام آن زلف و بناگوش كه هستند * گويى چو شب تيره چون صبح دميده \r\n\r\n","description":"","footnote":"","page_name":" 1938 ","page_number":498},
  {"content":"\r\n\r\n از فكر سيه‌زلف تو روزم شب تيره است * وز ياد بناگوش تو شامم چو سپيده\r\nچون زلف تو گرديده‌ام از دورى زلفت * شيداى و سيه‌روز و پريشان و خميده\r\nمژگان تو تيرند و دو چشم تو دو تركند * ز ابروت كمان تا به بناگوش كشيده\r\nشد پيكر من چون ز رهى بس‌كه به پرتاب * تير توام اين سينهء مجروح خليده\r\nاى من سگ آن چشم چو آهوى تو تا چند * گردى به بيابان تو چو آهوى رميده\r\nبازآى و ببينم كه ز هجرت به چه روزم * كز ديده بسا فرق بود تا به شنيده\r\nدر ظلمت زلفين و خط آن چشمه تو دارى * آبى كه سكندر به سياهى طلبيده\r\nخاليست سيه يا كه بر آن گردن سيمين * از غاليهء زلف تو يك نقطه چكيده\r\nاين نقطه مكن محو ازين صفحه اگرچه * بر شاخ بلندى وطن اين زاغ گزيده\r\nاى باغ پر از گل دل ما غنچه‌صفت ماند * پرخون و ز گلزار تو يك غنچه نچيده\r\nبر ياد گريبان تو خود جامه كنم چاك * بر دار توام دست ازين جيب دريده\r\nرخشنده چو شيداست رخت ليك دريغا * خنجركش و بيچاره‌كشى راست چو شيده\r\nگر بندگى خواجه حميد الدّين جويى * بىشبهه شوى صاحب اخلاق حميده \r\n\r\nفى الحكمة و الموعظة و النصيحة\r\n اى بت دوسه بط كن به باطيه * كز گل چو تذروست باديه\r\nاز جمله قوى مايه‌اش فزود * آن قوه كه خوانند ناميه\r\nششتر شد هر شهر و روستا * كشمر شد هر مرز و ناحيه\r\nاى روى تو را رنگ ارغوان * وى موى تو را بوى غاليه\r\nهنگام بهار است و پرشقيق * هر كوه و شخ و دشت و واديه\r\nايام عقار است و پرعقيق * هر جام و دن و خيك و خابيه\r\nبايدت چميدن به گلستان * تا چند خزيدن به زاويه\r\nگلشن چو فلك پركواكب است * گلنار و سمن سعد و اخبيه\r\nگل همچو شهنشه به سبز تخت * مل در بر تختش چو جاريه\r\nو آموده به لؤلؤ است آن سرير * از شبنم و از نژم و انديه \r\n\r\n","description":"","footnote":"","page_name":" 1939 ","page_number":499},
  {"content":"\r\n\r\n گل شاهى و گلبنس سبز خنك * پيشش لاله سرخ غاشيه\r\nگويى كه ز ناحق به كشتگان * گلزار مگر دشت ماريه\r\nيزدان داند سيرت يزيد * عار است بدين عمر عاريه\r\nدنيا به يكى مويشان كم است * ايزد بود آن جمع را ديه\r\nنتوان پى پر كردن معاء * در ظلم شدن چون معاويه\r\nزيراكه پس از بندگى هو * نتوان ز هوا ساخت هاويه\r\nگرد آمده مردم به عيش دهر * چون عاج به ايام ترويه\r\nو آخر همه از هم پراكنند * اين جانب شهر آن به باديه\r\nآرى سپس اجتماع كل * انجام تن و جانست تجزيه\r\nچه فيض ز جسم پليد و نفس * چه پاك ز زانى و زانيه\r\nدر زير عبا نفس شوم را * شمشير نفاق است تعبيه\r\nدر ملحم مار پور ملجمى است * تن نار و زبانش زبانيه\r\nخونريز على زو قطامه خواست * شد غاليه آن شوم عاليه\r\nاى نفس اگر ابن معتزى * در فضل و اگر ابن طغريه\r\nگه تشبيب آرى و گه مديح * گه تهنيت و گاه مرثيه\r\nزينها نبود هيچ‌گونه سود * چون نيست تو را سمع واعيه\r\nمهدى نشود گرچه مهديست * هركو به مثل ساخت مهديه\r\nبس راه ز مه تا به تيره‌ميغ * بس فرق ز شه تا به حاشيه\r\nماييم و دلى همچو لاله داغ * از سوز شهان اماميه\r\nچون نصب على در غدير شد * آن روز به از عيد اضحيه\r\nگر بنده پذيرند برنهيم * ما داغ ولاشان به ناصيه\r\nمهر رخ آن قوم كرده پر * جان و تن ما گرده وريه\r\nپاى قلم از پويه گشت لنگ * چون گشت به من تنگ قافيه \r\n\r\n","description":"","footnote":"","page_name":" 1940 ","page_number":500},
  {"content":"\r\n\r\n\r\nدر مخاطبه با افلاك و سخنان حكمت\r\n اى گرد گرد گنبد زنگارى * تا كى مرا بر آينه زنگ آرى\r\nچندانكه چهرهء دل بزدايم * عارض كنى به عارض او تارى\r\nآخر تو را چه سود زيان ما * عزت مگر فزايد ازين خوارى\r\nما خود نه بهمنيم و تويى اژدر * ما را چرا به خيره بيوبارى\r\nهيچيم و با تو دعوى هستيمان * لنگى برون بريم به رهوارى\r\nما كودكيم و گيتى گهواره است * پا بسته در قماط بناچارى\r\nچون دايه گاهواره بجنباند * كودك رود به خواب ز بيدارى\r\nافغان كشيم و سمع تو پرافغان * زارى كنيم و گوش تو پرزارى\r\nما را بپروريدى از خردى * كردى سمين چو ميشى پروارى\r\nتو گرگ بره‌خوارى و ما بره * كى گرگ را به بره وفادارى\r\nاينك بچاكرى نخرى ما را * و اول خريده‌اى تو به سالارى\r\nمشكين بنفشهء طبرى دادى * ما را و فر لعبت فرخارى\r\nايدون چه اوفتادت كاين گل را * در چشمها دهى صفت خارى\r\nخواهى چرا چو پر حواصل كرد * پر غراب كش اثر قارى\r\nاى سفله‌طبع يوسف كنعان را * كردى غلام و زان پس بازارى\r\nمفروش هان به هيچ مرا ور نه * شاهان كنندم از تو خريدارى\r\nترسانيم به مرگ معاذ اللّه * ترسانيم به مرگ كنم زارى\r\nمن بنده محمديم اى دهر * وز بندگان درگه كرارى\r\nباللّه نترسم از تو و از مردن * هرچند زخمها زنيم كارى\r\nمن در عدم ز ملك وجودم به * كانجا بدم نهفته و متوارى\r\nچون باز باز جا شوم آن بازم * كاندر كهين جهان شدم اشكارى\r\nگويى كه نيست گردم گو گردم * از نيستى چه به ببر بارى\r\nفرزندكان من سخنان من * مانند در جهان به جهاندارى\r\nاين نيز گر نماند باك نيست * پاك است ذيل رحمت غفارى \r\n\r\n","description":"","footnote":"","page_name":" 1941 ","page_number":501},
  {"content":"\r\n\r\n ما را كه ماه عمر بديمه رفت * گو ابرها برآيد آزارى\r\nما مرده‌ايم صدره ازين هستى * اين مرگ نيز پارى و پيرارى\r\nمن بنده را تجلى ذاتى بس * مر خلق را تجلى آثارى \r\n\r\nو له\r\n اى ز مشك تر هزارت حلقه انگشترى * وانگه آن انگشتريها را نگين از مشترى\r\nصيد ماهى در شبك رسمست و در مشكين شبك * صيد مه كرد است آن پرحلقه دام چنبرى\r\nزلف مشكين تو پندارى مشبّك پرده‌ايست * زير او پيدا و پنهان مانده مهر خاورى\r\nدرعى از قار است گويى زير آن رطل عقار * رنگ مى تابان بهر حلقه ز فرط احمرى\r\nريخته بر خرمن گل از شبه بس حلقه‌هاست * حلقه‌هايى كرده گاهى جوشنى گه مغفرى\r\nمارهاى دل‌گزا بر نارهاى جانفزا * مار و شكل عقربى و نار و طبع كوثرى\r\nكرده گه‌گه ارقمى آن بر مدام در غمى * كرده گه‌گه عقربى آن برپرند عبقرى\r\nكس ندارد جز تو زين مه‌طلعتان خلخى * كس ندارد جز تو زين خوش لعبتان بربرى\r\nلب چو لعل ترمدى و مو چو مشك تبتى * رخ چو ماه نخشبى و قد چو سرو كشمرى\r\nتاج هدهد را نظر كن پاى طاووسان مبين * عدل نبود داده‌هاى گنبد نيلوفرى \r\n\r\n","description":"","footnote":"","page_name":" 1942 ","page_number":502},
  {"content":"\r\n\r\n از دو عضو مختلف در خلقتت ظلمى نمود * ليك ظلمى كز هزاران عدل آن را برترى\r\nهرچه ديدش فربهى كرد آن ميان رازان نهى * هرچه بودش لاغرى كرد آن سرين را زان برى\r\nفربهى داد آن سرين را حبذا زان فربهى * لاغرى داد آن ميان را مرحبا آن لاغرى\r\nكرده رجعت بازگويى با جهان در عهد ما * زرگرى ساحر كه او را نام بودى سامرى\r\nداده بر چشمان تو هر خصلتش كز جادوى * كرده بر رخسار من هر صنعتش كز زرگرى\r\nنى چو چشم توبه بئر السحر سحر بابلى * نى چو روى من به دار الضرب زر جعفرى \r\n\r\nو له ايضا\r\n اى لعل نگارين مگر جمى * فرمان به جهانت ز خاتمى\r\nدو ديو ز هر سو تو را قرين * كز ريو و فسون دام عالمى\r\nهان تا چو جم از خاتم شريف * محروم نمانى ز محرمى\r\nگهگاه برانم كه عيسىاى * گهگاه گمانم كه مريمى\r\nكاحيا كن صد عاذرى تنى * وابستن صد عيسوى دمى\r\nجستم ز دل‌وجان حقيقتت * هرچند ز اسرار مبهمى\r\nجان گفت كه روح مصورى * دل گفت كه جان مجسمى\r\nاز كوثر و زمزم چه عجزها * با من گه وصف تو هردمى\r\nزين لابه كه گويمت كوثرى * زان رشوه كه خوانمت زمزمى\r\nزين بيش ستودن نيارمت * اى آب حيات از تو شبنمى\r\nكز خوبى و جان‌بخشى و خوشى * خاك در صدر معظمى \r\n\r\n","description":"","footnote":"","page_name":" 1943 ","page_number":503},
  {"content":"\r\n\r\n صدر الفضلا صدر اكبرى * بدر العلماء بدر اكرمى\r\nصدر تن هستى به منزلت * صدرى نه كز افراز اشكمى\r\nبا نور ضميرش مه منير * چو بدر شود قرص اظلمى\r\nبا فسحت خلقش بهشت عدن * چون جلوه فزايد جهنمى\r\nشاهنشه جاهش چو بار داد * بگزيد فلك را مخيمى\r\nدوشيزهء فكرش چو مهر خواست * نشمرد جهان را به درهمى\r\nزادى تو ز پهلوى عقل و فضل * زان گونه كه حوا ز آدمى\r\nنىنى تو چنان مردزاده‌اى * كز پهلوى رودابه رستمى\r\nز اصطبل جلال تو روز و شب * اين اشهبى آن ديگر ادهمى\r\nاز مهرت و قهرت دو نفح صور * اين نغمه زيرى و آن بمى \r\n\r\nو له ايضا\r\n نگارينا همى در سر هواى گلستان دارى * همانا از رخت باغى نگارين تر گمان دارى\r\nگلستان بر كنار جو اگر سرو سهى دارد * تو بر سرو سهى اينك شكفته گلستان دارى\r\nبه باغ ار گوشه خوشه‌خوشه ضيمران رويد * تو بر گل دسته‌دسته بسته بسته ضيمران دارى\r\nاگر گلزار اكنون نارون يا ناردان دارد * تو قد چون نارون دارى و لب چون ناردان دارى\r\nبه زيبا و غنچه نوشكفته دارد ار گلشن * ز به بهتر ز نخ وز غنچه كوچكتر دهان دارى\r\nپرند ار خيزد از ششتر پرند تست از آن خوش‌تر * كه اندام و برى رشك پرند و پرنيان دارى \r\n\r\n","description":"","footnote":"","page_name":" 1944 ","page_number":504},
  {"content":"\r\n\r\n شگفتا آهوانت را چراگه سنبلست و گل * چرا بيمار ماناشان به عمدا ناتوان دارى\r\nهلال ار بر فلك هر مه به سيمين صولجان ماند * ندارد كو تو سيمين‌گوى و مشكين صولجان دارى\r\nفلك گر ماهىاى دارد تو هم در چشمهء شيرين * يكى ماهى گفتارآفرين يعنى زبان دارى \r\n\r\nو له\r\n ايا شكسته سر زلف ترك شيرازى * كلاله‌هاى تو جراره‌هاى اهوازى\r\nبه چهره غلتان پيچنده طره‌ات چون ماه * شگفت مار نگر كان به مه كند بازى\r\nهرآن‌كه سرش ببرند برنيارد سر * برى تو چون سر زلفت كند سرافرازى\r\nدلم بزلف بلندت پريد و شد پابست * چنين شود چو كند كس بلندپروازى\r\nز باد جنبان در طرهء تو سوخته‌دل * چو هندوئى كه كند بر رسن رسن‌بازى\r\nسزد بتازى و بر پارسيت ناز اى ترك * كه اين دو آيين را در تو هست انبازى\r\nرخ تو روشن و رنگين چو معبد زردشت * دل تو تيره و سنگين چو قبلهء تازى\r\nز نار چهره به دل چند كوره بفروزى * ز نوك غمزه به جان چند دشنه بفرازى \r\n\r\nدر مرثيه خاقان صاحبقران مغفور نور الله مضجعه\r\n سپهر آراست كويم از توام در دل هراسستى * كه دوران تو را بر جور و خونخوارى اساسستى\r\nجوى در خرمن ماهت نه و در خرمن هستى * دوران را سر هر مه مهت بر شكل داسستى\r\nمشعبد طاس‌بازى ساحرت بينم كه در دستش * گهى سيمينه‌جامستى گهى زرينه طاسستى \r\n\r\n","description":"","footnote":"","page_name":" 1945 ","page_number":505},
  {"content":"\r\n\r\n دو قرص سرد و گرمت نى فزون برخوان و در گردش * گرسنه صف به صف بر ميهمانان بىقياسستى\r\nهمىگردى و زين گردش ندانى چيست مقصودت * كه دايم ديده‌ها بربسته چون گاو خراسستى\r\nبه عالم هركه آينده نخواهد زيست پاينده * كه روز و شب تو ساينده كه و مه را چو آسستى\r\nبجز نابوده نابوده ز دور آست آسوده * كزين‌سان آس بهر سودن اجسام ناسستى\r\nتو از خود نيستى گردان كه گرداننده‌ات يزدان * تو را مختار نشناسد كسى كايزد شناسستى\r\nتو طفلى لوح خوانى در دبستان قدر وانجا * اگر حرفى فراگيرى نه ذاتى اقتباسستى\r\nز تأثيرات سعد و نحس اخترهاى شب‌گردت * چه منتها كه زر جعفرى را بر نحاسستى\r\nكسى كاو را پلاس از ياريت اكنون پرندستى * كسى كاو را پرند از خصميت اينك پلاسستى\r\nكفن شد لبس آن سلطان كه در حشمت همىگفتى * سليمان دويم بىاشتباه و التباسستى\r\nشه صاحبقران فتحعلى شه كانجمت يكسر * تو گفتى گرد خرگاهش يزك‌داران بپاسستى\r\nچه سرها كز تو و جور تو از سنگش كلاهستى * چه تنها كز تو و دور تو از خاكش لباسستى \r\n\r\nدر مدح هلاكو ميرزا ملقب به جهانبانى\r\n هان اى فلك ز تيغ جهانبانى * زين كافرى گرا به مسلمانى \r\n\r\n","description":"","footnote":"","page_name":" 1946 ","page_number":506},
  {"content":"\r\n\r\n كان آب رنگ آتش آهن‌دل * كافر كشيش شيوه به پنهانى\r\nچون در غلاف كان نشابور است * چون در مصاف لعل بدخشانى\r\nمرجان خويشتن به غنيمت دان * او را مخواه گونهء مرجانى\r\nنه مست بختى تو فزونستى * زنگى دوات به گردن و پيشانى\r\nگيرم كه آن دورنگ مه و مهر است * رخشنده و منور و نورانى\r\nهان زنده‌زنده عضو جدا مپسند * يك‌دم ز خود چو اشتر قربانى\r\nآگه نه‌اى ز كوه خراسان پرس * تيزى آن حسام خراسانى\r\nكان تيغ تيغ كوه چسان ببريد * روزى به آزمون به صد آسانى\r\nز آثار آن هنوز در آن كشور * هر سبزه‌ايست لالهء نعمانى \r\n\r\nو له\r\n سرو من بر لاله از سنبل نقاب آرد همى * آفتابى را نهان زير سحاب آرد همى\r\nآهوى مردم شكارش خون مردم بس‌كه خورد * لالهء عنبرنقابش مشك ناب آرد همى\r\nنرگسش دارد نظر سوى دلم هردم به ناز * آرى آرى مست آهنگ كباب آرد همى\r\nطره‌اش در پيچ‌وتاب افتاده از آن سبزخط * افعى آرى از زمرد پيچ‌وتاب آرد همى\r\nگر سياووش نيست آن خط سيه‌وش اين‌قدر * ازچه‌رو در رفتن آتش شتاب آرد همى \r\n\r\nو له\r\n مگر گوهرفشان آن شكر ياقوت رنگستى * كه گوهربار بارستى و شكرتنگ تنگستى\r\nبه باغ اندر بود سرو و تو را بر سرو باغ اندر * به سنگ اندر بود سيم و تو را در سيم سنگستى\r\nكمانكش در كمينستى چنان كاين دل چنينستى * تو را با من چه كينستى تو را با دل چه جنگستى \r\n\r\n","description":"","footnote":"","page_name":" 1947 ","page_number":507},
  {"content":"\r\n\r\n مرا هم قد كمان و آه تير اما چه سود از اين * گرفتم بر دلت آمد همان تيرم بسنگستى\r\nيكى بزم است شبهايم به روى يار سيمين‌بر * كه گويى روضهء مينوست يا خود دير گنگستى\r\nصراحيهاى پر مىچيده در آن صف به صف هر سو * تو گويى بر هوا پوينده پىدرپى كلنگستى\r\nبه آب آتشين آن آتش چون آب هم زانو * شگفتا آب آتش‌رنگ و آتش آب رنگستى\r\nهش‌افزا خوانمش يا هش‌زدا كاندر صفت گه‌گه * فزايد هوش و گه‌گه نيز خصم هوش و هنگستى\r\nازو بس طعنه بر جام جهان‌بين چون به جام اندر * بويژه چون به كام خسرو هوشنگ هنگستى \r\n\r\nو له ايضا\r\n اى تيره طره‌كش به رخ چون سمنبرى * خوش هندويى كه يار نگار سمنبرى\r\nبا نفخهء عبيرى و با عطر غاليه * با رنگ مشك‌نابى و با بوى عنبرى\r\nبا پيچ‌وتاب ارقم و با شكل كژدمى * با گونهء غراب و به طبع سمندرى\r\nسنبل بر آفتاب بخوشد بپژمرد * تو به آفتاب اندر و خوش تازه و ترى\r\nبا اهرمن سروش نياميزد اى شگفت * تو اهرمن نژادى و جمشيد گوهرى\r\nچوگان آبنوسى وز عاج گوى تو * زيرا همى به زير زنخدان دلبرى\r\nهر حلقه‌ات به حلقى گيراتر از اجل * گويى كمند پرخم داراى صفدرى \r\n\r\nدر تهنيت عيد مولود حضرت رسول و مدحت شاهنشاه عصر\r\n عيد مولود رسول تازى * باد فرخنده به شاه غازى\r\nناصر الدّين شه قاجار كه هست * ناصر دين نبى تازى \r\n\r\n","description":"","footnote":"","page_name":" 1948 ","page_number":508},
  {"content":"\r\n\r\n تا كه رى گشته نشيمن گه او * فخر بر چرخ كند هر رازى\r\nپشه با عونش و زور پيلى * صعوه با فرش و پر بازى\r\nباد از مويش در عطارى * خاك از رويش در بزازى\r\nاندر آن روز كه چون بازيچه است * در بر سخت دلان جانبازى\r\nتيغ خونريز به رخ افروزى * رمح سرتيز به قد افرازى\r\nدوزخ و ميدان را همكارى * اجل و پيكان را هنبازى\r\nچون تو اى صفدر از جاى مصاف * جانب صفها مركب تازى\r\nكوهى از آهن اگر باشد خصم * بتف حمله تواش بگدازى\r\nخويش را بيند در پنجهء شير * پنجه و تيغ به هركس يازى\r\nنصر با موكبت اندر رفتار * فتح با رايتت اندر بازى \r\n\r\nو له ايضا\r\n اى ماه چارده شبه گرنى مه منى * چندين منورى ز چه وصاف و روشنى\r\nامشب مرا به ياد كسى با تو تا به صبح * آهى و ناله‌اى بود و اشك و شيونى\r\nتو چون منيژه بر سر چه دهر چون چهى * نظاره من به روى تو زين چه چو بيژنى\r\nماه من از كجا و تو سهوى شگرف رفت * چون سرو كشمرى نشود شاخ ارژنى\r\nعقلم ببرده عشق كه خوانم به اشتباه * باغ بهشت را به صفت همچو گلخنى\r\nمه را كجاست باغى و در باغ كوثرى * مه را كجاست سروى و بر سرو گلشنى\r\nمه را كجاست بر رو مشكينه سنبلى * مه را كجاست در مو سيمينه سوسنى\r\nمه را كجاست از در در غنچه رسته‌اى * مه را كجاست از گل در جامه خرمنى\r\nمه را كجاست بربر از سيم حقه‌اى * مه را كجاست بر سر از مشك گرزنى\r\nمه را كجاست پيدا در ميمى اخترى * مه را كجاست پنهان در سيمى آهنى\r\nمه را كجاست طرهء هندوى پرخمى * مه را كجاست غمزهء جادوى پرفنى\r\nمه را كجا برى چو پرند ممردى * مه را كجا رخى چو تذرو ملونى\r\nمه را كجا ز مشك ختن زلف و گيسويى * مه را كجا ز برگ سمن گوش و گردنى \r\n\r\n","description":"","footnote":"","page_name":" 1949 ","page_number":509},
  {"content":"\r\n\r\n\r\nو له\r\n مسعود روزگارم در عهد پادشاهى * وز ننگ شهر رى شده بر من حصار ناى\r\nهم زى خدا پناهم از بيم آنكه نيست * شرميش از رخ من و بيميش از خداى\r\nچل سال مىرود كه مرا خامه در بنان * جولان كند چو ادهم تازى بادپاى\r\nدر عزم پارسايى و در نظم پارسى * در پارس بوده قبلهء پيران پارساى\r\nبر هر طريق و شيوه كه پيشينيان شدند * زانان سبق گرفتم نفتاده در قفاى \r\n\r\nدر مدح و منقبت جناب امير المؤمنين على بن ابى طالب ( ع )\r\n چه مدح است دانى زهر مدحت اولى * ز عبد است اولى بلى مدح مولى\r\nعلى ولى مصدر قدرت حق * كه اسمش بود مشتق از رب اعلى\r\nچو نور نبى اولين خلقت آمد * على نيز نور نبى شد به معنى\r\nدويى نيست با نور جز در تعين * تعين يكى را دو كرد از تجلى\r\nبه معنى يكى بوده‌اند ار به صورت * على بود هارون نبى بود موسى\r\nچنان چون ازين پيشتر يك حقيقت * گهى بود موسى گهى بود عيسى\r\nهرآن‌كس كه بيناست در اين دبستان * بداند كه باشد ز بعد الف بى\r\nهمه عالم اندر دوعالم نهفته * يكى چيست دنيى دوم چيست عقبى\r\nهمان آدمى زين دوعالم نمونه * نهانيست كبرى عيانيست صغرى\r\nهويدا حروفست و معنى است پنهان * به هر نامه كش منشىاى كرد انشا\r\nنبى ظاهر آمد على باطن آمد * مرا مفتى عقل اين داده فتوى\r\nز جانست بىشبهه آثار اين تن * ز عقبى است بىشك مددهاى دنيى\r\nهمه انبيا پيشكاران احمد * چه آدم چه نوح و چه يوسف چه يحيى\r\nهم از فيض او آب رود سماوه * هم از فر او كسر ايوان كسرى\r\nعلى دين حق را به حق داد رونق * به شمشير لاغر به بازوى فربى\r\nفكند او ز تيغ دودم عمرو و مرحب * بكند او ز طاق حرم لات و عزى\r\nالا اى وكيل خداوند طاهر * الا اى وصى شهنشاه طاها \r\n\r\n","description":"","footnote":"","page_name":" 1950 ","page_number":510},
  {"content":"\r\n\r\n ز نام تو نثرم سزد فخر نثره * ز مدح تو شعرم سزد تاج شعرى\r\nبه مدح تو الحق كليميم و الكن * اگر چند دويم جريريم و اعشى\r\nبدين شعر شيرين رطب خيز نخلم * بجز خصم كس نى كه خواندم كسنى\r\nدر اين قافيت باره راندم به عمدا * كه دانند ياران نه همزه است اين يى \r\n\r\nو له\r\n اى زلف پرخم دوست كاشفته‌تر ز منى * با عطر غاليه‌اى با بوى ياسمنى\r\nكفرى تو يا گنهى ظلمى تو يا ظلمى * شامى تو يا شبهى زاغى تو يا زغنى\r\nيك بسته نافه‌چين بر روى سرخ گلى * يك دسته سنبل تر بر برگ نسترنى\r\nفردوس در تو و تو با روى دوزخىاى * جبريل با تو و تو بر خوى اهرمنى\r\nپرحلقه و گرهى زنجير يا زرهى * پرعقده و شكنى دامى تو يا رسنى\r\nبا رنگ پر غراب با بوى عنبر ناب * با خوى هيربدى با روى برهمنى\r\nچوگان قيرى و هست سيمينه كو به خمت * هرگه ز باد وزان در زيران ذقنى\r\nيا مار گنجى و هست گنج تو لعل و گهر * هرگه گه حلقه زبان بر گرد آن دهنى\r\nآدم نىاى تو چرا در خلد ره سپرى * عيسى نىاى تو چرا با شمس هم‌وطنى\r\nگاهى چو مار كليم بيضا به زير تو در * گاهى چو نار خليل زاتش تو را چمنى\r\nفرعون و دست كليم نمرود و نار خليل * نى مرد معجزه‌اى كز اهل سحر و فنى\r\nپيغمبرى چه كنى دعوى به مكر و حيل * جادوى عقل برى هندوى راهزنى\r\nتيغ شه عجمى زان راه گشته خمى * نىنى كمند شهى زان روى پرشكنى\r\nاى از شمايل تو خلدى به هر بصرى * وى از فضائل تو مشتى به هر دهنى\r\nيك پهنه پيل دمان در روز معركه‌اى * يك بيشه شير ژيان در زير پيرهنى\r\nمنطوقهء هنرى مصدوقهء شرفى * منصوبهء خردى مجموعهء فطنى\r\nياقوتى و گهرى نبود تو را ضررى * در آب و آتش اگر يك‌چند ممتحنى\r\nتو تيغ برهنه‌اى در دست قدرت حق * هرگه برآوردت اعجوبه زمنى\r\nاز اين قصيده به شرم ماند آن عرب كه سرود * ابلى الهوى اسفا يوم الندى بدنى \r\n\r\n","description":"","footnote":"","page_name":" 1951 ","page_number":511},
  {"content":"\r\n\r\n\r\nو له ايضا\r\n كند مشك تر چونكه كافور بارى * به پالوده الماس كن لعل جارى\r\nبتى در برآور كه بر رغم گردون * به كافور جعدش كند مشك‌بارى\r\nمجو عود و مجمر قمر طلعتى جو * رخش مجمر و طره عود قمارى\r\nبه رنگ و به بويش لب و زلف چونان * كه لعل بدخشى و مشك تتارى\r\nرخش نجم درى و لعلش چو بسد * به بسد درون رشته‌هاى درارى\r\nكه گويد كه گاه بهاران نكومى * بدى مى نكو كابر را ژاله بارى\r\nبهاران و مى خون فزايند تن را * ز افزونى خون نزارى و زارى\r\nدرين فصل تن سرد و خشكست و راحش * كند گرم و تر چون درو گشت سارى\r\nبدى مى فزون كش كه نيرو فزايد * به جسم طبيعى به روح بخارى\r\nچو شد روزه تن را به مى تقويت كن * كه از رنج سى روزه دارد نزارى\r\nمنه بار غم بر دل از بيم دوزخ * كه بارى كريم است يزدان بارى\r\nازيرا كه رهزن بود كبر طاعت * پس از روزه واجب بود مىگسارى\r\nكنون ناى نايى به از وعظ واعظ * كنون سجع مطرب به از لحن قارى \r\n\r\nدر نعت حضرت رسالت صلى الله عليه و آله\r\n باد صبا اى بدم سلالهء عيسى * خوش‌خوش از من ببر سلام به سلمى\r\nكز غم هجران دگر شكيب ندارم * خاصه كنون كز فصول خوش‌تر فصلى\r\nكوه و در و دشت گشته طيرهء ار تنگ * آمده ما نابرون به معجزه مانى\r\nنقش و نگارش گرفته صفحهء عالم * خامه و كلكش فزوده زينت دنيى\r\nنىنى در چشم منكران شريعت * گشت به دنيى بديد روضهء عقبى\r\nهرجهتى بنگريم كوثر و تسنيم * هر طرفى بگذريم سدره و طوبى\r\nهر طرف باغ و حجله حجله ز زهره * هرجهت راغ و حجره حجره ز شعرى\r\nگشته ز خارا پديد گرزن دارا * گشته ز خاك آشكار افسر كسرى\r\nبلبل و صلصل درون باغ بانشاد * چون بر ممدوح خويش اخطل و اعشى \r\n\r\n","description":"","footnote":"","page_name":" 1952 ","page_number":512},
  {"content":"\r\n\r\n ريخته خونست گوييا به در و دشت * ذبح نمودند گوسفند به اضحى\r\nيا تل ياقوت سرخ بر سر شخسار * كرده پديدار صنع صانع اعلى\r\nزنده ثمر در دل شكوفه باشجار * راست چو در بطن حوت يونس متى\r\nگويى در اين بهار بر همه عالم * شمه از خلق خواجه كرده تجلى\r\nراهنماى پسين و عقل نخستين * آخر پيغمبران و علت اولى\r\nروح وى و جسم او به معنى و صورت * پيشتر از آدم است و از پس عيسى\r\nعقلش بر عشق بوده غالب و گشته * عشقش بر عقل چيره در شب اسرى\r\nهست كنايت براق و رفرف زين دو * هريك را رتبتى ز اعلى و ادنى\r\nذات نبى اللّه است عالم اكبر * عرش و سماوات و دهر عالم صغرى\r\nعالم صغرى است به التمام حضورى * بلكه يكى جزء نزد عالم كبرى\r\nبعد نبوت بود ظهور ولايت * ديد على را از آن به عرش معلى\r\nچونكه الوهيت است روح ولايت * رست ز خود تا بديد غايت قصوى\r\nفرق برفت از ميان مرتبه و جمع * دادندى روح را به رحمت بشرى\r\nچونكه محب هست در حقيقت محبوب * كرد علىوار حق به خواجه تجلى\r\nآينه‌اى هشت پيش ديدهء احمد * ديد در آن آينه حقيقت مولى\r\nتفرقه شرك و جمع كفر درين مدح * صامت بودن ازين تنطق اولى\r\nقبلهء ما رويشان به راحت و عشرت * كعبهء ما كويشان به محنت و بلوى\r\nگر ما مقبولشان چه حله چه حلوان * ور خود مردودشان چه بصره چه بصرى\r\nتا كى گاوان به شهر شهره به نيرو * تا كى شيران به بيشه همدم حمى\r\nمردان كافور خورده در پس پرده * دم ز شجاعت زند به ميدان خنثى\r\nگردون بر صد هزار حادثه مملو * گيتى بر صد هزار نايبه حبلى\r\nاهل حرم در تعب ز ابرهه و پيل * يار طرب اهل تيه و سلوت سلوى \r\n\r\nفى التركيبات و التشبيبات\r\n آذر چه فروزى كه فراز آمده آزار * بازآر به زر آذر بىدود ز بازار \r\n\r\n","description":"","footnote":"","page_name":" 1953 ","page_number":513},
  {"content":"\r\n\r\n در اين مه آزار جهان جمله به عيشند * وز آذر خوى تو مرا اين‌همه آزار\r\nوه كاندهت انبه شد نالهء بم ما زير * هجران تو زورآور و كار دل ما زار\r\nمازار به عشق تو و دل غم‌زده تست * زين بيش دل غم‌زدهء ما را مازار\r\nيا رب كه‌ات آموخت كه بايد دل ما سوخت * آخر كه تو را گفت مرا اين‌همه آزار\r\nتا ششتريت هست بسا مشتريت هست * با نرمى ديبا نه عجب گرمى بازار\r\nهم قافيه تنگ آمد و هم وقت به تعجيل * بازآى نگارينا در اين مه آزار\r\nكايام بهار آمد و بگذشت زمستان * مست آى و به بستان بستان باده زمستان \r\n\r\nو له\r\n در باغ و چمن رو كن در شهر و وطن پشت * كز لاله برافروخت دمن قبلهء زردشت\r\nگويى كه دو لشكر بد فوج دى و آذر * كاين كرده بدين تازد اين داد به دو پشت\r\nاينك شده از خونشان خونين همه صحرا * سلطان بهار ازبس از خيل خزان كشت\r\nخون دل انگور به پيمانهء بلور * تو نيز فروريز هلا از خم و چرخشت\r\nهركس رسد از گلشن يك خرمن از گل * در دامن و در جيب و بغل دارد و در مشت\r\nزين غم كه حبيبش بفرامشت رقيب است * هرگز نكند بلبل بيچاره فرامشت\r\nگر گل را از دور به انگشت نمايى * از سرخى گل گردد گلگونت انگشت\r\nاز گلبن تا غنچهء گل‌رنگ برآمد * از هر شاخ آهنگ شباهنگ برآمد \r\n\r\nو له\r\n بر شاخ دگر مشعل و فانوس ببستند * بر بال تذروان دم طاوس ببستند\r\nاندر گلوى بلبل و صلصل به گه لحن * سنتور و نى و بربط و ناقوس ببستند\r\nدر آب شمر عكس گلستان چو يكى باغ * كش نقش به مرآتى معكوس ببستند\r\nبر ابر و درخشش نگر و تندر گويى * بر پيل دمان آينه و كوس ببستند\r\nجاسوس خزان بود صبا ليك رياحين * ز انبوهى اول ره جاسوس ببستند\r\nسلطان بهار آنكه بر لشكر دى تاخت * چون لشكر لكزى كه ره روس ببستند \r\n\r\n","description":"","footnote":"","page_name":" 1954 ","page_number":514},
  {"content":"\r\n\r\n چون فصل چنين باغ چنان شد كه تو بينى * شيخان ريايى در سالوس ببستند\r\nپيمانه گرفتند ز ساقى و به پيمان * بر تقوى و دين نرخ يكى بوس ببستند\r\nآرى همه دانند كه ايام بهار است * در عهد چنين تقوى و دانش به چه كار است \r\n\r\nو له\r\n كهسار كه كافورين بود از اثر برف * شد معدن زنگار و سپس معدن شنگرف\r\nياقوت نگردد بگدازش اگر الماس * چو ساخته شد لاله چو پرداخته شد برف\r\nآن ژاله در آن لاله نظر كن كه ببينى * مظروف بود لؤلؤ و بيجاده بود ظرف\r\nاز نام كران گير و به كف جام گران گير * آن ظرف لبالب كه بود سرخ يمى ژرف\r\nدر بستان به خرام و ز ساقى مى بستان * زاينده مكن ياد وز بگذشته مزن حرف\r\nسهو است بكن محو ز دل فايده نحو * خبط است مكن ضبط عبث قاعدهء صرف\r\nاى نحوى از سينهء غم اين نحو شود محو * كاندر شب آدينه مى صرف كنى صرف\r\nرو در طرف عشق و طرفدار جهان باش * كز زهد بجز عجب نبسته است كسى طرف\r\nاز ساقيكى نو بستان بادهء ديرين * بعد از ميك تلخ ازو بوسك شيرين \r\n\r\nو له\r\n چون شيد ز ماهى سوى كاخ بره شد راست * خوشباش كه اسباب خوشى يكسره شد راست\r\nگويى كه پريشيده ز صد تنگ فزون مشك * بر شاخ و شخ و وادى و تنگ و دره شد راست\r\nگوئى كه بسا چنگ و رباب و مى و طنبور * مرغان را پىدرپى در حنجره شد راست\r\nبلبل به نواسازى با فاخته شد جفت * صلصل به هم‌آوازى با قبره شد راست \r\n\r\n","description":"","footnote":"","page_name":" 1955 ","page_number":515},
  {"content":"\r\n\r\n ما و مى گلگون و گل و گل‌رخ و گلزار * اين كار چو زر جمله به زر سره شد راست\r\nرامش چو حصاريست كه سورش گل سوريست * وز باده و الحانش درو كنگره شد راست\r\nعيش آر درين جيش كه از مطرب و ساقى * هم ميمنه آراسته هم ميسره شد راست\r\nآن ساقى بنگر كه به رخ زلف كج او * خم در خم چون پنجره در پنجره شد راست\r\nبسترده شود از رخ دل موى غم آرى * غم گر همه مويى است ميش استره شد راست\r\nهرگز مى و غم را نتوان ديد به هم يار * مى مهر درخشنده و غم شب‌پره شد راست\r\nهان مهر درخشان به كف ماه درخشان * چون لعل بدخشان بين در كان بدخشان \r\n\r\nو له\r\n زان بادهء پارينه يكى شيشه بياريد * زان قوت دل و قوت انديشه بياريد\r\nزين تشنگى ار ما را سيراب بخواهيد * صد خمكده آريد نه ده شيشه بياريد\r\nزان آتش سوزنده كه گر شير بنوشد * از گرمى تب سوزد صد بيشه بياريد\r\nزان راوق گلگون كه گرش بلبل بويد * صد گلبن گل بركند از ريشه بياريد\r\nزان تلخ كه بر كوه‌كن ار دادى شيرين * صد كوه فكندى به يكى تيشه بياريد\r\nاز منزلم اين شيخ صفاكاره برانيد * در محفلم آن شوخ جفاكيشه بياريد\r\nاين مصطبه بىمطربه و مشربه خوش نيست * آن مطربهء مست غنا پيشه بياريد\r\nگو دور مجدد شو پيوسته بنوشيد * گو حرف مشدد شو هميشه بياريد\r\nدر آمل و در سارى اگر نى مى سورى * از نور بخواهيد و ز تميشه بياريد \r\n\r\n","description":"","footnote":"","page_name":" 1956 ","page_number":516},
  {"content":"\r\n\r\n اين قافيه قند آمد به قند مكرر * هى كاسه و هى كوزه و هى شيشه بياريد\r\nگو خلق بدانند كه بود است هدايت * بىدين و خرد تا به نهايت ز بدايت \r\n\r\nو له\r\n گر چرخ نه در صلح به دو جنگ نبايد * ور نام نه نيكوست از آن ننگ نبايد\r\nنادان را جز قيد ز خارف نكند صيد * دانا را جز دانش و فرهنگ نبايد\r\nدر سفرهء ما كاكى اگر هست چه باكى * ما را بره و تيهو و تورنگ نبايد\r\nگر زر نبود ما را آن خاك نخواهيم * ور لعل نه خود ما را آن سنگ نبايد\r\nزين بحر صدف‌وار به يك قطره صبوريم * چون جوى همى عرصه به ما تنگ نبايد\r\nزين پرخر اصطبل به يك لاشه قناعيم * خرزين‌مان بر خرگه خرچنگ نبايد\r\nاز خنجر تهمورث و از كشور تهماسب * بخرد را غير از هش هوشنگ نبايد\r\nبا نالهء جانسوز خوشيم از همه سازى * در محفل ما ناى و دف و چنگ نبايد\r\nپشمينهء ماما را بس مسند و ديهيم * ما را بجز اين افسر و اورنگ نبايد\r\nاز ساده و رنگين دو گيتى همه ما را * جز ساده و جز بادهء گلرنگ نبايد\r\nسالى دوسه بگذشت كه در مدرسه بگذشت * افسوس از آن عمر كه در وسوسه بگذشت \r\n\r\nالمسمط فى النعت و المنقبة الرسول ( ص )\r\n خرقه به كهسار داد ابرى سنجاب‌گون * كرته به باغ و به دشت ميغى مهتاب‌گون\r\nگيتى از سيم ساخت برفى سيمابگون * اى بت عناب‌لب راحى عناب‌گون\r\nزان بت سرخاب زاى در قدحى آبگون * همچون گل بر سمن همچون آتش بر آب\r\nروى هوا ساج شد پشت زمين عاج شد * كاج به سيمين لبوس محرم چون حاج شد\r\nراغ نسيجى سپيد زاغ چو نساج شد * جوى چو سنجى ز روى باد چو سناج شد\r\nژاله و باران و برف زيبق و رجراج شد * زيبق پران ز چيست ثابت چون سيم ناب \r\n\r\n","description":"","footnote":"","page_name":" 1957 ","page_number":517},
  {"content":"\r\n\r\n ابر به كه سر بريخت گويى در عدن * چرخ به گيتى گسيخت مانا عقد پرن\r\nگردون پر زنده‌پيل كيهان پراهرمن * پرجوشن هر شمر پرمغفر هر عطن\r\nبام چو رويينه‌دز بوم چو رويينه‌تن * اين تن اسپنديار وان دز افراسياب\r\nگويى زير و زبر پرسيم و زيبق شد است * جيوه مصعد شده سيم مسحق شد است\r\nصحرا سندس شد است كوه ستبرق شد است * صرح ممرد شد است قصر خورنق شد است\r\nشاخ و شخ و كوه و دشت پنبه و جوزق شد است * خاك مفضض‌لباس ابر مهلهل‌ثياب\r\nشد ز فسوس ميم در نفسى اى فسوس * حوضه چو سيمينه‌طشت بركه چو رويينه‌كوس\r\nخون بط آمد مباح گاه خروش خروس * خيز و ز مى لعل ساز گونه چون سندروس\r\nبازوى مطرب بمال ساعد ساقى ببوس * تا زندت اين نوا تا دهدت آن شراب\r\nخيز و برافكن به دوش قاقم و سنجاب و خز * جامهء قزينه‌پوش تن را چون كرم قز\r\nقبلهء زردشت ساز منقل ارتاغ و گز * مجلس جمشيد را محفل از آب رز\r\nگه رخ شاهد ببوس گه لب ساقى بمز * گيتى گو ابر گير بزم چو پرآفتاب\r\nويحك اى آبگير چو نشد كاهن شدى * ويلك اى آبدان چون رويين‌تن شدى\r\nاز چه سبب اى غدير چون پالاون شدى * از چه جهت اى سطخر سخت چو جوشن شدى\r\nبهر چه‌اى خنب آب سنگ چو هاون شدى * خاليكى اى تگرگ سندانى اى سراب\r\nشوشهء الماس يافت جمله ستاخ و ستيغ * باد چو درنده تير آب چو برنده تيغ \r\n\r\n","description":"","footnote":"","page_name":" 1958 ","page_number":518},
  {"content":"\r\n\r\n صحن سرا پر ز ماغ جو هوا پر ز ميغ * مانده ز آواز زاغ خاطر بلبل به زيغ\r\nجسته ز نفرت گريز خوانده به گاه گريغ * هذا صوت عجيب هذا لحن عجاب\r\nمعبر برزن به بام رفته چو منبر ببين * سقف سراها ز ثقل كفته چو زيبر ببين\r\nتازه‌نهالان راست چفته چو چنبر ببين * شاخ سيه گشته را شوخ سمنبر ببين\r\nچون سمنش جامه ليك جسم چو عنبر ببين * گويى خاكستر است ريخته بر قير ناب\r\nچهره وضاح صبح يافت دگر ره وضوح * وقت صباح اى صبيح هست زمان صبوح\r\nنغمه بود جان راح راح بود روح روح * از مى كن افتتاح از پى فتح و فتوح\r\nپر كن رطل گران چونان كشتى نوح * كاينك توفان ابر كرد جهان را خراب\r\nخانه نشستن خوشست اينك و ناخاستن * گوشه گزيدن ز خلق آمدوشد كاستن\r\nحشو و زوايد ز بزم خوش‌خوش پيراستن * مجلس با دلبران نونو آراستن\r\nتكيه ازين خاستن بوسه از آن خواستن * دست به زلف ربيب گوش به بانگ رباب\r\nگاه صبوحى ز شور بحر صفت كف زنيم * گاهى جوهر كشيم گاهى قرقف زنيم\r\nگه مى بر لب نهيم گه كف بر كف زنيم * بادى در نى دميم دستى بر دف زنيم\r\nدر بر محبوب بزم همچو خدم صف زنيم * تا كه دهد جام صاف بىعدد و بىحساب\r\nمحبوبى لاله‌چهر معشوقى شوخ و شنگ * نرم‌ترش تن ز سيم سخت‌ترش دل ز سنگ\r\nچشم چو چشم گوزن خشم چو خشم پلنگ * درگه قهرش شتاب درگه مهرش درنگ\r\nجنگش در عين صلح صلحش در عين جنگ * عقل بر آن حبيب همچو به دريا حباب\r\nموى مجعد نكوست روى مخطط به است * طرهء معقد خوشست زلف مقطط به است \r\n\r\n","description":"","footnote":"","page_name":" 1959 ","page_number":519},
  {"content":"\r\n\r\n مهر منقش بديع‌چهر منقط به است * چشم مكحل مليح گوش مقرط به است\r\nبيت مسجع متين نظم مسمط به است * سجع ز لفظ سلس سمط ز در خوشاب\r\nهركه سخنگوى شد لا بد آرد سخن * گاه بر آيين نو گاه به رسم كهن\r\nگاه به شاه زمان گاه به ماه زمن * هيچ سخنگوى نيست ايدون بهتر ز من\r\nرانم اين نظم من را بر روش اهل‌فن * از طرف مدح شاه زى نبى و بو تراب\r\nزيرا كاندر جهان هركس را مذهبى است * خاطر هر شاربى مايل زى مشربى است\r\nفكرت هر طالبى بر طرف مطلبى است * صنعت هر كاسبى در روش مكسبى است\r\nنامهء هر كاتبى بر سنن مكتبى است * هست مرا مقتدا صاحب چارم كتاب\r\nامرش بىهيچ بد نهيش بىهيچ بد * از همه ميران اشد وز همه شيران اشد\r\nبر همه خصمانش قهر بر همه يارانش ود * قامع لات و هبل قالع عزى و ود\r\nطافح بزم احد فاتح رزم احد * اين به طعام و شراب آن به طعان و ضراب\r\nپاك حسين و حسن راد على را دورود * كز يك صورت دو عين وز يك دريا دو رود\r\nگنج صفا را دو راد بزم وفا را دو رود * كاخ خدا را مراد شاخ هدى را مرود\r\nبر آن از حق سلام بر اين از من درود * نيز بر اولادشان تا گه يوم الحساب \r\n\r\nفى اقتفاء الحكيم منوچهرى\r\n خزم به مى آريد اگر چند خزانست * گرمم به مى آريد كه مى به ز خزانست\r\nخود آذر و خز سرد درين بادبزانست * كانون چو يخ و نار گزان مارگزانست\r\nنارى كه كند گرم كنون خون رزانست * كاين آب ز تن نار دمد وز رخ گلنار \r\n\r\n","description":"","footnote":"","page_name":" 1960 ","page_number":520},
  {"content":"\r\n\r\n چون ژاله ببارد به شمر آب بجنبد * گويى ز زجاج است بر او گنبدگنبد\r\nبارد ز هوا پيكان چون ابر غرنبد * وان بر كه رويين‌تن را تير بسنبد\r\nپندارى حكاكى بر لوح زبرجد * با مثقب و سنباده كند ثقبه بسيار\r\nجويا تو مگر كارگه ديبابافى * رعدا تو مگر طبل‌زن دشت مصافى\r\nآيا تو مگر اشك منى كاين همه صافى * بادا تو مگر نيشتر عرق شكافى\r\nبرگا تو مگر هروله جو مرد طوافى * كز جاى همىبجهى بر يك‌پا هموار\r\nصراف خزانا تو چو غارت‌گر بودى * كز ظلم همه زينت گيتى بزدودى\r\nدزدى كه همه زيور گلبن بربودى * خارى كه همه چهرهء بستان بشخودى\r\nداسى كه همه خرمن گلشن بدرودى * عريان و نژندند ز جورت همه گلزار\r\nزين تو رنگان جمله پروبال بكندى * زان طاووسان شهپر و دنبال بكندى\r\nزان سيمبران ياره و خلخال بكندى * زان سبزعروسان سلب آل بكندى\r\nكرته ز بر كودك و اطفال بكندى * پيرايه نماندى چه به گلشن چه به اشجار\r\nاى باغ الا برگو سبزه‌چمنت كو * آن سرخ‌گلت چون شد و آن نسترنت كو\r\nدورويه گلت شد به كجا ياسمنت كو * وان لالهء چون تودهء لعل يمنت كو\r\nآن رستهء چون رشتهء نجم پرنت كو * چونين ز چه‌اى عور و چنين زرد و چنين زار\r\nاى رفته ز دستان هله پايى بفشاريد * بر زرد چمن زرد شرابى بگساريد\r\nگو باغ خزان باش چه در بند بهاريد * نارنج و ترنج و عنب و سيب و به آريد\r\nبىمر مى نوشيد و قدحها مشماريد * به شمردن اگر بايد پس بعد سه و چار\r\nبا خوشهء زر شوشهء زرين بسيار است * بس دست حنابسته به هر پاى چنار است \r\n\r\n","description":"","footnote":"","page_name":" 1961 ","page_number":521},
  {"content":"\r\n\r\n بس سفرهء اصفر به ره و راهگذارست * بس صحن مزعفر به ميان باغ و كنار است\r\nزان مرغك انجير خور زرد هزار است * زرچوبه به بالش بر و زرنيخ به منقار\r\nدر كاخ و چمن نوز ز نرگس اثرى هست * برخيز و جز اين شاخه بجود گردگرى هست\r\nپيوسته مر اين نرگس را جام زرى هست * شاهى است كه از رندى او را خبرى هست\r\nحاشا كه به گيتى در چونين شجرى هست * كاصلش مينا برگش سيمست و زرش بار\r\nآن نار به بار اندر با چهرهء گلگون * چون حقهء لعلى كه به گوهر شده مشحون\r\nبا طعم طبرزد بود و رنگ طبرخون * يك‌نيمه رخش كفته و زو دانه‌اش بيرون\r\nگويى كه دهانيست ز مشتى شده پرخون * آغشته به خون استى دندانش پديدار\r\nنارنگ ز بس آب و ز بس رنگ مرا كشت * گويى كه منم هربد و او قبلهء زردشت\r\nدر دستش اگر گيرى گلگون كند انگشت * اوراق زبرجد بين بر رويش و بر پشت\r\nپندارى نقاشى بر عهد دو صد مشت * شنگرف همىريخته بر تودهء زنگار\r\nآن سيب نگونسار بر آن شاخ ستاده * باشد به مثل ناف بتى حور نژاده\r\nنىنى به صفا چون ز نخى صافى و ساده * خردك به زنخدانش چاهى بفتاده\r\nگويى كه يكى گوى ز شير است و ز باده * كز زخمهء چوگانش گوى مانده به رخسار\r\nگويى كه ترنجست مگر بيض نعامه * بنهفته به هريك دريم مير يمامه\r\nتا ره نبرد بر گهرش خاطر عامه * زرگرش ز زر كرده يكى نازك جامه\r\nوان جامه زر آژده خوش با سر خامه * واونگش كرده زبر خيمه نگونسار\r\nانگور سيه جاريهء زنگ نژاد است * گر زنگ به ناكام به سقلاب فتاده است \r\n\r\n","description":"","footnote":"","page_name":" 1962 ","page_number":522},
  {"content":"\r\n\r\n بر مردم سقلابى او تن در داد است * بس حامله گشته است و بس بچگان زادست\r\nسرخ است هرآن بچه كه بر جاى نهاد است * ما لعل نديديم بود معدن آن قار\r\nتاكستان گويى كه مگر نو به و زنگ است * جو غاليه مو غاليه بو غاليه رنگ است\r\nمشكين رو مشكين‌مو هر شوخى شنگ است * از سلمى و از ليلى هريك را ننگست\r\nز انبوهيشان جاى به طارم بر تنگ است * خفته همگان يك به دگر برهم انبار \r\n\r\nايضا مسمط\r\n سوى اقطار چرخ بين به قطار اندر آن هيون * گله‌ها زنده پيل نر رمه‌ها توسن حرون\r\nهمه سر گنبد هرم همه تن كوه بيستون * يكى آسوده يك بتك يكى استاده يك نگون\r\nز روشهاى مختلف همه با صرع و با جنون * چو بيابانى اندر آن به لعب ديو و اهرمن\r\nبگذشت آنكه دشت و گه بدشان ز ابر چندگه * برو سيفورسان قبا سر و كافورگون كله\r\nنه در آن كرده وحش رو نه درين برده انس رو * همه ديدارشان خنك همه رخسارشان تبه\r\nچو بهشتى مر اين دو را گه ارديبهشت مه * ز پرند است طيلسان ز حرير است پيرهن\r\nشده ز اشكوفه باغها همه پرماه و مشترى * شده از سبزه‌راغها همه پرنسج ششترى\r\nهمه پرلات و پرعزى همه پرحور و پرپرى * همه پرماه نخشبى همه پرسرو كشمرى\r\nهمه ار تنگ مانوى همه اصنام آزرى * نظرى كن سوى زمين گذرى كن سوى چمن\r\nهمى از ميغ تو به تو به هوا كله بسته بين * ز گهرريز اين صدف به زمين رسته‌رسته بين\r\nهمه رشتهء لآل تر به كه و درگسسته بين * به لب جو بنفشه بين به سر كو خجسته بين\r\nز گلاب هوا همى رخ گلزار شسته بين * شده گويى كه گل‌رخى به رخ خود گلاب‌زن \r\n\r\n","description":"","footnote":"","page_name":" 1963 ","page_number":523},
  {"content":"\r\n\r\n پسرا دلبرا مها قمرا مهر روشنا * خود اگر چند گلشنى بگرا سوى گلشنا\r\nگه بزمست رزم بس بنه اين تيغ و جوشنا * بگشا از ميان كمر بفكن جوشن از تنا\r\nدمكى نوش كن ميا شبكى باش با منا * دوسه ساغر ز من ستان دوسه پنكان بده به من\r\nز شميم اى بت چگل به بهاران بهار ده * ز نگار اى به رخ چو گل به گلستان نگار ده\r\nسوى باغ آى و باغ را ز دوزخ لاله‌زار ده * سيكى كن بساتكين و به من زان سه چارده\r\nبنه آن نار آبگون به من آن آب نارده * قدحى زير ناربن قدحى زير نارون\r\nصنما بندهء توام ز تو لطفى به بنده به * دل من مرده در غمت ز نو اين مرده زنده نه\r\nبه چنين زلف و كاكلت كله از سر فكنده به * به چنين سينه و بدن زبرين جامه كنده به\r\nچو به من جام مى دهى لب لعلت به خنده به * سپس جام بوسه به ز لب خوش‌سخن\r\nز كفم خواهم اين قدح بگوارى و نشكنى * چو بنوشى نيم ز كف بستانى و نفكنى\r\nبه لب اين ناى بر نهى زدم تازه پر كنى * بنوادم در آن دمى و به انگشت برزنى\r\nبدمى خاطر غمى برهانى ز غمگنى * كه درين فن مسلمى تو به اقرار اهل‌فن \r\n\r\nمن مسمط الخوارزمية و الخيوقيه\r\n ز امر شه ايران چو بگر گنجم شد عزم * گنجى شد پارنجم و آن عزم شدم جزم\r\nبرنامه و بر خامه و بر خط و مى و بزم * خط برزده وز خطى بسرودم و از رزم\r\nسامان سفرساز بكردم ز ره حزم * در حشمت گشتم چو اميران اولو العزم\r\nرفتم بيكى ماه ز گرگان سوى خوارزم * خوش مملكتى ديدم چون خلخ و فرخار\r\nبردم بره خيوه اگر چند بسا رنج * آن رنج چو در خيوه رسيدم همه شد گنج\r\nبا آنكه مهين شهر بخوارزم بود پنج * از كات و ز خانگاه بهش خيوه و گر گنج \r\n\r\n","description":"","footnote":"","page_name":" 1964 ","page_number":524},
  {"content":"\r\n\r\n شهرش همه پرگل‌رخ خوش‌غمزه و خوش‌غنج * مرغش همه پرمرغ نواخوان نواسنج\r\nبستانش پر از ميوه بجز ليموى و نارنج * وان نيز ز پستان بتان آنجا بسيار\r\nخوارزم تو گويى به مثل هشت بهشت است * با چهره غلمانش رخ حورى زشت است\r\nهر سو نگرى لاله رخى حورسرشت است * هرجا گذرى باغ و چمن سبزه و كشت است\r\nهر برزن آن رشك كليسا و كنشت است * هر خانه‌اش از كاشى و از آجر و خشت است\r\nهر گل‌رخ بت‌روى چه پاك و چه پلشت است * مست است شب و روز به صحرا و به گلزار\r\nخوارزمى تركان همه چون بيژن گيوند * چون رعد بهنگام غرنگند و غريوند\r\nنسوانش برى گرچه رجالش همه ديوند * ادريس به خوش‌رويى ابليس بريوند\r\nهم عشق فزايند و هم عقل فريوند * در ملك خداوندى بر عقل خديوند\r\nغلمان بهشتند هران كامرد و نيوند * وان پيران با نيران شايان و سزاوار\r\nبود است به خوارزم نگارى ز بخارا * رويش چو گل سورى و مو عنبر سارا\r\nتن نرم چو ديبا و دلش سنگ چو خارا * وصلش كه و مه جسته چه نادار و چه دارا\r\nدر ره بگذشت از من چون برق گذارا * نه هجرش خوش بود و نه بر وصلش يارا\r\nماهى به همىكردم با عشق مدارا * بىآن مه در آن مه نالان شدم و زار\r\nگفتم به وى اى شور بخارا و سمرقند * چون نيشكرى لعل تو كان راست ثمر قند\r\nنى چون تو يكى ترك به فرغانه و خوقند * نى شبه تو در تنگت و فاراب و نه در جند\r\nنى مثل تو در قرقز و طرقان و نه بيكند * اين ناز به من تا كى و اين كبر به من چند\r\nاى ترك حصارى به حصارم شو خرسند * در شيشهء انديشه من باش پرىوار\r\nبا تاجيك آن ترك دلارام شد و رام * چونان به يكى پوست دوتا مغز ز بادام\r\nاز خال رخش دانه‌ام از طره كج دام * گه به نر لب او بوسم و گه بر كف او جام \r\n\r\n","description":"","footnote":"","page_name":" 1965 ","page_number":525},
  {"content":"\r\n\r\n من سرخوش و او مست من الصبح الى شام * هم‌صحبت و هم‌بستر و هم‌بزم و مىآشام\r\nدر خلوت من زهره و در خدمت بهرام * ناهيد به پيكر برو مريخ به پيكار \r\n\r\nمن غزليات\r\n كسى كز بهر ما گريد چو بيند بسمل ما را * كشد از رشك خود را گر بداند قاتل ما را\r\nبيا وز پارهء دل ديده و دامان ما پر بين * به عشقش اى كه مىخواهى ببينى حاصل ما را\r\nبراى عشق مهمان‌خانه‌يى اندر نظر بودش * چو درهم ريخت معمار ازل آب و گل ما را\r\nگه كشتن ازآن‌رو ديده بندد بسمل خود را * كه داند زنده گردد گر ببيند قاتل خود را\r\nنبندد گاه كشتن كاش چشم بسمل خود را * كه وقت جان‌سپارىها ببيند قاتل خود را \r\n* * *\r\n دادند دگر جلوه بتى در نظر ما * برقى زد و خوش سوخت به هم خشك و تر ما\r\nما منزل مقصود بجز عشق نداريم * هركس ره ما زو بود او راهبر ما \r\n* * *\r\n هركه گردن ننهد چنبر ترسايى را * طوق گردن نكند زلف چليپايى را\r\nمردم ديدهء من گو نگرد ديدهء من * گر نديد است كسى مردم دريايى را \r\n* * *\r\n از كمان سست نتوان تير سخت افكند ليك * سخت اندازد تن سستم خدنگ آه را\r\nرشته پايم دراز و طبع صيادم غيور * منت جانست بر من اين پر كوتاه را \r\n\r\nو له\r\n سرم از تن جدا كردى به گاه جان‌سپارىها * مرا حاصل چو شمع اين بود زين شب‌زنده‌داريها\r\nندارم جان كه برخيزم نثار مقدمت سازم * به خاكم پا نهادى وز تو دارم شرمساريها \r\n\r\n","description":"","footnote":"","page_name":" 1966 ","page_number":526},
  {"content":"\r\n\r\n تو غافل چرخ دشمن عشق سركش عقل سوزنده * قرار دل كه خواهد داد در اين بىقراريها \r\n* * *\r\n زلف بلند خود مزن اى سرو ناز ما * كوته مساز رشتهء عمر دراز ما \r\n* * *\r\n روز محشر كه بپرسند ز من قاتل را * ديده را نام برم اول و زان پس دل را\r\nچاكهاى تن من دير فروگير اى خون * تا ز هر چاك كند دل نگهى قاتل را \r\n* * *\r\n خيال روى بتى ره نيافت در دل من * كه از وجود تو خالى نديد جايى را \r\n* * *\r\n در خاك شاد مىكند آن كس دل مرا * كارد به خاك من نفسى قاتل مرا \r\n* * *\r\n شبى بىوعده زان آيد ببر آن عشوه‌گر ما را * كه صد شب زين هوس بيدار دارد تا سحر ما را \r\n* * *\r\n از جرم عشق پيش كسم گرچه راه نيست * يا رب تو آگهى كه محبت گناه نيست \r\n* * *\r\n با رشتهء زلف توام امشب سر راز است * افسوس كه شب كوته و اين رشته درازست \r\n\r\nو له\r\n سراغ خانهء ما كن دروغ هم گر هست * همين‌كه غير درافتد به اضطراب خوشست \r\n* * *\r\n بر روى تو تا زلف پريشان تو ديدم * شادم كه به عشقت ز من آشفته‌ترى هست\r\nبا هركه نشينى و شوى بىخبر از خويش * زنهار خبر باش كه آنجا خبرى هست \r\n* * *\r\n ديوانه آنكه از رخ خوب تو غافلست * ديوانه‌تر كسى كه رخت ديد و عاقلست \r\n\r\n","description":"","footnote":"","page_name":" 1967 ","page_number":527},
  {"content":"\r\n\r\n\r\nو له\r\n طى صحرا و بيابان نه ره ديده و راست * رهرو آنست كه بنشسته و اندر سفر است\r\nتو به ما همره و ما كور ز ديدار تو آه * اين چه و صلى است كه صد باره ز هجران بتر است \r\n\r\nو له\r\n جان بر لب و تن در تب و نيم‌شب و از شوق * بىوعده دلم منتظر ديدن يار است\r\nگاهى دل يوسف ز زليخا خبرى داشت * زان عهد صد افسوس كه آهى اثرى داشت \r\n* * *\r\n چون حلقه زنم سر بدر يار و دمادم * خود آيد و گويد كه درين خانه كسى نيست \r\n* * *\r\n روزى شرف عشق عيان گشت كه يعقوب * بگذاشت نبوت به قفاى پسر افتاد \r\n* * *\r\n آن كس كه ملول از تو به بيداد بميرد * چون زندگى من نگرد شاد بميرد\r\nدر طرف چمن مردم و حسرت به دلم ماند * زان صيد كه در خانهء صياد بميرد \r\n* * *\r\n با تو بخرامد اگر چترزنان صد طاوس * چون به خود درنگرد شرمش از آن ساق آيد \r\n* * *\r\n چه سود ار تير آهم بر دل آن شوخ و شنگ آيد * پس از عمرى كه تيرى افكنم آن هم به سنگ آيد \r\n نخواهد كرد كارى بر دلم تيرت كه پيكانش * رسد تا بر دل من ز آتش دل آب مىگردد \r\n* * *\r\n چو چيزى تر شود ناچار ز آتش درنمىگيرد * نسوزد گر جهان ز آهم گنه اين چشم تر دارد \r\n* * *\r\n\r\n","description":"","footnote":"","page_name":" 1968 ","page_number":528},
  {"content":"\r\n\r\n به هرجا هركه او جان داد منزل كرد نام آن * كه مىگويد كه صحراى محبت منزلى دارد\r\nز حال من به غير از مبتلايى باخبر نبود * كه نتواند دوايى جست و درد مشكلى دارد \r\n* * *\r\n درون مسجد ار ميخانه‌اى بود * به مسجد راه هر فرزانه‌اى بود\r\nرواجى طرفه دارد كعبه امروز * همانا پيش ازين بتخانه‌اى بود \r\n* * *\r\n ز مستى جهانم كرد هشيار * چه مى بود اينكه در پيمانه كردند\r\nعجب ديوانه‌اند آنان كه خود را * گمان صاحب‌دل و فرزانه كردند \r\n* * *\r\n هرآن كس هرچه دارد قيمتش داند به غير دل * كه تا بيدل نگردد مرد قدر دل نمىداند\r\nز ايمان كفر بالاتر به راه عاشقى و اوخ * كه كس اسرار سرمستان اين محفل نمىداند \r\n* * *\r\n با عشق هيچ قصه برابر نمىشود * هى شرح عشق كن كه مكرر نمىشود\r\nآن طرهء شكسته ظفر بر دل از چه يافت * گر لشكر شكسته مظفر نمىشود \r\n* * *\r\n بعد كشتن از دلم تيرت كشيدند اى دريغ * تا قيامت يادگارى داشتم نگذاشتند \r\n* * *\r\n ز بس پيك تو را ننگ از من گمنام مىآيد * اگر صبحش فرستى جانب من شام مىآيد\r\nز رويت ديده پوشيدم نهان در دل گذر كردى * ببستم در چو دانستم كه دزد از بام مىآيد\r\nبه من شد بدگمان از دعوى وارستگى اما * علاجش از چه از يك عجز بىهنگام مىآيد\r\nتن سيمين او بىپرده دارم آرزو ديدن * خبر دارم كنيد آنكه كه در حمام مىآيد \r\n* * *\r\n خوى كرده‌ام آن گل‌روى هر شب كه به خواب آيد * از بستر من تا صبح هى بوى گلاب آيد\r\nقاصد بر او رفته است آن وقت كه جان بر لب * بىشبهه بخواهم مرد وقتى كه جواب آيد \r\n* * *\r\n\r\n","description":"","footnote":"","page_name":" 1969 ","page_number":529},
  {"content":"\r\n\r\n ز دل بيچاره‌تر من در ره عشق و بناچارى * دل بيچاره را بنگر كه از من چاره مىجويد\r\nخورد خون دلم چشمان مست يار سنگين‌دل * دواى درد خود زين دشمن خونخوار مىجويد \r\n* * *\r\n در توبهء من از مى سعى عجبى داريد * من توبه نخواهم كرد از من طلبى داريد \r\n* * *\r\n به گرد مسجد امشب جغد بس مستانه مىگردد * الهى زود ويران گردد ار ميخانه مىگردد \r\n\r\nو له\r\n بر ما كه بيدلانيم فرمان كس روا نيست * جز عشق ما نداريم فرمانرواى ديگر \r\n* * *\r\n روشن بنموديم يكى شمع و نداريم * راهى به تو از كثرت پروانه درين شهر\r\nتا چند خورم سنگ و كنم جنگ به هر كوى * صد كودك و يك بندهء ديوانه درين شهر \r\n\r\nو له\r\n دلم خون كرد و نبود انفعالش * كه داند گر خورد خونم حلالش\r\nبدان سختى به هجرش جان سپردم * كه با سنگين‌دلى آمد ملالش\r\nمرا ديوانه داند هركه بيند * ز بس در گفت‌وگويم با خيالش \r\n* * *\r\n تقاضاى گرفتاران نو دارد دگر نازش * بميرم كاش و گردم زنده و عاشق شوم بازش\r\nبه بزم غير دارد وعده امشب يار و من همره * نبودم كاشكى زين‌گونه هرگز محرم رازش \r\n* * *\r\n نيايد يوسف من ياد روزى زين خريدارش * همانا با خريداران نو گرم است بازارش\r\nبنال اى دل به عيارى كز آزار تو رخ تابد * اگر داند چه لذتهاى پنهانت به آزارش \r\n* * *\r\n\r\n","description":"","footnote":"","page_name":" 1970 ","page_number":530},
  {"content":"\r\n\r\n سياه است و دراز است ارچه و آشفته چون مويش * خوشم با اين شب هجران كه مىماند به گيسويش\r\nنه گر از دزدى دلها كسش بگرفته و بسته * چرا پيوسته در بند اندر است آن زلف هندويش \r\n* * *\r\n بريده بالم و حسرت برم بدان مرغى * كه بهر داشتن از بيخ كنده بال‌وپرش \r\n* * *\r\n داند كه كبوتر چه برد از كف شاهين * هركس نظرى كرده به من گاه نگاهش\r\nيا كشتن من يا كه يكى بوسه على اللّه * يك روز شوم مست و بگيرم سر راهش \r\n\r\nو له\r\n كاش بودم به جاى پيرهنش * تا همى بوسه مىزدم به تنش\r\nبر سخنهاى خود مرا رشك است * كه رسد بر لب شكرشكنش\r\nجان خود در سخن كنم پنهان * تا زنم بوسه بر لب و دهنش \r\n* * *\r\n ديده پراشك و تو پرخون و من اندر صد رنج * ديدى اى دل كه چه ديديم ز نظارهء خويش \r\n* * *\r\n دل شوريده‌اى دارم كه يك ساعت نيارامد * از آن شوريده گشتم من كه افتادم به دنبالش \r\n* * *\r\n جان بر لبم رسيد و نيامد به پرسشم * مردم ز حسرت دل اميدوار خويش\r\nخود را سگش سرودم و از من به خشم رفت * شرمم فزود از سگ كوى نگار خويش\r\nگفتم ز بس‌كه وصف خطت خط گذاشتى * كردم به حيله روز تو چون روزگار خويش \r\n* * *\r\n\r\n","description":"","footnote":"","page_name":" 1971 ","page_number":531},
  {"content":"\r\n\r\n هرآن مرغى كه خيزد الفتى بادام صيادش * بتر باشد ز كشتن گر كنند از دام آزادش\r\nدو روزى رشك شكر داشت شيرين ور نه پيوسته * وصالش خاص خسرو بود و هجران زان فرهادش \r\n* * *\r\n دلى دارم چنان ويران كه نتوان كرد آبادش * فكن اى سيل مرگ اين خانه را يك‌ره ز بنيادش\r\nز بىقدرى ازو بينم جفا و از پى تسكين * بدل گويم كه جز من نيست كس در خورد بيدادش\r\nنخواهم رفتن از كويش ولى هركس ز من پرسد * بگويم مىروم فردا كه تا خاطر كنم شادش\r\nبسى ممنونم از دشمن كه پيش دوست هر ساعت * بدم مىگويد و مىآردم هر لحظه در يادش \r\n* * *\r\n صد شكوه به يك بوس توام چون رود از دل * صد بوسه بده تا همه بيرون رود از دل\r\nبين بوالعجبيهاى محبت كه دلم بود * يك قطره و عمريست كه جيحون رود از دل \r\n* * *\r\n ز شوق آن خط مشكين چو مهر از نامه برگيرم * اگر صد بار خوانم تا به پايانش ز سر گيرم\r\nمبادا سيل اشكم محو سازد حرفى از نامه * به دستى نامه از قاصد به دستى چشم تر گيرم \r\n* * *\r\n ازين پيمان شكستن از تو دلشاد است پنهانم * كه هر ساعت به دست تست دست از بهر پيمانم\r\nمرا رو داد از يك ديدن روى تو آن حالت * كه من حيران بماندم در تو و يك شهر حيرانم \r\n* * *\r\n دريغا با كه گويم درد دل را و كه دريابد * كه از لب‌تشنگى مىميرم و بر طرف عمانم \r\n* * *\r\n نه دارد خواجه‌ام با خود نه مىگيرد كسم از وى * به بازار محبت ناروا چون سيم قلابم \r\n\r\n","description":"","footnote":"","page_name":" 1972 ","page_number":532},
  {"content":"\r\n\r\n شنيدم كس به كس چون دير ماند خوى او گيرد * بسى در زلف پرتاب تو ماندم از چه بىتابم \r\n* * *\r\n هين بكش دست ز دستش كه به خنجر شده دستم * ادب اى غير كه گشتم حذر اى يار كه مستم\r\nخشك‌چوبم به مثل من تو درختى تر و نورس * از پى راستى تست كه خود را به تو بستم \r\n* * *\r\n مويى فزون نباشم و كهى همىكشم * گويى ميان نازك ياران مهوشم\r\nگفتى بلاست باده مكش باده اى رفيق * دانم كه مى بلاست ولى من بلاكشم \r\n* * *\r\n گرچه مىدانم نمىآيى ولى هردم ز شوق * سوى در مىآيم و هر سو نگاهى مىكنم\r\nگر دهى صد بوسه ده بشمارمش و اندر شمار * در ميان دانسته گه‌گه اشتباهى مىكنم\r\nيا به حالت يا به حيلت يا به زارى يا به زر * عاقبت اندر دل سخت تو راهى مىكنم \r\n* * *\r\n با عشق درآويختم و طرفه فنى زد * برداشت نخستين و زد آخر به زمينم \r\n* * *\r\n فصل بهار آمد و تايب شدم ز مى * شد آشكار بر همه عالم جهالتم\r\nاز روى خوب ديده فروبسته‌ام دريغ * نامم هدايت است و همان در ضلالتم \r\n* * *\r\n قطرهء اشك ندارد پس ازين چشم ترم * زودتر كاش شود خون به فراقت جگرم\r\nگفتم آبى زندم وصل تو بر آتش شوق * وه كزين آب فزون هرچه خورم تشنه‌ترم \r\n* * *\r\n چشمان تو برده دل ز دستم * تركى به دو جام كرده مستم\r\nدر خون دلم چو جام پرمى * از هجر تو تا به لب نشستم\r\nمن عهدشكن نبودم اما * با عهد تو عهدها شكستم \r\n* * *\r\n\r\n","description":"","footnote":"","page_name":" 1973 ","page_number":533},
  {"content":"\r\n\r\n تا كى اى برق محبت همه خرمن سوزى * سوى ما هم گذرى كن كه گياهى دارم\r\nنو نيازم من و بس از تو به بيمم اى عمر * كه تو كوتاهى و من فكر درازى دارم \r\n* * *\r\n ملت و كيشى مرا نبود ز آغاز * تا كه تو را ديدم آفتاب‌پرستم \r\n* * *\r\n مهربان‌تر شد به من هنگام قتلم قاتلم * تا فزون‌تر حسرت رويش بماند در دلم\r\nهر دو خندانيم ما و يارگاه وعده ليك * من به شوق وصل او او بر خيال باطلم \r\n* * *\r\n بوسه‌اى بر دهنت گر زدم اى طفل مرنج * گر عوض بايدت اكنون تو بزن بر دهنم\r\nنه از آن غمزه سنانى نه ز مژگان تيرى * بعد ازين خاطر خود را به چه خوشنود كنم \r\n* * *\r\n خواهم كه آن مشكين رسن امشب به حلقم افكند * كوته مشو اى شب كه من فكر درازى كرده‌ام \r\n* * *\r\n گو زاهد ازين شيوه خوش منكر من باش * من بر روش هيچ‌كس انكار ندارم\r\nكار من سودازده با خويشتن افتاد * كاريست بخويشم كه به كس كار ندارم \r\n* * *\r\n تا كه ز ناز خون كند ساقى مست من دلم * مىدهد و نمىدهد ساغر مى به محفلم \r\n* * *\r\n تا سحر شمع به محرومى من بارد اشك * دل من خوش كه تو را راه به محفل دارم \r\n* * *\r\n پس از عمرى اگر يك‌بار غافل سوى او بينم * ز شرم عشق نتوانم كه اندر روى او بينم\r\nمرا بىجرم كشتن دل نسوزد آن‌قدر هرگز * كه گاه جان سپردن غير را پهلوى او بينم \r\n* * *\r\n گذشته يكدم و با يار خويش هم سخنم * مگر هنوز ندانسته آسمان كه منم \r\n* * *\r\n\r\n","description":"","footnote":"","page_name":" 1974 ","page_number":534},
  {"content":"\r\n\r\n هميشه خواهدم اين دل به بند عشق اسير * نشسته است عجب دشمنى به پهلويم \r\n* * *\r\n گر ز تلخى سوى شورى نشدى طعم شرابم * تاك را آب همىدادمى از چشم پرآبم \r\n\r\nو له ايضا\r\n مهجور را حكيمان گفتند چاره مرگست * دادند خوش قرارى در كار بىقراران \r\n* * *\r\n به كين گلبن من شعله‌ور برقى كمين دارد * دريغ آن بلبلى كش آشيان بر شاخسار من \r\n* * *\r\n كسى كاو راست دردى دردمندان را نيازارد * بگو چشمان بيمارش كند رحمى به بيماران\r\nازين پهلو بدان پهلو مرا هجرت بغلتاند * چو رنجورى كه گردانندش از هر سو پرستاران \r\n* * *\r\n كشد يا خصم يا گردون مرا يا هجر يا حسرت * ز عشقت اين‌قدر دانم كه ممكن نيست جان بردن \r\n\r\nو له\r\n بگذشت جمله در هجر عهد جوانى من * مردن بسى نكوتر از زندگانى من\r\nجز اينكه بال مرغان از برق آه من سوخت * ديگر چه حاصلى داشت هم آشيانى من\r\nدر طرف آستانت ضعفم ز پا درآورد * آخر به كارم آمد اين ناتوانى من \r\n* * *\r\n وصل تو آرزوى ما بود و نصيب غير شد * آنچه نشد حلال ما باد حرام ديگران \r\n* * *\r\n مرا زخمى به سر زد دلبر من * نهاد از لعل تاجى بر سر من\r\nدرين وادى به هر سو تشنه كامى است * همانا خشك شد چشم تر من \r\n* * *\r\n\r\n","description":"","footnote":"","page_name":" 1975 ","page_number":535},
  {"content":"\r\n\r\n چه عجب گر به من او دشمن و من مايل او * دل من شيفته بر اوست نه بر من دل او \r\n\r\nو له\r\n دلم سوزد بدان قاصد كه بفرستم به كوى او * كه دانم همچو من خواهد شد ار بيند به روى او\r\nشنيدستم دعا وقت شهادت مستجاب افتد * چو جان دادم مبر در جنتم يا رب ز كوى او \r\n* * *\r\n با عاشقان زارت لطف و ترحمى نيست * با بندگان كجا رفت يا رب خدايى تو\r\nپنداشتم لب من روزى رسد بر آن لب * به لب رسيده است جان از جدايى تو \r\n\r\nو له\r\n بربسته زلف خود يار بر رخ چو هندويى دزد * كاو را عسس گرفته بر آفتاب بسته\r\nبرقى به سر خرمن من بر سر كاريست * بادى رسد اى كاش ز باران سحابى\r\nچو نتوانم گلى چيدن ز گلزار وصال تو * همان بهتر به حيلت خويش را نامم تماشايى\r\nچو به عارض تو بينم شودم دو ديده تيره * پس ازين نخوانمت مه كه يقين شد آفتابى\r\nبعد از در صد بهاران ما را دميده برگى * بر ما موز چنين تند اى صرصر خزانى\r\nمعاملت بنموديم بوسى و جانى * بيا نهيم به جايش اگر پشيمانى\r\nجنون‌فزاى خيال تو من تنك مايه * عجب مدار كه كارم كشد به رسوايى \r\n\r\n","description":"","footnote":"","page_name":" 1976 ","page_number":536},
  {"content":"\r\n\r\n نه اندر تكيه‌گاه خود نه در خلوت‌سرا بودى * دل من رفت صد جار است گو ديشب كجا بودى\r\nچنين كه با منى ار باد گر اسيرانى * مراست بيهده حسرت به روزگار كسى\r\nشوكت نخرد عشق كه آخر چو غلامان * بنشست زليخا به سر راه غلامى\r\nچندين سخن شيرين گفتيم ولى آخر * داديم به تلخى جان بىلعل شكربارى \r\nاز مثنوت ستهء مؤلف يكى انوار الولايه است به وزن مخزن الاسرار كه مشتمل بر دوازده نور و در هر نورى امامى را ظهور و قريب به هفت هزار بيت است محتوى بر غزوات و معجزات و حالات و كرامات حضرات ائمهء اثنى عشر صلوات اللّه و سلامه عليهم اجمعين اكثر مشتمل بر مطالب و تحقيقات و واقعات و حكايات است و نگارش آنها مايهء تطويل ولى بعضى ابيات كه در توحيد و مناجات و غزوات است تيمنا نوشته مىشود .\r\n\r\nمن مثنوى الموسوم به انوار الولايه\r\n اول و آخر به يكى نام به * عشق سرآغاز و سرانجام به\r\nاول چه آخر چه نام چه * عشق چه آغاز چه انجام چه\r\nاول و آخر همه ادوار اوست * باطن و ظاهر همه اطوار اوست\r\nنفى صفت هركه كند ذات را * خواهد اسقاط اضافات را\r\nچونكه صفاتش بجز از ذات نيست * حاجت اسقاط اضافات نيست\r\nدر ره توحيد عبارت كجاست * سويش ياراى اشارت كراست\r\nدم ز حدوث و قدم اينجا مزن * حرف وجود و عدم اينجا مزن\r\nجاى حديث و صفت و حرف كو * در يم آتش گذر برف كو\r\nبودن و نابودن را فرق نيست * كيست كه در بحر چنين غرق نيست\r\nآنچه به ادراك تو تنزيه اوست * چون نگرى غايت تشبيه اوست \r\n\r\n","description":"","footnote":"","page_name":" 1977 ","page_number":537},
  {"content":"\r\n\r\n اندكى ار پيش روى زندقه است * ور قدمى پس بجهى تفرقه است\r\nما كه پريشان‌دل و شوريده‌ايم * زلف پريشان بتى ديده‌ايم\r\nهركه پريشان نبود جمع نيست * سوزش پروانه جز از شمع نيست\r\nباز زيادش دل ديوانه سوخت * شمع ميفروز كه پروانه سوخت\r\nهركه بود بردن او باختن * شيوه كند سوختن و ساختن\r\nاين خم عيسى است كه پررنگهاست * خم كه جز اين مايهء نيرنگهاست\r\nدانى ازين خم چه برون داده‌اند * عقل مرا رنگ جنون داده‌اند\r\nشيوهء من شيوهء اصحاب نه * صبر و سكون در دل بىتاب نه\r\nرسم خردمندان بشنيده‌ام * نيز خردمند بسا ديده‌ام\r\nاين دل شيدا كه غمش كوه‌كوه * از خرد و اهل خرد شد ستوه\r\nحاصل هر جمع پريشانى است * و آخر هر كار پشيمانى است\r\nآنچه ز هر شغل به گيتى به است * باز محبت كه فراقت ده است\r\nعشق دگر رايت كج راست كرد * با صف دل هرچه دلش خواست كرد\r\nميمنه و ميسره مغلوب شد * كار دلم يكسره شد خوب شد\r\nآتشم آهسته به خرمن گرفت * خرمن من سوخت چو در من گرفت\r\nحاصل انجام جز آغاز نيست * در پس اين پرده جز اين راز نيست\r\nمن كه ازين پرده عبارت كنم * پرده‌دريها به اشارت كنم\r\nپرده و بىپرده همه راز اوست * در پس هر پرده آواز اوست\r\nمن كه گهى ناطقم و گه خموش * پرده‌ام و پرده‌در و پرده‌پوش\r\nحسن ازل مخفى و در پرده بود * عشق به تنهايى خو كرده بود\r\nجلوه‌گرى كرد و نظرباز خواست * بر نظرش جلوهء آن راز خواست\r\nشمع كه پروانه بر او جمع نيست * گر بفروزد دوجهان شمع نيست\r\nگل كه بر او نالهء بلبل نخاست * شورش گلچين سوى آن گل نخاست\r\nانفس و آفاق خود آنجا نبود * جفت نه و طاق خود آنجا نبود\r\nپرتو خود آيينه‌اى فرض كرد * خود را بر ديدهء خود عرض كرد \r\n\r\n","description":"","footnote":"","page_name":" 1978 ","page_number":538},
  {"content":"\r\n\r\n جز او نى عشق و نه مرآت بود * پرتو و آيينه خود آن ذات بود\r\nخود به تماشاى رخ خويش شد * نى چيزى كم شد و نى بيش شد\r\nگنج نهان خواست چو خود را ظهور * گشت نهان تر به حجابات نور\r\nواى ظهورى كه سراسر خفاست * آه ز لطفى كه سراپا جفاست\r\nهيكلى از خاك برانگيختند * آب به قادر گل او ريختند\r\nگنج در آن خانه نهان داشتند * او را سلطان جهان داشتند\r\nشاهان كارايش دنيا دهند * گنج به ويرانه همى جا دهند\r\nنيست مسمايى كاسميش نيست * نبود گنجى كه طلسميش نيست \r\n\r\nدر نصيحت و اظهار ظهور مشيب\r\n خيز هدايت كه جوانى گذشت * عمر به هر شيوه كه دانى گذشت\r\nسرخى رخسارت زردى گرفت * گرمى بازارت سردى گرفت\r\nعمر تو از چل سوى پنجاه رفت * يوسف كنعانت در چاه رفت\r\nپنجه درانداخته در پنجه‌ات * پنجه و بىشبهه كند رنجه‌ات\r\nساعد بىزور تو را تاب نيست * ديدهء بىشرم تو را آب نيست\r\nحاصل عمر تو سيه‌كاريست * و آخر عز تو بدين خواريست\r\nنيك نگر كز پس پنجاه و اند * چيست به كف جز دل‌وجانى نژند\r\nخامه به كف نامه به كف همچو تير * تا بنگارى سخنى دلپذير\r\nسر بگشا جلوه ده اين طرفه گنج * بعد هزار و دو صد و شست و پنج\r\nپر كن گنج سخن گنجوى * بركن دهليز در دهلوى\r\nنام خود از خسرو و نامى مخوان * نظم ز جامى و نظامى مخوان\r\nبا همه جادو سخنان پنجه زن * خاك بخارا را بر گنجه زن\r\nبا سخنت سبعه چه و خمسه چيست * پيش فلك روم چه و نمسه چيست\r\nدانا بر طرز كهن هم نوى * اينك نقاد سخنها توى\r\nجولان جولان كه كست مرد نيست * ميدان ميدان كه هماورد نيست \r\n\r\n","description":"","footnote":"","page_name":" 1979 ","page_number":539},
  {"content":"\r\n\r\n\r\nدر نعت حضرت نبوى صلى الله عليه و آله\r\n ملك و ملك با علمت لشكرى * خاصه كه زير علم حيدرى\r\nجان جهان باد فدات اى نبى * هاشمى ابطحى يثربى\r\nاى ز گمان بيشترت جاه و قدر * خلوت وحدت را شايان صدر\r\nزان ده و دو نور كه اجلاليست * نور نخستين على عالى است\r\nخيز هدايت به فلك كن مقر * تا كه كنى مدحت شمس و قمر\r\nشمس و قمر احمد و حيدرشناس * فاطمه را زهرهء ازهر شناس\r\nزهره و شمس و قمر و فرقدين * اين سه شمردند و حسن با حسين\r\nسطح فلك گر همه گردد كتاب * مدحتشان نايد اندر حساب\r\nطفلان ار خاك بناها كنند * خويش بر آن خاك ثناها كنند\r\nكاين ز سدير و ز خورانگه به است * شمسهء آن از خور و از مه به است\r\nقبهء آن قبهء خورشيديست * پايهء آن پايهء جمشيديست\r\nنيز به بازيچه بسى كودكان * دكان سازند ولى كودكان\r\nبر سر اين دكه بسى جنگهاست * زان كه ز هر لكه در آن رنگهاست\r\nمعرفت ما همه از علو و سفل * بازى خاك آمد و دكان طفل\r\nزاب و گلى نقش و نگارى كنيم * وانگهش انديشه‌نگارى كنيم\r\nهمچو تنند و همه تارى تنيم * ديبه از نقش غبارى تنيم\r\nنام بر آن ديبه ششتر نهيم * بل كش از آن ديبا خوش‌تر نهيم\r\nبسته به هم دسته سارى همه * خوانده بهشتى و بهارى همه\r\nگر كرمش گل نكند خار ما * آوخ ما افسوس از كار ما\r\nرد كندا قهرش كالاى ما * واى تنا واى دلا واى ما \r\n\r\nدر نعت حضرت صاحب‌ولايت\r\n اى دوجهان درگه ايوان تو * كون و مكان گوشهء ميدان تو\r\nزان گه كز مام جهان زاده‌ايم * بى خود بر نام تو دل داده‌ايم \r\n\r\n","description":"","footnote":"","page_name":" 1980 ","page_number":540},
  {"content":"\r\n\r\n هرجا بويى ز تو دريافتيم * بىسر و پا زان‌سو بشتافتيم\r\nدر طلب بويت پويا شديم * در حرم و ديرت جويا شديم\r\nميكده‌ها خورديم از نام تو * عربده‌ها كرديم از جام تو\r\nبر خود بستيم تولاى تو * يعنى مستيم ز صهباى تو\r\nدامن تقديس رها كرده‌ايم * بودى و ديدى كه چها كرده‌ايم\r\nخارى كه درخور باغ شماست * يا كه سگى قابل داغ شماست\r\nاى خس باغت همه گلهاى دهر * اى سگ داغت همه شيران شهر\r\nخشك خسى را خس باغت شمار * رانده سگى را سگ داغت شمار\r\nعمر به بازيچه و بازى گذشت * جمله به تحقيق مجازى گذشت\r\nديديم اين مايه خود يكسره * باخته و ساخته با شش‌دره\r\nمهرهء ما در بن شش‌در بماند * زر شد و رخسارهء چون زر بماند\r\nگر نرهانى تو ازين شش‌درم * مانده من و رفته زر شش سرم\r\nگر نشود فضل تو ياور مرا * رستن ازين تخته نه باور مرا\r\nبرهان اى هرچه رهايى ز تو * بگشا اى بسته‌گشايى ز تو\r\nبيدلى و بستگى من ببين * عاجزى و خستگى من ببين\r\nتن همه از تير هوس خسته است * دل همه در قيد هوا بسته است\r\nخسته تنى جز تو دوا كس نكرد * بسته‌دلى جز تو رها كس نكرد\r\nجز تو مرا مقصد و مقصود نيست * جز رخ تو شاهد و مشهود نيست\r\nهركه تو را بنده شد آزاد اوست * هركه به دل داشت غمت شاد اوست\r\nجان مرا ديدهء بينا تويى * طور مرا سينهء سينا تويى\r\nسينهء اصحاب صفا طور تست * رهبر ارباب وفا نور تست\r\nظاهر ز آفاق و انفس تويى * خسرو اورنگ تقدس تويى\r\nمايهء جان دادن تنها تويى * باعث تعبير بدنها تويى\r\nهركه بزايد تو به دو جان دهى * هركه بميرد تواش ايمان دهى\r\nگر تو نباشى كه شود يار ما * ور تو نبخشى چه شود كار ما \r\n\r\n","description":"","footnote":"","page_name":" 1981 ","page_number":541},
  {"content":"\r\n\r\n گرنه به كار از تو گشادى رود * خرمن ما جمله به بادى رود\r\nاز تو به ما گرنه فتوحى رسد * مشكل اگر روح بر وحى رسد\r\nاى همه بر نام تو افسانه‌ام * نور فكن در دل ديوانه‌ام\r\nنورى كان دايم باقى بود * محفل وحدت را ساقى بود\r\nفانى ما باقى ما هم تو باش * ساغر ما ساقى ما هم تو باش\r\nدانهء ما هم تو و هم دام تو * بادهء ما هم تو و هم جام تو\r\nعشق تو خود واقف آهنگ ماست * غانى ما چنگى ما چنگ ماست\r\nحفظ تو خود شاهد آغوش ماست * پيكر ما سينهء ما دوش ماست\r\nفضل تو را گوش بر آواى ماست * نامهء ما خامهء ما ناى ماست\r\nلطف نهان تو نگهدار ماست * همره ما همدم ما يار ماست\r\nفيض تو روح تن مجروح ماست * لجهء ما كشتى ما نوح ماست\r\nنام تو ذكر دل پرداغ ماست * گلبن ما گلشن ما باغ ماست\r\nياد تو برق دل رنجور ماست * رؤيت ما موسى ما طور ماست\r\nاى خنك آن ديده كه نورش تويى * اى فرى آن دل كه سرورش تويى\r\nشاد زى اى دل كه غمش سور تست * شاد زى اى جان كه رخش هور تست\r\nاى گه جان دادن يار همه * هم گه زادن به كنار همه\r\nدر نظرم نيست گه زادنم * روى تو خواهم گه جان دادنم\r\nگر به شعورم من و گر بىشعور * بر دل من كن به ولايت ظهور\r\nجانب گردون ز زمينم كشان * گر به شمالم به يمينم كشان\r\nروى كن از روى كرم سوى من * در دوجهان تيره مكن روى من\r\nراحت كن آنچه عقاب منست * عذب نما آنچه عذاب منست\r\nطاعتم ار قطره بود نيل كن * خو بيم ار پشه بود پيل كن\r\nپشه تو تا نى بدمى پيل كرد * قطره توانى به كرم نيل كرد\r\nگرچه فزون باشدم آلودگى * از همه‌ام بخشا پالودگى\r\nگر به صور اين ملكات آيدم * زين ملكاتم هلكات آيدم \r\n\r\n","description":"","footnote":"","page_name":" 1982 ","page_number":542},
  {"content":"\r\n\r\n زين ملكاتم به كرم رسته كن * در ملكوتم دل‌وجان بسته كن\r\nدر حركاتم دركات تنست * وين دركات از حركات منست\r\nاين دركاتم درجاتى نماى * قيد مرا راه نجاتى نماى\r\nاز تو مرا مرگ حياتى شود * وز تو مرا قيد نجاتى شود\r\nسينهء خس حب تو چون آتشست * آتشت اندر دل خس سركش است\r\nآتش سوداى تو سوزنده باد * در دل احباب فروزنده باد \r\n\r\nفى الحكمة و المعرفة\r\n خيز هدايت دل پردرد جوى * مرد چو خود مىنشدى مرد جوى\r\nچهره به خوناب جگر رنگ كن * لعل ز خون مژه هر سنگ كن\r\nخود را دل‌سوختگى خوى ده * چون جگرسوخته خود بوى ده\r\nدرد گزين درد كه مردان مرد * مرد نگرديدند الا به درد\r\nدرد و دوا زى هم پوينده‌اند * هر دو دگر يك را جوينده‌اند\r\nعشق و هوا فايدهء جان و دل * برگ و نوا مايدهء آب و گل\r\nتن كه نداند بجز از خورد و خفت * رو به فروشش كه نيرزد به مفت\r\nتن را صدسال اگر نان دهى * بگذارى آخرش و جان دهى\r\nخورد همين است كه بس خورده‌اى * خواب همانست كه بس كرده‌اى\r\nلذت تن جمله بسى ديده‌اى * عيش هم آنهاست كه بشنيده‌اى\r\nهرچه مكرر شود آن تازه نيست * لذتها بيرون ز اندازه نيست\r\nشرم كن اين عيش مقرر بس است * ترك كن اين كار مكرر بس است\r\nتا كى در شهوت آلودگى * لختى اين جان را پالودگى\r\nطاير قدسى را با تن چه كار * وين‌همه با خوردن و خفتن چه كار\r\nواى بر اين مرغ نظر دوخته * باشه و با ساعدش آموخته\r\nتا كيش از بند رهايى رسد * باز به بستان خدايى رسد \r\n\r\n","description":"","footnote":"","page_name":" 1983 ","page_number":543},
  {"content":"\r\n\r\n\r\nدر اشارت به واقعهء وقعهء جمل\r\n شير خدا مفخر نسل قريش * راند ز يثرب به سر بصره جيش\r\nجيشى آراستهء كارزار * شيرانى گشته بر آهو سوار\r\nسدهء حلقوم اجل مشتشان * فاتح قفل ظفر انگشتشان\r\nفاتحهء فتح در آهنگشان * خاتمهء گيتى در چنگشان\r\nخاك مجدر شده در زيرشان * شير شم افكنده ز شمشيرشان\r\nخطىشان اژدر خارا شكاف * ختلىشان جولهء مصقول‌باف\r\nناوكشان گشته قلاووز مرگ * برگ هما ساخته از بيدبرگ\r\nپره‌شان بارهء حصن حصين * وقعه‌شان واقعهء واپسين\r\nتكيه‌شان تكيه كاخ هرم * پويه‌شان پويهء سيل عرم\r\nهمچو صفورا كه به يوشع بتاخت * عايشه با حيدر ناورد ساخت\r\nزين ام زى باب پناهيم ما * ام چنين به كه نخواهيم ما\r\nما را در كار نه‌ام و نه خال * كاين به خطا اندر و آن در ضلال\r\nبر سر اين ام نه و آن خال خط * كاين به خطا اندر و آن در غلط\r\nالحذر از مادركان ردى * تيمى و آنگه اموى پس عدى\r\nطلعه اين طلحه به ما ناخوش است * هيزم اين طلحه بس آتش‌كش است\r\nطلحه كه خود را ز نبى تيم خواهند * صعبه مر او را نسبىصعب راند\r\nخصم على نيست ز آب حلال * اينت چك اندر نظر اهل حال\r\nشير خدا چون به‌سوى بصره تاخت * شير اجم ز آمدنش زهره باخت\r\nفوج حميرا كه حميران بدند * همچو حمر بر صف شيران زدند\r\nگشت كمان‌ابرو ز باران تير * سيل روان گشت به جوى و غدير\r\nسيلى چون سيل بهاران برنگ * لعل ازو گشته به ره خاره سنگ\r\nشيران در سلسله آشوفتند * وز شرر تيغ همىتوفتند\r\nشير خدا از پس لختى درنگ * داد به شيران عرين حكم جنگ\r\nناوك پران به فلك نسر دوخت * آتش خنجر به زمين قصر سوخت \r\n\r\n","description":"","footnote":"","page_name":" 1984 ","page_number":544},
  {"content":"\r\n\r\n بس‌كه شتابان به هوا سر ز تيغ * گفتى كو بارد چوگان ز ميغ\r\nروبهكان سوى على تاختند * شير خدايى را نشناختند\r\nبازوى يزدان ولى راستين * برزد تا ساعد خويش آستين\r\nگفت به شمشيرش كى ذو الفقار * باز مرا با تو فتادست كار\r\nقرنى آسوده بدى در قراب * وز خون دريا ننمودى سراب\r\nچهرت شد آژده در زير زنگ * اينك زنگت بزدايم به جنگ\r\nاز خون بر گونهء روناس باش * لعلى برنده چو الماس باش\r\nگفت و برآشفت و كشيد آن حسام * شيرى خميده بجست از كنام\r\nبارقه‌اش سوخت جهان را چو برق * فرقى نگذاشت به خفتان و فرق\r\nشيران زان شير چو آگه شدند * پويان در ثقبه چو روبه شدند\r\nتيغ به كف بر سر صف پويه كرد * ماهى بر گاو زمين مويه كرد\r\nاسب چنان تاخت كه گفتى صباست * خصم چنان ريخت كه گفتى وباست\r\nرخش چنان گرم كه خورشيد شرق * تيغ چنان تند كه سوزنده برق\r\nگرد شد و مركب پيدا نبود * زخم عيان تيغ هويدا نبود\r\nبا تك آن آهن چون شعله گرم * با تف اين جوشن چون موم نرم\r\nهركه بدان صارم گشتى دو چار * گر يك بودى دو شدى ور دو چار\r\nابرصفت گرد برآمد به مهر * ژاله‌صفت خون بچكيد از سپهر\r\nزان صف و زين صف به زمان نبرد * مرد همى زن شدى و زن چو مرد\r\nرايت ابليس نگونسار شد * خوار كن آدم خود خوار شد\r\nنخل ولايت به نو اشكوفه كرد * شاه ولى رخ به‌سوى كوفه كرد\r\nمژدهء اين فتح سوى شام شد * صبح امير اموى شام شد\r\nدعوى خون كرد و غم خون نداشت * غير دم و حيلت و افسون نداشت\r\nآمد و در منزل صفين بماند * منتظر رزم شه دين بماند \r\n\r\n","description":"","footnote":"","page_name":" 1985 ","page_number":545},
  {"content":"\r\n\r\n\r\nاشارت به وقعهء صفين\r\n خسرو حارث كش مرحب شكاف * شير خدا حيدر بىكبر و لاف\r\nايمان دارنده به عهد رسول * ايمن جنبنده به مهد رسول\r\nبازوى پيغمبر و دست خداى * كوثر مستى ده و مست خداى\r\nوالى دين‌پرور جبريل‌هش * سرور خيبرشكن عمروكش\r\nبا سپهى پردل و ايزدشناس * راند به آهنگ عدو بىهراس\r\nحيله و تزوير نيامد به كار * قاصد و پيغام گذشت از شمار\r\nبس‌كه دويى دلها دلگير شد * ثالثشان آخر شمشير شد\r\nپيرى روشندل و خميده پشت * نرم‌تنى لاغر و حرفش درشت\r\nبوده بسى در دل كانون تنگ * سوده بسى پيكر و پهلو به سنگ\r\nدايم در بند به تاريك چاه * نى رخ خور ديد و نه باريك ماه\r\nپشت نگون گشته دو روى آبله * كمتر گرديده ز زندان يله\r\nگفت من اين كار به پايان برم * بلكه در آن سودى شايان برم\r\nهركه نهد روى سوى روى من * او ملك ملك بود سوى من\r\nروز دگر هر دو صف آراستند * رايت مهر آيت پيراستند\r\nرايت زى ميدان جولان گرفت * وز پس آن لشكر ميدان گرفت\r\nچهرهء مه گرد سپه تيره كرد * ديده خور قرص سپر خيره كرد\r\nجو هوا معدن قير و زكال * سطح ثرى مطلع بدر و هلال\r\nخورده به سر بصرى هندى پرند * رفته چكاچك به چرخ بلند\r\nتير ز هر گوشه چو مار شكنج * كرده فشافاش به تاراج گنج\r\nگوش فلك كر ز غريو و غرنگ * چشم سمك كور ز بور و كرنگ\r\nرخها در پنجرهء لاجورد * لعلى از شربت الماس سرد\r\nتير روان بند روان را تره * هيكل از آن پنجره در پنجره\r\nآتش پيكار به پيكر زده * سوخته بس پيكر و پيكر كده\r\nتافت رخ از رزم شه شوم شام * شد به خيام اندر چون بوم شام \r\n\r\n","description":"","footnote":"","page_name":" 1986 ","page_number":546},
  {"content":"\r\n\r\n صحرا از سرها پرگوى بود * هر طرف رود ز خون جوى بود\r\nصبحگهان ديگر برخاستند * ميسره و ميمنه آراستند \r\n\r\nذكر رزم صفين و محاربهء صفين\r\n تير دگرباره پريدن گرفت * تيغ دگرباره بريدن گرفت\r\nبهر كمين پشت كمان خم گرفت * وز خم او چشم زره نم گرفت\r\nكارگه جولهگان كارزار * بوده در آن پود تن و تير تار\r\nرفت چو عمار به خلد برين * تيغ برافراخت شه بىقرين\r\nلحظه‌اى از قتل درنگى نكرد * نامد يك روز كه جنگى نكرد\r\nقلب عزازيل تپيدن گرفت * رنگ سرافيل پريدن گرفت\r\nگشت تتق گرد چو بارنده ميغ * بارانش از خون به دو برقش ز تيغ\r\nطبع هوا كورهء حداد شد * روى زمين جنت شداد شد\r\nهر قدمى آهن پوينده بود * هر طرفى روين روينده بود\r\nپيكر سيمين سلب برف‌گون * ز آذر زنگارى شنگرف‌گون\r\nاز تن و از خون تن آن گروه * كوه چو دريا شد و دريا چو كوه\r\nنخل سنان لاله و بيجاده‌بار * لاله‌اش اشكوفه و بيجاده‌بار\r\nسمكه و ثور زمى از انفكاك * اين به سما مانده وان بر سماك\r\nگوش و دم بارهء پولاد نعل * زمرد الماس صفت كرده لعل\r\nجر كمان گوش فلك كرده كر * بيلك جورانده بهر جوى و جر\r\nگردان را از پس زخم درشت * روى همىآمده پيدا ز پشت\r\nمركبشان تا به دوال ركاب * چون بط در شط شده در خون ناب\r\nدكهء خراز به هر گوشه بود * بلكه خود اين خرمن و آن خوشه بود\r\nاسبان وامانده ز بس تاز و تك * روين‌سان خشك شده خون برگ\r\nاسب رها كرده فرود آمدند * تيغ همى روى برو برزدند\r\nجاى علمدار و علامت نماند * باقى جز نام قيامت نماند \r\n\r\n","description":"","footnote":"","page_name":" 1987 ","page_number":547},
  {"content":"\r\n\r\n ازبس تن شد ز مى افراشته * وزبس جان شد فلك انباشته \r\n\r\nاشارت به واقعهء ليلة الهرير\r\n جنگ بدان گرمى پيوسته بود * راه گريز از همه سو بسته بود\r\nتيره‌شب آمد چو يكى اهرمن * تا به قدم موىشكن در شكن\r\nاهرمنى طرفه سطبر و سياه * پاى و سرش از بر ماهى و ماه\r\nگردون بر بازوى او ياره‌ها * لؤلؤ آن ياره ز استاره‌ها\r\nهفت فلك طوقى بر گردنش * هفت زمين گردى بر دامنش\r\nچهرهء اين اهرن نادلپذير * كرده جهان معدن قطران و قير\r\nچندين ره نعرهء حيدر بخاست * نعره مگو غرش تندر بخاست\r\nتيغ چو بر ديوى بگذاشتى * نعره تكبير برافراشتى\r\nكج شد و پيچيد تن ذو الفقار * بس‌كه ز مغفر شد و درعش گذار\r\nحيدر آن تيغ ظفر جوى خويش * راست همىكرد به بازوى خويش\r\nهره و هراى على بر سپهر * ويله و افغان اعادى به مهر\r\nهمچو سگان در شب سرما نوان * كرده هرير از غم جانها گوان\r\nروز دگر برزد سر آفتاب * ديد جهان را يمى از خون ناب\r\nلرزان لرزان به رخى زرد زرد * اندك‌اندك ز افق جلوه كرد\r\nگفتى دزديست رخ آلوده خون * ترسد از شحنه كه آيد برون\r\nقهر على ديد و به دستش حسام * تيغ زدن گشت بر او بر حرام\r\nصبح شد و زد ز فلك مهر سر * گشت به دل رنگ خماهن به زر\r\nباز چو خورشيد علم زد بكوه * رزم چنان بود كه شب در گروه\r\nنى تنى از مردن انديشه كرد * نى دل كس ترك وغا پيشه كرد\r\nسختا كان آهن را نان بدند * سنگا كان آهن جانان بدند\r\nلشكر دجالى محصور شد * آدم بر شيطان منصور شد\r\nقوم خوارج به حكم تاختند * بهر دو لشكر دو حكم ساختند \r\n\r\n","description":"","footnote":"","page_name":" 1988 ","page_number":548},
  {"content":"\r\n\r\n روبه آن گاو غبى را فريفت * شتر به زان دمنهء محتال شيفت\r\nحيلهء آن دمنه چو واگفته شد * گيتى بر شير حق آشفته شد\r\nقوم خوارج همه مرتد شدند * منكر داماد محمد شدند \r\n\r\nاشارت به واقعهء نهروان\r\n شاه شهان راهبر رهروان * كرد عزيمت به‌سوى نهروان\r\nمرغ سه‌پر از دو طرف پر گشود * بر سپر و خود يلان در گشود\r\nاى عجبا ديدى مرغى سه‌پر * رخنه ز منقارش خود و سپر\r\nدر كف شه تيغى قتال بود * يا به هوا ميغى هطال بود\r\nگر به پياده زدى ار بر سوار * يك‌دو شدى زود و دو گشتى چهار\r\nعدت اعدا بفزودى همى * زان كه يكى را دو نمودى همى\r\nبس‌كه ز خون رود در آن ره روان * گفتى جاريست دو صد نهروان\r\nآوخ كاين دوران اعجوبه‌ييست * شويان را ناشزه محظوبه‌ييست\r\nحجلهء دامادان ويران كند * روبهكان سرور شيران كند\r\nملك همانست كه جمشيد داشت * پيران هم ويسه و فرشيد داشت\r\nجمشيد اندر همه ايران كجاست * كشور توران را پيران كجاست\r\nزابليان خرقه برانداختند * كابليان كلبه بپرداختند\r\nجمله برفتند به عيب و عوار * عاريت دهر همان برقرار\r\nشيردلان خود ز جهان رسته‌اند * دل به خداى همگان بسته‌اند\r\nشير خدا عرش بود بيشه‌اش * بل دوجهان صورت انديشه‌اش\r\nكوفه و شام و حلبش قيد نيست * غير جهان ازلش صيد نيست\r\nگر طلبى كرده نبود از هوس * هرگز عنقا بنجويد قفس \r\n\r\nذكر شهادت حضرت امام حسن\r\n زهر فرستاد به قتل حسن * چون اموى مايهء غدر و فتن \r\n\r\n","description":"","footnote":"","page_name":" 1989 ","page_number":549},
  {"content":"\r\n\r\n تا بر نافش ز گلو ريش شد * دم‌به‌دم آن سوز درون بيش شد\r\nدر دل پاك حسن آتش فروخت * واى كه بيت اللّه اعظم بسوخت\r\nلاله همى كم شد و گل زرد شد * آتش افزود و سمن سرد شد\r\nسرخى از سينه همىشد برون * زرد بر چهره همىشد فزون\r\nگلها بر گلبن پژمرده ماند * خونها در رگها افسرده ماند \r\n\r\nخطاب زمين‌بوس به حضرت امام ( ع )\r\n جمله جهان قيمت يك موى اوست * جان جهان جان خداجوى اوست\r\nاى به گلوى جان نيش تو نوش * خون دل از ياد لبانت به جوش\r\nآن لب چون نوش و پس آنگاه زهر * بادا پرزهر همه نوش دهر\r\nآن گلوى نازك و از زهر ريش * باد به خنجر گلوى دهر ريش\r\nشهد روان لعل چو ياقوت تو * سودهء الماس چرا قوت تو\r\nواى كه الماس درونت بخست * سنگ ستم كوزهء جسمت شكست\r\nبا چو تو شويى چو زنى اين كند * مرد چسان بر زن تحسين كند\r\nبدر سما بندهء روى تو بود * مشك ختا چاكر موى تو بود\r\nلعل لبت لالهء حمرا بدى * نرگس شهلاى تو كحلا بدى\r\nقد رشيقت نه بلند و نه پست * چشم كحيلت نه به هوش و نه مست\r\nگردن سيمينت برافراخته * گفتى ابريقى خوش ساخته\r\nرسته به گرد لب شكرشكن * طرفه نباتى و نبات حسن\r\nخوب‌تر از بوى سمن بوى تو * تير و كمان مژگان و ابروى تو\r\nاشعث در نار مخلد زياد * جعده به تابوت مؤبد زياد\r\nبنده هدايت كه ثناخوان تست * نيست كسى بل سگ دربان تست \r\n\r\nاشارت به شهادت حضرت على بن موسى ( ع )\r\n بار دگر از اثر فرودين * فر جنان يافت زمان و زمين \r\n\r\n","description":"","footnote":"","page_name":" 1990 ","page_number":550},
  {"content":"\r\n\r\n مشك به شنگرف درآميختند * ورد به كهسار فروريختند\r\nسوى بدخشان و يمن تاختند * لعل و عقيقش همه پرداختند\r\nقافله واگشت و از آن باربار * ريخت به هر پشته و خاراى خار\r\nسروان در كسوت ديبا شدند * گلها در جامهء زيبا شدند\r\nبلبلكان ساخته طنبورها * صلصلكان ساخته سنتورها\r\nگيتى در جامهء سندس در است * گردون از ميغ ببرنس درست\r\nگريان گريان ز هوا ميغ و ماغ * خندان خندان رخ گلزار و باغ\r\nعزم سفر كرد چو مأمون ز مرو * فاخته نالان شد و مويان به سرو\r\nرشتهء هر كار گسستن گرفت * ساغر هر عيش شكستن گرفت\r\nتير خطا سوى هدف راه جست * ميغ دميدن به رخ ماه جست\r\nزهر به نار و به عنب در سرشت * دفتر انصاف و ادب درنوشت\r\nبوالحسن آن حجت رب جليل * شد به ره توس به زهرش عليل\r\nاى عنب و نار چه ميوه خوشيد * حلو و ترش شيرين هم دلكشيد\r\nويلكما بر همه دلكش شديد * از چه به جسم على آتش شديد\r\nپيكر مسموم و دوا زهرمند * نيش سم‌آلوده و لب نوشخند\r\nوه كه دگر بارز گشت سپهر * تافت پى كينه به ما ماه و مهر\r\nاز يرقان چهر چمن زرد شد * وز حدثان طبع هوا سرد شد\r\nزرگرى آشفته و مست است باد * خيزد و ريزد همه سوز رساد\r\nخازن بشكست درو مهرگان * ريخت برون جمله درين مهرگان\r\nسبزى گلزار زدودن گرفت * زردى كهسار فزودن گرفت\r\nداشت هرآن گلشن گلگون حرير * كند و بپوشيد به رنگ زرير\r\nگلبنكان يك‌سره عور آمدند * بلبلكان يكرهه خامش شدند\r\nشاه رضا رفت به باغ بهشت * مأمون هر بد شد و گيتى كنشت\r\nبخ‌بخ لك يا ارض توس * اى لب شاهان به درت خاكبوس\r\nمضجع فرزند پيمبر شدى * بارگه ثانى حيدر شدى \r\n\r\n","description":"","footnote":"","page_name":" 1991 ","page_number":551},
  {"content":"\r\n\r\n اى على سيم اى روح پاك * وى ولى هشتم روحى فداك\r\nتوس ز تو چون ز نبى يثرب است * مشرق خورشيد تو را مغربست\r\nبنده هدايت كه غلامى ز تست * نامى در دهر بنامى ز تست\r\nچون به جهان آمد و آرام يافت * از در دربار تو اين نام يافت\r\nراضى و خرسند بنام رضاست * صورت و معنيش غلام رضاست\r\nگرچه صفتهاى نكو نبودش * راه بجز اين سر كو نبودش\r\nاى كرم محض به هم نام خويش * عفو كنش جرم به اكرام خويش\r\nهم به سليل خود و هم جد ببخش * اى على او را به محمد ببخش \r\n\r\nدر صفت ظلمت ليل\r\n تيره شبى چون سر زلف نگار * زورق مه غرقه به درياى قار\r\nتيره‌تر از خاطر كافر تراب * روى جهان گشته چو پر غراب\r\nقافله‌يى تاخته از زنگبار * برده ز چين مشك ختا باربار\r\nخيل حبش بر سرشان ريخته * مشك به ره ريخته و بيخته\r\nكان شبه گويى بگداخته * گيتى را غرقه به خود ساخته\r\nكوه يكى اشتر كركين شده * قطرانش بستر و بالين شده\r\nچرخ يكى كشتى ژرف هجير * پاى و سرش جمله بيند و ده قير\r\nدهر چو ظلمات سراسر ظلام * مه چو سكندر ظلماتش مقام\r\nآمده زاغان به گه دى به باغ * باغ نهان گشته ز انبوه زاغ\r\nگردون با گونه هندو شده * كيهان پرپر پرستو شده\r\nگمشده طاوس ز باغ و تذرو * پنهان ناهيد ز گردون و پرو\r\nجمله جهان خفته چو بخت كريم * دهر سيه همچو لباس حريم\r\nرومى در جامهء رهبان نهان * چينى در لجهء قطران نهان\r\nچند هدايت سخن از ما و من * ما و منت داشته بر اين سخن \r\n\r\n","description":"","footnote":"","page_name":" 1992 ","page_number":552},
  {"content":"\r\n\r\n\r\nخطاب با خود و خاتمهء كتاب\r\n هم سخن اين‌گونه كه گفتى به است * زانچه بگفتى و شنفتى به است\r\nشعر چو گويى همه در شرع گوى * گه سخن از اصل و گه از فروع گوى\r\nبهر غزالان چو غزل‌گو شدى * مويى نرزى خود اگر مو شوى\r\nدر ره توحيد سخن دلكش است * مدحت ارباب حقايق خوش است\r\nشعر تو از تارك شعرى گذشت * نثر تو از نثره به معنى گذشت\r\nسنجق بر قبهء خضرا زدى * مولو در كاخ مسيحا زدى\r\nحاصل آن چيست به ديگر سراى * پاى بر اين هر دو نه و بر سر آى\r\nنامه‌يى آراستى از راستى * افشاندى بر مهر و مه آستى\r\nدرد و سر مهرخش برانگيختى * خاك به چشمان عدو ريختى\r\nحاصل عمرت سخنى چند بود * آن هم از آن شوخ شكرخند بود \r\n\r\nاز مثنوى بكتاش‌نامه موسوم به گلستان ارم\r\n به نام آنكه بىنامش بنامه * نمىگردد روان از عجز خامه\r\nهمه عالم به نورش گشته پيدا * ولى خود نه نهان و نى هويدا\r\nبه هر ذرهء ز نور آفتابش * ظهورى و ظهورش خود حجابش\r\nظهور جمله هستيها به نورش * خفاى ذاتش از فرط ظهورش\r\nهمه كارش عجايب در عجايب * به هرجا حاضر و از جمله غايب\r\nنخستين گوهر درياى جودش * خرد مىبود و آمد در سجودش\r\nبه آدم پرتوى از آن خرد داد * كه تشخيص عيار نيك و بد داد\r\nدلش چون سينهء سينا از آن بود * به حكمتهاى حق بينا از آن بود\r\nز حق اين علم و دانش گشته پيدا * كجا زين دانش آيد حق هويدا\r\nبه عشق اين راه بسپردن ببايد * كه بىعشق از خرد كارى نيايد\r\nخداوندا تو خود دانى كه چونى * كه از ادراك و عقل ما برونى\r\nاگر بر ما فروگيرى خطا را * فروگيريم دامن مصطفى را \r\n\r\n","description":"","footnote":"","page_name":" 1993 ","page_number":553},
  {"content":"\r\n\r\n محمد نور پاك ايزد پاك * سزاوار نشست تخت لولاك\r\nصدف بود آدم و او چون گهر بود * شجر بود آدم و او چون ثمر بود\r\nصدف آرى بجز بهر گهر نيست * شجر آرى بجز خاص ثمر نيست\r\nوجودش پرتو خورشيد ذاتست * ز نور او وجود كايناتست\r\nيكى ذات مقدس را دو مظهر * يكى گشته ولى ديگر پيمبر\r\nبه‌سوى خلق و حق بهر هدايت * از آن ظاهر نبوت زين ولايت\r\nيكى خورشيد تابان گشته باهر * فروغش در ده و دو برج ظاهر\r\nكسى طوفان بىدينى نبيند * كه اندر زورق آنان نشيند \r\n\r\nفى التوحيد و التحقيق\r\n چو يزدان گنج مخفى خواست پيدا * گهرها ساخت از مخزن هويدا\r\nگهر زان دور از آن گنجينه مىخواست * كه بهر حسن خود آيينه مىخواست\r\nهم او گنج و همو گنجينه آمد * هم او منظور همو آيينه آمد\r\nسببها پرده‌هاى ديدهء ماست * مسبب ور نه خود بىپرده پيداست\r\nهدايت سر برآر از خواب مستى * چه مغرورى بدين پندار هستى\r\nز تاب مهر عكسى بر گل افتاد * ز خود دانست و كارش مشكل افتاد\r\nسراسر نقشها نقشى بر آبست * اگرچه بحر بنمايد سرابست\r\nسراب و بحر را بگذار بارى * بزن نقشى كه ماند يادگارى\r\nبجز نقش سخن اندر زمانه * نماند هيچ نقشى جاودانه\r\nسخن بگشاد چون بر دل در عشق * ببايد بر گشادن دفتر عشق\r\nزهى عشق و زهى رسوايى عشق * زهى عشق و زهى شيدايى عشق\r\nزهى رسواييش كاو پرده‌پوش است * زهى شيداييش كان عين هوش است\r\nدلى كز عاشقى شورى ندارد * چو چشمى دان كه آن نورى ندارد\r\nمبين آن كو به قيدت بسته سازد * كه از هر قيد جز خود رسته سازد\r\nنشايد زيستن بىعشق‌بازى * حقيقى گر نباشد هم مجازى \r\n\r\n","description":"","footnote":"","page_name":" 1994 ","page_number":554},
  {"content":"\r\n\r\n يكى نور است عشق جلوه‌آرا * به هرجايى به رنگى آشكارا\r\nازو در كعبه عكسى ديد طايف * ازو در دل جمالى يافت عارف\r\nفغان برداشت آن كاينجاش جوييد * ندا درداد اين كز ماش جوييد\r\nچو زد بر ديده بيناييش دانند * چو زد بر عقل داناييش خوانند\r\nچو در تن جلوه‌گر شد جانش خواندند * چو در دل شد عيان جانانش خواندند\r\nچو اندر لعل او نامش ملاحت * چو اندر نطق من اسمش فصاحت\r\nسخن‌سنجان ز يك جامند سرمست * ولى هر جام را اندازه‌يى هست\r\nبه نظم و نثر چندانم كه ياراست * به نام شاه خواهم نامه‌آراست\r\nشه لشكرشكن سلطان ابو النصر * شهنشه ناصر الدّين خسرو عصر \r\n\r\nگفتار در ذكر حال حارث بن كعب قزدارى و خواهرش رابعه و قصر او\r\n به شهر بلخ شاهى حكمران بود * كه بر گردنكشان حكمش روان بود\r\nيكى فرزند حارث نام بودش * كه خون خصم مى در جام بودش\r\nهم از عهدى كه جايش بود در مهد * پدر را جانشين بود و وليعهد\r\nبه حكم آنكه چون مهرش بدى چهر * پدر را نيز با چهرش بدى مهر\r\nصباحى از صبوحى شاه سرمست * به پيش تخت ساقى جام در دست\r\nسرود و رود و نوشانوش ساقى * فزوده جسمها را جان باقى\r\nبه ساغر برده ساقى خوش سرانگشت * هلالى چند را خورشيد در مشت\r\nبه ناگه خادمى از در درآمد * كه از برج شهى ماهى برآمد\r\nز باغ دولت‌شه رسته سروى * كه بر هر شاخ او زيبد تذروى\r\nبهشتى طلعتى حورى سرشتى * بدان خوبى نه حورى نه بهشتى\r\nنگارى جانفزا دلكش بهارى * نگار چين بهار قند هارى\r\nز هفت و هشت چون بگذشت سالش * جهان پر گشت از صيت جمالش\r\nز عشقش چونكه در دل بود نورى * ز خوردى در سرش مىبود شورى\r\nخردمندان به امر شه دويدند * براى قصر او جايى گزيدند \r\n\r\n","description":"","footnote":"","page_name":" 1995 ","page_number":555},
  {"content":"\r\n\r\n مهندس رنگ باغى دلگشا ريخت * كه رنگ از روى خلد باصفا ريخت\r\nدرون باغ قصرى سخت پايه * كه افكندى به قصر چرخ سايه\r\nبدى بناى را گاه مقرنس * به زير پاى كرسى چرخ اطلس\r\nشدى نقاش را هنگام بىرنگ * به پشت دست نقش نقش ارژنگ\r\nاز آن حجار جادوگر به هر سوى * به پا استاده كوهى بر سر موى\r\nمگر بودى ميان لعبتى شنگ * دو كوه فربى از مويى بر آونگ\r\nجهانى در جهان كردند بنياد * كه از آن دهر ويران گشت و آباد\r\nيكى طاقى چو ابروى بتان طاق * نديده ديده جفتش را به آفاق\r\nبه پايه بر سر ماهى قرارش * به سقف از پايگاه مه گذارش\r\nدرى اندر صفا چون چرخ هشتم * وتدهاى زرش تابان چو انجم\r\nبه كرياس رفيعش چرخ را رشك * كواكب قطره‌ها در چشمش از اشك\r\nدر آن كرياس از يك لخته مرمر * مصفاحوضه‌يى چون حوض كوثر\r\nهرآن‌كو خورده جامى از زلالش * خضرآسا حياتى لايزالش\r\nزهى آن سنگ‌فرسا مرد ماهر * كه او از سنگ آرد چشمه ظاهر\r\nعصاى موسيش بد تيشه در چنگ * كه چون او كرد ظاهر چشمه در سنگ\r\nتعالى اللّه از آن زيبنده گلزار * به زيبايى چو گلزار رخ يار\r\nز هر سويش بسى دلكش خيابان * درون هريكى نهرى شتابان\r\nبه طرف نهر شمشادى و سروى * بر آن دراجى و بر اين تذروى\r\nهمه ره نارون همسايه با بيد * بپوشانيده روى گل ز خورشيد\r\nيكى بتخانه بر بتهاى دلبر * بهار بلخ را نو كرده از سر\r\nز پيكرهاى رنگين بلخ بامى * چو پيكر خانهء چين گشته نامى\r\nبه طرزى نقش مجنون و جمالش * كه ليلى گشته مجنون بر مثالش\r\nزليخا را چنان دلكش كشيده * كه يوسف جامهء او را دريده\r\nچنان فرهاد را نقشى فكنده * كه شيرين در هوايش كوه كنده\r\nبناميزد از آن آيينه‌خانه * وثاق خاص آن ماه يگانه \r\n\r\n","description":"","footnote":"","page_name":" 1996 ","page_number":556},
  {"content":"\r\n\r\n در آنجا هردمى بر چشم ياران * هزاران يك شدند و يك هزاران\r\nبه وقتى با سعادت گشته مقرون * به درج خويش شد آن در مكنون\r\nشه و اهل حرم تا قرب ماهى * برش بودند و زان پس گاه‌گاهى \r\n\r\nفوت كعبه و جلوس حارث فرزند او\r\n به چشم آنكه عقلش شد خردسنج * جهان نطعى است همچون نطع شطرنج\r\nدر آن بس مهره‌هاى گونه‌گونه * وجود هريك از چيزى نمونه\r\nاگر اسب و اگر پيل ار پياده * به پاى خويشتن هريك ستاده\r\nاگر نزديك هم ور زان كه دورند * همه از بهر يك بازى ضرورند\r\nچو نادان بنگرد اين كارگه را * ز حيرت گم كند يكباره ره را\r\nچو آگاهى ندارد دل خراشد * كه آن رفت از چه وين بهر چه باشد\r\nچرا اين كج رود وان يك رود راست * چرا شه اندر آنجا رخ در اينجاست\r\nچرا از اسب زين شه به خرزين * چرا رخ مىنهد بيدق به فرزين\r\nبداند آنكه اين بازى براند * كه آن بايد رود وين يك بماند\r\nغرض كاخر ازين شطرنج پرلعب * به صد بيچارگى شه‌مات شد كعب\r\nز تأثيرات اين گسترده شطرنج * فتادش زورق تن در شط رنج\r\nبه حكمت مرگ اگر درمان پذيرد * حكيمى در جهان بايد نميرد\r\nچو ياران حال شه نظاره كردند * به مرگ او گريبان پاره كردند\r\nبه روى چون مهش از هر كناره * شتابان اشكها همچون ستاره\r\nز خون دل رخش بر رنگ لاله * بر آن رخ اشك چون بر لاله ژاله\r\nتهى فرمود از سنبل چمن را * بنفشه كشت مر باغ سمن را\r\nسحابش لاله را پژمردگى داد * تگرگش غنچه را آزردگى داد\r\nبه مرگ كعب باب خوش‌خصالش * سيه پوشيد چشم و زلف و خالش\r\nچو دهقانيست گردون فسون‌ساز * كه كشت و كشتهء خود بدرود باز\r\nمگر بودن بود بهر نبودن * مگر كشتن بود بهر درودن \r\n\r\n","description":"","footnote":"","page_name":" 1997 ","page_number":557},
  {"content":"\r\n\r\n مگو دريا چرا موجى برآرد * برد موجى و موج ديگر آرد\r\nاگر سروى فتاد از طرف بستان * بپاشد گلبنى نو در گلستان\r\nاگر شمعى فروبنشست از سوز * برآمد آفتابى عالم‌افروز\r\nاگر افراسيابى رخت بنهاد * قدم كيخسروى بر تخت بنهاد\r\nپسر شد شاه و بر تخت پدر شد * پدر يكباره از يادش به در شد\r\nچو مه از ميغ و همچون صبح از ليل * برآورد از سياهى حارث آن خيل\r\nبه‌سوى قصر خواهر رفت گستاخ * به باغ ايدر همىشد تا بدان كاخ\r\nيكى آهوى مشكين ديد در چين * بلى در چين بود آهوى مشكين\r\nپريشان كرده مشكين گيسوان را * كه تا باشد كمندى آهوان را\r\nز گردن درگسسته عقد گوهر * به مه صد عقد بيش از لؤلؤ تر\r\nبرادر ماهش از پروين برى كرد * به افسون رام با خود آن پرى كرد\r\nكه از تن بركش اين مشكينه اكسون * به گلگون ديبه‌يى آراى موزون\r\nكسى كش سينه چون سيمين پرند است * سيه‌پشمينه بر بالاش چند است\r\nبه جدوجهد با وى بس بكوشيد * كه بر جاى سيه ديبا بپوشيد \r\n\r\nرفتن حارث به شكار و ديدن بكتاش الى آخره\r\n غرور شاهى و عهد جوانى * چه آرد غير عيش و كامرانى\r\nبهار جانفزاى و بادهء ناب * كه اندر كنج خلوت آورد تاب\r\nگرفت از ساقيش شه ساغرى چند * ز لعلش نقل مى را شكرى چند\r\nبه صحرا رفت جام باده در دست * وشاقانش همه چون چشم خود مست\r\nگهى تيرافكنان ابر گهربار * چنان تيرى كه پيكانش گهردار\r\nگهى خوش‌خوش ز طرف كوه خارا * شده رنگين كمانى آشكارا\r\nكمان و تير گردون ديده ز ايام * سپر بر سر كشيده خسرو از جام\r\nچو در نخچيرگاه شه رسيدند * بسا نخجير كاندر خون كشيدند\r\nبه شه گفتند كاندر اين حوالى * فلان سرهنگ را قصريست عالى \r\n\r\n","description":"","footnote":"","page_name":" 1998 ","page_number":558},
  {"content":"\r\n\r\n در آنجا شاه را آرام بايد * كه ابر از قطره بارى كم نمايد\r\nجز اين معنى مر او را ماه‌رويى است * كه در هر كشور از وى گفت‌وگويى است\r\nكنيدم گفت نام دلكشش فاش * به شه گفتند نامش هست بكتاش\r\nشه هشيار شد ناديده مستش * به دستش دل كه خود بنهد به دستش\r\nفرود آمد بدان قصر همايون * چو مهر خاورى بر تخت گردون\r\nبياوردش به خدمت مست باده * معنبر سنبلش بر پا فتاده\r\nلبى آب حيات از آن چكيده * تنى برگ سمن زان آفريده\r\nنگاهش پردهء تن باز مىكرد * بدل مىرفت و با دل راز مىكرد\r\nهمان حارث پس از آشفته‌رايى * بپرسيدش كه جانا از كجايى\r\nبه چشمان گفت غمازى ندانم * كه تركى مستم و تازى ندانم\r\nيكى ساغر لبالب خورد خسرو * به ياد لعل مىخوار بت نو\r\nدمادم مهر شه بر وى فزودى * پياپى داديش از جان درودى\r\nبه عشرت بود با وى هر بهاران * برين بگذشت چندى روزگاران \r\n\r\nديدن رابعه بكتاش را\r\n سمنبر روزى اندر باغ مىگشت * چنين تا از كنار قصر بگذشت\r\nبه قصر هفتمين در شد به ايوان * كه ايوانش بدى برتر ز كيوان\r\nبه خاطر آمدش كز منظر قصر * ببيند بارگاه خسرو عصر\r\nمگر حارث صلاى بار داده * به ايوان بود و سالاران ستاده\r\nبه جاى خود اميران قوىبخت * همان بكتاش پيش پايهء تخت\r\nبه پيش تخت گفتى رسته سروى * به زيبايى و رعنايى تذروى\r\nمسلسل‌طره‌ها دزدان طرار * مجعدگيسوان پيچنده چون مار\r\nلبى چون لعل و دندانى چو پروين * سر زلفى همه بند و همه چين\r\nيكى گردن بسان تختهء عاج * بهاى گردنش صد تخت و صد تاج\r\nكلاه از ناز بر سر كج نهاده * به هر سو خرمنى سنبل فتاده \r\n\r\n","description":"","footnote":"","page_name":" 1999 ","page_number":559},
  {"content":"\r\n\r\n درآمد رهزن عشق از كمينگاه * به غارت برد عقل و دين آن ماه\r\nدو چشمش محو و دل در شور مستى * نه از پاى و سر آگه نى ز هستى\r\nبه جوش آمد ز تاب عشق خونش * پريشان گشت عقل ذوفنونش\r\nچه در باغ و چه در ايوان چه در كاخ * ز نيش عشق دل سوراخ‌سوراخ\r\nز رسوايى خويش انديشه مىكرد * ز بيم جان صبورى پيشه مىكرد\r\nصبورى كرد چندى بىرخ يار * هم آخر شد چو چشم خويش بيمار\r\nسرش با زانويش افسانه گفتى * دلش با جان غم جانانه گفتى\r\nزيان شد گنجى و سودى نديدند * دوا كردند و بهبودى نديدند\r\nپرىرخ را فسونگر دايه‌يى بود * كه اندر مكر و حيلت پايه‌يى بود\r\nشبى افسانه‌گوئى پيش بگرفت * حديث از عشقهاى خويش بگرفت\r\nسخن از عشق و از مهر و وفا گفت * ز هرجا نكته‌هاى آشنا گفت\r\nسمنبر با فسونگر همرهى كرد * دل خود اندكى زان غم تهى كرد\r\nبه دل گفت آن عجوز پرفسانه * كه تيرم راست آمد تا نشانه\r\nبه صد دلدارى و اميدوارى * به دو گفتا ز روى مهر و يارى\r\nكه دل‌خوش داراى ماه قصب‌پوش * كه بينى شاهد مقصد هم‌آغوش\r\nچو از جانان نمىشايد صبورى * ببايد چاره‌يى در دفع دورى\r\nتو مىسوزى در آتش زان پريوش * بود از دور دست او بر آتش\r\nببايد در دل او هم شرارى * كه تا آگه شود از بىقرارى\r\nجمال خويش را بركش مثالى * قدى و طلعتى زلفى و خالى\r\nمگر بر طلعتت گردد گرفتار * شود از درد پنهانت خبردار\r\nپرىپيكر به آيينى كه دل خواست * جمال خويش بر ديبا برآراست\r\nقدى سر تا به پا هر گوشه نازى * ولى در زير هر نازى نيازى\r\nميانى همچو مو در ناتوانى * ولى مو تا ميان زانجا كه دانى\r\nدو آهو چون دو آهوى گرفتار * كه يعنى ناتوان هستند و بيمار\r\nلبى كم‌رنگ و پنهان زير لب جان * كه جان اينجاستم در هجر جانان \r\n\r\n","description":"","footnote":"","page_name":" 2000 ","page_number":560},
  {"content":"\r\n\r\n پريشان طره‌هاى تابدارش * پريشانست يعنى روزگارش\r\nبه سر تاجى كه اين باشد گواهم * كه اندر ملك خوبان پادشاهم\r\nنگر چون طلعتى زيبنده دارى * كه چون من شهريارى بنده دارى\r\nبه تختى بر كه من داراى تختم * كه خدمتكاريت فرموده بختم\r\nكسى كو همچو من با تاج و تخت است * بدن صيد غلامش سخت سخت است\r\nبه پيش تخت جامى پر ز باده * پى اظهار صد معنى نهاده\r\nكه گر پرسى ز حال دل كه چونست * چو اينجام از فراقت پر ز خونست\r\nدگر معنى كه جز اين نيست كامم * كه از يارى ميى ريزى به جامم\r\nدگر وجه اينكه در هرجا كه هستم * ز جام عشقبازى تو مستم\r\nدگر وجه اينكه هست از من پيامى * كه گه‌گه ياد ما آرى به جامى\r\nهم آخر دايه بيرون رفت از كاخ * به‌سوى منزل بكتاش گستاخ\r\nكه اندر شهر ما آشفته‌جانيست * كه باروى تواش عشق نهانيست\r\nهمىگريد ز هجرت همچو باران * و زو گردد خجل ابر بهاران\r\nچو لختى زين سخنها گفت بارى * فكند اندر دل او خار خارى\r\nبخواب اندر جمالى بود ديده * وزان ديدن دلى بودش رميده\r\nپرىپيكر ز ديبا پرده برداشت * بر آن صورت همى لختى نظر داشت\r\nبه خاطر آمدش رويى كه در خواب * نمودند و ربودند از دلش تاب\r\nبه هر جزوى ز عضوش ديده بگشاد * بپاى دل از آتش بندى افتاد\r\nپرستيدش به هشيارى و مستى * چنان كش شيوه آمد بت‌پرستى\r\nشب اندر پرده‌پوشى رايت افراشت * ولى گل‌رخ نقاب از پرده برداشت\r\nبزد بر پاى آن صورت بسى بوس * گذشت از عقل و دين و ننگ و ناموس\r\nفغان برداشت كى نقاش استاد * ز من بر نقشهايت آفرين باد\r\nميى ناخورده از جام تو مستم * رخى ناديده بردى دل ز دستم\r\nدريغا كاين‌چنين چنين ديوانه گشتم * به افسون پرى افسانه گشتم\r\nبسى بگريست بر حال خرابش * ربود آخر ميان گريه خوابش \r\n\r\n","description":"","footnote":"","page_name":" 2001 ","page_number":561},
  {"content":"\r\n\r\n خيال آن بت پاكيزه‌چهرش * به خواب از نو مجسم شد ز مهرش\r\nدرآمد از درش شاه قبايل * بت شكرلب شيرين‌شمايل\r\nفتاد از پاى و زان پس جست از جاى * كه احسنت اى نگار محفل‌آراى\r\nنگارينا بتا ماها بهارا * دلاراما شكرخندا نگارا\r\nبهشتا گلشنا بالنده‌سروا * سخن‌گوطوطيا رعنا تذروا\r\nالا يا لاله‌رويا گل‌عذارا * شگرفا شه‌نژادا شهريارا\r\nحصارى لعبت نوشادى آيين * بت فرخار و خلخ بتگر چين\r\nدمى از دل مرا بزداى دردى * بس است آخر كه كردى آنچه كردى\r\nكجا جويم تو را اى رهزن خواب * كجا يابم تو را اى گنج ناياب\r\nجوابش داد آن معشوق طناز * كه هم در خواب خواهى ديدنم باز\r\nبه دامانش به عجز آويخت بكتاش * كه يك ساعت مرو با من شبى باش\r\nاز آن دامن گرفتن و اضطرابش * برفت از نرگس بىخواب خوابش \r\n\r\nذكر واقعهء جنگ و زخم برداشتن بكتاش و به جنگ رفتن بنت كعب\r\n ز خوابش چون درآمد نرگس مست * همان دامان خود را داشت در دست\r\nفروباريد اشكى چون ستاره * گريبان كرد همچون صبح پاره\r\nز تأثيرات چرخ پر ز نيرنگ * جهان را گه بود صلح و گهى جنگ\r\nمگر ناگه ز جايى پادشاهى * به جنگ حارث آمد با سپاهى\r\nسپاهى پره بسته كوه تا كوه * ز بسيارى چو ريك دشت انبوه\r\nزمين در زير ايشان خسته گشته * فلك بالايشان آهسته گشته\r\nدو لشكر صف كشيدند از پى جنگ * فراخاى جهان بر باد شد تنگ\r\nتو گفتى تيغ باد مهرگان بود * سران چون برگ و ميدان گلستان بود\r\nدر آن موقف به پا آمد يكى رزم * كه گويى بود همچون محفل و بزم\r\nسنان رقاص بود و ناله هانى * اجل ساقى و سرها جام و خون مى\r\nبت لشكرشكن بكتاش خونسوار * ز خون خصم در كف تيغ خونبار \r\n\r\n","description":"","footnote":"","page_name":" 2002 ","page_number":562},
  {"content":"\r\n\r\n هرآن‌كو دست او ديدى و تيغش * شدى محو و نكردى جان دريغش\r\nبه سر تيغيش ناگه كارگر شد * كز آن آن فرق نازك را خبر شد\r\nكسى را دل دهد كان كاكل و فرق * به تيغ تيز اندر خون كند غرق\r\nزهى آهن‌دلى اى تيغ پولاد * دلت خون باد كاين معنى دلت داد\r\nبه هر تارى كز آن كاكل رسيدى * دريغا رشتهء صد جان بريدى\r\nچو بكتاش آگه آمد بر قفا تاخت * به تيغى كار خصم سنگدل ساخت\r\nشبانگه خوش ز ميدان بازگرديد * به مستى با ملك دمساز گرديد\r\nهم آخر ضعفش از پا اندر آورد * تن سيمينش اندر بستر آورد\r\nچو شد بكتاش را جا بستر ناز * بت سيمين بدان آگه شد از راز\r\nبر آن بالا كه بودى خوش بلايى * فروپوشيد چون مردان قبايى\r\nنقاب افكند بر رخسار دلخواه * سحابى گشت حايل در بر ماه\r\nبيك تيغى چو ابروى كجش خواست * كه چون ابروش بودى در كجى راست\r\nكمندى همچو گيسوى بلندش * كه بودى صد شكن در بندبندش\r\nبدى چون غمزهء ابرو نهانش * نياز افتاد با تير و كمانش\r\nسرو بر چون ز ساز رزم‌آراست * سمند برق سير باد تك خواست\r\nچو آمد آشنا پا با ركابش * به ميدان بود جا ازبس شتابش\r\nنظر بگشاد آن ماه پر آزرم * به ميدان ديد خوش هنگامه‌يى گرم\r\nپرندآور برآورد از نيامش * به ياد دوست بهر انتقامش\r\nبه قلب دشمنان خوش حمله آورد * كمان گويا كه قلب دوستان كرد\r\nچو با فتح و ظفر انباز گرديد * سوى خرگه ز ميدان بازگرديد\r\nهى هركس به امر شاه بشتافت * نقاب افكنده را بس جست و كم يافت \r\n\r\nدر ذكر چراغان و آذين شهر بلخ و حال رابعه بنت كعب\r\n شباهنگام كز اين تابش و سوز * فروبنشست شمع گيتىافروز\r\nعيان شد بر سپهر از هر كناره * هزاران شمع سيمين از ستاره \r\n\r\n","description":"","footnote":"","page_name":" 2003 ","page_number":563},
  {"content":"\r\n\r\n ملك آرايش سطح زمين كرد * زمين را ثانى چرخ برين كرد\r\nعيان شد از شهاب مرد لاعب * به يكدم بر هوا صد نجم ثاقب\r\nملك از خرمى ساغر گرفته * غلامان جمله مينا برگرفته\r\nدل زين العرب از درد دورى * قرارش مىنشايست و صبورى\r\nبه مى شد بهر دفع غم نيازش * نيفتد تا برون از پرده رازش\r\nنمىدانست كاو چون باده نوشد * نيارد سر عشق خود بپوشد\r\nپرىرخ ساغرى سرشار نوشيد * به طاق ابروى دلدار نوشيد\r\nدرآمد چون دل وى نى به ناله * ز ساقى خواست پىدرپى پياله\r\nغم عشق و پس آنگه نشئهء مى * مى صاف و پس آنگه نالهء نى\r\nتواند كس كه راز دل بپوشد * تواند دل به غمازى نكوشد\r\nدو نرگس كرد چون ابر بهاران * فروباريد اشكى همچو باران\r\nبه بانگ نى به لاله ريخت ژاله * چو نى شد بندبندش پر ز ناله\r\nنه مى پيوسته دفع غم نمايد * چو غم دارى غمت بر غم فزايد\r\nهرآن وصفى كه غالب بر دل آيد * به سرمستى به روزش حاصل آيد\r\nنه اين حالت ز تأثير شرابست * كه بىمى دايما عاشق خرابست\r\nمىآمد دست‌آويزى به دستم * به عذر بيخودى يعنى كه مستم\r\nمرا در كار دل مستى بهانه است * دلم مست و سخن جز اين فسانه است\r\nپرىرخ نيم‌مست از بادهء ناب * سحرگاهان برآمد ناگه از خواب \r\n\r\nتفرج رابعه بنت كعب در باغ و عمارت خود\r\n از آن زيباروش كان نازنين را * به گردن خون صد گردون زمين را\r\nنسيمش برگ گل از راه برداشت * كه از پاى لطيف او خبر داشت\r\nبه پايش ريخت گل گلبن همه راه * كه از طبع غيورش بودى آگاه\r\nبه هر جانب رخ آن سرو سهى كرد * ز بلبل جمله گلبنها تهى كرد\r\nبه صد شرم و به صد عجز نهانى * به بلبلها ز گلها مهربانى \r\n\r\n","description":"","footnote":"","page_name":" 2004 ","page_number":564},
  {"content":"\r\n\r\n لب جودايه و ساقى طلب كرد * مى دوشينه را باقى طلب كرد\r\nمى باقى به دو پيمود ساقى * نماند از عقل و هوشش هيچ باقى\r\nيكى شعله است عشق بيكرانه * كه بر گردون كشد هردم زبانه\r\nهمه تدبير و راى مرد هشيار * بر آن شعله چون مشتى خس و خار\r\nزهى بيچاره كو در چاره كوشد * كه از خار و خسى آن شعله پوشد\r\nيكى مشك است عشق خانه‌پرداز * كه بويش گردد از صد پرده غماز\r\nهمه صبر و ثبات جان دل‌ريش * بر آن مشك نبود پرده‌يى بيش\r\nزهى ابله كه مىخواهد بافسون * كه مشك از پرده ندهد بوى بيرون\r\nيكى باده است عشق پر ز نيرنگ * كه صد عقل از نگاهش بى خود و دنگ\r\nهمه فرهنگ و عقل عاشق مست * بر آن باده عقل كودكى پست\r\nزهى نادان كه مىخواهد به نيرنگ * بپوشد مستى خود ز اهل فرهنگ\r\nاگر بوى دهان پوشد به افسون * چه خواهد كرد با رخسار گلگون\r\nيكى آيينه دادن به به دستش * كه تا خود پرسد از چشمان مستش\r\nبه رسوايى صلاى عشق دادند * بنايش هم به ناكامى نهادند\r\nحديث عشق بنت كعب و بكتاش * هم آخر شد به پيش مرد و زن فاش\r\nغنيمت مىشمردند آن دمى چند * شتاب آورده در دفع غمى چند\r\nبه مى گفتى از آن همت گمارند * كه بيخ نخل غم از پا درآرند\r\nچو از غم نيست آسايش زمانى * خرابى بهتر از رطل گرانى\r\nچو عقل ما بجز وحشت نيارد * خوش آنكو عمر در مستى گذارد\r\nخوش است اين بزمگه بر ميگساران * كشيدن جام مى بر روى ياران\r\nدمى را نقد باهم شاد بودن * ز فردا و زدى آزاد بودن\r\nولى اين بزمگه باقى نماند * مى و مىخواره و ساقى نماند\r\nبه هشيارى كرا تا چند مستى * مگر آگه شوى از راز هستى\r\nتو را حكمت اگر آسوده مىخواست * چو آغازت كنون نابوده مىخواست\r\nهمانا بهر هشيارى و رنجست * كه منزلگاهت اين دير سپنج است \r\n\r\n","description":"","footnote":"","page_name":" 2005 ","page_number":565},
  {"content":"\r\n\r\n\r\nدر تحقيق و تفريد و خاتمهء كتاب\r\n دمى بيدار شو اى خفته بيدار * كه بس خفتى و خسبى نيز بسيار\r\nمن اين دانم كه جان من نميرد * گرامى جان به مرگ تن نميرد\r\nتن ار يزد روان پاينده باشد * گر اين ميرد ولى آن زنده باشد\r\nمرا زين جان سپردن نيست باكى * ممان از هستيم گو مشت خاكى\r\nمن و شاهنشهى اين بندگى چند * من و مرگ اين مزور زندگى چند\r\nدو صد تبديل ديدم هردمى باز * به هر تبديل به گشتم ز آغاز\r\nبه‌هرحال از توقف مىگزيدم * به حالى خوب‌تر كى مىرسيدم\r\nازين تبديل صورت غم نبايد * چو معنى هست صورت كم نيايد\r\nتن ار گردد عدم جان را عدم نيست * هم ار گردد عدم به از عدم چيست\r\nوجودى كان همه نابود بود است * عدم باشد ولى نامش وجود است\r\nعدم كان معدن جانست نامش * وجود است و عدم خوانند عامش\r\nكسى از عالم معنى خبر يافت * كه او از عالم صورت گذر يافت\r\nچو دل را غير لحمى مى نخوانى * تو اسرار دل مردان چه دانى\r\nنصيبى كو ز الوان بهر اكمه * سخن آرد سخن هان قصه كوته \r\n\r\nاز مثنوى موسوم به بحر الحقائق به وزن حديقهء حكيم سنايى\r\n اى روان‌آفرين پاينده * تو خداى جهان و ما بنده\r\nبوده بود تو تا كه خود بوده * نه ز ما كاسته نه بفزوده\r\nزين جهانى نهاد و گردونى * نه كمى در تو و نه افزونى\r\nهرچه پاينده هرچه آن پويان * همه نزديكى تو را جويان\r\nهرچه خاموش و هرچه گوينده * جمله اندر ره تو پوينده\r\nگويهاى سپهر سرگردان * همه گوييت در خم چوگان\r\nاختران روان و استاده * همه سر بر خط تو بنهاده\r\nاى به ظاهر شبان اين رمه تو * وى به باطن حقيقت همه تو \r\n\r\n","description":"","footnote":"","page_name":" 2006 ","page_number":566},
  {"content":"\r\n\r\n جان و دل هر دو خاك درگه تست * كفر و دين هر دو رهرو ره تست\r\nهرچه جوييم از آن برونى تو * و آنچه گوييم از آن فزونى تو\r\nگرچه از ما بقىِ گزيدهء تست * خود خرد نيز آفريدهء تست\r\nكى رسد نزد عقل بيننده * آفريده در آفريننده\r\nهيچ‌كس را به خرگهت ره نيست * از تو كس هم بجز تو آگه نيست\r\nهرچه پيدا و هرچه پنهانست * همه بر وحدت تو برهانست\r\nابدت چون ازل طلبكارى * قدمت چون حدث پرستارى\r\nذات تو خالق وجود و عدم * فيض تو باعث حدوث و قدم\r\nكفر و دين غير اعتبارى نيست * هيچ‌كس را بجز تو كارى نيست\r\nهرچه در حيز عبارات است * اعتبارش نه كاعتبارات است\r\nهمه را نعل دل در آتش تست * همه را زخم جان ز تركش تست\r\nاى دوعالم مقر به يكتاييت * همگى عاجز از شناساييت\r\nهرچه هست ار بلند و گر پستند * همه جوياى حضرتت هستند\r\nخواستى جلوه‌يى به ديدهء خويش * ساختى هرچه هست از كم‌وبيش\r\nهر ظهورت تو را حجابى شد * هر حضورت تو را غيابى شد\r\nنه ظهور و حجاب دارى تو * نه حضور و غياب دارى تو\r\nهرچه گوييم جاى تأويل است * يا كه تشبيه يا كه تعطيل است\r\nچونكه رويت ز ديده بنهفته است * ديده ناديده گفته ناگفته است\r\nچون جمال تو در پس پرده است * رفته نارفته كرده ناكرده است\r\nعقل اول كه خلق كردهء تست * رانده‌يى از درون پرده تست\r\nبلكه خود پرده‌ييست بر درگاه * تا نيابد كسى به‌سوى تو راه\r\nپردهء تست و پرده‌دار تو است * واپس از تست و پيشكار تو است\r\nداند آن كس كه دور از ايمان نيست * پرده يا پرده‌دار سلطان نيست\r\nعقل اول خود از برون در است * از درون سراش كى خبر است\r\nپرش مرغ هم به پايهء اوست * زادهء عقل جمله سايهء اوست \r\n\r\n","description":"","footnote":"","page_name":" 2007 ","page_number":567},
  {"content":"\r\n\r\n سايهء ما ز ما چه مىداند * گرچه همراه ما به ره راند\r\nهرچه گفتند و هرچه مىگوييم * جملگى راه وهم مىپوييم \r\n\r\nدر نعت خاتم مقام نبوت و صاحب مسند ولايت\r\n نرسد كس بدان مقام رفيع * مگر او را شود رسول شفيع\r\nاحمد مرسل آفتاب رسل * خواجهء كاينات و علت كل\r\nقافيه نظمهاى گوناگون * متصور نخست و پس موزون\r\nخوانده دانا حكيم بىبدلش * اولين فكر و آخرين عملش\r\nمظهر عقل كل كه احمد بود * پيش از ايجاد ها مجرد بود\r\nمعنى او ز چرخ و انجم بيش * صورت او گه تجلى خويش\r\nشاهد غيب را وى آينه بود * رؤيت حق در آن معاينه بود\r\nسايهء حق چو نيك بينى اوست * سايهء او همه چه مغز و چه پوست\r\nاولين پرتوى كه تابش جست * خواند آن را حكيم عقل نخست\r\nدوزخ او راست بىشك و بىريب * اين به‌سوى شهود و آن‌سوى غيب\r\nآنكه زى غيب عشق خوانيمش * وانكه زى خلق عقل دانيمش\r\nآن همى فيض‌گير از رحمان * اين همى فيض‌بخش بر اعيان\r\nروى ظاهر رسالت نبوى است * وجه باطن ولايت علويست\r\nعقل و عشق از براى اهل حضور * چون دو چشم‌اند هر دو را يك نور\r\nاحمد و بو تراب يك نورند * اين مه و آفتاب يك نورند\r\nعلى ار چند خسروى قاهر * بندهء احمد است در ظاهر\r\nعشق آرى شهى است زيبنده * ليك مر حسن را بود بنده\r\nحسن هرچند ظاهرا غالب * باطنا عشق را بود طالب\r\nهمه هستى ظهور اين هر دو است * يك تجلى ز نور اين هر دو است\r\nدرخور اين هرآنچه وصف جمال * لايق آن هرآنچه نعت جلال\r\nهرچه بود و بود نبى و ولى * همه اجزاى احمدند و على \r\n\r\n","description":"","footnote":"","page_name":" 2008 ","page_number":568},
  {"content":"\r\n\r\n پيشوايان ما چنين بودند * مظهر ذات آن و اين بودند\r\nهمه از جان مطيع و پيرو او * همه محو تجلى نو او\r\nهمه در حسن و عشق آشفته * راز ايشان به محرمان گفته\r\nمرد را اسم مى چه كار آيد * نخل مومين كجا به بار آيد\r\nشاه شطرنج را لقب شاه است * ليك از نام خود نه آگاه است\r\nشاه بايد كه چون كمر بندد * دشمن و دوست گريد و خندد\r\nپرخورى از خرى جدا نبود * مرده‌تن بندهء خدا نبود\r\nخنفسازى به راز مىپويد * همچو بلبل كه گل همىجويد\r\nهر مشامى سزاى بويى دان * آب جان جسم را سبويى دان\r\nآبها مختلف سبو يكرنگ * چون نگردد دل سفيهان تنگ\r\nگر پسر از پدرش بيگانه است * همه دانند راندهء خانه است\r\nبچهء شير شير خواهد بود * هم ز خردى دلير خواهد بود\r\nبيضهء قاز ماكيان پرورد * قاز گردد چو سر برون آورد\r\nبچهء قاز ماكيان نشود * هر مجوسى خود از كيان نشود\r\nبود آرى حسين پور على * كاندر و جلوه كرد نور على\r\nچونكه دستش به قبضهء صمصام * گو دو صد دشت پر شو از ضرغام\r\nدشت محشر چو جا به زين آرد * كوه دريا چو رو به كين آرد\r\nپور حيدر كجا ز جان ترسد * از زمين يا ز آسمان ترسد\r\nبدهد جان و مال دين ندهد * دست بيعت به مشركين ندهد\r\nمهد يا چند خسبى اندر مهد * كه زمان ظهور تست اين عهد\r\nنرسيديم ما به نور امام * اى دريغا كه عمر گشت تمام \r\n\r\nدر صفت ضعف و پيرى خود گويد\r\n سال عمرم براند چون سوى چل * پاى عيش و نشاط مانده به گل\r\nمويم اسپيد گشت و رويم زرد * گرمى دهر بر دلم شد سرد \r\n\r\n","description":"","footnote":"","page_name":" 2009 ","page_number":569},
  {"content":"\r\n\r\n سرو يكتاى من دوتايى جست * گهرم لون كهربايى جست\r\nجعدهايم كه خم چو چنبر بود * گشت كافور اگرچه عنبر بود\r\nخواجه گشتم ولى نيم مسرور * زين غلامان كه عنبر و كافور\r\nاز مى زنجبيليم دوريست * روزگار شراب كافوريست\r\nگشته از برف كوهسار سرم * آب جارى ز چشمهء بصرم\r\nهرك را موى سر سپيد شود * ديده گريد كه نااميد شود\r\nآن كمان‌ابروان كه گاه شباب * مژه ديده بوديش چو نشاب\r\nنه به قانون نيكويى كج شد * كه به طرزى خلاف معوج شد\r\nبشكست اين سيه‌كمان نزار * وز كمان شكسته نايد كار\r\nموى ابرو فراز ديده چميد * قوتش كم شد و ز ضعف خميد\r\nراست خواهد شدن كى او را پشت * مگرش ز استعانت انگشت\r\nهرچه بالا برم به زير آيد * قيرى آرم به رنگ شير آيد\r\nعجبا غير موى رنگ‌پذير * قير ديدى كه بازگردد شير\r\nبدر من چون هلال لاغر شد * همچو يك‌نيمه كج ز ساغر شد\r\nهركه بدرش هلال‌وش لاغر * به كه از دست بفكند ساغر\r\nمى لعلى كنون مراست عذاب * كه بجز عم پر است لعل مذاب\r\nمى سورى چسود و لبس حرير * آنكه شد سورى رخش چو زرير\r\nخردسالان به گرد من شده جمع * من گدازان ميانشان چون شمع\r\nغافل ايشان و من به فكر رموز * همه در خنده و من اندر سوز\r\nبر در گريه چون ميان بندد * برق بر گريه‌هاى آن خندد\r\nخنده از خامى است و گريه ز حرق * گريهء ابر به كه خندهء برق\r\nگريهء ابر باغ بفروزد * خندهء برق كشتها سوزد\r\nخنده‌هاى صراحى است ز درد * نسبت او را مده به خندهء سرد\r\nگرنه حالش ز غم دگرگونست * جارى از حلق آن چرا خونست\r\nخون دل جاريش به وقت قى است * تو گمان مىبرى كه خون نه مى است \r\n\r\n","description":"","footnote":"","page_name":" 2010 ","page_number":570},
  {"content":"\r\n\r\n سخن آن بود كز جنود مشيب * فر و زيب فراز رفته به شيب\r\nعشق خوبان كه دايمم بدهكار * شوقش اكنون ز دل ربوده قرار\r\nگه‌گه آيد از آن مرا در دل * كاندكى مانده ريشه‌اش در گل\r\nريشه در گل ولى ستاخش نيست * بيخ چون خشك برگ و شاخش نيست\r\nبعد ازين كى دلم كشد به نشاط * ور كشد نيست جز جنون و خباط\r\nهمه دانند زير چرخ كبود * هيچ حالى چنان نماند كه بود\r\nدم‌به‌دم هست جمله را تبديل * زين محل در دگر محل تحويل \r\n\r\nو له\r\n چون چنين است امر و مشهود است * هست معدوم هرچه موجود است\r\nعمر هر لحظه در گذار بود * تو گمانت كه برقرار بود\r\nآب در جو روان و سيار است * در نظر مستمر نمودار است\r\nشعلهء شمع را سرافرازيست * نور انجاميش نه آغازيست\r\nآنچه از كانى آنچه افلاكيست * كه به هم گشته در تن خاكيست\r\nهمه را بازپس ببايد داد * شدن از دام هريكى آزاد\r\nباز بايد بسان اول شد * يعنى از رنگ و بو معطل شد\r\nچون ببايد شدن به رنگ عدم * يعنى از رنگها به رنگ قدم\r\nكاش اين رنگها نيفزودى * رنگ بىرنگى عدم بودى\r\nچونكه انجام هست چون آغاز * راه ما از چه گشت دور و دراز\r\nتيره‌جانيست اين سپنج‌سرا * ما درين بند و سمج چون اسرا\r\nهر تعين به پاى ما قيدى * هردمى صيد عمروى و زيدى\r\nهركه بىعشق زيست او مرده است * فانى و بىحيات و افسرده است\r\nيك‌ره اى دل فسردگى بگذار * زنده شو زنده مردگى بگذار\r\nگر توانى به طبع آذر باش * نتوانى برو سمندر باش\r\nهركه آتش نشد در آتش سوخت * رخ برافروخت هركه جان افروخت \r\n\r\n","description":"","footnote":"","page_name":" 2011 ","page_number":571},
  {"content":"\r\n\r\n بفلك برشدن كه بتواند * جز كه اندر اثير در راند\r\nتا نسوزم به عشقش از سردرد * نشود گرم با من آن دل سرد\r\nقطره درياست چون به دريا رفت * ذره بيضاست گر به بيضا رفت\r\nقطره تا قطره است در خطره است * بحر آن را مخوان كه آن قطره است\r\nذره‌ذره است تا به خود غره است * شمس آن را مدان كه آن ذره است\r\nراه الحاد بىسرانجام است * صورتش پخته معنيش خام است\r\nپوست باشد زبان بيدل پوست * ليك دل بىزبان بسى نيكوست\r\nخود دل بىزبان چو مغز آيد * مغز كاو را نه پوست نغز آيد\r\nآدمى زبدهء دوعالم شد * زان خلافت نصيب آدم شد\r\nآخرين نقش آدم خاكيست * و اولين نقشهاى افلاكيست\r\nكاتبان امتحان خامه كنند * چون نكو گشت ثبت نامه كنند\r\nاندر آغاز نيست كار تمام * كار گيرد كمال در انجام\r\nهرك را جان بود نه جان باشد * فرق از ابر تا دخان باشد\r\nهم دخان بر هوا رود به شتاب * ليك چون ابر ازو نبارد آب\r\nباز ارواح پايه‌ها دارند * چون معادن كه مايه‌ها دارند\r\nپرتو آفتاب بر همه تافت * ليك هر معدنى فلزى يافت \r\n\r\nو له ايضا\r\n كار گيتى بود عجيب و غريب * همچو موج سراب تشنه فريب\r\nما گرفتار بند صورت و رنگ * گاه با نفس صلح و گاه به جنگ\r\nصورت جان به مرگ كى فانيست * خاصه آن روحها كه رحمانيست\r\nنطفه بنگر چه بود از آغاز * پس چها شد ز روى صورت باز\r\nروح چون از بدن رها گردد * كس چه داند دگر چها گردد\r\nشرف تن اگرچه هست به جان * بىشرف نيست پيكر انسان\r\nگفته برخى كه ز اهل تمييزند * كاين دو از روى اصل يك چيزند \r\n\r\n","description":"","footnote":"","page_name":" 2012 ","page_number":572},
  {"content":"\r\n\r\n تن شود جان و جان شود هم تن * شود اين تيره وان دگر روشن\r\nچو جسد شد لطيف گردد جان * روح خوانند مردمش به بيان\r\nشد مجسم چو روح گشت جسد * جسم خوانندش اى برى ز حسد\r\nجان به عصيان سيه شود چون تن * تن به طاعت چو جان شود روشن\r\nتن چو افزوده شد روان كاهد * آينه تيره صيقلى خواهد\r\nجان چو غالب بدن شود مغلوب * همه جاذب به خود كشد مجذوب\r\nسيم و زر را به كوره بگدازند * فى المثل هر دو را يكى سازند\r\nگر مس افزون بود ز زر بسيار * حكم مس غالب است بر دينار\r\nور زر افزون از وى و بيشتر است * دان همانا نه مس بود كه زر است\r\nمرد نقاد هر دو بشناسد * نبود فربه آنچه آماسد\r\nجان اگر تابع صفات تنست * جان مخوانش كه نيست جان بدنست\r\nتو و من نى تنيم و نى جانيم * صاحب اين و حاكم آنيم\r\nتن بىروح را وجودى نيست * جان بىجسم را نمودى نيست\r\nهست آن را حيات و نيست وجود * هست اين را وجود و نيست نمود\r\nعكس خورشيد را بقا باشد * ليك ازين خاك باضيا باشد\r\nسنگ هرچند بس ثقيل آمد * پرتو مهر را دليل آمد\r\nآب اگر عكس ما نمايد پاك * زان بود كاندروست بهره ز خاك\r\nور نه گر آب صرف بىخاك است * عقل داند كه از صور پاك است \r\n\r\nو له ايضا\r\n نفس ما جوهريست روحانى * كه نه جسم است آن نه جسمانى\r\nگوهر است او و اين بدن صندوق * عاشقست او و اين بدن معشوق\r\nهمچو معنى كه در بيان بينى * روح را با تن آن‌چنان بينى\r\nزندهء مرده را روان نبود * گرم افسرده را توان نبود\r\nنفس آيينه‌ايست گر شد پاك * صورت غيب را كند ادراك \r\n\r\n","description":"","footnote":"","page_name":" 2013 ","page_number":573},
  {"content":"\r\n\r\n چون شود از خيال تفرقه جمع * نور و تاب و ضيا دهد چون شمع\r\nيابد از ياد دوست قوت و قوت * چمد از ملك جانب ملكوت\r\nجلوه‌ها بيند از حقايق كون * كه نه شكلش توان سرود و نه لون\r\nهرچه پويد به ره فزون پويد * هرچه جويد فزون‌فزون جويد\r\nجذبه آيد سلوك بندد بار * مهر چون تافت شمع گردد تار\r\nبه هوا اى پسر بهو كه رسد * بىفنا در حريم او كه رسد\r\nحرم و دير هر دو خانهء اوست * بانگ ناقوس و نى ترانهء اوست\r\nسبحه هم از پى اطاعت اوست * عقد زنار بهر طاعت اوست\r\nبت‌پرستان به طرف بتخانه * همه بر شمع عشق پروانه\r\nقبلهء جمله چونكه در پرده است * هركسى رو به قبله‌اى كرد است\r\nنى كه چون روى اوست بىپرده * همه‌كس رو به‌سوى او كرده\r\nما همه بت‌پرست با اصنام * بت‌پرستان بدين صفت بدنام\r\nشيخكان نيز بت‌پرستانند * كز شراب غرور مستانند\r\nطاعت و معرفت حقايق و نور * هم بتانند پيش اهل حضور\r\nواى ازين رهبران ناموسى * آه ازين شيخكان سالوسى\r\nنور حق خود همين نه در حرم است * بلكه در دير و در رخ صنم است\r\nهمه دانند سنگ يزدان نيست * همه دانند بنده سلطان نيست\r\nهمه دانند پرده در پرده است * يار بىپرده پرده‌ها كرد است\r\nجذبهء او چو جلوه آغازد * مرد زنار را ولى سازد\r\nقهر او چون كند به مرد ظهور * شود ابليس بلعم باعور\r\nجامه ديدن ز ديدهء عامه است * خاصه را ديد صاحب جامه است\r\nبر كرم چون بناى اين دير است * آخر كار جمله بر خير است\r\nتن چو خود جامه است اى عامه * چه فزاييد جامه بر جامه\r\nكرم قز هم بر يشمين سلب است * در سلب مردنش ازين سبب است\r\nاين سلب را چو كرم پيله به در * مرغ شو وز سلب دراى و بپر \r\n\r\n","description":"","footnote":"","page_name":" 2014 ","page_number":574},
  {"content":"\r\n\r\n جامه آباد و دل خراب كه چه * زهر در زير شهد ناب كه چه \r\n\r\nدر مدح شاهنشاه جمجاه محمد شاه و جيش او\r\n باد پاينده بر سپيد و سياه * ظل ظل خدا محمد شاه\r\nسالها با پدر به پهنهء روس * لشكر آراست همچو چشم خروس\r\nدر هوايى به بوى دمگه شير * سوى شيران به رزم رفته دلبر\r\nكام او همچو كام شير به تف * گام بفشرده شيروار به صف\r\nگرد افشانده از زمين بر ابر * جسته ناورد پيل و ديو و هژبر\r\nمار رويين مهلك قتال * نيش در پيش و مهره در دنبال\r\nمهرهء آن دريده مهرهء پشت * نرم اما گه ورود درشت\r\nچون به كين در شتاب فوجا فوج * رزمگه ژرف‌بحر مرجان موج\r\nبس‌كه خون ريخت از تن تركان * گشته پررود پهنهء گرگان\r\nهمه گرگانيان پريش شدند * گرگ بودند ليك ميش شدند\r\nبر زمينى كه جا گزيند چرغ * مرغكان را سفر سزد زان مرغ\r\nچون ز شاهين به طرف رود ورود * ميغ مر ماغ را به از آن رود\r\nتركمان ترك ديد و خنجر و تيغ * از وطن برگرفت راه گريغ\r\nپرهزيمت از آن هزاهز رزم * كوه بلخان و خيوه و خوارزم\r\nاز سمرقند خانه در خانه * صيت شد منتشر به فرغانه \r\n\r\nاز واقعات خراسان\r\n در دگر سال خسرو داور * باز لشكر كشيد زى خاور\r\nغوريان نام حصنى اندر راه * بود و پاى و سرش به ماهى و ماه\r\nپاسبان چون به برج آن خفتى * زخمهء چنگ زهره بشنفتى\r\nور چميدى بباره با تشويش * شدى از شاخ ثور پايش ريش\r\nخندقى ژرف كرد آن باره * كش فلك رعشه‌ور ز نظاره \r\n\r\n","description":"","footnote":"","page_name":" 2015 ","page_number":575},
  {"content":"\r\n\r\n گفتمى گرنه اين محال و گزاف * كه محيطى احاطه كرده به قاف\r\nاندر آن قلعه تيزچنگ گروه * چون پلنگان مرددر در كوه\r\nوز حصانت به حصن خود خرسند * بخزيدند در حصار بلند\r\nغافل از اينكه شه سليمان است * ديو رويين‌تنش به فرمان است\r\nكس نيارد به مكر و حيله و ريو * رستن از چنگ آن غريوان ديو\r\nديو رويين آهنين‌پيكر * وز دهان شعله‌بار چون اژدر\r\nچون به فتح حصار راى آرد * از هوا در حصار جاى آرد\r\nبا سليمان چو ديو ريو كند * چارهء ديو هم به ديو كند\r\nبهر تخريب آن حصار بلند * برگشادند ديوها از بند\r\nخاك خوردند نعره سر كردند * عرصهء قلعه پرشرر كردند\r\nحلقشان تا به لقمه آكندند * لقمه ناخورده بازافكندند\r\nلقمهء آهنين آتشبار * همچو چرخ اثير مركز نار\r\nجرم مريخ گفتى از سر خاك * مىپرد لحظه‌لحظه بر افلاك\r\nطرفه مريخهاى آتش‌رنگ * كه ز تنين به چرخ در آهنگ\r\nشير آن قلعه گشت از جان سير * كاوج مريخ شد به خانهء شير\r\nشد از آن فتح و نصرت تازه * كوس غران بلندآوازه\r\nجيش شه باهرى چو گشت قريب * در هرى درفتاد طيش غريب\r\nخيره شد مهر و تيره شد افلاك * زانبه گرد و مرد و جنبش خاك\r\nمهر رخشان بگرد تيره و تار * چون يكى طشت زر كه در يم قار\r\nكوهها دشت شد ز سم ستور * دشتها كوه شد ز اهل عبور\r\nپشته‌ها كوه شد ز خون وحوش * رودها پشته شد ز خيل جيوش\r\nدر زمين فراخ و درهء تنگ * در زمان شتاب و گاه درنگ\r\nراه كه گشت و كه همىشد راه * چاه تل گشت و تل همىشد چاه\r\nدر هوا بس‌كه گونه‌گونه درفش * ابرها گشته سرخ و زرد و بنفش\r\nاز سقرلات پوش فوجا فوج * دشت بحرى ز لعل موجا موج \r\n\r\n","description":"","footnote":"","page_name":" 2016 ","page_number":576},
  {"content":"\r\n\r\n سپهى با نظام كوشا كوش * بيشه‌يى پر ز شير دوشادوش\r\nچون ز كهسارشان به صحرا ميل * گفتى از كه روان به صحرا سيل\r\nچون ز صحرا به‌سوى كوه شتاب * همچو پرنده بر تذرو عقاب\r\nهمه چون گوهرى ز جوشن درج * همه چون اخترى ز آهن برج\r\nهمه ضرغام فعل و گورسرين * همه بهرام طبع و زهره جبين\r\nروى ايشان ز روى و آهن و سنگ * پشت ايشان نديده كس در جنگ\r\nتن ايشان چو پيل و دل چو هژير * پى ايشان به خاك و سر بر ابر\r\nنه در اندامشان شكنج و شكن * وان در ابرو به كين شكنج‌افكن\r\nهمچو پيلان مست آهن رگ * دمى آزردگى نديده ز تك\r\nپاى زن ناى زن گه رفتار * همچو مستان و گاه كين هشيار\r\nاى عجب اى شگفت گردونها * همه پويان به كوه و هامونها\r\nشده گردان به پشت هر گردون * بيستون كوهى از چهارستون\r\nبيستون ديده كس ميان خالى * كه كشندش به سفلى و عالى\r\nطرفه ديوى عجيب در آثار * كه خورد خاك و برفشاند نار \r\n\r\nدر نكوهش شراب و شاهد گويد\r\n هركه جانش بود مطيع خرد * نخرد خم و هيچ‌گه نخورد\r\nخمر چون عقل را بپوشاند * نه بنوشد كسش نه نوشاند\r\nچون محبت بمرد نشئه است * از محبت كدام نشئه به است\r\nعمر بگذشت و دل خراب برفت * آب كارت ز كار آب برفت\r\nآب آتش‌نماى دانش سوز * مخور آتش به خرمنت مفروز\r\nاى همه‌ساله در شتاى و خريف * بوده با شاهد ظريف حريف\r\nشاهد رند مست هرجايى * بر تو كى دل نهد به تنهايى\r\nهر شبى شمع محفل جمعيست * اشكريزان به محفل شمعى است\r\nشمع بيجاده‌رنگ لؤلؤ بار * محفل سيمگون مرجان خار \r\n\r\n","description":"","footnote":"","page_name":" 2017 ","page_number":577},
  {"content":"\r\n\r\n بر وفاى كسى مشو غره * كه بسش آبهاست در دره\r\nنكند پاك غسل در غسلين * نخورد بخرد از دم تنين\r\nپارگين را مكن خيال زهاب * به مى آلاى كام و لب زين آب\r\nخه‌خه اى زاهدان شاهدباز * همه در سر خيالهاى دراز\r\nدعوى رهبرى كنند و گمند * سر بجويند ليك زير دمند\r\nاين خبيثان نه سالكان رهند * گمره دهر و هالكان رهند \r\n\r\nفى التمثيل\r\n آن شنيدى كه بهر استعلاج * به طبيبى شد احولى محتاج\r\nرفت احول بر طبيب ز من * ليك آنجا نشسته ديد دو تن\r\nگفت از اين هر دو تن كدام طبيب * بازگوييد راز پيش غريب\r\nكامدم در بر طبيب اجل * از براى علاج عيب حول\r\nاتفاقا طبيب زان سان بود * كه يكش در نظر چهار نمود\r\nشده گردان به پشت هر گردون * بيستون كوهى از چهار ستون\r\nگفت احول به دو عجب زين كار * من يكى را دو بينم و تو چهار\r\nچار شد چون يكت به نظاره * كى توانى مرا كنى چاره\r\nتا بدانى كه رهبران و مهان * راه‌گم‌تر ز رهروان جهان \r\n\r\nو له\r\n كرد با شوى خويش آن زن جنگ * كه مرا داده جايگاهى تنگ\r\nچون به قاضى كشيد رشتهء كار * گفت قاضى بدان پرىرخسار\r\nكاى صنم صلحتان ز جنگ اولى * بهر زن جايگاه تنگ اولى \r\n\r\n","description":"","footnote":"","page_name":" 2018 ","page_number":578},
  {"content":"\r\n\r\n\r\nو له\r\n در خراسان مزيد نامى بود * كه ز لعن يزيد منع نمود\r\nگفت مردى به شيخ حق‌جويى * كاندرين باب تا چه مىگويى\r\nمىكنى ترك لعنهاى يزيد * يا كنى لعن بر خلاف مزيد\r\nگفت صد لعن بر يزيد كنم * بلكه صد نيز بر مزيد كنم\r\nسالها بر يزيد لعنت باد * عمرها بر مزيد لعنت باد\r\nگرچه فانيست دهر و در گذر است * بهر دنيا ببين چه شور و شر است\r\nگر بدار نيك گر گداور شاه * كس نماند بدهر خواه و مخواه\r\nهرچه جز عقل و نفس و افلاكست * اولش خاك و آخرش خاكست\r\nنه جهان ماند و نه اهل جهان * دل چه بندى به صعب و سهل جهان\r\nپرس‌پرسان ز من صغير و كبير * كاى هدايت كرا گرفتى پير\r\nنيكوان را چرا كنم بدنام * پير من شاهد است و باده و جام\r\nبادهء ذوق و وجد و عشق و كمال * چشم مست بتى است ز اهل جمال\r\nخم باده است چشم مست كسى * خويش را مىكشم ز دست كسى\r\nرفت كوى او طريقت ماست * ديدن روى او حقيقت ماست\r\nفكر ما از دهان تنگش و بس * ذكر از آن روى لاله رنگش و بس\r\nپس چه پوييم راه طراران * مسلك زاهدان و مكاران \r\n\r\nاز مثنوى انيس العاشقين كه دوازده مقاله است\r\n اى عشق تو چون محيط و دل فلك * سبحان اللّه مالك الملك\r\nآغاز تو عارى از بدايت * انجام تو خالى از نهايت\r\nبا جود تو ما وجود موجود * بىبود تو ما نمود بىبود\r\nبر ديدهء دل هميشه ظاهر * ذات و صفت تو از مظاهر\r\nعالم همه محو در صفاتت * آگاه تويى به كنه ذاتت\r\nهر سو به فغان هزار بلبل * بويى نشنيده كس ازين گل \r\n\r\n","description":"","footnote":"","page_name":" 2019 ","page_number":579},
  {"content":"\r\n\r\n آوخ چه كنم طبيب من كيست * بس خسته‌دلم حبيب من كيست\r\nبسيار بگفتم و شنيدم * زين راه سر و بنى نديدم\r\nآه اين چه حكايت غريبست * لا حول چه قصهء عجيب است\r\nاين شعبده‌باز پردگى كيست * زين شعبده‌ها مراد او چيست\r\nاين سحر نگر چه دلپسند است * چشم همه باز و چشم‌بند است\r\nناديده جمال بىمثالش * ديوانه شديم در خيالش\r\nاين راز به من كه مىكند فاش * كاينها نقش است يا كه نقاش\r\nنقاش به رنگ نقش پيداست * يا نقش به رنگ او هويداست\r\nزين شعبده حال دل خرابست * كاندر دل ذره آفتابست\r\nگر سلسله دافع جنون شد * زان طره جنون من فزون شد\r\nآوخ چه كنم كه هم‌نفس نيست * اين ناله قبول گوش كس نيست\r\nهر مرغ به قاف گر رسيدى * سيمرغ شدى و برپريدى\r\nسرتاسر دهر پر ز نور است * افسوس ز ديده‌ها كه كور است\r\nخوش آينه‌ها وليك در زنگ * بس لعل گرانبها و در سنگ\r\nدر دوزخ نفس خود گرفتار * وانگاه بهشت را طلبكار \r\n\r\nو له\r\n اى طالب علم و غرق دعوى * صورت بگذار و جوى معنى\r\nصدسال به صورت ار بمانى * از معنى هيچ مىندانى\r\nخفاش صفت ز ديده‌اى كور * محروم ز آفتاب پرنور\r\nابليس تويى به مكر و تلبيس * پس طعنه و شنعتت بر ابليس\r\nگر زيبا ور كه زشت از تست * گر دوزخ و گر بهشت از تست\r\nشيطان ز تو حيله مىكند وام * شيطان تو و او به حيله بدنام\r\nحاصل كه ز تست هر كم‌وبيش * غافل مشو اى عزيز از خويش\r\nاز درد به رنج و خود دوايى * از فاقه به جان و كيميايى \r\n\r\n","description":"","footnote":"","page_name":" 2020 ","page_number":580},
  {"content":"\r\n\r\n مجموعهء انفسى و آفاق * فكرت كن و برگشاى اوراق\r\nچندان‌كه به علم بيش گردى * نادان‌تر و كم ز خويش گردى\r\nعلم اخلاق خوش نگارى * حسن اخلاق مىندارى\r\nتا ساحل بحر جاى پاى است * در بحر دگر چه جاىجاى است\r\nبسيار ز سالكان ره‌پوى * زين راه نيافتند يك موى\r\nكس محفل دل‌ستان نديد است * هم گردى از آستان نديد است\r\nصد مرغ به كوه قاف سالك * و آن جمله هلاك در مهالك\r\nدامى بفكنده هر مقامى * هر مرغى گشته صيد دامى\r\nوانگاه ز جهل مرغك خام * سيمرغ گمان نموده آن دام\r\nگر زان كه تو مرد اين طريقى * اللّه معك نه بىرفيقى\r\nهم شرع بورز و هم طريقت * كاين دو است منازل حقيقت\r\nنى بىاين آن دگر بشايد * نى بىآن اين درى گشايد\r\nچون دانش در نهايت آيد * آن بينش را بدايت آيد\r\nچون علم صور به آخر آيد * پس اول فقر ظاهر آيد\r\nصدسال اگر به ره شتابى * بىرهبر ره به دو نيابى\r\nقانع نشوى به ساغرى چند * يا با رخ خوب دلبرى چند\r\nاين بحر عجب يمى شگرفست * هر موجهء آن چو بحر ژرف است\r\nقانع كه شود از آن به يك كام * سيراب شود كه زان به يك جام\r\nبيرون نسزد دمى درنگى * در آن بايد شدن نهنگى\r\nتا جان ندهى تو جا نه نيابى * تا گم نشوى نشان نيابى\r\nجان ده كه ز نو روانت بخشند * گم شود كه ازو نشانت بخشند\r\nهر چيز كه داده شد نشانت * افكن كه دهند بيش از آنت\r\nبالاتر از آنچه در خيالست * در حضرت او بسى كمالست\r\nزنهار كه دوست بس غيور است * خود لازم نيكوان غرور است\r\nهان تا ندهى به خاطرت راه * انكار محققان آگاه \r\n\r\n","description":"","footnote":"","page_name":" 2021 ","page_number":581},
  {"content":"\r\n\r\n تو پردهء روى آن نگارى * اين پرده پى چه برندارى \r\n\r\nفى التمثيل\r\n پروانه چند عاشق شمع * گشتند شبى به محلى جمع\r\nشمعى ديدند سربه‌سر نور * قدش به صفا درخت كافور\r\nبرجست يكى كه من روم پيش * گويم به شما از او كم‌وبيش\r\nشد طوفى كرد گرد فانوس * برگشت ز وصل شمع مايوس\r\nگفتا كس ازو نه كامياب است * كز پرده به گرد او حجاب است\r\nرفت آن دگرى بسان جاسوس * كارد خبرى و شمع و فانوس\r\nگفتا كه بپرده رخ فروزد * هر چيز قرين او بسوزد\r\nرفت آن دگرى به كشف حالش * وز شمع بسوخت پروبالش\r\nپر سوخته بازگشت و با جمع * واگفت حديث سوزش شمع\r\nالقصه كه هريكى نشانى * گفتند ز شمع بر زبانى\r\nزان فرقه پاك عاشقى مست * برجست و به روى شعله بنشست\r\nدر شعله بسوخت جان و هم پر * گرديد به رنگ شمع يكسر\r\nزو هركه ز حال شمع پرسيد * خود حرفى ازو جواب نشنيد\r\nگفتند كه اين ازو خبر يافت * كز ذات و صفات او اثر يافت\r\nآن هيزم از شرر خبر شد * كو خود همه پاى و سر شرر شد\r\nزين نكته خموش شد هدايت * كاين را نه حدى بود نه غايت\r\nپيران همه مضطرب درين كوى * كى چون تو جوان از آن برد بوى\r\nشد درد به خويش بسته ديگر * شد مرد ز خويش رسته ديگر \r\n\r\nو له\r\n مىداد به درد جان حكيمى * مىكرد سؤال ازو سليمى\r\nكز حالت خود بكن بيانى * وز منزل خود بده نشانى \r\n\r\n","description":"","footnote":"","page_name":" 2022 ","page_number":582},
  {"content":"\r\n\r\n گفتا بودم به صد تفكر * و اكنون ميرم به صد تحير\r\nتا ظن نبرى كه اختيار است * كاين هر دو ز روى اضطرار است\r\nاين دريا را كناره‌يى نيست * وزبهر نجات چاره‌يى نيست\r\nراهى نبود چو با كناره * جز غرقه شدن در آن چه چاره \r\n\r\nاز مثنوى موسوم به خرم بهشت كه به وزن تقارب است و مبنى بر هشت باب\r\n سرآغاز هر نامه يابد نگار * به نام جهانداور كردگار\r\nكه او را خود آغاز و انجام نه * وزو بهرهء ما بجز نام نه\r\nنگنجد در انديشهء نى در خيال * نه اندر بيان و نه اندر مقال\r\nز دريا چو نتوان گذر كردنا * ببايد به ساحل سفر كردنا\r\nچو اسرار آن ذات اندر نهفت * ز آثار بايد همى بازگفت\r\nنبينم باد بزان را نهاد * همى خاك بينيم بر گردباد\r\nشب روز بيننده اندر سپهر * كواكب در آن ديده و ماه و مهر\r\nبر افراز بيند همى چشم مرد * يكى آبگون گنبد گردگرد\r\nتو گويى كه ديريست آراسته * در آن نغز بتهاى پيراسته\r\nستاره به ما حال گويندگان * چه پايندگان و چه پويندگان\r\nكه هستيم ما چون شما بىخبر * شما در بزيريد و ما بر زبر\r\nفلك مست و سرگشته از جام او * ملك محو و شوريده بر نام او\r\nهمى هرچه بينى به هر پايه‌يى * از آن ذات دارند سرمايه‌يى\r\nهمى هرچه هستند بالا و پست * همه نيستند و به دو گشته هست\r\nپس از تيرگى جان گزيند صفا * شويم ار بدل پيرو مصطفى\r\nشهنشاه ميران و دين‌گستران * مهين رسل ختم پيغمبران\r\nنخستين فروغ و نخستين گهر * ز مهر ازل وز محيط هنر\r\nزهى شهريارى كه هر چاكرش * برهنه سر و ننگ از افسرش\r\nدوشش در عدد يا دو هفت آن گروه * يكى نور و هريك به ديگر شكوه \r\n\r\n","description":"","footnote":"","page_name":" 2023 ","page_number":583},
  {"content":"\r\n\r\n\r\nدر بيان نفاست سخن و شرافت نظم\r\n بداند هرآن‌كس كه دارد خرد * كه بخرد به جان مر خرد را خرد\r\nبدانش زهر زنده‌يى بر سريم * به گفتار بر جانوران سروريم\r\nنهان را سخن آشكارا كند * گل مست را سخت خارا كند\r\nسخن را سخن‌دان بداند همى * سخن از سخنگو بماند همى\r\nسخن ژرف درياست موجش هزار * نه پايان آن را نه بن نى كنار\r\nدر آن ماهيانند خرد و بزرگ * همه خوردشان آب بحر سترك\r\nيكى ماهيى قطره‌خوار است و كه * نهنگى دگر لجه او بار و مه\r\nمن آن زفت تمساح دريا خورم * كه طبعى چو درياست پرگوهرم\r\nهمىدون سخن را بسى شيوه‌هاست * كه مر باغ را گونه‌گون ميوه‌هاست\r\nبيا تا چه دارى در انبان نهان * كه بس لاف بشنيده‌ام از كهان\r\nسخن گوى و خوش گوى و يافه مگوى * مزن لاف و راه گزافه مپوى\r\nدو توسى درين بحر درتاختند * صدفها ز لؤلؤ بپرداختند\r\nز افسانهء پهلوان كهن * براندند بس پهلوانى سخن\r\nجوانى نكو جفت تيمار ماند * همى ناتوان ماند و بيمار ماند\r\nتو ايدون چه گويى كه دلكش بود * به گوش نيوشندگان خوش بود \r\n\r\nذكر سفارت خوارزم و صفت طبرستان و سبب اين نظم\r\n اگر خوش و گر ناخوش آيد سخن * يكى كاخ نو بايد افكند بن\r\nچو شه ناصر الدّين برآمد بگاه * پى تخت باليد بر فرق ماه\r\nكهن دولتى گشته فرتوت و مست * به دو شد قوى و جوان و درست\r\nز هند و ز خوارزم و از روم و روس * سفيرانش در پيشگه خاكبوس\r\nبه خوارزمشه رافتى عزم كرد * مرا خواند و مأمور خوارزم كرد\r\nيكى نامه رنگين چو پر تذرو * نبشتند و طمغاش بر ماه و پر و\r\nبه فرمان شايستهء تخت كى * به مازندران راى كردم ز رى \r\n\r\n","description":"","footnote":"","page_name":" 2024 ","page_number":584},
  {"content":"\r\n\r\n نشستيم بر پشت كه پيكران * نبشتيم كوه گران بيكران\r\nسپرديم كوه و سترديم در * بريديم جوى و دريديم جر\r\nگهى در نشيب و گهى بر فراز * به ماهى و مه بذله رانديم و راز\r\nنخستين يكى كوهم آمد به راه * پيش پتك ماهى سرش تاج ماه\r\nدو كوه از دو سو رودى اندر ميان * تن كوه در پوشش پرنيان\r\nز سبزه سر كوه در ششترى * ز لاله رخ خاك پرمشترى\r\nچمان در چمنهاش دشتى خروس * پروبال چون چهرگان عروس\r\nبه سارى درون جاى كردم سه روز * به چارم چو بفروخت گيتىفروز\r\nبه اشرف شدم جمله ره تازتاز * قدمگاه خنگم همه بازباز\r\nخوشا مرز گرگان و آن طرفه خاك * نه پيدا در آن ژرف وادى مغاك\r\nشتردل شتركين شتربان ترك * به گرگان زمين راند پويان چو گرگ\r\nيكى كوه كوهان هيون برگزيد * كجا مر عمارى كشى را سزيد\r\nبه كوهان كجاوه برش از شكوه * چو دو دز برافراز البرز كوه\r\nسه روز و سه شب خوان برآراستيم * بخورديم و خفتيم و برخاستيم\r\nرسيديم به خيوق پس از قطع راه * سوى مرو بد رفته خوارزمشاه\r\nبماندم در آن شهر ماهى سه چار * همه نامه و خامه‌ام بر كنار\r\nبه دل گفتم از گشت اين بوستان * ببايد ره‌آورد زى دوستان\r\nيكى تنگلوشا بپرداختم * ز ار تنگ مانى بهش ساختم \r\n\r\nدر مدح سلطان السلاطين الناصر الدّين الله ناصر الدّين شاه خلد الله ملكه\r\n نگارى چنين زيور گاه باد * به روز و به شب در بر شاه باد\r\nابو النصر شه ناصر الدّين ترك * خديو عجم شهريار بزرگ\r\nستاره بدان تابش چهر نيست * چو رخشنده ديهيم او مهر نيست\r\nجهان بوستانست تا او شهست * زمين آسمانست و خسرو مه است\r\nبهشت ار مصور شود شهر اوست * جحيم ار مجسم شود قهر اوست \r\n\r\n","description":"","footnote":"","page_name":" 2025 ","page_number":585},
  {"content":"\r\n\r\n به شوكت چو شير و به هيبت چو ببر * دلش رشك عمان كفش شرم ابر\r\nبنارد چون دست‌يازد به تيغ * همى خون ببارد ز گردون چو ميغ\r\nالا اى سخن‌گستر هوشمند * يكى در شجاعت درافكن سمند\r\nچه بايد سرود از كج باستان * بياراست بشنو ز من داستان\r\nدر ادوار گيتى خفى و جلى * نبود است اشجع كسى از على\r\nچو بايد در اين در ازين راز گفت * ببايد ز كار على بازگفت \r\n\r\nذكر غزوهء احزاب و آمدن قريش از بطحى به يثرب\r\n نخستين فروغ خداوند پاك * رسول عرب علت آب و خاك\r\nچو سالى دودر بوم يثرب بماند * به رزم قريش آستين برفشاند\r\nشد از جيش آن داور پاك صدر * ز دشمن بسى نجم غارب به بدر\r\nحجازى يلان انجمن ساختند * به تدبير و انديشه پرداختند\r\nكه كارى به پيش اندر آمد بزرگ * نياسايد اين گله هرگز ز گرگ\r\nببايد بر او تاختن هم گروه * به خاك اندر آوردن آن ژرف كوه\r\nو گرنه به يثرب چو شاد اندر است * همه خاك بطحا به باد اندر است\r\nبر اين برنهادند و برخاستند * به رزم نبى لشكر آراستند\r\nسپه گشت و انبه گروهاگروه * ز شهر و بيابان و از دشت و كوه\r\nهمه ديوسان برنشسته به ديو * ز غوشان فلك پرغرنگ و غريو\r\nبه عدت چو مور و به حدت چو مار * به كوشش چو آب و به جوشش چو نار\r\nبهامون هيونا نشان در شتاب * چو يك لجه كشتى كه پويان بر آب\r\nپيمبر چو بشنيد كآمد سپاه * به جان كينه‌جوى و به دل كينه‌خواه\r\nبفرمود كز شهر بيرون كشند * همه ساز لشكر به هامون كشند\r\nچو آن پارسى مرد در كار ديد * موالى كم و خصم بسيار ديد\r\nبدان تا ز هر سو نيارند تاخت * يكى كنده بر گرد آن جيش ساخت\r\nهمه هرچه زان كنده برداشتند * دو پهلوى آن كنده انباشتند \r\n\r\n","description":"","footnote":"","page_name":" 2026 ","page_number":586},
  {"content":"\r\n\r\n ز زير و بر كنده آمد دو راه * يكى سوى ماهى دگر سوى ماه\r\nرسيدند اعدا گروهاگروه * نهفتند در زير پى دشت و كوه\r\nبه صحرا چو مرغان به طيران شدند * به خندق رسيدند و حيران شدند\r\nتو گفتى كه يأجوج آن لشكرا * به ره كنده‌شان سد اسكندرا\r\nدرنگى گزيدند بر آن شتاب * چو كشتى كه زى ساحل آيد ز آب\r\nيكى روز جنگ اندر انداختند * دليران به آوردگه تاختند \r\n\r\nذكر محاربهء عمرو بن عبد ود با على ( ع ) و كشتن اسد الله الغالب او را\r\n سپه را دليرى سپهدار بود * كه بر جيش سرهنگ و سالار بود\r\nگوى شيردل پهلوى پيل‌تن * كمان‌گير و خنجركش و تيرزن\r\nيكى لخت كوهى است گفتى بزين * كه از جنبش بومهن در زمين\r\nز پولاد خودى به سرش آشكار * چنان چون دزى بر سر كوهسار\r\nسر خود از مهر روشن برش * سيه‌تن به خفتان و جوشن‌درش\r\nهيون‌هيكلى بر فراز هيون * به پيكر چو كوه و به قامت ستون\r\nسر و تن به خفتان و خود و زره * در ابرو ز كين چين و بند و گره\r\nنگون از كمرگاه تيغى سطبر * بتابش چو برق و ببارش چو بر\r\nز رخشش همى بر هوا گرد خاست * عنان را كشيد و هماورد خواست\r\nبزد تكيه بر نيزه آن شوربخت * چو كوهى ز آهن به رويين درخت\r\nفروداشت چون باره لختى ز تك * چو روين بيفسرد خونها به رگ\r\nهرآن چهره كان سرخ چون چشم شير * شد از بيم او زرد همچون زرير\r\nتو گفتى مهانش كمين بنده‌اند * ز خجلت به پيشش سرافكنده‌اند\r\nپيمبر نگه كرد سوى على * كه اى مظهر هر خفى و جلى\r\nچه گويى درين كار رأى تو چيست * هماورد اين مرد غير تو كيست\r\nمحيط شجاعت يكى موج زد * حضيض جهان كند و بر اوج زد\r\nبخنديد و گفتا كه شير ژيان * نترسد كه يك دشت پرماديان \r\n\r\n","description":"","footnote":"","page_name":" 2027 ","page_number":587},
  {"content":"\r\n\r\n تن پاك بنهفت اندر زره * به سر بست دستار و برزد گره\r\nگرفت از نبى تيغ دشمن‌شكار * كه خواندند آن را عرب ذو الفقار\r\nتو گفتى كه شيرى برآورده شور * شده خشمگين از پى صيد گور\r\nهمى غرش آورد و بگذارد گام * به ناوردگه رفت و برگفت نام\r\nنگه كرد عمرو اندر آن يال و برز * نه مغفر نه خنجر نه زوبين نه گرز\r\nبه سر مغفر و باره در زير نه * به دست اندرش غير شمشير نه\r\nجوانى به پيكر چو شير ژيان * برو سينه‌فربى و لاغرميان\r\nبه دندان ستاره به چهره چو ماه * مه رخ‌سپيد و همه مو سياه\r\nرخى رنگ آن فى المثل مى به شير * خطى گرد رخ چون به گلبرگ قير\r\nدو نرگس مكحل چو چشم غزال * دو ابرو فرازش دو مشكين هلال\r\nدهان همچنان حقهء لعل ناب * دو رسته در آن حقه در خوشاب\r\nبه بالا ميانه به گردن بلند * به جبهه گشاده به تن زورمند\r\nچو جوييد و پرسيد و بشناختش * همى عمرو از حيله بنواختش\r\nكه من آشنا بودمت با پدر * نخواهم كت از تن كنم دور سر\r\nتو برگرد و در خيمه آسوده باش * نه‌ات گاه جنگست بغنوده باش\r\nاگر زنده‌پيلى و گر نره‌شير * نشايد كه پويى به رزمم دلير\r\nكه پيلم به نيروى شيرم به جنگ * بسا كشته‌ام زين دودر روز جنگ\r\nبه دو گفت شير خدا لاف كم * كه من شير حقم نه شير اجم\r\nنگه كن كه مرگست در مشت من * نديد است در رزم كس پشت من\r\nشنيدم كه گفتى يكى از سه كار * پذيرم ز من گر كسى خواستار\r\nزره باز شو يا كه بگرا بدين * و يا بهر رزمم فرود آز زين\r\nچو بشنيد عمرو آن دو گفتا محال * سيم هرگزم نامدى در خيال\r\nكه كس با من اين حرف گويد همى * به ميدان ز من رزم جويد همى\r\nبگفت اين و از اسب آمد به زير * غضبناك و تازان و غران چو شير\r\nبه تيغ و سپر هر دو دست آختند * دليرانه بر يكدگر تاختند \r\n\r\n","description":"","footnote":"","page_name":" 2028 ","page_number":588},
  {"content":"\r\n\r\n هوا جمله پرگرد و پرخاك شد * غبار زمين بر به افلاك شد\r\nدم تيغها سوده شد سربه‌سر * ز بس خورد بر مغفر و بر سپر\r\nبه سر داشت دستار دست خدا * كه محو نبى بود و مست خدا\r\nيل جنگجو آخت چون دست و تيغ * سپر بر سر آورد شاه اى دريغ\r\nفرود آمد آن تيغ چون بر سپر * سپر را بدريد هم سربه‌سر\r\nبه دستار تيغ عدو دررسيد * ز دستار بگذشت و بر سر رسيد\r\nچو آهن‌دلى كرد پولاد ناب * كه بگذشت بر تارك بو تراب\r\nبه قهر اندر آمد سپهر جلال * كف بدروش كرد جفت هلال\r\nچنان راند بر گردنش ذو الفقار * كه رخشنده برقى زند بر چنار\r\nسرش همچو كهپاره از تن گسيخت * تنش همچو كوهى ز تب‌لرزه ريخت\r\nز آن دست وزان بازوى بىقرين * خدا خواند بر دست خود آفرين\r\nدگر روز رزمى به انبوه شد * زمين از تن كشتگان كوه شد\r\nبه هر نرم‌تن بس‌كه زخم درشت * تن جنگيان چون تن خارپشت\r\nز تف هواى وز خون گروه * بخوشيد بحر و بجوشيد كوه\r\nز فرياد كوس و ز آواى زنگ * بتوفيد خاك و بكافيد سنگ\r\nدر و دشت از خون هر نوجوان * پر از لاله و غنچه و ارغوان\r\nز دستارهاى سپيد و سياه * پر از تودهء مشك و كافور راه\r\nبه هريك ز بس خون كه آغشته ماند * به ياقوت و بيجاده به سرشته ماند\r\nتو گويى كه بر نيل شنگرف ريخت * ز آب بقم يا كه بر برف ريخت\r\nشبانگه بنه جمله بگذاشتند * سوى شهر خود گام برداشتند \r\n\r\nدر اشارت به غزوه خيبر و كشتن على ( ع ) حارث و مرحب را\r\n ز امر نبى خيبرى سر كشيد * پيمبر غزا را به خيبر كشيد\r\nچو هفت آسمان هفتشان باره بود * كه هر باره را سر بر استاره بود\r\nسرباره بر آسمان برين * بن كنده بر پشت گاو زمين \r\n\r\n","description":"","footnote":"","page_name":" 2029 ","page_number":589},
  {"content":"\r\n\r\n در دز به بستند و جستند جنگ * گرفتند شمشير و خنجر به چنگ\r\nچو خور داد از نور پرتو به دهر * على سوى پيغمبر آمد ز شهر\r\nرسولش به خود خواند و نزديك ساخت * ز آب دهان ديده‌اش نيك ساخت\r\nبه دو داد رايت دعا نيز خواند * شه جنگجو جانب دز براند\r\nتو گفتى كه شيريست كآمد به جنگ * كه در خون شيران بياغشته چنگ\r\nبناچار حارث سوى جنگ تاخت * دو تن را به شمشير خود كار ساخت\r\nعلى جنبش آورد از جايگاه * بدان مرد گمراه بربست راه\r\nيكى تيغ افراخت بر پيكرش * ز مركب به خاك اندر آمد سرش\r\nفغان از دل سخت مرحب بخاست * برادر به خون ديد و مركب بخواست\r\nقوىهيكلى بود برسان ديو * كه از نيرويش ديو اندر غريو\r\nز بس فربهى چون تنش در زره * زره را بدريده بند و گره\r\nبه خشم اندر آمد سوى رزمگاه * هم از گرد ره حمله‌ور شد به شاه\r\nعلى راند بر خود او تيغ كين * ز تارك بدريد تا پشت زين\r\nنظاره بر او بر دورويه گروه * دونيمه نگون شد چو دو لخت كوه\r\nبر آن شاه مرحب كش مجتبا * فلك گفت يا مرحبا مرحبا\r\nبزد دست در حلقهء در به زور * بجنباند و در اندر افتاد شور\r\nبكند آن در آهنين را به چنگ * سپر كرد و شد با يهودان به جنگ\r\nز شه خواستند اهل خيبر امان * ز پشت سر افكند در آن زمان\r\nبه هفتاد گرزه فكندش ز سر * به هفتاد كس مىنجنبيد در\r\nهمىگفت گردون به دو كى خوشا * همه كارت اى شاه خيبرگشا\r\nدز چرخ بررفته پست از تو است * گرش بركنى دست دست تو است \r\n\r\nاشارت به حرب جمل و تسخير بصره و كوفه\r\n ز يثرب چو حيدر به جنگ جمل * برون تاخت چون شير نر بر حمل\r\nكمانها بزه سربه‌سر بدگمان * به رويش نمودند پشت كمان \r\n\r\n","description":"","footnote":"","page_name":" 2030 ","page_number":590},
  {"content":"\r\n\r\n ز گردون بباريد گفتى تگرگ * همى سيل برخاست از گبر و ترگ\r\nز خون جوى و جر پر ز سيلاب شد * بجنبيد لشكر چو بىتاب شد\r\nهمه خاك فولاد پوينده گشت * همه دشت روناس روينده گشت\r\nز بس مرد هامون هويدا نبود * ز بس گرد افلاك پيدا نبود\r\nهمى رعد ديدند و باران و برق * ز خون بحر و گردان در آن بحر غرق\r\nچنان راند شمشير بر فرق مرد * كه گفتى درخشى است تابان ز گرد\r\nز بس خون از آن دشت برخاست جوى * ز بس سرزمين گشت پرسرخ‌گوى\r\nسر نيزه‌ها شد به برگستوان * ز هر چشمه شد چشمهء خون روان\r\nبه حكم على سروران تاختند * جدا پاى و دست جمل ساختند\r\nدرافتاد محمل ز پشت جمل * چو برجى كه افتد به زير از جبل\r\nبشد پور بو بكر زى خواهرش * سوى بصره برد از صف لشكرش\r\nامان خواستند از على بصريان * ببستند بر عهد و بيعت ميان\r\nشه صف‌شكن زان سپس زين مقام * سوى كوفه رفت از پى رزم شام \r\n\r\nدر مخاطبه با نفس متكلم و مقدمات محاربهء صفين\r\n الا اى سخن‌سنج دانش‌پژوه * كه با طبع بحرى و با سنگ كوه\r\nهمت طبع آبست و هم خوى خاك * شتاب و درنگت لطيف است و پاك\r\nيكى خامه برگير و بنگار نغز * سخنها كه در سر نشيند چو مغز\r\nهم از مغز غافل مشو هم ز پوست * كه اين هر دو پيوسته باهم نكوست\r\nچو ديبا بياراى گفتار را * همانند كن پود را تار را\r\nسخن گاه رنگين و گه ساده گو * گه از باد گوى و گه از باده گو\r\nبه يك شيوه مسرا سخن ماه و سال * كه يك شيوه در طبع آرد ملال\r\nز هر دست بايد سخن داشتن * رهى سوى هر انجمن داشتن\r\nتويى قادر ار چند در رزم و بزم * درين در سخن كرد بايد ز رزم\r\nچنان چون ز هر رزم رفت اندكى * هم از رزم صفين سخن كن يكى \r\n\r\n","description":"","footnote":"","page_name":" 2031 ","page_number":591},
  {"content":"\r\n\r\n سپه چونكه از بصره پرداختند * سوى كوفه با شير حق تاختند\r\nخبر شد شه شوم شام و حجاز * ز پيروزى شاه دشمن‌گداز\r\nكه بر بصريان صبح چون شام كرد * در و دشت خوان دد و دام كرد\r\nچو بشنيد گاو شكم‌خوار شام * كه شير ژيان بردميد از كنام\r\nسرش خيره شد بس‌كه انديشه كرد * دلش تيره چون ياد از آن بيشه كرد\r\nبر آن رفت انجام خود راى مرد * كه بايد ز هر سو سپه گرد كرد\r\nبس از نامهايى چو تاريك ميغ * ره كوفه برداشت با تاج و تيغ\r\nخبر شد به شير خداوند پاك * كه از شاميان شد سيه‌روى خاك\r\nسپه زى معسكر همه خيل‌خيل * روان شد چو از كه به دىماه سيل\r\nخرامان همى صف به صف فوج‌فوج * تو گفتى كه قلزم درآمد به موج\r\nز بس نعل اسبان تازىنژاد * شده خاك تا پشت ماهى به باد\r\nغبار سپه كرده گردون سيه * ز اكسون تتق بسته خورشيد و مه\r\nدرفش همايون به نقش عقاب * زمين را بپوشيده از آفتاب\r\nز گردونش ديباى معلم شده * بر آن گيسوى حور پرچم شده\r\nشده برق زن مهچه‌اش بر سپهر * در آن نور چون ذره گم ماه و مهر\r\nيكى بحر بىحد نهان در نمى * به رخشان تنى اندرون عالمى\r\nدوعالم يكى گشته و جسته جسم * به صورت مر او را على گشته اسم\r\nسراپاى او قدرت كردگار * همايون نگارى ز قدرت‌نگار\r\nهمىرفت چون خسرو خاورى * فروغش به خورشيد در داورى\r\nدر و دشت و كهسار روشن شده * جهان پر ز خفتان و جوشن شده\r\nدو زيبنده پورش حسن با حسين * يكى نور اما به صورت دو عين\r\nسر نيزه‌شان رخنه‌گر در سماك * بن نيزه جسم سمك كرده چاك\r\nهمى ره بريدند جوشان چو سيل * سپه در قفاشان چمان خيل‌خيل \r\n\r\nذكر ورود طبقات طوايف لشكر كوفه به صحراى صفين و نزول كردن\r\n سپه چون به نزديك صفين رسيد * تو گفتى كه در صعوه شاهين رسيد \r\n\r\n","description":"","footnote":"","page_name":" 2032 ","page_number":592},
  {"content":"\r\n\r\n شه شام آنجا سراپرده داشت * سپه بر در و دشت گسترده داشت\r\nبدان تا بداند سپه چون و چند * برآمد ابر پشته‌يى سربلند\r\nبرآمد يكى گرد تارى به راه * پس از گرد آمد هويدا سپاه\r\nدرفشى پديد آمد از رهگذار * بر او پيكر اژدرى زرنگار\r\nبه زير اندرش سركشى صف‌شكن * به خفتان رومى بپوشيده تن\r\nبه سر بر يكى مغفر زرنگار * درخشنده چون شعله از كوهسار\r\nسوارى بر و سينه همچون هزبر * به قامت بلند و به بازو سطبر\r\nبه كف نيزه و صارمى بر ميان * به قربوس زين بر عمودى گران\r\nغرابى به زير اندرش راه جوى * چو كبك درى خوش‌رو و نغزپوى\r\nسواران به گرد اندرش نيزه‌دار * در آهن نه جز چشمشان آشكار\r\nبه خفتان و جوشن به خود و به گبر * چو رخشنده برقى به تاريك ابر\r\nبپرسيد كاين كيست از سركشان * بگويد كس ار دارد از وى نشان\r\nيكى گفت كاين مالك اشتر است * كه در رزم آذرفشان اژدر است\r\nدر آوردگه شير مست على است * برآرد چو شمشير دست على است\r\nسپاه على را قلاووز اوست * دلير و سرانداز و كين‌توز اوست\r\nده و دو هزارش سپه همره است * كه با حمله‌شان كوه كم از كه است\r\nدرآمد چو اشتر در آن پهن‌دشت * ز گردش رخ مهر تاريك گشت\r\nباستاد صف در صف آراسته * چو باغى درختانش پيراسته\r\nاز آن ره برآمد يكى تيره گرد * علمهاى سرخ و سپرهاى زرد\r\nگروهى سروشان برافراز ديو * ز غوشان فلك سربه‌سر پرغريو\r\nكشيده برون تيغها از قراب * به جنبش درآورده در آفتاب\r\nاز آن گردها آسمان تيره ماند * در آن تيغها ديده‌ها خيره ماند\r\nتو گفتى كه ميغست و از پشت ميغ * همىبرزند صبح خورشيد تيغ\r\nبپرسيد كاين كيست گوييد باز * بگفتند كاين هاشم سرفراز\r\nبهين پور عتبه است و سالار جيش * ز وقاص وز خاندان قريش \r\n\r\n","description":"","footnote":"","page_name":" 2033 ","page_number":593},
  {"content":"\r\n\r\n دگر گرد برخاست چون اژدها * عيان شد ز ره رايتى پربها\r\nدرفشى چو يك تودهء زعفران * دو سويش سواران كران تا كران\r\nشه شام گفت اين علامت كه راست * به زير علامت اقامت كه راست\r\nنگه كرد مردى ز اهل عراق * در آن قوم و آن رايت با نفاق\r\nبگفت اين درفش بنى كنده است * كه اشعث در آن مير فرخنده است\r\nپديد آمد از دور ديگر درفش * هيون پيكرى بر حرير بنفش\r\nبه زير اندرش مردمانى دلير * بتن چون هيون و بدل همچو شير\r\nهمه پاى تا سر به آهن درون * به زير بنه بس تناور هيون\r\nبگفتند اين مير و ياران وى * عدى بن حاتم بود وال طى\r\nهمه اشتران بهر قربانى است * همه بار آن خاص مهمانى است\r\nپسر چون پدر باشدش خوى و خيم * نزايد همى جز كرام از كريم\r\nسپس گرد و باد آمد و برق و رعد * عيان شد مه رايت قيس سعد\r\nبه بالابلند و به بازو قوى * سپه را نواى و جهان را نوى\r\nبنى خزرج از ره فراز آمدند * ابا رمحهاى دراز آمدند\r\nدگر رايتى سرگرا شد عيان * به زير اندر آن قوم همدانيان\r\nخردمند حارث چو شير دژم * تو گفتى كشد شاميان را بدم\r\nرسيدند ميران لشكر تمام * كشيدند صف در بر اهل شام\r\nهمه منتظر تا كه آيد ز راه * وصى رسول و ولى الله\r\nشه شام بر پشته نظاره داشت * وزان جيش نونو جگرپاره داشت \r\n\r\nذكر ورود مسعود حضرت ولى معبود اسد الله الغالب به صفين\r\n به ناگه بخوشيد دريا ز تاب * فروريخت رنگ از رخ آفتاب\r\nزمين و زمان پرتوى نو گرفت * در و دشت چون چاشتگه ضو گرفت\r\nدرفش همايون و الاجناب * كه بنهاد نامش پيمبر عقاب\r\nپديدار شد از فراز سپهر * سلامش ز مه آفرينش ز مهر \r\n\r\n","description":"","footnote":"","page_name":" 2034 ","page_number":594},
  {"content":"\r\n\r\n عقابيست گفتى به گردون سياه * گشاده است دو بال يك‌روزه راه\r\nجناحيش نصر و جناحيش عون * به زير جناحين او هر دو كون\r\nبه چنگال فتح و به مخلب ظفر * به شهبال فخر و به منقار فر\r\nبه زير همايون درفش عقاب * على همچو ماهى فرازش سحاب\r\nبه سر بسته دستار مشكين زوقر * به بر كرده ملبوس پشمين ز فقر\r\nجهانى جلال و سپهرى شكوه * منور ز نور رخش دشت و كوه\r\nحسين و حسن عرش را گوشوار * يكى در يمين و دگر در يسار\r\nبزرگان و ميران و پيران دين * اميران مهر و دليران كين\r\nهمه با سهام و همه با رماح * نيستان بر آن شير قلب و جناح\r\nسپه چون به دو ديده بگماشتند * به يكباره تكبير برداشتند\r\nبلرزيد زاواى آن صد هزار * زمين و زمان كوه و دشت و قفار\r\nزمين تا به گردون روا رو گرفت * شه شام را ماتمى نو گرفت\r\nچو خفاش بيننده در آفتاب * شدش تيره‌چشمان چشمان و باريد آب\r\nبترسيد از تيغ شاه دلير * چو روبه كه بيند به چنگال شير\r\nبه دل گفت هان شير شمشيرزن * نباشد به پيكار چون بوالحسن\r\nسرانجام اين كار تا چون شود * دل ما شود شاد يا خون شود\r\nز افراز آن پشته چون بيهشان * سوى خيمه شد خويشتن را كشان\r\nسپاه على در درود آمدند * على را و با او فرود آمدند\r\nسراپرده و خيمه بفراختند * عريش و دگر سايبان ساختند\r\nدر انديشه دو لشكر جنگجوى * كه فردا ز گردون چه آيد به روى\r\nكه را تيغ از خون شود همچو لعل * كه را تن شود سوده در زير نعل\r\nدرين بحر بىبن كه گردد تلف * كه غوص آرد و در برآرد به كف\r\nبه هرگونه شب تشنه بگذاشتند * سحرگه چو خور دشنه بفراشتند \r\n\r\nگرفتن سپاه كوفه لب رود آب را از تصرف سپاه شام و انهزام ايشان\r\n دگر روز خورشيد گيتىفروز * برافروخت گيتى پى ساز و سوز \r\n\r\n","description":"","footnote":"","page_name":" 2035 ","page_number":595},
  {"content":"\r\n\r\n چنان مشعلى سرزد از باختر * گهى شمع بنمود و گاهى سپر\r\nدليران لشكر كشيدند تيغ * سپر بر سر دست چون تيره ميغ\r\nدميدند ناى و كشيدند غنگ * سوى آب رفتند بر عزم جنگ\r\nجهان‌جوى مالك بر اسب سياه * همىرفت تابان چو بر ابر ماه\r\nبه رمح و به شمشير درتاختند * لب رود ز اعدا بپرداختند\r\nبسى غرقه گشتند شامى در آب * بسى كشته در آن طعان و ضراب\r\nتو گفتى كه نيلست رود و كنون * ز اعجاز موسى است آبش چو خون\r\nلب رود بودى ز خون لاله‌زار * كشيدندى آن زخميان ناله‌زار\r\nجهانيد در آب مالك غراب * بطآسا همىشد غرابش در آب\r\nابو الاعور و قوم بگريختند * همه خاك ذلت به سر ريختند \r\n\r\nرزميهء ديگر\r\n پى رزم لشكر برآراست صف * به ميدان چميدند از هر طرف\r\nعلمها سوى آسمان پويه كرد * سپهر از سر رمحها مويه كرد\r\nز بس رايت افراخت لشكر به جنگ * هوا گشت از عكسشان رنگ‌رنگ\r\nتو گفتى همىبنگرد چشم مرد * هوا را سپيد و سيه سرخ و زرد\r\nز بس مرد هامون هويدا نبود * ز بس گرد خورشيد پيدا نبود\r\nهمه دشت پربحر جوشنده بود * همه خاك پرشير كوشنده بود\r\nسنان سينهء آسمان خسته داشت * سپر راه پرندگان بسته داشت\r\nزمين چفته از پيكر و برز شد * فلك تفته از سنجر و گرز شد\r\nروان نوجوانان چو يازنده سرو * دوان تازيان چون نگارين تذرو\r\nهمه كوه سنگ و همه بحر جوش * همه تيغ‌باز و همه درع‌پوش\r\nولى خدا شد بدان رزمگاه * به پيكر چو شير و به منظر چو ماه\r\nبه سر بر يكى عرش ساشاره‌يى * به زير دوران چرخ پوباره‌يى\r\nجهان‌پوى رخشش چو چارم سپهر * كه تابنده بر وى درخشنده مهر \r\n\r\n","description":"","footnote":"","page_name":" 2036 ","page_number":596},
  {"content":"\r\n\r\n چو يك پشه ضرغام در جوشنا * چو در تيره‌شب اختر روشنا\r\nچو آمد به كين در كنام آن هژبر * ز تكبيرها آب خون شد در ابر\r\nيلان سپه نعره برداشتند * سرنيزه بر ماه بفراشتند\r\nبجنبيد دل در بر پهلوان * بجوشيد خون در عروق گوان\r\nسواران ز دو صف برانگيختند * چنان اژدها در هم آويختند\r\nسر تير برجاس جست از زره * خم خام در حلقها شد گره\r\nسنان مثقب‌آسا همى سينه سفت * چنان كحل پيكان به هر ديده خفت\r\nهمى تير چون خارها ديده خست * همى تيغ چون عقل در سر نشست\r\nچو شهباز اين يك پريدن گرفت * چو ضرغام آن يك دريدن گرفت\r\nچكاچاك بر آسمان شد ز تيغ * فشافش بنمود كر گوش ميغ\r\nزمين رنگ گلزار شداد يافت * هوا طبع كانون حداد يافت\r\nبسرها همه شارهء برف‌گون * ز الماس كج گشته شنگرف‌گون\r\nازين‌سوى كيان برون شد ز صف * وزان سوى اجمير لب كرده كف\r\nبگشتند با يكدگر بىشمار * ز اجمير كيان درافتاد زار\r\nدل شير يزدان ز جا بردميد * ز صف تاخت بيرون به ميدان چميد\r\nبر اجمير بربست ره تنگ‌تنگ * برو تاخت اجمير از بهر جنگ\r\nبنشناخت مسكين كه شير خداست * به هنگامهء رزم نراژدها است\r\nدلير اندر آمد همى در برش * در انديشه كز تن ببرد سرش\r\nز زين برگرفتش ولى امين * چنان پشه‌يى برزدش بر زمين\r\nسر و پهلوى و پاى درهم شكست * سرين‌گاهش از فرق برتر نشست \r\n\r\nكشته شدن حريث شامى بر دست حضرت اسد الله الغالب\r\n به رزم اندر آمد ازآن‌پس حريث * كه حارث همىخواند خود را وليث\r\nهمه شاميانش چو جان داشتند * به هر رزم در پهلوان داشتند\r\nبر او تاخت شير خدا هم ز گرد * به يك زخم سر از تنش دور كرد \r\n\r\n","description":"","footnote":"","page_name":" 2037 ","page_number":597},
  {"content":"\r\n\r\n بسى گام سر زان تن افتاد دور * همه زور او فريه گرديد و زور\r\nشه شام از آن كار ماتم گرفت * وزان كشتگان ديده‌اش نم گرفت\r\nبه ميدان كين از سواران هزار * روان كرد شايستهء كارزار\r\nازين سو و زان سو به هم ريختند * ز خون دجله در دجله آميختند\r\nز گرد و ز خون ابر و سيلاب خاست * ز تيغ و سنان پشه و غاب خاست\r\nسر و تن ز اسب اندر آمد به خاك * همه پشته شد جر و جوى و مغاك\r\nشب آمد و زان دشت گشتند باز * به منزلگه از بهر خورد و نماز \r\n\r\nصفت جنگ ديگر و محاربه دو لشكر و هزيمت شامى\r\n در انديشه هريك ز كردار خويش * سرايان بيك ديگر از كار خويش\r\nسحرگاه كز گنبد آبنوس * شد آونگ قنديلى از سندروس\r\nتو گفتى كه از حقهء لاجورد * برآمد درفشنده ياقوت زرد\r\nدو لشكر پى رزم برخاستند * چو دو كوه آهن صف آراستند\r\nدو صف نى كه الوند و البرز بود * همه خاره‌اش نيزه و گرز بود\r\nنخستين سپردند ره نرم‌نرم * سپس شد نبرد دو سو گرم‌گرم\r\nجرنگيدن تيغها شد به مهر * شپاشاپ بيلك به هفتم سپهر\r\nز نيزه هوا چون نيستان شده * ز خون خاك رنگين ميستان شده\r\nروان گشته خون بر براز كبر و خود * چو آن چشمه كز كوهى آيد فرود\r\nهمه چهره از زخم پيكان زرير * زره‌ها چو در دست درزى حرير\r\nدليران به كردار رندان مست * ز ببريده سر كاسهء مى به دست\r\nهمىدوخت تير و همىسوخت تيغ * همىتافت برق و همىكافت ميغ\r\nزمين نار گفتى شكافد همى * و يا سرخ اطلس ببافد همى\r\nشد از قوم انصار صف پرنهنگ * كشيدند بر تازيان تنگ‌تنگ\r\nبه يكباره باره برانگيختند * به خرگاه شامى ملك ريختند \r\n\r\n","description":"","footnote":"","page_name":" 2038 ","page_number":598},
  {"content":"\r\n\r\n\r\nصفت رزم روز ديگر و كشتن قيس بن سعد انصارى بسر بن ارطات را\r\n سحرگه كه اين شاهد روىزرد * برون آمد از حجلهء لاجورد\r\nدگر تير هر سو پريدن گرفت * دگر تيغ مر تن دريدن گرفت\r\nچو رامين كه سرمست تازد بويس * سوى رزمگه تاخت از جاى قيس\r\nجوانى به بالاى سرو سهى * سراپا همه حشمت و فرهى\r\nدو بازو چو بازوى بهمن بلند * همىتاخت با تيغ و گرز و كمند\r\nاز آن‌سوى بشر بن ارطاة زشت * درآمد چو دوزخ به پيش بهشت\r\nابا نيزه باهم درآويختند * ز روى و ز مو خوى همىريختند\r\nهمى اين بر آن آن بر اين پويه كرد * ستاره ز ناوردشان مويه كرد\r\nسرانجام قيس آن يل نيزه‌زن * دلير سرافراز لشكرشكن\r\nيكى نيزه زد بر تهيگاه او * كه بدريد و شد بر فلك آه او\r\nعنان را بتابيد و راند آن زند * بر آن راندنش شاميان خندخند \r\n\r\nآمدن عروهء شامى به مبارزت و كشته شدن وى در دست اسد الله الغالب ( ع )\r\n يكى پهلوان بوده در مرز شام * كه خود را چو رستم شمردى و سام\r\nبه بزم اندر از باده‌نوشان بدى * به رزم اندرون بحر جوشان بدى\r\nيكى تيغ بودش چو الماس تيز * وزو گلشن خصم را برگ‌ريز\r\nزره كرده در بر سياه و كبود * چو ابرى مخلخل در آن برق و دود\r\nبه سر خود و بر اسب برگستوان * چو كشتى كه بر بحر باشد روان\r\nهمىگفت كآخر على يك‌تن است * نه از سنگ و روى است و نز آهنست\r\nچرا كس نپويد به ميدان درش * نه رويين بود پنجه و پيكرش\r\nمن امروز به روى برم تاختن * بخواهم دمى كار او ساختن\r\nشه شام گفتش زهى مرد جنگ * بكن اندرين عزم يكدم درنگ\r\nگر او را به خون دركشى يال و بال * نبينى تو در دهر خود را همال\r\nهمت ملك به خشم همت تاج و گنج * نمانم كه بينى در اين دهر رنج \r\n\r\n","description":"","footnote":"","page_name":" 2039 ","page_number":599},
  {"content":"\r\n\r\n چو بشنيد آن شامى عروه نام * برآمد ابر جنگ صرصر خرام\r\nچو اهريمنى پاى و سر كبر و كين * درآمد به رزم سليمان دين\r\nبتندى بدان شاه كرد اين خطاب * كه تا كى كنى دعوى اى بو تراب\r\nشه شام گر از تو ترسد به جنگ * نترسم من از صيد جسته پلنگ\r\nبيا تا چه دارى ز دعوى و لاف * كه پيدا شود هر دو روز مصاف\r\nچو بشنيد داراى خيبرگشاى * سخنهاى آن شامى خام‌راى\r\nسوى قبضهء تيغ يازيد دست * فلك سر بدزديد و از جاى جست\r\nبه كتف آشنا كردش آن ذو الفقار * تو گفتى كه برقى بزد بر چنار\r\nسر و گردن و دست و سينه و كمر * نگون شد چو نخلى به زخم تبر\r\nدو پا در ركاب و تن از زين نگون * رميد اسب و بردش ز ميدان برون\r\nبه هر سو كه رفت و به هر صف گذشت * درو خيره ماندند گردان دشت\r\nهمىگفت هركس فرى اى فرى * ازين ضربت بازوى حيدرى\r\nگر اين زخم از ضرب دست على است * سر چرخ بررفته پست على است\r\nدرافتاد در شاميان همهمه * كه شيريست اندر كمين رمه\r\nاويس آنكه گفتش ثنا مصطفى * شه زاهدان بود و مرد صفا\r\nدر آن پير سر جيب پرسنگ كرد * به ميدان شد و با عدو جنگ كرد\r\nبكشتند او را سواران شام * ز دنيا برون رفت بس نيكنام\r\nزهى كشته‌يى در ركاب على * شده ذره در آفتاب على \r\n\r\nذكر شهادت عمار ياسر رحمه الله در دست سپاه خايب و خاسر\r\n چو سلمان به تن ز اهل اسرار بود * ابو ذر و مقداد و عمار بود\r\nشدند آن سه خود زين سراى سپنج * دو چل عمر عمار كرد و سه پنج\r\nبه صفين دلش از جهان تنگ شد * به شوق جنان مايل جنگ شد\r\nسه ره خواست رخصت پى جنگ و كين * همىگفت مهلا به دو شاه دين\r\nبه چارم على ز اسب آمد فرود * به بدرودش از ديده بگشاد رود \r\n\r\n","description":"","footnote":"","page_name":" 2040 ","page_number":600},
  {"content":"\r\n\r\n بدانست عمار داننده راه * كه پويد سوى خلد ازين رزمگاه\r\nبه شوق شهادت درآمد بزين * سوى شاميان تاخت با تيغ كين\r\nبه روى چو گل موى كافورگون * همىخواست كافور شستن به خون\r\nهمىزد چو مستان ز شادى صياح * الى الجنة گفت الرواح الرواح\r\nبه فرجام از كوشش و تاب و تف * بشد تشنه و آمد به نزديك صف\r\nطلب كرد از خادم خويش آب * به دو داد يك جام از شير ناب\r\nبه ياد آمدش كان سراج منير * بگفت از جهانت پسين قوت شير\r\nبنوشيد آن جام و شد شادكام * كه خواهد كشيد از كف حور جام\r\nبرون تاخت بر لشكر شاميان * گرفتند شومانش اندر ميان\r\nبه رمحى تهيگاه آن شير پير * دريدند و زانجا برون ريخت شير\r\nبه‌سوى على تاخت مرد صفا * فروخفت در خاك و خون بر قفا\r\nنمازى بر او كرد آن شاه پاك * تن گنج‌وش در نهفتش به خاك\r\nعيان شد كه آن لشكر باغيه * بود شامى و ميرش آن طاغيه\r\nشهنشاه زى خيمه آمد به خشم * پر از خاك موى و پر از آب چشم \r\n\r\nدر ذكر بهاريه و جنگ بزرگ صفين و فتوحات امير المؤمنين\r\n دهم روز بود از نخستين ربيع * به ربع و دمن نقشهاى بديع\r\nصبا بروزيدى ز چين و تتار * وزو مشك‌بو كوه و دشت و قفار\r\nبگسترده بر دشت و كه پرنيان * همه تار و پودش ز مشك و زبان\r\nزمين چون بهشتى به سندس شده * هوا چون كشيشان به برنس شده\r\nسر كوه در شارهء كشمرى * بر دشت در ديبه ششترى\r\nغزالان خرامنده بر راغها * تذروان گرازنده در باغها\r\nهوا تو به تو پر طاوس بود * زمين سربه‌سر گنج كاووس بود\r\nشباهنگ و قمرى ترند و تذرو * به كاج و صنوبر به شمشاد و سرو\r\nچنان چار مطرب به مى تاخته * دف و چنگ و طنبور و نى ساخته \r\n\r\n","description":"","footnote":"","page_name":" 2041 ","page_number":601},
  {"content":"\r\n\r\n نواگوى طوطى به سبزهء بهار * زدى سبز در سبز در سبزه‌زار\r\nگل سرخ گلشن برآراسته * گل نسترن چهره پيراسته\r\nبه صحرا درون لاله و پيلگوش * زمين كرده چون صفحهء تنگلوش\r\nز بالا همى ژاله باريد ابر * چو تير دليران به خفتان و گبر\r\nهمىسفته اندام گلها تگرگ * چنان پيكر جنگيان بيدبرگ\r\nپر از لالهء سرخ هامون و كوه * چو ميدان صفين ز خون گروه\r\nگل سرخ بر ياسمن سرنگون * چو بر موى عمار پاشيده خون\r\nهمى ز ابر مشكين درخشان درخش * چو تيغ از نيام شه ملك‌بخش\r\nهمى سيل خيزان ز ابر بهار * چو سيلاب خون از دم ذو الفقار\r\nبه رب يگانه شه با نژاد * دوگانه چو بگذاشت در بامداد\r\nبرآمد ز خرگاه و برشد بزين * چو زى عرش حق جبرئيل امين\r\nتعالى شكوه و تعالى جلال * زهى خون عالم به تيغت حلال\r\nملائك همه در درود آمدند * به گرد ركابش فرود آمدند\r\nيكى در عنان و يكى در ركاب * تو گفتى كه جستند برهم شتاب\r\nقضا گفت امروز روز غزاست * قدر گفت بر خصم روز عزاست\r\nبجوشيد دريا ز آهنگ او * دل كه بلرزيد از جنگ او\r\nفلك فلك شد و اندرو هرچه روح * كه خيزد ز خون باز طوفان نوح\r\nدل بوالبشر در تپيدن به تن * بموييده بر دودهء خويشتن\r\nروان گوان كهن شد نوان * كه هان ننگ شد نام بر پهلوان\r\nهمى زال بر سام يل مويه كرد * دل رستم اين رزم را بويه كرد\r\nبه ميدان خراميد شاه شهان * نماز آوريدش سپهر و جهان\r\nبه يك‌بار تكبير يكسر سپاه * گذر كرد از زهره و تير و ماه\r\nچنان داد فرمان شهنشاه دين * كه امروز بايد دگر جنگ و كين\r\nمن امروز با خصم جنگ آورم * فراخا بر اين دشت تنگ آورم\r\nهمىخواهم از لشكر بىشمار * گزيده دليران يل ده هزار \r\n\r\n","description":"","footnote":"","page_name":" 2042 ","page_number":602},
  {"content":"\r\n\r\n چنان ده‌هزارى كه هنگام جنگ * به من بنگرد در شتاب و درنگ \r\n\r\nحمله اول\r\n تو گويى كه يك حمله آرند و بس * به يك كار دل برگمارند و بس\r\nگزين كرد چون از سپه ده هزار * سرافكن سواران خطىگذار\r\nعنان كرد گرد و دوران برفشرد * تكاور بجست و دلاور ببرد\r\nبه يك‌ره سواران برانگيختند * به تك خاره بر آسمان ريختند\r\nبجنبيد كوه و بلرزيد دشت * ز گردون تو گفتى صد افتاد طشت\r\nزمين زان تحرك تزلزل گرفت * جبل زان تزلزل تخلخل گرفت\r\nبه گردش زنى جسم هر پيلتن * چو مرغى كه گردنده بر باب زن\r\nز بس ز آشيان جسته مرغ سه پر * چو پرويزنى گشته زان هر سپر\r\nدليران به هم اندر آويختند * به شمشير خونها همىريختند\r\nهمى خون بباريد از ذو الفقار * چو ابرى كه بارد به گاه بهار\r\nز شامى به شمشير مغفر شكاف * بدريدى از فرق سر تا به ناف\r\nچو بر سر رسيدى گذشتى ز زين * چو بر زين رسيدى ز گاو زمين\r\nاگر بر پياده اگر بر سوار * يكى را دو كردى دو را هم چهار\r\nچو برق دمان آتش افروختى * تن خصم چون خار و خس سوختى\r\nكمان پير حبلى صدساله بود * كش از درد زه چون زنان ناله بود\r\nاز آن پير بس پورهاى جوان * بزادى و در لحظه گشتى روان\r\nزناچخ كه بر تارك هر گروه * سر سركشان بر ز تاج خروه\r\nهمه دشت گفتى پر از لاله است * همه چرخ پرمويه و ناله است\r\nفتاده به هر سو ز بس پا و دست * شده تنگ بر تير جاى نشست\r\nپر از لعل و ياقوت و بيجاده سنگ * همه جاده گرديده بيجاده‌رنگ\r\nتن زخميان غرقه در موج خون * در آن موجها گه ستان گه نگون\r\nببسته نگار اسبها تا به زين * ز خون جوانان نغز و گزين \r\n\r\n","description":"","footnote":"","page_name":" 2043 ","page_number":603},
  {"content":"\r\n\r\n دليرن به بستر ز يرقان مرگ * بگسترده در زيرشان بيدبرگ\r\nزمين كشته را يار همخوابه بود * عروسى به رخساره سرخابه بود\r\nزدوده سنانها ز گرد و ز دود * چنان كانجم اندر سپهر كبود\r\nز خون سرخ تاران اسب و سوار * تو گفتى چمد اسب در لاله‌زار\r\nهمى اسب لرزنده استاده بود * همى مرد غلتنده افتاده بود\r\nهمه دشت از كشتگان پشته بود * همه پشته چون كوهى از كشته بود\r\nز تن دشت كوه و ز خون كوه جوى * ز شمشير چوگان ز سر بود گوى\r\nز دستار كافتاده شد رنگ‌رنگ * رخ خاك برسان پشت پلنگ\r\nز خون هرره همچو پالاونا * كه پالايى از آن مى و روينا\r\nكله خودها غرقه در خون ناب * چو بشكسته صد كاسه پر از شراب\r\nدرافتاده شمشير و مغفر به خاك * چو آلوده صندل سرى دردناك\r\nبه رمح يلان گشته سر جلوه‌گر * چو شاخى ز وقواق بارش ز سر\r\nبريده سر و دست و پاى از بدن * چو افتاده بر خاك پرباده دن\r\nز ساعد جدا دستها هر كنار * چو بفشانده از باد برگ چنار\r\nسياهان به خون غرقه از تيغ و تير * چو شنگرف پاشيده عمدا به قير\r\nز دندانها خون روان بر شتاب * چنان كفته نارى كه دانه پرآب\r\nهمه دست و پا ز اسبها غرق خون * چو كاخى كه شنگرفيش هر ستون\r\nهمى اسب بر اسب خوردى ز گرد * هم اسب اوفتادى هم از اسب مرد \r\n\r\nحمله ديگر\r\n چو دوپارهء كو كز زلزله * خورد برهم و هر دو گردد يله\r\nدگر حمله آورد حيدر به فوج * به يك لمحه دريا درآمد به موج\r\nسواران فتادند در موج خون * چو كشتى كه در يم شود سرنگون\r\nتو گفتى كه برقى فروزد همى * به هر شعله شهرى بسوزد همى\r\nتو گفتى كه بادى بخيزد همى * چو برگى سواران بريزد همى \r\n\r\n","description":"","footnote":"","page_name":" 2044 ","page_number":604},
  {"content":"\r\n\r\n علمها نگون از كف هر شجاع * چو از زورق افتد ستون و شراع\r\nهمى گرمتر بود هر لحظه جنگ * شده تيغ تا قبضه ياقوت‌رنگ\r\nفرومانده اسبان تازى ز تك * چو رويين بيفسرده خونشان برگ\r\nدليران ز اسبان پياده شدند * به يكديگر اندر فتاده شدند\r\nسپر برگرفتند و زانو زدند * همه تيغ بر پيكر و رو زدند\r\nفروماندگان خفته در رزم و جنگ * به موى زنخدان درآورده چنگ\r\nشب آمد ز ميدان نگشتند باز * به ايما و تكبير رفت آن نماز\r\nعلمها قلم چشمها خيره شد * ز گرد و ز ظلمت فلك تيره شد\r\nفرا يكدگر چشم بينا نبود * خود استاره بر چرخ مينا نبود\r\nدرافتاده و خفته و زخم‌دار * همى ناله كردند روباه‌وار\r\nچنان چون سگان در شب زمهرير * برآورده آن قوم هردم هرير\r\nسپيده چو سر برزد از خاوران * هماورد بودند رزم‌آوران\r\nزمين دكهء مرد جزار بود * ابر يكدگر كشته انبار بود\r\nهزيمت درافتاد بر شاميان * همه كشته شد زان سپه ناميان\r\nسفيهان ز هر سو برون تاختند * علمهاى صلح و صفا آختند\r\nسپه ايستادند از كار جنگ * گزيدند در جنگجويى درنگ\r\nكه ما با مسلمان چه سازيم رزم * مسلمان كشى دور باشد ز حزم \r\n\r\nمخاطبهء با فلك و اثبات عدم اختيار او\r\n سرانجام شير خدا شد خموش * همىداد بر باطل خلق گوش\r\nالا يا كهن گنبد سالخورد * نوردى جهان را و خود بىنورد\r\nيكى مردسا آسيا بوده‌اى * كه سايندهء خويش و نى سوده‌اى\r\nبگردونت اين چرخ گردنده ماند * خرد ور ازيرات گردون بخواند\r\nبه سنجيت سنجيد دانا به رنج * سخن كرد از گردشت سنج سنج\r\nهمانا در انديشه نايد سپهر * نداند كس از ذرهء خرد مهر \r\n\r\n","description":"","footnote":"","page_name":" 2045 ","page_number":605},
  {"content":"\r\n\r\n همه هرچه گويند پندار و بس * شناسد تو را پاك دادار و بس\r\nازين شيب بينندهء با قياس * تواند كجا بود پنهان‌شناس\r\nبه چشم اندر آيد يكى گرد و دود * شبان روز در گونه تيره و كبود\r\nتو گويى كه درياى وارونه‌ييست * صدفهاى و درش به هرگونه‌ايست\r\nگهى تيره‌گون و گهى روشن است * گهى چون پرآذر يكى جوشن است\r\nچنينت نمودار و چونين نه‌اى * كه گنجيده اندر جهان‌بين نه‌اى\r\nيكى در دلم مايه بنماى تفت * به پنگان اگر چند دريا نرفت\r\nبلى هرچه اندر نشيبين سر است * نمودارى از آن فرازين بناست\r\nتو از ما فزونى درين زندگى * ولى نى برونى ازين بندگى\r\nبه فرجام روزى بخواهى گذشت * چنان نامه‌ات بر بخواهد نبشت\r\nنبينيم از تو همى كار تو * ز اندك چه گوييم و بسيار تو\r\nتو چون تيغى اندر كف كردگار * و بىتيغ‌زن تيغ كى كرد كار\r\nو گرنه چگونه توانى خلاف * به آنان كه زانان كمى بىگزاف\r\nنبى بر تو بر بارها باره تاخت * به انگشت ماهت به دوپاره ساخت\r\nعلى بهر نقش تو بىرنگ كرد * فراز تو گه صلح و گه جنگ كرد\r\nخوارج كه بر وى خروج آورند * نه چون وى به گردون عروج آورند\r\nخس و خار را باد جنباندا * سوى آتش شعله‌ور خواندا\r\nخوارج بشورند بر بو تراب * چنان چون مگس بر سر شهد ناب\r\nبناگه چو بادى سبك بروزد * مگس هريكى خود به كنجى خزد \r\n\r\nذكر حركت حضرت اسد الله بجنگ خوارج نهروان و قتل اكابر آن قوم\r\n سوى كوفه واگشت چون شاه دين * بدانست هر گمرهى راه دين\r\nاز آن كرده مردم پشيمان شدند * به توبه همى سوى عذر آمدند\r\nگروهى در آن كفر و جرم و ضلال * بماندند مانند ابليس ضال\r\nخبر داد آن رهبر رهروان * كه بايد شدن جانب نهروان \r\n\r\n","description":"","footnote":"","page_name":" 2046 ","page_number":606},
  {"content":"\r\n\r\n ببريد ره همچو تير از كمان * رسيد اندر آن لشكر بدگمان\r\nيكى جيش ديد اندر آن پهن‌دشت * كه از گرد ايشان جهان تيره گشت\r\nسراسر علمها برافراشته * سراپا در آهن نهان داشته\r\nهمه تركش از تيرها نيستان * به دست اندرون نيزهء جان‌ستان\r\nسنانها ز زنگار پيراسته * بدان كشتن مؤمنان خواسته\r\nهمه اسبها پويه در زير زين * به جولان درآورده بر عزم كين\r\nعنانها به دست و سپرها به دوش * بن نيزه‌ها كرده همراز گوش\r\nكشيده يكى صف چو پيلان مست * به‌سختى چو ديوار پولاد بست\r\nمهين مير آن فرقه پور وهب * كه چون بولهب سوزد اندر لهب\r\nز قرآن همى چند آيت بخواند * سپس بر سر اصل قرآن براند\r\nبه‌سوى صف شاه دين تاختند * ز زين زان سپه نه تن انداختند\r\nچو گشتند نه تن مسلمان ز كين * كشيدند شمشيرها اهل دين\r\nبه جولان درآمد همى خنگ و بور * به پا گشت هنگامهء جنگ و شور\r\nكمانها به روى عدو كرده پشت * فكندند بس تيرهاى درشت\r\nچو صمصام بر پشتشان سود روى * لب نهر از نحرشان راند جوى\r\nسر رمحها راست چون گرزه مار * همىكرد پران به خفتان گذار\r\nسر خشت از سنگ خارا گذشت * پر بيلك از سقف مينا گذشت\r\nخوارج به رزم على تاختند * همانا على را بنشناختند\r\nز طايى يكى مرد اخنس بنام * بدى در خوارج همى شادكام\r\nبرانگيخت باره به كردار ديو * برآورد چون رعد از دل غريو\r\nبه‌سوى صف شير يزدان شتافت * به شمشير صف را چو ديبا شكافت\r\nاز آن‌سوى صف رفت بيرون چو تير * تو گفتى بدريد خنجر حرير\r\nنه بيم از خداى و نه شرم از على * برابر باستاد و لاف از يلى\r\nعلى تاخت سويش چنان صرصرا * بد اخنس به جار است چون عرعرا\r\nبرانگيخت مركب به دو بو تراب * به رزم على جست او هم شتاب \r\n\r\n","description":"","footnote":"","page_name":" 2047 ","page_number":607},
  {"content":"\r\n\r\n برافراخت شمشير مصرى نژاد * به حدت چو آتش بسرعت چو باد\r\nشه دين به يزدان درودى سرود * سر تيغ بر اخنس آمد فرود\r\nندانم كه برقى به دو تاب زد * و يا پرتو مهر بر آب زد\r\nنظاره برو بر دورويه گروه * كه برقى درخشيد ناگه به كوه\r\nز افراز زين اخنس آمد نگون * ز خونش همه خاك شد لاله‌گون\r\nندانم كجا شد سپس جان او * كه بود اندر آن چاه همخوان او\r\nلك الويل اى اخنس زشت‌كار * بزى اندر آن ويل مهمان مار\r\nتو اين كار بازيچه پنداشتى * على را چو اين مردم انگاشتى \r\n\r\nگفتار در ذكر آمدن حرقوس به خونخواهى اخنس و كشته شدن در دست على ( ع )\r\n چو رفتى همى جانت آگاه بود * كه در آن جهان او شهنشاه بود\r\nدليرى كه چون بيژن و توس بود * مر او را همى نام حرقوس بود\r\nسوى شير يزدان برانگيخت بور * كجا شير ترسد ز آهنگ مور\r\nبه پيش صف آمد على را بديد * بغريد تيغ از ميان بركشيد\r\nچو دستش به سر رفت كآيد به زير * على تاخت دلدل بر اسبش دلير\r\nيكى تيغ بفراخت بر مغفرش * كه ببريد و بگذشت از آن بر سرش\r\nز ابروى و حلقوم و سينه و كمر * سبك كرد از زين و اسبش گذر\r\nچو جنبيد اسبش وى و اسب زود * دو پيكر فتادند بر طرف رود\r\nهمان پور وهاج مالك به نام * كه نام‌آورى بود بران حسام\r\nسوى مرتضى آمد از بهر جنگ * يكى تيغ در چنگش الماس‌رنگ\r\nبه دو شير حق تيغ هالك رساند * همى جان مالك به مالك رساند\r\nبه نزديك حرقوس و اخنس رسيد * دو تن پيش شد سيم ازبس رسيد\r\nبروكت ز دنبال پويد رئيس * چو در سبق با اسب رايض سئيس \r\n\r\n","description":"","footnote":"","page_name":" 2048 ","page_number":608},
  {"content":"\r\n\r\n\r\nذكر قتل عبد الله بن وهب بعد از قتل مالك بن وهاج خارجى\r\n رئيس خوارج كه پور وهب * همىخواست رفتن بر بولهب\r\nيكى تندخو ديو خودكام بود * دلير و صف‌آشوب و با نام بود\r\nسر و جسم در خود و در جوشنش * نه پيدا جز از ديدهء روشنش\r\nيكى تازيش زير ران اعوجى * چنان مار در راستى و كجى\r\nكمندى به فتراك و گرزى به زين * به كتف ارقمى اژدرى در يمين\r\nبغريد در پيش صفها بلند * كه اى پور بو طالب اين ظلم چند\r\nتطاول همى تا كيت بر گوان * به نزد من آور رخ اى پهلوان\r\nز ما و تو يك‌تن چو افتد به خاك * شود حرف كوتاه و گفتار پاك\r\nبه او مركبت سوى من پو كند * كه تيغ دورو كار يكرو كند\r\nچو بشنيد گفتار او شاه دين * برانگيخت مركب سوى آن لعين\r\nكشيد از ميان تيغ خارا شكاف * به سر برزدش ناگه آمد به ناف\r\nرئيس خوارج به دونيم شد * روان خوارج پر از بيم شد\r\nبه يكباره مركب برانگيختند * بر اطراف شير خدا ريختند\r\nدو لشكر كشيدند بران حسام * زمين لعل‌فام و هوا مشك‌فام\r\nره باد بر دشت بربسته شد * و گر تاخت از نيزه‌ها خسته شد\r\nدر آن دشت گفتى دو شد نهروان * روان موج هر نهر تا شهروان\r\nسر سروران گويى از قير بود * كش از گيسوان بند و زنجير بود\r\nهمى دست اسبان بدى صولجان * بدان گوى خوردى و بردى دوان\r\nتن كشته در جوشن و تيره گبر * چو گلگون شفق زير پرثقبه ابر\r\nفتاده به خون دست پير و جوان * چو اندر چمن شاخها ز ارغوان\r\nبه خون غرقه تنها ز تير درشت * چو اندر بقم پيكر خارپشت\r\nفتاده سپر همچو زرين طبق * به درياى خون چون مه اندر شفق\r\nز دستارها دشت چون پنبه‌زار * همه پنبه‌ها سرخ و از خون نگار\r\nتو گويى كه صد توده از ياسمن * بر آن ريخته سرخ‌گل در چمن \r\n\r\n","description":"","footnote":"","page_name":" 2049 ","page_number":609},
  {"content":"\r\n\r\n سر تير چون غنچه گلگون شده * كمان همچو ابرو كه پرخون شده\r\nنه در دستها تيغ قتال بود * كه بر آسمان ميغ هطال بود\r\nهمى بانگ تكبير حيدر بخاست * دم صور در دشت محشر بخاست\r\nز بس خون كه آمد به هرره روان * دو صد نهر بفزود بر نهروان\r\nچنين رزم كس ديده در روزگار * كى از رستم و سام و اسفنديار\r\nكه باشد برابر دو لشكر به جنگ * همه يار نام و همه خصم ننگ\r\nچو اندر هم افتند چون اژدها * شود نه ازين كشته نه زان رها\r\nهمه نامهء باستان زن در آب * ازين داستان چون شدى كامياب\r\nسخن چون خمير است در مشت من * برآيد همى از سرانگشت من\r\nبه صورت اگر چند چون نان شود * چو در تن درآيد همه جان شود\r\nبدين‌گونه گفتارم انباز نيست * بجز آن دو توسى هم آواز نيست\r\nگر ايشان به يك شيوه بردند دست * مرا خود جز اين شيوه بس شيوه هست\r\nبه هر نامه در رازها گفته‌ام * بسا درهاى درى سفته‌ام\r\nپراكنده و جمع در نامه‌ها * بسى داده‌ام داد هنگامه‌ها \r\n\r\nبعضى ابيات مثنوى موسوم به هدايت‌نامه\r\n طوطى جان مست مستان گشته است * زان كه محو شكرستان گشته است\r\nسوز جانها نغمهء شيرين اوست * شوق وصل شكرستان دين اوست\r\nگرنه آن شكرستانش جاذبست * او كجا شكرستان را طالب است\r\nچون نپويد ذرهء خوار حقير * كه طلبكارش شود مهر منير\r\nچون تواش مى دادى و شد بىادب * مست را اى محتسب كم كن غضب\r\nسخت باشد سخت اى صاحب‌جمال * عاشقان را فرقت بعد از وصال\r\nتشنه داند قيمت آب فرات * مرده داند قدر ايام حيات\r\nدهر چون كوه و عملها چون صداست * هرچه گويد او به ما هم گفت ماست\r\nزان كه اين آيينه كاندر چنگ تست * هرچه اندر آن ببينى رنگ تست \r\n\r\n","description":"","footnote":"","page_name":" 2050 ","page_number":610},
  {"content":"\r\n\r\n آينه از نقشها وارسته است * نيك و بد خود نقش ناظر بسته است\r\nگر بلاى جان و گر رنج تن است * هرچه مىآيد به من هم از من است\r\nاندرين آتش كه بر من زد غمش * اين‌قدر سوزم كه گردم محرمش\r\nگرچه كار آتش آمد سوختن * تازه شد جانم ازين افروختن\r\nدردها اندر نهادم آمدند * زان كه همدردان به يادم آمدند\r\nشد مرا دل سير ازين فرزانگى * هان و هان دارم سر ديوانگى\r\nباز در شورش بود سوداى ما * حلقهء زنجير خواهد پاى ما\r\nمرحبا اى عشق پرافسون ما * اى تو هم ليلى و هم مجنون ما\r\nحبذا اى عشق پرنيرنگ ما * اى تو هم ميناى ما هم سنگ ما\r\nيا نديمى هذه شىء عجاب * سوختم در آتش و غرقم در آب\r\nمىندانم آب اين يا آتش است * اين‌قدر دانم كه جان در آن خوش است\r\nآن بت من تا كه در دير دل است * هرچه آيد بر سرش خير دل است\r\nمىزنندم ليك ضارب در نهان * مىكشندم ليك قاتل نى عيان\r\nسينه‌ام آماج تير ناز را * مىنبينم ليك تيرانداز را\r\nهرك را گرديده اندر باغ جان * آن پرى پنهان شد اين حالت عيان\r\nدور نبود من اگر ديوانه‌ام * كه پرى جا كرده در كاشانه‌ام\r\nگر پريشان‌حال اگر آسوده‌ام * بوده همراهم به هرجا بوده‌ام\r\nهست دل در دست عشق آن پرى * چون پرى در پيش باد صرصرى\r\nتو مكن عيب دل ار شد بىسكون * كه ز صرصر غافلى اى مرد دون\r\nدل سراى اوست شهوتگاه نيست * در سراى شه جز او را راه نيست\r\nپردهء دل حاليا پرخون بود * تا درون پرده كارم چون بود\r\nما به بوى باده حالى پوى پوى * سوى آن خمخانهء پررنگ و بوى\r\nآهنا در كوره شو بىكينه شو * اندكى تابش خور و آيينه شو\r\nآيينه گردى جمال شه تراست * نعل گردى خاك و سنگ ره تراست\r\nاى خدا اى رحمتت پيش از غضب * عفو كن بر بندگان بىطلب \r\n\r\n","description":"","footnote":"","page_name":" 2051 ","page_number":611},
  {"content":"\r\n\r\n گاه چون آيينه‌ام گه آهنم * گاه چون مردان و گاهى چون زنم\r\nصدهزاران ديو و دد گردم رده * بر زبانى هريكى را هم زده\r\nاسم اعظم اعظم اسماى تست * ليك تاثيرش رهين راى تست\r\nذره‌يى زان آتش ظلمت‌فروز * تا بسوزد پرده‌هاى روى روز\r\nباز ديوانه شدم زنجير كو * باز شورش كرد دل تدبير كو\r\nپرده بردار اى بت از روى حسن * پرده بر در گر منم در غير من\r\nبرق تو بر برگ كاه ما گذشت * نيك بين تا برگ كاه ما چه گشت\r\nچون در آن يم جمله عالم غرق بود * برگ كاهى را چه جاى برق بود\r\nهم ز لطف تست كاين بىفرق شد * كاه‌برگى درخور آن برق شد\r\nاى دل ما بىقرار از ياد تو * همچو برگ كه به پيش باد تو\r\nگشته سودايى دل شيداى ما * هم تو دانى چارهء سوداى ما\r\nمست مى هرچند بىپا و سر است * مست جانان دم‌به‌دم طافح‌تر است\r\nمست مى را شحنه گيرد يا عسس * مست حى را خود چه خواهد كرد كس\r\nآتش سركش بود عشق اى حكيم * كى شود آتش نهان اندر گليم\r\nهرچه كوشد مرد شيداتر شود * هرچه پوشد عشق پيداتر شود\r\nساقى مستان دريادل عليست * كشتى درياى بىساحل عليست\r\nگاه عشقش خوانم و گاهيش جان * گه نهانش دانم و گاهش عيان\r\nچشم عارف گرچه خسبد گاه خواب * خود دلش بيدار هست و بىحجاب\r\nاى دريغا اى دريغا دل كجاست * خلق را جز نام از آن حاصل كجاست\r\nزر سارا شد در آتش پاك شد * قلب شد از روسياهى خاك شد\r\nگر توكل آورى بر شاه كل * گردد آتش زان توكل بر تو گل\r\nجنگ با او آب را آتش كند * صلح او چون آبت آتش خوش كند\r\nعقل من مقهور عشق قاهر است * خود جنونم از فنونم ظاهر است\r\nقبلهء خويشم من و شيداى خويش * وامق خويشم من و عذراى خويش\r\nهرچه خواهم هرچه جويم با من است * هرچه دانم هرچه گويم با من است \r\n\r\n","description":"","footnote":"","page_name":" 2052 ","page_number":612},
  {"content":"\r\n\r\n آزمودم خويش را در نيك و بد * نيك و بد را سربه‌سر ديدم ز خود\r\nاى دريغا ما اسيران بطر * سال و مه با خويش و از خود بىخبر\r\nگنجم و پيوسته بهر نيم‌دانگ * بر در دونان كنم فرياد و بانگ\r\nسالها من تشنه هر سو دربه‌در * آب مىجستم ز دريا بىخبر\r\nچون نكو ديدم به باطل رفته‌ام * بحر همراه است غافل رفته‌ام\r\nهمچو آن ماهى كه در دريا و جوى * در سراغ آب كشتى سو به‌سوى\r\nقطع كردى هر مقام و راه را * تا بجويد در مقامى شاه را\r\nشاه خود را همچو خود در آب ديد * جمله ره را چون خيال و خواب ديد\r\nاز تزلزل قطرهء سيماب شد * پيش دريا از خجالت آب شد\r\nنور تابان آفتاب فاش را * تاب ديدن نيست مر خفاش را\r\nظالم آن كوران كه از انوار شيد * ديدهء حس‌شان بجز گرمى نديد\r\nآفتاب آورده گيتى زير پى * تا تو در چاهى بتابد بر تو كى\r\nهان سر چه برگشا وزچه براى * تا پر از انوار آن بينى سراى\r\nتا تو سوى خودپرستان مىروى * گر دهى جان حق‌پرستى كى شوى\r\nاى برادر هان به‌سوى بحر ران * تا كه گردد قطره بحر بيكران\r\nصد هزاران قطرهء مست خراب * برخى آن بحر بىقعر پرآب\r\nواى بر ما تشنگان آب‌جو * با وجود بحر پويان سوى جو\r\nآب حيوان چيست تا خود جان دهد * در حقيقت دم دم جانان دهد\r\nخود گرفتم كان اثر آن آب راست * خود مؤثر غير آن يكتا كجا است\r\nاولين جبريان ابليس بود * كه به ما اغويتنى گفت از جحود\r\nاى زبانها لال از توحيد تو * وى بيانها قاصر از تحميد تو\r\nجان جانى ليك جان جان نيى * آنچه گويند آن تويى هم آن نيى\r\nتو نه مايى و نه ما توتو تويى * هم نه اينى هم نه آن هم هر دويى\r\nاين دو بيت چيست چون تو دو نيى * وين معيت چيست چون ما تو نيى\r\nذره‌يى جز ذات تو جاويدنى * اى ز ذاتت ذره‌يى نوميد نى \r\n\r\n","description":"","footnote":"","page_name":" 2053 ","page_number":613},
  {"content":"\r\n\r\n ما كه در خود خيره و حيران دريم * كى به ذات چون تو پاكى پى بريم\r\nما به سعى خود نمىيابيم راه * هم تو ره بنماى ما را يا إله\r\nبحرى ار بر قطره‌يى جودى نمود * آن زيان بنمود و اين سودى نمود\r\nبودم اول تشنه‌يى در جست‌وجوى * تو مرا بردى ز صحرا سوى جوى\r\nدر نظر اول مرا جويى نمود * چون نهادم پاى بحر ژرف بود\r\nموج زد ناگه چو بحر جونما * غرقه گشتم اندر آن بىآشنا\r\nتشنه‌تر گشتم چو زو خوردم نمى * تشنگى افزايدم آبش همى\r\nتشنه‌لب بودم ولى اكنون نيم * من درين بحر روان مستقيم\r\nبوالعجب بحريست اين كاندر جهان * بر نظرها هم عيان و هم نهان\r\nگفتم اى جان از تو سرگردان شده * اى ز پيدايى خود پنهان شده\r\nجان كجا جويد تو را اى جان جان * چون هم از دل هم ز جان باشى نهان\r\nاز دوعالم در توام روى رجاست * گر تو هم رانى مرا ديگر كجاست\r\nگفت رو رو خوش خيالى كرده‌اى * ليك بس فكر محالى كرده‌اى\r\nتو كجا ما از كجا ديوانه‌اى * بىشك از هوش و خرد بيگانه‌اى\r\nپشه كى تاب آورد در پاى پيل * قطره كى پايد بجا در رود نيل\r\nگو من از رحمت نمودم بر تو رو * خود دل‌وجان تو را آن تاب كو\r\nتو مثال پشه و من صرصرم * گر بيايم من كجا مانى برم\r\nچون تو اى مسكين ندارى مايه‌يى * باش كاكنون بر تو تابد سايه‌يى\r\nاندك‌اندك پرورش در سايه ياب * تا رسى زان سايه اندر آفتاب\r\nآفتاب و سايه از هم دور نيست * ليك پيش آنكه چشمش كور نيست\r\nاى حيات روح من اى ترك مست * اى هدايت در هوايت بت‌پرست\r\nگر هزاران قصه گويم در نقاب * جمله راز تست اى لب لباب\r\nاى هدايت راحتى ده خامه را * نامور كن اى هدايت‌نامه را\r\nآخر كار جهان چون خامشى است * خامشى ز اول نشان باهشى است\r\nخيز و سوى وجه حق مىدار رو * كل شىء هالك الا وجهه \r\n\r\n","description":"","footnote":"","page_name":" 2054 ","page_number":614},
  {"content":"\r\n\r\n\r\nرباعيات\r\n رنج است تمام خواب و بيدارى ما * محنت همگى مستى و هشيارى ما\r\nخوش آنكه گرفتار نگارى باشيم * كازادى ما است در گرفتارىها \r\n* * *\r\n ازبس‌كه همى حالت نيكوست مرا * ازبس‌كه سخا و مردمى خوست مرا\r\nازبس‌كه وفاست در رگ و پوست مرا * دشمن چو ببيندم شود دوست مرا \r\n* * *\r\n اى شاعر ياوه‌گوى بىنام و نسب * بس بىادبى و مىزنى لاف ادب\r\nهمچون تو بسا كسا كه تازى ذاتست * اى گبر نسب چه يا بى از لفظ عرب \r\n* * *\r\n اى احمق ناپخته اين طاق و طرنب * چون ديو همى غريو و چون رعد غرنب\r\nدارى شكمى ز باده پر همچون خنب * گاوى به صفت ولى ندارى دم و سنب \r\n* * *\r\n اين درد چه درد است كه درمانش نيست * اين كار چه كار است كه سامانش نيست\r\nبسيار برفتيم و نشد راه تمام * اين راه چه راه است كه پايانش نيست \r\n* * *\r\n ما را ز جهان جمله لقاى تو خوش است * هم لطف تو هم جور و جفاى تو خوشست\r\nناخوش نبود از تو بجز هجرت هيچ * وانهم چو در آن بود رضاى تو خوشست \r\n* * *\r\n چون سفرهء گسترده شد اين دهر سپنج * خود ما حضر سفرهء او محنت و رنج\r\nافلاك چو شطرنجى و مردم مهره * مات است هرآن‌كه هست در اين شطرنج \r\n* * *\r\n گه چرخ ببندد در و گه بگشايد * گه دهر بكاهد زر و گه بفزايد\r\nاين آمدن و شدن نه در دست كسى است * باللّه چو رود رود چو آيد آيد \r\n* * *\r\n\r\n","description":"","footnote":"","page_name":" 2055 ","page_number":615},
  {"content":"\r\n\r\n از وعظ تو من توبه ز مى خواهم كرد * اين كار خطا كجا و كى خواهم كرد\r\nبس مستم و نصح تو دلم برهم زد * برخيز كه بر ريش توقى خواهم كرد \r\n* * *\r\n مرغ دل من به دامت آموخته باد * وز آتش عشق تو دلم سوخته باد\r\nدر بزم رخ تو جانم افروخته باد * وز ديدن جز تو ديده‌ام دوخته باد \r\n* * *\r\n روزى كه خدا نكرده دردت نرسد * مشكل به فلك خنده سردت نرسد\r\nبر اسب طمع چو گرم جولان كردى * صد اشعب طماع به گردت نرسد \r\n* * *\r\n اين شيخ خلف به ناخلف مىماند * در چهره به ماه پركلف مىماند\r\nهنگام طبيخ خوردنش گر بينى * دانى كه به گاو خوش‌علف مىماند \r\n* * *\r\n دوشينه نهان دلبر شيرين‌سخنم * جا داده ز روى مهر در انجمنم\r\nتا در سخنم زبان شيرين باشد * بگذاشت زبان خويش اندر دهنم \r\n* * *\r\n دلداده طور و طرز دلخواه توام * مشتاق نگاه روى چون ماه توام\r\nاى نور دو چشم من اگر مىآيى * برخيز و بيا كه چشم در راه توام \r\n* * *\r\n در عشق رخ بتان چو سرگشته شدم * بيچاره شدم زير و زبر كشته شدم\r\nامروز رخ چو روز برگرداند * از من مه من چه روز برگشته شدم \r\n* * *\r\n آن سخت دلت گر بدرم نرم كنم * اين الفت سرد تو به خود گرم كنم\r\nگردى تو چنان رام به من كاى وحشى * آيى تو در آغوشم و من شرم كنم \r\n* * *\r\n شش چيز به شش چيز تو دارم همسان * هى به خدنگ تو و قدى به كمان \r\n\r\n","description":"","footnote":"","page_name":" 2056 ","page_number":616},
  {"content":"\r\n\r\n چشمى به حسام تو و جسمى به ميان * عمرى به خرام تو و عيشى به دهان \r\n* * *\r\n رفت آنكه به عمرى دل ديوانهء من * يك لطف نمىديد ز جانانهء من\r\nماهى كه مه دوهفته يك بندهء اوست * يك هفته دوبار آمده در خانهء من \r\n* * *\r\n يا رب تويى اينكه آمدى در بر من * بر زانوى خويش برنهادى سر من\r\nازبس‌كه ز بخت بد خود نوميدم * پيش منى و نمىشود باور من \r\n* * *\r\n تا كرده پرىرخم به بر خرقه سياه * افتاده حديث حسن او در افواه\r\nرويش اكنون فزون كند جلوه بلى * اندر شب تيره بيشتر تابد ماه \r\n\r\nو له ايضا\r\n چون دورم از آن بزم چو گلشن كردى * رفتى و به بزم غير مسكن كردى\r\nانصاف ده اى دوست كه دشمن كرد است * با دشمن خود آنچه تو با من كردى \r\n* * *\r\n اى سر تو به پاى بس كسان سودستى * اى ديده چه خونها كه تو پالودستى\r\nهر روز هواى گل‌رخى تازه كنى * اى دل تو عجب بوالهوسى بودستى \r\n* * *\r\n زاغى و زغن يا كه شبى يا شبهى * ظلمى و ظلم يا كه خطا يا گنهى\r\nاز تست سياه هر رخ همچو مهى * اى ريش ندانم چه بلاى سيهى \r\n\r\nو له ايضا\r\n يا رب تو به من بسى عنايت كردى * الطاف و عطاى بىنهايت كردى\r\nمعنى هدايتم كرامت فرماى * در دهر چو نام من هدايت كردى\r\nاى خامه بسى رنج نمايان بردى * در نامه چو اهتمام شايان بردى \r\n\r\n","description":"","footnote":"","page_name":" 2057 ","page_number":617},
  {"content":"\r\n\r\n هم نام شهان و هم گدايان بردى * الحمد كه اين نامه به پايان بردى \r\nقدوة المتكلمين ميرزا عبد الوهاب يزدى متخلص به محرم كه در حرف ميم بعضى از نتايج افكارش در اين تذكره مرقوم شده اين قطعه را به تاريخ اين كتاب گفته و در اين قطعه صنعت توشح به كار برده چنان كه از حرف اول هر مصراع اول تا آخر قطعه اگر به عدد جمل شمار كنند همان تاريخ كه يك هزار و دويست و هشتاد و هشت است حاصل گردد و همچنين از اوايل مصارع دوم تا آخر قطعه اگر جمع كنند بىزيادت و نقصان مطابق خواهد شد و الحق در اين صنعت كمال مهارت و استادى به ظهور رسيده است .\r\n\r\nقطعه\r\n راد خان هدايت آنكه به نظم * گوى سبقت ربود از فصحا\r\nمير دار الفنون و پير فنون * كز شهنشه امير و آمر ما\r\nبر وى اندر مقام نظم سخن * آفرين گوى و مرحبا بنما\r\nسخن او به داستان باقى * چامهء او به جاودان برجا\r\nطبع وى گفت موسوى و برش * رشتهء ساحران بود رسوا\r\nچه كند ذره در بر خورشيد * چه رود قطره در بر دريا\r\nساخت همت به جمع تذكره‌يى * تا كند نام مردگان احيا\r\nماند باقى خجسته بنيادى * كه نگردد به روزگار فنا\r\nآن‌چنان برفراشت كاخ سخن * كه برآمد به عالم بالا\r\nكاويانى درفش مير سخن * ز هنر جاودان بود بر پا\r\nدل بسوزيد و خورد خون جگر * تا كه عرق سخن شدش پيدا\r\nتن گدازيد استخوان بشكست * به‌درستى شناخت جان ثنا\r\nبه شهنشه‌پرستيش فرهنگ * علم اللّه ز همت و الا\r\nتا به اقبال شاه ناصر دين * كه سر و جان عالمش به فدا\r\nآسمان شكوه و اختر ملك * آفتاب ملوك و ظل خدا\r\nاين كتاب خجسته كامل شد * كه چو بخت مؤلفش برنا \r\n\r\n","description":"","footnote":"","page_name":" 2058 ","page_number":618},
  {"content":"\r\n\r\n از هزار و دويست از هجرت * سال هشتاد و هشت رفته هلا\r\nدر به تاريخ مجمع فيروز * كه مبارك بود چو فر هما\r\nمحرمش گفت نام اهل سخن * زنده آمد ز مجمع الفصحا\r\nصد شكر هدايت كه به تاييد إله * اين نامه تمام شد به وجه دلخواه\r\nدر دهر بماند اين‌چنين طرفه‌نگار * بر نام خوش ناصر دين شاهنشاه \r\nمر ايزد بىمانند را سپاس كه چندان اين پير غلام ضعيف را زمان و نيرو داد كه بعون بخت جوان حضرت شاهنشاه جوان‌بخت فلك‌تخت الناصر لدين اللّه السلطان ناصر الدّين شاه خلد اللّه ملكه و سلطانه اين دفتر جامع كه پرنجوم لامع است و به مجمع الفصحا موسوم چنان كه دل مىخواست به اين تكميل انجام پذيرفت .\r\n\r\n\r\n","description":"","footnote":"","page_name":" 2059 ","page_number":619}
  ]