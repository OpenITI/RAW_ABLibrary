[
  {"content":"\r\n\r\nجلد ششم\r\nتفسير خلاصهء\r\nمنهج الصادقين\r\nمسمى به :\r\n( خلاصة المنهج )\r\nاز تصنيفات عالم ربانى\r\nملا فتح الله كاشانى\r\nطاب ثراه\r\n( بتصحيح دانشمند معظم آقاى حاج ميرزا ابوالحسن شعرانى )\r\nنام كتاب : تفسير خلاصه منهج الصادقين جلد 6\r\nتاليف : ملافتح الله فيض كاشانى\r\nتصحيح : دانشمند محترم مرحوم حاج ميرزا ابوالحسن شعرانى طاب ثراه\r\nتيراژ : 2000 نسخه\r\nنوبت و تاريخ : چاپ اول تابستان 1363\r\nچاپ از : چاپخانه آفتاب صحافى محمدرضائى\r\nناشر : واحد انتشارات اسلاميه ( حاج سيدمحمد كتابچى ) تلفن 395205\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\nجلد ششم\r\nمنهج الصادقين مسمّى به : خلاصة المنهج\r\n\r\n[ تتمة سورة الحجرات 
  ]\r\nاز سدى منقولست كه آيه در شان اعراب مزينه و جهينه و اشجع و اسد و غفار آمد كه اظهار ايمان كردند تا از خوف جان و مال ايمن شوند رسول ايشانرا بحديبيه ترغيب كرد ايشان از آن متعاقد شدند حق تعالى فرمود كه اعراب دعوى ايمان ميكنند و فى الحقيقه ايمان ندارند پس اى محمد بگو بايشان كه شما دعوى اسلام كنيد نه ايمان چه ايمان در قلوب شما داخل نشد اگر فى الحقيقت ايمان ميداشتيد از حرب اعدا متقاعد نميشديد و مؤيد اينستكه در تحقيق ايمان ميفرمايد كه .\r\n إِنَّمَا الْمُؤْمِنُونَ  جز اين نيستكه گرويدگان از روى حقيقت  الَّذِينَ آمَنُوا  آنانند كه ايمان آوردند  بِاللَّهِ وَ رَسُولِهِ  به خدا و رسول او بخلوص حب آن تصديق نمودند  ثُمَّ لَمْ يَرْتابُوا  پس شك نكردند بدل بعد از اقرار به زبان  وَ جاهَدُوا  و جهاد كردند  بِأَمْوالِهِمْ  بمالهاى خود يعنى بر اهل غزا انفاق كردند يا براى ايشان خود و اسلحه حرب خريدند  وَ أَنْفُسِهِمْ  و مجاهده نمودند به نفسهاى خود يعنى مرتكب قتال اهل حرب شدند  فِي سَبِيلِ اللَّهِ  در راه خدا و طلب رضاى او  أُولئِكَ  آنگروه مؤمنان مجاهد  هُمُ الصَّادِقُونَ  ايشانند راست‌گويان در ادعاى ايمان نه اعراب مذكوره كه به جهت خوف شمشير يا طمع صدقه دعوى ايمان كردند آورده‌اند كه چون ايمان نازلشد اعراب سوگند خوردند كه در اين قول دل ما مطابق زبانست و سريه ما موافق علانيه يعنى مؤمنان صادق العقيده‌ايم حق تعالى بجهة رد قول و توبيخ ايشان آيه فرستاد كه .\r\n قُلْ  بگو اى محمد جماعة اعراب را كه دعوى غير واقع ميكنند  أَ تُعَلِّمُونَ اللَّهَ  آيا ميآموزيد خداى را يعنى خبرى ميدهيد او را  بِدِينِكُمْ  بكيش خود و مىپنداريد كه او نميداند سرّ شما را  وَ اللَّهُ يَعْلَمُ  و حال آنكه خدا ميداند\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n ما فِي السَّماواتِ  آنچه در آسمانهاست از مكوّنات علويه  وَ ما فِي الْأَرْضِ  و آنچه در زمين است از حادثات سفليه  وَ اللَّهُ بِكُلِّ شَيْءٍ  و خداى به همه چيزها  عَلِيمٌ  داناست و هيچ چيز بر او مخفى نيست پس محتاج اعلام و اخبار شما نباشد و قبل از اين گذشت كه اعراب مذكوره در دعوى ايمان مذكوره منتى عظيم بر پيغمبر مينهادند در آنكه اكثر اعراب با تو قتال و جدال كردند و ما بدون محاربه و مقاتله به تو ايمان آورديم حق تعالى فرمود كه .\r\n يَمُنُّونَ عَلَيْكَ  منت مىنهند بر تو  أَنْ أَسْلَمُوا  به آنكه اسلام آوردند و قبول آن كردند  قُلْ لا تَمُنُّوا عَلَيَّ  بگو منت منهيد بر من  إِسْلامَكُمْ  باسلام خود  بَلِ اللَّهُ  بلكه خداى  يَمُنُّ عَلَيْكُمْ  منت مينهد بر شما  أَنْ هَداكُمْ  به آنكه راه راست نموده است شما را  لِلْإِيمانِ  براى ايمان بنصب ادله و ازاحه علت  إِنْ كُنْتُمْ صادِقِينَ  اگر هستيد راست‌گويان در دعوى ايمان .\r\n إِنَّ اللَّهَ يَعْلَمُ  بدرستى كه خداى ميداند  غَيْبَ السَّماواتِ وَ الْأَرْضِ  آنچه پوشيده است در آسمانها و زمينها  وَ اللَّهُ بَصِيرٌ  و خداى بيناست  بِما تَعْمَلُونَ  به آنچه شما ميكنيد از اظهار ايمان و ابطال كفر و ساير اسرار و اعلان شما .\r\n\r\nسورة ق خمس و اربعون آية مكية\r\nاز ابى بن كعب رواية است كه حضرت رسالت ( ص ) فرمود كه قارى اين سوره را سكرات موت آسان بود و قبر بر وى تنك نگردد و روزى بر وى فراخ شود و ابو حمزهء ثمالى از امام محمد باقر عليه السّلام نقل كرده كه هر كه اين سوره را در فرايض و نوافل مداومت نمايد حق تعالى روزى بر وى فراخ گرداند و در آخرة نامهء اعمال او را بدست راست او دهند بدانكه چون حق تعالى اختتام سورهء حجرات نمود بذكر ايمان و شرائط آن افتتاح اين سوره را فرمود بذكر آنچه واجبست ايمان به آن آوردن از قرآن و ادله واضحه هاديه توحيد و فرمود كه :\r\n بِسْمِ اللَّهِ الرَّحْمنِ الرَّحِيمِ \r\n  ق   علم الهدى قدس سره الاعلى فرمود كه ايراد حروف مقطعه در اوايل سوره به جهت امتياز منثور است از منظوم در اول كلام چه سامع به مجرد استماع اينحروف استدلال مىكند بر آنكه كلامى كه بعد از وى آيد نثر است نه نظم پس در اين هنگام ايراد اين حروف رد جماعتى باشد كه قرآن را شعر ميگفتند و در اين حروف بعينه علما را اختلافست ابن عباس فرموده كه اسمى است از اسماى الهى و نزد بعضى ديگر مفتاح هر اسمى است از اسماى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nحسنى كه در اول آن قاف باشد چون قادر و قدير و قهار و قابض و قيوم و قوى و قريب و نزد جماعتى اشارتست به قرآن يا ايماء به كلمه قف يعنى بايست ايمحمد بر عمل كردن بر آنچه مأمور ميشوى يا اشارتست باللّه القائم بالقسط يا اسم كوهيست كه حق تعالى به آن قسم ياد فرموده و آن كوه محيط بكره زمين كه حق تعالى آن را از زمرد آفريده و كنارهاى آسمان بر آنست و سبزى آسمان از عكس آن و اين قول از ضحاك منقولست - از وهب بن منبه روايتست كه ذى القرنين بكوه قاف رسيد در پيرامون آن كوههاى كوچك ديد از موكلان پرسيد كه اين چه كوهست گفتند كوه قاف گفت اين كوههاى خرد چيست گفتند رگهاى زمين است و هيچ شهرى و بقعهء نيست الا كه عروقى از آن متصل است به اين كوه چون ارادهء الهى تعلق گيرد بر تزلزل زمين ما را امر فرمايد تا عروق آن را به حركت در آريم ذى القرنين گفت مرا از عظمة خدا چيزى خبر دهيد گفتند كمترين چيزى كه دالست بر عظمة و شان او سبحانه آنست كه در عقب ما زمينى است از برف كه هر يك از طول و عرض آن پانصد سال راه است و از شدت برودت آن برخى شكنندهء برخى ديگر مىشود اگر آن نمىبود همهء مردمان از گرمى آتش دوزخ سوخته ميشدندى و گويند كه قاف سوگند است بقدرة الهى يا بقرب حضرت بارى به اجابت دعاى بندگان كما قال  « وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ »  و كريمه  « نَحْنُ أَقْرَبُ إِلَيْهِ مِنْ حَبْلِ الْوَرِيدِ »  مخبر اين قولست و يا ايماء است بقوة قلب محمد و يا اشارتست بكلمهء قضى اللّه ما هو كائن يا اشعار بقل يا محمد و بنا بر آنكه قسم باشد معنى آنست كه سوگند ميخورم بحقيقت   ق وَ الْقُرْآنِ الْمَجِيدِ   و بحقيقة قرآن بزرگوار باعتبار شرافة آن بر ساير كتب انبيا و مجدية عامل احكام حلال و حرام بدانكه بعث شخص از جنس آدميان بجهة انذار و مبعوث شدن ايشان در نشاء آخرة محل تعجب نيست مر مؤمن مصدق را .\r\n بَلْ عَجِبُوا  بلكه عجب داشتند معاندان قريش  أَنْ جاءَهُمْ مُنْذِرٌ مِنْهُمْ  آنكه آمد بايشان بيم كننده از جنس ايشان و حال آنكه محل تعجب نيست زيرا كه علم ايشان به آنكه منذر متصف است بعدالة و امانة و شفقت و مرحمت و ساير اخلاق حسنه دلالتى صريح دارد بر آنكه وى ناصح و مشفق ايشانست و ترسان بحلول مكروه بايشان و مع ذلك معجزات ظاهره علاوهء آن شده  فَقالَ الْكافِرُونَ  پس گفتند ناگرويدگان بعث  هذا  اين برگزيدن محمد براى رسالت  شَيْءٌ عَجِيبٌ  چيزى عجيب و شگفتست بعد از آن از تعجب ايشان در بعث حكاية از زبان ايشان مىكند كه .\r\n أَ إِذا مِتْنا  آيا زنده شويم وقتى كه ما بميريم  وَ كُنَّا تُراباً  و گرديم خاك  ذلِكَ  اين رد روح به بدن  رَجْعٌ بَعِيدٌ  بازگشتى است دور از عادة و امكان و در موضع\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاستبعاد بعد از آن حق تعالى رد استبعاد رجع ميفرمايد كه .\r\n قَدْ عَلِمْنا  بدرستى كه ما ميدانيم  ما تَنْقُصُ الْأَرْضُ  آنچه كم گرداند زمين و بخورد  مِنْهُمْ  از گوشت و پوست و استخوان و ساير اجزاى ايشان و هر گاه لطافت علم ما وارسيده باشد بجميع جزئيات پس چگونه قادر نباشيم بر رجع آنچه زمين ساخته باشد و خورده از لحوم و عظام ايشان در خبر است از حضرت رسالت صلى اللّه عليه و آله و سلّم كه همهء اعضاى فرزند آدم پوسيده و ريزيده شود مگر استخوان عصعص كه اصل ذنب است و حق تعالى در نشاء آخرت اجزاى متفرقه را به آن استخوان ضم كند و زنده نمايد و باحاديث صحيحه ثابت شده كه اجزاى انبيا و اولياء و اوصيا و شهدا هركز پوسيده نشود بلكه به همان حالة اولى احياى ايشان نمايد  وَ عِنْدَنا  و نزد ماست  كِتابٌ حَفِيظٌ  نوشتهء كه حافظ تفصيل احوال جميع اشياست مراد لوح محفوظ است كه تفاصيل همهء اشيا در آن مودوع است و همهء حالات مكونات در آن مكتوب و مندرج و از تغيير امور و تبديل مبدل محفوظ هر گاه نزد ما اين نوع كتاب باشد كه متضمن جميع جزئيات باشد پس چگونه عالم باجزاى آن نباشيم و بر احياى آن قدرت نداشته باشيم و نه آنست كه ايشان معترف باشند .\r\n بَلْ كَذَّبُوا بِالْحَقِّ  بلكه به جهت عدم تفكر و تدبر تكذيب كردند و نگرويدند به حق كه قرآنست يا محمد  لَمَّا جاءَهُمْ  آنهنگام كه آمد بايشان قرآن كه در كمال اعجاز است يا محمد كه صاحب معجزات و آياتست  فَهُمْ  پس آن مكذبان  فِي أَمْرٍ مَرِيجٍ  در كارى شوريده و مضطرب و بهم بر آمده‌اند چه گاهى قرآن را بسحر و وقتى بشعر و گاهى بافسانه نسبت ميدهند و پيغمبر را زمانى مجنون ميگويند و گاهى كاهن اصلا بيك امر قرار نميدهند بجهة تحير ايشان در امر آن و فرط جهالة ايشان به حال او بعد از آن اقامت دليلى مىكند بر قدرة خود بر بعث بقوله .\r\n أَ فَلَمْ يَنْظُرُوا  آيا نمينگرند منكران بعث و حشر  إِلَى السَّماءِ  بسوى آسمان كه واقع شده  فَوْقَهُمْ  بر زبر سر ايشان كه بمحض قدرت  كَيْفَ بَنَيْناها  چگونه بنا كرده‌ايم و آن را برداشته طبقهء بالاى طبقهء  وَ زَيَّنَّاها  و بدرستى كه آن را بكواكب ثابت و ستاره‌هاى سياره آراسته‌ايم  وَ ما لَها مِنْ فُرُوجٍ  و نيست مر آنها را هيچ فرج ها و شكافها و آفريدن چيزى بدين عظمة و رفعت با حسن ترتيب و انتظام اطباق بدون فرجه و رخنهء و عيبى دليل واضح است بر كمال علم و حكمة پس بلا شبهه بر بعث قادر باشيم و تكذيب كفار محض عناد باشد .\r\n وَ الْأَرْضَ مَدَدْناها  و زمين را بازكشيديم و گسترانيديم بر روى آب  وَ أَلْقَيْنا فِيها رَواسِيَ  و افكنديم در وى كوههاى بلند استوار تا بسبب ثقل آنزمين بر حالت خود قرار گيرد مانند سفينه\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمملو از اثقال كه بر روى آب قرار ميگيرد  وَ أَنْبَتْنا فِيها  و برويانيديم در زمين  مِنْ كُلِّ زَوْجٍ  از صنف نبات  بَهِيجٍ  نيكو و آراسته و بهجة افزا يعنى كثرت حسن و زينت موجب ابتهاج و مسرت ناظر است مانند ازهار لطيفه و اشجار و نباتات ناظره اينها را آفريديم .\r\n تَبْصِرَةً  بجهة بينائى يعنى براى نظر كردن و بديدهء اعتبار نگريستن بر وجه استدلال  وَ ذِكْرى  و براى باد كردن و پند دادن  لِكُلِّ عَبْدٍ مُنِيبٍ  مر هر بندهء بازگردنده به خدا و تفكر نماينده در بدايع صنع او تا علم بكمال قدرت او پيدا كرده معترف شوند ببعث و نشور .\r\n وَ نَزَّلْنا مِنَ السَّماءِ  و فرو فرستاديم از جانب آسمان يا از ابر  ماءً مُبارَكاً  آبى با بركة و بسيار با منفعت  فَأَنْبَتْنا  پس برويانيديم  بِهِ  به آن آب  جَنَّاتٍ  بوستانهاى مشتمل بر اشجار انبوه و اثمار باشكوه  وَ حَبَّ الْحَصِيدِ  و دانهء نباتى كه از شان او آنست كه محصود و درو كرده شود در وقت رسيدن چون گندم و جو و برنج و مانند آن .\r\n وَ النَّخْلَ  و رسته گردانيديم بباران درختان خرما را  باسِقاتٍ  در حالتى كه بلندند و كشيده بالا يا بار بردارند  لَها  كه مر آن درختان راست  طَلْعٌ نَضِيدٌ  غلاف خرما كه در هم پيچيده و رسته است مراد تراكم شكوفه است يا كثرة ميوه و اين همه را برويانيديم .\r\n رِزْقاً لِلْعِبادِ  براى روزى مر بندگان را  وَ أَحْيَيْنا بِهِ  و زنده گردانيديم بدان آب  بَلْدَةً مَيْتاً  زمين مرده را يعنى زمين خشك بىنبات پس همچنانكه زمين را زنده گردانيديم به آب  كَذلِكَ الْخُرُوجُ  همچنانست بيرون آمدن شما از قبر يعنى زنده گشتن شما و بعرصهء محشر حاضر شدن چه هر كه امعان نظر كند و نيك تامل كند در احياى دانه كه مانند مرده‌ايست در خاك مدفونست عالم خواهد شد بر اينكه شخصى كه بر اخراج آن قادر باشد قادر خواهد بود بر اخراج موتى از قبور پس در تسليهء حضرت از تكذيب قوم ميفرمايد كه .\r\n كَذَّبَتْ قَبْلَهُمْ  تكذيب كردند پيش از اهل مكه  قَوْمُ نُوحٍ  گروه نوح كه اولاد شيث و قابيل بودند مر نوح را  وَ أَصْحابُ الرَّسِّ  و ياران چاه پر كرده از سنگ از عكرمه روايتست كه ايشان جمعى بودند كه پيغمبر خود را كه حنظلة بن صفوان بود شهيد كردند و در چاه افكندند و آن را از سنگ پر كردند  وَ ثَمُودُ  و قوم ثمود تكذيب كردند صالح را .\r\n وَ عادٌ  و گروه عاد هود را  وَ فِرْعَوْنُ  و قوم فرعون موسى و هارون را  وَ إِخْوانُ لُوطٍ  و برادران لوط لوط را و ذكر اخوان جهت آنست كه ايشان از انساب او بودند .\r\n وَ أَصْحابُ الْأَيْكَةِ  و ياران ايكه شعيب را\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nو ايكه بمعنى بيشه و جنگل است  وَ قَوْمُ تُبَّعٍ  و گروه تبع تبع را  كُلٌّ  هر يك از ايشان  كَذَّبَ الرُّسُلَ  تكذيب كردند همهء پيغمبران را  فَحَقَّ وَعِيدِ  پس واجب و لازم گشت وعيد من يعنى آنچه وعده كرده بودم از عقاب يعنى عذاب بر ايشان نازلشد پس حال كفار قريش كه بناى كار ايشان بر تكذيبست نيز هلاك خواهد بود و بعد از ذكر وعيد رد رجع بعيد مىكند كه .\r\n أَ فَعَيِينا  آيا ما در مانده و عاجز شديم  بِالْخَلْقِ الْأَوَّلِ  بآفرينش اول و راه نيافتيم بوجود آن تا فرو مانيم بآفرينش ثانى كه بعث است و كفار به اين معترف شدند  بَلْ هُمْ  بلكه ايشان بسبب وسواس شيطان  فِي لَبْسٍ  در شك و شبهه‌اند  مِنْ خَلْقٍ جَدِيدٍ  از آفريدن نو كه بعث و حشر است پس در تهديد ايشان مى فرمايد كه .\r\n وَ لَقَدْ خَلَقْنَا الْإِنْسانَ  و بدرستى كه ما آفريديم جنس آدمى را  وَ نَعْلَمُ  و ميدانيم  ما تُوَسْوِسُ بِهِ  آنچيزيرا كه وسوسه مىكند به آن  نَفْسُهُ  مراد بوسوسه حديث نفس است يعنى ميدانيم آنچيزيرا كه در نفس حاضر است از مكنونات ضماير و سراير قلوب و خواطر صدور پس همه را بر وفق اعتقاد سزا خواهيم داد  وَ نَحْنُ أَقْرَبُ  و ما نزديك‌تريم  إِلَيْهِ  بسوى انسان  مِنْ حَبْلِ الْوَرِيدِ  از رگ جان وى بوى و اين اقربيت نسبت بعلم است نه به مكان و وريد رگيست كه احاطهء هر دو طرف گردن كرده و از دل روييده كه قطع آن موجب موتست يعنى حقيقت معنى آنست كه علم او سبحانه اقربست به او از رگ گردن كه حامل روح اوست و گويند حبل الوريد اقرب اجزاى نفس انسانيست پس در اين كلام ايمائيست به آنكه حق تعالى از آن اقرب اقربست بوى پس هم چنان كه انسان هرگاه خود را طلبد يابد هرگاه كه حق را جويد نيز يابد و كريمه  وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ  و حديث قدسى الا من طلبنى وجدنى كه از احاديث قدسيه زبور است مخبر به اين معنىاند و محققان را در اين آيه كلامى بلند است و آن اينستكه هرگاه كيفيت قرب جانرا كه پيوسته است بتن در نتوان يافت قرب حق را كه از جميع كيفيات مقدس و منزه است چگونه ادراك توان كرد و بدانكه قرب حق ببنده بر دو قسم است يكى عام كه شامل جميع مخلوقات باشد و نكتهء  وَ هُوَ مَعَكُمْ أَيْنَ ما كُنْتُمْ  ايمائيست به آن و ديگرى خاص كه خاص عباد را باشد و سر  وَ نَحْنُ أَقْرَبُ  رمزيست از آن و گويند كه معنى آنست كه ما بعلم و قدرت نزديك‌تريم بآدميان از حبل الوريد نسبت بايشان و اين اقربيت ما بآدميان محقق است .\r\n إِذْ يَتَلَقَّى الْمُتَلَقِّيانِ  در حينى كه قرار ميگيرند دو فرشته كه فراگيرنده اعمال و اقوال ايشانند و آن را در نامه مينويسند و محافظت ميكنند اينكلام مشعر است به آنكه او سبحانه از استحفاظ ملكين مستغنى است چه او مطلع است\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nبر آنچه بر ملكين پوشيده است از اخفاى خفيات ليكن تسلط ايشان بر حفظ اعمال ايشان به جهت حكمتى است كه مقتضى آنست و آن زيادتى لطف او سبحانه است بر بندگان در اجتناب نمودن ايشان از سيئات و رغبت نمودن در حسنات و ميتواند بود كه اذ متعلق باشد به ( اذكر ) يعنى ياد كن اى محمد كه چون فرا گيرند دو فرشته كه گيرنده اعمال و اقوالند يكى از ايشان  عَنِ الْيَمِينِ  از طرف راست ايشان نشسته  وَ عَنِ الشِّمالِ قَعِيدٌ  و ديگرى از جانب چپ وى نشسته مراد بقعيد ملازم است يعنى ايشان ملازم انسانند و اصلا جدا نميشوند از انسان .\r\n ما يَلْفِظُ مِنْ قَوْلٍ  بيرون نيفكند آدمى از دهن خود هيچ سخنى يعنى به هيچ چيز متكلم نميشود  إِلَّا لَدَيْهِ  مگر نزديك او و يا نزديك آن قول  رَقِيبٌ عَتِيدٌ  نگهبانيست مهيا و آماده پس نزد اينحال اقوال آن را در نامه اعمال مىنويسند و مرويست كه حفظه چهار فرشته‌اند دو در روز موكلند و دو در شب امير المؤمنين عليه السّلام روايت كرده است از حضرت رسالت صلى اللّه عليه و آله و سلّم كه بدرستى كه جاى نشستن دو فرشتهء تو بر هر دو دندانهاى پيشين تست كه يكى بر راستست و يكى بر چپ و زبان تو قلم ايشانست و آب دهن مداد ايشانست و تو بىملاحظه ميگوئى آنچه ترا به كار نميآيد و فايده نمىرساند و از خدا و ايشان شرم ندارى و در حديث آمده كه پاك گردانيد دهنهاى خود را بطعام حلال زيرا كه دهنها محل سكون آن دو فرشته است كه نگهبان و نويسنده اعمال شمااند از امام حسين عليه السّلام مرويست كه اين دو فرشته از بنده دور نميشوند مگر وقت قضاى حاجت و خلوة انس بن مالك از حضرت رسالت صلى اللّه عليه و آله و سلّم روايت كند كه چون بندهء از بندگان مؤمن فوت شود آن دو فرشته گويند بار خدايا قبض روح فلان بنده مؤمن كردى ما بكجا رويم خطاب آيد كه آسمان و زمين مملو است از فرشتگان و آدميان و پريان و همه بعبادت من مشغولند شما نيز بسر قبر آن بندهء مؤمن رويد و به تسبيح و تهليل و تكبير من اشتغال نماييد و ثواب آن را در نامهء حسنات او نويسيد تا روز قيامة و از اينجا معلوم است كه اين دو فرشته حافظ بنده‌اند و كاتب اعمال وى تا هنگام مرگ .\r\n وَ جاءَتْ سَكْرَةُ الْمَوْتِ  و بياورد بيهوشى مرك يعنى حاضر سازد شدة موت كه زايل كنندهء عقل است  بِالْحَقِّ  امر درست و راست را كه كتب الهى به آن ناطق است و انبيا به آن مبعوث مراد امر آخرتست از بعث و نشور و غير آن از احوال معاد و ميتواند بود كه مراد از حق كشف حال بنده باشد از سعادت و شقاوت وى و نزد آنحال ملائكه گويند  ذلِكَ  اين مرك  ما كُنْتَ  آنچيزيست كه بودى تو در زمان حياة  مِنْهُ تَحِيدُ  از آن ميل ميكردى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nو ميگريختى يعنى ميترسيدى .\r\n وَ نُفِخَ فِي الصُّورِ  و دميده شود در صور نوبة دويم و در اين نفخه مردمان همه زنده شوند و از قبور بيرون آيند و ملائكه گويند بايشان كه  ذلِكَ  وقت اين نفخ  يَوْمُ الْوَعِيدِ  روز وقوع آنچيزيست كه خلقان را به آن وعيد ميكردند و ميترسانيدند تا به عمل صالح مشغول شده از براى اينروز مستعد گردند .\r\n وَ جاءَتْ  و بيايد در عرصهء محشر  كُلُّ نَفْسٍ  هر شخصى از مكلفان  مَعَها  در حالتى كه با او باشد  سائِقٌ  راننده يعنى فرشته كه او را بموقف حساب راند  وَ شَهِيدٌ  و گواهى يعنى فرشتهء ديگر كه بر اعمال حسنه و افعال سيئه او گواهى دهند و ميتواند بود كه يك فرشته جامع اين هر دو صفة باشد با سائق كاتب سيئات باشد و شهيد كاتب حسنات و بر هر تقدير نه از سائق فرار ميسر باشد و نه از شاهد انكار و از ام سلمه مرويست كه وى گفت از رسول خدا شنيدم كه فرمود كه مراد از سائق منم كه محمدم و مراد از شهيد على پس بر ارباب طباع سليمه و اذهان مستقيمه واجب است كه على را چون ساير صحابه نپندارند و از متابعتش رو نگردانند كه تخم محبت او در مزارع دلها منتج رستگارى است در موقف حساب و سبب محو سيئات و رفع درجات نزد حضرت رب الارباب و باعث خلاصى از خطاب اين عتاب كه ميفرمايد .\r\n لَقَدْ كُنْتَ  بدرستى كه بودى تو در دنيا  فِي غَفْلَةٍ مِنْ هذا  در بيخبرى از اين روز  فَكَشَفْنا عَنْكَ  پس برداشتيم از پيش ديده تو  غِطاءَكَ  پوشش غفلت ترا تا امور حقه كه شنيده بودى معاينه ديدى  فَبَصَرُكَ الْيَوْمَ  پس ديدهء تو امروز بسبب دفع غطا و كشف حجاب  حَدِيدٌ  تيز است در ديدن آنچه نميديد از اهوال معاد يعنى از روى يقين آن را بديدى بدون شايبه و شك و شبهه از ابن عباس نقل است كه خطاب با كافران است كه منكر بعث‌اند يعنى بودى در دنيا در بىخبرى و غفلت و اصلا به اين نميگرويدى .\r\n وَ قالَ قَرِينُهُ  و گويد در آن روز هم‌نشين او يعنى فرشته كه در دنيا بر وى گواه باشد  هذا ما لَدَيَّ عَتِيدٌ  اينست كه نزد من مهيا و آماده است يعنى نامهء اعمال او و گويند مراد از قرين شيطانست كه در اغواء و اضلال بر او مسلط بوده كقوله  نُقَيِّضْ لَهُ شَيْطاناً فَهُوَ لَهُ قَرِينٌ  يعنى شيطان در آن روز اشاره به او كرده با ملائكه گويد كه اين چيزيست كه نزد منست يعنى در تحت تصرف من و بسبب اغواء و اضلال من آماده براى دوزخ و اين قول از امام محمد باقر و امام جعفر صادق منقولست پس از جانب حضرت عزت بسايق و شهيد اينخطاب رسد\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nكه .\r\n أَلْقِيا فِي جَهَنَّمَ  بيفكنيد در دوزخ  كُلَّ كَفَّارٍ عَنِيدٍ  هر ناگرويده و ستيزه كننده در امر حق .\r\n مَنَّاعٍ لِلْخَيْرِ  بسيار منع كننده مر خير را يعنى بازدارنده مال از حقوق واجبه  مُعْتَدٍ  در گذرنده از حدود الهى و معادات نماينده با اهل آن  مُرِيبٍ  بسيار شك آرنده در وحدانيت خدا و در روز جزا .\r\n الَّذِي  آنچنان شخصى كه  جَعَلَ  گردانيده يعنى شريك ساخته  مَعَ اللَّهِ  با خداى به حق  إِلهاً آخَرَ  خداى ديگر را  فَأَلْقِياهُ  پس درافكنيد او را  فِي الْعَذابِ الشَّدِيدِ  در عذابى سخت از محمد بن تميم واسطى روايتست كه شريك بن عبد اللّه گفت كه من بعيادت سلمان اعمش رفته بودم در مرض موت وى ناگاه ابو حنيفه و ابى ليلى و ابن شيرويه در آن مجلس حاضر شدند و با اعمش گفتند يا ابا محمد تو بآخرت نزديك شدى بايد كه توبه و استغفار كنى و از ذنوب پشيمان شوى و از اقاويل باطله كه ناقل آن بودى بازگردى بعد از آن گفتند كه بر على ابن أبي طالب تو غل مىنمودى و اخبار بسيار از پيغمبر صلى اللّه عليه و آله و سلّم در شان او ايراد ميكردى و مردم را از اين ممر و گذر در وادى هلاكت ميانداختى و ترا از اين همه سكوت اولى و احسن بود پس بايد كه از اين همه توبه كنى اعمش چون اين سخن را از ابو حنيفه بشنيد باصحاب و اقارب خود توجه نمود و فرمود كه مرا بنشانيد ايشان او را بنشاندند فرمود اى ابو حنيفه بدان و آگاه باش كه ابو متوكل ناجى مرا خبر داد از ابو سعيد خدرى كه گفت من از رسول صلّى اللّه عليه و آله و سلّم شنيدم كه فرمود چون روز قيامت شود خطاب رب الارباب در رسد كه يا محمد يا على القيا فى النار من ابغضكما و ادخلا الجنة من من احبكما فيمضى على عليه السّلام على شفير جهنم و يقول هذا لك و هذا لى و هو قوله تعالى  أَلْقِيا فِي جَهَنَّمَ كُلَّ كَفَّارٍ عَنِيدٍ  يعنى اى محمد و على كه من خداوند شما ام امر كردم كه هر كه دشمن شما باشد در دنيا او را در دوزخ اندازيد و آنكه محبت شما را داشته او را در بهشت درآريد پس برادر من على بن ابى طالب بنا بفرموده خداى بر اين قيام نمايد و بكنار دوزخ رود و گويد كه اى جهنم بگير اينرا كه از تست و اين را واگذار كه از منست و آيه  أَلْقِيا فِي جَهَنَّمَ  به اين معنى است كه مذكور شد يعنى بيندازيد اى محمد و على در جهنم هر كافر نبوت و عنيد ولايت را ابو حنيفه چون اين سخن بشنيد با اصحاب خود گفت كه از اين مجلس برخيزيد تا آوازى عظيم‌تر به گوش شما نرسد پس ابو حنيفه با اصحاب خود از آن مجلس برخاستند و مجاهد از طريق اهل سنت روايت كرده از عبد اللّه عباس كه حضرت رسالت مرا وصيت كرد كه اى پسر عباس بر تو باد كه دوستى على بن ابى طالب و متابعت او اختيار كنى كه نطق او عين صواب است و متابعت او رستگارى از\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nعقاب پس نيكوبخت آن بندهء روشن راى كه از راى او بيرون نرود و منقاد و مطيع او باشد و واى بر آن مدبر شقى كه با او مخاصمه كند و كينه او در دل خود راه دهد و در طريق مخالفت سلوك نمايد يا ابن عباس بدان و آگاه باش كه در روز قيامت مفاتيح جنت و نار در دست او باشد پس اهل جنة بامر او در بهشت درآيند و اهل دوزخ بامر او معذب شوند و در تفسير اهل بيت نيز آمده كه فرداى قيامت محمد و على بر صراط بايستند و مقاسمهء مردمان نمايند پس رسول صلى اللّه عليه و آله و سلّم كار امة را تفويض امير المؤمنين عليه السّلام كند تا وى دوزخ را گويد كه هذا لى و هذا لك خذيه فانه من اعدائى و ذريه فانه من احبائى اى دوزخ اينرا بگير كه از دشمنان منست و او را مگير كه از دوستان منست و در كشف الغمه مذكور است كه حارث همدانى كه از جملهء محبان امير المؤمنين بود با اصبغ بن نباته و جمعى از شيعيان نزد آنحضرت آمدند و به جهت شدت بيمارى و پيرى به خود پيچيده و در حالت سستى عصا را در دست گرفته خود را در زمين ميكشيد حضرت چون ويرا بآنحالت بديد فرمود ايحارث خود را چگونه مىيابى گفت يا امير المؤمنين به اين رسيده‌ام و اجلم نزديك آمده و مع ذلك مخاصمه اصحاب رنج مرا زياده ساخته حضرت فرمود كه مخاصمه اصحاب در چه بابست حارث گفت در باب محبت ورزيدن و عداوت كردن با تو چه بعضى مبغض قالىاند و برخى مفرط غالى و جماعتى متردد و متشكك در آنكه بر محبت اقدام نمايند يا از آن بازايستند ميل بعداوت كنند حضرت فرمود كه ايحارث كلام اهل اختصام را قبول مكن و آنچه من به تو ميگويم فراگير و عمل كن بدانكه شيعهء من كسانىاند كه بر حد اوسطاند بايد كه غالى پاى از پايه فرط محبت پائين نهاده بايشان راجع شود و قالى از عداوة در گذشته خود را بايشان رساند حارث گفت به از اين كشف اينمعنى فرما تا ما را بصيرتى در اين امر حاصل شود آنحضرت فرمود كه ايحارث بدان و آگاه باش كه دين حق برجال شناخته نميشود بلكه بآية حق و علامة يقين معلوم ميگردد پس حق را بشناس تا باهل حق مهتدى شوى چه سخن حق احسن كلام است و مظهر آن جهاد كننده در راه ملك علام و من ترا به حق ارشاد ميكنم پس آن را نيك درياب و اصحاب خود را كه عقول زكيه دارند از آن خبر ده و بدان كه من بنده خدا و برادر رسول خدا و صديق وى ام چه من تصديق رسول كرده‌ام در حينى كه روح در جسد آدم نيامده بود و بعد از بعث آنحضرت اول كسى كه تصديق وى نمود من بودم پس من اولم به اين اعتبار كه اول حالى كه آدم قدم بصحراى وجود ننهاده بود مصدق حضرت خاتم بودم و تصديق وى نمودم و آخرم به اين وجه كه من اخلص خلصاى وى و ولى و وصى وىام و صاحب نجوى و سر وى به من داده‌اند ام كتاب و فصل خطاب و علم قرآن را و هزار مفتاح علوم در خاطر من بوديعة نهاده‌اند كه\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nهر مفتاحى از آن مفتاح هزار باب علم بود و هر بابى مقتضى هزار هزار عهد و مؤيد شده‌ام بادراك ليلة القدر و به آن دانا شده و قدر آن را دريافته‌ام و اين صفات پسنديده مخصوص است به من و ذريهء طاهرهء من مادام كه ليل و نهار باقى باشند و من شناسنده دوست و دشمن خودم در مواضع معينه كه آن نزد مماتست و نزد صراط و نزد مقاسمه حارث پرسيد كه يا امير المؤمنين مقاسمه چه چيز است فرمود مقاسمه تقسيم بندگانست از براى بهشت و دوزخ و در آن روز به آتش خطاب خواهم كرد كه اين را تعرض مرسان كه دوست منست و اينرا بگير كه دشمن منست پس دست حارث بگرفت و فرمود دست ترا گرفته‌ام بدان طريق كه رسول خدا دست مرا گرفته بود در وقتى كه شكايت حاسدان و منافقان قريش بوى عرض ميكردم پس رسول فرمود كه ايعلى چون روز قيامة شود من معتصم شوم بعروة وثقى و بحبل متين حق تعالى و دست اعتصام در دامن كبرياى او زنم و تو اعتصام نمائى بحبل متين من و ذرية مطهره تو متمسك شوند بحبل متين تو و شيعيان شما نيز تمسك نمايند بحبل متين ذريهء تو و اهل بيت نيز به همين طرز با شيعيان خود عمل نمايند پس ايحارث اين پندها را نيك محافظت نماى قطره‌ايست از بحار و اندكيست از بسيار حارث بعد از استماع اينمقال شادان و مسرور گشت و از نزد آنحضرت برخاست و گفت هيچ باك ندارم كه بمرك رسم و سيد حميرى كه از اصحاب كبار امام جعفر صادق عليه السّلام است در اين باب چند بيت گفته كه اول آن اينست\r\n قول على لحارث عجب * كم ثم اعجوبة له حملا \r\n يا حار همدان من يمت يرنى * من مؤمن او منافق قبلا \r\nو مضمون اين ابيات اينست كه قول حضرت امير المومنين امرى غريب و عجيب است كه خطاب بحارث همدانى كرد و گفت ايحارث هر كه ميرد مرا بيند خواه مومن باشد و خواه منافق او مرا ميشناسد و من او را ميشناسم و تو در صراط مرا بشناسى پس مترس از لغزيدن پاى و بدوزخ بگويم در حينى كه ترا بازدارند در موقف حساب كه اصلا بنزديك او مگرد چه حبل متين او بحبل متين وصى رسول خدا متصل است پس عاقل آنست كه بعد از تامل در اين اخبار صحيحه ديدهء اعتقاد را بكحل الجواهر ولاى اهل بيت مكحل سازد و دست اعتصام در دامن محبت ايشان زند تا بسبب آن بذروهء اعلاى جنان رسد و از مهالك اخرويه خلاص شود و ايمن گردد .\r\n قالَ قَرِينُهُ  گويد هم‌نشين وى يعنى ديوى كه در دنيا با وى بوده  رَبَّنا  اى پروردگار ما  ما أَطْغَيْتُهُ  طاغى نساختم و از طريق حق بيرون نبردم او را  وَ لكِنْ كانَ  و ليكن او بود  فِي ضَلالٍ بَعِيدٍ  در گمراهى دور و دراز و به اختيار خود از طريق حق برگشت و در وادى ضلالت سلوك نمود نه باكراه و اجبار او را بضلالت داشتم و مثل اينست قوله تعالى حكاية\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nعنه  وَ ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي  .\r\n قالَ  گويد حق تعالى در جواب مخاصمان  لا تَخْتَصِمُوا لَدَيَّ  مخاصمت مكنيد نزديك من كه هيچ فايده بر آن مترتب نخواهد شد  وَ قَدْ قَدَّمْتُ إِلَيْكُمْ  و بدرستى كه از پيش فرستادم بسوى شما  بِالْوَعِيدِ  وعيد خود را يعنى قبل از اين در دنيا در كتب خود و السنه رسل خود اعلام شما كرده بودم آنچيزيكه موجب انذار شما بود از اين روز پس در اين مخاصمه شما مستلزم الزام حجت نخواهيد شد بر من و عذر شما در اين باب مسموع نه .\r\n ما يُبَدَّلُ الْقَوْلُ  تغيير داده نمىشود سخن  لَدَيَّ  نزديك من گفتارى كه موعود به است بلكه همه شما را بر وفق وعدهء كه داده بودم در دنيا جزا خواهم داد بدون تغيير و تبديل آن بىشك و شبهه  وَ ما أَنَا بِظَلَّامٍ لِلْعَبِيدِ  و نيستم اصلا ستم كننده مر بندگان خود را كه بدون استحقاق عذاب شما را عذاب كنم پس تغيير داده نشود گفتار و وعده من .\r\n يَوْمَ نَقُولُ لِجَهَنَّمَ  و ياد كن اى محمد روزى را كه حق سبحانه بدوزخ خطاب كند  هَلِ امْتَلَأْتِ  آيا پر شدى از كفار و حفص بصيغة متكلم ميخواند يعنى روزى كه گوئيم بدوزخ كه آيا پر شدى از اهل كفر و عصيان  وَ تَقُولُ  و گويد دوزخ  هَلْ مِنْ مَزِيدٍ  آيا هيچ زيادتى هست يعنى زياده كنى و حق تعالى ديگر كافران را بوى بفرستد تا پر شود صاحب مجمع گفته كه در تكلم جهنم چند وجه است يكى آنكه به جهت فرط وسعت و عظمت بمنزله ناطقى باشد كه كسى او را گويد كه پر شدى گويد پر نشدم و هنوز در من وسعت كثرت هست دوم آنكه حق تعالى آلت تكلم را در او خلق فرمايد سوم آنكه حقيقت خطاب بخزنه دوزخ باشد يعنى اى خازنان دوزخ آيا دوزخ از كفار و عصات پر شد خزنه گويند در آن موضع مزيد است و روايتى كه انس و ابو هريرة و عبد اللّه عباس از پيغمبر صلّى اللّه عليه و آله و سلّم روايت كرده‌اند كه فرداى قيامت حق تعالى امر كند بخزنهء دوزخ تا كفار و فساق را بدوزخ رانند دوزخ ايشان را فرو خورد ديگر طلب كند حق تعالى قدم خود را بدوزخ راند پس چنان شود كه جاى سوزنى نماند و از وهب منبه مرويستكه مراد از قدم قومىاند كه حق تعالى ايشان را از آدم خلق كرد و همه كافر بودند و عدد ايشان جز خداى نداند و بعد از ذكر وعيد كافران و عاصيان در وعدهء مؤمنان و متقيان ميفرمايد كه .\r\n وَ أُزْلِفَتِ الْجَنَّةُ  و نزديك گردانيده شود بهشت  لِلْمُتَّقِينَ  براى پرهيزكاران  غَيْرَ بَعِيدٍ  در مكانى كه دور نباشد يعنى چنان نزديك باشد كه متقيان درجات خود را مشاهده كنند و انهار و اشجار و اثمار و ازواج طيبه و غلمان\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nو ابنيهء فاخره مزين بدر و ياقوت و زمرد و عقيان بمعاينه بينند پس ملائكه ايشان را گويند كه .\r\n هذا  اين ثواب عظيم  ما تُوعَدُونَ  آنچيزيست كه وعده داده شده بوديد در دنيا  لِكُلِّ أَوَّابٍ  بدل للمتقين است يعنى بهشت را نزديك گردانند براى هر تسبيح كننده و مجاهد گفته كه اواب كسيست كه بسيار ياد كنندهء گناه باشد در خلوت و ندامت خورنده و توبه كننده از آن  حَفِيظٍ  نگه دارنده حدود شريعة و رعايت كننده اوامر و نواهى و نزديك گردانند بهشت را .\r\n مَنْ خَشِيَ الرَّحْمنَ بِالْغَيْبِ  براى هر كه بترسد از خداى در حالتى كه غايب باشد از مشاهدهء عذاب يا در غايبانهء مردم از خدا ترسان باشد و مطيع اوامر و نواهى او  وَ جاءَ بِقَلْبٍ مُنِيبٍ  بياورد دل بازگشته به حق يعنى روى بطاعة آورد و سر از معصيت باززند پس ملائكه گويند مر آنان را كه .\r\n ادْخُلُوها  در بهشت درآييد  بِسَلامٍ  در حالتى كه سالم و ايمن از زوال نعمتيد  ذلِكَ  اين وقت حلول كه مقارن سلامتى است  يَوْمُ الْخُلُودِ  روز تقدير خلود است يعنى جاويد ماندن چه بعد از اين مرك نخواهد بود پس بطريق التفات از خطاب بغيبت ميفرمايد كه .\r\n لَهُمْ  مر ايشان راست يعنى مر اهل بهشت را  ما يَشاؤُنَ  آنچه خواهند از انواع نعم و اصناف لذت  فِيها  در بهشت  وَ لَدَيْنا مَزِيدٌ  و نزديك ماست زيادتى از آنچه اراده كنند و آنچيزيست كه هرگز در دل ايشان خطور نكرده باشد و چشم ايشان نديده و گوش ايشان نشنيده و يا مراد بمزيد عطاى زيادتيست بر قدر استحقاق ايشان مرويست كه ابرى بفرمان حضرت بارى بر بالاى سر اهل جنت مرور كند و حور العين را بايشان باراند آنگه حور العين بايشان گويند كه مائيم مزيدى كه حق تعالى فرموده كه  وَ لَدَيْنا مَزِيدٌ  و بعد از آن در انذار كفار ميفرمايد كه .\r\n وَ كَمْ أَهْلَكْنا قَبْلَهُمْ  و بسا كه هلاك كرديم پيش از ايشان يعنى پيش از قوم تو كه كفار مكه‌اند  مِنْ قَرْنٍ  از اهل روزگار  هُمْ أَشَدُّ  كه ايشان سخت‌تر بودند  مِنْهُمْ  از كفار مكه  بَطْشاً  از روى قوة و تناورى و غنا و كثرة قبيله مانند عاد و ثمود و غير آن  فَنَقَّبُوا فِي الْبِلادِ  پس راه بريدند در شهرها بشدت قوت يعنى گرديدند در شهرها بسيار و سفر كردند در آن به قصد تجارت و كسب مال و متاع  هَلْ مِنْ مَحِيصٍ  آيا هيچ بوده مر ايشانرا گريزگاهى از مرك يا نزول عذاب تا قوم تو نيز توقع آن داشته باشند كه از مرك يا عذاب نجاة يابند .\r\n إِنَّ فِي ذلِكَ  بدرستى كه در آنچه مذكور شد در اين سوره  لَذِكْرى  هر آينه پندى و ياد كردنيست\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n لِمَنْ كانَ لَهُ  مر كسى را كه باشد مر او را  قَلْبٌ  دلى يعنى دلى متفكر در اخبار مذكوره چه كسى كه غير متفكر است بمنزله شخصى است كه بىقلب باشد از ابن عباس مرويست كه مراد از قلب عقل است تسميه آن بقلب به جهت آنست كه دل محل عقل و علم و فهم و ذكر است از شبلى منقول است كه كسى كه بموعظهء قرآنى متعظ مىشود دل او هميشه با خداى باشد و طرفة العينى از او غافل نباشد  أَوْ أَلْقَى السَّمْعَ  يا كسى كه القا كند يعنى فرا دارد گوش خود را بموعظهء فرقانى و نصايح قرآنى و بطريق اعتبار آن را بشنود  وَ هُوَ شَهِيدٌ  و او حاضر باشد بذهن خود يعنى دلش بذكر و فكر آنچه ميشنود مشغول باشد تا فهم معانى آن كند نزد استماع آن چه كسى كه ذهن او حاضر نباشد در حكم غايبست و استماع آن بمنزله عدم به جهت عدم ترتب فايده بر آن محققان گفته‌اند كه القاى سمع بوقت شنيدن قرآن چنان باشد كه گوئيا از پيغمبر ميشنود پس در فهم ترقى نمايد و چنان داند كه جبرئيل استماع مىكند و بعد از آن از اين مرتبه بلندتر برود و چنان پندارد كه از خدا ميشنود از امام جعفر صادق عليه السّلام مرويستكه تكرار قرآن ميكردم تا وقتى كه از متكلم آن شنيدم - وكيع كه يكى از رواة اهل سنت است گفت روزى دو شتر با صورتى در غايت زيبائى برسم هديه به خدمت حضرت رسالت صلى اللّه عليه و آله و سلّم آوردند آنحضرت باصحاب گفت كه از شما كيست كه دو ركعت نماز بگذارد بوجهى كه در آن نماز اصلا دل او مشغول بامر دنيا نباشد تا من يكى را از اين دو ناقه به او دهم پس شاه اوليا برخاست و به نماز مشغول شد و بعد از نماز جبرئيل فرود آمد كه حق تعالى ميفرمايد كه يكى از اين دو شتر را بعلى بن ابى طالب ده چنان كه وعده دادهء حضرت فرمود كه يا جبرئيل على در تشهد بخاطرش رسيد كه از آن دو شتر هر كدام بهتر باشد آن را ميخواهم به من دهد و اين امريست متعلق به دنيا جبرئيل فرمود يا محمد اين فكر على امريست متعلق بامور آخرت زيرا كه مقصود او آن بود كه اين شتر را فى سبيل اللّه تصدق نمايد كه  لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ  پس حضرت اين هر دو شتر را بعلى بن ابى طالب بخشيد چون اين امر بر اين احوال واقع شد حق تعالى آيه فرستاد كه  إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ  يعنى در اين عمل كه از على صادر شد از سر اخلاص موعظه و نصيحت كليست مر آن كسانى را كه ايشان هوشمندان باشند آورده‌اند كه يهودان بنا بر عقيدهء باطلهء ميگفتند كه حق تعالى بعد از آنكه در عرض شش روز آسمان و زمين آفريد در روز شنبه استراحت فرمود و پشت را بر عرش بازداد حق تعالى رد قول ايشان نموده فرمود .\r\n وَ لَقَدْ خَلَقْنَا السَّماواتِ وَ الْأَرْضَ  و بدرستيكه ما بيافريديم آسمان و زمين را  وَ ما بَيْنَهُما  و آنچه ميان آنهاست از بحار و جبال و\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاشجار و غير آن  فِي سِتَّةِ أَيَّامٍ  در مدت شش روز كه آن يكشنبه بود تا يوم شنبه  وَ ما مَسَّنا  و نرسيد ما را از آفرينش  مِنْ لُغُوبٍ  هيچ رنجى و ماندگى تا بسبب آن استراحت كنيم و در روايت آمده كه رنك و روى حضرت رسالت بعد از استماع اين قول از يهود سرخ گشته حق تعالى در عقب آن فرمود كه .\r\n فَاصْبِرْ عَلى ما يَقُولُونَ  پس شكيبائى كن بر آنچه ميگويند يهودان از كذب و بهتان چه كسى كه بر خلق عالم قادر باشد بدون ماندگى البته قادر خواهد بود بر انتقام كشيدن از يهودان در دنيا و در عقبا  وَ سَبِّحْ  و تنزيه نماى و اكثر مفسران سبح را بمعنى صلّ تفسير كرده‌اند يعنى بمعنى نماز گذار  بِحَمْدِ رَبِّكَ  در حالتى كه آن مقترن باشد بستايش پروردگار تو بر آنچه بر تو انعام فرموده يعنى بايد كه نماز تو مشتمل باشد بر حمد حق  قَبْلَ طُلُوعِ الشَّمْسِ  پيش از بر آمدن آفتاب كه محل نماز بامداد است  وَ قَبْلَ الْغُرُوبِ  پيش از فرو شدن آفتاب كه وقت ظهرين است .\r\n وَ مِنَ اللَّيْلِ  و بعضى از شب  فَسَبِّحْهُ  پس تسبيح كن او را كه محل نماز شام و خفتن است و نزد بعضى مراد نماز تهجد است  وَ أَدْبارَ السُّجُودِ  و ديگر تسبيح كن او را در اعقاب سجدها و از امير المؤمنين عليه السّلام منقولست كه مراد از ادبار السجود دو ركعت نماز است بعد از مغرب همچنانكه مراد بادبار النجوم دو ركعة نماز صبح است و اين قول از امام حسن بن على عليه السّلام و حسن بصرى و از شعبى نيز روايتست و در آثار آمده كه هر كه دو ركعت نماز بگذارد بعد از شام پيش از آنكه سخن كند در ركعت اول الحمد و قل يا ايها الكافرون بخواند و در دوم الحمد و   قُلْ هُوَ اللَّهُ أَحَدٌ   جاى او را در عليين بنويسند و از ابن عباس و مجاهد نقل است كه مراد تعقيب نماز يوميه است .\r\n وَ اسْتَمِعْ  ظاهر خطاب به حضرت رسالت صلى اللّه عليه و آله و سلّم و مراد امتند يعنى بشنو آنچيزى را كه خبر مىدهم ترا از احوال روز قيامت  يَوْمَ يُنادِ الْمُنادِ  روزى كه ندا كند ندا كننده يعنى اسرافيل  مِنْ مَكانٍ قَرِيبٍ  از جائى كه نزديكست به آسمان يعنى مراد صخرهء بيت المقدس است كه به دوازده ميل يا هيجده ميل به آسمان نزديك‌تر است پس آواز اسرافيل بر بالاى آن بهمهء اقطار زمين خواهد رسيد و در خبر است كه اسرافيل بر بالاى آن صخره انگشت در گوش كند و گويد كه اى استخوان هاى پوسيده شده و اى پيوندهاى از هم گسسته و اى گوشتهاى ريزنده و اى موىهاى پراكنده گشته خداى بشما امر مىكند كه جمع شويد براى قضا و جزا .\r\n يَوْمَ يَسْمَعُونَ الصَّيْحَةَ  بدل  يَوْمَ يُنادِ \r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاست يعنى استماع اين قول كن روزى كه بشنوند مردمان آواز مهيب عظيم را بيكبار  بِالْحَقِّ  به آن چيزى كه درست و راست است يعنى بعث از براى جزاء و گويند كه جبرئيل نافخ صور باشد و اسرافيل نادى اهل قبور و بر هر تقدير چون بشنوند صيحه را گويند كه  ذلِكَ يَوْمُ الْخُرُوجِ  اين روز بيرون آمدنست از قبور بموقف حساب و يوم الخروج اسميست از اسماى قيامت .\r\n إِنَّا نَحْنُ نُحْيِي  بدرستيكه ما زنده ميكنيم مردگانرا يعنى نطفه را حيات ميبخشيم در دنيا  وَ نُمِيتُ  و ميميرانيم ايشان را در آن  وَ إِلَيْنَا الْمَصِيرُ  و بسوى ماست بازگشت ايشان يعنى بار ديگر ايشان را براى حساب و جزا زنده ميسازيم .\r\n يَوْمَ تَشَقَّقُ الْأَرْضُ  روزى كه بشكافد زمين و دور شود  عَنْهُمْ  از ايشان يعنى از مردگان بيرون آيند از قبر  سِراعاً  شتابندگان بسوى ندا كنندهء خود بىتاخير و مهلت  ذلِكَ  پس اين احياى ايشان از قبور  حَشْرٌ  برانگيختنى است و جمع كردنى  عَلَيْنا يَسِيرٌ  كه بر ما آسانست با وجود تباعد ديار و قبور و تفرقه اجزاى ايشان بعد از آن جهت تسليهء حضرت ميفرمايد كه .\r\n نَحْنُ أَعْلَمُ  ما داناتريم  بِما يَقُولُونَ  به آنچه ميگويند كافران از انكار قيامت و جحود وحدانيت و نبوت و سخنان نالايق در شان حضرت رسالت صلى اللّه عليه و آله و سلّم  وَ ما أَنْتَ عَلَيْهِمْ بِجَبَّارٍ  و نيستى تو بايشان مسلط كه بجبر و قهر ايشان را بر ايمان دارى بلكه بر تو همين تبليغ است و ترغيب و ترهيب ايشان  فَذَكِّرْ  پس پند گوى  بِالْقُرْآنِ  بموعظهء قرآن  مَنْ يَخافُ  كسى را كه بترسد  وَعِيدِ  از آنچه وعده منست از عذاب در روز حساب چه خايف بموعظهء تو منتفع مىشود نه كسانى كه بر كفر اصرار نموده‌اند و در جحود و انكار افزوده .\r\n\r\nسورة الذاريات\r\nستون آية مكية ابى بن كعب از حضرت رسالت صلّى اللّه عليه و آله و سلّم روايت كرده كه هر كه اين سوره را بخواند بعدد هر بادى كه در دنيا جسته و مىجهد حق تعالى ده حسنه در نامه اعمال او ثبت كند و ده سيئه محو نمايد و از امام جعفر صادق عليه السّلام منقول است كه هر كه سوره الذاريات بخواند حق تعالى معيشت دنيا و آخرت او را باصلاح آورد و روزى بر او فراخ گرداند و نورى در قبر او بيافريند كه تا روز قيامت قبر او به آن نور منور باشد و چون ختم سوره قاف نمود بمواعيد افتتاح اين سوره را نيز بذكر وعيد نموده و فرمود\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ \r\n  وَ الذَّارِياتِ   سوگند بپراكنده كننده يعنى به بادهائى كه پراكنده سازندهء ابرند يا خاك يا غير آن يا بملائكه كه پراكنده كننده ابرند يا بزنانى كه بسبب كثرة ولادت پراكنندهء اولادند   ذَرْواً   پراكنده كردنى .\r\n فَالْحامِلاتِ  پس ببردارندگان با برهائى كه بردارنده‌اند  وِقْراً  بار گران را كه باران است يا بملائكه كه حامل ابر گرانند يا بزنانيكه حامل جنين‌اند .\r\n فَالْجارِياتِ  پس بروندگان يعنى بكشتىهائيكه جاريند در دريا يا بكواكب سبعه سياره كه آن شمش و قمر و مشترى و مريخ و زحل و زهره و عطارد است و هر يك در منازل خود سير ميكنند يا ببادهائيكه از مهب خود جارى ميشوند  يُسْراً  جارى به آسانى .\r\n فَالْمُقَسِّماتِ  پس بقسمت كنندگان يعنى بفرشتگان كه تقسيم كننده‌اند  أَمْراً  كارى را كه نام زد ايشانست و مراد امور امطار و ارزاق و آجالست كه بامر حق تعالى نامزد ايشانست و برواية مجاهد چهار فرشته مقربند كه متولى تقسيم امر عبادند جبرئيل بغلظت و ميكائيل برحمت و عزرائيل بقبض ارواح و اسرافيل بنفخ صور طبرسى از ابن عباس و مجاهد نقل كرده كه روزى امير المؤمنين عليه السّلام بر منبر كوفه خطبه ميخواند در اثناى كلام فرمود كه بپرسيد از من پيش از آنكه مرا نيابيد كه علم از ميان هر دو پهلوى من ريزان مىشود ابن كواء برخاست و گفت يا امير المؤمنين از تو چند چيز سؤال ميكنم گفت خبر ده مرا از ذاريات فرمود آن بادهاست گفت حاملات چيست فرمود ابرها گفت جاريات فرمود كشتيهاست گفت مقسمات فرمود فرشتگان و اين نقل در كشاف مذكور است از امام محمد باقر و امام جعفر صادق عليه السّلام مرويست كه جايز نيست هيچكس را كه سوگند خورد الا باسم او سبحانه و او سبحانه سوگند ياد مىكند به آنچه آفريده از صنايع بديعه و بدايع عجيبه پس حق تعالى به اين امور غريبه كه مستلزم منافع عبادند و متضمن دلالت بر وحدانيت و علم و قدرت قسم ياد مىكند بر اينكه .\r\n إِنَّما تُوعَدُونَ  جز اين نيست كه آنچه وعده داده مىشود از حشر و نشر و ثواب و عقاب و غير آن از احوال معاد  لَصادِقٌ  هر آينه راستست و درست و در آن اصلا خلافى نيست .\r\n وَ إِنَّ الدِّينَ  و بدرستى كه جزا در روز حساب  لَواقِعٌ  هر آينه حاصل است يعنى البته وقوع مييابد .\r\n وَ السَّماءِ ذاتِ الْحُبُكِ  و سوگند به آسمان كه خداوند راههاى نيكوست مثل طرقى كه بر روى ريك يا آب سانح ميشوند نزد خوردن باد بر او مانند طرايق حلقه‌هاى زره چه در رواية واقع شده كه آسمان به همين طريق مخلوق گشته و از حسن منقولست كه مراد بحبك آسمان نجوم است يعنى كه با حسن و زينت مالا كلام است بجهة كثرة ستارگان بر او كه مزين اويند مانند طريق الوان مختلفه كه مزين جسم‌اند - از امير المؤمنين عليه السّلام پرسيدند كه حبك چيست فرمود\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nالحسن و الزينت مرويست از على بن ابراهيم كه حسين بن خالد از امام على بن موسى الرضا عليه السّلام معنى حبك پرسيد فرمود كه بمعنى محكم و استواريست به زمين آنگه انگشتان را بهم متداخل ساخت و فرمود كه تداخل آسمان و زمين به اين طريق است گفتم يابن رسول اللّه چگونه چنين باشد و حال آنكه خداى تعالى فرمود  رَفَعَ السَّماواتِ بِغَيْرِ عَمَدٍ  گفت حق تعالى فرمود  بِغَيْرِ عَمَدٍ تَرَوْنَها  يعنى عمد هست اما مرئى شما نميشود گفتم فداى تو گردم بيان كلام فرما بر وجهى كه مفهوم ما شود آنحضرت دست چپ خود را منبسط گردانيد بعد از آن كف دست راست را بطريق قبه بر بالاى آن نهاد و گفت دست چپ من مانند زمين دنياست و دست راست من كه مانند قبه بر بالاى آنست مثل آسمان دنيا و در تبيان از عبد اللّه عباس نقل كرده كه مراد از حبك آسمان هفتم است كه حق تعالى به آن قسم ياد مىكند بر اين كه .\r\n إِنَّكُمْ  بدرستى كه شما اى اهل مكه  لَفِي قَوْلٍ مُخْتَلِفٍ  هر آينه در گفتار مختلفيد نسبت به پيغمبر يعنى گاهى او را شاعر ميخوانيد و وقتى ساحر و زمانى كاهن و گاهى مجنون يا نسبت به قرآن يعنى آن را بسحر نسبت ميدهيد و وقتى بشعر و زمانى بكهانة و گاهى بافترا و يك بار باساطير الاولين و وقتى ديگر بالقاى شيطان و ساعتى بتعليم سلمان يا نسبت بقيامة يا بامر دين كه بعضى بر آن مقرّيد و برخى منكر و جمعى متردد در آن .\r\n يُؤْفَكُ عَنْهُ  مصروف گردانيده مىشود از ايمان آوردن بمحمد يا به قرآن  مَنْ أُفِكَ  كسى كه مصروف شده است يعنى توغل نموده در مصروفية در وجهى كه صرفى اعظم و اشد از آن نباشد بعد از آن اهل تكذيب را هدف تير نفرين كرده فرمود كه .\r\n قُتِلَ الْخَرَّاصُونَ  كشته شده‌اند يعنى لعنت كرده شده‌اند دروغ گويان از اصحاب قول مختلف اين خبر است در معنى دعا بقتل و هلاكة كه جارى مجراى لعنتست از قبيل قتل الانسان ما اكفره .\r\n الَّذِينَ هُمْ  دروغگويان آنانند كه ايشان  فِي غَمْرَةٍ  در جهل فرو رونده‌اند و در جميع جوانب ايشان  ساهُونَ  غافلان و بيخبرانند از اوامر و نواهى به جهت نهايت جهالت و غاية غفلت بر سبيل استهزا .\r\n يَسْئَلُونَ  ميپرسند از پيغمبر و مؤمنان كه  أَيَّانَ يَوْمُ الدِّينِ  كى خواهد بود واقع شدن روز جزا كه خداى شما بر وقوع آن سوگند ياد كرده كه  إِنَّ الدِّينَ لَواقِعٌ  پس حق تعالى ميفرمايد در رد ايشان كه واقع شود جزا .\r\n يَوْمَ هُمْ  در روزى كه ايشان يعنى كافران  عَلَى النَّارِ يُفْتَنُونَ  بر آتش دوزخ سوخته شوند و بعد از آن معذب گردند و عكرمه كفته كه همچنانكه طلا بسبب غشى كه در اوست به آتش مفتون مىشود كفار نيز به جهت غش عقيدهء باطل در آن روز به آتش مفتون شوند در حين سوختن ملائكه ايشان را گويند كه .\r\n ذُوقُوا  بچشيد شما  فِتْنَتَكُمْ  سوختن خود را  هذَا  اين عذاب\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n الَّذِي كُنْتُمْ  آنچيزيست كه بوديد شما در دنيا  بِهِ  به رسيدن و طلبيدن آن  تَسْتَعْجِلُونَ  شتاب مينموديد و ميگفتيد  مَتى هذَا الْوَعْدُ *  و بعد از وعيد كفار در وعده ابرار ميفرمايد كه .\r\n إِنَّ الْمُتَّقِينَ  بدرستى كه پرهيز كاران از شرك و معصيت در آن روز  فِي جَنَّاتٍ وَ عُيُونٍ  در بوستانها و چشمهاى روان باشند و بساتين مملو از اشجار كه مشتمل بر انهار جاريه باشد .\r\n آخِذِينَ  در حالتى كه فرا گيرندگان باشند بر وجه رضاى نفس و حسن رغبت  ما آتاهُمْ رَبُّهُمْ  آنچيزيرا كه داده باشد بايشان پروردگار ايشان از مثوبات اعمال صالحه و بايشان عطا فرموده از انواع كرامة جليله پس علت استحقاق ايشان را به اين نعمة عظيمه ميفرمايد كه  إِنَّهُمْ كانُوا  بدرستى كه آن متقيان بودند  قَبْلَ ذلِكَ  پيش از اين يعنى پيش از دخول جنة در دار تكليف  مُحْسِنِينَ  نيكوكاران و فرمان برداران يا احسان نمايندگان به غير خود بانواع تصدقات و غير آن پس تفسير احسان مينمايد بقوله .\r\n كانُوا قَلِيلًا مِنَ اللَّيْلِ  بودند كه در زمان اندك از شب  ما يَهْجَعُونَ  خواب نميكردند يعنى در اكثر اوقات شب بعبادت مشغول مى شدند ما مزيد دالست بر مبالغه در قلت خواب كردن از ابن عباس مرويست كه معنى آنست كه كم شبى بود كه ايشان به نماز تطوع مشغول نميشدند يا در اول شب و يا در آخر اين قول نيز از ابى جعفر ماثور است و ضحاك و مجاهد در وقت تلاوت اين آيه وقف ميكردند بر قليلا بعد از آن ابتدا ميكردند بقول  مِنَ اللَّيْلِ ما يَهْجَعُونَ  و ما را بر نافيه حمل ميكردند يعنى محسنان كم بودند در دنيا و بعد از آن فرمود كه خواب نميكردند بلكه هميشه باحياى شب مشغول بودند و قول اول اكثر و اصح و اشهر است .\r\n وَ بِالْأَسْحارِ هُمْ يَسْتَغْفِرُونَ  و بودند بسحرها كه ايشان طلب آمرزش ميكردند بر وجهى كه گوييا همه شب بجرايم و مآثم مشغول بودند از امام محمد باقر عليه السّلام مرويست كه اين در حق كسيست كه در سحر هفتاد بار استغفار كند و نزد قتاده كه يكى از مشاهير اهل سنت است از سعيد بن جبير رواية كرده كه ابن عباس فرمود كه اين آيه در شان اهل البيت حضرت رسالتست كه على و فاطمه و حسن و حسين عليهم السلام‌اند نزول يافت بعد از آن گفت كه عادة امير المؤمنين چنان بود كه در ثلث اول از شب خواب ميفرمود و در ثلث آخر بتهجد مشغول ميشد و هر شب هفتاد ركعت نماز ميگذارد و در اين نمازها ختم كلام اللّه مينمود و در سحرگاه ذكر او سبحانه ورد خود ساخته بود و ضرار بن صخره كه از جملهء اصحاب و احباب آنحضرت بود رواية كند كه در بعضى از شبها امير المؤمنين را ديدم كه در محراب مسجد ايستاده بود ميناليد همچون ناليدن كسى كه او را مار گزيده باشد و بسوز\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nتمام ميگريست و دست در محاسن خود زده بود و ميفرمود كه ايدنيا ديگرى را مغرور ساز كه من فريفته تو نشوم و به تو رجوع نكنم و من ترا سه طلاق دادم بعد از آن فرمود ايدنيا زندگانى تو بغايت كوتاهست و امر خطير تو اندك و آرزوى تو حقير آه از كمى توشهء راه و دورى و درازى سفر آخرة و وحشت و ترس آنراه و بزرگى آن منزلگاه بعد از ذكر اعمال بدنيه بيان طاعة ماليه مىكند بقوله .\r\n وَ فِي أَمْوالِهِمْ  و در مالهاى متقيان بوده است  حَقٌّ  نصيبى مقدر و بهرهء معين  لِلسَّائِلِ وَ الْمَحْرُومِ  مر هر خواهنده را و بىبهره را محروم مستحقيست كه از هيچكس چيزى نخواهد و گمان مردمان چنان باشد كه او غنى است و به جهت اين ويرا از صدقه محروم سازند و يا فقيرى است كه بكثرة دختران مبتلا بود يا مملوكى كه مولى او را نفقه ندهد و يا پيشه كارى كه از پيشهء خود چيزى كسب نتواند كرد يا كسى كه اثمار و زروع و انعام ويرا نقصان رسيده باشد عبد اللّه بن قلابه گويد كه در يمامه سيلى بيامد و مال كسى را تمام ببرد يكى از اصحاب رسول گفت هذا المحروم اينمرد محروم است براى او توزيعى بايد كرد پس از براى او توزيعى كردند و چون غرض از ذكر وعد و وعيد ارشاد مردمانست بايمان از اينجهت بعد از استبصار ايشان بيان آيات خود مىكند و ميگويد .\r\n وَ فِي الْأَرْضِ آياتٌ  و در زمين نشانهاست براى استدلال بر وجود صانع و علم و قدرت و فرط رحمة او  لِلْمُوقِنِينَ  مر بيگمانان را يعنى موحدان را كه در طريق سوى برهانى كه موصل است بمعرفت يزدانى سلوك نموده‌اند و بصيقل دلايل واضحه زنك ريب و شك از قلوب خود زدوده و از جملهء آيات ارضيه كه بر روى زمين است بساط آنست از براى ساكنان و عيون منفجره و معادن متنوعه و حيوانات متنفسه كه مختلفند از حيثيت صور و اشكال و افعال چون بهايم و سباع و حشرات و نباتات از بقول و حبوب و جبال موتده و وجود مسالك و طرق در آن بجهة سهولت تردد بندگان و آنچه در نفس زمين است از اختلاف اجزاى آنست در كيفيات و خواص و منافع و تركيبات .\r\n وَ فِي أَنْفُسِكُمْ  و در نفسهاى شما نيز نشانهاست كه دالند بر كمال علم و قدرت صانع زيرا كه در عالم هيچ آيتى نيست مگر كه در انسان نظير آن هست و با وجود اين متفردات بهيأت حسنه و مناظره بهيه عجيبه و تمكن بر افعال قريبه و استنباط صنايع مختلفه و استجماع كمالات متنوعه بواسطهء عقول زاكيه و افهام صافيه  أَ فَلا تُبْصِرُونَ  آيا پس نظر نمى كنيد استفهام در معنى امر است يعنى نظر كنيد بعيون ناظره و افهام نافذه در صنايع مختلفه و استجماع و بدايع آفاق و انفس تا بوسيلهء آن عالم شويد بر وجود صانع عالم و بر وحدت و علم و قدرت و حكمة\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nو رحمة واسعهء وى چه هر كس اين آيتها را در نفس خود نبيند و در صفحهء وجود خود آثار قدرت و حكمة مطالعه ننمايد از حياة خود محظوظ نشود و مآل او در نشاء آخرت بندامة و حسرت كشد بعد از ذكر آيات ارضيه در بيان احوال آيات سماويه ميفرمايد كه .\r\n وَ فِي السَّماءِ  در آسمانست  رِزْقُكُمْ  روزى شما يعنى در ابر است سبب رزق شما كه بارانست سعد بن جبير گفته كه مراد برزق برفست زيرا كه ترقى عيون كه سبب اقواتست از آنست  وَ ما تُوعَدُونَ  و ديگر در آسمانست آنچه وعده داده ميشويد به آن از مثوبات عظيم چه بهشتهاى هشت‌گانه در آسمان هفتم است نزديك سدرة المنتهى و گويند مراد آنست كه جميع ارزاق شما و آنچه به آن موعود شده‌ايد مقدر و مكتوب است در لوح محفوظ كه در آسمان چهارم است پس بايد كه بنده غم روزى نخورد چه آن در جائى نهاده است كه نه آفة به او رسد و نه دزد به آن راه يابد - از سفيان ثورى روايتست كه و اصل واحدى بعد از تلاوة اين آيه گفت كه اين سفاهة و حماقتست كه آنچه خداى در آسمان نهاده است من او را در زمين مى خواهم پس بگوشهء مسجدى شد و بعبادت مشغول گشت و دو روز به او چيزى نرسيد سلهء خرما ديد كه پيش وى بنهادند و او را برادرى بود كه در توكل قرين او بود نزد وى آمد روز سوم سله ديگر نزد وى حاضر كردند پس به اين طريق روزى بديشان ميرسيد و ايشان به آن ميگذرانيدند و عبادت ميكردند تا بجوار الهى رسيدند آنگه بجهة تاكيد قول مذكور ميفرمايد كه .\r\n فَوَ رَبِّ السَّماءِ وَ الْأَرْضِ  پس سوگند بپروردگار آسمان و زمين  إِنَّهُ  بدرستيكه كه امر مذكور از آيات و روزى موعود به  لَحَقٌّ  هر آينه درست و راستست  مِثْلَ ما أَنَّكُمْ تَنْطِقُونَ  در حالتى كه مانند آنست كه شما سخن ميگوئيد يعنى همچنانكه شما هيچ شكى نداريد در سخن گفتن خود شكى نيست در حقيقت امر مذكور از اصمعى روايتست كه روزى به مسجد جمعهء بصره ميرفتم در راه اعرابى دزدى جلف و راه‌زنى بر شترى نشسته و شمشيرى حمايل كرده و كمانى در بازو افكنده در گذر آمد چون نزديك من رسيد سلام كرد و گفت از كدام قبيلهء گفتم از بنى الاصمعى گفت تو اصمعى نيستى گفتم نعم گفت از كجا ميآئى گفتم از جائى كه تلاوة قرآن و كلام خدا ميكردم گفت خدايرا كلامى هست كه آدمى تواند آن را خواند گفتم بلى گفت برخوان من سورهء و الذاريات برخواندم و چون به اين آيه رسيدم كه  وَ فِي السَّماءِ رِزْقُكُمْ  گفت اى اصمعى به خدا بر تو قسم مىدهم كه اين كلام خدايست كه بمحمد فرستاده گفتم به حق آنخدائى كه محمد را بخلقان فرستاده كه اين كلام خداست كه بمحمد صلى اللّه عليه و آله و سلّم انزال فرموده چون اعرابى اين كلام از من بشنيد از شتر به زير آمد و آن را بكشت و پاره پاره كرد و با پوست بگذاشت و مرا گفت يارى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمن كن تا بدرويشان تصدق كنم پس تيغ بشكست و كمانرا در زير خاك كرد و روى در بيابان نهاد و گفت  وَ فِي السَّماءِ رِزْقُكُمْ وَ ما تُوعَدُونَ  من نفس خود را ملامت كردم و گفتم اى نفس سالها شد كه تو اين آيه را ميخوانى و متعظ نميشوى اعرابى جلف يك بار شنيده متعظ شد پس من اعرابى را نديدم تا آنزمان كه به حج شدم روزى در طواف بودم از پس پشت من كسى آواز داد چون نگاه كردم آن اعرابى را ديدم كه بواسطهء كثرة طاعة و عبادت ضعيف شده بود و پوست بر استخوان چسبيده و زرد گشته پس بر من سلام كرد و مرا بمقام ابراهيم برد و گفت هم از آن كلام خدا چيزى مرا بشنوان من همان سورهء و الذاريات تلاوة نمودم و چون به اين آيه رسيدم كه  وَ فِي السَّماءِ رِزْقُكُمْ  گفت يافتم آنچه پروردگار من وعده كرده بود چيزى ديگر از اين كلام ميدانى من خواندم كه  فَوَ رَبِّ السَّماءِ وَ الْأَرْضِ إِنَّهُ لَحَقٌّ مِثْلَ ما أَنَّكُمْ تَنْطِقُونَ  اعرابى نعره زد و گفت كيست كه خداى را بغضب آورد و كيست كه تصديق قول وى نكند تا سوگند خورد بر حقيقة قول خود پس دو سه بار اين كلام را اعاده كرد و جان به حق تسليم كرد - ابو سعيد خدرى از رسول صلى اللّه عليه و آله و سلّم رواية كرده كه اگر يكى از شما از روزى خود بگريزد روزى او تابع او شود و او را دريابد همچنانكه مرك تابع او مىشود و به او ميرسد از امير المؤمنين عليه السّلام منقولست كه روزى بر دو قسم است يكى آنكه تو طالب اوئى و ديگرى آنكه او طالب تست آنچه تو طالب اوئى احتمال يافتن و نيافتن هر دو دارد و آنچه او طالب تست امكان ندارد كه ترا درنيابد از حضرت رسالة صلّى اللّه عليه و آله و سلّم مرويستكه اگر توكل كنى همچنانكه حقّ توكل است روزى داده شويد همچنانكه مرغان روزى داده ميشوند به اين وجه كه در صباح از آشيانها بيرون ميروند گرسنه‌اند و شبانگاه كه بازميگردند سيرند و حكم در طلب رزق انتظام عالمست و سبب موانست بنى آدم و چون حق تعالى بيان آيات و تعداد نعمات خود نمود در عقب آن سر رشتهء كلام را بجانب تهديد و تخويف كشيده حكاية ابراهيم و اهلاك قوم لوط مىكند تا اهل ضلالت بوسيلهء آن خايف شده در طريق رشد و هدايت سلوك كنند و مىگويد : .\r\n هَلْ أَتاكَ  آيا آمد به تو استفهام بجهة تفخيم است و تنبيه بر آنكه اين از وحى ملك علام است نه از سخن محمد صلّى اللّه عليه و آله و سلّم و مراد از آن خبر است يعنى البته به تو آمده است  حَدِيثُ ضَيْفِ إِبْراهِيمَ الْمُكْرَمِينَ  سخن مهمانان ابراهيم كه گرامى كرده شده بودند نزد او سبحانه يا نزد ابراهيم كه بنفس نفيس خود بر خدمت ايشان قيام نمود برواية ابن عباس اين مهمانان دوازده فرشته بودند كه بسبب هلاك قوم لوط بر ابراهيم نازلشده بودند و در تبيان گفته كه ايشان چهار فرشته بودند جبرئيل و ميكائيل و اسرافيل و ملكى ديگر كه آن ذرقائيل است يا غير او و نزد بعضى ديگر سه فرشته اول بودند و گويند كه ده بودند\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nكه عاشر ايشان جبرئيل بود و بر هر تقدير .\r\n إِذْ دَخَلُوا عَلَيْهِ  چون درآمدند بر ابراهيم  فَقالُوا  پس گفتند كه سلام كرديم بر تو  سَلاماً  سلام كردنى  قالَ  گفت ابراهيم  سَلامٌ  سلام بر شما است و چون ايشان را به صورتى غريب و شكلى عجيب بديد بعد از جواب سلام فرمود كه شما  قَوْمٌ مُنْكَرُونَ  گروهى هستيد ناشناخته يعنى علم بر حقيقة حال شما ندارم و نميدانم كه شما چكسانيد .\r\n فَراغَ  پس ميل كرد و توجه فرمود  إِلى أَهْلِهِ  بسوى اهل خود بر وجهى كه ايشان ندانستند كه بكجا ميرود و نزد ساره آمد و گفت مهمانان عزيز و غريب رسيده‌اند طعامى هست كه به آن ضيافة آنها نمايم گفت چيزى نيست و ليكن گوسالهء دارم كه آن را بهوس فرزند پرورش مىدهم و تربيت ميكنم و دست و پايش به حنا بسته‌ام و رنگ زرد در گردن او ماليده و با او انس گرفته‌ام مانند انس مادر به فرزند او را به تو بخشيدم ابراهيم او را بكشت و بريان كرد و بر طبقى نهاده و نزد مهمانان آورد  فَجاءَ بِعِجْلٍ سَمِينٍ  پس آورد براى مهمانان گوسالهء بريان فربه .\r\n فَقَرَّبَهُ  پس نزديك گردانيد آن را  إِلَيْهِمْ  بسوى ايشان يعنى پيش ايشان بر زمين نهاد ايشان بر آن ميل نكردند  قالَ أَ لا تَأْكُلُونَ  گفت ابراهيم كه آيا نميخوريد از اين طعام گويند ابراهيم را عادت نبود در وقت اكل بمهمان نگرد تا مبادا شرمسار شود و طعام برغبت نخورد در اينجا نيز بر عادت قديمى خود بايشان نگاه نميكرد و ظنش آن بود كه ايشان نيز بطعام مشغولند ساره از پس پرده ايستاده بود ديد كه اصلا ملتفت طعام خوردن نميشوند ابراهيم را از اينمعنى واقف گردانيد چون نگاه كرد ديد كه طعام نميخورند .\r\n فَأَوْجَسَ مِنْهُمْ  پس در خاطر گرفت از ايشان  خِيفَةً  ترسى چه در آن روزگار هر كه با كسى دشمن بودى طعام او را نخوردى پس او به جهت اين خايف شد كه مبادا غدرى كرده باشند و به قصد نفس و يا مال او آمده باشند ايشان چون از ابراهيم اثر خوف ديدند  قالُوا لا تَخَفْ  گفتند به او كه مترس و انديشه به خود راه مده ما فرشتگانيم از ابن شداد نقل است كه چون ابراهيم بدانست كه فرشتگانند گفت چرا ما را پيشتر خبر نكرديد تا من اين گوساله را بيجان نمىكردم و از مادرش جدا نميساختم حضرت جبرئيل پر بر آن گوساله زد زنده شد و برجست و فريادكنان روى بجانب مادر نهاد ساره در پس پرده چون اينحال را بديد متعجب شد و ابراهيم نيز از آن حالت در تعجب بماند ايشان ديگر باره آغاز سخن كردند  وَ بَشَّرُوهُ  و مژده دادند او را  بِغُلامٍ  به پسرى اسحق نام كه از ساره متولد شد  عَلِيمٍ  كامل در علوم شرعيه\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nيعنى به حد بلوغ رسد در كمال علم بود .\r\n فَأَقْبَلَتِ امْرَأَتُهُ  پس روى به خانه نهاد زن ابراهيم يعنى ساره  فِي صَرَّةٍ  در حالتى كه فرياد كننده بود و گويند مراد از كلمهء صرة اوه است يا يا ويلتى است كه در وقت تعجب ميگويند و گويند كه ساره بعد از شنيدن اين سخن گفت الليليا الليليا و اين كلمه در لغة ايشان در وقت تعظيم امور مستعمل بوده  فَصَكَّتْ  پس طپانچه زد بسر انگشتان  وَجْهَها  بر روى خود مقاتل و كلبى گفته‌اند كه انگشتان جمع كرد و بر هر دو جبين خود زد و اين از عادت زنانست در وقت تعجب و گويند اين مژده كه شنيد حرارت دم حيض را بر خود يافت و بجهة حيا طپانچه بر روى خود زد  وَ قالَتْ  و گفت كه من  عَجُوزٌ عَقِيمٌ  پيره‌زنى نازاينده‌ام پس چگونه فرزند آرم و در رواية آمده كه او را نود و پنج سال بود و ابراهيم را صد و نود سال و ساره هرگز نزاييده بود چون وعده فرزند شنيد بسيار متعجب شد .\r\n قالُوا  گفتند فرشتگان به او بعد از مشاهدهء تعجب از او  كَذلِكَ  همچنين كه بشارة داديم ترا  قالَ رَبُّكِ  گفته است پروردگار تو و ما از قول او خبر ميدهيم نه از بر خود  إِنَّهُ  بدرستى كه خداى  هُوَ الْحَكِيمُ  اوست حكم كننده بوجود ولد مر ترا يا محكم كار در آنچه اراده نمايد  الْعَلِيمُ  دانا بعقيمى تو و بجميع خفاياى امور و هر كه متصف به اين دو صفت باشد قول او حق و وعده او صدق خواهد بود و مرويست كه چون جبرئيل تعجب ساره بديد او را گفت نظر در سقف خانه خود كن چون نظر كرد ديد كه چوبهاى خشك كه در سقف خانه بود همه سبز شدند و ميوه بر ايشان ظاهر شد پس نزد اينحال اطمينان تمام در باب وجود ولد او را حاصل شد القصه چون ابراهيم بدانست كه ايشان فرشتگانند و فرود آمدن ايشان به اين هيئت مجموع جز بامرى عظيم نخواهد بود .\r\n قالَ  گفت بايشان كه ايفرشتگان  فَما خَطْبُكُمْ  پس چيست كار بزرگ شما  أَيُّهَا الْمُرْسَلُونَ  اى فرستاده شدگان از نزد خداوند عالميان .\r\n قالُوا  گفتند ايشان در جواب خليل الرحمن كه اى خليل پسنديدهء رب جليل  إِنَّا أُرْسِلْنا  بدرستى كه فرستاده شده‌ايم  إِلى قَوْمٍ مُجْرِمِينَ  بسوى گروه گناه‌كاران يعنى كافران چه كفر سر همهء گناهانست مراد قوم لوطند يعنى ما را بجانب گروه لوط فرستاده‌اند .\r\n لِنُرْسِلَ  تا فرو فرستيم و نازل گردانيم  عَلَيْهِمْ  بر ايشان بعد از اهلاك ايشان و زير و زبر كردن شهر ايشان  حِجارَةً مِنْ طِينٍ  سنگ از گل مصنوع شده مراد طين متحجّريست كه بسبب پختن به حد صلابة حجر\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nرسيده باشد چون آجر و سفال .\r\n مُسَوَّمَةً  در حالتى كه سنگها نشان كرده شده‌اند باسم آنكس كه محكوم است به هلاكت او  عِنْدَ رَبِّكَ لِلْمُسْرِفِينَ  نزد پروردگار تو براى از حد درگذشتگان چون ابراهيم معلوم كرد كه ايشان بمؤتفكه ميروند به جهت اهلاك قوم لوط دل مباركش بجهة برادرزادهء خود متألم گشت و گفت آيا حال او در آن بلا چگونه گذرد ملائكه گفتند غم مخور كه بلوط و دختران او ضررى نخواهد رسيد .\r\n فَأَخْرَجْنا  پس بيرون خواهيم آورد  مَنْ كانَ فِيها  هر كه در ديهاى مؤتفكه باشد  مِنَ الْمُؤْمِنِينَ  از گرويدگان بلوط .\r\n فَما وَجَدْنا  پس نخواهيم يافت  فِيها  در آن ديهها  غَيْرَ بَيْتٍ مِنَ الْمُسْلِمِينَ  غير از اهل يك خانه از مسلمانان كه آن لوط است و دختران او گفته‌اند كه در مدت بيست سال يك كس از قوم لوط ايمان نياورده بود .\r\n وَ تَرَكْنا  و باقى گذاشتيم  فِيها آيَةً  در اين ديها نشانهء از عذاب كه آن احجار مسوّحه است يا احجار منضوده يا اسوداد مياه منتنه  لِلَّذِينَ  براى عبرت آنان كه  يَخافُونَ الْعَذابَ الْأَلِيمَ  بترسند از عذاب دردناك يعنى ديدهء اعتبار گشوده بوسيلهء كسب ايمان مثل آنعذاب را از خود بازدارند چه جمعى كه قساوة دارند و بنهايت عنادند به اين علامة متنبه نميشوند و بعد از آن در بيان قصهء موسى و فرعون و استيصال قبطيان خبر ميدهد كه .\r\n وَ فِي مُوسى  و نيز در قصهء موسى آيتى است مر اهل اعتبار را كه گردانيديم در قصهء موسى نشانهء براى مؤمنان ترس كار  إِذْ أَرْسَلْناهُ  چون فرستاديم او را  إِلى فِرْعَوْنَ  بسوى فرعون و قوم او  بِسُلْطانٍ مُبِينٍ  بحجتى روشن كه آن يد و بيضاست و عصا و غير آن .\r\n فَتَوَلَّى  پس برگشت از ايمان آوردن  بِرُكْنِهِ  بقوة خود يعنى بسبب آنچه متقوى و مستظهر بود بدان از كثرة جنود و خزاين از ايمان اعراض نمود يا گردانيد كسانى را كه ركن او بودند و بايشان مستند و متقوى از قبول حق  وَ قالَ  و گفت كه موسى عليه السّلام  ساحِرٌ  جادوست و بچشم‌بندى خارق عادت بما مينمايد  أَوْ مَجْنُونٌ  يا ديوانه است كه از عاقبت كار خود نمىانديشد چون فرعون از موسى برگشت و و بوى طعنه زد و قوم با وى در طغيان اتفاق كردند .\r\n فَأَخَذْناهُ وَ جُنُودَهُ  پس گرفتيم او را و لشگر او را بغضب و قهر خود  فَنَبَذْناهُمْ  پس بيفكنديم همه ايشانرا  فِي الْيَمِّ  در دريا و غرق ساختيم  وَ هُوَ مُلِيمٌ  در حالتى كه فرعون ملامت كننده بود مر نفس خود را كه چرا اعراض كردم و بر او طعن زدم .\r\n وَ فِي عادٍ  و در قصهء قوم عاد نيز آيتى است براى عبرت اهل اعتبار  إِذْ أَرْسَلْنا عَلَيْهِمُ  چون فرستاديم\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبر ايشان  الرِّيحَ الْعَقِيمَ  بادى كه آبستن درخت و حامل ابر نباشد يعنى بادى بىخير و بىنفع امير المؤمنين عليه السّلام فرمود كه باد نكباست و بروايت ابن عباس باد دبور و نزد ابن مسيب جنوب و بر هر تقدير .\r\n ما تَذَرُ  نميگذاشت آن باد  مِنْ شَيْءٍ أَتَتْ عَلَيْهِ  هيچ چيزيرا كه بگذشت بر او  إِلَّا جَعَلَتْهُ  مگر گردانيد آن چيز را  كَالرَّمِيمِ  مثل آنچه كهنه و ريزيده شود چون گياه خشك و استخوان كهنه ريزيده گشته .\r\n وَ فِي ثَمُودَ  و در قوم ثمود نشانه‌ايست مر مؤمن ترس كار را  إِذْ قِيلَ لَهُمْ  چون گفته شد مر ايشانرا بعد از تكذيب صالح و عقر ناقه  تَمَتَّعُوا  بر خوردار شويد از زندگانى و نفع گيريد از عمر و مال خود  حَتَّى حِينٍ  تا هنگام عذاب كه بعد از گذشتن سه روز خواهد بود كما قال  تَمَتَّعُوا فِي دارِكُمْ ثَلاثَةَ أَيَّامٍ  .\r\n فَعَتَوْا  پس سركشيدند  عَنْ أَمْرِ رَبِّهِمْ  از فرمان پروردگار خود و بتدارك فايت مشغول نشدند  فَأَخَذَتْهُمُ  پس گرفت آنها را  الصَّاعِقَةُ  عقوبتى بيهوش كننده و هلاك سازنده بعد از سه روز  وَ هُمْ يَنْظُرُونَ  و حال آنكه ايشان ميديدند آن را بمعاينه چه آن در روز بديشان فرود آمد و مراد از صاعقه صيحهء جبرئيل است يا آتش نازل از آسمان .\r\n فَمَا اسْتَطاعُوا مِنْ قِيامٍ  يعنى نتوانستند از جا برخاستن يعنى قادر نبودند بر آنكه برخيزند و از عذاب بگريزند  وَ ما كانُوا مُنْتَصِرِينَ  و نبودند انتقام كشندگان از ما يا يارى دهندگان يكدگر را در دفع عقاب .\r\n وَ قَوْمَ نُوحٍ  و هلاك كرديم گروه نوح را  مِنْ قَبْلُ  پيش از امم مذكوره  إِنَّهُمْ كانُوا  بدرستى كه ايشان بودند  قَوْماً فاسِقِينَ  گروهى بيرون رفتگان از استقامت ايمان بسبب كفر و طغيان و قصص انبيا و امم ايشان در مواضع خود بر سبيل تفصيل سمت تحرير يافته و بعد از ذكر امم مكذبه و استيصال ايشان در بيان قدرة كاملهء خود ميفرمايد كه .\r\n وَ السَّماءَ بَنَيْناها  و آسمان را بنا كرديم و آن را بلند برافراشتيم  بِأَيْدٍ  بقوة كاملهء خود  وَ إِنَّا لَمُوسِعُونَ  و بدرستى كه ما تواناييم بر بناى آن و يا قادر بر آفريدن آن و چيزى كه اعظم از آن باشد و اشتقاق آن از وسع است بمعنى طاقت و يا ما گشاده كننده‌ايم آسمان را يا علم ما واسع است بهمهء امور يعنى داناييم بجميع اشيا و توانائيم بهمهء چيزها .\r\n وَ الْأَرْضَ فَرَشْناها  و زمين را گسترانيده‌ايم بسبب قرار خلقان بر آن  فَنِعْمَ الْماهِدُونَ  پس نيك گستراننده‌ايم ما بواسطهء آن\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nو به جهت مصالح بندگان كرديم نه به جهت جر نفع خود و دفع ضرر از خود زيرا كه ما غنى بالذاتيم و مستغنى از كل ما سوى .\r\n وَ مِنْ كُلِّ شَيْءٍ خَلَقْنا  و از هر چيزى از اصناف موجودات آفريديم  زَوْجَيْنِ  دو صنف كه هر يكى زوج ديگريست از حيثيت شكل مانند مرد و زن و يا به جهت تعاقب چون ليل و نهار و شمس و قمر و ربيع و خريف و شتا و صيف و يا به جهت مخالفت ذاتى چون نور و ظلمت و رطب و يابس و سهل و جبل و بر اين قياس سما و ارض و بر و بحر و جن و انس و غير آن و يا بطريق مخالفت صفاتى چون حلم و قهر و سقم و صحت و غنا و فقر و ضحك و بكا و موت و حيات مراد آنست كه آنچه آفريده‌ايم بطريق زوجية آفريده‌ايم پس لازم نيايد كه كفر كه مخالف ايمانست و معصيت كه خلاف طاعتست و غير آن از صفات رذيله كه ضد صفات حسنه‌اند آفريده او باشد حاصل كلام كه ما رفع سما و ارض و خلق ازواج نموديم  لَعَلَّكُمْ تَذَكَّرُونَ  بارادهء آنكه شايد شما پند پذير شويد و بدانيد كه تعدد از خواص ممكناتست و واجب بالذات قابل تعدد و انقسام نيست و به جهت آن راه بريد به خالق و پرستش او كنيد و چون مقصود از آفرينش اشياى مختلفه معرفت و عبادتست .\r\n فَفِرُّوا  پس بگريزيد يعنى رجوع كنيد از كفر خود  إِلَى اللَّهِ  بتوحيد خداى يا از عذاب او يا از معصيت او بطاعت و از امام جعفر صادق عليه السّلام مرويست كه مراد آنست كه حج كنيد به قصد نزديكى رحمت او سبحانه يا فرار كنيد از جميع آنچه شما را از طاعت باز دارد و بالكلية متوجه شويد بطاعت او سبحانه ابن عباس گفت از وى در وى گريزيد محققان گفته‌اند كه بگريزيد از ما سوى وى و در بحر الحقايق آورده كه اى كسانى كه گريخته‌ايد از حق بسبب تعلق بما سوى در حق گريزيد بقطع تعلق از خود يا از وصف خود به وصف خدا گريزيد يا از خود فرار كنيد و با حق قرار گيريد  إِنِّي لَكُمْ  بدرستى كه من مر شما را  مِنْهُ  از عذاب او سبحانه  نَذِيرٌ مُبِينٌ  بيم كننده‌ام آشكارا نماينده منذريت خود از جانب او سبحانه بمعجزات ظاهره يا آشكارا نماينده آنچه حذر از آن واجبست .\r\n وَ لا تَجْعَلُوا مَعَ اللَّهِ  و مگردانيد يعنى وامگيريد بخداى به حق  إِلهاً آخَرَ  خداى ديگر را  إِنِّي لَكُمْ  بدرستى كه من مر شما را  مِنْهُ  از عذاب خداى در عبادت غير او  نَذِيرٌ مُبِينٌ  ترساننده‌ام هويدا و پيدا تكرار اين قول جهت تاكيد است يا اول مرتب است بر ترك ايمان و دويم بر شرك آوردن .\r\n كَذلِكَ  داب امم سابقه هم چنانست كه داب قوم تو ترا تكذيب مىكنند امم سابقه نيز پيغمبران خود را تكذيب مىكردند\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nپس در تفسير مجمل ميفرمايد كه  ما أَتَى الَّذِينَ  نيامد بآنانكه بودند  مِنْ قَبْلِهِمْ  پيش از كفار مكه  مِنْ رَسُولٍ  هيچ فرستاده  إِلَّا قالُوا  مگر كه گفتند قوم او  ساحِرٌ  كه جادوست در وقتى كه معجزه بايشان مىنمود  أَوْ مَجْنُونٌ  يا ديوانه است گاهى كه از بعث ايشانرا خبر مىداد .\r\n أَ تَواصَوْا  آيا وصيت كرده‌اند پيشينيان و پسينيان به به اين سخن تا همه متفق شدند به اين قول استفهام براى توبيخ است و مراد نفى آنست يعنى وصية نكرده‌اند بيكدگر بجهة عدم تلاقى ايشان در زمان واحد  بَلْ هُمْ قَوْمٌ طاغُونَ  بلكه ايشان گروهىاند نافرمان و از حد بيرون رفتگان و چون طغيان ايشان را بر اين قول ميدارد .\r\n فَتَوَلَّ عَنْهُمْ  پس روى بگردان از ايشان يعنى چون مكرر اظهار دعوة كردى بر ايشان و ايشان بجهة اصرار و عناد از آن باز گرديدند پس از مجاورت ايشان اعراض نما تا وقتى كه مأمور شوى بقتال  فَما أَنْتَ بِمَلُومٍ  پس نيستى تو ملامة زده نزد حضرت عزة بجهة اعراض تو از ايشان بعد از تكرار تبليغ و دعوت به قدر وسع و طاقت در اين صورت ملوم بر ايشانست كه ترك قبول دعوة تو كرده‌اند .\r\n وَ ذَكِّرْ  و پند ده اهل ايمان را  فَإِنَّ الذِّكْرى  پس بدرستى كه پند دادن تو  تَنْفَعُ الْمُؤْمِنِينَ  نفع ميدهد مؤمنان را يعنى بجهة عناد كافران و جحود اهل طغيان ترك تذكير و موعظه اهل ايمان مكن و دست از نصيحة ايشان بازمدار چه موعظه و نصيحة موجب زيادتى بصيرت ايشان مىشود و سبب اكتساب طاعات و اجتناب از محرمات از مجاهد نقل شده كه امير المؤمنين عليه السّلام روزى پيرهنى در خود پيچيده از خانه بيرون آمد محزون و غمناك و فرمود چون آيه  فَتَوَلَّ عَنْهُمْ فَما أَنْتَ بِمَلُومٍ  نازلشد هيچكس از ما نبود مگر كه غمگين شد و متيقن گشت بر انقطاع وحى و نزول عقوبة و چون آيه  فَإِنَّ الذِّكْرى تَنْفَعُ الْمُؤْمِنِينَ  فرود آمد خوشحال شديم و در كتاب فصول آورده كه كلام مذكّر يعنى ناصح و واعظ بايد كه مشتمل باشد بر ده چيز كه تا سامعان را نفع رساند - اول تذكير نعمة خدا تا بشكرگذارى آن قيام نمايد - دوم ذكر ثواب محنت و بلا تا در آن شكيبائى ورزند سوم بيان عقوبة گناهان و تعداد آن تا از آن منزجر گردند و تايب شوند - چهارم اظهار وساوس شيطان تا از آن محترز شوند پنجم ذكر زوال دنيا و بىاعتبارى آن تا از رغبت بدان ميل نكنند ششم بيان مرگ كردن تا مستعد رفتن شوند - هفتم تكرار ذكر قيامة تا كار آن روز را بسازند - هشتم بيان دركات دوزخ و انواع عقوبتها كه از آن بترسند - نهم تعداد درجات بهشت و اقسام نعمتهاى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nآن تا به آن راغب شوند - دهم بناى كلام بر خوف و رجا نهادن يعنى گاهى از عظمت و كبريا و هيبت الهى سخن راندن تا از آن خايف شوند و وقتى رحمة و مغفرت و مهربانى حضرت عزت را تقرير كنند تا به آن اميدوار شوند پس هر موعظه كه مشتمل باشد بر اين سخنان سبب منفعت مؤمنانست بعد از امر بابلاغ حجة بيان تعليل آن ميفرمايد كه .\r\n وَ ما خَلَقْتُ الْجِنَّ وَ الْإِنْسَ  و نيافريديم پريان و آدميان را  إِلَّا لِيَعْبُدُونِ  مگر بعلة آنكه بپرستند مرا بر وجه اختيار نه بطريق اجبار گويند مراد آنست كه خلق بندگان نكردم مگر بجهة آنكه امر كنم ايشانرا بعبادت و مؤيد اينست قوله و ما امروا الا ليعبدوا اللّه و مجاهد ليعبدون بمعنى ليعرفون تفسير نموده يعنى نيافريديم هيچ يك از جن و انس را مگر آنكه مرا بشناسند و بصفاة ثبوتيه و سلبيه من عارف گردند پوشيده نماند كه غرض اصلى از خلق بندگان تعريض مثوبة است بر ايشان نه عبادت و نه معرفة و ليكن چون ثواب حاصل نميشود مگر بعبادت گوئيا كه عبادة غاية خلقست نه ثواب و غرض او سبحانه از امر بعبادت مجرد ايصال نفع است ببندگان نه جرّ نفع از ايشان به خلاف شأن ملّاك با عبيد فح غرض مالك جميع عباد را در امر بعبادت آن استكه بوسيلهء آن در نشأه آخرة فايض شوند و از حضيض چاه شقاوت خلاص شده بذرؤه جاه سعادت رسند نه آنكه تحصيل ارزاق خود كنند و اطعام مالك چه او سبحانه غنى مطلق است و متفضل بر جميع بندگان و معطى ارزاق ايشان خواه بعبادت مشغول شوند يا نه و از اينجهة ميفرمايد كه .\r\n ما أُرِيدُ مِنْهُمْ  نميخواهم از بندگان  مِنْ رِزْقٍ  هيچ روزى  وَ ما أُرِيدُ أَنْ يُطْعِمُونِ  و نميخواهم كه طعام دهند مرا بلكه رزق و اطعام صفت منست و بس پس در تاكيد كلام ميفرمايد كه .\r\n إِنَّ اللَّهَ  بدرستى كه خداى  هُوَ الرَّزَّاقُ  اوست روزى دهنده جميع خلايق نه غير او پس در اين باب محتاج به غير نباشد  ذُو الْقُوَّةِ  خداوند توانائى  الْمَتِينُ  استوار در توانائى خود يعنى قادريست كه بليغ الاقتدار و كامل القدرتست بر وجهى كه گرد عجز بر گرد سرادقات او نگردد پس نه در كامليتش فتورى و نه در قوة روزى و بنده نوازيش قصورى جلت قدرته چون كفار قريش با وجود اين دلايل ظاهره كه دالند بر قدرت قاهرهء او سبحانه در عناد افزوده بوى نگرويدند از اينجهت تخويف ايشان ميفرمايد كه .\r\n فَإِنَّ لِلَّذِينَ ظَلَمُوا  پس بدرستى مر آنان را كه ستم كردند بر خود بكفر يا بر رسول بتكذيب  ذَنُوباً  بهره‌ايست از عذاب  مِثْلَ ذَنُوبِ أَصْحابِهِمْ  مانند بهرهء ياران ايشان يعنى نظير ايشان در كفر و عناد از امم مكذبه مانند قوم نوح و عاد و ثمود مراد آنست كه بايشان خواهد رسيد آنچه بامم\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nماضيه رسيد از عذاب و عقاب  فَلا يَسْتَعْجِلُونِ  پس بايد كه شتاب نكنند در وقوع عذاب و بتعجيل آن را از تو نطلبند چه آن فوت نخواهد شد .\r\n فَوَيْلٌ  پس كلمهء عذاب يا چاه ويل كه در قعر دوزخ است  لِلَّذِينَ كَفَرُوا  براى آنانست كه كافر شدند و به خدا و رسول نگرويدند  مِنْ يَوْمِهِمُ الَّذِي يُوعَدُونَ  از عذاب روز ايشان كه وعده داده ميشوند مراد روز قيامتست يا روز بدر .\r\n\r\nسورة الطور\r\nتسع و اربعون آية مكية ابى بن كعب از رسول صلى اللّه عليه و آله و سلّم رواية كرده كه هر كه سورة الطور بخواند واجب باشد بر حق تعالى كه او را از عذاب ايمن گرداند و او را در بهشت خود نعمت عظمى و مرتبهء كبرى عطا فرمايد و محمد بن هشام از امام محمد باقر عليه السّلام رواية كرده كه هر كه سورة الطور بخواند بر خدا واجب باشد كه خير دنيا و آخرة او را كرامة فرمايد بدانكه حق تعالى چون ختم سورهء و الذاريات فرمود بوقوع عذاب و عقاب افتتاح اين سوره نيز بتحقيق وقوع آن نمود و گفت :\r\n بِسْمِ اللَّهِ الرَّحْمنِ الرَّحِيمِ \r\n  وَ الطُّورِ   سوگند بطور سينا كه جبل زبير است بمدين در ارض مقدسه كه موسى عليه السّلام بر بالاى آن كلام حق تعالى استماع فرمود و تخصص اين كوه به جهت بركت و كثرة منفعت است در آن و گويند مراد مطلق كوه است كه ميخهاى زمين‌اند و منابع منافع و نزد مقاتل مراد دو كوه‌اند كه يكى را تينا گويند به جهت بسيارى تين در آن و ديگرى را زيتا به جهت بسيارى زيتون در آن و گويند اشتقاق آن از طار است يعنى سوگند به آنچه طيران مىكند از اوج ايجاد بحضيض مواد يا از عالم غيب بعالم شهادت و .\r\n كِتابٍ مَسْطُورٍ  سوگند بكتاب نوشته شده .\r\n فِي رَقٍّ مَنْشُورٍ  در صحيفه گشاده بوقت خواندن مراد قرآنست و نزد بعضى مراد به اين كتاب لوح محفوظ است و آن تخته‌ايست از زمرد سبز يا كتاب تورية كه نعت محمد است در آن و يا صحيفهء اعمال بندگان كه در روز قيامت بر ايشان منشور سازند يا لوح دل عارفانست كه مرقوم است از معارف .\r\n وَ الْبَيْتِ الْمَعْمُورِ  و سوگند بخانهء آبادان يعنى بكعبهء معظمه و معمور آن بكثرة زيارة حاجيان است و خدمه و مجاوران و آن اول خانه‌ايست كه در زمين بنا شد براى عبادة بندگان يا مراد ضراح است كه مقابل خانهء حقيقى كعبه واقع شده در آسمان چهارم و عمارة آن بكثرة طواف فرشتگانست و از امير المؤمنين صلى اللّه عليه و إله و سلّم مرويست كه هر روز هفتاد هزار فرشته در آن ميروند\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nو طواف ميكنند و هرگز نوبت به اول نميرسد و خازن آن فرشته‌ايست كه او را زرين خوانند و آنخانه از ياقوت سرخ است و خداى تعالى در زمان آدم به زمين فرستاد و در زمان طوفان نوح امر نمود تا آن را به آسمان بردند و زهرى از سعيد بن مسيب نقل كرده كه حضرت رسالت فرمود كه بيت المعمور در آسمان دنياست و در آسمان چهارم نهريست كه آن را نهر حيوان خوانند هر روز جبرئيل بوقت طلوع آفتاب در آن نهر ميرود و چون بيرون آيد جنحه خود را مىافشاند هفتاد هزار قطره از آن ميچكد و حق تعالى هر قطرهء از آن فرشتهء مىآفريند و همه را امر مىكند در داخل شدن در بيت المعمور پس ايشان آن روز در خانه نماز ميگذارند و طواف ميكنند و روز ديگر باز حق تعالى هفتاد هزار فرشتهء ديگر بطريق مذكور مىآفريند و به اين امر مأمور ميسازد و هرگز نوبة به اول نميرسد و نزد بعضى مراد از بيت المعمور قلوب مؤمنانست كه عرش رحمن است و عمارة آن بمعرفة و اخلاص است يعنى قسم بقلوب اهل ايمان كه معمور است بخلوص و عرفان .\r\n وَ السَّقْفِ الْمَرْفُوعِ  و سوگند بسقف بلند برافراشته يعنى آسمان كه مجموع انوار حكمتست و مخزن اسرار فطرت و نزد ابن عباس مراد عرش الهيست كه جامع غرايب و عجايبست و گويند مراد آسمان اول است كه مانند سقف است و اين قول از امير المؤمنين عليه السّلام منقولست .\r\n وَ الْبَحْرِ الْمَسْجُورِ  و سوگند بدرياى پر برآمده يا بجهنم كه بجهة پرى آتش در آن افروخته و تابيده است سعيد بن جبير نقل كرده كه امير المؤمنين على عليه السّلام از يهودى پرسيد كه در كتاب شما دوزخ در كدام موضع است گفت در دريا فرمود ما اراه الاصادقا نميدانم او را در اين قول الا راست‌گو لقوله تعالى و البحر المسجور مرويست از پيغمبر صلّى اللّه عليه و آله و سلّم كه فرمود در روز قيامت درياها پر آتش كنند و به آب دريا آن آتش را افروزنده و برواية ديگر همهء درياها را در روز قيامة بتابند تا آتش سوزان شود و بعد از آن درياها را بيكدگر گشايند تا همه يك دريا گردد پس همه را بدوزخ روان سازند و نيز از امير المؤمنين عليه السّلام مرويست كه بحر مسجور دريائيست در زير عرش بارى تعالى عمق و قعر آن مقابل هفت آسمان و زمين است و در او آبيست سطبر مانند آب منى كه آن را بحر الحيوان گويند و در وقت بعث حق تعالى به آن امر كند تا چهل صباح در قبور باريده شود و در نفخه ثانيه همهء خلايق از آن زنده شوند و از قبور بيرون آيند و محققان گفته‌اند كه سقف مرفوع روح رفيع القدر است كه سقف خانهء دلست بحر مسجور دليست كه به آتش محبت تافته شود حاصل كه حق سبحانه و تعالى بامور عظيمه عجيبه قسم ياد مىنمايد و ميفرمايد كه .\r\n إِنَّ عَذابَ رَبِّكَ  بدرستى كه عذاب پروردگار تو  لَواقِعٌ  هر آينه بوقوع آينده است و نازل شونده .\r\n ما لَهُ  نيست مر\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآن عذاب را  مِنْ دافِعٍ  هيچ دفع كننده يعنى البته واقع خواهد شد جبير بن مطعم گويد كه من بمدينه رفتم تا سخن در باب اساراى بعرض حضرت رسالت رسانم پس به مسجد در آمدم آنحضرت در نماز صبح بود و سوره و الطور را قراءة ميفرمود چون به اين آيه رسيد كه  إِنَّ عَذابَ رَبِّكَ لَواقِعٌ  نزديك بود كه از غاية خوف دلم شكافته شود فى الحال اسلام آوردم از ترس آنكه مبادا عذاب نازل شود و من در صفت كفر بميرم .\r\n يَوْمَ تَمُورُ السَّماءُ  يعنى عذاب واقع شود در روزى كه مضطرب شود آسمان  مَوْراً  مضطرب شدنى يعنى متردد گردد در آمدن و رفتن و آنگاه شكافته شود و گويند مور حركتى است بر تموج بر سبيل استدارة يعنى آسمان بر گرد خود موج زند و بگردد مانند كشتى بر روى آب كه بگرد خود آيد .\r\n وَ تَسِيرُ الْجِبالُ  و روان شوند كوهها يعنى از اماكن خود كه روى زمين است زايل گردند و چون غبار بر هوا شوند  سَيْراً  رفتنى يعنى البته مانند غبار گشته پراكنده شوند و چون اين واقع شود .\r\n فَوَيْلٌ  پس كلمه عذاب  يَوْمَئِذٍ  در آن روز  لِلْمُكَذِّبِينَ  مر تكذيب كنندگان راست كه سخن خدا و رسول را بدروغ پنداشته باشند .\r\n الَّذِينَ هُمْ فِي خَوْضٍ  آنان كه ايشان در شروع باقوال كه آن استهزاست به قرآن و تكذيب به پيغمبر آخر الزمان و انكار بعث در آنجهان  يَلْعَبُونَ  بازى ميكنند و استهزا مينمايند يعنى آن را ببازيچه بر ميدارند و وقعى بر آن نمينهند .\r\n يَوْمَ يُدَعُّونَ  روزى كه دفع شوند كافران بعنف يعنى بيفكنند ايشانرا از روى قهر و اجبار  إِلى نارِ جَهَنَّمَ  بسوى آتش دوزخ  دَعًّا  دفع كردنى و افكندنى بعنف و قهر مقاتل كفته كه مراد از دع آنست كه خازنان دوزخ دستهاى كافران را بر گردنهاى ايشان بندند و موى پيشانى ايشانرا بر پشت پاى و به روى افكنده بدوزخشان اندازند و نزد اينحال ايشانرا گويند كه .\r\n هذِهِ النَّارُ الَّتِي  اين آن آتش است  كُنْتُمْ بِها  كه بوديد به آن در دنيا  تُكَذِّبُونَ  كه تكذيب ميكرديد و نميدانستيد و ميگفتيد كه او ساحر است و آنچه ميگويد كه وحى است سحر است نه سخن خدا .\r\n أَ فَسِحْرٌ هذا  آيا پس سحر است اينكه مىبينيد از انواع عذاب دوزخ يعنى همچنانكه وحى الهى را سحر ميپنداشتيد اين را نيز سحر مىپنداريد  أَمْ أَنْتُمْ لا تُبْصِرُونَ  يا شما نه بينيد اين عذاب را و كوريد از مشاهدهء آن همچنانكه در دنيا كور بوديد از ديدن آنچه دلالت بر وقوع اينعذاب ميكرد اين قول بر سبيل تهكم است و تفريع پس ايشانرا بعد از اين توبيخ گويند كه .\r\n اصْلَوْها  در آييد بدوزخ  فَاصْبِرُوا  پس صبر كنيد بر كشيدن عذاب  أَوْ لا تَصْبِرُوا  يا صبر\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nنكنيد و جزع نه نمائيد  سَواءٌ عَلَيْكُمْ  يكسانست بر شما صبر و عدم صبر در دوزخ داخل شويد كه هيچ گريزگاهى نيست شما را از آن پس نه قوة پرهيز داريد و نه ياراى گريز و ابدا معذب خواهيد بود در آن  إِنَّما تُجْزَوْنَ  جز اين نيست كه جزا داده ميشويد به آنچه  ما كُنْتُمْ تَعْمَلُونَ  بوديد كه ميكرديد در دنيا از استهزا و انكار و تكذيب و غير آن و بعد از ذكر حالات دوزخيان بيان حال مقتيان ميفرمايد كه .\r\n إِنَّ الْمُتَّقِينَ  بدرستى كه پرهيزكاران از كفر و شرك و عصيان  فِي جَنَّاتٍ  در بوستانها باشند و چه بوستانها  وَ نَعِيمٍ  و در نعمتها و چه نعمتها يعنى بوستانها و نعمتهائى كه در نظارة بمرتبه كمال باشند .\r\n فاكِهِينَ  لذت كنندگان و خوشحالان  بِما آتاهُمْ  بسبب عطا كردن ايشانرا  رَبُّهُمْ  پروردگار ايشان  وَ وَقاهُمْ  و در نگاهداشتن ايشانرا  رَبُّهُمْ  آفريدگار ايشان  عَذابَ الْجَحِيمِ  از عذاب دوزخ يعنى كه در اين روز شادان باشند بسبب عطا كردن حق تعالى ايشانرا بر انواع نعيم و نگاهداشتن ايشانرا از انواع عذاب جحيم و چون در بهشت داخل شوند خزنه ايشانرا گويند .\r\n كُلُوا  بخوريد از مطعومات بهشت  وَ اشْرَبُوا  و بياشاميد از مشروبات آن خوردنى و آشاميدنى  هَنِيئاً  گوارنده بدون هيضة و تنغيص از پيغمبر صلّى اللّه عليه و آله و سلّم مرويست كه فرمود به حق آنكس كه نفس من بيد قدرت اوست كه مردى از اهل بهشت قوة صد مرد داشته باشد كه برغبت تمام بر اكل و شرب و جماع اقدام نمايد و بعد از اكل عرق از او حاصل شود كه اطيب از بوى مشك باشد و تحليل آنچه خورده و آشاميده از اين عرق باشد حق تعالى ايشانرا گويد كه اين پاداش مر شما را  بِما كُنْتُمْ  به آنچه بوديد  تَعْمَلُونَ  كه عمل ميكرديد - بعضى علما گفته‌اند كه هر چند وعده بكردار بنده است اما اصل در آن فضل الهيست و اگر نه پيداست كه نزد او مزد كردار ما چه باشد پس ايشان بفضل الهى مستغرق چنين نعمتى شوند .\r\n مُتَّكِئِينَ  در حالتى كه تكيه زدگان باشند در بهشت  عَلى سُرُرٍ  بر تختهاى بزر بافته  مَصْفُوفَةٍ  بهم پيوسته و در برابر يكديگر  وَ زَوَّجْناهُمْ  و جفت گردانيم ايشان را  بِحُورٍ  بزنان سفيد اندام يا زنانى كه سفيديهاى چشم ايشان در كمال سفيدى باشد  عِينٍ  گشاده چشم يا سياهى چشم ايشان بغاية سياه باشد پس قرين و همنشين سازيم ايشان را به اين نوع زنان .\r\n وَ الَّذِينَ آمَنُوا  و به كسانى كه مؤمنان بوده باشند  وَ اتَّبَعَتْهُمْ ذُرِّيَّتُهُمْ  و پيرو باشند ايشان را فرزندان ايشان در دخول جنان پا در وصول بدرجات ايشان يعنى ما جمع كنيم براى ايشان انواع\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nسرور و بهجت از امور مذكوره كه آن داخل شدن ايشانست در خلد برين و مزاوجهء بحور عين و موانست باخوان مؤمنين و اجتماع اولاد با ايشان در درجات عليين بعد از آن در بيان علت الحاق ذرية بآباء ميفرمايد كه  بِإِيمانٍ  بسبب ايمان عظيم القدر كه آن ايمان آباء است  أَلْحَقْنا بِهِمْ  در رسانيم بايشان  ذُرِّيَّتُهُمْ  فرزندان خرد ايشانرا از آن سبب يعنى با آنكه درجات آبا بلند باشد نسبت بذرية صغار ما بفضل خود درجات ذرية را بلند گردانيم تا چشم پدران در روى و بجمال ايشان منور گردد و بديدار يكدگر خوشحال شوند  وَ ما أَلَتْناهُمْ  و ما كم نكنيم  مِنْ عَمَلِهِمْ مِنْ شَيْءٍ  از ثواب كردار ايشان هيچ چيزى يعنى فرزندان را بدرجهء پدران رسانيم بىآنكه نقصان به ثواب ايشان رسد بلكه بفضل و كرم خود اولاد را رفعت درجه ارزانى فرمائيم پس بجهة تاكيد اين قول ميفرمايد كه  كُلُّ امْرِئٍ  هر مردى  بِما كَسَبَ  به آنچه كسب كرده باشد  رَهِينٌ  در گرو است روز قيامت يعنى وابسته است بپاداش كردار خود و به عمل ديگرى مؤاخذ نيست پس همچنانكه شخصى بنده خود را مرهون ميسازد بدينى كه بدوست همچنين نفس عبد در حكم مرهونست نزد او سبحانه به عمل صالحى كه مطالب به است مرويست از حضرت رسالت صلّى اللّه عليه و آله و سلّم كه خداى تعالى بردارد درجهء اولاد مؤمن را تا آنكه بمرتبهء درجه پيران برساند اگرچه ايشان در خور آن درجه نباشند تا چشم او بايشان روشن گردد و بعد از آن آيهء مذكوره را تلاوة فرمود از ابن عباس روايتست كه چون مؤمن بدرجهء خود رسد گويد بار خدايا پدر و مادر و فرزندانم كجايند ندا آيد كه آنها عملى نداشتند كه موجب آن شوند كه در مرتبه و درجهء تو باشند او گويد خداوندا چه باشد كه بفضل خود ايشان را به من رسانى حق تعالى امر فرمايد تا همهء ايشانرا بنزد او برند - و ذاذان از امير المؤمنين عليه السّلام روايت كرده كه حضرت فرمود كه مؤمنان و فرزندان ايشان در بهشت باشند و بعد از آن آيهء مذكوره تلاوة فرمود و از امام جعفر صادق عليه السّلام مرويست كه اطفال مؤمنان راه نمايند پدران ايشان را در روز قيامت بعد از آن در بيان نعمت خود بر اهل ايمان ميفرمايد .\r\n وَ أَمْدَدْناهُمْ  و بيفزاييم مر متقيان را يعنى زياده بر آنچه داشته باشند بدهيم ايشانرا آنچه آرزوى ايشان باشد  بِفاكِهَةٍ  ميوه بجميع انواع آن  وَ لَحْمٍ  و گوشت با همه اصناف آن  مِمَّا يَشْتَهُونَ  از آنچه آرزو كنند يعنى خواهيم داد بمتقيان وقتا بعد وقت آنچه آرزوى ايشان باشد .\r\n يَتَنازَعُونَ  داد و ستد كنند با يكديگر  فِيها  در بهشت يعنى بهم دهند و از هم ستانند  كَأْساً  كاسهء مملو از خمر بهشت كه لا  لَغْوٌ فِيها  هيچ سخن بيهوده نباشد در آن\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nيعنى در اثناى شرب آن با يكدگر مخاصمت نكنند و بسخنان لغو و بيهوده تكلم نكنند  وَ لا تَأْثِيمٌ  و نه گناه كار گردانيدن يعنى نه در ميان آن فعلى كه موجب اثم باشند و نه قولى كه بسبب آن بگناه منسوب گردند بخلاف خمر دنيا كه از شتم و عربده و فواحش كه موجب اثم است خالى نيست بلكه عقول اهل بهشت به حال خود باشد و هر چند كه در شرب آب اغراق كنند عقول ايشان زايل نگردد و هيچ اثمى بر آن مترتب نگردد .\r\n وَ يَطُوفُ عَلَيْهِمْ  و طواف كنند بر گرد ايشان با كأسهاى خمر يا براى خدمت  غِلْمانٌ لَهُمْ  خادمانى كه مخصوص باشند مر ايشانرا بر شكل پسران خوش صورت آفريده شده  كَأَنَّهُمْ  گوئيا ايشان در حسن و صباحت و صفا و لطافت  لُؤْلُؤٌ مَكْنُونٌ  مرواريد پوشيده‌اند در صدف كه دست هيچكس بدامن ايشان نرسيده باشد و بسبب اسباب خارجى متبدل نگشته - از قتاده نقل است كه كسى از حضرت رسالت صلّى اللّه عليه و آله و سلّم پرسيد كه خادم چنين است پس مخدوم چگونه باشد فرمود فضل مخدوم چون فضل ماه شب چهارده باشد بر جميع ستارگان و نيز از آنحضرت مرويست كه كمترين اهل بهشت از روى مرتبه كسيست كه خادم خود را بخواند هزار خادم در جواب او بلبيك لبيك لب بگشايند و در رواية آمده كه همچنانكه اهل بهشت از غلمان محظوظ باشند غلمان نيز از خدمت ايشان در كمال التذاذ باشند چه آنجا دار استراحتست نه سراى كلفت و در تبيان آورده كه ذكور اولاد مشركان غلمان اهل جنت باشند و اناث ايشان حور العين و اولاد مؤمنين با پدران خود بر همان هيئتى باشند كه در دنيا بوده‌اند و اين نقلى غريبست القصه اهل بهشت بر تختهاى زرين در مقابل يكدگر نشسته باشند .\r\n وَ أَقْبَلَ بَعْضُهُمْ  و روى آرند بعضى از ايشان  عَلى بَعْضٍ  بر برخى ديگر  يَتَساءَلُونَ  در حالتى كه پرسند از يكدگر احوال و اعمال خود را كه موجب اين سعادت شده‌اند .\r\n قالُوا إِنَّا كُنَّا  گويند بدرستيكه ما بوديم  قَبْلُ  پيش از اين روز  فِي أَهْلِنا  در ميان اهل خود يعنى بوديم در دنيا  مُشْفِقِينَ  ترسندگان از عذاب و عقاب نيران و بسبب آن بر طاعة رحمن مرتكب شده از عصيان مجتنب ميشديم .\r\n فَمَنَّ اللَّهُ  پس منت نهاد خداى  عَلَيْنا  بر ما بلطف و رحمة و توفيق در طاعة و اجتناب از معصيت  وَ وَقانا عَذابَ السَّمُومِ  و نگه داشت ما را از عذاب آتش كه مانند بادى باشد در نهاية گرمى و نفوذ كننده در مسام و گويند كه سموم نام جهنم است .\r\n إِنَّا كُنَّا مِنْ قَبْلُ  بدرستيكه ما بوديم پيش از اين در دنيا  نَدْعُوهُ  ميپرستيديم خداى را باخلاص يا ميخوانديم او را در نجات دادن از آتش جحيم و عذاب اليم پس او اجابة دعاى ما كرد\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n إِنَّهُ  بدرستيكه  هُوَ الْبَرُّ  اوست بسيار نيكوكار بر بندگان  الرَّحِيمُ  بسيار مهربان بر ايشان و لهذا عابد او مثابست وسايل او مجاب و قبل از اين گذشت كه جماعت مقتسمان بر عقبات مكه نشسته حضرت رسول را نزد تردد قوافل عرب بكهانة و شعر منسوب ميساختند و آنحضرت بواسطهء آن ملول و غمگين شد حق تعالى بجهة تسليه آن قدوهء احباب از عتاب ناصواب كفار به او خطاب كرده ميفرمايد .\r\n فَذَكِّرْ  پس پند ده ايمحمد به قرآن اهل مكه را و بسخن مشركان گرد ملال بر خواطر خود را مده و بسبب آن از موعظه و نصيحت متقاعد مشو  فَما أَنْتَ بِنِعْمَةِ رَبِّكَ  پس نيستى تو به حق انعام پروردگار تو با عطاى مرتبه به تو  بِكاهِنٍ  خبر دهندهء از غيب بوسيلهء جن بدون نزول وحى  وَ لا مَجْنُونٍ  و نه ديوانه كه عقل او پوشيده باشد همچنانكه كفار قريش در حق تو ميگويند چه قول ايشان باطل است و سخن ايشان متناقض زيرا كه كاهن محتاجست در كهانت بفطنت و دقت نظر .\r\n أَمْ يَقُولُونَ  بلكه ميگويند مشركان قريش كه محمد صلّى اللّه عليه و آله و سلّم  شاعِرٌ  شاعر است و آنچه از او صادر مىشود از فصاحت و بلاغت به جهت قوة شعر است  نَتَرَبَّصُ بِهِ  كه انتظار ميبريم او را يعنى چشم آن داريم كه برسد به او  رَيْبَ الْمَنُونِ  حادثه و مصيبت روزگار كه از غاية شدت نفس را مضطرب سازد .\r\n قُلْ  بگو اى محمد در جواب ايشان كه  تَرَبَّصُوا  انتظار بريد زمان نكبت يا مرك را  فَإِنِّي مَعَكُمْ  پس بدرستى كه من با شما  مِنَ الْمُتَرَبِّصِينَ  از جملهء منتظرانم يعنى من انتظار حدوث بليه بر شما ميكشم همچنانكه شما منتظريد كه مصيبتى به من نازل شود يا موت به من طارى گردد پس بيان بطلان قول ايشان مىكند .\r\n أَمْ تَأْمُرُهُمْ  بلكه امر مىكند و ميفرمايد ايشان را  أَحْلامُهُمْ  عقول ايشان  بِهذا  به اين قول متناقض چه كهانة تابع فطنت است و جنون لازم زوال عقل و شعر كلاميست ملسق و مخيل و موزون و آن با جنون ميسر نميشود پس اين سخنان ايشان نه بر مقتضاى عقل باشد پس از اين اعراض نموده ميفرمايد كه  أَمْ هُمْ  بلكه ايشان  قَوْمٌ طاغُونَ  گروهىاند از حد در گذشتگان در مكابره عناد و طغيان پس شروع در حجتى ديگر كرده ميگويد كه .\r\n أَمْ يَقُولُونَ  بلكه ميگويند كفار قريش  تَقَوَّلَهُ  بر بافته است محمد قرآن را و از خود گفته و چنين نيست كه ايشان ميگويند  بَلْ لا يُؤْمِنُونَ  بلكه ايمان نخواهند آورد يعنى باعث ايشان بر اين قول اصرار ايشانست بر كفر و طغيان و اصرار بر عدم ايمان و اگر نه ايشان از سر يقين ميدانند كه قرآن منقوّل نيست بجهة عجز\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nجميع فصحا و بلغا از آوردن مثل آن بعد از آن جهة التزام ايشان ميفرمايد .\r\n فَلْيَأْتُوا  پس باشد كه بياورند ايشان  بِحَدِيثٍ مِثْلِهِ  سخنى مانند قرآن  إِنْ كانُوا صادِقِينَ  اگر باشند راستگو در آنكه قرآن را از خود ميتوان ساخت بعد از آن بر ايشان حجة ميآورد بر اينوجه كه .\r\n أَمْ خُلِقُوا  آيا آفريده شده‌اند  مِنْ غَيْرِ شَيْءٍ  بىچيزى يعنى آيا ايشان بيخالقى مخلوق گشته‌اند و بجهة اينست كه بعبادت آن اشتغال نمىنمايند يا ايشان مخلوق شده‌اند نه از براى كارى يعنى بعبث و بازيچه كه اصلا قلم تكليف بر ايشان نباشد و جزاى عمل ايشان ندهند  أَمْ هُمُ الْخالِقُونَ  يا ايشان آفريده‌گانند خود را و نيز بر سبيل التزام و حجة ميفرمايد كه .\r\n أَمْ خَلَقُوا السَّماواتِ وَ الْأَرْضَ  آيا آفريده‌اند آسمانها و زمين ها را نه چنين است  بَلْ لا يُوقِنُونَ  بلكه بيقين در نمىيابند به اين كه خالق جميع ممكنات واجب الوجود است بواسطهء عناد و استكبار هميشه بر گرد گمان ميگردند .\r\n أَمْ عِنْدَهُمْ  آيا نزديك ايشان است  خَزائِنُ رَبِّكَ  خزينهاى فضل پروردگار تو تا نبوة بهر كه خواهند دهند يا خزائن علوم الهى در دست ايشانست تا بدانند كه لايق منصب نبوة كيست  أَمْ هُمُ الْمُصَيْطِرُونَ  آيا ايشان غالبانند و مسلط شدگان بر همهء اشيا تا مدبر امور ربوبيت شوند و بناى جميع چيزها را بر اراده و مشيت خود نهند و بجهة آن هر چه خواهند كنند و منصب رسالة بهر كه خواهند دهند .\r\n أَمْ لَهُمْ سُلَّمٌ  آيا مر ايشان راست نردبانى كه بوسيلهء آن بر آسمان برآمده  يَسْتَمِعُونَ فِيهِ  بشنوند در آن كلام ملائكه را و آنچه از علوم غيبيه كه بر ايشان وحى كرده مىشود تا علم بما كان و ما يكون پيدا كنند و عالم شوند بتقدم موت محمد بر موت ايشان و ظفر يافتن ايشان از آن در عاقبت همچنانكه در مظنهء ايشانست و اگر چنين است كه ايشان گمان مىبرند  فَلْيَأْتِ مُسْتَمِعُهُمْ  پس بايد كه بيايد شنوندهء ايشان كه بر آسمان رفته باشد و كلام غيبى استماع نموده  بِسُلْطانٍ مُبِينٍ  بحجتى روشن و دليلى هويدا كه گواه باشد بر صدق استماع وى چه هر چه كه دعوى امرى كند كه بداهة عقل حكم نكند بر آن بر او لازم است كه اقامت حجة نمايد بر صدق مدعاى خود پس تجهيل اهل شرك مىكند كه .\r\n أَمْ لَهُ الْبَناتُ  آيا مر خدايراست دختران  وَ لَكُمُ الْبَنُونَ  و مر شما راست پسران يعنى هر كه راى او در اين پايه باشد كه اسناد بنات به خالق خود كند و نسبت بنين به خود دهد در نهاية سفاهت و حماقت خواهد بود پس چگونه از شأن او باشد كه بنردبان عروج كرده بر عالم ملكوت برآيد و بر جميع\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nعيوب مطلع گردد .\r\n أَمْ تَسْئَلُهُمْ  آيا ميخواهى مر ايشانرا بتبليغ رسالت  أَجْراً  مزدى تا بسبب آن تاوان زده شوند  فَهُمْ  پس ايشان  مِنْ مَغْرَمٍ  از التزام آن تاوان بر خود  مُثْقَلُونَ  گران‌بار شوند و بواسطه آن از اتباع تو روى بگردانند .\r\n أَمْ عِنْدَهُمُ الْغَيْبُ  آيا نزديك ايشانست آنچه علم غيب در او مكتوب شده مراد لوح محفوظست كه مغيبات در او مندرج است  فَهُمْ يَكْتُبُونَ  پس ايشان بنويسند از آنچه در اوست يا گويند كه امر پيغمبر در امر قيامت و بعث و جزا و حسنات باطل است و اصلى ندارد يا از اينجا بنويسند كه موت محمد كى خواهد بود تا از آن راحت يابند .\r\n أَمْ يُرِيدُونَ كَيْداً  آيا ميخواهند مكر و تدبيرى در بارهء تو مراد مكريست كه در دار الندوة ميكردند با حضرت رسالة صلّى اللّه عليه و آله و سلّم از قتل و حبس و اخراج  فَالَّذِينَ كَفَرُوا  پس آنان كه نگرويدند  هُمُ الْمَكِيدُونَ  ايشانند كيد كرده شدگان يعنى ايشانند كسانى كه و بال كيد و مكر بر ايشان باز گردد و مقتول شوند در بدر و گرفتار گردند در عذاب ابد و كيد خدا عبارتست از تدبيرى براى اولياى خود تا بسبب آن اعداى خود را مقهور و مغلوب گرداند .\r\n أَمْ لَهُمْ  آيا مر ايشان راست  إِلهٌ غَيْرُ اللَّهِ  معبودى غير از خداى به حق تا يارى ايشان دهد و حمايت نمايد از عذابى كه مكافات مكر ايشانست پس در تنزيه خود ميفرمايد كه  سُبْحانَ اللَّهِ  منزه و پاك است خداى  عَمَّا يُشْرِكُونَ  از آنچه شرك ميآرند بر وى عبده اوثان به جهت فرط عناد و طغيان به قرآن نميگرويدند و بوحدانيت او سبحانه معترف نميشدند و به حضرت رسالت ميگفتند كه پارهء از آسمان بر سرما فرود آر اگر در وعدهء عذاب صادقى حق تعالى در جواب ميفرمايد كه : .\r\n وَ إِنْ يَرَوْا كِسْفاً مِنَ السَّماءِ  و اگر به‌بينند پارهء از آسمان را  ساقِطاً  كه فرود آينده باشد بر سر ايشان  يَقُولُوا  گويند از فرط طغيان و محض استكبار كه اين نه قطعهء آسمانست بلكه اين  سَحابٌ مَرْكُومٌ  ابريست بر هم نشسته و چسبنده يعنى عناد ايشان تا غايتيست كه با وجود مشاهده آثار عذاب از كفر باز نه‌ايستند و چون حال ايشان بر اينمنوال است .\r\n فَذَرْهُمْ  پس واگذار و دست بازدار از ايشان و بمكافات كفر و عناد ايشان ارتكاب منماى  حَتَّى يُلاقُوا  تا وقتى كه به‌بينند از روى معاينه  يَوْمَهُمُ الَّذِي  آن روز خود را كه  فِيهِ  در آن روز  يُصْعَقُونَ  هلاك كرده شوند بوقوع صاعقه بر ايشان مراد نفخهء اولى است كه در حين وقوع آن همهء خلايق هلاك شوند .\r\n يَوْمَ لا يُغْنِي عَنْهُمْ  آنروزيكه نفع ندهد يعنى باز ندارد از ايشان  كَيْدُهُمْ  مكر ايشان\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n شَيْئاً  چيزيرا از عذاب و عقاب  وَ لا هُمْ يُنْصَرُونَ  و نه ايشان يارى كرده شوند يعنى در آن روز هيچكس يارى ايشان نكند در دفع عذاب مراد روز قيامتست .\r\n وَ إِنَّ لِلَّذِينَ ظَلَمُوا  و بدرستى كه مر آنانراست كه ظلم كردند بر نفس خود يعنى كافر شدند  عَذاباً دُونَ ذلِكَ  عذابى غير از عذاب آخرة كه عذاب قبر است يا مؤاخذهء ايشان بقتل در روز بدر يا بقحط در مدت هفتسال يا جميع مصائب دنيا  وَ لكِنَّ أَكْثَرَهُمْ  و ليكن بيشتر كفار  لا يَعْلَمُونَ  نميدانند وقوع عذاب را و از آن خبر ندارند .\r\n وَ اصْبِرْ  و شكيبائى كن اى محمد  لِحُكْمِ رَبِّكَ  مر حكم پروردگار خود را در بارهء ايشان كه آن امهال ايشانست و ابقاى تو در مشقت كشيدن ايشان  فَإِنَّكَ  پس بدرستى كه تو  بِأَعْيُنِنا  بعنايت و نگه داشت مائى يعنى بحيثيتى هستى كه ترا مىبينم و به نظر لطف و عنايت محافظة تو ميكنم از مكر و ضرر اهل شرك نسبت به تو  وَ سَبِّحْ  و تسبيح كن و بپاكيزگى خداى خود را ياد كن  بِحَمْدِ رَبِّكَ  در حالتى كه آن مقترن باشد به حمد پروردگار تو مراد از تسبيح و تحميد نماز است يعنى نماز گذار  حِينَ تَقُومُ  هنگامى كه برخيزى از خواب و آن نماز صبح است و گويند مراد آنست كه بگوئى سبحانك اللهم و بحمدك اشهد ان لا إله الا انت در زمانى كه بر خيزى از مجلس و در خبر آمده كه هر كه در وقت برخاستن از مجلس بگويد سبحانك اللهم و بحمدك اشهد ان لا إله الا انت استغفرك و اتوب اليك كفارهء هر لغوى و لهوى باشد كه در آن مجلس واقع شده باشد و اگر مجلس خير بود خير بر او زياده گردد و هر كه در آن مجلس بوده باشد آمرزيده گردد ببركات اين كلمات و از ابن عباس منقولست كه مراد دو ركعت نماز نافله صبح است بعد از برخاستن از خواب .\r\n وَ مِنَ اللَّيْلِ  و در بعضى از شب  فَسَبِّحْهُ  پس نماز گذار خداى را مراد نماز شام و خفتن است و گويند مراد نوافل ليليه است و شبههء نيست در آنكه صلاة ليليه از ريا دور تر و بر نفس دشوارتر است و از اين جهت آن را بذكر ممتاز ساخت  وَ إِدْبارَ النُّجُومِ  و نماز گذار در عقب برگشتن نجوم يعنى بعد از اخفاى آنها بضوء صبح از امير المؤمنين على صلّى اللّه عليه و آله و سلّم مرويست كه مراد از اين نافلهء صبح است و اين قول از امام جعفر و ابى عبد اللّه عليه السّلام نيز مرويست و از پيغمبر صلّى اللّه عليه و آله و سلّم منقولست كه اين دو ركعت بهتر است از هر چه آفتاب بر او تابد و برواية ضحاك مراد نماز صبح است و گويند مراد از اين آيه آنست كه در وقت صبح و شام از ذكر پروردگار خود غافل مشو و در جميع اوقات شب و روز تنزيه او سبحانه نما كه او از تو غافل نيست و حافظ و ناصر تست و معين و يار تست و با تست پس غافل مباش .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n\r\nسورة النجم\r\nاحدى و ستون آية مكية ابى بن كعب از رسول صلّى اللّه عليه و آله و سلّم رواية كرده كه هر كه اين سوره را تلاوة كند بعدد هر كه تصديق محمد صلّى اللّه عليه و آله و سلّم كرده و هر كه منكر او بوده ده حسنه در نامه اعمال او بنويسند و يزيد بن خليفه از ابى عبد اللّه عليه السّلام رواية كرده كه هر كه در هر روز يا هر شب اين سوره را بخواند در ميان مردمان ستوده شود و در نظر همهء عالميان شيرين گردد و ببايد دانست كه چون او سبحانه ختم سورة الطور فرمود بذكر حضرت رسالت « ص » افتتاح اين سوره نيز بذكر آنحضرت نموده فرمود كه  بِسْمِ اللَّهِ الرَّحْمنِ الرَّحِيمِ \r\n  وَ النَّجْمِ إِذا هَوى   قسم بستاره چون طلوع كند و بلند برآيد و يا هبوط كند و غروب نمايد چه هوى به دو معنى آمده بنا بر اول مشتق از هوى است و بنا بر ثانى مشتق از هوى بضم‌ها از مجاهد نقل استكه مراد از نجم اسم جنس است يعنى سوگند بستارگان كه موجب زينت آسمانند و راهنماى مسافران در بحر و بر و رجم كنندهاى شياطين از صعود بر آسمان كه و جعلناها رجوما للشياطين و از ابن عباس روايتست كه مراد ثرياست كه نزد طلوع صبح روى بغروب مينهد و نزد بعضى ديگر زهره و گويند مراد آن كواكب‌اند كه در وقت سحر بغروب نزديك ميشوند و آن علامت وقت متهجدان است كه به آن وقت تجهد بشناسند و بعبادات مشغول شوند در خبر است كه على بن الحسين زين العابدين عليه السّلام چون وقت سحر رسيدى بميان سراى آمدى و نظر در آسمان كردى و گفتى بار خدايا ستاره‌هاى آسمانت فرو رفتند و چشمهاى خلقانت در خواب رفتند و آوازهاى بندگانت ساكت شدند و تو آن خدائى كه خوابت نبرد و عامه از امام جعفر صادق عليه السّلام روايت كرده‌اند كه مراد ستارهء وجود محمديست صلّى اللّه عليه و آله و سلّم كه شب معراج از آسمان فرود آمد يا به بالا رفت و مرويستكه بعد از عروج آنحضرت ابو طالب را گفتند كه محمد صلّى اللّه عليه و آله و سلّم از وقت نماز شام خفتن ناپديد شد و پيدا نشد وى تمام شب در تجسس آن بود و هيچ جا او را نمىيافت وام هانى او را در حجره طلب ميكرد و هيچ جا او را نمىيافتند ابو طالب مسلح شده و بنو هاشم را طلب كرد و سوگند خورد كه اگر صباح محمد پيدا نشود همه را بزارى بقتل رساند چون صبح نزديك شد ستارهء قطب از آسمان جدا شد بغايت روشن و هر ساعت به زمين نزديك‌تر ميشد تا بدر خانهء پيغمبر صلّى اللّه عليه و آله و سلّم فرود آمد چون نگاه كردند آنحضرت بود فذلك قوله و النجم اذا هوى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nو در بعضى روايت آمده كه چون حضرت دعوى را آشكارا كرد اهل شرك آغاز طعن كردند و گفتند كه محمد گمراه شد از دين پدران خود و خطا كرد كه احداث دين ديگر كرد از براى بندگان خداى تعالى اين آيه را فرستاد بعضى ديگر از علما گفته‌اند كه سلمان و بعضى از صحابه از رسول ( ص ) پرسيدند كه بعد از تو خليفه و وصى تو كه خواهد بود فرمود آنكه امشب ستاره به بام خانهء او آيد و همهء اهل مكه آنشب به بام خانها رفتند و منتظر بودند كه ستاره به بام خانهء كه فرود آيد و همه طمع داشتند كه كوكب درخشان بر بام خانه ايشان فرود آيد مگر امير المؤمنين و فاطمه ( ع ) كه ايشان ورد خود از دست ندادند و گفتند اگر بخانهء ما فرود آيد شكر او را بتقديم رسانيم و اگر نه بر ما حرجى نخواهد بود پس ايشان در محراب خود بعبادت مشغول شدند تا حينى كه ستارهء درخشان از قطب آسمان جدا شد و گويند ستارهء زهره بود و به زمين نزديك ميآمد تا كه بر بام دولتخانهء امير المؤمنين على و فاطمه ( ع ) فرود آمد فذلك قوله تعالى و النجم اذا هوى و گروهى از منافقان گفتند كه ألا انّ محمدا قد ضلّ على علىّ يعنى محمد در حق على گمراه شد چه منصبى كه در خور او نبود براى او تعيين نمود حق تعالى قسم ياد كرد كه به آن ستاره كه بخانهء او فرود آمد كه .\r\n ما ضَلَّ صاحِبُكُمْ  گمراه نشد مصاحب شما اى اهل قريش يعنى محمد كه به جهت تبليغ رسالت و هدايت كه مصاحبت ميكرد با اهل قريش يعنى از حق عدول نكرد و از اهتدا بضلالة نقل نكرد  وَ ما غَوى  و خطا نكرد در آنچه بشما رسانيد يعنى آن را بصواب گفت و بامر باطل مرتكب نشد و نيز فقيه على بن معازلى كه يكى از مشاهير و كبراى اهل سنت است روايت مىكند باسناد خود از ابن عباس كه من با جمعى از بنى هاشم در مجلس منور حضرت رسالت پناه بوديم كه ناگاه كوكبى نورانى از آسمان جدا شد و هبوط مينمود تا بتدريج به زمين افتاد حضرت فرمود كه نظر كنيد كه اين ستاره در بام سراى كه هبوط و سقوط كرد و در كدام منزل نزول نمود اهل مجلس به تفحص برخاستند ناگاه يكى از محبان امير المؤمنين به حضرت رسالت اخبار كرد كه آن كوكب در منزل خورشيد آسمان ولايت و اختر برج هدايت على بن ابى طالب ( ع ) نزول كرد حضرت از اين صورت بغايت خرم شد و منافقان زبان طعن گشودند آغاز تشنيع آن سرور كردند كه محمد در محبت پسر عم خود غلو مىكند و در آن مبالغه مىنمايد و در طريق محبت و مودت على ضال و گمراه گشته غبار غم بر خواطر مبارك آنحضرت نشسته از اين سخن حق تعالى براى تسكين خواطر مبارك او و تنزيه او از معايب اهل غوايت و ضلالت اين آيه فرستاد عروة بن زبير رواية كرده كه بعد از نزول اين آية عتبه بن ابى لهب گفت به خدا كه محمد را ايذا و آزار رسانم پس بنزد آنحضرت\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nآمد و آب دهن بر روى مبارك آنحضرت انداخت و گفت انا كافر بالنجم اذا هوى آنحضرت دلتنك شد و بر او نفرين كرد و فرمود بار خدايا ددى از ددان بر او مسلط كن تا او را بخورد از اين سخن بسى برنيامد كه وى با جمعى از قريش بتجارت ميرفت در راه بمنزلى فرود آمدند و آنجا دير راهبى بود آواز داد كه اين زمين مأواى ددان و شيرانست بر حذر باشيد ابى لهب گفت كه امشب يارى من كنيد اى گروه قريش كه من ميترسم از پسر خود كه محمد او را دعاى بد كرده ايشان همه بارها را جمع كردند و بر بالاى آنها جاى عتبه را ترتيب كردند و خود پيرامون آن بخفتند و شتران بحوالى خود بخوابانيدند و چون پاسى از شب بگذشت شيرى بيامد و از شتران بگذشت و قدم بر سر آنها نهاد و يك يك را بو ميكرد تا بر بالاى آن بارها برآمد و عتبه را ببوئيد نزد آنحال عتبه آواز داد كه قتلنى رب محمد خداى محمد مرا بكشت پس على الفور سر او را بكند و همه اعضاى او را از هم پاره پاره كرد و بعضى آن را بخورد و بازگشت و تعرض به هيچ كس ديگر نرسانيد و گويند در حينى كه پيغمبر مأمور شد كه باصحاب بگويد كه درهاى خانهاى خود را كه به مسجد گشوده‌اند مسدود سازند گروهى به آن اقدام نمودند و جماعتى به علت قراية مانند عباس و حمزه در اين باب تعلل ميكردند و ميگفتند اينخطاب با ما نخواهد بود و اول كسى كه قبول اين امر كرد امير المؤمنين على بود و فاطمه و حضرت با فاطمه گفت ايجان پدر خطاب با شما نيست چه تو و على از منيد و من از شما اگر در خانهء شما مسدود شود همچنانستكه در خانهء من مسدود شده پس از آنجا بگذشت و بدر خانهء عباس و حمزه آمد ايشان گفتند يا رسول اللّه ما را چه ميفرمائى گفت خدا ميفرمايد كه سد ابواب مسجد كنيد گفتند اينمقدار رخصت باشد كه روزنهء در آنجا بگذاريم كه ررى تو را به‌بينم فرمود رخصت نيست پس همه درها را مسدود نمودند مگر در خانه امير المؤمنين را و حضرت بر بالاى منبر برآمد و در جواب آنانيكه زبان اعتراض گشوده بودند و گفتند چرا تخصيص كردى و در او را گذاشتى فرمود بخداى كه من در شما را مسدود نساختم و در على نگشودم بلكه حق تعالى درهاى شما را ببست و در حجرهء على را گشود و چون منافقان اين مشاهده را كردند گفتند ألا انّ محمدا قد ضل فى على حق تعالى آيه فرستاد كه   وَ النَّجْمِ إِذا هَوى    ما ضَلَّ صاحِبُكُمْ وَ ما غَوى  .\r\n وَ ما يَنْطِقُ عَنِ الْهَوى  و سخن نگفت محمد از روى نفس و ميل طبع خود يعنى نطق او به قرآن و بجميع احكام ايمان به هوا و آرزوى نفس او نيست .\r\n إِنْ هُوَ  نيست نطق او  إِلَّا وَحْيٌ يُوحى  مگر وحى كه فرود آمده بود يعنى آنچه به آن گويا مىشود از جانب حق تعالى است نه از راى خود .\r\n عَلَّمَهُ شَدِيدُ الْقُوى  آموزانيد پيغمبر خود را يعنى وحى فرود آورد به او فرشتهء كه سختست\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nقوتهاى او مراد جبرئيل است و از شدت قوت او بود كه شهرستان قوم لوط را از زمين بركند و بر اجنحهء خود گرفت و چندان به آسمان نزديك گردانيد كه آواز سگان آن بلدان را فرشتگان آسمان شنيدند و بعد از آن به زمين منقلب گردانيد و قوم ثمود را بيك صيحه هلاك ساخت و نيز بجهة شدّة قوت اوست كه هبوط و صعود او بر انبيا سريع‌تر بود از چشم بر هم زدن مرويستكه او در ارض مقدسه ابليس را ديد كه با عيسى سخن گفت بال خود را متحرك ساخت و بادى كه به آن حركت متموج شده بود او را باقصاى جبل هند انداخت و نيز در صفت او ميفرمايد كه .\r\n ذُو مِرَّةٍ  صاحب حصافت و ثخانت و عقل و رويت و خداوند متانت در ديانت و امانت و از ابن عباس منقولستكه ذو مرّة بمعنى ذو منظره است يعنى خداوند صورت نيكو و نزد قتاده بمعنى ذو خلق طويل است يعنى خداوند بالاى دراز و يا بمعنى مرور كننده در هوا بطريق صعود و هبوط  فَاسْتَوى  پس راست بايستاد بر صورت حقيقى خود كه به آن مخلوق شده بود و در رواية آمده كه او را هيچ پيغمبرى به صورت اصليش نديده بود الا پيغمبر ما « ص » كه او را دو نوبة بر آن صورت مشاهده فرمود نوبة اول در زمين از جانب مشرق و نوبة دويم در آسمان در شب معراج نزديك سدرة المنتهى و استقامت او بر هيئت اصلى خود به جهت ارادهء حضرت رسالت بود در آنكه او را ببيند به صورتى كه به آن مخلوق شده بود پس او خود را در نوبت اول بر آن صورة به آن حضرت نمود .\r\n وَ هُوَ بِالْأُفُقِ الْأَعْلى  و در حالتى كه او در كنار بلندتر بود و آن اقصاى دنياست نزديك مطلع آفتاب كه نسبت بافق مغرب ارفع است چنان كه در علم هيئت مقرّر شده و بخارى و مسلم از ابن مسعود نقل كرده‌اند كه پيغمبر جبرئيل را در افق اعلى مشاهده فرمود با ششصد جناح القصه چون حضرت او را ديد كه با جنحهء خود از مشرق تا مغرب را فرو گرفته بود بيهوش شد بعد از افاقة او را به صورت بشر يافت كه نزديك او نشسته بود و دستى بر سينهء مبارك او نهاد و دستى بر كتفش حق تعالى به اين اشارة فرمود كه .\r\n ثُمَّ دَنا  پس نزديك شد بر پيغمبر بعد از آنكه او را ديده بود و بيهوش شده  فَتَدَلَّى  پس درآويخت از افق يعنى از آنجا سر فرود آورد و خود را بر سر پيغمبر آويخت بجهة سخن گفتن باوى اين كلام مشعر است بر شدّت قوة او و چون بنزديك پيغمبر آمد .\r\n فَكانَ  پس بود مقدار قرب مسافة ميان او و پيغمبر  قابَ قَوْسَيْنِ  مقدار دو كمان  أَوْ أَدْنى  يا نزديك‌تر از آن يعنى بر وجهى بر پيغمبر نزديك شد كه اگر كسى مشاهدهء قرب مسافت ميكرد ميان ايشان متردّد ميشد كه آن را مقدار دو كمان تقرير كند يا كمتر غرض از اين تمثيل شدّة اتصال و ارتباطست بينهما .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n فَأَوْحى  پس وحى كرد  إِلى عَبْدِهِ  بسوى بنده خود كه محمد صلّى اللّه عليه و آله و سلّم است  ما أَوْحى  آنچه وحى كرد بوى و ضمير هو راجع است بپيغمبر صلّى اللّه عليه و آله و سلّم و معنى اين كه راست بايستاد جبرئيل در حالتى كه پيغمبر در افق اعلى بود يعنى در آسمان دنيا بوقت رفتن معراج و گويند جميع ضماير مذكوره از قوله علمه شديد القوى تا به اين جا راجع به حضرت احدية است پس مراد بشديد القوى شدت قوت و قدرت او سبحانه است كما قال جلّت قدرته و  هُوَ الرَّزَّاقُ ذُو الْقُوَّةِ الْمَتِينُ  و دنو او سبحانه به حضرت رسالت صلّى اللّه عليه و آله و سلّم مشير است برفع مكانت او نزد حضرت صمديت و از حسين بن فضل مرويست كه معنى آنست كه محمد بعرش نزديك شد پس آويخته شد يعنى دست بحجب و سرادقات عرش زد چون قدمش را جاى قرار نبود معلق بر هوا بايستاد حق تعالى به او وحى كرد و نزد بعضى ديگر ضمير  دَنا فَتَدَلَّى  راجع است بپيغمبر و ضمير كان راجع بقرب ميان پيغمبر و حق تعالى و ضمير  فَأَوْحى إِلى عَبْدِهِ  راجع به او سبحانه يعنى در شب معراج حضرت رسالت نزديك شد بجناب احديت از ساق عرش و مقرب درگاه الوهيت گشت بمكانت و منزلة نه به منزل و مكان پس متدلى يعنى فروتنى كرد و سر فرود آورد براى سجده عبوديت و شكر نعمة قربة تا بموجب  لَئِنْ شَكَرْتُمْ لَأَزِيدَنَّكُمْ  سبب زيادتى قرب شود ميان پيغمبر و حضرت عزة مقدار دو كمان بود بلكه كمتر از آن شيخ ابو الحسن نورى را از معنى اين آيه پرسيدند جواب داد كه جائى كه موئى نگنجد نورى كيست كه از آن سخن تواند گفت و لهذا بعضى از علما گفته‌اند كه اولى آنست كه تعرض به اين وحى نكنيم و آن را در پردهء خفا بگذاريم اما آنچه از احاديث و روايات در باب اين وحى وارد گشته ذكر آن هيچ نقصان ندارد و آن اخبار منطوى بر سه چيز است اول آنكه مضمون وحى آن بود كه اگر نه آنست كه دوست ميدارم معاتبهء با امة تو و الا بساط محاسبه ايشان طى ميكردم دوم آنكه حق سبحانه و تعالى به او خطاب كرد كه اى محمد منم و تو و ما سواى من آفريده‌ام براى تو حضرت در جواب فرمود كه پروردگار من توئى و من ما سوى را ترك كردم براى تو سوم آنكه امت تو طاعة من بجاى ميآرند و عصيان ميورزند طاعة ايشان را قبول كردم زيرا كه كريمم و معصية ايشانرا درگذرانيدم اگر چه متصف است بكثرت و وفور زيرا كه رحيمم - و نيز در تفسير اهل البيت عليهم السلام مذكور است كه در شب معراج حق تعالى با رسول تقرير امامت على بن أبي طالب فرمود كه يا رسول برسان بخلقان آنچه فرستاده شده بود به تو در شب معراج از جانب پروردگار خود در حق على بن أبي طالب يعنى در باب امامت وى القصه او سبحانه به جهت تحقيق آنچه پيغمبر مشاهده نموده بود ميفرمايد .\r\n ما كَذَبَ الْفُؤادُ  دروغ نگفت دل محمد « ص »  ما رَأى  آنچيزيرا كه ديد آنحضرت بعينه از\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nصورت جبلى جبرئيل يعنى در وهم محمد نينداخت دل او اينكه چيزى كه ديده بود محض تخيل بوده زيرا كه آنحضرت به عين مبين و علم يقين خود عارف بود به آنكه مرئى جبرئيل است و اصلا در آن شك نداشت و بنا بر آن قول كه مرئى او سبحانه بوده در شب معراج مراد از رؤية بصر روية بصيرتست چه او سبحانه ببصر مرئى نميشود بدلايل قاطعه عقليه و مؤيد اينست كه از حضرت پرسيدند كه آيا ديدى پروردگار خود را فرمود كه ديدم او را بديدهء دل و نديدم او را به چشم ظاهر و اينكه فرموده كه محمد خداى خود را ديده بديده باطن يعنى بعلم يقين بدانست خداى خود را بوسيلهء آنچه مشاهده نموده از آيات باهرات اگرچه قبل از اين نيز به اين عالم بود و از ابو العاليه مرويست كه از حضرت رسول سؤال رؤية حق تعالى كردند در شب معراج فرمود در آنشب جوئى از آب ديدم و از پس آن جوى پردهء و از پس آن جوى پردهء و از پس آن جوى پردهء نورى و غير آن چيزى نديدم و ببايد دانست كه جميع علماى ما و اكثر جمهور از مخالفين متفق‌اند كه عروج آنحضرت با روح و جسد بوده نه بروح فقط و ملكوت سماوات را كه ديد در حالت بيدارى بود نه بخواب و اين تفصيل در سوره بنى اسرائيل سمت ورود يافته مرويست كه چون حضرت از معراج معاودة فرمود اصحاب را از ديدن ملكوت اخبار نموده كفار قريش كه استماع اين نمودند در تكذيب آن كوشيدند و در مقام مجادله درآمدند آنحضرت را از صفت بيت المقدس و خبر كاروان خود پرسيدند چنانچه در سورهء بنى اسرائيل گذشت حق تعالى بجهة انكار اين مجادله فرمود كه .\r\n أَ فَتُمارُونَهُ  آيا مجادله ميكنيد ايمعاندان قريش با محمد ( ص )  عَلى ما يَرى  بر آنچه ديده در شب معراج از آيات عظيمه و مخلوقات عجيبه .\r\n وَ لَقَدْ رَآهُ  و بتحقيق كه ديد پيغمبر ( ص ) جبرئيل را بر صورت اصلى خود  نَزْلَةً أُخْرى  يك بار ديگر .\r\n عِنْدَ سِدْرَةِ الْمُنْتَهى  نزديك شجرهء سدرة المنتهى و آن درختى است بر بالاى آسمان هفتم در اصل عرش و شاخ و برك آن بر سر همهء عالميانست و علم ملائكه و ساير مخلوقات بدان منتهى مىشود و از آن در نميگذرد و آنچه وراى آنست جز خدا نداند و لهذا حضرت امير المؤمنين على فرمود كه سلونى مادون العرش مرا از مادون عرش پرسيد در معالم تنزيل آورده كه آنحضرت را در آنشب عروجات روى نمود و ترقيات دست داد و در آن عروجات اين رؤية ثانيه او را حاصل شده نزديك سدرة المنتهى در كشاف مذكور است كه سدرة المنتهى درخت سدر است كه آن را نبق نيز گويند و آن در آسمان هفتم است از جانب راست كه ميوهء آن مانند قلهاى كوه است و ورق آن بطريق گوشهاى فيل و جميع انهار بهشت از زير آن تابع‌اند و عظمة آن بر وجهى است كه سوار سريع السير در عرض هفتاد سال\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nقطع مسافة آن نتواند كرد و انتهاى آن باعتبار آنست كه آن منتهاى جنت است يا منتهاى ارواح شهدا از رسول « ص » مرويست كه چون شب معراج بسدره رسيدم جبرئيل مرا گفت اين سدرة المنتهى است هر كس از امة كه بر نهج و طريقهء تو مرده باشد به اين جا خواهد رسيد پس حضرت فرمود كه من نگاه كردم ديدم كه چهار جوى از زير آن بيرون ميآيد فذلك قوله و انهار من عسل مصفى يكى از آب و يكى از شير و يكى از مى و يكى از عسل و عظمة آن درخت بر وجهى بود كه اگر سوار تندرو در سايهء آن برفتى آخر نشدى و از مقاتل مرويست كه يك برك آن همهء دنيا را سايه كند و ثمرهء آن انواع حلى و حلل است و همهء الوان ميوهء بر آن باشد و سوار سريع السير صد سال از گرد ساق آن بيرون نرود و نزد مقاتل سدره و طوبى هر دو يكيست .\r\n عِنْدَها  نزديك آن سدره است  جَنَّةُ الْمَأْوى  بهشتى كه آرامگاه متقيانست و آن جنة الخلد است كه در آسمان هفتم است القصه حضرت در آنشب جبرئيل را براى العين بديد يا خداى را به عين يقين مشاهده فرمود .\r\n إِذْ يَغْشَى السِّدْرَةَ  آنهنگام كه پوشيده بود سدره را  ما يَغْشى  آنچه پوشيده بود او را اين اشارتست بتعظيم و تكثير غاشى بر وجهى كه به هيچ وصفى و نعتى بكنه آن نتواند رسيد و احصاى آن نميتواند كرد و گويند مراد بدايع عجيبه و غرايب بديعه اند كه دلالت تمام دارند بر كمال قدرت و علم او سبحانه و يا جماعت كثير از ملائكه بر آن درخت جمع شده بودند و بعبادة او سبحانه مشغول بودند و از حضرت رسالت صلّى اللّه عليه و آله و سلّم مرويست كه ديدم بر ورقى از اوراق او فرشتهء ايستاده كه تسبيح او سبحانه ميكرد و برواية ديگر بهر برگى از برگهاى آن صد هزار فرشته ايستاده كه تسبيح او سبحانه ميكردند و از ابن مسعود نقل است كه بفرشهاى طلا آن را پوشيده‌اند و آنحضرت با وجود مشاهدهء اينهمه عجايبها و غرايبهاى ملكوت بجهة حسن ادب و علو همت پرتو التفات بر هيچ ذرهء از ذرات آن نيفكند و ديدهء دل جز بمشاهدهء جمال بيزوال الهى نگشود كما قال جل ذكره .\r\n ما زاغَ الْبَصَرُ  ميل نكرد ديدهء دل محمد يعنى بطريق تعلق به چپ و راست نگاه نكرد بلكه در حد استيقان خود در مشاهدهء جمال كبريا مستقيم و ثابت قدم بود  وَ ما طَغى  و در نگذشت از حدى كه مأمور بود به آن يعنى تجاوز ننموده از موضعى كه مأمور بود به رسيدن آن بلكه در نهايت وصول آن قرار گرفته قدم از آن پيشتر ننهاد زياده از آنچه مأمور شده بود بديدن آن مد بصر ننمود .\r\n لَقَدْ رَأى  بخداى كه ديد محمد صلّى اللّه عليه و آله و سلّم در شب معراج  مِنْ آياتِ رَبِّهِ الْكُبْرى  از نشانهاى قدرت پروردگار خود كه بزرگترين نشانها بود از حيثيت دلالت بر كمال قدرت حضرت عزة مانند ديدن جبرئيل با ششصد پر هر يكى از مشرق تا مغرب و\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nو رفرف اخضر كه از رفارف جنت است و از غاية عظمة سد افق نموده و ديدن عرش عظيم و كرسى و ساير عجايب ملكية و ملكوتيه بر تفصيلى كه در سورهء بنى اسرائيل مذكور گشته و بعد از ذكر آيات عظيمهء داله بر كمال قدرت و علم توبيخ كفار مينمايد بر ترك عبادت خالق جميع مكونات و پرستيدن لات و عزى و منات كه از جماداتند و ميگويد كه .\r\n أَ فَرَأَيْتُمُ اللَّاتَ وَ الْعُزَّى  آيا مىبينيد ايكفار قريش لات و عزى را .\r\n وَ مَناةَ الثَّالِثَةَ الْأُخْرى  و منوة را كه بت سيمين است كه يكى از اصنام است ذكر اين دو صفت از براى مناة جهة تاكيد است كقوله  يَطِيرُ بِجَناحَيْهِ  و يا مناتى كه نزد ايشان متاخر از آن دو بت اول بود و وضيع‌تر و واپس‌تر چه ايشان رعاية حرمة لات و عزى را از مناة بيشتر ميگيرند و بدانكه لات بتى بود مر ثقيفرا در طايف و يا قريش را در نخله و آن از لوى مشتق است بمعنى عكف چه كفار طواف آن ميكردند و بنزد آن مقيم شده بودند و عزى درختى بود كه غطفان آن را ميپرستيدند و تأنيث أعز است يعنى عزيز و شريفتر و در زمانى كه اسلام قوت گرفت حضرت رسالت صلّى اللّه عليه و آله و سلّم خالد بن وليد را امر كرد تا آن را بشكند و چون بشكست از ميان آن شيطانهء بيرون آمد كه موى خود را پراكنده كرده بود و بر او فرو گذاشته و دست خود بر سر نهاده و مردمان را بعبادة آن درخت ميخواند خالد شمشير بر آن زده او را هلاك كرد و رسول را از اين خبر داد و فرمود عزى اين شيطانه بود و بعد از اين هرگز معبود كس نشود و مناة صخره بود كه هزيل و خزاعه گرد آن طواف ميكردند يا بتى بود بمشلشل ( مثلث ل خ ل ) كه بنو كعب عبادت آن ميكردند و آن مشتق است از مناه بمعنى قطعه و اراقه چه كفار نزد آن قربان ميكردند و بجهة تبرك خونهاى آنها را آنجا ميريختند و گويند كه اين سه بت از سنگ بودند كه در كعبه نهاده بودند و ايشانرا ميپرستيدند مرويست كه كفار اين اصنام را به صورت ملائكه كه بزعم ايشان بنات اللّه‌اند و شفيعان ايشان نزد خداى تصور كرده بودند با وجود اين هرگاه بنات از ايشان متولد ميشد زنده در قبر مىنهادند و پر از خاك ميكردند بجهة آنكه تولد بنات نزد ايشان عيب مىبود و حق تعالى انكار اينمعنى نموده كه .\r\n أَ لَكُمُ الذَّكَرُ وَ لَهُ الْأُنْثى  آيا مر شما راست فرزند نر و مر خدايراست ولد ماده .\r\n تِلْكَ إِذاً قِسْمَةٌ ضِيزى  اين قسمة اين هنگام چنين باشد قسمتى است نار و او ناصواب و دور از سمت اعتدال چه آنچه بهتر است براى خود اختيار ميكنيد و آنچه خسيس و زبونتر است نسبت به خدا ميدهيد .\r\n إِنْ هِيَ  نيست اين بتان كه شما ايشانرا خداى خود اختيار كرده‌ايد  إِلَّا أَسْماءٌ سَمَّيْتُمُوها  مگر اسمى چند بىمسمى كه نام نهاده‌ايد شما به آن اسما\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n أَنْتُمْ وَ آباؤُكُمْ  شما و پدران شما آن اصنام را باله تشبيه كرده‌ايد نيست مگر اسماى كه مجرد از معانى معبوديةاند چه ايشان از معنى الوهيت معرااند پس از اسماى بىمسميات باشند يا آنكه اين بتان كه شما ايشانرا موصوف ميسازيد به اين كه بنات اللّه و الهه و شفعاى شما هستند مجرد اسماءاند بدون تحقق اين معانى در ايشان يا اينكه شما اطلاق اسم لات و عزى بر ايشان ميكنيد باعتبار آنكه لات مستحق آنست كه نزد او مقيم شويد براى عبادت و عزى اينكه آن را معزز و مكرم داريد و منات سزاوار آنكه نزد او خون هدى بريزيد اين همه محض اسماست بدون حقيقة اين معانى در ايشان  ما أَنْزَلَ اللَّهُ  نفرستاده است خداى  بِها  به آن تسميه  مِنْ سُلْطانٍ  هيچ حجتى يعنى نيست مر شما را از جانب خدا بر صحة تسميه آن دليلى غالب كه تا چنگ در آن زده خصم را مغلوب سازيد بلكه اين تسميه محض هوا و آرزوى نفس شماست بدون دليل ظاهر و بعد از آن از خطاب بغيبت التفات فرموده ميگويد  إِنْ يَتَّبِعُونَ  پيروى نميكنند مشركان در پرستش بتان  إِلَّا الظَّنَّ  مگر گمان را يعنى آنچه ايشان برآنند از عبادت اوثان و اعتقاد شفاعت در حق ايشان محض توهم است بدون حجتى و بينتى كه مستلزم علم و يقين باشد  وَ ما تَهْوَى الْأَنْفُسُ  و ديگر متابعت نميكنند مگر آنچه آرزو ميكنند نفسهاى ايشان يعنى تابع آرزوى طبع‌اند و پيروى آنچه شيطان در نظر ايشان ميآرايد از عقايد فاسده و راى باطله  وَ لَقَدْ جاءَهُمْ  و بتحقيق كه آمده است بديشان  مِنْ رَبِّهِمُ الْهُدى  از جانب پروردگار ايشان آنچه سبب هداية ايشانست مراد رسولست و كتاب كه راهنماى ايشانست بر آنكه اوثان استحقاق الوهيت و رتبهء شفاعت ندارند و عبادة جز خداى را روانيست و ايشان با وجود وضوح بيان هداية ترك آن كرده‌اند و به جهت عناد بر كيش باطل خود اصرار نموده بعد از آن انكار تمنى ايشان بشفاعت اوثان مىفرمايد كه .\r\n أَمْ لِلْإِنْسانِ  آيا آدمى راست يعنى كافرانرا  ما تَمَنَّى  آنچه آرزوى برد مراد انكار اينست يعنى نيست او را آنچه آرزو كند از شفاعت اصنام و غير آن .\r\n فَلِلَّهِ الْآخِرَةُ  پس خدايراست ملك آخرة  وَ الْأُولى  و مملكة دنيا هر چه خواهد دهد و بهر كه نخواهد ندهد و كس را بر او حكم نرسد پس هيچكس مالك چيزى نمىشود مگر باذن او سبحانه آنگه جهت تاكيد اين قول ميفرمايد .\r\n وَ كَمْ مِنْ مَلَكٍ فِي السَّماواتِ  و بسيارى از فرشتگان در آسمانند كه مشركان اميدوارند بشفاعة ايشان  لا تُغْنِي شَفاعَتُهُمْ  سود نكند درخواست\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nايشان  شَيْئاً  چيزيرا  إِلَّا مِنْ بَعْدِ أَنْ يَأْذَنَ اللَّهُ  مگر پس از آنكه دستورى دهد خدا در شفاعة  لِمَنْ يَشاءُ  براى هركه خواهد از ملائكه كه شفاعة نمايند از آدميان كه فرشتگان او را شفاعة كنند  وَ يَرْضى  و بپسندد يعنى مصلحة بيند مر آنكس را براى شفيع شدن يا منتفع گشتن و هرگاه ملائكه با وجود علو رفعت و مزية تقرب و كثرة بدون اذن او سبحانه رتبه شفاعة نداشته باشند و اگر كه من حيث المجموع در مقام شفاعة درآيند پس چگونه بتان كه در نهايت بعدود ناءت و قلت‌اند استحقاق شفاعة داشته باشند در حق پرستندگان خود پس در مذمت ايشان ميفرمايد كه .\r\n إِنَّ الَّذِينَ لا يُؤْمِنُونَ بِالْآخِرَةِ  بدرستيكه آنان كه نميگروند بسراى آخرة و اعتقاد ندارند ببعث و نشور  لَيُسَمُّونَ الْمَلائِكَةَ  نام مينهند فرشتگان را  تَسْمِيَةَ الْأُنْثى  نام نهادن ماده‌ها يعنى ميگويند كه الملائكه بنات اللّه .\r\n وَ ما لَهُمْ بِهِ  و نيست مر ايشانرا به آنچه ميگويند از انوثيت ملائكه  مِنْ عِلْمٍ  هيچ دانشى و يقينى  إِنْ يَتَّبِعُونَ  در پى نميروند به اين گفتار  إِلَّا الظَّنَّ  مگر گمان را  وَ إِنَّ الظَّنَّ  و بدرستى كه گمان  لا يُغْنِي  سود نميدهد  مِنَ الْحَقِّ  از حقيقة امر  شَيْئاً  چيزيرا چه حق كه عبادت است از حقيقت شىء و حقيقت شىء مدرك نميشود مگر بعلم و يقين و ظن و وهم را اعتبارى نيست در معارف حقيقية .\r\n فَأَعْرِضْ  پس روى بگردان  عَنْ مَنْ تَوَلَّى  از دعوى آنكس كه روى گردانيده  عَنْ ذِكْرِنا  از ذكر ما يعنى قرآن كه متضمن توحيد و اصل ايمانست  وَ لَمْ يُرِدْ  و نخواست به عمل خود  إِلَّا الْحَياةَ الدُّنْيا  مگر زندگانى دنيا را چه هر كه من جميع الوجوه غافل باشد از او سبحانه و بالكليه از ذكر او اعراض نموده و در محبت دنيا و جمع از خار آن بر وجهى توغل نموده كه منتهاى همت او گشته پس دعوة تو چگونه به او فايده دهد بلكه نزد اين عناد او زياده خواهد شد و اصرار او بر كفر اشتداد خواهد يافت .\r\n ذلِكَ  اين دوستى دنيا و اختيار كردن آن  مَبْلَغُهُمْ  غاية رسانيدن ايشانست  مِنَ الْعِلْمِ  از دانش يعنى نهاية علمشان صرف همت است بتمتع عاجله و لذات فانيه دنيويه و اعراض كردن از تدبر در امور اخرويه باقيه و شبهه نيست كه طالبان اين مطلب خسيس در حكم بهائمند كه طبايع ايشان مصروف است بر اكل عاجل و اصلا نظر نميكنند در عواقب آجل و در ادعيه ماثوره از ائمهء هدى عليهم السلام وارد است كه الهم لا تجعل الدنيا اكبر همّتا و لا مبلغ علمنا\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n إِنَّ رَبَّكَ  بدرستى كه پروردگار تو  هُوَ أَعْلَمُ بِمَنْ ضَلَّ  اوست داناتر بر آنكسى كه گمراه گشته يعنى عدول كرده  عَنْ سَبِيلِهِ  از راه او كه طريق مستقيم است و منهج قويم  وَ هُوَ أَعْلَمُ  و اوست داناتر  بِمَنِ اهْتَدى  به كسى كه راه يافته است به حق يعنى همه را ميداند و هيچ چيزى بر او پوشيده نيست و هر يك را فراخور كردار جزا خواهد داد پس نفس خود در دعوة ايشان برنج مينداز چه تو قدرت ندارى بر هداية اهل عناد و لجاج و استكبار پس در بيان كمال قدرت خود مىفرمايد كه .\r\n وَ لِلَّهِ ما فِي السَّماواتِ  و مر خدايراست آنچه در آسمانها است از موجودات علويه  وَ ما فِي الْأَرْضِ  و آنچه در زمينست از كاينات سفليه يعنى خالق و مالك همه است و غرض او از ايجاد مخلوقات تعبد ايشان است پس تكليف عبادت و طاعة بر ايشان كرده  لِيَجْزِيَ الَّذِينَ أَساؤُا  تا جزا دهد آنان را كه بد كردند  بِما عَمِلُوا  بعقوبة آنچه عمل كردند كه آن عذاب نيرانست  وَ يَجْزِيَ الَّذِينَ أَحْسَنُوا  و تا جزا دهد آنانرا كه نيكوئى كردند  بِالْحُسْنَى  بمثوبة نيكو كه رياض جنانست پس در صفت نيكوكاران ميفرمايد كه .\r\n الَّذِينَ يَجْتَنِبُونَ  آنانند كه اجتناب ميكنند و بيكسو ميشوند  كَبائِرَ الْإِثْمِ  از كبيرهاى گناه و كبيره هر اثميست كه بخصوصه حدود و وعيد بر آن مرتب شده باشد و صغيره آنست كه حدى بر آن مقرر نگشته  وَ الْفَواحِشَ  و از فاحشه‌ها يعنى آنچه فواحش است از كباير مثل زنان محصنه و گويند آن شركست به خدا  إِلَّا اللَّمَمَ  مگر آنچه صغير و يسير باشد از گناه چه صغيره كه به حد اصرار نرسيده باشد مغفور است و عقاب بر آن مترتب نمى شود و برواية ابن عباس مراد از لمم هر گناهيست كه در جاهليت كرده باشند و در سبب نزول اين آيه آورده‌اند كه مشركان مسلمانانرا ميگفتند كه از شما در زمان جاهليت معاصى بسيار صادر ميشد و با ما در اين امر شريك بوديد اكنون ما را بر آن عيب ميكنيد و از آن وعيد مينمائيد حق تعالى اين آيه فرستاد كه گناهى كه در زمان جاهليت از اهل ايمان صادر شده بود مغفور است و بدان معاقب نخواهند گشت  إِنَّ رَبَّكَ واسِعُ الْمَغْفِرَةِ  بدرستى كه آفريدگار تو بسيار آمرزش است و لهذا صغاير را باجتناب كباير ميآمرزد و كباير را بوسيلهء توبه و بميامن قبول ايمان مغفور ميسازد و گويند كه اين كلام در عقب وعيد مسيئين و وعدهء محسنين ايماء است به آنكه صاحب كبيره از رحمة واسعهء\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاو مأيوس نشود و تو هم وجوب عقاب نكند يكى از اكابر دين در مناجات ميگفت كه بار خدايا اگر همه عالم را بسوزى مشتى خاك را سوخته باشى و اگر همه عالم را بيامرزى مشتى خاك را آمرزيده باشى هاتفى آواز داد كه ان اللّه يغفر ذنوب جميعا انه هو الغفور الرحيم - حسن هانى ابو نواس شاعر را در واقعه ديد از او پرسيد كه خداى با تو چه كرد گفت مرا بيامرزيد به دو بيتى كه گفته بودم و آن اينست كه :\r\nمن انا عند اللّه حتى اذا اتيت لا يغفر لى ذنبى العفو يرجى من بنى آدم فكيف لا ارجوه من ربى يعنى چه كس باشم من نزد خدا كه اگر گناه كرده باشم گناه مرا نيامرزد و مرا بر آن مؤاخذه كند و خطاب و عتاب كند يعنى حقارت من بدرگاه او سبحانه بيش از آنست كه مرا بگناه مؤاخذه فرمايد و عفو مرجو است از آدميان پس چگونه اميدوار نباشم برحمة و مغفرت پروردگار خود آورده‌اند كه بعضى از مردمان در زمان حضرت رسالت صلّى اللّه عليه و آله و سلّم بكثرت تقوى خود لاف ميزدند و باعمال صالحهء خود مينازيدند و ميگفتند كه نماز و روزه و حج و جهاد ما بهتر است حق تعالى اين آيه فرستاد كه  هُوَ أَعْلَمُ بِكُمْ  خدا داناتر است باحوال شما  إِذْ أَنْشَأَكُمْ  در وقتى كه بيافريد شما را يعنى ابتداى آفرينش شما كرد  مِنَ الْأَرْضِ  از زمين چه آدم كه ابو البشر است از خاك مخلوق گشته و يا آنكه هر يك از بنى آدم را از نطفه آفريده و نطفه از غذاست و غذا از زمين خلاصهء معنى آنست كه او سبحانه در حين آفرينش بافعال و اقوال شما عالم بود  وَ إِذْ أَنْتُمْ أَجِنَّةٌ  و در آن وقت كه شما  فِي بُطُونِ أُمَّهاتِكُمْ  خرد بوديد در شكمهاى مادران خود و هرگاه كه او عالم باشد بشما قبل از خروج شما از صلب آدم و پيش از بيرون آمدن شما از بطون امهات خود  فَلا تُزَكُّوا أَنْفُسَكُمْ  پس نسبت ميدهيد بزكا و پاكيزگى مر نفسهاى خود را يعنى ستايش خود مكنيد بر بسيارى خيرات و طاعات و شبههء نيست در آنكه نهى از تزكيهء نفس در صورتيست كه مزكى در تزكيهء خود قصد اعجاب كند اما كسى كه اظهار تزكى كند به قصد آنكه صدور اعمال صالحه از او بتوفيق و تاييد او سبحانه است و اصلا به آن قصد تمدح نكرده باشد مذموم نخواهد بود در آن تزكى چه مسرت بطاعت طاعتست و ذكر آن شكرگزارى حضرت عزة بر توفيق عبادة و در لباب آورده كه هرگاه كودكى از يهود به مردى گفتندى او صديق است حضرت رسول صلّى اللّه عليه و آله و سلّم چون بشنيد فرمود كه دروغ ميگوييد هيچ مولودى نيست كه در شكم مادر خود الا كه او سعيد يا شقى باشد مقارن اينحال آيه نازل شد كه حق تعالى داناتر است باحوال شما در مبدء خلقت و در وقتى كه كودك\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nخرد بوديد در شكمهاى مادران پس ستايش خود مكنيد كه  هُوَ أَعْلَمُ  او داناتر است  بِمَنِ اتَّقى  به كسى كه تقوى ورزد و در عمل مخلص بود در اخبار آمده كه وليد بن مغيره در عقب پيغمبر ميرفت و استماع كلام وى ميكرد و مشركان ويرا سرزنش ميكردند كه دين پدران خود را ميگذارى و ايشان را بضلالت نسبت ميدهى جواب داد كه چكنم از عذاب خدا ميترسم يكى از كفار گفت اين مقدار مال به من ده تا اگر عذابى بر تو متوجه گردد من متحمل آن شوم وليد به او گفت و شرط كرد و بعضى از مال خود بوى داد و باقى بخل كرد و نداد و مرتد گشت آيه آمد كه .\r\n أَ فَرَأَيْتَ الَّذِي  آيا ديدى آنكسيرا كه  تَوَلَّى  روى بگردانيد از پيروى حق و ثبات قدم بر آن .\r\n وَ أَعْطى قَلِيلًا  و داد اندكى از مال خود براى رشوة تحمل عذاب از او  وَ أَكْدى  و بازداشت باقى را و قطع عطيه او نمود پس جهل و بخل با يكديگر جمع كرد از عبد اللّه عباس و سدى نقل است كه آيه در بارهء عثمان بن عفان نازل شد و سبب آن بود كه وى مال خود را تصدق ميكرد عبد اللّه ابن سعدان بن ابى سرح كه برادر رضاعى او بود گفت در تصدق مال توغل مكن كه نزديك به آن رسيده كه هيچ از اين باقى نماند و به فقر و فاقه گرفتار گردى او در جواب گفت مرا ذنوب بسيار است و خطيئات بيشمار مثل فرار از محاربهء كفار و غير آن از كباير پس اين تصدق براى آن ميكنم تا موجب كفارت آن شود عبد اللّه گفت اين شتر پربار كه از آن تست به من بخش تا من حامل گناهان تو شوم عثمان آن جمل را با آن حمل به او بخشيد و دو گواه بر او بگرفت و ترك صدقه كرد حق تعالى آيه فرستاد كه اى محمد ديدى آنمرد را كه روى برگردانيد يعنى از جنك احد پشت بهزيمة داده فرار نمود از آن و چيزى اندك داد ببرادر رضاعى خود تا حامل گناهان او شود و قطع تصدق نموده امساك را شعار و دثار خود گردانيد .\r\n أَ عِنْدَهُ  آيا نزديك اوست  عِلْمُ الْغَيْبِ  دانش چيزىهاى پوشيده  فَهُوَ يَرى  پس او ميداند كه صاحب او آنچه ميگويد از تحمل او زار صادقست و آن وزر را از او خواهد برداشت .\r\n أَمْ لَمْ يُنَبَّأْ  آيا خبر كرده نشده است  بِما فِي صُحُفِ مُوسى  به آنچه در صحيفه‌هاى موسى است يعنى تورية .\r\n وَ إِبْراهِيمَ  و آنچه در صحف ابراهيم است  الَّذِي وَفَّى  آن ابراهيم كه نيك وفا كرد يعنى ادا نمود بر وجه اتم بدانچه مأمور بود از احكام إله كه آن تبليغ رسالت بود و غير آن از امور شرعيه و يا مبالغه نمود در وفا كردن به آنچه او سبحانه به او عهد فرموده بود و او را به آن ممتحن ساخته و تخصيص توفيه به او بجهة آنست كه او متحمل چيزى شد كه غير متحمل آن نشدند چون تسليم كردن نفس به او سبحانه در وقت القاى او به آتش نمرودى و صبر كردن وى بر آن وجهيكه در آنوقت جبرئيل و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nميكائيل و ملك سحاب و رياح بوى ملاقات كردند و گفتند آيا ترا حاجتى است فرمود حاجت دارم اما بشما ندارم و مانند صبر وى در ذبح ولد در راه او سبحانه و بطلب ضيف رفتن در هر روز مقدار يك فرسخ و او را باكرام تمام بمهمانخانه آوردن و به خودى خود به خدمت او اقدام نمودن و در روز نيافتن مهمان به روزه بودن - از حضرت رسالة صلّى اللّه عليه و آله و سلّم مرويست كه آيا شما را خبر دهم كه چرا حق تعالى ابراهيم را تسميه فرمود بالذى و فى گفتند بلى يا رسول اللّه فرمود زيرا كه در هر صبح و شام ميگفت فسبحان اللّه حين تمسون و حين تصبحون تا آخر بقوله و حين تظهرون و تقديم موسى بتسميه بسبب آنست كه صحف وى اكثر و اشهر بود نزد اهل كتاب حاصل معنى آنكه آيا وليد يا عثمان خبر دادند به آنچه در صحف موسى و ابراهيم است پس ميفرمايد كه آنچه در صحف موسى و ابراهيم است .\r\n أَلَّا تَزِرُ وازِرَةٌ  آنست كه برندارد هيچ نفس بردارندهء  وِزْرَ أُخْرى  بار گناه نفس ديگر را يعنى هيچكس مؤاخذه نشود بذنب غير خود پس او چگونه بار خود را به ديگرى حواله مىكند .\r\n وَ أَنْ لَيْسَ لِلْإِنْسانِ  و آنكه نيست مر آدمى را  إِلَّا ما سَعى  مگر ثواب آنچه سعى كند يعنى چنان كه كسى را بگناه ديگرى نميگيرد به ثواب ديگرى نيز مثاب نميگرداند و اينكه در حديث آمده كه صدقه و حج و نماز و روزه منفعت به ميت مىرساند بجهة آنست كه ناوى آن از براى ميت در حكم منوب عنه است در شرع و همچنين موكل به عمل صالح نايب خود مثاب مىشود پس اينجا نيز ميت به ثواب كسى كه ناوى آن عمل باشد براى وى ثواب مييابد .\r\n وَ أَنَّ سَعْيَهُ  و نيز در هر دو صحف است كه آدمى سعى خود را يعنى عملى را كه در آن سعى نموده  سَوْفَ يُرى  زود باشد كه نموده شود در ميزان اعمال خود روز جزا .\r\n ثُمَّ يُجْزاهُ  پس پاداش داده شود به آن سعى خود  الْجَزاءَ الْأَوْفى  بپاداش تمام‌تر بر وفق عمل - ثعلبى در تفسير خود آورده كه عبد اللّه طاهر كه والى خراسان بود حسين بن الفضل را طلبيد و گفت مرا سه آيه مشكل است حل آن نماى اول فاصبح من النادمين هرگاه ندم از ذنب موجب مغفرت باشد چنان كه الندم توبة دلالت صريح دارد بر اين پس چرا توبهء او قبول نيامد و مستحق غضب شد - دوم و ان ليس للإنسان الا ما سعى پس اضعافا مضاعفة چه چيز است - سوم آيهء كريمهء كل يوم هو فى شان يعنى هر روز او سبحانه در كاريست و اين منافى جف القلم بما هو كائن است حسين بن فضل جواب داد كه ندامة او بر قتل هابيل نبود بلكه بر حمل بدن او بود پس توبه از او صادر نشد و قوله ان ليس للإنسان الا ما سعى بر سبيل عدلست و اضعاف آن از روى فضل و كل يوم هو فى شان مراد شئون اموريست كه ابداى آن كند نه شئونى كه ابتداى به آن نمايد و حديث مخصوص است بثانى نه اول يعنى اول حكم كرد و تقدير فرمود كه در اوقات مستقبله\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبحسب مصلحت هر روز و هر ساعت چه فعل كند و بعد از آن عمل مىكند تا بقيامة .\r\n وَ أَنَّ إِلى رَبِّكَ  و نيز در صحف موسى و ابراهيم است كه بسوى حكم پروردگار تست  الْمُنْتَهى  نهاية كار و رجوع همه خلايق بعد از انقطاع عمل تا هر يك را بر وفق عمل خير و شر جزا دهد و گويند مراد آنست كه همچنانكه ابتداى خلقت از اوست نهاية آجال نيز از اوست و نزد بعضى معنى آنست كه نهاية فكرت بسوى اوست يعنى قوهء فكريه قدرت دارد بر تفكر در جميع مكونات اما چون به او رسد متحير شود و بايستد چنان كه پيغمبر صلّى اللّه عليه و آله و سلّم فرمود لا فكرة فى الرب و نيز فرمود كه تفكروا فى آلاء اللّه و لا تتفكروا فى ذات اللّه و امام جعفر صادق عليه السّلام فرموده كه اذا انتهى الكلام الى اللّه فامسكوا يعنى چون كلام منتهى شود بخداى تعالى پس بايستيد و از آن درگذريد و بعد از آن فرمود كه اى فرزند آدم اگر مرغى بخورد دل ترا سير نشود و اگر چيزى مقدار سوراخ سوزن بر ديده تو واقع شود نور بصر ترا بپوشاند و تو ميخواهى كه به اين دل و ديده بشناسى ملكوت آسمان و زمين را و هر گاه تفكر در كنه كمال مخلوقات او متعذر باشد پس در ذات وى بطريق چگونه صورت پذيرد و شهر بن حوشب از ابو هريره نقل كرده كه يكروز پيغمبر صلّى اللّه عليه و آله و سلّم به مسجد رفت اصحاب را گفت در چه كاريد گفتند در ذات خدا تفكر ميكنيم گفت تفكر در مخلوقات كنيد نه در خالق زيرا كه فكرت بكنه او نرسد بعد از آن فرمود كه حق تعالى هفت آسمان را بيافريد كه از آسمانى تا آسمانى پانصد ساله راهست و غلظت هر آسمانى پانصد ساله راه و در آسمان هفتم درياييست كه عمقش چندانست كه از زير زمين هفتم تا بالاى آسمان هفتم است و خدايرا در آن فرشته‌ايست كه آب آن دريا تا به كعبش نيست و بر همين طريق هفت زمين آفريده پس شما در اين بدايع عجيبه و صنايع غريبه تفكر كنيد تا راه بريد بوجود او سبحانه و در كنه او تفكر مكنيد .\r\n وَ أَنَّهُ  و نيز آنچه در آن دو صحف است آنست كه  هُوَ أَضْحَكَ  و بخنداند  وَ أَبْكى  و بگرياند يعنى منشاء گريه و خنده از اوست چه او خالق قوة ضحك و بكاست يا سبب گريه و خنده كه حزن و سرور است از اوست و اگر نفس ضحك و بكاء فعل او ميبودى امر و نهى متعلق او نشدى و نگفتى فليضحكوا قليلا و ليبكوا كثيرا و نيز نسبت ضحك و بكاء به انسان ندادى و نفرمودى كه تضحكون و لا تبكون و نزد بعضى معنى آنست كه خداى ميخنداند اهل بهشت را در بهشت و ميگرياند اهل دوزخ را در دوزخ يا زمين را خندان ميسازد بنباتات و اشجار را بانوار و ابر را مىگرياند بامطار و گفته‌اند كه خنده و گريه بوعد و وعيد است يا بطاعة و معصيت طاهر مقدسى را پرسيدند كه ملائكه را خنده باشد گفت هر چه در زير عرش است تا خداى دوزخ را بيافريد نخنديدند الا بنى آدم يهودى بعد از استماع اين آيه امير المؤمنين على عليه السّلام را گفت\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nخندانيدن و گريانيدن كار حكيمان نيست فرمود معنى آنست كه اوست آنخدائى كه ابر را بگرياند بباران و باغ را بخنداند در بهاران بشكوفهاى الوان و دلهاى عارفان را باقبال عرفان و دلهاى كافرانرا بگرياند بادبار كفران .\r\n وَ أَنَّهُ هُوَ أَماتَ  و آنكه او بميراند  وَ أَحْيا  و زنده سازد يعنى آنكه قادر بر احيا و اماتت اوست و بس چه قاتل همين نقص بينه مىكند و موت نزد اينحال او را حاصل مىشود بفعل حضرت عزة بر سبيل عادت پس او ميميراند در دنيا بوقت اجل مسمى و اجل بلا و زنده ميسازد در قبر يا قيامت و يا مرده ميسازد كافرانرا به نكرت و زنده ميگرداند موحد را بمعرفت پس بميراند گروهى را از ياد خود بخذلان و جماعتى را به ياد خود زنده گرداند بتوفيق معرفت و ايقان .\r\n وَ أَنَّهُ  و آنكه او  خَلَقَ الزَّوْجَيْنِ  بيافريند از انسان و ساير حيوانات دو صنف را  الذَّكَرَ وَ الْأُنْثى  نر و ماده .\r\n مِنْ نُطْفَةٍ  از آب منى مذكر و مؤنث  إِذا تُمْنى  وقتى كه جدا گردانيده شود از ايشان بدفق و ريخته گردد در رحم و آدم و حوا از اينحكم مستثنى است .\r\n وَ أَنَّ عَلَيْهِ النَّشْأَةَ الْأُخْرى  و آنكه بر خداست آفريدن ديگر بعد از موت در قيامة بجهة وفا نمودن بوعده و جزا دادن بندگان بر نيكى و بدى چه خلاف وعده كردن و جزا ندادن بر احسان و اساءت افعالى كه بندگان مرتكب مىشوند مخالف حكمة و مصلحت است كه از حكيم قبيح است پس بعث عباد در آخرت واجب باشد .\r\n وَ أَنَّهُ هُوَ أَغْنى  و آنكه اوست كه توانگر گرداند به اموال مصروفه  وَ أَقْنى  و بدهد قينه را و آن ماليست كه مدخر سازند و عازم شوند كه آن را صرف نكنند مراد اصل مالست كه آن را سرمايه گويند يا غنى سازد بنده را بقناعت و راضى گرداند او را بدان و از ابن عباس تفسير اقنى پرسيدند فرمود كه اى ارضى بما اعطى يعنى راضى گرداند بنده را به آنچه بدهد به او مراد آنست كه رضاى خود را سرمايه او گرداند و بىنياز گرداند ذات خود را از خلقان و محتاج سازد ايشانرا به خود .\r\n وَ أَنَّهُ هُوَ رَبُّ الشِّعْرى  و آنكه او سبحانه اوست پروردگار و آفريدگار ستاره شعرى مراد شعراى يمانيست كه روشن‌تر از غميصاء است كه آن را شعرى شامى گويند و ذكر اين در اينمقام بجهة بيان بطلان خزاعه است كه آن را معبود دانسته بعبادت آن اشتغال مينموده و ميگفتند كه اينرا براى آن ميپرستيم كه مخالف جميع نجوم فلك است زيرا كه آن از روى طول سيرى كند و كواكب ديگر بر سبيل عرض خلاصهء سخن آنست كه شعرى مربوب و مخلوقست نه رب و خالق و هر چه مخلوقست چگونه لياقت الوهيت داشته باشد .\r\n وَ أَنَّهُ أَهْلَكَ  و آنكه خداى هلاك كرد  عاداً الْأُولى  قوم عاد نخستين را كه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nامة هود بودند و قومى از ايشان كه بنو نعيم گفتندى و در وقت هلاكة عاد در مكه مقام داشتندى بعد از ايشان ظهور كردند و ايشانرا قوم عاد اخرى نام نهادند و گويند تسميه ايشان بعاد اولى جهة آنست كه اول امتى از امم كه بعد از نوح هلاك شدند ايشان بودند و يا مقدم بودند در دنيا به غير خود بحسب شرافة و رتبت .\r\n وَ ثَمُودَ  و هلاك كرديم قوم ثمود را كه امت صالح بودند  فَما أَبْقى  پس باقى نگذاشتيم هيچ از ايشانرا .\r\n وَ قَوْمَ نُوحٍ  و هلاك كرديم گروه نوح را  مِنْ قَبْلُ  پيش از عاد و ثمود  إِنَّهُمْ كانُوا  بدرستى كه بودند  هُمْ  ايشان  أَظْلَمَ وَ أَطْغى  ستم‌كارتر و از حد برنده‌تر در شرك و عدوان از قوم عاد و هود چه نوح را بسيار ميرنجانيدند و بر وجهى ميزدند كه اصلا او را حركة نمىماند و مردمانرا از صحبت او تنفير ميكردند و صبيان را تحذير مينمودند از قبول اقوال او در نهصد و پنجاه سال اندكى بوى گرويدند .\r\n وَ الْمُؤْتَفِكَةَ  و شهرستان قوم لوط را  أَهْوى  بيفكند بعد از آنكه او را قريب به آسمان برده بود بر جناح جبرئيل يا آنكه او را در زمين فرو برد بعد از آنكه جبرئيل او را سرنگون گردانيد و آن چهار شهر بود صوايم و اديما و عاموراء و سدوم .\r\n فَغَشَّاها  پس بپوشانيد شهرها را  ما غَشَّى  آنچه پوشانيد در اين كلام تهويل و تعميم امر است آنچيزيرا كه بايشان فرود آمد و آن سنگهاى نشانه‌دار بودند كه بر بلاد ايشان بباريد و همه آن شهرها از كثرت و انبوهى آن سنگها پوشانيده شدند .\r\n فَبِأَيِّ آلاءِ رَبِّكَ  پس بكدام نعمت از نعمتهاى پروردگار خود  تَتَمارى  شك ميكنى خطاب با حضرتست اما مراد امت‌اند و امور معدوده اگرچه نقم‌اند اما از آن حيثيت كه متضمن عبر و مواعظ و زواجراند مر اهل اعتبار را و مشتملند بر انتقام انبياء و مؤمنان از كافران و تسليه خاطر عاطر سيد عالميان از اين جهت مسمى شده بنعم - محمد بن حميد اعمش روايت كند از صالح و او از ابن عباس كه چون آن حضرت صلّى اللّه عليه و آله و سلّم مأمور شد كه على بن أبي طالب را نصب نمايد و او را خليفه سازد و بخلقان برساند كه امامة حق اوست و نيابة شايسته آن حضرت اين حال را از قوم و اقرباى خود اخفا نمود بنا بر آنكه ميدانست كه اكابر قريش و صناديد عرب از اينحال اعراض خواهند نمود و شدة حسد و غضب ايشانرا از تصديق اينحال مانع خواهد شد و احتمال آنداشت كه بواسطهء اين امر آسيبى بآنحضرت رسانند پس ديگر باره جبرئيل عليه السّلام فرود آمد و اخبار نمود ويرا بعصمت و حفظ از از آزار و ايذاء قوم و اين آيه با تهديد آورد كه  وَ إِنْ لَمْ تَفْعَلْ فَما بَلَّغْتَ رِسالَتَهُ  و چون آنحضرت اين بشارت بشنيد و اين تهديد استماع نمود انديشه از هيچ چيز ننموده در ساعة على بن أبي طالب\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nعليه السّلام را در غدير خم چنان كه مفصلا گذشت بخلافت و امامت تعيين فرموده و ولايت او را بر همه فرض و لازم گردانيد و بعد از نصب آنسرور و تعيين آندين پرور جبرئيل عليه السّلام نازل شد و اين آيه آورد كه  فَبِأَيِّ آلاءِ رَبِّكَ تَتَمارى  پس اشارة بمنذرية حضرت رسالت صلّى اللّه عليه و آله و سلّم مىكند كه .\r\n هذا  اين پيغمبر كه محمد است صلّى اللّه عليه و آله و سلّم  نَذِيرٌ  پيغمبرى بيم كننده و ترساننده است  مِنَ النُّذُرِ الْأُولى  از جنس بيم كنندگان نخستين يعنى همچنانكه پيغمبران كه قبل از او بودند انذار قوم خود ميكردند وى نيز به همان طريقه انذار قوم خود مينمايد و امت را به همان ميفرمايد كه ايشان ميفرمودند پس بجهة تهديد ميفرمايد كه .\r\n أَزِفَتِ الْآزِفَةُ  نزديك شد ساعتى كه نزديك شونده است مراد قيامتست كه موصوف است بدنو و قرب .\r\n لَيْسَ لَها  نيست مر آن را يعنى وقت رسيدن آن را  مِنْ دُونِ اللَّهِ كاشِفَةٌ  بجز از خداى نفسى كه ظاهر كننده آن باشد يعنى غير او سبحانه نفسى كه كاشف و مبين آن شود كه قيامة در چه وقت قايم خواهد لا يجليها لوقتها الا هو زيرا كه هيچكس بدان اطلاع ندارد مگر حق تعالى آنگه خطاب بمشركان عرب مىكند كه .\r\n أَ فَمِنْ هذَا الْحَدِيثِ  آيا از اين سخن كه قرآنست  تَعْجَبُونَ  شگفت ميداريد بر وجه انكار .\r\n وَ تَضْحَكُونَ  و ميخنديد از روى استهزا  وَ لا تَبْكُونَ  و نميگرييد از خوف وعيد كه دور است و از ترس عقوبة طغيان كه از شما صادر مىشود و از امام جعفر صادق عليه السّلام مرويست كه مراد از حديث اخبار سابقه‌اند يعنى آيا از اين چيزهائى كه شنيديد تعجب ميكنيد و ميخنديد و نميگرييد از خوف آنكه مبادا كه مثل آن بر شما واقع شود .\r\n وَ أَنْتُمْ سامِدُونَ  و شما بازى كنندگانيد و غافلان يا غنا كنندگانيد چه مشركان در وقت قراءة سرود ميگفتند تا مردمان را از استماع آن باز دارند از ام سلمه روايتست كه چون اين آيه فرود آمد اهل صفه بگريستند بمرتبهء كه آواز گريهء ايشان بلند شد چون آنحضرت صوت گريهء ايشان بشنيد بگريست و همهء اصحاب بگريه درآمدند رسول صلّى اللّه عليه و آله و سلّم فرمود بدوزخ نرود هر كه از ترس خدا بگريد و ببهشت نرود هر كه طاغى شده بر معصيت مصر باشد و اگر شما گناه نكنيد حق تعالى قومى را بيافريند كه گناه كنند تا ايشانرا بسبب گريه كردن بر خطيئات و سيئات بيامرزد و ببهشت برد و در خبر است كه جبرئيل نزد رسول آمد در وقتى كه مردى از اصحاب نزد وى بود و ميگريست جبرئيل گفت اين كيست حضرت فرمود كه فلان جبرئيل فرمود كه هر چيزى كه هست از اعمال بنى آدم بر آتش ميگذرد بر آن فايق مىشود مگر گريه كه حق تعالى بيك قطرهء اشك درياى آتش را مينشاند از ابو خليل نقل است كه بعد از نزول اين آيه\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nكسى رسول خداى را خندان نديد و چون بخضوع و خشوع و مذلت فوز و نجات از عقبات و و عقوبات دوزخ حاصل ميشد از اينجهة عباد را امر مىكند بسجدهء عبودية كه مستلزم خشوع و مذلتست در درگاه حضرت معبودية و ربوبيت و ميفرمايد كه .\r\n فَاسْجُدُوا لِلَّهِ  پس سجده كنيد مر خدايرا  وَ اعْبُدُوا  و بپرستيد او را نه آلهه باطل را از ابن عباس مرويست كه رسول بعد از تلاوة اين آيه در مسجد سجده كرد مؤمن و كافر بگريه درآمدند و جن و انس به سجده در افتادند و باجماع جميع فقها اين سجده فريضه است بر قارى و مستمع و مرويست كه اول سورهء كه فرود آمد و در او سجده بود اين سوره است و اين سجدهء دوازدهم است از سجدات قرآن .\r\n\r\nسورة القمر\r\nخمس و خمسون آية مكية ابى بن كعب از رسول خدا ( ص ) رواية كرده كه هر كه قراءة اين سوره نمايد غبّا يعنى روزى بخواند و روزى نخواند روز قيامت كه مبعوث شود روى او بر صورت قمر باشد در شب بدر و هر كه در شب بخواند افضل از همه كس باشد و روى او در قيامت روشن‌تر از رويهاى خلايق باشد يزيد بن خليفه از ابى عبد اللّه عليه السّلام روايتست كه هر كه اين سوره بخواند خداى تعالى او را در وقت خروج از قبر بر ناقهء از ناقهاى بهشت سوار كند و ببهشت عدن رساند و مخفى نيست كه چون حق تعالى ختم سورهء مذكوره كرد بذكر قيامة اين سوره را نيز به مثل آن افتتاح كرده بر اين وجه فرمود  بِسْمِ اللَّهِ الرَّحْمنِ الرَّحِيمِ \r\n  اقْتَرَبَتِ السَّاعَةُ   آورده‌اند كه كفار قريش از حضرت رسالت ( ص ) طلب معجزه كردند آنحضرت ماه را به دو نيم كرد بر وجهى كه كوه حرا را در ميان هر دو شق قمر بديدند و در تبيان آورده كه از ابن عباس و ابن مسعود نقل است كه شق قمر دو بار در مكه واقع شده و بعد از آن حق تعالى اين آيه فرستاد كه نزديك شد ساعت قيامت   وَ انْشَقَّ الْقَمَرُ   و شكافته شد ماه تسمية قيامة بساعة باعتبار آنست كه در امتداد يك ساعت قايم شود و انشقاق قمر از علامات آنست و در نقل صحيح آمده كه ابو جهل و يهودى ديگر شبى به حضرت رسالت رسيدند و آن شب چهاردهم ماه بود قمر بمرتبهء بدريه ابو جهل گفت اى محمد بر وفق دعوى خود آيتى بنما و الا سر ترا بشمشير بردارم حضرت فرمود كه چه ميخواهى ابو جهل آن يهودى را گفت چه چيز است كه فعل آن متعذر باشد و از تحت قدرت بشر بيرون و در چپ و راست خود مينگريست و در اين انديشه مىكرد يهودى ميگفت محمد ساحر است و آنچه از او اقتراح\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nميكنم به قوت سحر آن را بما مينمايد بگو تا ماه را بشكافد كه سحر در آسمان تاثير نميكند و ساحران را در آن تصرفى نيست چون از اتيان آن عاجز شود او را بقتل رسان ابو جهل گفت اى محمد ماه را براى ما بشكاف بانگشت آنحضرت دعا فرمود و انگشت سبابه برآورد و اشارة به ماه كرد و ماه را به دو نيم ساخت يك نيمه بجاى خود بماند و نيمى ديگر بر طرف ديگر رفت ابو جهل گفت آن را ملتئم ساز آنحضرت اشاره فرمود هر دو نيم بهم پيوستند يهودى ايمان آورد ابو جهل پر جهل گفت او چشم مرا بسحر بسته است و بجهة آن قمر را منشق بما نموده از جماعت مسافران كه از اطراف آفاق برسند بپرسم تا ايشان ديده‌اند يا نه چون از آينده و رونده پرسيد جواب دادند كه در فلان شب ماه را دو نيم ديديم و با وجود اين معجزهء باهره ابو جهل ايمان نياورد و آن را بسحر حمل كرد و كفار قريش نيز تابع او شده گفتند سحر كرد شما را پسر ابى كبشه و ابى كبشه يكى از اجداد مادرى حضرت بوده مشركان آنحضرت را ابن ابى كبشه ميگفتند بجهة مخالفت آنحضرت با ايشان در دين همچنانكه ابو كبشه كه مخالفت كرده بود بايشان در عبادت پس حق تعالى آيه فرستاد كه .\r\n وَ إِنْ يَرَوْا  و اگر به‌بينند كافران  آيَةً  نشانهء از قدرت ما را كه آثار معجزهء نيره است بر دست پيغمبر صلّى اللّه عليه و آله و سلّم تا صدق دعوى وى باشد  يُعْرِضُوا  اعراض كنند از تامل كردن در آن و روى بگردانند از انقياد كردن به صحت آن به جهت عناد و طغيان و حسد  وَ يَقُولُوا  و گويند اين  سِحْرٌ مُسْتَمِرٌّ  جادوئيست دايم و مطرد يعنى هميشه سحر از محمد صادر مىشود و دايم به آن ارتكاب مىنمايد از ابن مسعود روايتست كه گفت به حق آنكسكه نفس من بيد فرمان اوست كه من ديدم كوه حرا را در ميان هر دو حلقهء قمر و جبير بن مطعم نيز روايت كرده كه در عهد رسول قمر شكافته شد بمرتبهء كه بر بالاى اين كوه به دو نصف شد و اشارهء بكوه حرا كرد و كفار گفتند كه محمد سحر كرد شخصى از ايشان گفت چگونه سحر باشد كه همهء مردمان آن را در اقطار عالم ديده‌اند و به روايت منقوله از ابن عباس مشركان اجماع كردند و نزد رسول آمدند و گفتند اى محمد اگر تو صادقى شق قمر كن براى ما حضرت فرمود كه اگر قمر بشكافم شما ايمان ميآوريد گفتند آرى و آنشب ليلة البدر بود پس آنحضرت دعا فرمود حق تعالى اجابت دعاى وى فرموده ماه را به دو نيمه ساخت آنحضرت بآواز بلند گفت اشهدوا اشهدوا با وجود اين مشركان در صدد انكار در آمدند و حق تعالى از اين خبر ميدهد كه چون اهل عناد آيهء ما را به‌بينند انكار آن كنند .\r\n وَ كَذَّبُوا  و تكذيب كردند پيغمبر را يا معجزهء را كه از او ديدند  وَ اتَّبَعُوا أَهْواءَهُمْ  و پيروى كردند آرزوهاى خود\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nرا يعنى آنچيزى را كه شيطان در نظر ايشان آراسته بود از رد حق بعد از ظهور آن و لجاج و عناد نمودن در آن  وَ كُلُّ أَمْرٍ مُسْتَقِرٌّ  و هر كارى قرار گيرنده است بجاى خود يعنى هر چيزى كه هست البته منتهى مىشود بغايتى و نهايتى كه بر آن استقرار يابد چه خير مستقر اهل خير است و شر مستقر اهل شر پس مقر و منتهاى اهل ايمان در دنيا هداية و نصرت و در عقبى بهشت است و قرارگاه اهل كفر خذلانست در دار فنا و عذاب نيران در سراى بقا كلبى چنين تفسير كرده كه هر امرى را حقيقتى است كه مقر اوست پس حقيقت امر دنيا زود باشد كه ظاهر گردد و حقيقة كار آخرت عنقريب باشد كه شناخته شود .\r\n وَ لَقَدْ جاءَهُمْ  و بتحقيق كه آمد باهل مكه در قرآن  مِنَ الْأَنْباءِ  از خبرهاى قرون ماضيه يا اخبار امور اخرويه  ما فِيهِ مُزْدَجَرٌ  آنچه در او باز داشتنى است از مناهى و منع كفار از تمرد و سركشى و آن مزدجر .\r\n حِكْمَةٌ بالِغَةٌ  حكمتيست تمام و امريست صواب كه رسيده است به حد كمال كه هيچ خللى در آن راه ندارد و هيچ نقص بذيل عصمت آن راه نيافته  فَما تُغْنِ النُّذُرُ  پس نفع ندهند و سود نرسانند پيغمبران بيم كننده مرامتان خود را در هدايت ايشان كردن يا دفع عذاب از ايشان نمودن وقتى كه سخن ايشان را نشنوند و تكذيب ايشان كنند و نزد بعضى نذر بمعنى زواجر مخوفه و آيات وعيده است و چون ميدانى اى محمد كه حال امت تو بدين منوال است .\r\n فَتَوَلَّ عَنْهُمْ  پس روى بگردان از ايشان يعنى ترك موعظه ايشان نما تا وقتى كه بقتال مأمور شوى ياد كن  يَوْمَ يَدْعُ الدَّاعِ  روزى كه بخواند خوانندهء يعنى اسرافيل بر صخرهء بيت المقدس برآمده و مردمانرا تمام آنچه باشند بخواند  إِلى شَيْءٍ نُكُرٍ  به چيزى زشت و ناخوش مراد حشر است و اهوال قيامت يا عذاب آخرة .\r\n خُشَّعاً أَبْصارُهُمْ  در حالتى كه ذليل باشند چشمهاى ايشان و در پيش افكنده و فراهم رفته از هول و هيبت آن  يَخْرُجُونَ مِنَ الْأَجْداثِ  بيرون آيند از قبرها يعنى در وقت بيرون آمدن ايشان از قبور سر در پيش افكنده باشند و ترسان و هراسان و گويند معنى آنست كه اى محمد اعراض كن از شفاعت ايشان در روز چنين كه در نهايت خوف و هراس باشند  كَأَنَّهُمْ جَرادٌ مُنْتَشِرٌ  كه گويا ايشان هم چون ملخ پراكنده‌اند يعنى از بسيارى و پراكندگى و سرگردانى مانند ملخ سرگردان بهم برآيند و بهر طرف كه روند هيچ چارهء بيرون شدن از بليت نداشته باشند .\r\n مُهْطِعِينَ  در حالتى كه شتاب كنندگان باشند  إِلَى الدَّاعِ  بسوى خواننده خود يعنى بآنطرف كه\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nآواز آيد بشتابند يا گردن در كشندگان باشند و نظر كنندگان بآنجانب تا اجابة داعى خود كنند  يَقُولُ الْكافِرُونَ  گويند ناگرويدگان در آن روز  هذا يَوْمٌ عَسِرٌ  اين روزيست كه دشوار است و سخت بر ما و بعد از ذكر بعضى اهوال قيامة بيان احوال امم مكذبه مىكند بجهة تسليهء خاطر سيد عالم صلّى اللّه عليه و آله و سلّم و ميفرمايد كه .\r\n كَذَّبَتْ قَبْلَهُمْ  تكذيب كردند پيش از قوم تو  قَوْمُ نُوحٍ  گروه نوح بعث قيامة را  فَكَذَّبُوا عَبْدَنا  پس بدروغ پنداشتند بنده ما را كه نوح بود اين تفصيل بعد از اجمالست و تكذيب نوح كردند تكذيبى در عقب تكذيبى يعنى هرگاه قرنى ميمردند قرنى ديگر كه در عقب ايشان ميبود اقتدا بآباى خود نموده بايذا و آزار او مشغول ميشدند يا آنكه قوم تكذيب نوح كردند بعد از آنكه تكذيب انبيا كرده بودند  وَ قالُوا مَجْنُونٌ  و گفتند او ديوانه است  وَ ازْدُجِرَ  و بازداشته شده از دعوة بانواع اذية يعنى هر وقتى كه نوح ايشانرا دعوة فرمودى او را ايذا كردندى و برجم تهديد نمودندى و بعد از آن چندان سنك بر وى زدندى كه بيهوش شدى و از دعوة باز ماندى و چون از ايمان آنها نااميد شده بيطاقة گشت .\r\n فَدَعا رَبَّهُ  پس بخواند پروردگار خود را  أَنِّي مَغْلُوبٌ  به آنكه من مغلوب شدم يعنى قوم من بر من غالب شدند بقهر نه بحجت و من از مقاومة با ايشان بيطاقت شدم و عاجز گشتم  فَانْتَصِرْ  پس انتقام كش از ايشان و داد من از ايشان بستان از مجاهد نقل است كه نوح هر وقت كه دعوة قوم خود نمودى او را بگرفتندى و گلوى وى بفشردندى تا بيفتادى و بيهوش شدى و چون با خود آمدى گفتى بار خدايا از سر ايشان بگذر كه جاهلانند و نميدانند تا آنكه كار از حد درگذشت و طغيان ايشان متجاوز شد بر ايشان دعاى بد كرد رب لا تذر على الارض من الكافرين ديارا الى آخره حق تعالى دعاى او را اجابة كرد و ايشانرا بطوفان هلاك كرد كما قال جل ذكره .\r\n فَفَتَحْنا  پس گشاديم براى عذاب ايشان  أَبْوابَ السَّماءِ  درهاى آسمان را  بِماءٍ مُنْهَمِرٍ  بآبى بغاية ريزان يعنى ريخته شدن آن در نهاية شدة و كثرت بود مرويست كه چهل شبانه روز على الدوام از آسمان آب ميريخت بطريق سيل و در اين مدت اصلا منقطع نشد .\r\n وَ فَجَّرْنَا الْأَرْضَ  و روان ساختيم زمين را  عُيُوناً  چشمها يعنى چشمه‌هاى زمين را روان ساختيم  فَالْتَقَى الْماءُ  پس ملاقى شد آب آسمان به آب زمين  عَلى أَمْرٍ قَدْ قُدِرَ  بر حالى كه اندازه كرده شده بود يعنى بر قدرى كه حق تعالى در ازل تقدير آن كرده بود و مشيت آن تعلق به او گرفته بدون تفاوت يا بر حالى كه بر يكديگر تفاوت نداشته باشد .\r\n وَ حَمَلْناهُ  و برداشتيم نوح را با هر كه ايمان\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nآورده بود يعنى سوار كرديم همهء اهل ايمان را  عَلى ذاتِ أَلْواحٍ  بر كشتى كه خداوند لوحها بود يعنى بر تختهاى پهنادار  وَ دُسُرٍ  و خداوند ميخها كه كشتى را به آن بند كنند .\r\n تَجْرِي بِأَعْيُنِنا  پس رفت و روانشد كشتى بنگه داشت ما يا بحر است اولياى ما كسانى كه بر آن موكل بودند از فرشتگان  جَزاءً  براى ثواب و پاداش  لِمَنْ كانَ كُفِرَ  براى كسى كه كافر شده بودند قوم او بر او و بر او نگرويدند و يا براى كسى كه كفران و ناسپاسى كرده بود بر نعمت وجود او مراد نوح است مرويست كه همهء كفار در آن روز هلاك شدند الا عوج بن عنق كه آب تا زير پشت و كمر او بود و گفته‌اند كه سبب نجات وى آن بود كه نوح به جهت ساختن كشتى به چوب ساج احتياج داشت و نقل آن از بلاد شام متعسر بود عوج بشام آمد و چوبهائيكه محتاج اليه بود بر گردن گرفت و نزد نوح آورد حق تعالى بجهة اين تاخير عذاب او نمود و او را غرق نساخت .\r\n وَ لَقَدْ تَرَكْناها  و بدرستيكه باقى گذاشتيم اين قصه را كه متضمن اهلاك كافران است و إنجاى مؤمنان  آيَةً  نشانهء ميان مردمان تا از آن عبرت گيرند يا گذاشتيم كشتى را بر زمين قرى كه از ارض جزيره است يا بكوه جودى علامتى و عبرتى و در قصص آورده‌اند كه اوايل اين امت كشتى نوح را ديده‌اند و از قتادة مرويست كه آن كشتى تا بعهد رسول بوده و مردم آن را ميديدند و از او عبرت ميگرفتند و بسيار كشتيها از چوبهاى آن ساختند  فَهَلْ مِنْ مُدَّكِرٍ  پس هيچ پند گيرنده هست كه از آن عبرت گيرد .\r\n فَكَيْفَ كانَ  پس چگونه بود  عَذابِي  عقوبة من در دنيا كه همه را بطوفان هلاك كردم  وَ نُذُرِ  و بيم كردن من قوم نوح را به عذاب قبل از آنكه بر ايشان نازل شود .\r\n وَ لَقَدْ يَسَّرْنَا الْقُرْآنَ  و هر آينه ما آسان گردانيديم قرآن را بحسن بيان  لِلذِّكْرِ فَهَلْ مِنْ مُدَّكِرٍ  براى ياد كردن امم ماضيه و پند گرفتن به آن چه آن جامع انواع مواعظ شافيه است يا براى حفظ آن به جهت اختصار وعده بر الفاظ از مجاهد نقل استكه از كتب سماويه هيچ كتابى نيست كه آن را مردم مكه از بر خوانده باشند مگر قرآن پس هيچ قبول كنندهء موعظه هست تا به آن پند گيرد حق تعالى اين هر دو آيه را در اين سوره بتكرر الفاظ فرموده تا اشعار باشد به آنكه تكذيب هر رسولى مقتضى نزول عذاب است و استماع هر قضيه مستدعى اتعاظ و بعد از ذكر بعضى از قصة نوح بيان برخى از قصهء عاد مىكند كه .\r\n كَذَّبَتْ عادٌ  تكذيب كردند گروه عاد هود پيغمبر را  فَكَيْفَ كانَ  پس چگونه بود  عَذابِي  عذاب من ايشان را بباد صرصر  وَ نُذُرِ  و ترسانيدن من ايشانرا از عذاب به زبان پيغمبر ايشان پس تفصيل مجمل مىكند كه .\r\n إِنَّا أَرْسَلْنا عَلَيْهِمْ  بدرستيكه ما فرستاديم بر ايشان\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n رِيحاً صَرْصَراً  بادى بغايت سرد يا بآوازى مهيب و هولناك  فِي يَوْمِ نَحْسٍ  در روز شوم  مُسْتَمِرٍّ  كه استحكام داشت و قوى بود شامهء آن و استمرار داشت بر ايشان تا در مدت هشت روز و هفت شب ايشانرا هلاك ساختيم يا مستمر بود بر جميع صغير و كبير ايشان و هيچ از آنها باقى نگذاشت يا سخت بود مرارت و تلخى آن بر ايشان و آن روز چهارشنبه بود در آخر ماه گويند چهارشنبه آخر ماه صفر بود .\r\n تَنْزِعُ النَّاسَ  برميكند آن باد مردمانرا از موضع خود مرويستكه ايشان نزد ديدن اين عذاب در رخنهاى كوه و حفيرها رفتند و در آنجا پنهان شدند و همديگر را در بغل گرفتند و بهم چسبيدند و آن باد همهء ايشانرا از آنجا بركند و بيرون انداخت و مستاصل ساخت محمد اسحق گويد كه چون باد آغاز وزيدن گرفت هفت كس كه از اقرباى قوم عاد بودند و جسيم تر چون عمرو بن خلوه و حارث بن شداد و حلقان و خلجان عيال خود را در شعبى كردند و خود به روى آن شعب بايستادند تا باد را دفع كنند چون باد اشتداد يافت يك يك راع از جاى خود بر مىكند و بر كوه ميزد و پاره پاره ميكرد تا همه را هلاك ساخت  كَأَنَّهُمْ  و گويا ايشان  أَعْجازُ نَخْلٍ  تنه‌هاى دراز نخل خرما بودند  مُنْقَعِرٍ  كه بركنده شده باشد از بيخ و بر زمين افتاده - عياشى باسناد خود از ابو جعفر رواية كرده كه آن باد برميكند مردمانرا از جاى خود و بر زمين ميكوفت و گردن ايشان را بر هم ميشكست و سرهاى ايشان را از بدن ساقط ميكرد مانند تنه خرما كه بيسر باشد .\r\n فَكَيْفَ كانَ عَذابِي  پس چگونه بود عذاب كردن من ايشان را  وَ نُذُرِ  و وعيدى كه ايشان را بيم كردم .\r\n وَ لَقَدْ يَسَّرْنَا الْقُرْآنَ  و بدرستى كه ما قرآن را آسان ساختيم  لِلذِّكْرِ  براى پند گرفتن يا حفظ نمودن يا عبرت گرفتن  فَهَلْ مِنْ مُدَّكِرٍ  پس آيا هيچ پند گيرنده هست كه از اين متعظ شود .\r\n كَذَّبَتْ ثَمُودُ  تكذيب كردند قوم ثمود صالح را  بِالنُّذُرِ  بر بيم كردن و پند دادن يا بانذارات و مواعظ وى .\r\n فَقالُوا أَ بَشَراً مِنَّا  پس گفتند كه آيا آدمى كه از جنس ماست  واحِداً  يگانه كه هيچ تبعى و حشمى ندارد  نَتَّبِعُهُ  پيروى كنيم او را مراد انكار اينمعنى است يعنى تابع شخصى نشويم كه هيچ فضلى و مزيتى ندارد بر ما و بىكس و بىيار و خويش و تبار است  إِنَّا إِذاً  بدرستيكه ما اين هنگام كه متابعت او كنيم باشيم  لَفِي ضَلالٍ وَ سُعُرٍ  در گمراهى و آتشهاى سوزان اينكلام صالح بود\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nكه در اول مرتبه با قوم خود ميگفت كه اگر تابع من نشويد از طريق حق گمراه باشيد و در آخرة به آتش سوزان گرفتار ايشان معكوس شده گفتند با او كه اگر تابع تو شويم در ضلالة افتيم و از اهتدا دور باشيم و در آخرة به آتش سوزان گرفتار گرديم و گويند سعر بمعنى جنونست و معنى آنست كه اگر پيروى كنيم ترا از طريق پدران خود منحرف شده باشيم و در آن خطا كرده و از عقل و ادراك بيرون رفته .\r\n أَ أُلْقِيَ الذِّكْرُ عَلَيْهِ  آيا القا كرده شده است وحى بر او  مِنْ بَيْنِنا  از ميان ما و حال آنكه در ميان ما اولى و احق از وى يافت مىشود در اختيار نبوة  بَلْ هُوَ  نچنين است كه وحى مختص باشد به او بلكه  كَذَّابٌ أَشِرٌ  دروغگويست و خود پسند و متكبر و ميخواهد كه بجهة اين دعوى كاذبه بر ما تعظم كند حق تعالى به جهت رد قول ايشان بر سبيل وعيد ميفرمايد كه .\r\n سَيَعْلَمُونَ غَداً  زود باشد كه بدانند فردا كه عذاب بر ايشان نازل شود و يا در روز قيامت معلوم كنند كه  مَنِ الْكَذَّابُ الْأَشِرُ  كيست دروغ گوى خود پسند و متكبر القصه قوم ثمود در تكذيب صالح غلو كرده بر سبيل تعنت از او طلب معجزه كردند و گفتند براى ما از اين سنك بيرون آورد شتر ماده آبستن ده ساله كه يك روز شرب آب تعلق به او داشته باشد و ما بعوض آن شير او را بياشاميم و آب آن روز را تصرف نكنيم و در روز ديگر مخصوص بما باشد و ناقه را در آن حقى نباشد حق تعالى از روى امتحان اين معجزه را بايشان نمود همچنانكه ميفرمايد .\r\n إِنَّا مُرْسِلُوا النَّاقَةِ  بدرستيكه ما برانگيزاننده و بيرون آورندهء شتر بوديم از سنك بر آنطريق كه از صالح خواسته بودند  فِتْنَةً لَهُمْ  براى امتحان كردن مر ايشانرا تا بر عالميان روشن شود كه ايشان بسبب آن ايمان ميآورند يا نه يا آنكه بندگان بدانند كه سبب عذاب ايشان از چه بود  فَارْتَقِبْهُمْ  پس نگهبان ايشان باش و ببين كه با ناقه چه ميكنند  وَ اصْطَبِرْ  و شكيبائى ورز بر آزار ايشان نسبت به تو و تعجيل مكن در عذاب ايشان پيش از وقت مقرر .\r\n وَ نَبِّئْهُمْ  و آگاه كن ايشان را  أَنَّ الْماءَ قِسْمَةٌ بَيْنَهُمْ  به آنكه آب چشمه بخش كرده شده است ميان ايشان يعنى روزى از ايشان و مواشى ايشان است و روزى ديگر مخصوص بناقه  كُلُّ شِرْبٍ  هر نصيبى از آن آب  مُحْتَضَرٌ  حاضر گردانيده شده است نزد صاحب آن يعنى هر كدام از ايشان بايد كه در روز نوبة حاضر شوند و آن را شرب نمايند و در روزى كه نوبة ناقة باشد بعوض آب چندان شير بايشان دهد كه در آن روز ايشانرا از آن آب مستغنى سازد پس ناقة روز نوبة خود بيامدى و جملهء آب را بخوردى و عوض آن شير بايشان دادى و روز ديگر هيچ از آن نخوردى و آب را بايشان\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nواگذاشتى و هيچ كدام را از آن قسمة ضررى نرسيدى .\r\n فَنادَوْا  پس بخواندند قوم ثمود  صاحِبَهُمْ  يار خود را كه قدار بن سالف بن اصم بن هود نبى بود براى عقر ناقه و به جهت سرخى روى او را احمر ثمود گفتندى بروايت ديگر حمير ثمود  فَتَعاطى  پس بگرفت شمشير خود را و بر سر راه ناقه بر كمين نشست  فَعَقَرَ  پس پى كرد ناقه را بشمشير و در ما سبق گذشت كه محرك عقر ناقه دو زن بودند عشيره و صدوق و سبب آن بود كه صدوق ابن عم خود مصدع بن مهرج را بوصال خود وعده داد و عشيره يكى از دختران خود را نام زد قدار بن سالف كرد و هر دو بره گذار ناقه كمين كردند چون ناقه از آب بازگشت اول بمصدع رسيد و او تيرى بيفكند و پايهاى ناقه را بهم دوخت و قدار نيز از كمين‌گاه درآمده بشمشير ناقه را پى كرد و چون ناقه از پاى درآمد او را پاره پاره كردند و ميان مردم منقسم ساختند و بچهء او بكوه صنوبر برآمده سه بار بانك كرد و از آنجا به آسمان رفت و بعد از سه روز عذاب بر ايشان نازلشد .\r\n فَكَيْفَ كانَ  پس چگونه بود  عَذابِي وَ نُذُرِ  عذاب من قوم ثمود را و بيم كردن من برسالت صالح عليه السّلام .\r\n إِنَّا أَرْسَلْنا  بدرستى كه ما فرستاديم  عَلَيْهِمْ  بر ايشان  صَيْحَةً واحِدَةً  يك فرياد كردن كه صيحهء جبرئيل بود  فَكانُوا  پس گشتند  كَهَشِيمِ الْمُحْتَظِرِ  مانند درخت خشك در هم شكسته كسى كه سازنده حظيره باشد براى حفظ و جمع آن يا مانند گياه خشك صاحب حظيره كه جمع كرده باشد آن را در بستان براى علوفه گوسفندان در زمستان و گوسفندان آن را در مدت طويل در زير دست و پاى خود خورد و مرد كرده باشند ملخص سخن آنست كه ايشان بعد از هلاك شدن ريزه ريزه و خورد و مرد گشتند مانند گياه خشك خورد و مرد شده .\r\n وَ لَقَدْ يَسَّرْنَا الْقُرْآنَ  و بدرستى كه ما آسان كرديم قرآن را  لِلذِّكْرِ  براى پند گرفتن يا حفظ كردن  فَهَلْ مِنْ مُدَّكِرٍ  پس هيچ ياد كننده هست مرآنرا تا از آن عبرت گيرد .\r\n كَذَّبَتْ قَوْمُ لُوطٍ  تكذيب كردند قوم لوط لوط را  بِالنُّذُرِ  به بيم كردن و پند دادن او مر ايشانرا يعنى وعيد او را دروغ پنداشتند .\r\n إِنَّا أَرْسَلْنا  بدرستى كه ما فرستاديم  عَلَيْهِمْ  بر ايشان  حاصِباً  بادى سنك بارنده كه سنگها بر ايشان ميريخت تا همه را هلاك كرد  إِلَّا آلَ لُوطٍ  مگر لوط و دختران او را  نَجَّيْناهُمْ  كه برهانيديم ايشانرا از آن عذاب  بِسَحَرٍ  بوقت سحر و آن سدس آخر شب بود كه عذاب بر ايشان واقع شد .\r\n نِعْمَةً مِنْ عِنْدِنا  انعامى\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاز نزديك ما  كَذلِكَ  همچنانكه انعام كرديم بر لوط و دختران او  نَجْزِي  پاداش ميدهيم بمزية نعمت و رحمت  مَنْ شَكَرَ  هر كه سپاس دارد نعمة ما را كه آن ارسال رسل و انزال كتب است يعنى به آن ايمان آورد و اطاعة امر ايشان نمايد .\r\n وَ لَقَدْ أَنْذَرَهُمْ  و بدرستى كه ترسانيد لوط قوم خود را  بَطْشَتَنا  از شدة گرفتن ما ايشانرا بتعذيب و اهلاك  فَتَمارَوْا  پس شك آوردند  بِالنُّذُرِ  به آن بيم كردن يعنى تكذيب او نمودند يا مدافعه كردند با او به آن انذار از روى جدال و عناد .\r\n وَ لَقَدْ راوَدُوهُ  و بتحقيق كه طلبيدند لوط را  عَنْ ضَيْفِهِ  از مهمانان كه ملائكه بودند يعنى طلب مراد خود كردند از لوط و گفتند ايشانرا تسليم بما كن و لوط از آن ابا نموده ايشان را پند ميداد و ايشان طريق عناد و جدال از دست نداده در سراى ويرا بشكستند و در آنخانه كه ملائكه بودند درآمدند  فَطَمَسْنا أَعْيُنَهُمْ  پس محو كرديم چشمهاى ايشان را و باروى ايشان هموار كرديم چنانچه اثر و نشان چشم بر روى ايشان نماند مرويست كه لوط در مقام جدال درآمده ميگفت درگذريد از سر آنچه شما طلب ميكنيد ايشان از آن امتناع ميكردند و با او مجادله ميكردند چون كار از حد بگذشت جبرئيل لوط را گفت ما را با ايشان واگذار پس ايشان در خانهء وى درآمدند جبرئيل پر خود را بر ديدهاى ايشان زد همه كور شدند و چنان گشتند كه چشمهاى ايشان با روهاى ايشان راست شد پس از آنجا بيرون آمدند و مدهوش و متحير ميافتادند و برميخاستند و فرياد ميكردند لوط قومى ساحر بخانهء خود آورده و ما را بجادوئى كور كردند و گفتيم ما بايشان از زبان فرشتگان كه  فَذُوقُوا عَذابِي وَ نُذُرِ  پس بچشيد عقوبت مرا و آنچه بيم كرديم شما را به آن از زبان لوط از وقوع عذاب و نزول عقاب .\r\n وَ لَقَدْ صَبَّحَهُمْ  و بدرستى كه بامداد كردند قوم لوط  بُكْرَةً  در اول روز يعنى بوقت صبح بديشان آمد  عَذابٌ مُسْتَقِرٌّ  عقوبتى قرار گرفته و دايم و پيوسته به عذاب آخرة يعنى آنعذاب از ايشان مرتفع نشد تا همه را هلاك كرد و به آتش دوزخ متصل ساخت و گفتيم بديشان بالسنه ملائكه .\r\n فَذُوقُوا عَذابِي  پس بچشيد و بكشيد عقوبة  وَ نُذُرِ  و بيم كردن مرا يعنى بيم كردن كه لوط بفرمان من ميكرد شما را وجه تكرار آنست كه اول در وقت طمس است و دويم نزد اهلاك ايشان .\r\n وَ لَقَدْ يَسَّرْنَا الْقُرْآنَ  و بدرستى كه سهل و آسان كرديم قرآن را مر جمعى را كه عربى زبانند  لِلذِّكْرِ  براى فهم كردن معانى و دانستن\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nاخبار گذشتگان  فَهَلْ مِنْ مُدَّكِرٍ  پس هيچ پند شنونده هست كه بدان عبرت گيرد .\r\n وَ لَقَدْ جاءَ  و بدرستى كه آمد  آلَ فِرْعَوْنَ  بفرعون و قوم او  النُّذُرُ  بيم كردن و ترسانيدن از عذاب يا بيم كنندگان يعنى موسى و هرون و غير ايشان از پيغمبران چه بتكذيب بعض تكذيب همهء پيغمبران كردند پس گويا كه غير موسى و هرون نيز بايشان آمده‌اند و ايشان تكذيب آنها كردند . .\r\n كَذَّبُوا بِآياتِنا كُلِّها  تكذيب كردند بهمهء آيتهاى ما و بدان نگرويدند مراد آيات نه گانه‌اند يا جميع آيات پيغمبران چه تكذيب بعضى موجب تكذيب همه است  فَأَخَذْناهُمْ  پس گرفتيم ايشان را به عذاب كه آن غرق شدن ايشان بود به دريا  أَخْذَ عَزِيزٍ  گرفتن كسى كه غالب باشد و هرگز مغلوب نگردد در گرفتن و عذاب نمودن ايشان  مُقْتَدِرٍ  توانا بر اهلاك مشركان كه هيچ چيز او را عاجز نتواند ساخت و بعد از ذكر اخبار مكذبان و بيان نوع عذاب اهل مكه را تهديد ميفرمايد .\r\nكه  أَ كُفَّارُكُمْ  آيا ناگرويدگان شما اى معشر عرب  خَيْرٌ  بهترند در شدت و قوت و عدد يا در كيش يا در ملت  مِنْ أُولئِكُمْ  از اين گروه مكذبان كه مذكور شدند از قوم نوح و هود و صالح و لوط و قبطيان و استفهام براى انكار است يعنى ايشان از آنان در قوة و كثرت و ملت بهتر نيستند پس بچنگال عقوبة و عذاب گرفتار خواهند شد همچنانكه امم مذكوره  أَمْ لَكُمْ  آيا مر شما راست اى مشركان  بَراءَةٌ فِي الزُّبُرِ  براتى در كتابهاى سماوى يعنى برات آسمانى كه نوشته باشد بر نام شما كه هر كه كافر باشد و تكذيب پيغمبر كند ايمن باشد از عذاب و عقاب كه بر امم ماضيه واقع شد .\r\n أَمْ يَقُولُونَ  آيا ميگويند كفار عرب كه  نَحْنُ جَمِيعٌ  ما گروهى جمع شده‌ايم مجتمع در قوة و شوكت و حشمت و عدد  مُنْتَصِرٌ  انتقام كشنده از اعدا يا ممتنع از آنكه كسى قصد كند و طمع غالبيت داشته باشد در منع بلا از يكدگر مرويست كه ابو جهل در روز بدر بانك بر اسب زد و از صف لشگر بيرون رفت و گفت ما امروز انتقام خود را از محمد و اصحاب او بكشيم آيه آمد كه .\r\n سَيُهْزَمُ الْجَمْعُ  زود باشد كه هزيمة كرده شوند همهء كفار مكه  وَ يُوَلُّونَ الدُّبُرَ  و برگردانند پشتهاى خود را از محمد و اصحاب او و از حرب فرار نمايند يعنى هر يك از ايشان پشت خود از حرب برگردانند اين آيه از دلايل نبوتست و معجزات نبويه صاحب كشاف از عمر نقل كرده كه چون اين آيه آمد من ندانستم كه مراد حق تعالى از اين آيه چيست تا آنكه در روز بدر رسول را\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nديدم كه زره ميپوشيد و ميگفت سيهزم الجمع و يولون الدبر دانستم كه اين آيه دالست بر تفرقهء جمعيت مشركان و منهزم شدن ايشان و غلبهء ما بر ايشان و بعد از آن حق تعالى ميفرمايد كه به همين قتل و اسر و هزيمة اكتفا نخواهد بود .\r\n بَلِ السَّاعَةُ  بلكه روز قيامت  مَوْعِدُهُمْ  وعده‌گاه عذاب اصلى ايشانست و آنچه در دنيا ديده‌اند نمونهء از آنست و اندكى از آن  وَ السَّاعَةُ أَدْهى  و قيامة سخت‌تر و فظيع‌تر  وَ أَمَرُّ  و تلخ‌تر و ناخوش‌تر در شدت و فظاعت پس در تبيين احوال كفار ميفرمايد .\r\n إِنَّ الْمُجْرِمِينَ  بدرستى كه مشركان كه نامه اعمال خود را بجريمه شرك و عناد سياه كرده‌اند  فِي ضَلالٍ  در گمراهىاند از حق در دنيا  وَ سُعُرٍ  و در آتشهاى سوزان در آخرة .\r\n يَوْمَ يُسْحَبُونَ  روزى كه كشيده شوند  فِي النَّارِ  در آتش دوزخ  عَلى وُجُوهِهِمْ  بر رويهاى خود يعنى ايشان را بر روى انداخته بكشند و بدوزخ افكنند نزد آنحال با ايشان گويند كه  ذُوقُوا مَسَّ سَقَرَ  بچشيد سودن دوزخ يعنى حرارة آتش و الم آن را و سقر طبقه‌ايست از طبقات دوزخ پس در بيان عدل خود ميفرمايد كه .\r\n إِنَّا كُلَّ شَيْءٍ خَلَقْناهُ  بدرستى كه ماهر چيزيرا آفريديم در دنيا و آخرة  بِقَدَرٍ  باندازهء خود يعنى به مقدار و مرتبه كه لايق باشد به او و يا بر حسب مقتضاى حكمة و وفق مصلحة بدون نقص و مزية در آن مرتبه تا موجب خلاف حكمة نشود پس خلق عذاب و تقدير آن براى مشركان و اهل عصيان نيز در لوح محفوظ بر قدر استحقاق ايشان خواهد بود تا از دايرهء حكمت خارج نشود يا هر چيزيرا خلق كرديم بر طريقى كه مقدر و مكتوب بود در لوح محفوظ بودن زياده و كم يا هر چيزيرا آفريده‌ايم باجل معين و مقرر كه تقدم و تاخر نيابد يا براى هر جنس صورتى و هيئتى كه موافق و لايق اوست بيافريديم يا هر چيزيرا آفريديم باجل معين و مقرر چون لسان براى تكلم و يد براى بطش و رجل براى مشى و عين براى بصر و اذن براى استماع و معده براى طعام و غير آن كه اگر زياده و كم باشد غرضى كه به آن متعلق است تمام نشود .\r\n وَ ما أَمْرُنا  و نيست فرمودن ما هر چيزيرا كه ارادهء تكوين آن كنيم  إِلَّا واحِدَةٌ  مگر كلمهء واحده كه لفظ كن است لقوله تعالى  إِذا أَرَدْناهُ أَنْ نَقُولَ لَهُ كُنْ فَيَكُونُ  و نيست امر ما مگر يك كردنى بدون ليث بتفكر و معالجه  كَلَمْحٍ بِالْبَصَرِ  چون نگريستن به چشم در سرعة و سهولت از ابن عباس مرويست كه مراد از امر وقوع قيامتست در اسرع زمان چنان كه در جاى ديگر فرمود كه\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n ما أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ  يعنى اگر خواهيم قيامت را بيك چشم زدن بياوريم بلكه كمتر از آن .\r\n وَ لَقَدْ أَهْلَكْنا  و بدرستى كه ما هلاك كرديم در قرون ماضيه  أَشْياعَكُمْ  اشباه و امثال شما را يعنى جمعى را كه در كفر و عناد مثل شما بودند چنان كه در اين سوره شنيديد  فَهَلْ مِنْ مُدَّكِرٍ  پس هيچ پند گيرندهء هست تا از حال ايشان عبرت گيرد .\r\n وَ كُلُّ شَيْءٍ فَعَلُوهُ  و هر چيزى كه كرده‌اند آن را كفار گذشته مكتوبست  فِي الزُّبُرِ  در نامهاى اعمال ايشان كه بدست حفظه نوشته شد است يا جميع آنچه كرده‌اند مكتوبست بر ايشان در لوح محفوظ كه موضع مكاتبهء همهء اشياست .\r\n وَ كُلُّ صَغِيرٍ وَ كَبِيرٍ  و هر خردى و بزرگى از افعال و اقوال كه از ايشان و از جميع خلايق اولين و آخرين صادر شده و خواهد شد  مُسْتَطَرٌ  نوشته است در لوح محفوظ و بر آن پاداش خواهند يافت و يا هر صغير و كبير و ارزاق و آجال و حيات و ممات و غير آن مكتوبست در لوح و بعد از ذكر حالات كفار تبهكار بيان حال مؤمنان پرهيزكار مىكند كه .\r\n إِنَّ الْمُتَّقِينَ  بدرستى كه پرهيزكاران و ترس كاران روز قيامت  فِي جَنَّاتٍ  در بوستانهائى باشند كه مملو باشد از اشجار ميوه‌دار از هر نوع  وَ نَهَرٍ  و در جويهاى واسعه كه آب و شير و عسل و شراب در آن جارى باشد .\r\n فِي مَقْعَدِ صِدْقٍ  در مجلس حق و مكان پسنديده باشند كه در آن لغو و اثم نباشد امام جعفر صادق عليه السّلام فرموده كه حق تعالى آن مكان را بصدق وصف كرده است پس غير اهل صدق در آنمكان نخواهند بود و سلمى گفته كه آن مكانيست كه حق تعالى در آنجا راست گرداند وعدهء كه باولياى خود كرده حاصل كه متقيان در آنمقام باشند  عِنْدَ مَلِيكٍ  نزد پادشاهى كه مبهم است امر او بر جميع افهام و عاجز است از ادراك آن همهء ظنون و اوهام  مُقْتَدِرٍ  صاحب اقتدار و توانا بر همه چيزها بر وجهى كه هيچ شىء نيست كه از تحت قدرة ملك او خارج باشد پس كدام منزلت اكرم و اعظم از منزلت ايشان باشد و اجمل و اشمل از اين سعادت و شبههء نيست در آنكه مراد بقرب قرب مكانت است و منزلت نه قرب مكان و منزل پس مراد آنست كه اهل تقوى در كنف و جوار آفريدگار خود باشند بحيثيتى كه مستغرق غواشى رحمت و افضال جميلهء او باشند در كشف الاسرار آورده كه كلمهء عند مشعر است بتقرب و تخصيص كه اهل قرب فردا در آن سرا بدان اختصاص خواهند داشت و حضرت پيغمبر صلّى اللّه عليه و آله و سلّم در آن سرا مختص به آن بود و فرمود كه ابيت عند ربى و چون رتبهء كه فردا خواص بدان نازند ادناى مرتبهء او باشد پس از رتبهء اعلى\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nفرداى وى كه نشان تواند داد عبد اللّه بريده گويد كه اهل بهشت مكان و مرتبهء ايشان دون مقعد صدق باشد هر روز به اين موضع آيند و در آن استماع قرآن كنند و از آن التذاذ تمام يافته فرحان و نازان بمنازل خود باز روند و در خبر است كه روزى موسى ( ع ) بمناجات ميرفت بدر ويرانهء بگذشت نالهء از آن ويرانه به گوش او رسيد چون نگاه كرد ديد كه برهنهء در خاك خفته و خشتى زير سر گرفته و عورت خود را بپلاسى پوشيده ميناليد و در ناله چيزى ميگفت موسى نزد وى رفت ديد كه ميگفت الهى ترى غربتى و وحدتى و تعرف فقرى و فاقتى پس بمناجات رفت و چون ارادهء مراجعت كرد از مناجات خطاب عزت بوى رسيد كه ايموسى چرا پيغام آن درويش بما نرسانيدى و احوال او بر ما عرض نكردى گفت بار خدايا تو عالمى كه وى حكايت وحدت و وحشت خود ميكرد و شكايت فقر و فاقه خود مينمود حق تعالى فرمود كه يا موسى او را از من سلام برسان كه تو تنها نيستى منكه خداوندم امين توام و غريب نيستى كه من جليس توام درويش نيستى كه من و كيل ما يحتاج توام موسى عليه السّلام بيامد و در بالين آن درويش بنشست و پيغام خدا بگذارد درويش گفت يا كليم اللّه مرا مرتبه آنست كه خداى تعالى حديث من شنود و جواب دهد پس نعره زد و جان به حق تسليم كرد موسى با اشراف بنى اسرائيل بيامد تا آن را دفن كند چون به آن ويرانه رسيد پلاس عورت و خشت ديد كه آنجا افتاده و درويش پيدا نيست مناجات كرد كه بار خدايا اين درويش كجا شد زمين او را فرو برد يا گرگ او را بخورد جبرئيل آمد و گفت يا موسى حق تعالى ميفرمايد كه اين چه گمان بد است كه بدوستان ما ميبرى اين درويشى بود كه شيطان او را در دنيا طلب كرد و نيافت و ملك الموت در وقت نزعش طلبيد و راه به او نبرد و منكر و نكير در قبرش جستند و نيافتند رضوان در بهشت جست به او نرسيد مالك دوزخ طلب او كرد وى را نيافت موسى گفت خدايا پس كجا رفت خطاب آمد كه دوست نباشد مگر نزد دوست فى مقعد صدق عند مليك مقتدر - ثعلبى در كتاب خود بعد از آنكه تفسير اين آيه كرده گفت كه از جابر روايتست كه روزى رسول صلّى اللّه عليه و آله و سلّم در مسجد نشسته بعضى اصحاب از او احوال بهشت پرسيدند فرمود كه خداى را لوائى است از نور و عمودى از زبرجد كه آنها را آفريده پيش از آفرينش آسمانها به دو هزار سال بر آن لواء نوشته است كه هيچ خدائى نيست كه مستحق پرستش باشد مگر او سبحانه جلت عزته و محمد صلّى اللّه عليه و آله و سلّم فرستادهء خداست و آل محمد بهترين آفريدگانند و على صاحب لو او پيشواى جميع مردمانست امير المؤمنين على عليه السّلام چون اين كلمات بشنيد فرمود شكر و سپاس مر خداى را كه ما را به تو هداية داد و مكرم و مشرف گردانيد آنحضرت فرمود كه يا على اما علمت ان من احبنا و اتخذ محبتنا اسكنه اللّه معنا ايعلى آيا ندانستهء كه هر كه ما را دوست دارد و خود را بمحبت ما\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنسبت دهد و دعوى مودت ما كند حق تعالى او را جاى دهد در درجهء ما و با ما رفيق و مصاحب باشد پس اين آيه تلاوة فرمود كه فى مقعد صدق عند مليك مقتدر .\r\n\r\nسورة الرحمن\r\nخمس و سبعون آية مدنية ابى بن كعب از حضرت رسالة صلّى اللّه عليه و آله و سلّم رواية كرده كه هر كه سورهء الرحمن قراءت كند شكر نعم الهى گذارده باشد و حق تعالى بر ضعيفى و عاجزى او رحم كند و حضرت امام موسى كاظم از آباى كرام خود ( ع ) نقل كرده كه پيغمبر صلّى اللّه عليه و آله و سلّم فرموده كه هر چيزيرا عروسيست و عروس قرآن الرحمن است و ابو بصير از ابو عبد اللّه رواية كرده كه آنحضرت فرمود كه ترك سوره الرحمن مكنيد كه اين سوره دل منافقان قرار نمىگيرد و در روز قيامة نزد پروردگار خود آيد در صورت بشرى نيكو صورت و خوشبوى در موقفى بايستد كه اقرب به او سبحانه باشد و گويد هيچكس را رتبه آن نباشد كه به آن موضع رسد پس حق تعالى به او خطاب كند كه چه كسان در دنيا بتلاوة تو مداومة نمودند گويد كه فلان و فلان حق تعالى روى ايشان را سفيد و نورانى سازد و گويد بايشان كه هر كه را دوست داريد شفاعة او كنيد پس اينان هركرا خواهند شفاعة او كنند الا كه حق تعالى به او گويد كه برو ببهشت من ساكن شو كه هر چه آرزوى نفس تو باشد در آنجا موجود و مهياست حماد بن عثمان از امام جعفر صادق عليه السّلام رواية كرده كه واجبست سورهء الرحمن را در هر روز جمعه قراءة كنند و هرگاه برسند فباى الاء ربكما تكذبان گويند لا بشىء من آلائك رب اكذب يعنى اى پروردگار ما به هيچ چيز از نعمتهاى تو ما تكذيب نميكنيم و نيز از آنحضرت مرويست كه هر كه در شب اين سوره را بخواند به اين وجه كه مذكور شد حق تعالى دو فرشته بر او موكل گرداند كه نگهبان او باشند تا صبح و اگر صبح بخواند نيز دو ملك بر او موكل گردند كه حافظ او باشند تا شب  بِسْمِ اللَّهِ الرَّحْمنِ الرَّحِيمِ \r\n  الرَّحْمنُ   آورده‌اند كه چون حضرت رسالة ( ص ) كافران را از اين اسم خبر داد گفتند ما رحمن ترا نميشناسيم اين آيه نازلشد و گفته‌اند كه اهل مكه طعنه مى زدند كه خبير و يسار قرآن بمحمد ميآموزانند حق تعالى فرمود كه خداوند بسيار بخشايش كه رحمة او به همه چيز فرا رسد .\r\n عَلَّمَ الْقُرْآنَ  آموخته است قرآن را بحبيب خود نه خبير و يسار و مراد بتعليم خدا تمكين دادن و آسان گردانيدن تعليم قرآن است يا ايجاد علم كردن نزد ممارسه و مدارسه و ابن عباس بر اين وجه تفسير كرده كه خدا قرآن را علامة و نشانهء نبوت حضرت رسالت گردانيده .\r\n خَلَقَ الْإِنْسانَ  بيافريد جنس انسان را .\r\n عَلَّمَهُ الْبَيانَ  بياموخت او را يعنى بنى آدم را\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nروشن كردن ما فى الضمير بنص و كناية يا تعليم داد ايشان را بيان حلال و حرام و تميز ميان حق و باطل و خير و شر تا بر ايشان حجت نباشد و ابن عباس فرموده كه مراد آدم عليه السّلام است كه او را خلق فرموده و جميع اسما را تعليم وى داد و در خبر است كه آدم عليه السّلام بهفتصد هزار لغت سخن گفتى و عربية وى از همه فاضل‌تر بودى و از امام جعفر صادق عليه السّلام مرويست كه مراد بيان اسم اعظم است كه آدم عليه السّلام بسبب تعليم آن همه چيزها را بدانست و نزد بعضى مراد به انسان حضرت خاتميت است يعنى خداى بخشنده بيافريد محمد را و بياموزانيد او را بيان آنچه بوده و هست و باشد چنان كه مضمون علمت علم الاولين و الاخرين از اين خبر ميدهد .\r\n الشَّمْسُ وَ الْقَمَرُ  آفتاب و ماه جارى ميشوند در بروج آسمان  بِحُسْبانٍ  بحسبانى مقدر در بروج خود يعنى مقرر فرموده سير آفتاب و ماه را در بروج خود و منازل خود كه اصلا از آن نميگذرند و على الدوام بر آن حساب و طريق مرور مىنمايند پس آفتاب قطع بروج خود مىكند در عرض سيصد و شصت و پنج روز و ماه در مدت بيست و هشت روز هرگز از اينحالت تجاوز نمينمايند و تخلف نمىكنند و تخصيص شمس و قمر بذكر جهة آنست كه منشاء منافع كثيره‌اند چه به اين هر دو شناخته مىشود فصول و اوقات و شهور و سنوات و ساير محاسبات و به آنها منتظم و منسق ميگردد امور سفليات و از منافع آن شب و روز است كه معظم امور است و در خبر است كه وسعت آفتاب شش هزار و چهار فرسنگ است و وسعت ماه چهار هزار فرسنگ و بر ظاهر آفتاب نوشته كه لا إله الا اللّه محمد رسول اللّه على ولى اللّه خلق الشمس بقدرته و اجراها بامره و در باطن او نوشته كه لا إله الا اللّه رضاه كلام و غضبه كلام يعنى مراد آنست كه بكلام خدا راضى باشيد و بيكدگر رحم كنيد و بكلام او خشم مگيريد و عذاب منمائيد يعنى بايد كه رضا و رحمت و غضب و تعذيب شما موافق ارادهء الهى باشد و بر ظاهر ماه نوشته كه لا إله الا للّه محمد رسول اللّه على ولى اللّه خلق القمر و خلق الظلمات و النور و در باطن آن مرقوم است كه خلق اللّه الخير و الشر بقدرته يبتلى بهما من يشاء من خلقه طوبى لمن اجرى اللّه الخير على يده و ويل لمن اجرى الشر على يده مراد آنست كه او سبحانه خالق اقتدار و تمكين و و آلات شر است نه خالق نفس شر خوشا حال كسى كه لطف الهى شامل حال او باشد و مرتكب فعل خير است و واى مر شخصى را كه در باديهء خذلان فرو مانده به عمل شر مشغولست و بعد از آن اشاره بر نعم ديگر كرده ميفرمايد كه .\r\n وَ النَّجْمُ  و گياهى كه برويد و او را ساقى نباشد كه به آن قايم شود و بجهة ساق بر روى زمين منبسط گردد چون بعضى بقول  وَ الشَّجَرُ  و نباتى كه برآيد و او را ساقى باشد كه به آن راست بايستد  يَسْجُدانِ  سجده مىكند يعنى فرمان مىبرند خداى را بطبع\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nو طوع در هر چه از براى او مخلوقند و اصلا از آن امتناع نميكنند مثل فرمان بردارى ساجدان از اهل تكليف و گويند سجود ايشان بسايه است يا بتحرك و تمايل ايشان برياح و نزد اهل تحقيق سجود ايشان دلالة آنهاست بر آنكه حادث‌اند و ايشان را صانعى و مدبرى هست كه مستحق سجود است و گويند كه ايشان را سجودى خاص هست كه ما را بر آن وقوفى و اطلاعى نيست همچنانكه بر تسبيح ايشان علم نداريم كما قال اللّه تعالى و لكن لا تفقهون تسبيحهم .\r\n وَ السَّماءَ رَفَعَها  و برداشت آسمان را بر بالاى زمين بپانصد ساله راه يعنى آن را بيافريد بر وجهيكه مرتفع بود و آن را منشاء احكام و مصدر قضا و محل نزول اوامر و نواهى و مسكن ملائكه خود گردانيد اين مشعر است بر كبريائى ذات او سبحانه و قدرة قاهرهء او بر جميع بندگان و ساير آفريدگان  وَ وَضَعَ  و بيافريد در ميان مردمان يا فرو گذاشت از آسمان  الْمِيزانَ  آن چيزيرا كه به آن مقادير اشياء معلوم مىشود چون ترازو و قپان و مكيال و مقياس و به آن متعلق ساخت احكام عباد و قضاى ايشان و آنچه به آن مأمورند از تسويه و تعديل در دادن و گرفتن جهة انتظام عالم و نزد مجاهد مراد عدلست در اموريكه موجب انتظام جميع امور است كما قال و بالعدل قامت السموات و الارض و حسين بن فضل بر آنست كه مراد به آن قرآن است كه عمل به آن موجب تسميه امور دنيوى و اخرويست و بر هر تقدير وضع آن نموده .\r\n أَلَّا تَطْغَوْا فِي الْمِيزانِ  براى آنكه تجاوز مكنيد و در نگذريد و براستى معامله كنيد و براى آنكه از عدل متجاوز نشويد و در جميع امور عدالت را مرعى داريد .\r\n وَ أَقِيمُوا الْوَزْنَ  و بپاى داريد سنجيدن را  بِالْقِسْطِ  بعدل يعنى زبان ترازو را در دست داريد در وقت دادن و گرفتن  وَ لا تُخْسِرُوا الْمِيزانَ  و كم مكنيد ترازو را يعنى كم منماييد تا بوقت وضع ميزان قيامة شرمنده نشويد چه علت وضع ميزان تسويه است و در كتب اوايل مذكور است كه ايفرزند آدم عدل كن اگر خواهى كه با تو عدل كنند و وفا كن بمردمان اگر ارادهء آن داشته باشى كه با تو وفا كنند تكرار لفظ جهة مبالغه است و تشديد توصيت و تقوية امر باستعمال ميزان .\r\n وَ الْأَرْضَ وَضَعَها  زمين را بنهاد بر روى آب و بگسترانيد بر آن  لِلْأَنامِ  براى آدميان يا براى هر ذى روحى كه بر روى آنست از جن و انس و ساير حيوانات و آن مانند مهديست كه بر بالاى آن نشينند و خسبند و برخيزند و بما يحتاج خود قيام نمايند .\r\n فِيها فاكِهَةٌ  در آن انواع چيزهاست كه به آن متفكه و متلذذ ميشوند از اثمار  وَ النَّخْلُ  و خرما بنان  ذاتُ الْأَكْمامِ  كه خداوندان غلافهااند چه خرما كه هنوز منشق نشده در غلاف است و تخصيص خرما بذكر بجهة تفضيل اوست و مشابهتى كه با ايشان دارد در تمايل و تجانب و تابير و\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nجفاف بعد از قطع اغصان و غير آن .\r\n وَ الْحَبُّ  و نيز در زمين است دانهء  ذُو الْعَصْفِ  كه خداوند برك خشك است مراد حبوبيست كه قوة را شايد از گندم و جو و ارزن و غير آن و عصف كاهيست كه دانه را از آن جدا ميسازند و بخورد دواب ميدهند  وَ الرَّيْحانُ  و ديگر در زمين است ريحانى كه او را بوى ميكنند و نزد اكثر مفسران ريحان بمعنى روزى انسان است حاصل كه بيان نعمتى ميفرمايد كه بدان متلذذ شوند از انواع فواكه و بيان آنچه جامع تلذذ و تغذى است كه ثمر نخل است و ذكر آنچه محض تغذى جميع حيواناتست كه آن حب است و بيان چيزى كه مخصوص بانسانست كه ريحانست .\r\n فَبِأَيِّ آلاءِ رَبِّكُما تُكَذِّبانِ  پس بكدام از نعمتهاى پروردگار خود كه مذكور شد تكذيب ميكنيد و انكار مينماييد كه از او نيست اينكلمه درسى و يك موضع از اين سوره تكرار يافته بجهة آنكه اين سوره مشتمل است بر ذكر نعم الهى پس از ذكر هر نعمتى اين الفاظ تكرار نموده تا سامعان و قايلان متنبه شوند بر كثرت نعم و تصديق نمايند بهر يك از آن و يا تكرار براى رفع غفلت و تاكيد در تذكير آن و مبالغه در توبيخ مكذبان در صحيح از جابر انصارى نقل است كه پيغمبر صلّى اللّه عليه و آله و سلّم اين سوره را تا آخر بر ما خواند بعد از آن فرمود كه چيست شما را كه خاموشيد جنيان از شما نيكو ترند در رد جواب من چه هيچ بار نخوانده‌ام كه  فَبِأَيِّ آلاءِ رَبِّكُما تُكَذِّبانِ  مگر كه ايشان در جواب گفتند كه لا بشىء من نعمك ربنا نكذب فلك الحمد يعنى ما به هيچ چيز از نعمتهاى تو اى پروردگار ما تكذيب نميكنيم پس تراست ستايش و ثنا و نعما و آلاء .\r\n خَلَقَ الْإِنْسانَ  آفريد آدم را كه او پدر انس است  مِنْ صَلْصالٍ  از گل خشك كه از غاية جفاف مصوّت باشد  كَالْفَخَّارِ  مانند گل به آتش پخته يعنى سفال و آجر كه چون دست بر وى زنند آواز كند و نزد بعضى مراد جنس انسانست باعتبار آنكه اصل همه كه آدم است از صلصال است .\r\n وَ خَلَقَ الْجَانَّ  و آفريد جان را كه پدر جنست و آن ابليس است نزد بعضى و يا خلق كرد تمام جنيانرا  مِنْ مارِجٍ  از زبانهء صافى كه مضطرب و متحركست بىدود  مِنْ نارٍ  از آتش و گويند مارج آتشيست كه زبانه سرخ و زرد و سبز آن با يك دگر آميخته گردد بعد از بلندى و تيزى آن در باب نهم از سفر ثانى فتوحات مذكور است كه مارج آتشى است ممتزج به هوا كه آن را هواى مشتعل گويند پس گويند جان مخلوقست از دو عنصر كه آتش و هواست و آدم آفريده شده از دو عنصر كه خاك و آبست چون آب و خاك بهم ممزوج شوند آن را طين گويند و چون هوا و آتش بهم مخلوط گردند آن را مارج خوانند و چنان كه تناسل در بشر بالقاى آب نطفه است در رحم تناسل در جن بالقاى هواست در رحم انثى و ميان آفرينش جان و آدم مدت شصت هزار سال\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبوده .\r\n فَبِأَيِّ آلاءِ رَبِّكُما تُكَذِّبانِ  پس بكدام نعمت از نعمتهاى پروردگار خود كه شما را از گل و مارج آفريد و افضل مركبات و خلاصهء مكونات و احسن تصورات گردانيده و دولت چنان ارزانى فرموده تكذيب و انكار ميكنيد .\r\n رَبُّ الْمَشْرِقَيْنِ  خداى بخشنده و آفريدگار دو مشرقست براى آفتاب يكى مشرق صيفى و يكى مشرق شتوى  وَ رَبُّ الْمَغْرِبَيْنِ  و پروردگار دو مغرب براى شمس يكى را براى تابستانى و ديگرى زمستانى و در اختلاف مشرقين انواع فوايد مندرج است از اختلاف فصول و حدوث آنچه بهر فصل تعلق دارد و مع ذلك شروق آفتاب موجب طلب معيشت و غروبش سبب آسايش و راحت .\r\n فَبِأَيِّ آلاءِ رَبِّكُما  پس بكدام نعمتهاى پروردگار خود  تُكَذِّبانِ  جحود ميورزيد و منكر ميشويد و بدان اعتقاد نداريد .\r\n مَرَجَ الْبَحْرَيْنِ  رها كرد و روان ساخت دو دريا را يكى شيرين و خوش ديگرى شور و تلخ  يَلْتَقِيانِ  در حالتى كه بيكدگر ميرسند و سطوح آنها بيكدگر مماس ميكنند و آن بحر فارس و روم است كه در محيط بيكدگر ملتقى ميشوند .\r\n بَيْنَهُما  ميان هر دو دريا  بَرْزَخٌ  حاجزى و پرده‌ايست از قدرة خدا يا مانعى از جزاير كه بسبب آن  لا يَبْغِيانِ  افزونى نميجويند بر يكدگر و هيچكدام بر ديگرى غالب نميشوند بممازجة و ابطال خاصيت يكدگر پس بسبب اين حاجز عذوبة درياى عذب بموجهء درياى ملح باطل نميشود و شبهه نيست در آنكه منافع بسيار بدين دو دريا متفرع است .\r\n فَبِأَيِّ آلاءِ رَبِّكُما  پس بكدام نعمتهاى پروردگار خود  تُكَذِّبانِ  تكذيب ميكنيد .\r\n يَخْرُجُ مِنْهُمَا  بيرون ميآورد از هر دو دريا  اللُّؤْلُؤُ وَ الْمَرْجانُ  مرواريد و مرجان .\r\n فَبِأَيِّ آلاءِ رَبِّكُما تُكَذِّبانِ  پس بكدام نعمتهاى پروردگار خود تكذيب مينمائيد و جحود ميورزيد - ابن عطا گفته كه ميان خدا و بنده دو درياست يكى درياى نجات كه قرآنست كه هر كه متمسك به آن شود از غرقاب هلاك نجات يابد و يكى درياى هلاكت كه دنياست كه هر كه به آن تمسك جويد غرق و هلاك شود و بينهما برزخ مواعظهء الهيست كه دل مؤمنان به آن متأثر گشته از هلاكة دنيويه خلاص مىشود و چنانچه از درياى مالح در و مرجان بيرون آيد اينجا از درياى عذب رحمة كه قرآنست دو علم حلال و حرام بيرون ميآيد يا اين دو دريا درياى دنيا و عقبا است و بينهما برزخ قبر است تا يكى بر ديگرى بغى نكند و يا مراد درياى عقل است و درياى هوا و برزخ لطف حضرة عزة و لؤلؤ و مرجان توفيق و عصمت و يا خوف و رجاست يا قبض و\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبسط يا انس و هيبت و برزخ قدرة بىعلت و لؤلؤ و مرجان حالات صافيه و لطايف وافيه و در تفسير اهل البيت مذكور است كه مراد از اين دو دريا على بن ابى طالبست و فاطمه كه يكى درياى علمست و دوم درياى حلم يكى درياى شجاعة و ديگرى درياى سخاوت و يكى درياى وفا و ديگرى درياى حيا يكى درياى طهارت و ديگرى درياى عصمت و برزخ ميان ايشان حضرت رسالة صلّى اللّه عليه و آله و سلّم و لؤلؤ و مرجان حسن و حسين عليهم السّلام و در تفسير طبرسى همين رواية از سلمان فارسى و سعد بن جبير و سفيان ثورى نقل كرده و از ابن عباس رواية كرده كه مراد از مرج البحرين علاقهء زوجيت است ميان على بن أبي طالب و فاطمه و از برزخ محبت و مودتست كه ميان ايشان واقع است كه هرگز منقطع نخواهد شد و خروج لؤلؤ تولد حسن و حسين است عليه السّلام و محمد بن جبله نيز از ابى الجارود و زياد بن منذر رواية كرده كه ضحاك را پرسيدند كه مراد از اين آيه چيست فرمود مراد از بحرين على و فاطمه است و برزخ محمد و لؤلؤ و مرجان حسن و حسين و از اين اخبار وثيقه و روايات صحيحه معلوم مىشود كه آل عبا بحار افضال رحمة الهىاند و درّ اصداف الطاف نامتناهى و سفن نجات دنيوى و اخروى چه بمصابيح هاديه ايشان از ظلمت ضلالت خلاص مىتوان شد و بلمعات انوار نامتناهى ايشان از تاريكى ظلمت ضلالت بسر منزل فوز و فلاح ميتوان رسيد اعمش از طريق اهل سنت رواية كرده كه از عبد الرحمن اسلمى شنيدم كه فرمود كه من از انس بن مالك شنيدم كه گفت از حضرت رسالة پناه صلّى اللّه عليه و آله و سلّم شنيدم كه فرمود كه هرگاه آفتاب را نيابيد بايد كه توجه نماييد به ماه و اگر ماه مفقود شود بزهره متوجه شويد و اگر زهره را نيابيد بفرقدين اقبال كنيد صحابه گفتند مراد از اين آفتاب و ماه و زهره و فرقدين چيست فرمود من بمنزلهء خورشيدم و على بمنزله ماه و فاطمه بمنزلهء زهره و فرقدين دو نور ديدهء من حسن و حسين‌اند اين حديث نيز مشعر است بر آنكه نجات از ظلمت گمراهى موقوف است باشراقات انوار باهره از مصابيح هدايت آل عبا بدون تمسك انوار ناجيه ايشان از ورطات مهلكه حاطمه نجات متحقق نخواهد گشت لى خمسة اطفى بهم حرّ الجحيم الحاطمة المصطفى و المرتضى و ابناهما و الفاطمة .\r\n وَ لَهُ الْجَوارِ  و مر خدايراست يعنى بامر اوست كشتيهاى رونده  الْمُنْشَآتُ  كه برداشته و برافراشته است بادبانهاى خود را يا انشا كننده و ابتدا نماينده است در رفتن و حفص بفتح شين ميخواند يعنى كشتيهاى بادبان بركرده براى روان گردانيدن آن يا كشتى هاى ساخته شده  فِي الْبَحْرِ  در دريا  كَالْأَعْلامِ  مانند كوهها در درازى و بلندى و بزرگى كه از\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبراى انتفاع بندگانست از قطع مسافت بسيار در زمان اندك و وقوع تجارات و معاملات .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود  تُكَذِّبانِ  بدروغ ميداريد و در انكار آن ميكوشيد .\r\n كُلُّ مَنْ عَلَيْها  هر كه در زمين است از جن و انس يا از ذات الارواح يا از جميع مركبات  فانٍ  هلاك شونده‌اند يعنى عاقبت ايشان فناست از عبد اللّه بن عباس نقل است كه چون اين آيه آمد ملائكه گفتند همه اهل زمين هلاك شوند چون  كُلُّ شَيْءٍ هالِكٌ إِلَّا وَجْهَهُ  فرود آمد بدانستند كه ايشان نيز شربة فنا و فوت خواهند چشيد و هيچ چيز بصفت بقا متصف نخواهد شد مگر ذات احدية او سبحانه .\r\n وَ يَبْقى وَجْهُ رَبِّكَ  و باقى ماند ذات پروردگار تو  ذُو الْجَلالِ  كه صاحب عظمت و غناى مطلق است يا كسى كه سزاوار آنست كه او را از ند و ضد جليل و رفيع دانند  وَ الْإِكْرامِ  و خداوند گرامى ساختن بفضل عام و كرم تام خود هركرا كه مستحق آن باشد از انبياء و اوليأ و اتقياء تسميهء ذات او سبحانه بوجه استجيب به جهت آنست كه كه جميع ممكنات توجه بذات او دارند و مرويستكه اين هر دو اسم از اسماى عظيمه او سبحانه‌اند و لهذا حضرت رسالت پناه صلّى اللّه عليه و آله و سلّم فرموده كه الظوا بيا ذا الجلال و الاكرام يعنى التزام نماييد و مداومت كنيد به گفتن يا ذا الجلال و الاكرام معاذ بن جبل روايت كند كه روزى رسول اللّه صلّى اللّه عليه و آله و سلّم بر مردى بگذشت كه در نماز ميگفت يا ذا الجلال و الاكرام فرمود قد استجيب لك بتحقيق كه دعاى تو به حد اجابت رسيد و جلال نيز نام بهشتى است محيط بعرش رب العزت و ميان آن و بهشتى كه بندگان در آن باشند هفتصد ساله راهست و اين روايت از كعب الاحبار منقولست و فنا از حيثيت تضمن آن بر اعادهء حياة دايمه و انعام نعمت اقامت در جنت مستلزم نعمت عظيمه است .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه شما را خبر داد از فنا تا آماده شويد و كار آخرت را بسازيد و بسبب آن در دار الخلود قرار گيريد  تُكَذِّبانِ  تكذيب ميكنيد .\r\n يَسْئَلُهُ  ميپرسند او را يعنى جميع حاجات را از او ميطلبند  مَنْ فِي السَّماواتِ وَ الْأَرْضِ  هر كه در آسمانها و زمينهاست چه همهء اهل زمين و آسمان بدان محتاجند در ذات و صفات خود پس همه اهل آسمان از او ميطلبند هر چه متعلق باشد بدين و طاعت و اهل زمين از او طلب ميكنند آنچه تعلق بدين و دنيا دارد و همه را بر وجه حكمت و مصلحت باجابت مقرون ميسازد  كُلَّ يَوْمٍ  هر روزى يعنى هر وقتى و زمانى  هُوَ فِي شَأْنٍ  او در احداث امرى است و در ساختن و پرداختن كارى ابو دردا روايت كند كه چون حضرت اين آيه را\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nتلاوة فرمود از او پرسيدند كه شان او چيست فرمود آنست كه گناهكار را بيامرزد و غمگين را شادمان سازد و گروهى را بلطف بردارد و جمعى را بخذلان از نظر رحمة بيندازد و در سبب نزول اين آيه آورده‌اند كه يهودان گفتند خداى در روز شنبه هيچ كار نميكند اين آيه آمد كه او هر روز در كار است و سعيد بن جبير از عبد اللّه عباس روايت كرده كه اول چيزى كه خداى تعالى آفريد لوحى بود از در سفيد و اطراف آن از ياقوت سرخ و قلم آن از نور و كتاب آن نيز از نور در هر روزى سيصد و شصت بار در آن لوح نظر كند و در آن نظر كارهاى خلايق را سازد پس داعى را دعا اجابت كند وسائل را عطا دهد و درمانده را نجات بخشد و غمگين را فرحناك سازد و مريض را صحت دهد و قومى را قوت توبه دهد و گروهى را بيامرزد و در خبر است كه هر روز سه لشگر از جاى برانگيزد و بسه موضع فرود آورد گروهى را از اصلاب پدران بارحام مادران رساند و جمعى را از ارحام مادران به پشت زمين فرود آورد و بعضى ديگر را از پشت زمين به شكم زمين رساند و در روز قيامة همه نزد وى مجتمع شوند و هر يك را را فراخور كردار جزا دهد و در كشاف آورده كه يكى از ملوك معنى اين آيه را از وزير پرسيد گفت ايها الامير يكروز مرا مهلت ده تا بيان آن كنم گفت چنين باشد پس وزير متفكر و دلتنك به خانه آمد و در ميان غلامان او غلامى سياه بود چون خواجه را دلتنگ ديد گفت يا مولا چه چيز ترا دلتنگ ساخته خواجه از او اعراض كرد و جواب نگفت غلام گفت ايمولى شايد كه سبب فرح تو من شوم خواجه حال خود را به او عيان كرد غلام گفت برو و ملك را بگو كه مرا غلاميست كه تفسير اين آيه ميداند خواجه اين صورت را عرض كرد ملك او را حاضر گردانيد و از او پرسيد كه خدا هر روز در چه كار است گفت ايملك شان خدا آنست كه يولج الليل فى النهار و يولج النهار فى الليل و يخرج الحى من الميت و يخرج الميت من الحى و يشفى سقيما و يسقم سليما و يفتقر غنيا و يغنى فقيرا و يذل عزيزا و يعز ذليلا ملك گفت نيكو گفتى پس بفرمود رخت خواجه از بدن او خلع كردند و در غلام پوشانيدند و او را منصب وزارت دادند غلام گفت ايملك اين از شان پروردگار ماست و نيز صاحب كشاف آورده از ابن عيينة كه اول روزگار تا آخر روزگار نزديك خدا دو روز بيش نيست يكروز مدت دنياست و شان آن در آن روز امر است و نهى و منع و عطا و خلق و رزق و اماتت و احيا و اعزاز اذل و اذلال اعز و روز دوم مدت آخرتست و شان آن روز حسابست و سؤال و عقاب و ثواب و آيه منافى نيست بحديث ان القلم جف بما هو كائن الى يوم القيمة زيرا كه مراد به اين حديث ابتداى همهء امور است و آيه ابداى آنچه ابتدا به آن فرمود كه هر روز آن را بظهور رساند چنان كه سابقا گذشت .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود از اخراج شما از مكمن عدم حينا\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبعد حين و از قبول توبه و اجابت و آمرزش گناه و افاضه روزى  تُكَذِّبانِ  تكذيب و انكار آن مينمائيد .\r\n سَنَفْرُغُ  زود باشد كه فارغ شويم از همهء امور و مجرد شويم  لَكُمْ  براى حساب و جزاى شما و آن در روز قيامت خواهد بود كه حق تعالى كار ديگر نكند در آن روز غير از جزاى بندگان پس مراد آنست كه چون وقت حساب درآيد به هيچ كار ديگر مشغول نخواهيم شد و در اكثر تفاسير آمده كه اين تهديديست مستفاد از اينكه تهديد كنند شخصى را گويند كه زود باشد كه با تو پردازم و مجرد شوم از هر چه مشغول سازد مرا از تو تا غير از اين شغل ديگر نداشته باشم گويند كه اين هم وعيد است مر عاصيان را وهم وعد مر مطيعان را يعنى زود باشد كه قصد عقوبة و مثوبة شما كنم  أَيُّهَ الثَّقَلانِ  ايگروه بزرگ قدر عرب آنچه قدرى و قيمتى دارد آن را ثقل گويند و لهذا حضرت رسالت صلّى اللّه عليه و آله و سلّم فرمود كه انى تارك فيكم الثقلين يعنى در ميان شما دو چيز جليل القدر و عظيم الخطر ميگذارم و آن كتابست و عترة طاهرهء من و اينجا مراد جن و انس‌اند كه و زين العقل و الراىاند يا عظيم الشان نسبت بحيواناتى كه مادون آنهااند و حضرت امام جعفر صادق عليه السّلام فرمود كه تسميه ايشان بثقلان باعتبار آنست كه گران بارند به تكليف و گويند به آن اعتبار كه ببارگاه گران مانده‌اند يا به جهت احيا و موتى ايشان زمين گران بار شده و منه قوله تعالى و اخرجت الارض اثقالها .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه تهديد شما نموده به حساب تا از اعمال بد منزجر شويد و تعظيم خطاب فرموده تا بكرم بيحد او اميدوار باشيد  تُكَذِّبانِ  تكذيب مينمائيد .\r\n يا مَعْشَرَ الْجِنِّ وَ الْإِنْسِ  اى گروه پريان و آدميان  إِنِ اسْتَطَعْتُمْ أَنْ تَنْفُذُوا  اگر توانيد آنكه بيرون رويد  مِنْ أَقْطارِ السَّماواتِ وَ الْأَرْضِ  از كنارهاى آسمانها و زمينها يا بگريزيد از مرك يا از عذاب  فَانْفُذُوا  پس بيرون رويد و فرار نماييد  لا تَنْفُذُونَ  بيرون نميتوانيد شد و قادر نيستيد بر آن  إِلَّا بِسُلْطانٍ  مگر بتسلط و غلبه يا بقدرت من كه بشما عطا كنم و حال آنكه شما را اين تسلط نيست بلكه هر جا كه رويد لازم حال شما خواهد شد و يا از عذاب من هيچ جا نميتوانيد گريخت و گويند روز قيامت ملائكه گرداگرد محشر صف كشند و زبانهء از دوزخ برآيد هر يك مانند حصار آتشين و ايشانرا در حصار گيرند و و منادى ندا كند كه اى آدميان و پريان اين عرصهء محشر است اگر توانيد كه بيرون رويد برويد و ليكن نتوانيد رفت مگر بحجة و برهان و شما را آن نيست و در حديث مرفوع واقع شده كه چون قيامت قايم شود فرشتگان از آسمان نزول كنند و جميع خلايق را احاطه نمايند و\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nجن و انس روى بگريز نهند و هر جانب كه روند فرشتگان را بينند كه احاطه ايشان كرده‌اند و هيچ مفرى نيابند تا از ايشان فرار نمايند و از ابو عبد اللّه نقل استكه روز قيامت حق تعالى جميع عباد را بر بالاى تلى جمع كند و ملائكه هفت آسمان را جمع كند و امر نمايد تا نزول كنند و در حوالى آن تل هفت صف هر صفى بعد از صف ديگر و همه جن و انس را احاطه نمايند و ايشان در ميان هفت صف ملائكه گرفتار گردند كه هيچ مفرى نداشته باشند و در اين وقت منادى ندا كند ان استطعتم ان تنفذوا من اقطار السموات و الارض فانفذوا لا تنفذون الا بسلطان .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه اخبار كرد كه شما عاجزيد در دنيا و فرو مانيد در آخرت تا دانيد كه در هر دو سرا يار و مددكار شما نيست مگر او تا روى توجه بتوكل او آوريد  تُكَذِّبانِ  تكذيب ميكنيد و انكار مىنماييد .\r\n يُرْسَلُ عَلَيْكُما  فرستاده شود بر شما كه عاصى و مشرك باشيد  شُواظٌ  زبانه سبز و خالص كه منقطع نشود  مِنْ نارٍ  از آتش دوزخ و شما را از صحراى قيامت بدوزخ براند  وَ نُحاسٌ  و دود سياه گويند نحاس روى گداخته استكه بر سرهاى ايشان فرو ريزند از مقاتل نقل است كه نحاس پنج نهر است از مس گداخته از زير عرش جارى شوند و بر سر اهل دوزخ ريخته گردند دو جوى در روز و سه جوى در شب و بروايت ابن مسعود نحاس دردى زيت است حاصل معنى آنكه شما را نوبتى بزبانه آتش عذاب كنند و نوبتى ديگر بدود يا روى گداخته يا دردى زيت گداخته  فَلا تَنْتَصِرانِ  پس يارى نتوانيد كرد يكديگر را در منع عذاب از هم .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه آن اخبار شماست به عذاب دوزخ تا از معاصى و كفر اجتناب كنيد  تُكَذِّبانِ  تكذيب مىنمائيد .\r\n فَإِذَا انْشَقَّتِ السَّماءُ  پس چون بشكافند آسمان و نزد اين حال نزول كنند ملائكه  فَكانَتْ وَرْدَةً  پس گردد آسمان سرخ برنك گل و ابن ضحاك و قتاده برآنند كه معنى آنست كه اهل آسمان برنك اسبى گردد كه سفيدى او بسرخى يا بزردى زند و اين نوع اسب ما بين كميت و اشقر است و آن در ربيع زرد فام است و در زمستان سرخ بوقت اشتداد سرما اغبر پس مراد آنست كه آسمان ملون شود بالوان مختلف مانند اسب مذكور كه باختلاف فصول مختلف اللون است و بعد از انشقاق و سرخى  كَالدِّهانِ  مانند روغنهاى زيت شود و اين آنوقت باشد كه حرارت دوزخ به او رسد از مجاهد و ضحاك و قتاده نقل استكه تشبيه آن بروغن زيت از حيثيت آنست كه هر ساعت روغن زيت برنگى مىنمايد پس آسمان در آن روز مثل ورد باشد در لون و مانند دهان باشد در اختلاف\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nالوان .\r\n فَبِأَيِّ آلاءِ رَبِّكُما  پس بكدام نعمت از نعماى پروردگار خود كه خبر كرد شما را از انشقاق آسمان و تلون آن تا از شدت آن پناه به حق تعالى جوييد  تُكَذِّبانِ  تكذيب ميكنيد .\r\n فَيَوْمَئِذٍ  پس در آن روز كه آسمان شكافته شود  لا يُسْئَلُ  سؤال كرده نشود  عَنْ ذَنْبِهِ  از گناه خود  إِنْسٌ وَ لا جَانٌّ  آدمى و نه پرى يعنى از ايشان نپرسند كه چها كرديد بلكه سؤال كنند كه چرا كرديد يا آنكه گناهكار بعلامات شناخته شود كه از جملهء آن كبودى چشم و سياهى روى خواهد بود پس احتياج بسؤال نيفتد يا آنكه جوارح ايشان بگناه ايشان ناطق مىشود قبل از سؤال كردن از آن تا بوقت خروج از قبور از ايشان نپرسند بلكه در موضع ديگر كه موقف حسابست و اينكه حق تعالى فرموده  فَوَ رَبِّكَ لَنَسْئَلَنَّهُمْ أَجْمَعِينَ  و قوله  وَ قِفُوهُمْ إِنَّهُمْ مَسْؤُلُونَ  مراد وقت حساب و جزاست كه از گناه همهء ايشان سؤال كنند پس منافى آيه مذكوره نباشد از حضرت امام رضا « ع » پرسيدند معنى اين آيه را فرمود كه هر كه معتقد حق بوده باشد و بى توبه وفات كرده در برزخ او را عذاب كنند و روز قيامت كه مبعوث گردد به هيچ يك از ايشان گناهى نباشد كه از آن سؤال كنند و مراد بجان جن است از قبيل تسمية اولاد باسم والد .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه از اهوال آن روز شما را خبر داد تا در ايمان ثابت و راسخ شويد بسبب آن  تُكَذِّبانِ  تكذيب ميكنيد .\r\n يُعْرَفُ الْمُجْرِمُونَ  شناخته شوند كافران كه بجرايم كفر و عصيان صحيفهء اعمال خود را سياه كرده باشند  بِسِيماهُمْ  بعلامة ايشان كه سياهى روى و كبودى چشم است يا آثار غم و اندوه در بشرهء ايشان  فَيُؤْخَذُ بِالنَّواصِي  پس گرفته شوند بمويهاى پيشانى  وَ الْأَقْدامِ  و قدمهاى يعنى نوبتى موى پيشانى ايشانرا بگيرند و نوبتى ديگر پايهاى ايشانرا و بدوزخشان كشند با زبانيه دوزخ بعضى را نواصى و بعضى را اقدام گرفته بدوزخ كشند و از ضحاك نقل است كه نواصى و اقدام ايشانرا بزنجير آتشين مغلول سازند و بر وى انداخته ايشانرا بدوزخ اندازند .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه اخبار شما نموده از گرفتن و بخوارى و زارى در دوزخ افكندن تا از كفر و عصيان بپرهيزيد  تُكَذِّبانِ  تكذيب مينماييد و چون ملائكه ايشانرا بدوزخ اندازند گويند بايشان بر سبيل تهديد و توبيخ .\r\n هذِهِ جَهَنَّمُ الَّتِي  اين آن دوزخ است كه از روى عناد و\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nجحود  يُكَذِّبُ بِهَا الْمُجْرِمُونَ  تكذيب ميكردند به آن مشركان و آن را باور نميداشتند .\r\n يَطُوفُونَ  طواف كنند و گردانند دوزخيان را  بَيْنَها  ميان دوزخ  وَ بَيْنَ حَمِيمٍ  و ميان آب گرم  آنٍ  گرمى بغايت رسيده كه بر سر ايشان فرو ريزند يا بخورد ايشان دهند و گويند دوزخيان كه از آتش دوزخ استغاثه كنند به اين وجه بفرياد ايشان رسند كه ايشانرا در ميان آب جوشان اندازند و بجهة شدة حرارت آن همهء اعضاى ايشان از يكدگر جدا شود و در روايت آمده كه وادى از اوديهء جهنم كه در او چرك و ريم دوزخيان جمع شده باشد بر ايشان بگشايند تا ايشانرا با اغلال و سلاسل كه داشته باشند برانند به آن اوديه و همه را در آنجا منغمس سازند و اوصال و پيوندهاى ايشان از يكدگر بگسلد پس باز حق تعالى ايشانرا از آنجا بيرون آورده اعضاى ايشان را بهم جمع كنند و بيافريند و به آتش سوزان عذاب نمايد پس به همين دستور هميشه در عذاب جحيم و عقاب حميم گرفتار باشند .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه آگاه كرد شما را بر اين نوع عذاب تا از كفر باز ايستيد  تُكَذِّبانِ  تكذيب مينماييد و بعد از ذكر وعيد در بيان وعد مؤمنان ميفرمايد كه .\r\n وَ لِمَنْ خافَ  و براى كسى كه بترسد  مَقامَ رَبِّهِ  از ايستادن نزد پروردگار خود يعنى از موقف حساب و به جهت آن ترك معاصى نمايد  جَنَّتانِ  دو بهشتست يا مراد بمقام قيام او سبحانه باشد بر عباد يعنى كسى كه بترسد از آنكه خداى شاهد و حافظ اعمال اوست و به جهت آن بر معصيت جرات نكند و او را دو جنت است و مؤيد اينست كه امام جعفر صادق ( ع ) در تفسير آن فرموده كه هر كه بداند كه خداى تعالى افعال او را مىبيند و اقوال او را مىشنود و او به جهت اين از معاصى دور شود او را دو بهشت است و اين دو بهشت يكى جنت عدن است و ديگرى جنت نعيم گويد يكى خايف انسى راست و ديگرى جنى خايف يا يكى براى اداى طاعت و ديگرى براى ترك معصيت يا يكى بر وجه عدل و ديگرى از روى فضل و گويند جنتى از طلا باشد و ديگرى از نقره يا يكى از ياقوت سرخ و ديگرى زبرجد سبز و خاك آن از كافور و عنبر و گلش از مشك ازفر و در موضح آورده كه او را دو باغ دهند از باغهاى بهشت هر يكى را صد ساله راه باشد و در ميان اين هر دو باغ پسران خوش و حوران دلكش باشند .\r\n فَبِأَيِّ آلاءِ رَبِّكُما  پس بكدام از نعمتهاى آفريدگار خود كه بهشتهاى متعدد ميدهد  تُكَذِّبانِ  تكذيب ميكنيد .\r\n ذَواتا أَفْنانٍ  آن دو جنت خداوندان شاخهااند كه موجب اوراق و اثمار كثيره است و باعث\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nحسن اشجار و منشاء امتداد ظل كه مستلزم استراحتست در تحت آن و از ابن عباس منقولست كه افنان بمعنى الوان نعم است يعنى دو بهشت مشتمل بر انواع نعمتها .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه بهشتهاى مشتمله بر اشجار و اثمار به بنده عطا ميفرمايد  تُكَذِّبانِ  انكار ميكنيد .\r\n فِيهِما عَيْنانِ تَجْرِيانِ  در اين دو جنت دو چشمه‌اند كه روان ميشوند هر جا كه بهشتيان اراده كنند در اعلى منازل يا اسافل يكى تسنيم و ديگرى سلسبيل و در معالم تنزيل گفته كه اين هر دو جنت يا هر دو چشمه كسى را باشد كه آب روان از دو چشم او جارى باشد جهت خوف حضرت بارى .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه چنين چشمها براى راحت و لذت شما جارى كند  تُكَذِّبانِ  انكار و جحود ميورزيد .\r\n فِيهِما مِنْ كُلِّ فاكِهَةٍ  در اين هر دو بهشت از هر نوع ميوها  زَوْجانِ  دو صنفند متشاكل يكدگر مانند تشاكل ذكر و انثى و آن دو صنف يكى معروفست كه در دنيا ديده باشند و ديگرى غريب كه نديده باشند يا يكى تر و ديگرى خشك چون انگور و مويز و رطب و تمر ابن عباس فرموده كه در دنيا هيچ ميوهء نباشد از ترش و شيرين الا كه در بهشت باشد حتى حنظل اما حنظل بهشت شيرين باشد .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه اصناف فواكهه و اثمار به بندگان عطا مىكند  تُكَذِّبانِ  منكر مىشويد مر كسانى را كه خايف باشند اين دو جنت مذكوره است .\r\n مُتَّكِئِينَ  در حالتى كه تكيه كنندگان باشند بر طريق پادشاهان  عَلى فُرُشٍ  بر فرشهاى بسيار  بَطائِنُها مِنْ إِسْتَبْرَقٍ  كه آسترهاى آن از ديباى محكم باشد و گويند استبرق حرير چينى است ميان غليظ و رقيق و گويند كه ظهائر آن از سندس باشند كه ديباى رقيق است يا ظهاره و بطانه آن هر دو از يك جنس باشند  وَ جَنَى الْجَنَّتَيْنِ  و ميوهاى اين دو جنت كه چيده مىشود  دانٍ  نزديكست به زمين بهشت بر وجهى كه دست قايم و قاعد و مضطجع و نايم بدان رسد و مرويست كه تكيه كنندهء بر تختهاى بهشت چون آرزوى ميوه كنند شاخ درخت سر فرود آورد و آن ميوه كه خواهد بدهن او رساند پس او را بدست يا بدهن فرا گيرد .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه شما را بر تختها و فرشهاى پادشاهانه نشاند و ميوهء لذيذ و لطيف دهد  تُكَذِّبانِ \r\n\r\n","description":"","footnote":"","page_name":" 84 ","page_number":84},
  {"content":"\r\n\r\nانكار ميكنيد .\r\n فِيهِنَّ  در اين اشياء متعدده يا در بهشتهاى مشتمله بر قصور و منازل  قاصِراتُ الطَّرْفِ  كوتاه چشمان باشند يعنى حوريانى كه چشم فرو خوابانيده باشند از نگريستن به غير شوهران خود و از ابن عباس نقل است كه اين زنان شوهران خود را گويند بعزة و جلال خدا كه در بهشت هيچ از شما زيباتر نمىبينيم شكر مر خدايرا كه ترا جفت من گردانيد و مرا جفت تو  لَمْ يَطْمِثْهُنَّ  نسوده باشند ايشانرا يعنى دست بايشان دراز نكرده باشند و بكارت ايشان نبرده  إِنْسٌ  آدميان  قَبْلَهُمْ  پيش از خايفان كه در بهشت شوهر ايشان باشند  وَ لا جَانٌّ  و نه جنيان يعنى حورانى كه براى انس مقررند دست آدمى بدامن عصمت ايشان نرسيده باشد و آنانى كه براى جن باشند جنى برايشان تصرف نكرده باشند .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه حوران بدين لطافت به بندگان ميدهد  تُكَذِّبانِ  تكذيب ميكنيد .\r\n كَأَنَّهُنَّ  گويا آن حوران  الْياقُوتُ  ياقوت‌اند در سرخى و صفا  وَ الْمَرْجانُ  و مرجانند در سفيدى و و مرويست كه صفاى حوران از صفاى ياقوت و بياض مرواريد و مرجان بيشتر باشد و در نقل آمده كه حورى كه هفتاد حله حرير پوشيده باشد مغز ساق او در پس آن حلها مشاهده توان كرد مانند رشتهء سفيد از وراى ياقوت و برواية ديگر مانند شراب سرخ در آبگينهء سفيد و در خبر آمده كه زنان اهل دنيا نيز در بهشت مثل حوران باشند در عدم طمث و در صفا و طراوت پس ايشان نيز به اين صفت بشوهران خود ملاقات كنند .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه حورانى را به اين زيب و زينت و بها بشما كرامت فرموده  تُكَذِّبانِ  تكذيب ميكنيد .\r\n هَلْ جَزاءُ الْإِحْسانِ  آيا باشد پاداش نيكوئى كردن در عمل  إِلَّا الْإِحْسانُ  مگر نيكوئى كردن به ثواب استفهام بجهة تقرير است يعنى البته جزاى نيكى نيست الا نيكى پس جزاى اطاعت بدرجاتست و مكافات شكر بزياده و تقوى بفرح و توبه بقبول و دعا باجابت و سؤال بعطا و استغفار بمغفرت و خوف دنيا بامن آخرة - انس بن مالك رواية كند كه پيغمبر صلّى اللّه عليه و آله و سلّم بعد از تلاوة اين آيه فرمود كه ميدانيد خداى شما چه ميگويد گفتند اللّه و رسوله اعلم فرمود كه ميگويد نيست جزاى آنكسى كه توحيد را بر او انعام كرده‌ايم مگر بهشت مراد توحيد و عمل كردن به آنچه آنحضرت از نزد حق تعالى آورده چنانچه ابن عباس فرموده كه معناه هل جزاء من قال لا إله الا اللّه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nو عمل بما جاء به محمدا الا الجنة و پيش بعضى معنى آنست كه نيست جزاى آنخدائى كه نعم مذكوره را بر شما انعام كرده الا آنكه احسان نماييد در حق او بشكر گذارى و سپاس دارى از ابو عبد اللّه روايتست كه حكم اين مطلق است يعنى شامل جميع عباد است از كافر و مؤمن نيكوكار و بدكار يعنى نيست جزاى كافر بدكار مگر آنچه مثل آن باشد از عقاب و پاداش مومن نيكوكار نيست مگر آنچه فراخور آن باشد از ثواب در روز حساب بعد از آن فرمود كه هر كه نيكوئى در حق كسى كند بر آنكس لازم است كه مكافات او به آن رساند و مكافات نه آنست كه مثل آنچه كرده باشد در حق او بجا آورد زيرا كه آنكس مزيت اميد خواهد داشت بر او پس بايد كه جزاى احسن از فعل او در حق او بجا آورد زيرا كه مراد از آيه آنست كه هر كه نيكوئى كند در حق او نيكوئى كنند و هر كه بدى كند بوى بدى كنند چه جزاى نكوئى نيكوئيست .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه ثواب نيكوئى و كردار بدى را تعليم شما كرد  تُكَذِّبانِ  تكذيب ميكنيد و عناد ميورزيد .\r\n وَ مِنْ دُونِهِما  و از نزديك آن بوستان كه موعودند براى خايفان  جَنَّتانِ  دو بوستان ديگر است يعنى اين دو بوستان اقربند بقصور و اماكن خايفان كه در آن دو بوستان ديگر داشته باشند تا بسبب انتقال ايشان از دو جنت اولين به اين دو جنت ديگر سرور و فرح ايشان مضاعف شود چه آن ابعد خواهد بود از ملال و كلال كه لازم طباع انسانست و اكثر بر آنند كه دون بمعنى پستى مرتبه است پس معنى آنست كه فروتر و پست‌تر از آن دو جنت كه نام زد خايفانست دو جنت ديگر است براى كسانى كه در رتبه از ايشان پائين‌تر و كمتر باشند و مويد اينست آنچه در روايت واقع شده كه دو بوستان اول از زر است براى مقربان درگاه احدية كه سابقانند و اين دو بوستان از نقره است براى اصحاب يمين .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه اين بهشتها نام زد بندگان مىكند بر قدر رتبه  تُكَذِّبانِ  تكذيب ميكنيد عياشى باسناد خود از ابو بصير روايت كرده كه ابو عبد اللّه عليه السّلام را گفتم كه فداى تو گردم خبر ده مرا از مردان مؤمن كه او را در دنيا زوجهء مومنه باشد آيا در بهشت ميان ايشان تزوج هست يا نه فرمود خداى تعالى عالم است و حكيم هر گاه مرد افضل از زن باشد آن را مخير سازد در تزويج پس اگر زن را اختيار كند از جملهء زوجات او باشد و اگر زن بهتر از مرد بود او را مخير گرداند در آن تزوج پس اگر شوهر خود را اختيار كند وى زوج او باشد بعد از آن فرمود كه مگوييد كه بهشت يكيست زيرا كه حق تعالى فرمود\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n وَ مِنْ دُونِهِما جَنَّتانِ  و مگوييد كه جنت يك درجه و مرتبه است زيرا كه حق تعالى فرموده كه درجات بعضها فوق بعض و آن مراتب به قدر مراتب اعمالست گفتم يابن رسول اللّه چه مومنان در بهشت بعضى ارفع از بعضى ديگر باشند پس اگر اراده ملاقات يكديگر داشته باشند چگونه ميسر شود فرمود آنكه فوق از او باشد تواند كه به منزل او هبوط كند و آنكه تحت ديگرى باشد نتواند كه به منزل او صعود نمايد زيرا كه شايسته مكان نباشد ليكن هرگاه ميل ملاقات يكديگر داشته باشند بهم ملتقى شوند بر مواضع نيكو علاى بن سيابه گويد ابو عبد اللّه را گفتم يابن رسول اللّه مردمان ميگويند كه قومى از دوزخ بيرون آيند و ببهشت روند و در آنجا با انبيا و اولياء اللّه باشند فرمود ايعلا حق تعالى فرموده كه و من دونهما جنتان به خدا سوگند كه ايشان با انبيا و اولياء اللّه نباشند زيرا كه اگرچه ايمان داشته باشند اما از افاضل و اخيار اهل ايمان نبوده باشند و اين دو بهشت .\r\n مُدْهامَّتانِ  بسيار سبز باشند كه از غايت سبزى بسياهى زننده باشند آيه مشعر است بر آنكه غالب در اين بهشت نباتاتست و رياحين منبسط بر روى زمين و غالب در آن دو بهشت ديگر اشجار و فواكه .\r\n فَبِأَيِّ آلاءِ رَبِّكُما  پس بكدام از نعماى خداى خود كه چنين بستانهاى بغاية سبز و خرم كه موجب روشنى چشم است بشما عطا مىكند  تُكَذِّبانِ  تكذيب مىكنيد .\r\n فِيهِما  در اين دو بهشت  عَيْنانِ نَضَّاخَتانِ  دو چشمه باشند كه جوشند بر وجهى كه در حين جوشيدن سنگ ريزها و ريگها كه در حوالى آن بوده باشند بر هوا اندازند و اين دلالت بر قلت مرتبه اين دو چشمهء كه قبل از اين گذشت مىكند بر اين قياس است آنچه بعد از اينست .\r\n فَبِأَيِّ آلاءِ رَبِّكُما  پس بكدام از نعمتهاى آفرينندهء خود كه دو چشمهء جوشنده بشما ميدهد  تُكَذِّبانِ  تكذيب مىنماييد .\r\n فِيهِما فاكِهَةٌ  در اين دو بهشت ميوه‌هاى بسيار  وَ نَخْلٌ  و خرما بنان  وَ رُمَّانٌ  و اشجار انار تخصيص اين دو ميوه بذكر جهة تفضل و مزيت آنهاست بر ساير فواكه در خبر است كه درختان بهشت از اصل شاخ تا بسر شاخ اثمار آن چيده باشد و هر يك از آن ميوه‌ها مثل سبوئى و هر كه آن را بچيند فى الحال در موضع آن ميوهء ديگر پديد آيد و خوشه‌هاى انگورش دوازده گز بوده باشد ابو سعيد از پيغمبر صلّى اللّه عليه و آله و سلّم رواية كرده كه فرمود چون شب معراج مرا به آسمان بردند درختهاى انار ديدم هر انارى چون شتر مرغى و هر مرغانى مانند شتران بختى كنيزكى را ديدم از او پرسيدم از براى كيستى گفت زيد بن حارث زيد را به آن بشارت دادم و در بهشت چيزها ديدم كه\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nهيچ چشمى آن را نديده و هيچ گوش نشنيده و در خاطر هيچ بشرى نگذشته .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه چنين ميوه‌ها ببندگان كرامة ميفرمايد  تُكَذِّبانِ  تكذيب ميكنيد .\r\n فِيهِنَّ  در اين چهار بهشت  خَيْراتٌ  زنانى باشند فاضلات الاخلاق و الخصال  حِسانٌ  نيكوان در صورت و جمال يعنى بحسن خلق پيراسته و بحسن خلق آراسته .\r\n فَبِأَيِّ آلاءِ رَبِّكُما  پس بكدام از نعمتهاى آفريدگار خود كه شما را حوران عطا فرمايد همه زيبا صورت و نيكو سيرت  تُكَذِّبانِ  تكذيب ميكنيد و ميگوييد كه اينزنان زنان اهل دنيا باشند كه در دنيا نامزد ازواج خود شدند و ايشان در خلق و حسن و خلق از حوريان در پيش باشند مرويست كه حوريان بهشت دستهاى يكدگر بدست گيرند بآواز خوش و صوت دلكش بر وجهى كه هيچكس مثل آن آواز نشنيده باشد گويند كه ما خوشنوديم كه هرگز خشم نگيريم ما مقيمانيم كه هرگز از اينجا بيرون نرويم ما آراسته‌ايم بخصال و جمال مخلوق شده‌ايم براى شوهران بزرگوار و چون حوريان اين ندا در دهند زنان مؤمنه گويند ما نماز گذارندگانيم و شما نه ما روزه دارانيم و شما نه ما صدقه دهندگانيم و شما نه بعد از آن راوى گفت كه بخداى سوگند كه ايشان بر حوريان غالب باشند در حسن و خصال و زيب و جمال و نيز در آن چهار بهشت باشند .\r\n حُورٌ مَقْصُوراتٌ  حوران بازداشته يعنى پنهان كرده  فِي الْخِيامِ  در خيمهاى كه از درهاى مجوف باشند يا حورانى كه چشمهاى خود را مقصور داشته باشند در خيمه‌ها از ابن مسعود نقل است كه هر زنى را خيمهء باشد كه طول آن شصت ميل باشد و در هر كنجى از آن خيمه زنى باشد از براى مؤمن كه غير از آن مؤمن كسى ديگر او را نه‌بيند و از ابن عباس روايتست كه خيمه يك در مجوف باشد يك فرسخ در يك فرسخ در آن چهار هزار در باشد از طلا و بروايتى چهار صد هزار در - انس رواية كند از حضرت رسالة ( ص ) كه شب معراج در بهشت نهرى ديدم كه از اطراف آن خيمه‌هاى مرجان بودند از آنجا ندائى رسيد كه السلام عليك يا رسول اللّه گفتم اى جبرئيل اينها چه كسانند گفت حور العين كه از خداى خود اذن خواستند تا بر تو سلام كنند و بعد از سلام گفتند ما هميشه در بهشت باشيم كه هرگز در آنجا نمىميريم و ما با ناز و نعيم هستيم كه حور مقصورات فى الخيام و نيز انس از آنحضرت رواية كند كه اگر يكى از حوريان آب دهن در درياى شور اندازد تمام شيرين گردد از شيرينى آب دهن حورى .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه چنين ازواج طيبه ببهشتيان ميدهند  تُكَذِّبانِ  متكذب\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nميشويد .\r\n لَمْ يَطْمِثْهُنَّ  مر ايشانرا نسوده است و نزديكى نكرده  إِنْسٌ  هيچ آدمى  قَبْلَهُمْ  پيش از اصحاب بهشت كه شوهران ايشان باشند  وَ لا جَانٌّ  و نه جنيان دست بديشان رسانيده‌اند بلكه بصفت بكارت باشند مانند حورانى كه قبل از اين مذكور شدند حاصل كه صفت حور مقصورات در خيام همچو صفت قاصرات الطرف باشد .\r\n فَبِأَيِّ آلاءِ رَبِّكُما  پس بكدام يك از نعماى پروردگار خود كه اصحاب بكارت نام زد اهل بهشت مىكند  تُكَذِّبانِ  تكذيب ميكنيد .\r\n مُتَّكِئِينَ  اصحاب يمين در بهشت باشند تكيه زده  عَلى رَفْرَفٍ خُضْرٍ  بر فرشهاى مرتفعه كه سبز باشند برياض سبز  وَ عَبْقَرِيٍّ حِسانٍ  و بساطهاى قيمتى در غاية زيبائى و نيكوئى يا جامه‌هاى منقش از هر جنس و هر لون كه باشد .\r\n فَبِأَيِّ آلاءِ رَبِّكُما  پس بكدام از نعمتهاى پروردگار خود كه شما را به اين كرامت‌ها بنواخت  تُكَذِّبانِ  تكذيب ميكنيد و برواية سعيد بن جبير رفرف بمعنى رياض جنت است و مرغزار هاى آن و نزد ابن عباس مجالس آن و يا وساده و يا نوعى از بساط و يا دامن خيمه يا هر جامهء عريض و ياء عبقرى به آن نسبت است يعنى متاعى كه منسوب است بعبقر كه بلد جن است و هر بساطى كه غريب و عجيب است به آن نسبت ميدهند و در اينمقام اسم جنس است و نزد مجاهد بمعنى ديباج و بمذهب حسن اسم جميع بساطها و خليل گفته كه هر چه جليل القدر است آن را عبقرى گويند خواه جامه يا غير آن .\r\n تَبارَكَ اسْمُ رَبِّكَ  بزرگ است اسم پروردگار تو از حيثيت دلالت آن بر ذات اقدس او سبحانه هرگاه اسم وى به جهت دلالة آن بر مسمى متصف بصفت عظمة و بزرگى باشد پس بزرگى ذات او در چه مرتبه خواهد بود و بعضى چنين تفسير كرده‌اند كه بزرك است بركة در اسم پروردگار تو پس طلب بركت كنيد در هر امرى بذكر او سبحانه و در حديث واقع شده كه در هر كارى بزرك كه در آن ابتدا بنام خدا نكنند آن ابتر شود و به آخر نرسد و يا اسم او سبحانه منزه است از هر بدى و نقصى يعنى جميع نامهاى او سبحانه از اسماى حسنىاند جل جلاله و عم نواله و عظم شانه  ذِي الْجَلالِ وَ الْإِكْرامِ  خداوندى كه او را ثابتست جميع صفاتى كه مستلزم كمال ذات اوست و مبراست از هر صفتى كه موجب نقص عزة كبريائى است و نزد اهل تحقيق جلالت اشارتست بصفات قهريه و اكرام عبارتست از اوصاف لطيفه پس ذو الجلال و الاكرام جامع جميع صفات او سبحانه باشد . .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nسورة الواقعة\r\nسبع و سبعون آية مكية ابى بن كعب از سيد عالم ( ص ) روايت كرده كه هر كه سورهء الواقعه را بخواند در نامهء اعمال او بنويسند كه او از غافلان نيست و از مسروق روايتست كه هر كه خواهد بداند نبأى خلق اولين و آخرين و نبأى اهل جنت و نبأى اهل نار و نبأى دنيا و آخرت بايد كه قرائت سورة الواقعه كند مرويست كه عثمان بن عفان بعيادت عبد اللّه مسعود رفت در مرض وى او را گفت از چه شكاية دارى گفت از گناهان خود گفت چه آرزو دارى فرمود رحمت پروردگار خود گفت طبيبى بياورم تا علاج تو كند فرمود كه الطبيب امر ضنى طبيب آنست كه مرا بيمار ساخته گفت عطيه به تو انعام كنم جواب داد كه وقتى كه محتاج بودم منع عطا ميكردى اكنون كه از آن مستغنىام عطا ميكنى گفت بدختران تو عطا بدهم گفت ايشان را احتياجى نيست زيرا كه سورة الواقعه را تعليم ايشان كرده‌ام و ايشان بر قراءت آن مداومة ميكنند و از رسول خدا شنيدم كه هر كه در شب اين سوره بخواند هرگز درويش نگردد و عياشى بحديث مرفوع از ابو جعفر عليه السّلام روايت كرده كه هر كه شب سورة الواقعه تلاوت كند پيش از آنكه خواب كند فردا كه خدا را ملاقات كند روى او چون ماه شب چهارده باشد و ابو بصير از ابو عبد اللّه عليه السّلام نقل كرده كه هر كه در شب جمعه اين سوره را بخواند خداى تعالى او را دوست دارد و محبت او در دل جميع مردمان اندازد و هرگز در دنيا درويشى نبيند و از آفات و بليات دنيويه محفوظ شود و از رفقاى امير المؤمنين عليه السّلام باشد چون حضرت عزة ختم سورهء الرحمن نمود بصفات جنت افتتاح اين سوره نيز بر صفت قيامت و جنت نمود تا مثل و نظير يكدگر باشند و فرمود كه  بِسْمِ اللَّهِ الرَّحْمنِ الرَّحِيمِ \r\n  إِذا وَقَعَتِ الْواقِعَةُ   ياد كنيد چون وقوع يابد ساعة واقع شونده مراد قيامتست يعنى چون حادث شود قيامتى كه محقق الوقوع است و ناچار است از واقع شدن آن .\r\n لَيْسَ لِوَقْعَتِها كاذِبَةٌ  نيست و نباشد در حين واقع شدن آن نفسى كه دروغ گوينده باشد بر خداى يا تكذيب‌كننده قيامت همچنانكه الحال نفوس كاذب و مكذبانند زيرا كه در آن روز هر نفسى كه باشد مؤمن صادق و مصدق باشد لقوله تعالى لا يؤمنون به حتى يروا العذاب الاليم و قوله فلما رأوا باسنا و قالوا آمنا و قوله لا يزال الذين كفروا فى مرية منه حتى تاتيهم الساعة بغتة و يا بجهة واقع شدن آن هيچ نفسى نيست كه كاذب آن باشد در نفس الامر بلكه هر كه از آن خبرى ميدهد صادق است پس بجهة تقرير عظمة و شدت آن روز ميفرمايد كه .\r\n خافِضَةٌ  يعنى قيامة فرو\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبرنده است و پست سازنده قومى را كه در دنيا مرتفع باشند  رافِعَةٌ  بردارنده و بلند گرداننده جمعى را كه در اين عالم منخفض باشند چه نزد وقوع واقعات عظيمه و حادثات شديده بعضى مردمان منخفض ميگردند بنوازل رضيعه و بعضى مرتفع ميشوند بمراتب رفيعه مراد آنست كه در وقت ساعة قيامة حق تعالى خافض اشقياست باسفل سافلين از روى عدل و رافع سعدا است باعلاء عليين از روى فضل پس در آن روز اهل شقاوة و نفاق منخفض‌اند بنوازل منخفضه و ارباب اخلاص و وفاق مرتفع بدرجات عليه يا در آن روز سماوات مرتفعه ميل بسقوط كنند و كواكب منكدر و منتشر گردند و جبال از امكنه خود روان گشته مانند سحاب جاريه در جوّ هوى مرتفع و منتشر شوند و ارضين از جاى خود متزلزل گردند كما قال اللّه تعالى .\r\n إِذا رُجَّتِ الْأَرْضُ رَجًّا  يعنى ياد كنيد چون بسيار جنبانيده شود زمين جنبانيدنى سخت بر آن وجه كه جميع ابنيه و جبال كه فوق آن باشند منهدم گردند و همهء مردمان كه بر روى آن باشند سمت فناپذيرند و همه مردمان از قبور بيرون افتند .\r\n وَ بُسَّتِ الْجِبالُ  و ريزه ريزه و پاره پاره شوند كوهها  بَسًّا  ريزه شدنى يا رانده شوند از اماكن خود .\r\n فَكانَتْ  پس باشد  هَباءً  غبارى كه ديده مىشود باشعه شمس وقتى كه از روزنه تابد  مُنْبَثًّا  پراكنده و منتشر گشته و از امير المؤمنين عليه السّلام منقولست كه كوهها در آن روز مانند گردى شوند كه از سم چهار پايان برخيزد .\r\n وَ كُنْتُمْ  و باشيد شما اى مكلفان در آنوقت  أَزْواجاً ثَلاثَةً  اصنافى سه‌گانه هر صنفى بمرتبهء .\r\n فَأَصْحابُ الْمَيْمَنَةِ ما أَصْحابُ الْمَيْمَنَةِ  پس ياران دست راست چه‌اند ياران دست راست استفهام براى تعجب است از تفخيم شأن ايشان در رفعت و آنها جماعتىاند كه در وقت اخراج ذرية از صلب آدم بر دست راست وى بودند يا گروهى كه در روز قيامة نامهء اعمال بدست راست ايشان دهند يا گروهى كه جاى ايشان در يمين عرش باشد چه در رواية ثابت گشته كه جنت بر دست راست عرش است و يا كسانى كه بايمن و بركت باشند .\r\n وَ أَصْحابُ الْمَشْئَمَةِ ما أَصْحابُ الْمَشْئَمَةِ  و اصحاب دست چپ چه‌اند اصحاب دست چپ در اين مقام استفهام به جهت تعجب است از دناءت حال و شآمة مآل ايشان پس آنها اصحاب منزلهء دنيه‌اند چنان كه عرب ميگويد كه فلان منى بالشمال در وقتى كه وصف كسى كنند بصفت دناءت و اين بواسطهء شآمة ايشانست بشمال پس مراد باصحاب مشأمة اصحاب شوم‌اند چه اشقيا بسبب كفر و معصيت شوم و نامباركند بر نفسهاى خود از ابن عباس مرويست كه ايشان جمعىاند كه بوقت اخراج در جانب شمال آدم بوده‌اند يا گروهى كه نامهء اعمال بدست چپ ايشان دهند يا طايفهء كه جاى ايشان بر شمال عرش باشد چه در اخبار وارد شده كه دوزخ در\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nجانب چپ عرش است بعد از آن وصف صنف يمين مىكند .\r\n وَ السَّابِقُونَ  و پيشى گرفتگان بايمان و طاعة بعد از ظهور حق بدون تاب و توانى در آن  السَّابِقُونَ  كسانىاند كه حال ايشان در سبقت بر تو واضح و مآل ايشان بر تو لايح است پس احتياج بر بيان احوال ايشان نباشد و يا سابقان در ايمان و طاعة و پيشى گيرندگانند بر اقوام خود بجزيل ثواب و رحمة و پيش روان بدخول جنّت باعظم كرامه و اعلاى مرتبه و بعضى گفته‌اند كه سابق كسى است كه در حداثة سن بفعل خير اقدام نمايد و بدان مداومة كند تا از دنيا بيرون رود و صاحب يمين شخصى است كه اوايل عمر مشغول بوده باشد به معصيت و خطيئة و طول غفلت و بعد از آن تائب شود و صاحب شمال آنكه از اول عمر تا آخر عمر بفسق و فجور اشتغال نمايد و نزد ابن عباس جمعىاند كه بهجرت سبقة كرده‌اند بر غير خود - و از امير المؤمنين عليه السّلام مرويست كه ايشان كسانىاند كه پيشى گرفته‌اند بصلاة و خمس و پيش از همه كس بتكبير اول افتتاح نموده و نزد بعضى مراد بسابق حضرت رسالتست و ساير انبيا و يا اهل قرآن يا آنكه به دو قبله نماز گذارده باشد و ابن كيسان گفته كه مراد سبقت است در جميع مامورات الهى و يا سبقت در حيازة علوم و فضايل و كمالات و شبههء نيست در آنكه جامع اين همه سوابق ذات عالى سمات حضرت امير المؤمنين عليه السّلام است اما سبق او باسلام و ايمان جميع علما را بلا خلافست در آنكه اول شخصى كه از رجال تصديق حضرت رسالت صلّى اللّه عليه و آله و سلّم كرد و بوى ايمان آورد آنحضرت بود و از زنان اول كسى كه بوى ايمان آورد خديجه كبرى بود و أبو ذر غفارى از رسول صلّى اللّه عليه و آله و سلّم رواية كرده كه آنحضرت با امير المؤمنين خطاب كرده فرمود كه تو اول كسى كه ايمان آوردى به من و اول كسى كه با من مصافحه كند در روز قيامة تو باشى و صديق اكبرى و فاروق اعظم تفريق كنى حق را از باطل و تو يعسوب مسلمانانى و مال يعسوب ظالمان و اما دليل سبق وى در نماز قول حضرت رسالتست كه ملائكه مدت هفت سال صلوات فرستادند بر من و بر على زيرا كه در آن مدت نماز هيچ كس مرتفع نشد از زمين مگر از من و على اما سبق او در جهاد بر هيچكس پوشيده و پنهان نيست و با جماع جميع امة كسى كه به دو قبله نماز گذارد با حضرت رسالت صلّى اللّه عليه و آله و سلّم او بود و معدودى چند از تابعان او و اما وفور و فضل او همين قدر كافيست كه سلونى مادون العرش مرويست كه شخصى اوصاف كمالات امير المؤمنين على را از عبد اللّه عباس پرسيد فرمود كه به خدا قسم كه امير المؤمنين يكى از ثقلين است كه رسول صلّى اللّه عليه و آله و سلّم فرمود كه انى تارك فيكم الثقلين كتاب اللّه و عترتى و او سابق بود بر همه كس بتصديق نمودن بر توحيد و نبوة و نماز گذارد با حضرت رسالت صلّى اللّه عليه و آله و سلّم به دو قبله كه بيت المقدس بود و كعبه معظمه و دو بار بيعت نمود با پيغمبر صلّى اللّه عليه و آله و سلّم كه بيعت العقبه است و بيعت الشجره\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nو او را دو بسط داده‌اند بسط علم و بسط جسم و دوبار آفتاب از براى او برگردانيده شد بعد از آنكه غروب كرده بود و دو نوبة تيغ برهنه كرد اول براى تنزيل دوم براى تاويل و خداوند دو رجعت بود پس مثل او در آيهء عجيبه و علامات غريبه مثل ذو القرنين است و بعد از آن ابن عباس فرمود كه اين شخص كه بنعوت مذكوره منعوت است و بصفات مزبوره موصوف مولاى منست على بن أبي طالب و از ابو جعفر منقولست كه سابقان چهارند هابيل مقتول كه پسر آدم است و حزقيل كه مؤمن آل فرعونست و حبيب نجار كه مؤمن آل ياسين است و على بن ابى طالب عليه السّلام كه وصى سيد المرسلين و صلّى اللّه عليه و آله و سلّم است و احمد حنبل در مسند خود از ابى ليلى روايت كرده و او از پدر خود و او از سيد انبيا صلّى اللّه عليه و آله و سلّم كه فرمود صديقان يعنى آنان كه در تصديق سبقت نموده‌اند سه كس‌اند يكى مؤمن آل ياسين كه حبيب نجار است و ديگرى مؤمن آل فرعون كه حزقيل است و ديگرى على بن أبي طالب و هو افضلهم و او بهترين ايشان است ثعلبى نيز در تفسير خود آورده باسناد از عبد اللّه عباس كه فرمود من از على بن أبي طالب شنيدم كه ميفرمود منم بندهء خدا و برادر حضرت مصطفى و هم صديق اكبر و هر كه به غير از من به اين كلمه تلفظ نمايد او دروغ‌گوى مفترى باشد پس غير مرا اين دعوى نرسد زيرا كه من هفت سال سبقت نموده‌ام و ايمان به حضرت رسالت پناه صلّى اللّه عليه و آله و سلم آورده‌ام و به حضرت اقتدا نموده‌ام و نماز گذارده‌ام و ديگران بعبادت اصنام مشغول بودند و پرستش اوثان ميكردند و حافظ ابو نعيم در كتاب روايات خود آورده باسناد از مسلم بن احمد بن مسلم دهان از ظهير كه او گفت پدرم خبر داد از سدى و او از ابى مالك و او از ابن عباس كه او فرمود از حضرت رسالت صلّى اللّه عليه و آله و سلّم شنيدم كه سابق اين امت در ايمان على بن أبي طالب است و اخطب خارزمى كه يكى از اعاظم اهل سنت است در كتاب اربعين حديث روايت كرده باسناد از انس بن مالك كه انس گفت من از رسول شنيدم كه فرمود چون روز قيامت شود على بن أبي طالب را به اين هفت نام آواز كنند كه يا صديق يا دال يا عابد يا هادى يا مهدى يا فتى يا على مر انت و شيعتك الى الجنة يا على بگذر تو با شيعه و دوستان خود بسوى بهشت آنحضرت خود بيرون آيد از روى او چندان نور بتابد كه اهل بهشت از آن متحير مانند و بدانند كه او از سابقانست و حق تعالى از علو رفعت و سمو مكانت ايشان خبر ميدهد كه .\r\n أُولئِكَ الْمُقَرَّبُونَ  آنگروه سابقان نزديك گردانيده شده‌اند از روى درجه و مرتبه يعنى درجات ايشان نزديك است بعرش خدا .\r\n فِي جَنَّاتِ النَّعِيمِ  در بوستانهاى بانواع نعم و كرامت يعنى ايشان در اعلاى درجات جنان و ارفع مراتب آن خواهند بود كه نزديك عرش او سبحانه است و اين سابقان كه متصف‌اند به اين صفات .\r\n ثُلَّةٌ مِنَ الْأَوَّلِينَ  گروهى بسياراند از پيشينيان يعنى از امم سابقه از آدم تا به حضرت خاتم .\r\n وَ قَلِيلٌ  و گروهى اندك\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n مِنَ الْآخِرِينَ  از پسينيان يعنى از امت محمد صلّى اللّه عليه و آله و سلّم حاصل كه سابقان امم ماضيه پيش از سابقات اين امتند و اين آيه مخالفت ندارد يقول حضرت رسالت كه امت من از ساير امم بيشتر باشد و تابعان اين امت و مردمان كه تابع من باشند در قيامت اكثر مردمان ديگر باشند زيرا كه جايز استكه سابقان اين امت كم باشند و تابعان اين امت اكثر از تابعان امم ماضيه و نيز منافات ندارد بقول ثلة من الاولين و ثلة من الاخرين زيرا كه مراد به اين هر دو گروه اصحاب يمين‌اند نه سابقان و سابقون .\r\n عَلى سُرُرٍ  باشند بر تختهاى بهشت  مَوْضُونَةٍ  كه بافته شده باشد از زر و مشك بدرر و يواقيت و زمرد و مرصع بانواع جواهر و يا نزديك يكدگر بهم نهاده شده و بهم پيوسته مانند حلقهاى زره در يكديگر و از كلبى مرويستكه طول هر سريرى سيصد گز باشد و چون سابقان خواهند كه بر بالاى او روند سر فرود آورد تا ايشان پاى بر آن نهند و قرار گيرند و بعد از آن باز بجاى خود رود پس ايشان به اين هيئت بر بالاى اين تختها باشند .\r\n مُتَّكِئِينَ  در حالتى كه تكيه زدگان باشند  عَلَيْها  بر اين تختها  مُتَقابِلِينَ  برابر يكديگر قرار گرفته يعنى در رو به روى خود بدون نگريستن در قفاى يكديگر تا بديدار يكديگر انس گيرند و مسرور شوند .\r\n يَطُوفُ عَلَيْهِمْ  طواف كنند و گردند براى خدمت  وِلْدانٌ مُخَلَّدُونَ  كودكان جاويد ماندگان بر هيات كودكى با كمال صباحت و طراوت چه خدمت صغار زيباتر است از خدمت كبار و بروايت ابن جبير از خلد مشتق است بمعنى گوشواره يعنى كودكان آراستگان باشند بگوشوارهاى زرين از امير المومنين عليه السّلام مرويستكه آنها اولاد اهل دنيا باشند مر ايشانرا حسناتى نيستكه تا به آن مثاب شوند و سيئات نيز نيست تا به آن معاقب گردند و از سلمان فارسى رضى اللّه عنه نقل استكه ايشان اطفال مشركان‌اند كه به خدمت اهل بهشت نامزد باشند بر هر تقدير ايشان طواف كنند بر اهل بهشت .\r\n بِأَكْوابٍ  بكوزه هاى بىدسته و لوله  وَ أَبارِيقَ  و ابريقهائيكه دسته و لوله‌دار باشند  وَ كَأْسٍ مِنْ مَعِينٍ  و جامهاى از شراب جارى در بهشت يا خمر صافى و پاك چون آب زلال كه از زير عرش نابع شود بر روى زمين جارى گردد .\r\n لا يُصَدَّعُونَ عَنْها  درد سر نكشند بسبب شرب آن يعنى آن خمر را خمار نباشد تا موجب صداع شود  وَ لا يُنْزِفُونَ  و نه كه بىعقل و بىهوش شوند از آن و يا نه زايل گردد آنشراب و منقطع گردد .\r\n وَ فاكِهَةٍ  و ديگر ولدان طواف كنند بر بهشتيان بميوها  مِمَّا يَتَخَيَّرُونَ  از آنچه\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nاختيار كنند و برگزينند .\r\n وَ لَحْمِ طَيْرٍ  و گوشت مرغ كه الطف لحوم است  مِمَّا يَشْتَهُونَ  از آنچه آرزو كنند يعنى بر وجهيكه مشتهى طبع ايشان باشد جوشيده و يا بريان كرده مرويستكه هرگاه اهل بهشت ميل گوشت مرغ كنند حق تعالى گوشت مرغ پخته براى ايشان خلق فرمايد تا احتياج به ذبح و طبخ نباشد و از ابن عباس نقل استكه هر مرغى كه بر خواطر ايشان بگذرد فى الحال در نظر ايشان درآيد بر همان وجه كه آرزوى ايشان بوده باشد ابو سعيد خدرى از رسول صلّى اللّه عليه و آله و سلّم روايت كند كه در بهشت مرغانيكه ميپرند هر يكى هفتاد هزار پر دارند و هر وقت كه مومن ميل طعام كند يكى از آن مرغان بيايند و بر خوان او افتد و پرها بيفشاند از هر پر او طعامى بيرون آيد از برف سفيدتر و از مشك خوش بوتر و از عسل شيرين‌تر كه به هيچ لون ديگر نماند بعد از آن بپرواز درآيد و بر درختان بهشت نشيند .\r\n وَ حُورٌ  و حور نيز بر سابقان طواف مينمايند در جنت براى خدمت زنان سفيد اندام  عِينٌ  گشاده چشمان يا سفيدى چشم ايشان در نهايت سفيدى باشد و سياهى آن در نهايت سياهى باشد و در غاية لطافت و صفا باشد .\r\n كَأَمْثالِ اللُّؤْلُؤِ الْمَكْنُونِ  مانند مرواريد پوشيده شده در صدف كه غبار بر او ننشسته باشد و دست اغيار بر او نرسيده ابو امامه از رسول صلّى اللّه عليه و آله و سلّم رواية كرده كه در بهشت هيچ مؤمنى نباشد مگر كه او را هفتاد و دو زن باشد از حور العين از عبد اللّه عباس روايتست كه از رسول صلّى اللّه عليه و آله و سلّم شنيدم كه گفت نورى در بهشت پديد آيد اهل جنت گويند كه اين چه نور است گويند روشنى دندان حور است كه در روى شوهر خود خنديده - مجاهد گفت كه حور را به جهت آن حور گويند كه حيران مانند در او ديده‌ها و حق تعالى اينهمه كرامتها بايشان ارزانى فرمايد .\r\n جَزاءً  جهة پاداش دادن ايشان  بِما كانُوا يَعْمَلُونَ  بسبب آنچه بودند كه ميكردند در دنيا از اعمال صالحه .\r\n لا يَسْمَعُونَ  نشنوند  فِيها  در بهشت  لَغْواً  سخن بيهوده كه هيچ فايده بر آن مترتب نشود يا بانك و فرياد و سوگند دروغ در او نشنوند يا در شرب خمر سخنان بيهوده نگويند و سوگند بر يكديگر ندهند بر شرب آن همچنانكه بر خمر دنيا مىباشد  وَ لا تَأْثِيماً  و نه نسبت دادن باثم يعنى سخنى كه گفتن آن موجب گناه باشد چون فحش و قبايح و دشنام .\r\n إِلَّا قِيلًا  مگر قولى را كه اينست  سَلاماً سَلاماً  يعنى در آنجا استماع سلام كنند كه عبارتست از وارستگى از غم و اندوه و حصول دوام نعمت و بعد از ذكر احوال سابقان بيان حال اصحاب يمين ميفرمايد .\r\n وَ أَصْحابُ الْيَمِينِ ما أَصْحابُ الْيَمِينِ  و ياران دست راست چه‌اند ياران دست راست اين تعجب است از عظم و بزرگى مرتبه ايشان يعنى ايشان مكرم و معظم باشند .\r\n فِي سِدْرٍ مَخْضُودٍ \r\n\r\n","description":"","footnote":"","page_name":" 95 ","page_number":95},
  {"content":"\r\n\r\nدر زير درخت بيخار - از ضحاك منقول است كه چون اهل اسلام نظر بمزدوج كردند و آن واديست از طايف مشتمل بر درختهاى سدر گفتند چه بودى اگر ما را مثل اين بودى اين آيه آمد كه اهل بهشت را سدر بيخار باشد .\r\n وَ طَلْحٍ  و درخت مويز يا درخت ام غيلان كه شكوفهاى بسيار بغاية خوشبوى دارد و خوشرنگ  مَنْضُودٍ  كه برچيده باشد ميوه‌هاى آن شيرين‌تر از عسل است تخصيص اين دو شجر بذكر جهت آنست كه نزد عرب اين هر دو درخت بيشتر بود و انس ايشان به آن زياده‌تر .\r\n وَ ظِلٍّ مَمْدُودٍ  و سايه كشيده و گسترده شده كه هرگز كم نشود و زايل نگردد بلكه هميشه ثابت باشد و عرب هر چيزى كه منقطع نشود ممدود ميگويند - در خبر است كه در بهشت درختان باشند كه سوارتند رو در مدت صد سال از زير سايه آن بيرون نتواند رفت و در رواية آمده كه جميع اوقات بهشت چون بامداد روزهاى تابستان باشد نه گرم و نه سرد مراد سايهء عرش است .\r\n وَ ماءٍ مَسْكُوبٍ  و آب ريخته شده يعنى آبى كه از جنت عدن ببوستانهاى ديگر ريزان شود يا آبى كه خداى در بهشت جارى گرداند بر وفق مدعاى بهشتيان در كميت و كيفيت يا آبى كه دايم جارى باشد و هرگز منقطع نشود يا ريزاند در شرابهاى ايشان و به آن ممزوج كند يا به جهت آشاميدنى ايشان در اناء ريزند مزاحم بن داود گفت كه مرا برادرى صالح بود كه حرمة مادر خود نيكو داشتى و در وظايف طاعات دقيقه فرو نگذاشتى چون فوت شد او را در واقعه ديدم گفتم اى برادر مدتيست كه ندانم كه تو چه حال دارى و در كجائى گفت فى سدر مخضود و طلح منضود و ظل ممدود و ماى مسكوب .\r\n وَ فاكِهَةٍ كَثِيرَةٍ  و ميوه‌هاى بسيار از هر جنسى كه باشد .\r\n لا مَقْطُوعَةٍ  نه بريده شده و نه فانى گشته يعنى در هيچ زمان انقطاع نيابد بخلاف ميوه‌هاى دنيا كه در بساتين در فصلى باشد دون فصلى  وَ لا مَمْنُوعَةٍ  و نه منع كرده شده يعنى آن را از خورنده به هيچ وجه منع نكنند بخلاف ميوه‌هاى دنيا كه در دنيا در بساطين و حظاير حفظ آن ميكنند و از مردمان منع ميكنند و بسبب بعد و اذيت شوك از آن ممتنع ميشوند از حضرت رسالت صلّى اللّه عليه و آله و سلّم منقولست كه هيچ ميوهء از درخت بهشت نچينند كه از موضع آن دو مثل آن روييده نشود .\r\n وَ فُرُشٍ  و گستردنيها براى استراحت  مَرْفُوعَةٍ  كه برداشته شده باشد يعنى رفيع القدر بر بالاى يكديگر نهاده شده باشد تا به حد ارتفاع مرويست كه ارتفاع آن سيصد گز باشد و در حين اراده جلوس بر آن متحفظ شود تا بر آن نشينند و امير المؤمنين على عليه السّلام فرموده كه فرش مرفوعة به اين معنى است كه فرشها برداشته شده و بر بالاى\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nسريرها افكنده و بقول بعضى كنايتست از زنان چه عرب زوجه را فراش ميگويند و منه قول النبى الولد للفراش و للعاهر الخجر .\r\n إِنَّا  بدرستيكه  أَنْشَأْناهُنَّ  آفريديم آنها را بىسبب ولادت  إِنْشاءً  آفريدنى مراد به اين زنان دنيااند كه او سبحانه اعاده نمايد ايشانرا در روز معاد و نزد بعضى مراد حور عين‌اند كه بىولادت در بهشت مخلوق شده‌اند .\r\n فَجَعَلْناهُنَّ  پس گردانيديم آنها را  أَبْكاراً  دختران دوشيزه يعنى هرگاه كه ازواج بنزد آنها روند آنها را بكر يابند .\r\n عُرُباً  دوستان و عاشقان شوهر خود و با غنج و ناز و شيرين سخن  أَتْراباً  همزادان يعنى همه سى و سه ساله باشند شوهران نيز به همين سن و در حديث آمده كه اهل بهشت ببهشت درآيند همه مرد باشند سفيد اندام و جعد موى و چشمهاى سياه بسرمه كرده و در سن سى و سه ساله ابو هريره از رسول صلّى اللّه عليه و آله و سلّم روايت كرده كه ايشان سى و سه ساله باشند و بر طول آدم شصت گز بالا و هفت گز پهنا و خدا ايشانرا بر صورتى نيكو و زيباتر آفريده باشد بر وجهى كه يكديگر را نتوانند شناخت در تبيان آورده كه صبيه را چون ببهشت آرند بدين سن رسانند و به شوهر دهند و عجوزه را نيز به اين سن رد كنند پس اگر در دنيا شوهر نداشته باشد او را ببعضى از اهل بهشت دهند و اگر شوهر داشته باشد اما از اهل بهشت نباشد چون آسيه كه زن فرعون بود او را بيكى از اهل بهشت دهند و اگر زوج او بهشتى شود به او ارزانى فرمايند و اگر زياده از يك شوهر داشته باشد و بهشتى باشد او را به شوهر آخرين نامزد كنند ام سلمه از پيغمبر صلّى اللّه عليه و آله و سلّم رواية كرده كه اينها زنانى باشند كه قبض روح آنها شده باشد در حالتى كه پير شده باشند و موى سفيد و چرك و ريم بكنج چشم آنها نشسته حق تعالى آنها را بعد از پيرى هم سال سازد بر وجهى كه در استوا بر يك ولادت باشند و هرگاه شوهران پيش ايشان آيند ايشان را بكر يابند حاصل كه حق تعالى ميفرمايد كه زنان بهشت را به اين صفات انشا كنم .\r\n لِأَصْحابِ الْيَمِينِ  براى اصحاب دست راست .\r\n ثُلَّةٌ مِنَ الْأَوَّلِينَ  گروهى از پيشينيان .\r\n وَ ثُلَّةٌ مِنَ الْآخِرِينَ  و گروهى از پسينيان از حضرت رسالت صلّى اللّه عليه و آله و سلّم مرويست كه گفت از آدم تا من يك ثله است و از من تا قيامت يك ثله ثلهء من تمام نشود مگر به اين سياهان كه در بيابان شتر ميچرانند و ميگويند لا إله الا اللّه محمد رسول اللّه و از اينجا معلوم مىشود كه هيچكس از امت مرحومه مخلد نخواهد بود در دوزخ و نيز در حديث آمده كه اميد ميدارم كه شما نصفى از اهل بهشت باشيد و قبل از اين گذشت كه اهل بهشت صد و بيست صف باشند هشتاد از امت من ابن مسعود رواية كند كه شبى به خدمت رسول بوديم و آنحضرت اخبار امم ماضيه ميكردند چون مجلس تمام شد برخاستم و هر يك بخانهء خود رفتيم روز ديگر فرمود كه دوش پيغمبران گذشته و اتباع ايشانرا بر من عرض كردند\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nو بعضى از انبيا را ديدم كه امت بسيار داشت و برخى را ديدم كه كمتر از آن و برخى ديگر بيش از سه نداشتند و جمعى ديگر را زياده از يك كس نبود و گروهى ديگر را هيچ امت نبود پيغمبرى را ديدم كه مى آمد با امة بسيار كه از كثرت ايشان متعجب شدم و گفتم خداوندا اين كدام پيغمبر است خطاب آمد كه اين برادر تست موسى بن عمران و اينها بنى اسرائيل‌اند گفتم بار خدايا امة من كجااند گفت بدست راست خود نگر نگاه كردم صحراى مكه را ديدم چندانكه چشم كار مىكند مردمان بودند گفتم خدايا اينها كيستند ندا آمد كه ايشان امت تواند راضى شدى يا نه گفتم راضى شدم فرمود در جانب چپ خود نگر چون نگاه كردم از كثرت ايشان افق آسمان پوشيده شده گفتم اينها كيستند فرمود كه اينها نيز امت تواند خوشنود شدى گفتم آرى خوشنود شدم بعد از آن فرمود كه در ميان امت تو هفتاد هزار باشند كه بيحساب ببهشت روند عكاشة بن محصن اسدى برخاست و گفت يا رسول اللّه دعا كن كه من از ايشان باشم فرمود اللهم اجعل منهم ديگرى برخاست و به همين التماس كرد فرمود كه عكاشه بر تو سبقت گرفت در اين التماس عبد اللّه مسعود گفت يا رسول اللّه گمان ما آنست كه اين هفتاد هزار آنانند كه بر اسلام زادند و بر آن باستادند گفت چنين نيست بلكه آنانند كه دزدى نكنند و تكبر و تطير نكنند و بر خداى توكل نمايند و تخصيص اين هر سه چيز آن بود كه عرب عادة كرده بودند بر اين سه خصلت پس فرمود كه اميدوارم كه امت تابع من ربع اهل بهشت باشند ما همه تكبير گفتيم بعد از آن فرمود كه اميدوارم كه نيمهء اهل بهشت باشند ما همه تكبير گفتيم بعد از آن اين آيه نازلشد كه   ثُلَّةٌ مِنَ الْأَوَّلِينَ وَ ثُلَّةٌ مِنَ الْآخِرِينَ   .\r\n  وَ أَصْحابُ الشِّمالِ ما أَصْحابُ الشِّمالِ فِي سَمُومٍ   و اصحاب دست چپ چه‌اند اصحاب دست چپ اين تعجب است از فظاعت و مذلت و خوارى ايشان يعنى در آن روز در نهايت خوارى و رسوائى باشند در بادى بنهايت گرمى كه حرارت آن در مشام ايشان نفوذ كند  وَ حَمِيمٍ  و در آبى گرم كه در حرارت غير متناهى باشد .\r\n وَ ظِلٍّ مِنْ يَحْمُومٍ  و در سايهء از دود كه در غايت سياهى باشد و در تبيان گويد كه چون حرارت سموم در اجساد و اكباد ايشان اثر كند پناه جويند بحميم همچنانچه سموم زدگان در دنيا آب ميطلبند و چون در حميم افتند از حرارت آن بيشتر متأذى گردند پناه برند بسايهء از دود ظلمانى و گويند يحموم كوهيست در ميان آتش كه دوزخيان بسايهء آن پناه برند و گفته‌اند كه آن آتش سياهست چه آتش دوزخ و اهل آن و هر چه در آن باشد سياه باشند .\r\n لا بارِدٍ  خنك نيست آن سايه مانند سايه‌هاى ديگر كه به آن استراحت كنند  وَ لا كَرِيمٍ \r\n\r\n","description":"","footnote":"","page_name":" 98 ","page_number":98},
  {"content":"\r\n\r\nو نه سود رساننده و راحت بخشاينده مر كسى را كه به آن ملتجى شود پس در بيان علت اين تعذيب ميفرمايد كه .\r\n إِنَّهُمْ كانُوا  بدرستى كه ايشان بودند  قَبْلَ ذلِكَ  پيش از او يعنى در دنيا  مُتْرَفِينَ  بناز و نعمت پرورده شدگان و مراد نعم ايشانست بمحرمات و اتباع شهوات كه باز دارندهء ايشان بودند از تفكر در امور حق و از امتثال اوامر و اجتناب نواهى .\r\n وَ كانُوا يُصِرُّونَ  و بودند كه اصرار ميكردند در قيام نمودن  عَلَى الْحِنْثِ الْعَظِيمِ  بر گناه بزرگ و از آن تايب و نادم نميشدند مراد از اين شركست يا سوگند بدروغ بر آنكه حشر و نشر نخواهد بود يا جميع كباير موبقه .\r\n وَ كانُوا يَقُولُونَ  و بودند كه ميگفتند بر وجه انكار  أَ إِذا مِتْنا وَ كُنَّا تُراباً  آيا وقتى كه بميريم و گرديم خاك  وَ عِظاماً  و استخوانهاى بىگوشت و پوست  أَ إِنَّا لَمَبْعُوثُونَ  آيا ما برانگيخته‌گانيم از قبرها و زنده شدگان .\r\n أَ وَ آباؤُنَا الْأَوَّلُونَ  آيا برانگيخته شوند پدران ما كه خاك گشته‌اند و اجزاى بدنيهء ايشان هيچ باقى نمانده .\r\n قُلْ  بگو اى محمد در جواب ايشان  إِنَّ الْأَوَّلِينَ  بدرستى كه جميع پيشينيان از آباء شما و غير آن  وَ الْآخِرِينَ  و پسينيان از شما و غير شما .\r\n لَمَجْمُوعُونَ  هر آينه جمع كرده شدگانند و محشور گشتگان  إِلى مِيقاتِ يَوْمٍ مَعْلُومٍ  بسوى آنچه موقت و معلوم شده است اتيان به آن كه آن روزيست معلوم نزد خداى مراد روز قيامتست چه مآل و مرجع همه به آن منتهى مىشود يا فراهم آورده شده‌اند در قبرها براى ميقات حشر كه روز معلوم است پس بر سبيل توبيخ خطاب باهل مكه مىكند و امثال ايشان .\r\n ثُمَّ إِنَّكُمْ  پس بدرستى كه شما در آن روز  أَيُّهَا الضَّالُّونَ  اى گمراهان از طريق حق  الْمُكَذِّبُونَ  تكذيب كنندگان حشر و نشر .\r\n لَآكِلُونَ  هر آينه خورندگانيد  مِنْ شَجَرٍ مِنْ زَقُّومٍ  از درختى كه آن زقوم است يعنى بعد از بعثت شما را از ميوهء اين درخت بخورانند و روزى شما اين باشد .\r\n فَمالِؤُنَ مِنْهَا الْبُطُونَ  پس پر كنندگان باشيد از آن درخت شكمهاى خود را جهت شدة جوع .\r\n فَشارِبُونَ  پس آشامندگانيد  عَلَيْهِ  بر بالاى آن درخت  مِنَ الْحَمِيمِ  از آبى در نهاية گرمى بسبب كثرة تشنگى مرويست كه عذاب جوع بر دوزخيان گمارند تا شكمهاى خود را از زقوم پر سازند بعد از آن تشنگى بر ايشان غلبه كند حميم بر ايشان عرض كنند بسيارى از آن بياشامند كما قال .\r\n فَشارِبُونَ  پس آشامندگانند از حميم  شُرْبَ الْهِيمِ  مانند آشاميدن شتران بسيار\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nتشنه‌گى زده و آب نيافته و آن جمع اهيم است و آن شتريست كه به علت هيام مبتلا باشد و هيام بضم ها درديست شبيه باستسقاء كه شتر را عارض مىشود و بجهة آن هر چند آب مىخورد سير نميشود و هلاك مىشود بعد از آن از خطاب بغيبت التفات كرده بر سبيل تهكم و ميگويد كه .\r\n هَذَا  اين ماكول و مشروب  نُزُلُهُمْ  پيش كش ايشانست  يَوْمَ الدِّينِ  در روز جزا همچنانكه ما حضرى از براى مهمان حاضر سازند بعد از آن تخصيص كفار ميفرمايد بر تصديق بعث به اين احتجاج كه .\r\n نَحْنُ خَلَقْناكُمْ  ما آفريديم شما را در ابتدا و شما به آن معترفيد  فَلَوْ لا تُصَدِّقُونَ  پس چرا باور نداريد آفرينش ما را در انتها چه بر همه ارباب عقول و افهام واضح است كه هر كه بر ابداء قادر باشد بر اعاده نيز قادر خواهد بود و بعد از بيان احتجاج تنبيه ايشان مىكند بر وجه استدلال بر بعث بقوله .\r\n أَ فَرَأَيْتُمْ  آيا پس ديديد  ما تُمْنُونَ  آنچيزيرا كه در رحم ميريزند يعنى خبر دهيد از آب نطفه كه در رحم ميريزيد .\r\n أَ أَنْتُمْ تَخْلُقُونَهُ  آيا شما مىآفرينيد آن آب را به صورت بشر و آن را به حد انسانى ميرسانيد  أَمْ نَحْنُ الْخالِقُونَ  يا مائيم آفرينندگان و چونكه شما مقرّيد به آنكه خالق آن ماييم چه شما بر آن نوع كه فرزند ميطلبيد متولد نميشود بلكه بر وفق و اراده و مشيت ما متولد مىشود پس البته قادر خواهيم بود بر اعاده زيرا كه اعاده بعد از ابداء دشوار نيست بلكه اسهل و اهونست بعد از آن بيان قدرت كاملهء خود مىكند در خلق ابداء و اعاده و ميفرمايد كه .\r\n نَحْنُ قَدَّرْنا  ما بعد از آفرينش تقدير كرديم  بَيْنَكُمُ الْمَوْتَ  ميان شما مرك را يعنى مقدر ساختيم زمان موت هر يك از شما را و قسمت آن كرديم بر شما مانند قسمت ارزاق در اختلاف بر وفق مشيت ما پس اعمار شما نيز متفاوتست در طول و قصر و توسط  وَ ما نَحْنُ بِمَسْبُوقِينَ  و نيستيم ما پيشى گرفته شدگان يعنى هيچكس نتواند كه سبقت گرفت و غلبه نتواند كرد ما را .\r\n عَلى أَنْ نُبَدِّلَ أَمْثالَكُمْ  بر آنكه تبديل كنيم شما را بامثال شما كه مثل شما باشد و ما را عاجز سازند از آنكه شما را بميرانيم و ديگران را ببدل شما بياراييم حاصل سخن آنست كه هيچكس ما را مغلوب نتواند ساخت بر آنكه تبديل كنيم شما را بامثال شما  وَ نُنْشِئَكُمْ  و بدانكه ديگر باره بيافرينيم شما را  فِي ما لا تَعْلَمُونَ  در صورتى و هياتى كه نميدانيد از مثل صورت قردة و خنازير و غيرهما و گويند آن نشانهء ثانيه است و معنى آنكه قدرت داريم بر آنكه اعادهء شما كنيم بهيات مختلفه يعنى كافران را در زشت‌ترين صورتى خلق كنيم و مؤمنان را بر بهترين هيئاتى مخلص\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمعنى آنست كه ما قادريم بر خلق مثل شما و انشاء شما در صورتى كه معلوم و معهود شما نيست و چون هيچكس ما را عاجز نتواند ساخت در اين دو امر كه خلق مماثل و غير مماثل است پس چگونه عاجز شويم از اعادهء شما پس به جهت تاكيد در باب صحت وقوع اعاده ميفرمايد كه .\r\n وَ لَقَدْ عَلِمْتُمُ  و بدرستيكه شما دانسته‌ايد  النَّشْأَةَ الْأُولى  آفرينش نخستين را كه آن انتقال نطفه است بعلقه و علقه بمضغه و مضغه بعظام و لحوم و اعصاب و اوتار و رباط و تصويرات بر آن به صورت انسانى و ايلاج روح در آن و شما مقرّيد كه خالق آن ماييم  فَلَوْ لا تَذَكَّرُونَ  پس چرا ياد نميكنيد توانائى ما را و به آن استدلال نميكنيد بر قدرت ما بر نشأ اخرى چه هر كه بر آن قادر است از اين عاجز نتواند بود بلكه اين اسهل از آن خواهد بود بجهة حصول مواد و تحقق اجزاء و سبق مثال .\r\n أَ فَرَأَيْتُمْ  آيا پس ديديد  ما تَحْرُثُونَ  از آنچه كشت ميكنيد يعنى خبر دهيد از تخمى كه در زمين ميافكنيد و پنهان ميكنيد .\r\n أَ أَنْتُمْ تَزْرَعُونَهُ  آيا شما ميرويانيد آن تخم در زمين افكنده را و نشو و نماى آن ميدهيد  أَمْ نَحْنُ الزَّارِعُونَ  يا ما روياننده‌ايم و نشو و نما دهنده و آن را بغايت خود رساننده و چون درين باب نزاع نداريد بلكه مقريد بزارعيت ما پس چرا انديشه نميكنيد تا بدانيد كه آنكسكه قادر باشد بر انبات زرع از حبهء صغيره و ايجاد حبوب كثيره از آن قادر خواهد بود بر اعادهء خلق بر آن بر نهجيكه بوده باشد ابن مسعود از رسول اللّه صلّى اللّه عليه و آله و سلّم روايت كرده كه فرمود بايد كه يكى از شما نگويد كه من زراعت كردم بلكه بگويد حراثت نمودم زيرا كه زرع عبارتست از انبات نباتات و آن از فعل حق است و حرث شق ارض است و القاى تخم در آن و آن از فعل شما است .\r\n لَوْ نَشاءُ  اگر خواهيم يعنى اگر مصلحت ما تقاضا كند آنچه كشته‌ايد آن را درهم شكنيم و خشك گردانيم قبل از رسيدن آن  لَجَعَلْناهُ  هر آينه گردانيم آن را بتحقيق  حُطاماً  گياهى درهم شكسته پيش از رسيدن آن كه منتفع به نباشد در مطعم يا كاه بىدانه گردانيم  فَظَلْتُمْ تَفَكَّهُونَ  پس همه روزه تعجب كنيد از آن قضيه و بليه يا پشيمان گرديد از تعبيكه در حرث آن كشيده باشيد و تاسف خوريد از آن اخراجاتى كه در آن كرده باشيد و پيوسته بر سبيل تاسف و تعجب تحدث نماييد در آن و گوييد با يكديگر .\r\n إِنَّا لَمُغْرَمُونَ  آيا ما التزام كرده شدگانيم بغرامت و خسارت آنچه انفاق آن كرديم يا هلاك شدگانيم بسبب هلاكت و فوت روزى حفص انا ميخواند بطريق خبر يعنى البته ما تاوان زدگانيم بعد از آن از اين ترقى نموده گويند كه .\r\n بَلْ نَحْنُ مَحْرُومُونَ  بلكه ما محروم و بىبهره ماندگانيم از روزى و هيچ حظى و\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nبختى نداريم كه اگر ما را حظى و بختى بودى اين قضيه بر ما واقع نشدى .\r\n أَ فَرَأَيْتُمُ  آيا پس ديده‌ايد  الْماءَ الَّذِي تَشْرَبُونَ  آبى را كه مياشاميد يعنى خبر دهيد از آب شيرين لطيف كه به جهت تسكين تشنگى و حفظ زندگى مياشاميد .\r\n أَ أَنْتُمْ أَنْزَلْتُمُوهُ  آيا شما فرو فرستاده‌ايد آن را  مِنَ الْمُزْنِ  از ابر گويند مزن ابر سفيد است كه آب آن شيرين‌تر است از آب ابرهاى ديگر بلطافت مزه  أَمْ نَحْنُ الْمُنْزِلُونَ  يا فرستاده‌ايم ما آن ابر را .\r\n لَوْ نَشاءُ جَعَلْناهُ  اگر خواهيم هر آينه گردانيم آن آب را  أُجاجاً  تلخ و شور كه هيچكس نتواند كه شرب آن كند از غاية تلخى و شورى  فَلَوْ لا تَشْكُرُونَ  پس چرا شكر نميكنيد خدايرا بر امثال اين نعمتهاى ضروريه و نيز به جهت استدلال بر قدرت خود ميفرمايد كه .\r\n أَ فَرَأَيْتُمُ  آيا پس ديديد  النَّارَ الَّتِي تُورُونَ  آتشى را كه بيرون ميآوريد يعنى خبر ميدهيد از بيرون آوردن آتش از درخت سبز .\r\n أَ أَنْتُمْ أَنْشَأْتُمْ شَجَرَتَها  آيا شما بيافريده‌ايد درخت آتش را كه از شاخ مرخ و عفار است  أَمْ نَحْنُ الْمُنْشِؤُنَ  يا ما پيدا كننده و آفرينندهء آنيم در سورهء يس گذشت كه اهل باديه شاخى از درخت مرخ كه مذكر ميگويند و شاخى از درخت شجرهء عقار كه انثى ميخوانند بهم ميسايند و حق تعالى نزد آنحال بقدرت غالبهء خود از ميان دو شاخ‌تر كه از آن آب ميچكد آتش بيرون ميآورد و اينجا ميفرمايد كه اى اهل عناد چون هيچكس اين اسناد قدرت به خود نميتواند داد پس بايد كه معترف شويد بقدرت ما بر آن و به آن استدلال كنيد بر آنكه قادريم بر جميع امور ممكنه كه از جملهء آن بعث و نشور است .\r\n نَحْنُ جَعَلْناها  ما گردانيديم آن آتش را  تَذْكِرَةً  ياد كردنى تا چون او را به‌بينيد دوزخ را ياد كنيد از اينجهت همه اسباب معايش به آن معلق كرده‌ايم و همه شما را محتاج آن ساخته تا اكثر اوقات نزد آن حاضر باشيد و آن را منظور داشته از آتش دوزخ متذكر شويد و يا آنكه اين آتش را از درخت سبز و تر كه متضمن اجزاى مائيت است كه در كيفيت ضد آتش است احداث نموديم تا اهل بصيرت بدانند كه هر كه قادر است بر احداث آتش از درخت سبز هر آينه قادر خواهد بود بر تازه ساختن نهال وجود انسان بعد از خشگى و مردگى آن  وَ مَتاعاً  و گردانيديم آن را برخوردارى يعنى سبب نفع گرفتن  لِلْمُقْوِينَ  مر آنانرا كه نزول كننده‌اند در قواء كه بيابانيست از آبادانى خالى باشد يعنى آن را منفعت مسافران گردانيديم كه بطون ايشان از قوت خالى باشد و بنا بر معنى اول اكتفا بذكر احد الضدين است از قبيل تقيكم الحر كه مراد حر و برد است يعنى آتش را سبب انتفاع جميع مردمان گردانيديم تا در تاريكى بروشنائى آن مينشينند و در طبخ و\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nغير آن بدان نفع ميگيرند و چون اين امور مذكوره دالند بر انعام نعم خلقان و علم و قدرت او بر عالميان در عقب آن ميفرمايد كه .\r\n فَسَبِّحْ  پس تسبيح كن  بِاسْمِ رَبِّكَ  بنام پروردگار خود  الْعَظِيمِ  كه بزرگست يعنى ذات او را به پاكى ياد كن چه اطلاق اسم شىء ذكر آن شىء است و در روايت آمده كه چون اين آيه نازل شد پيغمبر صلّى اللّه عليه و آله و سلّم فرمود كه اين را در ركوع ورد خود سازيد و بگوئيد كه سبحان ربى العظيم و بحمده بعد از آن به جهت تاكيد حقيت قرآن كه متضمن بعث و نشور است و وضوح صدق آن ميفرمايد كه .\r\n فَلا أُقْسِمُ  لاء مزيده براى تاكيد است يعنى البته كه سوگند ميخوريم بر آنچه بعد از اين مذكور خواهد شد از حقيقت قرآن و بزرگوارى آن و يا معنى آنست كه سوگند نمىخورم بحيقت قرآن زيرا كه امر اوضح از آنست كه احتياج به قسم داشته باشد و يا ذكر لا به جهت رد آنچيزى باشد كه مخالف مقسم عليه باشد كه مخالف مقسم عليه باشد يعنى نه آنچنانست كه كفار ميگويند كه قرآن سحر است يا شعر يا كهانت بلكه سوگند ميخورم  بِمَواقِعِ النُّجُومِ  بمواضع وقوع ستارگان يعنى بمغارب و مساقط آن و تخصيص مغارب به جهت آنست كه غروب دليل زوالست و بزوال اثر استدلال توان كرد بر وجود مؤثرى كه تاثير او را زوالى نيست يا آنكه ملائكه را درين وقت عبادت معلوم است يا به جهت آنكه آن وقت زمان قيام متهجدانست و عرض نياز محبان و نزول رحمت و رضوان بر ايشان فلهذا سوگند بمواقع آن خورده و استعظام نموده بقوله .\r\n وَ إِنَّهُ لَقَسَمٌ  و بدرستيكه آنچه خداى بدان سوگند خورد هر آينه سوگنديست  لَوْ تَعْلَمُونَ  اگر دانيد  عَظِيمٌ  بزرك قدر و در نظر عقل بسيار معتبر و از ابن عباس نقل است كه مراد موضع وقوع آيات قرآنيست كه نجم نجم و متفرقه نازلشده يعنى باوقات نزول آن جواب قسم اينكه .\r\n إِنَّهُ  بدرستيكه آنچه حضرت رسالت صلّى اللّه عليه و آله و سلّم بر شما ميخواند  لَقُرْآنٌ كَرِيمٌ  هر آينه قرآنيست بزرگوار و بسيار نفع و كثير الخير چه مشتملست بر اصول علومى كه در باب مصالح معاش و معاد ضروريست يا گراميست نزد حضرت عزت و ملائكه و مؤمنان يا حافظ و قارى آن مكرم و معزز است يا عمل به آن عظيم الاجر است و يا از حيثيت آنكه محفوظ است از تغيير و تبديل به آن اعتبار كه معجزات حضرت نبوى است و بر هر تقدير آن قرآن ثبت است .\r\n فِي كِتابٍ مَكْنُونٍ  در كتابيكه پوشيده و نگه داشته شده است از غير ملائكه مقربين مراد لوح محفوظ است .\r\n لا يَمَسُّهُ  مس نكند لوح را يعنى مطلع نشوند بر آنچه در اوست  إِلَّا الْمُطَهَّرُونَ  مگر پاكيزگان يعنى ملائكه كه مطهرند از دنس ذنوب و از كدورت\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nجسمانيه و اوصاف ردية و اخلاق سيئه و كلبى گفته كه مراد سفره و برره‌اند و نزد بعضى اين صفت قرآنست و معنى اينكه سزاوار نيست اينكه قرآن را مس كنند الا كسانى كه پاك باشند از شرور و از امام محمد باقر و امام جعفر صادق عليهما السلام نقلستكه مراد آنست كه مس نكنند قرآن را مگر جماعتيكه پاك باشند از حدث صغرى و كبرى يعنى غير طاهر كه جنب است و حايض و نفسا و ساير محدثين را مس قرآن جايز نيست و بنا براين خبر بمعنى نهى است و اگر نه كذب لازم آيد چه غير مطهر گاه هست كه مس آن مىكند و فقهاى ما به اين استدلال كرده‌اند بر آنكه مس قرآن بر ذوى الاحداث حرام است و مرويستكه امام صادق ( ع ) بولد خود گفت كه اقرء المصحف يعنى قرآن را بخوان گفت وضو ندارم فرمود قرآن را مس مكن و ورق را مس كن و هرگاه غير متوضى را مس جايز نباشد پس جنب را بطريق اولى و باقى اقوال در اينمقام از موافق و مخالف حواله بمنهج الصادقين است ابن عطا فرموده كه حقايق قرآن ندانند الا آنان كه اسرار ايشان بانوار عصمت پاك گردانيده شده باشد از معصيت مراد پيغمبر است و ائمهء معصومين عليهم السلام و اين قرآن عظيم .\r\n تَنْزِيلٌ  فرو فرستاده شده است  مِنْ رَبِّ الْعالَمِينَ  از نزد پروردگار عالميان و بعد از بيان شرافت و كرامت قرآن بر سبيل انكار خطاب بكفار مكه كرده ميفرمايد .\r\n أَ فَبِهذَا الْحَدِيثِ  آيا پس بدين سخن كه قرآنست  أَنْتُمْ  شما اى اهل مكه  مُدْهِنُونَ  تهاون كنندگانيد مانند كسى كه نرم باشد جانب او در امرى و سهل باشد در آن و به جهت آن تهاون نمايد در آن مراد آنست كه شما در تصديق نمودن به قرآن ثابت قدم نيستيد و رسوخ قلبى نداريد و يا خطاب باهل نفاقست يعنى منافقان نزد مسلمانان دعوى ميكنند كه ايمان داريم به آن و چون بكفار ميرسند مداهنه ميكنند و سخنان نرم كه موافق طبع ايشان است ميگويند .\r\n وَ تَجْعَلُونَ  و ميگردانيد  رِزْقَكُمْ  نصيب و حظ خود را از اين قرآن  أَنَّكُمْ تُكَذِّبُونَ  آنكه شما تكذيب كنيد آن را و لهذا آنچه در قرآن به آن كار ميبايد بست بر عكس آن ميكنيد و خلاف آن مينمائيد و ابن عباس چنين تفسير كرده كه ميگردانيد شكر بارانيكه سبب روزى شماست آنكه تكذيب كنيد و گوئيد كه از جانب خدا نيست و نسبت ميدهيد آن را بصعود و هبوط ستارگان بعد از آن گفته كه سبب آن اين بود كه رسول صلّى اللّه عليه و آله و سلّم با اصحاب به سفرى ميرفت و در راه تشنگى بايشان رسيد و آب نيافتند و با رسول صلّى اللّه عليه و آله و سلّم شكايت نمودند و گفتند يا رسول اللّه تشنگى بر ما غالب شده و مشرف بر هلاكت شده‌ايم حضرت فرمود اگر من دعا كنم و خدا باران فرستد شما خواهيد گفت بطلوع فلان ستاره و بسقوط فلان كوكب باران بما رسيده\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nگفتند يا رسول اللّه اين وقت تاثير ستاره نيست تا نسبت به آن دهيم رسول صلّى اللّه عليه و آله و سلّم دو ركعت نماز بگذارد و دعا كرد بادى برآمد و ابرى پيدا شد و باران عظيم بباريد تا آنكه جميع او ديه پر آب شدند و ايشان همه ظرفها و مشكها پر آب كردند حضرت رسول مرديرا ديد قدحى آب بر ميداشت و مى گفت اين باران به جهت فلان ستاره است حضرت رسول صلّى اللّه عليه و آله و سلّم فرمود كه من ميدانستم كه از شما بعضى چنين گويند پس حق تعالى اين آيه را فرستاد و در اخبار آمده كه سليمان بن عبد الملك را گفتند كه بعضى از علوم نجوم بياموز تا از آن علم نيز بىنصيب نباشى گفت مرا از آن منع كرده‌اند زيرا كه از رسول صلّى اللّه عليه و آله و سلّم مرويستكه فرمود كه مخوف‌ترين چيزى كه بر امت خود ميترسم سه چيز است يكى ظلم كردن بر ائمه هدى دوم تكذيب كردن قدر سوم ايمان آوردن بنجوم بعد از آن بيان نفاق منافقين و تحذير ايشان مىكند بقوله .\r\n فَلَوْ لا  پس چرا نه  إِذا بَلَغَتِ الْحُلْقُومَ  چون برسد روح در گلو در وقت مرك .\r\n وَ أَنْتُمْ حِينَئِذٍ  و شما آنهنگام  تَنْظُرُونَ  مينگريد به حال محتضر از روى تحير و نتوانيد كه چارهء آن كنيد .\r\n وَ نَحْنُ أَقْرَبُ  و ما نزديك‌تريم از روى علم و قدرت و يا فرشتگان ما كه موكلند بر قبض روح نزديك‌ترند  إِلَيْهِ  بدان محتضر  مِنْكُمْ وَ لكِنْ لا تُبْصِرُونَ  از شما و ليكن در نمييابيد ملائكه را كه قابض ارواحند .\r\n فَلَوْ لا إِنْ كُنْتُمْ  پس چرا نه هستيد اگر شما  غَيْرَ مَدِينِينَ  غير جزا داده شدگان در قيامت و يا غير مقهوران و يا غير ذليلان .\r\n تَرْجِعُونَها  بازگردانيد روح را بجسد آن محتضر  إِنْ كُنْتُمْ صادِقِينَ  اگر هستيد راست گويان در تعطيل و اهمال خداى شما را در انكار حشر و نشر - از فراء نقل كرده‌اند كه اين خطاب به جماعتى استكه ميگفتند ما مرك را از خود باز توانيم داشت بتدبير و بعلم طب حق تعالى بر سبيل تفريع گفت اگر راست ميگوئيد چرا چون جان مرد به حلق رسيد آن را رد نكنيد بتدبير و معالجه و معلوم استكه هيچ چارهء نداريد در آن صاحب كشاف گفته كه تفصيل و تبيين معنى آيه آنست كه جحود و انكار شما در آيات خدا و افعال او بر وجهيست كه اگر كتاب بشما انزال ميفرمايد ميگوئيد كه اين سحر است و افترا و اگر ارسال رسول مىكند ميگوئيد كه ساحر است و كذاب و اگر باران ميفرستد كه سبب حيات شما است ميگوئيد كه اين اثر ستاره است فحينئذ مذمت شما راجع است باهمال و تعطيل پس چيست شما را كه رد روح نميكنيد به بدن بعد از رسيدن بحلقوم اگر شما صادقيد در تعطيل امور و انكار در آنكه او سبحانه محيى و مميتست چون قادر نيستيد بر اين پس اعتقاد كنيد كه آن از تقدير مقدر حكيم است و از تدبير مدبر عليم بعد از آن تفصيل اصناف عباد\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nكرده ميفرمايد .\r\n فَأَمَّا إِنْ كانَ  پس اگر باشد محتضر  مِنَ الْمُقَرَّبِينَ  از نزديك گردانيده شدگان بدرگاه ربانى يعنى از سابقان كه از ارواح ثلثهء مذكوره‌اند .\r\n فَرَوْحٌ  پس مر او راست راحت و استراحت از تكاليف دنيا و مشاق آن يا مر او راست رحمت كه سبب حيات دائمى مرحوم است يا با بقاى هوائى كه نفس از آن متلذذ شود و غم از او زايل گردد و يا نجات از ناريا مغفرت و اينها در قبر بود يا قيامت  وَ رَيْحانٌ  و ديگر مر او راست روزى خوشبوى و يا ريحانى مشموم از رياحين جنت كه در حين موت نزد او حاضر سازند تا آن را ببويد يا هر يا نباهتى و شرفى و كرامتى يا فوز برضوان على اختلاف الاقوال و از ابن زيد منقولستكه روح در قبر باشد و ريحان در جنت و گويند روح معانقهء ابكار است و ريحان مرافقت الابرار يا روح جان دادن بر شهادت و ريحان‌دار سعادت  وَ جَنَّةُ نَعِيمٍ  و ديگر او راست بوستان پر نعمت .\r\n وَ أَمَّا إِنْ كانَ  و اما اگر باشد آن متوفى  مِنْ أَصْحابِ الْيَمِينِ  از ياران دست راست .\r\n فَسَلامٌ لَكَ  پس سلامتى از خوف و مكاره مر تراست اى اصحاب دست راست  مِنْ أَصْحابِ الْيَمِينِ  از اصحاب دست راست يعنى از برادران تو كه سلام كنند بر تو يا سلامتى مر تراست از جانب ملائكه اى آنكسكه اصحاب يمينى و اول اشهر و اظهر است .\r\n وَ أَمَّا إِنْ كانَ  و اما اگر باشد ميت  مِنَ الْمُكَذِّبِينَ  از تكذيب كنندگان مر خدايرا و رسول او را و از منكران روز بعث  الضَّالِّينَ  از گمراهان از طريق حق .\r\n فَنُزُلٌ  پس مرور است پيش كشى در قبر  مِنْ حَمِيمٍ  از آب گرم كرده در قعر دوزخ .\r\n وَ تَصْلِيَةُ جَحِيمٍ  و در آوردن در آتش سوزان در روز قيامت وضع تكذيب و ضلالت در مقام اصحاب شمال كه مقابل اصحاب يمينست به جهت زجر ايشان است از اين افعال .\r\n إِنَّ هذا  بدرستيكه آنچه گفته شد در اين سوره يا در شان اين سه طايفه  لَهُوَ حَقُّ الْيَقِينِ  هر آينه حقيست ثابت از يقين يعنى درستى و راستى آن از سر يقين است كه هيچ شبههء در آن نيست اضافهء حق بيقين با آنكه هر دو بيك معنى است جهت تاكيد است .\r\n فَسَبِّحْ بِاسْمِ رَبِّكَ  پس تسبيح كن بنام پروردگار خود  الْعَظِيمِ  كه بزرگ است از آنكه اسناد شرك و نقص و فعل قبيح به او توان كرد يعنى تنزيه كن او را بذكر نام خجسته فرجام او از آنچه لايق عظمت و كبريائى او نباشد يا نمازگذار بذكر پروردگار و عظمت خدا عبارتست از آنكه هر چه غير اوست قاصر است از ادراك ذات او تقدس اسماؤه و جلت آلاؤه .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nسورة الحديد\r\nعشرون و سبع آية ابى بن كعب از سيد عالم روايت كرده كه هر كه سورة الحديد را بخواند در نامهء اعمال او ثبت كنند كه او آنكس استكه به خدا و رسول ايمان آورده و از ابو جعفر روايتست كه هر كه سوره مسبحات قرائت كند پيش از آنكه خواب كند نميرد تا قائم مقام ما را صلوات اللّه عليه نبيند و چون از دار دنيا بيرون رود در جوار حضرت رسالت صلّى اللّه عليه و آله و سلّم باشد و از ابو عبد اللّه منقولستكه هر كه در نماز فريضه سورة الحديد و مجادلة مداومت نمايد خداى تعالى هرگز عذاب او نكند و هرگز در مال و نفس او بدى نرسد و بدن او از جميع خلال و آفت خسارت دور باشد و بدانكه حق تعالى چون ختم سورة الواقعة نمود بتسبيح افتتاح اين سوره نيز بتسبيح كرد و فرمود  بِسْمِ اللَّهِ الرَّحْمنِ الرَّحِيمِ \r\n  سَبَّحَ لِلَّهِ   تسبيح و تنزيه گفت مر خدايرا از آنچه لايق كمال و شايسته جلال وى نيست از صفات نقص و به پاكى و پاكيزگى ياد آورد   ما فِي السَّماواتِ   آنچه در آسمانهاست از ملائكه و نجوم و شمس و قمر و غير آن   وَ الْأَرْضِ   و آنچه در زمين است از حيوانات و جمادات و جز آن حاصل كه تسبيح او سبحانه عام است در هر چه خلق آن فرموده كقوله و ان من شىء الا يسبح بحمده نسبيح ذوى العقول بزيانست و تسبيح غير ايشان بظلال كقوله ظلالهم بالغدو و الآصال يا آنچه در اوست از ادله داله بر وحدانيت او بر صفات جلال و نعمت كمال او كه به آن از جميع خلق مبين گشته و از حجج باهره بر عدم مشابهة او بخلق و گويند ما بمعنى من است از قبيل و نفس و ما سويها كه بمعنى من سويها است يعنى تنزيه كرد و نماز گذارد مر خدايرا هر كه در آسمانهاست از فرشتگان و هر كه در زمينست از مؤمنان جن و انس   وَ هُوَ الْعَزِيزُ   و اوست غالب در هر چه خواهد   الْحَكِيمُ   دانا بهر چه فرمايد .\r\n لَهُ مُلْكُ السَّماواتِ وَ الْأَرْضِ  مرور است پادشاهى آسمان و زمين چه او موجد آنست و متصرف در آن و همه در قبضهء قدرت اوست هيچكسرا نميرسد كه منع او نمايد از تصرف و اگرچه پادشاه عظيم القدر و جليل الشان باشد  يُحْيِي  زنده ميگرداند هر كرا ميخواهد  وَ يُمِيتُ  و ميميراند احياء را در دنيا پس احياى اموات مىكند در دنيا يعنى نطفه را حيوان ميسازد و ميميراند زندگان را نزد انقضاى آجال  وَ هُوَ عَلى كُلِّ شَيْءٍ قَدِيرٌ  و او بر همه چيزها تمام القدر تست يعنى قدرت تمام دارد بر معدومات بايجاد انشاء و بر موجودات بتغيير و فنا و بر\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nافعال عباد و مقدور ايشان بقدرت دادن بر آن و سلب قدرت نمودن از آن حاصل كه هر چه خواهد كند از اماتة و احيا و غير آن .\r\n هُوَ الْأَوَّلُ  اوست پيش از جميع موجودات و لهذا پديد آرندهء همه آنها است يعنى قديم از ليست كه اوليت او را بدايت نيست  وَ الْآخِرُ  و پس از فناى ممكنات يعنى باقى ابدى كه آخريت او را نهايت نيست اين دالست بر فناى جميع اجسام و اعراض  وَ الظَّاهِرُ  و آشكار است وجود او بكثرت دلايل  وَ الْباطِنُ  و نهانست حقيقت ذات او سبحانه از تعقل هر عاقل و گويند ظاهر بمعنى غالبست بر هر شىء و باطن بمعنى عالم به باطن هر چيزى يا عالم بما ظهر و عالم بما بطن و در كشاف آورده كه در اين آية حضرت عزت به زبان لطف و مرحمت از روى بشارت ميگويد كه اى آدمى تو در دنيا به چهار طايفه احتياج دارى اول گروهى كه در اول حال ترا به كار آيد چون پدر و مادر دويم جمعيكه ترا در آخر زندگانى دست گيرند چون اولاد و احفاد سيم زمرهء كه آشكارا با تو باشند چون دوستان و ياران چهارم فرقهء كه پنهان با تو معاش كنند چون زنان و كنيزان حضرت رب العالمين ميگويد اعتماد به اينها مكن و كارساز امور خود ايشانرا مپندار كه اول منم كه ترا از عدم بوجود آوردم و آخر منم كه بازگشت تو به من خواهد بود و ظاهر منم كه صورت تو بخوبتر وجهى بياراستم و باطن منم كه سراير حقايق در دل تو بوديعت نهادم و باقى وجوه و اقوال در اين چهار اسم شريف بر بسطى تمام در منهج الصادقين مذكور است و در خبر است كه روزى رسول با اصحاب نشسته بود ابرى برآمد فرمود كه شما ميدانيد كه اين چيست گفتند اللّه و رسوله اعلم فرمود اين را عنايت خوانند زمين را سيراب كند و نباتات را سبز و خرم گرداند حق تعالى بازدارد اين را از قوميكه او را ندانند و شكر او نكنند و ويرا نخوانند بعد از آن فرمود ميدانيد كه زير زمين و بالاى وى چه چيز است گفتند خدا و رسول بهتر ميدانند فرمود بالاى زمين آسمان دنيا است كه آن را رفيع خوانند و تا آسمان هفتم هر يكى زبر ديگر است و از هر يكى تا ديگرى پانصد سال راهست و زير زمين زمينى ديگر است و از زمين تا زمين ديگر پانصد سال راهست پس گفت بآنخدائيكه جان محمد بفرمان اوست كه اگر شما او را بخوانيد از بالاى عرش جواب دهد و اگر در زير زمين هفتم بخوانيد جواب دهد پس اين آيه را تلاوت فرمود كه  هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ  و او به همه چيزها دانا است و اول و آخر نزد علم او مساويست و ظاهر و باطن نسبت بذاتش يكسان .\r\n هُوَ الَّذِي  اوست آنخدائيكه  خَلَقَ السَّماواتِ وَ الْأَرْضَ  بيافريد آسمانها و زمينها را\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n فِي سِتَّةِ أَيَّامٍ  در مدت شش روز بر وفق اراده و مصلحت تا ملائكه ملاحظهء حدوث آنها كنند بظهور شىء ديگر يا به جهت مصالح مكلفين همچنانكه در اخبار ثابت شده و اگر نه به جهت اين ميبود در ساعت واحده ايجاد آن ميفرمود چه او قادر بالذاتست  ثُمَّ اسْتَوى  پس مستولى شد  عَلَى الْعَرْشِ  بر عرش يا قصد كرد بتدبير آن و بعد از ذكر كمال قدرت در بيان كمال علم خود ميفرمايد كه  يَعْلَمُ ما يَلِجُ  ميداند آنچه درآيد  فِي الْأَرْضِ  در زمين چون تخمهاى پنهان كرده در زمين و قطرات و ابرها و گنجها و مردگان و غير آن  وَ ما يَخْرُجُ مِنْها  و آنچه بيرون ميآيد از زمين چون نباتات و معدنيات و برخى از دفاين در دنيا و ساير كنوز و تمامى موتى در آخرت  وَ ما يَنْزِلُ  و آنچه فرود آيد  مِنَ السَّماءِ  از آسمانها چون باران و برف و تگرك كه سبب ارزاقند و ملائكه و احكام ماموره و منهيه  وَ ما يَعْرُجُ  و آنچه بالا رود و درآيد  فِيها  در آسمان چون ارواح و اعمال عباد و دعوت ايشان و ملائكه كه اعمال ايشان مينويسند و بخارات زمين و غير آن حاصل كه هيچ چيز از اشيا بر او پوشيده و پنهان نيست  وَ هُوَ مَعَكُمْ  و او با شما است بعلم و قدرت عموما و بفضل و رحمت خصوصا  أَيْنَ ما كُنْتُمْ  هر كجا باشيد و چون معاينه علم و قدرت او در هيچ حال از شما منفك نيست پس هيچ از احوال و اعمال شما بر او مخفى نخواهد بود پس به جهت تأكيد اين ميفرمايد كه  وَ اللَّهُ بِما تَعْمَلُونَ  و خداى به آنچه شما ميكنيد از خير و شر  بَصِيرٌ  بينا است و بر آن جزا و سزا خواهد داد .\r\n لَهُ مُلْكُ السَّماواتِ وَ الْأَرْضِ  مرورا است حكم گذارى و فرمان روائى در آسمانها و زمينها  وَ إِلَى اللَّهِ تُرْجَعُ الْأُمُورُ  بسوى خدا باز گرديده شود عاقبت كارها .\r\n يُولِجُ اللَّيْلَ فِي النَّهارِ  درآورد شب را در روز يعنى از زمان شب در روز افزايد  وَ يُولِجُ النَّهارَ فِي اللَّيْلِ  و درآورد روز را در شب يعنى از زمان روز بر شب زياده كند اختلاف فصول بر حسب مصلحت عباد  وَ هُوَ عَلِيمٌ بِذاتِ الصُّدُورِ  و او داناست به آنچه در دلها است از امور مكنونه از اعتقادات و ارادات و كرامات و هيچ چيز از آنها بر او مخفى نيست و چون او سبحانه خالق جميع اشياست و عالم و قادر بر همه آنها پس اى اهل كفر و عناد و ارباب جحود و انكار .\r\n آمِنُوا بِاللَّهِ وَ رَسُولِهِ  بگرويد به خدا و تصديق كنيد بوحدانيت وى و بفرستادهء او كه محمد است\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n وَ أَنْفِقُوا مِمَّا جَعَلَكُمْ  و بدهيد از آنچه گردانيده است خداى شما را  مُسْتَخْلَفِينَ  استخلاف كرده شدگان از امم سابقه يعنى شما را خلفا و پس نشين پيشينيان گردانيد  فِيهِ  در تملك در آن و بعد از موت ايشان آن را بشما رسانيده و شما را از آن متمتع و برخوردار گردانيده آن را انفاق كنيد در وجوهيكه به آن مأمور شده‌ايد و عبرت گيريد از آن كسانى كه آن را نخوردند و انفاق نكردند و رنج كشيدند و از آن نفع نديدند و همه را بشما گذاشتند بدون تعب شما و عنقريب از شما بجماعتيكه بعد از شما باشند منتقل خواهد شد پس پيش از آنكه از شما به ديگرى رسد آن را صرف كنيد در حقوق اللّه با آنكه اين مال فى الحقيقة مال شما نيست بلكه از حق سبحانه است از حيثيت خلق و انشاء و شما در تصرف بمنزلهء خلفا و وكلائيد از جانب خدا پس بايد كه انفاق مال بر شما آسان باشد همچنانكه صرف آن آسانست بر كسى كه و كيل و نايب غير است و چون اجر ايمان و پاداش انفاق بر خدا واجبست از اينجهت بعد امر بايمان و انفاق ميفرمايد كه  فَالَّذِينَ آمَنُوا  پس آنان كه گرويده‌اند به خدا و رسول  مِنْكُمْ  از شما  وَ أَنْفِقُوا  و نفقه كردند مال خود را بزكوة و خمس و غير آن از وجوه مفروضه و ساير خيرات  لَهُمْ أَجْرٌ كَبِيرٌ  مر ايشانراست مزدى بزرك و ثوابى عظيم كه جنت نعيم است .\r\n وَ ما لَكُمْ  و چيست مر شما را اى اهل كفر و شرك  لا تُؤْمِنُونَ بِاللَّهِ  كه نميگرويد به خدا و بوحدانيت او معترف نميشويد  وَ الرَّسُولُ  و حال آنكه پيغمبرى كه فرستادهء اوست  يَدْعُوكُمْ  ميخواند شما را بحجت و برهان  لِتُؤْمِنُوا بِرَبِّكُمْ  تا ايمان آريد بآفريدگار خويش  وَ قَدْ أَخَذَ  و بدرستيكه فرا گرفت خداى از شما  مِيثاقَكُمْ  پيمان شما را بايمان قبل از اين دعوت كه آن نصب ادله عقليه است و تمكين شما در تفكر و ازاحهء علل و چون شما را بعد از ادلهء عقليه و تنبيه رسول علتى نيست پس چيست شما را نگرويدن و تصديق ننمودن به خدا و رسول يا مراد روز الست است يعنى خدا فرا گرفته است ميثاق را در روز الست بر اقرار بربوبية و وحدانية و نفى شرك  إِنْ كُنْتُمْ مُؤْمِنِينَ  اگر هستيد باور دارندگان و تصديق نمايندگان به حق پس الحال كه ظاهر است علامات حق و واضح است براهين آن پس چرا ايمان نميآريد يعنى به اين ادلهء عقليه و تنبيهات نبويه و ازاحهء علت و ارتفاع شبهه چرا تصديق نميكنيد به خدا و رسول و نيز به جهت تبيين آيات داله بر وجوب ايمان ميفرمايد بقوله .\r\n هُوَ الَّذِي يُنَزِّلُ  اوست آنخدائيكه فرو ميفرستد  عَلى عَبْدِهِ  بر بندهء خود كه محمد است  آياتٍ بَيِّناتٍ  نشانهاى روشن يعنى قرآن يا معجزات\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nهويدا  لِيُخْرِجَكُمْ  تا بيرون آرد شما را بوسيلهء قرآن يا بدعوت پيغمبر صلّى اللّه عليه و آله و سلّم  مِنَ الظُّلُماتِ  از تاريكيهاى كفر  إِلَى النُّورِ  بسوى روشنى ايمان يا از ظلمات جهل بنور علم و يا از ضلالت بهدايت و از مخالفت بموافقت  وَ إِنَّ اللَّهَ  و بدرستيكه خداى  بِكُمْ لَرَؤُفٌ  بشما بغايت مهربانست  رَحِيمٌ  بخشاينده كه رسول را بدعوت امر ميفرمايد و اقتصار نميكند بنصب ادلهء عقليهء بر وحدانيت خود پس ختم كلام بانفاق نموده ميفرمايد كه .\r\n وَ ما لَكُمْ  و چيست مر شما را و چه عذر داريد  أَلَّا تُنْفِقُوا  در آنكه نفقه نميكنيد مالهاى خود را  فِي سَبِيلِ اللَّهِ  در راه خدا يعنى در آنچه سبب تقرب مىشود به خدا از حقوق واجبه و مندوبه  وَ لِلَّهِ  و حال آنكه مر خدايراست  مِيراثُ السَّماواتِ وَ الْأَرْضِ  ميراث آسمانها و زمينها يعنى هر چه در آسمان و زمينست بعد از فناى اهل آن بوى باز خواهد گشت و فى الحقيقة امروز نيز مر او را است و ليكن خلقان را در آن رخصت تصرف داده و بالاخره دست تصرف ايشان كوتاه شده به او سبحانه باز خواهد گشت يعنى چون دانستيد كه اين اموال در دست شما باقى نخواهد ماند پس انفاق آن از آن حيثيت كه مستخلف عوض و ثوابست اولى و اخرى خواهد بود بعد از امر بانفاق تبيين تفاوت مىكند ميان منفقين باختلاف احوال از سبق و قوت يقين و شدت حاجت مردمان به آن و از عكوس آن تا اختيار احسن و افضل آن كنند و ميفرمايد كه  لا يَسْتَوِي مِنْكُمْ  برابر نيست از شما اى اهل ايمان  مَنْ أَنْفَقَ مِنْ قَبْلِ الْفَتْحِ  هر كه نفقه كند پيش از فتح مكه كه قبل از عزا سلامست و قوت مسلمانان در عدد  وَ قاتَلَ  و كارزار كند با دشمنان خدا با كسى كه نفقه نمايد و قتال كند بعد از فتح مكه كه مال بسيار خواهد بود و بانفاق و مقاتله چندان احتياج نخواهد افتاد  أُولئِكَ  آن گروه منفقان و قاتلان قبل از فتح يعنى از مهاجران و انصار كه حضرت رسالت در شان ايشان فرموده كه اگر انفاق كند يكى از شما مثل كوه احد طلا را نرسد بمرتبهء انفاق مد يكى از سابقان مهاجر و انصار و نه نصف آن  أَعْظَمُ دَرَجَةً  بزرگترند از روى درجه و مرتبه  مِنَ الَّذِينَ أَنْفَقُوا  از آنان كه نفقه كنند  مِنْ بَعْدُ  بعد از فتح مكه  وَ قاتَلُوا  و كارزار كنند  وَ كُلًّا  و همه را كه نفقه ميكنند و قتال مىنمايند قبل از فتح و بعد از آن  وَعَدَ اللَّهُ الْحُسْنى  وعده داده است خداى\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمثوبت نيكو را كه بهشت است اما با تفاوت درجات  وَ اللَّهُ  و خداى  بِما تَعْمَلُونَ  به آنچه ميكنيد از انفاق و قتال بر وجه اخلاص  خَبِيرٌ  دانا است به ظاهر و باطن آن و همه را بر وفق نيات آن جزا خواهد داد اهل خلاف اين آيه را تخصيص ميدهند بابن قحافه همچنانكه بيضاوى و صاحب كشاف آورده‌اند كه نزلت فى ابن قحافة لانه اول من اسلم و اوّل من انفق فى سبيل اللّه و اين محض عناد است زيرا كه در آيهء  السَّابِقُونَ السَّابِقُونَ  گذشت كه امير المؤمنين عليه السّلام اسبق همه بود در اسلام و سخاوت و شجاعت كه سبب افضليت است از هيچكس اين مقدار شهرت نيافته كه از آنحضرت و سخاوتش بمرتبهء بود كه با وجود گرسنگى خود مردم را اطعام ميكرد آيهء  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  مصرح است بر آن و نزديك وى زر و نقره يكسان بود چنان كه در خبر صحيح وارد شده كه روزى اعرابى از وى طلبى كرد و كيل خود را فرمود كه اعط الاعرابى الفابده باعرابى هزار و تعيين نفرمود كه زر يا نقره و كيل گفت زر بدهم يا نقره فرمود كلاهما عندى حجر آن هر دو نزد من حكم حجر دارد اعرابى را بده آنچه انفع باشد بوى و غزوات وى قبل از فتح مكه و بعد از آن از آفتاب روشن‌تر است و مخالف و موافق را در آن اتفاق است و شبههء نيست در آنچه انفاق و جهاد فرع اسلام است و از مسلمات مخالفانست كه آنحضرت در اسلام اسبق از همه بود پس تخصيص آيه بر وى اولى باشد نه بابن قحافه همچنانكه صاحب كشاف و بيضاوى از فرط عناد و عصبيت گفته‌اند پس بجهة حث بر انفاق ميفرمايد كه .\r\n مَنْ ذَا الَّذِي يُقْرِضُ اللَّهَ  كيست آنكه قرض دهد خدايرا يعنى نفقه كند مال را باميد عوض تسميهء انفاق به قرض جهة آنست كه قرض دينيست واجب العوض انفاق نيز امريست لازم الاجر پس منفق مانند كسى باشد كه وام دهد  قَرْضاً حَسَناً  وامى نيكو يعنى بطيب نفس و اخلاص در افضل جهات صرف كنند  فَيُضاعِفَهُ  پس زياده گرداند خداى آن قرضرا  لَهُ  براى او يعنى اجر او را مضاعف سازد از ده تا هفتصد يا بيشتر  وَ لَهُ  و مر او را بود  أَجْرٌ  مزدى بزرك كه اضعاف كثيره به آن منضم شده باشد و آن بهشت است  كَرِيمٌ  گرامى فى نفسه و اگرچه مضاعف نباشد چه جاى آنكه باضعاف منضم شده باشد و آن بهشت است كه مشحونست بانواع نعم - علماء محققين گفته‌اند كه قرض حسنه جامع ده صفت باشد اول آنكه از مال حلال باشد زيرا كه پيغمبر صلّى اللّه عليه و آله و سلّم فرمود ان اللّه طيب لا يقبل الا الطيب دوم آنكه از اموال نفيسه متصدق باشد نه ردى آن كقوله و لا تيمموا الخبيث منه تنفقون سوم آنكه محب آن مال باشد و راجى بحيوة خود زيرا كه حضرت رسالة صلّى اللّه عليه و آله و سلّم را از افضل صدقه سؤال كردند\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nفرمود افضل صدقه آنست كه تصدق كنيد آن را در حالتى كه تندرست باشيد و نفس تو در تصدق كردن به آن ضنه نمايد و اميد بزندگانى خود داشته باشى و از درويشى نترسى و در تعويق نيندازى تا وقتى كه روح بحنجره رسد گوئى مر فلان را اينمال باشد و فلان ديگر را آن مال چهارم و پنجم آنكه در كتمان آن كوشد و آن را باحوج مردمان دهند لقوله تعالى و ان تخفوها و تؤتوها الفقراء فهو خير لكم ششم در عقب آن منت ننهند و اذيت نرسانند لقوله تعالى لا تبطلوا صدقاتكم بالمن و الاذى هفتم آنكه به آن قصد قربت كند و آن را بريا آميخته نسازد چه ريا مذموم است و مثمر عدم ترتب ثواب بر آن عمل هشتم آنكه تصدق را حقير شمرد اگرچه بسيار باشد زيرا كه متاع دنيا قليل است نسبت بنعيم عقبا نهم آنكه از احب اموال او باشد لقوله تعالى لن تنالوا البر حتى تنفقوا مما تحبون دهم آنكه با وجود احتياج خود به آن تصدق نمايد زيرا كه آن اقربست باخلاص و بعد از ترغيب عباد بر انفاق بيان احوال اهل ايمان مىكند در روز معاد بقوله .\r\n يَوْمَ تَرَى الْمُؤْمِنِينَ  ياد كن ايمحمد روز كه ببينى مردان مؤمن را  وَ الْمُؤْمِناتِ  و زنان گرونده را بر صراط  يَسْعى  كه ميرود بشتاب  نُورُهُمْ  روشنى نور ايشان  بَيْنَ أَيْدِيهِمْ  در پيش ايشان  وَ بِأَيْمانِهِمْ  و بجانب راست ايشان تخصيص اين دو جهت جهت آنست كه نامهء اعمال سعدا در آن روز پيش رو و بجانب راست ايشان دهند همچنانكه نامهء اعمال اشقيا بر پس پشت و بجانب چپ بايشان رسد پس اين نور در اين دو جهت علامت آن خواهد بود كه ايشان بحسنات خود سعيدند و بصحايف سفيد خود فائز و باعيش باشند و بسبب اين نور چون برق بر صراط بگذرند و هر چند در رفتن سرعت كنند نور ايشان نيز در جانب راست و در پيش ايشان سرعت كند تا آنكه ببهشت درآيند از ابن مسعود نقل است كه نور هر كس بر قدر عمل وى باشد نور يكى از صنعا بود تا عدن و از ديگرى برابر كوهى و از كسى ديگر به مقدار نخلى و ادناى نور آن بود كه صاحبش موضع قدم خود ببيند و بعضى مؤمنان باشند كه نور ايشان بمرتبهء رسيده باشد كه آتش دوزخ را فرو نشاند و چون از صراط بگذرد آواز آيد كه ايمؤمن زود بگذر كه نور تو آتش مرا فرو نشاند القصه هر يك از مردمان بر قدر مرتبهء خود نور پيش ايشان و از دست راست ايشان ميرود تا بدر بهشت روند و درين حال كه در بهشت آيند فرشتگان استقبال ايشان كرده گويند  بُشْراكُمُ الْيَوْمَ  مژده باد شما را امروز  جَنَّاتٌ  كه خولست در بوستانهاى پر از اشجار و اثمار  تَجْرِي مِنْ تَحْتِهَا الْأَنْهارُ  كه ميرود از زير منازل يا اشجار آن جويهاى آب  خالِدِينَ فِيها  در حالتى كه جاويدان باشيد در آن  ذلِكَ  اين بشر اى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nايشان ببهشت جاودان  هُوَ الْفَوْزُ الْعَظِيمُ  آن رستگارى بزرگست چه ايشان در اين حال از همه اهوال قيامت نجات يافته و بدار الجلال نزول نمايند ابو امامه فرمود كه مؤمنان را بر صراط نور دهند و منافقانرا در عقب روشنى نگذارند و مؤمنان هر گاه روى باز پس كنند همه صراط روشن شود پس منافقان از ايشان التماس نور كنند و بديشان نرسد همچنانكه ميفرمايد كه .\r\n يَوْمَ يَقُولُ الْمُنافِقُونَ  يعنى مر منفق را است اجر كريم در روز كه گويند منافقان از مرد و زن  وَ الْمُنافِقاتُ  و از زنان منافقه  لِلَّذِينَ آمَنُوا  مر آنانرا كه گرويده‌اند يعنى از اهل ايمان التماس نور كنند كه شما  انْظُرُونا  نظر كنيد يعنى روى باز پس كنيد  نَقْتَبِسْ مِنْ نُورِكُمْ  تا بگيريم روشنى از نور شما يعنى بما نگريد و يا منتظر باشيد و توقف كنيد تا كسب نور كنيم از شما و اين را به جهت آن گويند كه مؤمنان بر صراط گذرند مثل برق لامع همه بر مركبهاى خوش رفتار و منافقان پياده باشند و گويند كه مؤمنان و منافقان چون از قبور برخيزند بهم مختلط شوند و منافقان بروشنى مؤمنان در راه روند و چون اهل ايمانرا از ايشان متميز سازند ايشان بىنور بمانند پس التماس نور كنند از مؤمنان مرويست كه مؤمنان در روز قيامت در عرصه‌گاه آيند و بنور اعمال بر صراط چون برق جهنده گذر كنند منافقان چون در دنيا به ظاهر ايمان با مؤمنان بوده باشند و بعد از مرك آن نور از ايشان پنهان شده و همچنين در عرصه‌گاه بر وجه جزاى مكر و خديعة كه با مؤمنان كرده باشند چنان كه يخادعون اللّه و هو خادعهم دالست بر همين طريق با ايشان سلوك كنند يعنى همچنانكه كسى را فريب دهند ايشانرا نورى ضعيف بدهند كه گاهى روشن شود و ايشان روند و گاهى تاريك شود و ايشان توقف نمايند ناگاه بادى برآيد و نور ايشان را فرو نشاند و نزد اينحال با مؤمنان گويند كه انظرونا نقبس من نوركم مؤمنان چون اينحال ببينند گويند مبادا بر ما نيز اين معامله رود پس به جهت اين خوف گويند ربنا اتمم لنا نورنا القصه چون منافقان طلب نور كنند  قِيلَ  گفته شود يعنى مؤمنان با يكديگر گويند ايشان را كه  ارْجِعُوا  باز گرديد  وَراءَكُمْ  بازپس خود يعنى به دنيا رجوع كنيد  فَالْتَمِسُوا نُوراً  پس بجوئيد روشنى را در آنجا به تحصيل طلب آن كه ايمانست زيرا كه در محشر كسب نور نميتوان كرد از دنيا با خود بايد آورد و يا رجوع بموقف كنيد كه اين نور را آنجا بما دادند مؤمنان اين كلام را بر وجه نوميد ساختن ايشان گويند از نور زيرا كه دانسته\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nباشند كه در پس ايشان نورى نيست و منافقان فهم اين معنى نكرده بتصور آنكه نور در عقب ايشان است روى بازپس كنند  فَضُرِبَ  پس زده شود يعنى ملائكه به حكم حق بزنند  بَيْنَهُمْ  ميان منافقان و مؤمنان  بِسُورٍ  ديوارى بلند چون باره شهر و گويند اين اعرافست  لَهُ بابٌ  مر آن را درى باشد كه مؤمنان در آن درآيند  باطِنُهُ  داخل آن كه مؤمنان در آن باشند  فِيهِ الرَّحْمَةُ  در و رحمت بود زيرا كه بالاى بهشت باشد  وَ ظاهِرُهُ  و خارج آن كه منافقان باشند  مِنْ قِبَلِهِ الْعَذابُ  از نزد آن عذاب باشد زيرا كه نزديك آن دوزخ باشد منافقان چون بازپس نگرند نورى بينند باز متوجه مؤمنان شوند ديوارى بينند ميان خود و ايشان حاجز شده از بيرون نگاه كنند مؤمنان را ببينند كه خرامان و نازان متوجه رياض جنان ميشوند .\r\n يُنادُونَهُمْ  بخوانند ايشانرا بآواز بلند و با تضرع و زارى كه ايمؤمنان  أَ لَمْ نَكُنْ مَعَكُمْ  آيا نبوديم با شما در دنيا كه به جماعت شما نماز ميگذارديم و بمواقف شما روزه ميداشتيم و با شما مناكحه و مشاورت ميكرديم  قالُوا بَلى  گويند مؤمنان آرى به ظاهر با ما بوديد  وَ لكِنَّكُمْ فَتَنْتُمْ  و ليكن شما در محنت افكنديد  أَنْفُسَكُمْ  نفسهاى خود را بسبب نفاق  وَ تَرَبَّصْتُمْ  و انتظار دوائر و مصايب بما ميكشيديد كه بر محمد و مؤمنان فرود آيد  وَ ارْتَبْتُمْ  و شك آورديد در نبوت پيغمبر صلّى اللّه عليه و آله و سلّم  وَ غَرَّتْكُمُ الْأَمانِيُّ  و بفريفت شما را آرزوها يعنى املهاى دور و دراز كه آن امتداد عمر است يا غير آن يا اميد وقوع مصائب بر اهل ايمان در پيش گرفتيد يعنى دنياى ناپايدار شما را فريفتهء خود گردانيد و بسبب آن از اهوال عقبا غافل شده آمال بىاعتبار در دل گرفتيد  حَتَّى جاءَ أَمْرُ اللَّهِ  تا وقتى كه بيامد حكم خدا بقبض روح شما يا تعذيب شما بنار يا امر خدا در نصرت نبى و غلبهء دين او بر ساير اديان  وَ غَرَّكُمْ بِاللَّهِ  و فريب داد شما را به خدا يعنى به آنكه خداى حكيم و كريم است و عذاب شما نكند و شما را فرو گذارد در خذلان  الْغَرُورُ  شيطان فريبنده انس روايت كند كه روزى حضرت باصحاب خود وعظ ميفرمود و در اثناى آن خطها بر زمين كشيده و بعد از آن يك خط ديگر بر سر آن خط كشيد و فرمود كه ميدانيد كه اين چيست گفتند نه يا رسول اللّه فرمود اين خطها مثل آرزوهاى فرزند آدم است و اين ديگر مرك است كه بر ايشان واقع شود و همه آمال و امانى ايشان باطل سازد چنان كه حق تعالى ميفرمايد كه حتى جاء امر اللّه و غركم باللّه الغرور .\r\n فَالْيَوْمَ  پس امروز  لا يُؤْخَذُ  فرا گرفته نشود  مِنْكُمْ  از شما ايمنافقان  فِدْيَةٌ  چيزى كه\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nفداى خود كنيد تا از عذاب برهيد  وَ لا مِنَ الَّذِينَ كَفَرُوا  و نه از كسانى كه نگرويده‌اند ظاهرا و باطنا  مَأْواكُمُ النَّارُ  جاى ايشان و شما همه آتش دوزخ است  هِيَ  اين آتش  مَوْلاكُمْ  سزاوار تراست شما را  وَ بِئْسَ الْمَصِيرُ  و بد بازگشتيست آتش صاحب كشاف گفته كه مولى بمعنى اولى و أحراست و گويند مولى بمعنى ناصر است يعنى آتش يارى دهندهء شما است نه غير آن مراد نفى ناصر است مر ايشان را در نشأه آخرت آورده‌اند كه مؤمنان در مكه با وجود فقر و فاقه به حدى تمام قواعد طاعت را تمهيد ميكردند و بعد از آنكه از مكه بمدينه هجرت كردند مال بسيار بايشان رسيد و نعمت بر ايشان فراخ گشت مشغول آن شده آثار فتور و قصور در وظايف و عبادت ايشان ظاهر گشت آيه آمد .\r\n أَ لَمْ يَأْنِ  آيا وقت نيامد  لِلَّذِينَ آمَنُوا  مر آنانرا كه گرويده‌اند  أَنْ تَخْشَعَ قُلُوبُهُمْ  آنكه بترسد و نرم شود دلهاى ايشان  لِذِكْرِ اللَّهِ  براى ياد كردن خدا يعنى بر آنچه خدا را ياد كنند از مواعظ  وَ ما نَزَلَ  و آنچه فرستاده خداى  مِنَ الْحَقِّ  از كلام حق و صدق قول آنست كه مزاح و ضحك ميان اصحاب پيدا شد اين آيه نازلشد - و از ابن عباس مرويستكه حق تعالى بعد از سيزده سال از نزول قرآن در صحابه قساوتى يافت ايشانرا به اين آيه معاتب ساخت و گويند در شان منافقانست يعنى آيا وقت آن نشد آنانرا كه به زبان ايمان آورده‌اند كه دل ايشان ترسكار شود بخلوص اعتقاد و بصدق تمام - آورده‌اند كه فضيل عياض مردى راه‌زن بود و تجار از دست او بتنگ آمده بودند و چاره به او نداشتند در مجاور او كنيزكى بود كه او را بسيار دوست ميداشت شبى خواست كه نزد او رود از بالاى بام برآمد از آن سراى آوازى شنيد كه يكى اين آيه ميخواند كه  أَ لَمْ يَأْنِ لِلَّذِينَ آمَنُوا  تا آخر فضيل چون اين آيه را بشنيد گفت بلى يا الهى وقت آن آمد كه دل من نرم شود و ترسكار گردم پس بسيار بگريست و بازگشت و در خرابه رفت كه بخسبد جمعى از كاروان آنجا ديد كه با هم ميگفتند كه امشب بيدار باشيد كه فضيل در راهست مبادا كه راه‌زنى كند فضيل با نفس خود گفت اى نفس شرير ببين كه خلق خدا چگونه از تو ترسانند پس توبه كرد و با خود گفت تا زنده باشد مجاور مسجد الحرام باشد و بعد از آن آواز داد كه ايقوم فضيل عياض منم از من مترسيد كه توبه كردم و از آنچه پيش از اين كرده بودم پشيمان شدم پس به مكه رفت و آنجا مجاور شد و از جملهء اكمل اوليا گشت  وَ لا يَكُونُوا  و وقت نيامد مؤمنان را كه باشند  كَالَّذِينَ أُوتُوا الْكِتابَ  مانند آنان كه داده شده‌اند كتاب  مِنْ قَبْلُ  پيش از اين يعنى چون يهود و نصارا مباشيد كه ايشان را تورية\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nو انجيل داده بودند در بداية و خاشع بودند  فَطالَ عَلَيْهِمُ الْأَمَدُ  پس دراز شد بر ايشان زمان يعنى عمر دراز يافتند و امل دور و دراز پيش گرفته يا دراز شد بر ايشان زمان فطرت ميان ايشان و انبياى ايشان يا زمان جزا دادن ايشان به طول انجاميد  فَقَسَتْ قُلُوبُهُمْ  پس سخت شد دلهاى ايشان و در آن اثر خشوع نماند پس روى بگناه آوردند و دين و شريعة خود را فرو گذاشتند - از ابن مسعود روايتست كه يهودان از تورية آنچه مقبول طبع ايشان و آرزوى نفس ايشان بود در آن تكليفى نبود بگذاشتند و آنچه نواهى بود منحرف ساختند كقوله تعالى و يحرفون الكلم عن مواضعه و آنچه هواى نفس ايشان بود بجاى آن نوشتند و بعد از آن گفتند اين را بر قوم بنى اسرائيل عرض بايد كرد هر كه قبول نكند ويرا بايد كشت پس اتفاق كردند كه اول بنزد حبر روند كه اعلم ايشان بود و صورت حال به او اعلام كنند تا اگر او قبول كند ديگرى رد نتواند كرد و اگر قبول نكند او را بكشند حبر خبر يافته آيتى چند بر ورقى نوشت و آن ورق را بر بالاى منحرفات ايشان نهاد و گفت اين كلام خداست و تورية موسى ايشان پنداشتند كه كتاب محرف ايشان را ميگويد شاد شدند و بعضى از خواص حبر اين را ميدانستند چون وى وفات كرد سر آشكارا شد و اختلاف در بنى اسرائيل پيدا گشت و هفتاد و دو فرقه شدند آنكه بر حق بود تابع حبر شدند - و از مقاتل مرويست كه مراد از اين آيه مومنان اهل كتابند كه قبل از بعثت بر رسول ايمان داشتند و چون روزگار آمدن آن حضرت دراز شد دلهاى ايشان سخت گشت و بدعت رهبانيت وضع كردند و صوامع بساختند كقوله تعالى و رهبانية ابتدعوها و اندكى بر دين عيسى ماندند و لهذا قال جل ذكره  وَ كَثِيرٌ مِنْهُمْ  و بسيارى از ايشان  فاسِقُونَ  خارجند از دين خود و تارك احكام كتاب بجهة فرط فسوق از بعضى اكابر منقولست كه نتيجهء قساوت دل غفلتست و نشانهء نرمى دل توجه بطاعة و از عيسى عليه السّلام ماثور است كه بسيار مگر دانيد كلام را به غير ياد خدا تا بسبب آن غليظ و سخت نگردانيد دلهاى خود را و دلى كه قساوت دارد دور است از رحمت خدا و بعد از آن فرمود كه نظر در ذنوب عباد مكنيد زيرا كه شما معبود ايشان نيستيد و نظر در گناهان خود كنيد زيرا كه بدام بندگى خدا در بنديد و مردمان دو قسمند صاحب ابتلا و خداوند عافيت بر اهل بلا رحم كنيد و بر اهل عافيت سپاس دارى كنيد .\r\n اعْلَمُوا  بدانيد اى اهل قساوت و يا اى منكران بعث  أَنَّ اللَّهَ  آنكه خدا  يُحْيِ الْأَرْضَ  زنده ميگرداند زمين را  بَعْدَ مَوْتِها  بعد از مردگى و افسردگى يعنى همچنانكه خداى تعالى احياى زمين مرده مىكند بباران به همين منوال احياى قلوب قاسيه كند بذكر و تلاوت و يا اموات را زنده سازد  قَدْ بَيَّنَّا  بدرستيكه\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nروشن گردانديم  لَكُمُ الْآياتِ  براى شما حجج واضحات و دلايل باهرات را بر قدرت خود پس به اين استدلال كنيد بر قدرت ما بر احياى قلوب يا بر ايقاع بعث و نشور  لَعَلَّكُمْ تَعْقِلُونَ  شايد كه شما خردمند شويد يعنى كامل شود عقول شما در انقياد بطاعت و آنچه اهل كتاب مرتكب آن شده‌اند از تبديل و تحريف احكام ارتكاب به آن ننمائيد و بجميع اوامر و نواهى ما تصديق كنيد .\r\n إِنَّ الْمُصَّدِّقِينَ  بدرستيكه مردانى كه تصديق كننده‌اند قول خدا و رسول را  وَ الْمُصَّدِّقاتِ  و زنانى كه باور دارنده اند گفتار ايشانرا و حفص بتشديد صاد ميخواند يعنى مردان و زنانى كه صدقه دهنده‌اند  وَ أَقْرَضُوا اللَّهَ  و مردان و زنانى كه وام دادند به خدا  قَرْضاً حَسَناً  وامى نيكو يعنى اطيب و احب اموال خود را در راه خدا بر وجه قربت بدون شائبه ريا و سمعة و بنا بر قرائت حفص ذكر اقراض بعد از تصدق با آنكه اول منطوى بر آنست جهة دلالتست بر آنكه معتبر در تصدق آنست كه مقارن اخلاص باشد  يُضاعَفُ لَهُمْ  زياده كرده شود مر ايشانرا از ده تا هفتصد و زياده  وَ لَهُمْ  و مر ايشانراست  أَجْرٌ كَرِيمٌ  مزدى گرامى و پاداشى بزرگوار كه بهشت جاودانست .\r\n وَ الَّذِينَ آمَنُوا بِاللَّهِ وَ رُسُلِهِ  و آنان كه گرويده‌اند به خدا و رسول او و شك نياوردند باخبار و احكام ايشان  أُولئِكَ هُمُ الصِّدِّيقُونَ  آنگروه ايشانند صديقون  وَ الشُّهَداءُ  و شهيدان  عِنْدَ رَبِّهِمْ  نزد پروردگار خود يعنى مؤمنان ثابت قدم در ايمان و طاعة بمنزلهء كسانىاند كه سبقت كرده باشند بتصديق خدا و رسول و شهيد شده در راه خدا - منهال قصاب رواية كرده كه ابو عبد اللّه عليه السّلام را گفتم يابن رسول اللّه دعا كن تا حق تعالى شهادت روزى من كند فرمود ان المؤمن لشهيد بعد از آن اين آيه تلاوت فرمود حارث بن مغيرة رواية كند كه ما نزد امام جعفر صادق عليه السّلام نشسته بوديم آنحضرت احاديث و اخبار از جد بزرگوار خود نقل ميكرد و در اثناى آن فرمود كه به خدا سوگند كه هر كه از شما عارف باشد بامر منتظر يعنى به صاحب الامر صلوات اللّه عليه مثل كسيست كه با قائم آل محمد بشمشير در راه خدا جهاد نموده پس فرمود بلكه به خدا سوگند كه مثل كسيست كه با پيغمبر خدا جهاد كرده بعد از آن از اين ترقى نموده فرمود كه بل و اللّه كمن استشهد مع رسول اللّه فى فسطاطه بلكه به خدا سوگند كه او مانند كسيست كه شهيد شده باشد با رسول خدا در خيمگاه و پس فرمود كه در ميان شما آيتى هست كه از كتاب خدا مشعر است بر اين گفتم كدامست يابن رسول اللّه فرمود قوله تعالى الذين آمنوا باللّه و رسوله اولئك هم الصديقون و الشهداء عند ربهم بعد از آن فرمود صرتم و اللّه صادقين شهداء عند ربكم به خدا كه شما\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nصادقانيد و شهيدانيد نزد خدا و گويند مراد از شهدا گواهى دهندگانند بتوحيد خدا و نبوة پيغمبر و يا شاهدان بر امم در روز قيامت  لَهُمْ أَجْرُهُمْ  مر ايشانراست مزد طاعة صديقان و شهيدان يعنى مثل اجر ايشان  وَ نُورُهُمْ  و مثل روشنى ايمان ايشان كه در روز قيامت مهتدى به آن شده ببهشت روند ليكن بدون تضعيف اجر و نور تا ميان ايشان و صديقان فرقى باشد يا مر ايشانراست اجرى و نوريكه موعود است از براى ايشان  وَ الَّذِينَ كَفَرُوا  و آنان كه بپوشيدند حق را يعنى انكار توحيد و نبوت پيغمبران كردند  وَ كَذَّبُوا بِآياتِنا  و تكذيب كردند آيتهاى ما را كه بر محمد فرو فرستاديم  أُولئِكَ أَصْحابُ الْجَحِيمِ  آنگروه ملازمان دوزخند بعد از آن در تزهيد مؤمنان از حطام دنيا و تنفير ايشان از لذات آن كه موجب حرمان است از فوز بدرجات عاليات آنجهان ميفرمايد كه .\r\n اعْلَمُوا  بدانيد اى طالبان دنيا  أَنَّمَا الْحَياةُ الدُّنْيا  جز اين نيست كه زندگانى دنيا  لَعِبٌ  بازيچه است و تعب و رنج در طلب متاع آن بدون فايده مانند ملاعب و متاعب اطفال كه فايده بر آن مترتب نميشود  وَ لَهْوٌ  و مشغوليست كه بسبب اشتغال شما به آن باز ميمانيد از مراتب عظيمهء اخروية  وَ زِينَةٌ  و آرايشى است در مطاعم خوشگوار و ملابس نيكو و منازل دلكش و مراكب رهوار و زينتهاى بسيار و غير آن  وَ تَفاخُرٌ بَيْنَكُمْ  و مفاخرت كردنست ميان يكديگر بسبب نسب عالى و جاه و منازل  وَ تَكاثُرٌ فِي الْأَمْوالِ  و مباهات كردن در كثرت مالها در عدد  وَ الْأَوْلادِ  و بسيارى فرزندان بعضى اكابر دين در صفت دنيا گفته‌اند كه لعبى است همچو لعب صبيان و لهويست همچو لهو شيبان و زينتى است همچو زينت نسوان و تفاخريست همچو تفاخر اقران و تكاثريست همچو تكاثر دهقان بر هيچ عاقلى مخفى نيست كه اين بازى باندك زمانى بر طرف شود و لهو و فرح بعنم و ترح مبدل گردد و زينتهاى آن از هم فرو ريزد و تفاخر و تكاثر آن چون شرارهء آتش نابود شود مرويست كه امير المؤمنين عليه السّلام عمار ياسر را گفت يا عمار براى دنيا غم مخور كه جملهء لذات دنيا شش است مطعوم و مشروب و ملبوس و منكوح و مركوب و مشموم شريف‌ترين مطعومات عسل است و آن لعاب مگس است و بهترين مشروبات آبست و جملهء حيوانات در آن شريكند و نيكوترين مشمومات مشك است و آن خون آهوست و زيباترين مركوب اسب است و راكب آن در مظنهء هلاكة است و نفيس‌ترين ملبوسات ديبا است و آن تنيدهء كرم است و معظم فوايد منكوحات مواقعه است و آن ادخال مجراى بولست در مجراى بول ديگر و چون معظم لذات دنيا مبنى برين امور\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nخسيسه است پس معلوم است كه قدر و خطر او تا كجا باشد در خبر است كه روزى رسول صلّى اللّه عليه و آله و سلّم با جمعى از صحابه ببزغالهء مردهء بگذشت كه متورم و متعفن شده بود و در كنار راه افتاده فرمود كه كيست كه اين را بدرمى بخرد گفتند يا رسول اللّه او در زندگى بيكدرم نميارزيد اكنون كه مرده و گنديده و آماسيده كه او را بدرمى ميخرد فرمود به خدا كه دنيا نزد خداى تعالى حقيرتر از اين بزغاله است امير المؤمنين عليه السّلام را گفتند كه ما را صفت دنيا كن فرمود كه دنيا اولش گريه است و ميانش غم و اندوه و آخرش فنا ثابت بن سعيد گفته كه دنيا چون عقربست كه در دنبال او بجز زهر نيست بهر كه رسد بزند و بگرياند پس در بىاعتبارى دنيا و سرعت زوال آن اين تمثل فرمود كه مثل دنيا  كَمَثَلِ غَيْثٍ  مانند بارانست كه به زمين كشته ببارد و تخمها كه در اوست زود برويد و راست بايستد و به جهت نظارت و طراوت  أَعْجَبَ الْكُفَّارَ  بشگفت آورد مزارعانرا  نَباتُهُ  روييده شده باران يعنى آنچه رسته شده از باران يا متعجب سازد آن گياه ناگرويدگانرا كه تعجب ايشان بزينت دنيا بيشتر است بر خلاف اهل ايمان زيرا كه مؤمن امر معجب كه مشاهده مىكند فكر او مشتغل مىشود بقدرت صانع پس تعجب او در آن اثبات قدرت الهى مىشود نه طراوت و نظارت و كافر فكر او در نميگذرد از آنچه احساس نموده بلكه مستغرق آن امر محسوس شده فكر خود را مقصور ميدارد بر تعجب كردن در آن و اصلا در خالق آن تفكر نميكنند حاصل كه دنيا مانند نباتيست روئيده شده بباران بكمال‌ترى و تازگى  ثُمَّ يَهِيجُ  پس خشك گردد بيكى از آفات آسمانى و ارضى  فَتَراهُ مُصْفَرًّا  پس ببينى آن را زرد بعد از سبزى و خرمى  ثُمَّ يَكُونُ  پس گردد بعد از زردى  حُطاماً  درهم شكسته و كوفته و ريزه ريزه يعنى مال دنيا نيز چنين است روزى چند سبز و خرم باشد بعد از آن بحرارت آفتاب خشك گردد و ريزه ريزه گشته بباد حوادث متلاشى و پراكنده شود يا باد مرك درآيد و آن حيات ضعيف ويرا كه نبات طبيعت ويست بپيرى خشگ گرداند و مال او را منتشر سازد بر جمعى ديگر كه بشّر مال البخيل بحادث او وارث  وَ فِي الْآخِرَةِ عَذابٌ شَدِيدٌ  و در آنسراى عذابى سخت مر دشمنان خدايرا كه عمر خود را در طلب دنيا گذرانيده باشند و از حق فراموش كرده باشند  وَ مَغْفِرَةٌ  و در آخرت آمرزش است  مِنَ اللَّهِ  از جانب خداى مر عصاة اهل ايمان را  وَ رِضْوانٌ  و خشنودى مر دوستان حق را كه به جهت مشغولى بطاعت و عبادت مولى و ترك دنيا كرده باشند  وَ مَا الْحَياةُ الدُّنْيا  و نيست زندگانى دنيا  إِلَّا مَتاعُ الْغُرُورِ  مگر متاع فريفتن كه بفريبد و باقى نماند و اين متاع غرور نسبت بكسيست كه مغرور شود به آن و آن را\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nدست افزار حصول نعم اخروى نسازد به جهت مستلذات نفس و هوا به كار آن بپردازد اما اگر صاحب دولتى بمدد توفيق اسباب دنيا تحصيل عقبى نمايد و بسبب آن از مراضى ربانى بهرهء بردارد دنيا نسبت به او متاع سرور خواهد بود نه متاع غرور و مؤيد اينست حديث نبوى صلّى اللّه عليه و آله و سلّم كه نعم المال الصالح للرجل الصالح بعد از تحقير دنيا و تنفر آن ترغيب بر مسابقه نمودن باسباب مغفرت ميفرمايد كه .\r\n سابِقُوا  پيشى گيريد بر يكديگر يعنى مسارعت نماييد مانند مسارعت سابقان به يكديگر در دويدن و تاختن اسب در ميدان  إِلى مَغْفِرَةٍ  بسوى موجبات آمرزش كه واقع شود  مِنْ رَبِّكُمْ  از نزد پروردگار شما و از جملهء موجبات آمرزش و مغفرت توبه است و استغفار و اداى نماز فريضه و روزه و صدقة و حج و جهاد و حضور جماعت و مسابقة كردن بصف اول و بتكبير اول سلمى گفته كه وسيله مغفرت متابعت حضرت رسالتست پس معنى آية آنست كه بشتابيد بمتابعت پيغمبر كه سبب آمرزش است  وَ جَنَّةٍ عَرْضُها  و پيشى گيريد باستحقاق بهشتيكه پهناى آن  كَعَرْضِ السَّماءِ وَ الْأَرْضِ  مانند پهناى آسمان و زمين است بشرطيكه همه را صحايف رقيقه سازند و به يكديگر وصل كنند هرگاه عرض آن به اين مثابه باشد پس طول آن در چه مرتبه باشد و چون بهشت بر بالاى آسمان هفتم است پس منافات نداشته باشد به آنكه عرض آن چون عرض آسمان و زمينست در خبر است كه جبرئيل عليه السّلام ارادهء آن نمود كه طول بهشت را بداند سى هزار سال بپريد ضعيف شد از خدا مدد قوت خواست سى هزار بار هر بارى سى هزار سال بپريد پس مناجات كرد كه خدايا بيشتر طى كرده‌ام يا گذاشته‌ام حورى از خيمهء خود آواز داد كه اى روح اللّه چرا زحمت خود ميدهى و خود را ميرنجانى به خدا كه درين مدت كه ميپرى هنوز از ملك من بيرون نرفتهء جبرئيل گفت تو كيستى گفت من حورىام از حوريان كه مخلوق شده‌ام براى مؤمنى از مؤمنان  أُعِدَّتْ  آماده كرده شده است اين بهشت كه به اين صفت متصف است  لِلَّذِينَ آمَنُوا  براى آنان كه گرويده‌اند  بِاللَّهِ وَ رُسُلِهِ  به خدا و رسولان او  ذلِكَ  آنچه موعود شده است از رحمت و مغفرت  فَضْلُ اللَّهِ  فضل خدايست و كرم او چه نعيم باقى را جزاى قليل فانى داده و اگر اقتصار كند در جزا بر قدر آنچه بنده مستحق آن شده باشد بر سبيل عدل خواهد بود و ليكن بفضل خود زياده بر استحقاق برو كرامت ميفرمايد و بعضى گفته‌اند كه هيچكس بخير دنيا و آخرت نميرسد مگر بفضل خدا چه او سبحانه اگر ما را بطاعت امر نميكرد و راه اهتدا بما نمينمود و در عمل صالح توفيق نميداد بنعيم ابدى و اخروى نمىرسيديم پس همه از فضل او باشد  يُؤْتِيهِ  ميدهد آن را بعنايت خود\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n مَنْ يَشاءُ  هر كرا ميخواهد از اهل ايمان بدون ايجاب آن  وَ اللَّهُ ذُو الْفَضْلِ الْعَظِيمِ  و خداى خداوند فضل بزرگست بر مؤمنان هم در دنيا بتوفيق ايمان در طاعت و هم در آخرت بمغفرت و جنت بعد از تبيين ثواب بطاعات بيان اعراض بر تحمل مصيبت ميفرمايد .\r\n ما أَصابَ  نرسد و نخواهد رسيد  مِنْ مُصِيبَةٍ  هيچ مصيبت رسيده را  فِي الْأَرْضِ  در زمين چون قحطى و گرانى و نقصان اموال و زروع و اثمار و غير آن از مرك فرزندان  وَ لا فِي أَنْفُسِكُمْ  و نه در نفس شما چون امراض و آلام و غموم و موت اقربا و احبا و جز آن از انواع آفات  إِلَّا فِي كِتابٍ  مگر آنچه ثبت كرده شده است در لوح محفوظ  مِنْ قَبْلِ أَنْ نَبْرَأَها  پيش از آنكه بيافرينم نفسها را يا زمين را يا مصيبت را تا ملائكه به آن استدلال كنند بر آنكه او سبحانه عالم بالذاتست و حقايق اشيا را پيش از وقوع آن ميداند  إِنَّ ذلِكَ  بدرستيكه اثبات مصايب در لوح محفوظ و ايجاد آن در آن با وجود بسيارى آن  عَلَى اللَّهِ يَسِيرٌ  بر خداى آسانست جهت غناى او در آن از عدت و مدت و اگرچه دشوار است بر عباد و اين مصايب نازله در لوح محفوظ مثبت شده .\r\n لِكَيْلا تَأْسَوْا  تا اندوهگين نشويد و غم نخوريد  عَلى ما فاتَكُمْ  بر آنچه فوت شده باشد شما را از مال و ارزانى و عافيت و صحت و ساير مال و منال  وَ لا تَفْرَحُوا  و شادمان نگرديد  بِما آتاكُمْ  به آنچه داد شما را از نعم مذكوره چه هر كه عالم باشد به اين كه نه اندوه او را قراريست و نه فرح او را اعتبارى نقم برو آسان شود و بنعم آن فرحناك و نازان نميشود و همچنين اگر دانست كه آنچه از او فوت شده عوض آن بر خدا واجبست كه در دنيا و آخرت به او رساند محزون نخواهد شد از آن و اگر عالم باشد به اين كه نعمتى كه به او رسيده مستلزم تكليف شكر است و ايفاى حقوق واجبه از آن فرحناك نخواهد گشت و بدانكه اين آيه مشعر است بر چهار صفت اول حسن خلق زيرا كه هر كه وجود و عدم دنيا نزد او يكسانست و مساويست و حسد و معادات و نزاع كه از اسباب سوء خلق‌اند از او مسلوب خواهد بود چه اينها از نتايج حب دنياست دوم استحقار دنيا و اهل آن به جهت عدم فرح بوجود آن و عدم حزن بعدم آن سوم تعظيم آخرت به جهت آنكه رسيدن مصايب و نوايب مثمر ثواب دايميست كه خاليست از نواقص شوايب چهارم افتخار به خدا نه باسباب دنيا و از امير المؤمنين عليه السّلام مرويست كه هر كه به اين آيه كار كند هر آينه زهد را بهر دو طرف آن\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nفرا گيرد يعنى زاهد تمام شود و امام زين العابدين عليه السّلام نيز فرموده كه ورع يقين و رضا كه بواعث زهد است مندرج است در آيه كريمه  لِكَيْلا تَأْسَوْا  و از امام جعفر صادق عليه السّلام مرويست كه اى فرزند آدم چرا غمناك ميشوى بر گم شدهء كه اندوه تو آن را باز نيارد و چرا شاد ميشوى به چيزى كه مرك را از تو باز ندارد قتيبة بن سعيد گفت در بعضى از احياى عرب رسيدم كه شتران بسيار ديدم كه مرده بودند و پيره‌زنى آنجا ايستاده پرسيدم كه اين شتران كراست گفت اين مرد را كه بر آن پشته نشسته و پشم ميتابد نزد او رفتم و گفتم اينهمه شتران از آن تو بود گفت بنام من بودند گفتم ايشانرا چه رسيد گفت آنكسيكه ايشانرا داده بود بازگرفت حسين بن فضل گفت حق تعالى خلقان را به اين آية تنبيه فرموده بر آنكه بر فوت شده صبر كنند و برآمده خوش‌دل نباشند و دست از هر دو بدارند و به قضاى خدا خورسند شوند و چون حب جاه مغرور شدن بحطام دنيا و خوشحال شدن بمتاع آن مثمر افتخار و تكبر است كه بدترين خصال ذميمه است از اينجهت بعد از اين ميفرمايد كه  وَ اللَّهُ لا يُحِبُّ  و خداى دوست نميدارد  كُلَّ مُخْتالٍ  هر متكبرى را كه بنعمت دنيا بر ديگرى تطاول كند  فَخُورٍ  فخر كننده و نازنده بنعيم دنيا بر اكفاء و اقران و چون محبت مال و عظم او در عيون مستلزم بخل است از حقوق واجبه از اينجهت ميفرمايد .\r\n الَّذِينَ يَبْخَلُونَ  يعنى خداى دوست نميدارد آنان را كه با وجود دنيادارى و محبت با جمعيت اسباب دنيوى بخل ميكنند و مال را در راه خدا صرف نميكنند  وَ يَأْمُرُونَ النَّاسَ  و با وجود بخل خود امر ميكنند مردمان را  بِالْبُخْلِ  ببخل كردن  وَ مَنْ يَتَوَلَّ  و هر كه روى بگرداند از انفاق اموال در موضع مفروضه و اعراض نمايد از اوامر و نواهى الهى و باز نه‌ايستد از غمگين شدن بر فايت و خوشحال گشتن بر وجود نعم عاجله و تكبر و بخل ورزيدن بسبب اموال دنيوى  فَإِنَّ اللَّهَ هُوَ الْغَنِيُّ  پس بدرستى كه خداى تعالى اوست بينياز از او و انفاق او  الْحَمِيدُ  ستوده شده در ذات و صفات كه تولى و اعراض مردمان او را ضرر نكند و بعد از نهى از بخل و تكبر بيان لطف خود مىكند بر بندگان بقوله .\r\n لَقَدْ أَرْسَلْنا  بدرستيكه ما فرستاديم  رُسُلَنا  فرستادگان خود را يعنى ملائكه را بپيغمبران  بِالْبَيِّناتِ  بحجتهاى روشن بوحدانيت ما يا با معجزات هويدا بر صدق دعوى نبوت يا با شرايع واضحه و دلالات باهرة  وَ أَنْزَلْنا مَعَهُمُ الْكِتابَ  و فرو فرستاديم با ايشان كتابها را تا به آن حق از باطل مبين شود و ثواب از خطا متميز گردد و متضمن احكام حلال و حرام بود چون تورية و انجيل و قرآن\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n وَ الْمِيزانَ  و نيز فرو فرستاديم با ايشان ترازو را  لِيَقُومَ النَّاسُ  تا قائم شوند مردمان  بِالْقِسْطِ  بعدل يعنى به آن تسويهء حقوق كنند در ميان يكديگر در وقت معاملات و انزال ميزان در زمان نوح بود چنان كه در روايت آمده كه جبرئيل ميزانرا از آسمان فرود آورد و بنوح داد و فرمود قوم خود را امر كن كه به آن اشياء وزن كنند تا در ميان ايشان ظلمى واقع نشود و بعدل و راستى قيام نمايند و نزد بعضى مراد به آن عدلست كه سبب انتظام امور است و يا مراد نزول امر است بقيام نمودن بترازو كه مستدعى استيفاء حقوق مردمانست بعدل  وَ أَنْزَلْنَا الْحَدِيدَ  و فرو فرستاديم آهن را بآدم « ع » از ابن عباس روايتست كه چون آدم از بهشت به دنيا آمد سه وصله آهن با او بود انبر و پتك و سندان و نزد بعضى ديگر پنج چيز است سندان و انبر و گاز بزرگ و سوزن ابن مسعود از حضرت رسالت صلّى اللّه عليه و آله و سلّم روايت كرده كه خداى تعالى چهار چيز با بركت از آسمان به زمين فرستاد آب و آتش و نمك و آهن و نزد بعضى انزلنا بمعنى هيئانا است يعنى مهيا ساختيم از براى آدميان آهن را  فِيهِ بَأْسٌ شَدِيدٌ  در آهن كارزار سختيست چه آلتها كه در كارزار به كار آيد از او سازند خواه براى دفع دشمن چون سنان و نيزه و شمشير و خنجر و پيكان و امثال آن و خواه براى حفظ نفس چون زره و خود و جوشن و غير آن و بيشتر مفسران برانند كه مراد به اين شمشير است و در تفسير اهل البيت است كه مراد ذو الفقار است كه از براى رسول از آسمان منزل گشت و آن حضرت بامير المؤمنين ( ع ) داد تا به آن با دشمنان خدا قتال ميكرد و در روايتى آنست كه پيغمبر صلّى اللّه عليه و آله و سلّم چوبى دو سر از درخت بگرفت و بامير المؤمنين عليه السّلام داد و فرمود كه به آن جهاد كن و چون در دست گرفت تيغى دو سر شد و به آن جهاد ميكرد و دشمنان خدايرا ميكشت حاصل كه در ضمن آهن است قتال شديد با دشمنان خدا  وَ مَنافِعُ لِلنَّاسِ  و منفعتهاى بسيار براى مردمان چه قوام صناعات و حرف بازبسته بآهن است و هيچ حرفى نيست كه آهن درو دخل ندارد و معظم نفع او آنست كه كفار از ترس شمشير مسلمانان هراسانند حاصل كه حق تعالى ارسال رسل فرمود تا حق از باطل متميز گردد و ترازو فرستاد تا معاملات وزن بر نهج راستى فيصل يابد و آهن فرستاد تا اعداى دين منزجر گردند و نفع كلى از آن به مسلمانان رسد  وَ لِيَعْلَمَ اللَّهُ  تا بداند خداى  مَنْ يَنْصُرُهُ  آنكس را كه نصرت ميدهند دين او را  وَ رُسُلَهُ  و يارى مىكند فرستادگان خود را باستعمال اسلحه در جهاد يعنى تا علم او تعلق گيرد بوجود معلوم وى و ظاهر گردد بر او وجود مؤمنانى كه نصرت پيغمبر ميدهند  بِالْغَيْبِ  در حالت غيب بودن پيغمبران يعنى در وقتى كه\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nپيغمبران حاضر باشند و خواه حاضر نباشند ايشان نصرت دين كنند و در يارى پيغمبران كوشش نمايند بر خلاف منافقان كه در حضور پيغمبران مددكارى مينمايند و در غيبت يار و مددكار نيستند يا مومنان يارى خدا و پيغمبر ميدهند در حالتى كه بدلايل عقليه و نقليه تصديق نموده‌اند بوحدانيت خدا بدون مشاهدهء آن  إِنَّ اللَّهَ قَوِيٌّ  بدرستيكه خداى توانا است بر هلاك كردن دشمنان  عَزِيزٌ  غالب بر همه به حكم و فرمان و احتياج بنصرت هيچ ناصرى ندارد و امر بجهاد به جهت آنست كه تا بندگان به آن منتفع شوند و مستوجب ثواب دائمى گردند در امتثال او در آن و چون نوح و ابراهيم افضل انبيا بودند از حيثيت آنكه پدر پيغمبرانند و جملهء انبيا از ايشان پيدا شده‌اند از اينجهت بعد از ذكر ارسال رسل على الاجمال تخصيص بذكر ايشان نموده فرمود كه .\r\n وَ لَقَدْ أَرْسَلْنا  و بتحقيق كه فرستاديم  نُوحاً  نوح نجى را بر بنى قابيل  وَ إِبْراهِيمَ  و ابراهيم را بر نمروديان  وَ جَعَلْنا  و گردانيديم يعنى بوديعت نهاديم  فِي ذُرِّيَّتِهِمَا  در ميان فرزندان ايشان  النُّبُوَّةَ  پيغمبرى را بطريق وحى  وَ الْكِتابَ  و كتابى را كه نامزد ايشان بود  فَمِنْهُمْ  پس بعضى از ذريهء ايشان يا بعضى از امتان نوح و ابراهيم  مُهْتَدٍ  راه يافتگانند از طريق حق يعنى گرونده بانبياء و كتب ايشان  وَ كَثِيرٌ مِنْهُمْ  و بسيارى از ايشان  فاسِقُونَ  بيرون رفتگانند از طريق حق يعنى نگرويده‌اند بكتب و رسل .\r\n ثُمَّ قَفَّيْنا  پس از پى در آورديم  عَلى آثارِهِمْ  بر اعقاب نوح و ابراهيم و امم ايشان و يا بر آثار نوح و ابراهيم و پيغمبران كه معاصر ايشان بودند  بِرُسُلِنا  فرستادگان خود را يعنى از پس نوح هود و صالح را و از عقب ابراهيم اسمعيل و اسحق و يعقوب و يوسف را  وَ قَفَّيْنا  و از پى درآورديم اين رسل را يعنى تمام كرديم انبياى بنى اسرائيل را  بِعِيسَى ابْنِ مَرْيَمَ  بعيسى كه پسر مريم است  وَ آتَيْناهُ الْإِنْجِيلَ  و عطا كرديم مر او را كتاب انجيل  وَ جَعَلْنا  و گردانيديم يعنى وضع فرموديم  فِي قُلُوبِ الَّذِينَ اتَّبَعُوهُ  در دلهاى آنان كه پيروى كردند عيسى را يعنى حواريين را  رَأْفَةً  مهربانى  وَ رَحْمَةً  و بخشايش بر يكديگر يعنى مشفق و مهربان گردانيديم متابعان و خواص عيسى را بر يكديگر به اين وجه كه ايشانرا به آن مأمور گردانيديم و ترغيب ايشان نموديم در آن بوعد ثواب يا خلق آن فرموديم در دلهاى ايشان  وَ رَهْبانِيَّةً  و طريق رهبانيت را  ابْتَدَعُوها  بنو درآوردند و پيدا كردند آن را از نزد خود رهبان كسيست كه ترسكارى و پرهيزكارى\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاو بنهاية رسيده باشد مشتق از رهب بمعنى خوف و خشيت و رهبان چون صيغهء مبالغه است بمعنى كمال خشيت است و عبادت و رياضت و انقطاع از مردم  ما كَتَبْناها عَلَيْهِمْ  ننوشته بوديم و فرض نكرده رهبانيت را بر ايشان بلكه ايشان لازم نفس خود ساخته بودند همچنانكه نادر عبادت را لازم خود ساخته و سبب آنچنان بود كه بعضى از امت عيسى بعد از رفع عيسى دست از احكام انجيل بازداشته كافر شدند و صاحب كشاف آورده كه جبابره بعد از رفع عيسى بن مريم بر مؤمنان مستولى شدند و سه بار با ايشان در مقام محاربه و مقاتله درآمدند و بسيارى از ايشان را يقتل رسانيدند و اندكى كه باقى ماندند در كوهها مترهب شدند و باخلاص تمام بعبادت او سبحانه اشتغال نمودند و مشقتها و رياضتهاى عظيم از ترك مطعوم و مشروب و لباس و نكاح لازم خود ساختند و حال آنكه اين رهبانيت بر ايشان فرض نشده بود  إِلَّا ابْتِغاءَ رِضْوانِ اللَّهِ  ليكن ايشان ابتدا كردند به جهت طلب خشنودى خدا عبد اللّه مسعود رواية كند كه روزى رديف رسول خدا بودم گفت كه دانى ابتداع رهبانيت ترسايان چگونه بود گفتم اللّه و رسوله اعلم فرمود بعد از عيسى پيغمبر جباران و گردن كشان معاصى و فسق را آشكار كردند و مؤمنان ايشانرا زجر كردند و منزجر گشتند و با ايشان سه مرتبه جهاد كردند تا بسيارى از اهل ايمان كشته گشتند و معدودى چند كه ماندند گفتند بعبادت خدا اشتغال مينمائيم باينوجه كه تا محمد آخر الزمان كه عيسى وعده داده است مبعوث شود و چون مبعوث شدم بعضى به من ايمان آوردند و بعضى به من كافر شدند چنان كه ميفرمايد  فَما رَعَوْها  پس رعايت نكردند و نگاه نداشتند همه ايشان رهبانيت را  حَقَّ رِعايَتِها  همچنانكه سزاوار نگه داشت آن بود بلكه بتثليث قائل گشته محمد و قرآن را منكر شدند و اندكى از ايشان از منهج متابعت مسيح منحرف شدند حضرت رسالت صلّى اللّه عليه و آله و سلّم را دريافتند بر او اسلام آوردند و بشرف متابعت سيد انام صلّى اللّه عليه و آله و سلّم سر افراز گشتند و گويند معنى آنست كه نذرى كه در رهبانية كرده بودند رعاية نكردند و وفا به آن ننمودند بلكه در آن تقصير كردند و ثابت قدم نشدند و مقوى قول اولست اينكه در حق ايشان ميفرمايد  فَآتَيْنَا الَّذِينَ آمَنُوا  پس داديم آنانرا كه ايمان آورده بودند  مِنْهُمْ  از جماعت رهبانان به حضرت رسالت  أَجْرَهُمْ  مزد ايشان كه مثوبت بسيار و كرامت بيشمار است  وَ كَثِيرٌ مِنْهُمْ  و بسيارى از ترسايان  فاسِقُونَ  بيرون آمدگانند از دايرهء ايمان و نيز از ابن مسعود روايتست كه روزى نزد رسول رفتم فرمود يابن مسعود جماعتيكه پيش از شما بودند بهفتاد و دو فرقه شدند و فرقهء از ايشان ناجى شدند و باقى هالك يكى از آن فرقه بودند كه با جبابره مقاتله\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nكردند بر دين عيسى و فرقهء ديگر آنها بودند كه طاقت نداشتند در بلاد منتشر شدند و مترهب گشتند و ايشانند كه حق تعالى در شان ايشان فرموده كه رهبانية ابتدعوها الخ و بعد از آن فرمود هر كه به من ايمان آورد و تصديق من نمود و تابع من شد حق رعاية رهبانيت كرده و هر كه ايمان نياورد از جملهء هالكان و خاسرانست پس فرمود لا رهبانية فى الاسلام در دين اسلام رهبانيت نيست بلكه رهبانيت امت من هجرتست و جهاد و روزه و نماز و زكات و حج و تكبير گفتن به بلنديها در حين احرام و بعد از احوال حواريين خطاب مىكند باهل كتاب كه ايمان آورده بودند ميفرمايد كه .\r\n يا أَيُّهَا الَّذِينَ آمَنُوا  اى آنان كه گرويده‌ايد برسولان گذشته  اتَّقُوا اللَّهَ  بترسيد از خداى  وَ آمِنُوا بِرَسُولِهِ  و ايمان آوريد بفرستادهء او كه محمد است صلّى اللّه عليه و آله و سلّم  يُؤْتِكُمْ  تا بدهد شما را  كِفْلَيْنِ مِنْ رَحْمَتِهِ  دو نصيب از بخشايش خود يكى براى ايمان بانبياى ديگر كه گذشته‌اند و ديگرى براى ايمان بمحمد صلّى اللّه عليه و آله و سلّم  وَ يَجْعَلْ لَكُمْ  تا بگرداند يعنى مقرر كند براى شما  نُوراً تَمْشُونَ بِهِ  روشنى كه برويد بر آن و بر صراط بگذريد و ببهشت رسيد  وَ يَغْفِرْ لَكُمْ  و تا بيامرزد براى شما گناهان سابقه شما را از كفر و معاصى  وَ اللَّهُ غَفُورٌ  و خداى آمرزنده است مؤمنان را  رَحِيمٌ  مهربان بر ايشان و در تفسير اهل البيت آورده است كه مراد بكفلين حسن و حسين اند و بنور على بن ابى طالب ( ع ) يعنى ايمان آريد به خدا و رسول خدا تا او سبحانه شما را شفاعت حسن و حسين كرامت فرمايد و بنور على بن ابى طالب از صراط بگذريد از سعيد بن جبير و غيره مرويست كه حضرت رسول جعفر بن أبي طالب عليه السّلام را با هفتاد سوار بجانب نجاشى فرستاد تا او را بدين اسلام دعوت كند جعفر بجانب او رفت و او را بدين اسلام ترغيب نمود و اجابت دعوت كرده مسلمان شد چهل كس از اهل مملكت او كه اسلام آورده بودند ازو اذن طلبيده كه بشرف صحبت حضرت رسالت صلّى اللّه عليه و آله و سلّم مشرف شوند وى ايشانرا اذن داد و با جعفر بمدينه آمدند در وقتى كه آنحضرت بتهيهء جنك احد مشغول بوده و چون فقر و احتياج اصحاب و فقد اسباب قتال از ايشان مشاهده كردند از جناب نبوت مآب اذن طلبيدند كه مراجعت كنند و اموال خود را آورده به مسلمانان صرف نمايند حضرت رخصت ايشان نموده معاودت نمودند و اموال خود را آورده به مسلمانان قسمت نمودند حق تعالى در حق ايشان آيه فرستاد كه الذين آتيناهم الكتاب تا آخر پس كفار اهل كتاب بعد از استماع يؤتون اجرهم مرتين فخر كردند بر اهل اسلام كه هر كه ايمان بكتاب ما و كتاب شما دارد او را دو اجر است اما آنكه ايمان بكتاب شما دارد و بكتاب ما ايمان ندارد او را يك اجر بيش\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nنيست پس چگونه شما بر ما مزيت فضل داشته باشيد بلكه ما به سمت مزيت و فضل آراسته باشيم حق تعالى آية فرستاد كه اى آنكسانيكه ايمان آورده‌ايد از خداى بترسيد و در ايمان آوردن به محمد ثابت قدم باشيد تا خداى بشما دهد آنچه وعده داده است بشما و بمومنان اهل كتاب از عطاى كفلين يعنى اجر شما را كمتر از اجر ايشان نگرداند زيرا كه شما مثل ايشانيد در قول  لا نُفَرِّقُ بَيْنَ أَحَدٍ مِنْ رُسُلِهِ  و بعد از آن فرمود كه .\r\n لِئَلَّا يَعْلَمَ أَهْلُ الْكِتابِ  يعنى خداى مومنانرا دو بخش نور و مغفرت ميدهد تا البته بدانند اهل كتاب  أَلَّا يَقْدِرُونَ  كه بتحقيق و يقين قادر نيستند  عَلى شَيْءٍ مِنْ فَضْلِ اللَّهِ  بر چيزى از فضل خدا يعنى از آن كرامتها كه از براى مؤمنان مذكور شده بدان قادر نشوند زيرا كه رسيدن به اين كرامتها فرع ايمانست به سيد كاينات و ايشان به اين سعادت مستعد نشده‌اند پس از اين عطيات محروم باشند  وَ أَنَّ الْفَضْلَ  و بدانند كه بدرستى و راستى كه افزونى اجر و ثواب  بِيَدِ اللَّهِ  بدست قدرت خداست  يُؤْتِيهِ  ميدهد آن را  مَنْ يَشاءُ  هر كرا ميخواهد و مصلحت او اقتضا مينمايد  وَ اللَّهُ ذُو الْفَضْلِ الْعَظِيمِ  و خداى خداوند فضل بزرگست يعنى مالك تمام نعمت و عطاى ما لا كلام كه فرا رسيده بخواص و عام و از مجاهد منقولست كه اهل كتاب مى گفتند كه نزديك شد كه پيغمبرى پيدا شود كه حد زند و دست و پايها را قطع كند و زعم ايشان آن بود كه اين پيغمبر از ايشان باشد و چون از ميان عرب پديد آمد بر او حسد بردند و بوى ايمان نياوردند حق تعالى آيهء  لِئَلَّا يَعْلَمَ  فرستاد كه كرامت نبوة و عصمت و منصب رسالت كه بمحمد صلّى اللّه عليه و آله و سلّم اختصاص يافته در تحت قدرت ايشان نيست تا هر جا كه مدعاى ايشان باشد وضع آن نمايند .\r\n\r\nسورة المجادله\r\nاثنتان و عشرون آية ابى بن كعب از پيغمبر خدا صلّى اللّه عليه و آله و سلّم روايت كند كه هر كه سورة المجادله تلاوة كند در نامهء اعمال او ثبت كنند كه وى از حزب خداست و هيچكس بر او فايق نشود و با او مجادله نتواند نمود و در چشم مردم معتبر و موقر باشد و بايد دانست كه چون حق تعالى ختم سورة الحديد كرد بذكر فضل خود بر بندگان افتتاح اين سوره نموده به بيان فضل خود در اجابة دعوت فرمود كه  بِسْمِ اللَّهِ الرَّحْمنِ الرَّحِيمِ  آورده‌اند كه روزى خوله بنت ثعلبه كه از انصار بود از قوم خزرج نماز ميگذارد و چون حسن الجسم بود شوهرش اوس بن صامت كه برادر عباده بود در حال ركوع\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nو سجود در او نگاه ميكرد شهوت برو غالب شد و چون از نماز فارغ شد خواست كه با وى خلوت كند وى به جهت مانعى از استمتاع امتناع نمود اوس چون از خفت عقل خالى نبود ازين معنى در غضب شد و گفت انت على كظهر امى تو بر من چون پشت مادر منى و اين را ظهار گويند و مثمر حرمتست تا وقتى كه كفاره بدهند در جاهليت طلاق بظهار و ايلا واقع ميشد اوس بعد از اين لفظ پشيمان شده خوله را گفت گمان من چنانست كه تو بر من حرام شدى خوله گفت از رسول خدا استفسار اين معنى كن گفت مرا حيا مانع مىشود پس خوله خود بجانب جناب نبوت مآب آمد در حينى كه عايشه سر آنحضرت ميشست گفت يا رسول اللّه اوس بن صامت وقتى كه مرا بنكاح خود در ميآورد جوان بودم و خداوند مال و عشيرهء بسيار و الحال كه مال مرا خورده و فرزندان بسيار از من آورده و صبح جوانى من بشب پيرى مبدل شده و اهل من از من متفرق شده مرا مثل مادر خود گردانيده و من نميدانم كه با فرزندان خود چه چاره كنم اگر به او گذارم ضايع شوند و اگر بنزديك خودشان نگه دارم بسبب جوع هلاك شوند و حال از اظهار نادم شده در اين باب هيچ تدبيرى هست كه موجب اجتماع و مواصلت ما شود حضرت فرمود كه گمان نميبرم مگر كه بر تو حرام شده خوله از كثرت اطفال و خردى ايشان و مفارقت اوس كه مدت مديد انيس او بود بغاية غمناك شد ديگر باره از پيغمبر اعاده آن كلام نمود همان جواب شنيد گفت پس شكايت درويشى و پريشانى و بيكسى خود به خدا عرض ميكنم رسول فرمود به ظاهر شرع بر او حرامى و خداى چيزى در بارهء تو نفرستاده هر گاه كه گفتى شكايت فاقه و شدت حال و تنهائى خود را به خدا رفع ميكنم پس روى نياز به آسمان كرده گفت اللهم انى اشكو اليك فاقتى و وحدتى فانزل على لسان نبيك ما فيه خلاصى و راحتى يعنى بار خدايا بدرويشى و بيكسى و پريشانى من نظر كن و آنچه صلاح و راحت منست بر پيغمبر خود اخبار نماى اين ميگفت و عايشه سر رسول ميشست پس ديگر باره گفت يا رسول اللّه در كار من فكرى كن و بر حال من رحمى نماى عايشه گفت مجادله و الحاح كوتاه كن كه وحى برسول نازل گشته و علامت وحى آن حضرت آن بود كه در آن وقت مانند خواب او را عارض ميشد و چون عايشه نيمهء سر آنحضرت بشست با خود آمد و خوله را گفت كه شوهر خود را حاضر كن بعد از آن اين چهار آيه تلاوت فرمود كه .\r\n  قَدْ سَمِعَ اللَّهُ   بتحقيق كه شنود خداى   قَوْلَ الَّتِي تُجادِلُكَ   قول آن زن را كه مجادله ميكرد با تو   فِي زَوْجِها   در كار بار شوهر خود   وَ تَشْتَكِي إِلَى اللَّهِ   و شكايت خود را برميداشت بخدايتعالى   وَ اللَّهُ يَسْمَعُ   و خداى تعالى ميشنود   تَحاوُرَكُما   مراجعت كلام شما و مبالغهء در خطاب يعنى بازگردانيدن سخن يكديگر را و جواب يكديگر گفتن در باب لفظ ظهار كه تو ميگفتى\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبه آن زن كه بر شوهر خود حرامى وى ميگفت كه مرا طلاق نداده   إِنَّ اللَّهَ سَمِيعٌ   بدرستيكه خداى شنواست اقوال مردمانرا   بَصِيرٌ   بينا باحوال ايشان مرويست كه چون عايشه اين آيه بشنيد گفت بزرگوار خدائى كه هيچ رازى برو پوشيده نيست و بعد از آن در حكم ظهار ميفرمايد كه .\r\n الَّذِينَ يُظاهِرُونَ مِنْكُمْ  آنان كه ظهار كنند از شما  مِنْ نِسائِهِمْ  از زنان خود يعنى بزن خود گويند كه تو بر من چون پشت مادر منى  ما هُنَّ أُمَّهاتِهِمْ  نيستند آن زنان در حقيقت مادران ايشان  إِنْ أُمَّهاتُهُمْ  نيستند مادران ايشان  إِلَّا اللَّائِي وَلَدْنَهُمْ  مگر زنانى كه زاده‌اند ايشانرا پس در حرمت بمثابهء ايشان نيستند مگر زنانى كه خداى تعالى ملحق بايشان گردانيده از ازواج نبى و مرضعات پس بتشبيه مذكوره زوجه مادر نميشود  وَ إِنَّهُمْ  و بدرستيكه مردان ظهار گوينده  لَيَقُولُونَ  هر آينه ميگويند  مُنْكَراً مِنَ الْقَوْلِ  انكار كرده شده از سخن يعنى سخن ناشناخته و نادانسته در شرع چه احكام شرعيه منكر آنست  وَ زُوراً  و دروغ و باطل و منحرف از حق زيرا كه هرگز زوجه مادر نباشد  وَ إِنَّ اللَّهَ  و بدرستيكه خداى  لَعَفُوٌّ  هر آينه عفو كننده است مر گناهان توبه كنندگان را ازين قول  غَفُورٌ  آمرزنده مر ايشانرا بايجاب كفاره و احكام متعلقه درين باب و مسائل متفرعه بر آن حواله بمنهج الصادقين است و بعد از بيان انكار ظهار تبيين حكم آن ميفرمايد كه .\r\n وَ الَّذِينَ يُظاهِرُونَ  و آنان كه در جاهليت عادت ايشان اين بوده باشد كه مظاهره كرده باشند  مِنْ نِسائِهِمْ  از زنان خود پس آن را قطع نمايند باسلام  ثُمَّ يَعُودُونَ  پس بعد از آن بازگردند  لِما قالُوا  بسوى آنچه گفته‌اند يعنى بار ديگر آن را اعاده نمايند در زمان اسلام  فَتَحْرِيرُ رَقَبَةٍ  پس بر ايشانست آزاد كردن بنده و ميتواند بود كه مراد بالذين اهل ايمان باشند و مراد بعود رجوع باشد به آن بر وجه تدارك و معنى اينكه مومنانيكه مظاهره كنند از زنان خود و بعد از آن بازگردند بتدارك و تلافى آن چه آن قول مقتضى آن بود و بنقض آن ميل نمايند پس بر ايشانست آزاد كردن بندهء و مذهب اماميه آنست كه مراد بعود اراده و طى است يا نقض قول ظهار و هيچكدام جايز نيست مگر بعد از كفاره و جميع علماى ما قايلند به شرط ايمان در آن بنده يا در حكم ايمان از اطفال مؤمنين و آزاد كردن چنين بندهء واجب است و لازم  مِنْ قَبْلِ أَنْ يَتَمَاسَّا  پيش از آنكه مس يكديگر كنند مرد مظاهر و زن مظاهر عنها و\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nتمتع گيرند از هم مراد از مس جماعست بر مذهب حق  ذلِكُمْ  اين حكم بكفارت كه مأمور شديد به آن  تُوعَظُونَ بِهِ  پند داده ميشويد تا باز ايستيد از تلفظ به اين لفظ منكر  وَ اللَّهُ بِما تَعْمَلُونَ  و خداى به آنچه ميكنيد  خَبِيرٌ  داناست بر او پوشيده و پنهان نيست و جوب آزاد كردن بنده در حين قدرت مرد مظاهر است بر آن .\r\n فَمَنْ لَمْ يَجِدْ  پس هر كه نيابد بنده را  فَصِيامُ شَهْرَيْنِ مُتَتابِعَيْنِ  بر اوست روزه داشتن دو ماه پى در پى يعنى اتصال ماه اول به ماه ديگر پس اگر يك ماه و يك روز روزه پياپى بدارد بعد از آن باقى را ميتواند كه متفرق روزه دارد و اين دو ماه را روزه ميبايد داشت  مِنْ قَبْلِ أَنْ يَتَمَاسَّا  پيش از آنكه يكديگر را مس كنند به مباشرت  فَمَنْ لَمْ يَسْتَطِعْ  پس هر كه نتواند روزه داشتن بر طريق مذكوره بجهة مرض يا كبر سن  فَإِطْعامُ سِتِّينَ مِسْكِيناً  پس بر اوست طعام دادن شصت مسكين هر يكى نصف صاع از غالب قوت و اگر قادر نباشد مدى از آن بدهد  ذلِكَ لِتُؤْمِنُوا  اين بيان و تعليم احكام براى آنست تا تصديق كنيد  بِاللَّهِ وَ رَسُولِهِ  به خدا و رسول او در قبول شرايع وى و ترك آنچه بر آن بوديد در زمان جاهليت خود  وَ تِلْكَ  و اين حكمها  حُدُودُ اللَّهِ  حدهاى خداست  وَ لِلْكافِرِينَ  و مر ناگرويدگانرا است كه قبول حدود الهى نكنند  عَذابٌ أَلِيمٌ  عذابى دردناك در آخرت آورده‌اند كه بعد از نزول اين آيات حضرت رسالت صلّى اللّه عليه و آله و سلّم اوس را مخير ساخت ميان طلاق و امساك وى اوس امساك اختيار كرد آنحضرت فرمود كه به جهت كفارهء آن رقبهء آزاد كن گفت غير از اين رقبه رقبهء ديگر ندارم و اشاره به خود كرد رسول فرمود رقبه بخر گفت يا رسول اللّه مال اندكست و رقبه گران‌بها فرمود كه بتوانى دو ماه پيوسته روزه بدارى گفت طاقت آن ندارم زيرا كه من در روزى دو بار اگر طعام نميخورم چشمم تاريك مىشود و رنجور ميشوم فرمود كه ميتوانى شصت مسكين را طعام دهى گفت لا و اللّه در ين ديار هيچكس از خود درويش‌تر نميبينم پس حضرت از مال زكات پانزده صاع بوى داد و امر كرد كه به مستحق رساند گفت يا رسول اللّه صلّى اللّه عليه و آله و سلّم فقر و فاقهء من بيش از آن جماعتيست كه اين را بايشان رفع خواهم كرد حضرت تبسم فرمود و او را امر كرد به استغفار و بعد از آن ايشانرا بهم مواصلت داد اين كلام دالست بر آنكه در حين عجز از كفارهء ثلثه استغفار كافيست و اين خواص مذهب ما است و منقول از امام جعفر صادق عليه السّلام و بعد از حدود ظهار در انذار كسانى ميفرمايد كه از حدود شرع تعدى مينمايند بقوله .\r\n إِنَّ الَّذِينَ  بدرستيكه آنان كه\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n يُحَادُّونَ اللَّهَ وَ رَسُولَهُ  شقاق و خلاف ميكنند با خدا و رسول و اوامر و نواهى ايشانرا بيك طرف نهاده اختيار حدودى ميكنند كه غير حدود ايشان باشد  كُبِتُوا  نگونسار و خوار كرده شوند  كَما كُبِتَ الَّذِينَ  همچنانكه ذليل و خوار گرديده شده‌اند آنان كه  مِنْ قَبْلِهِمْ  پيش از ايشان بودند از كفار يعنى هم چنان كه كفار امم ماضيه كه اعداى رسل بودند هلاك گردانيده شدند و به عذاب الهى گرفتار گشتند ايشان نيز به هلاكت دنيوى و اخروى گرفتار شوند  وَ قَدْ أَنْزَلْنا  و بتحقيق كه فرستاديم  آياتٍ بَيِّناتٍ  آيتهاى روشن كه قرآنست و ساير معجزات داله بر صدق نبوت حضرت رسالت صلّى اللّه عليه و آله و سلّم  وَ لِلْكافِرِينَ  و مر كافرانراست در دنيا  عَذابٌ مُهِينٌ  عذابى خوار كننده و رسوا سازنده كه عزة و تكبر ايشانرا در هم شكند از قتل و سبى يا مر ايشان راست عذابى خوار سازنده .\r\n يَوْمَ يَبْعَثُهُمُ اللَّهُ  روز كه برانگيزاند خداى تعالى ايشان را از قبور  جَمِيعاً  همهء ايشان كه يكى مبعوث نكرده نماند  فَيُنَبِّئُهُمْ  پس خبر دهد خداى ايشان را برءوس الاشهاد  بِما عَمِلُوا  به آنچه كرده باشند به جهت تشهير حال ايشان و توبيخ و تخجيل ايشان و تقرير عذاب ايشان بسبب خجالت و رسوائى تمناى آن كنند كه بسرعت هر چه تمام‌تر بدوزخ روند  أَحْصاهُ اللَّهُ  شمرده و نگاه داشته خداى عمل ايشانرا و بعموم علم خود احاطه جميع عدد عمل ايشان نموده كه هيچ چيز از آن از علم او غايب نباشد  وَ نَسُوهُ  و فراموش كرده باشند ايشان آنها را به جهت كثرة آن يا تهاون نمودن به آن  وَ اللَّهُ عَلى كُلِّ شَيْءٍ  و خداى بر همه چيز از اعمال و احوال بندگان  شَهِيدٌ  حاضر است يعنى عالم است بجميع آن پس همه را بر وفق عمل مكافات دهد در كشاف آورده كه روزى ربيعة بن عمرو و حبيب برادر او با صفوان بن اميه مكالمه ميكردند يكى گفت آيا خدا ميداند آنچه ما ميگوئيم ديگرى گفت بعضى ميداند و بعضى را نميداند ثالث گفت اگر بعضى را ميداند همه را نيز ميداند زيرا كه ميداند آنچه ما ميگوئيم و مانعى ندارد در دانستن چه او عالم بالذاتست پس به او معلوم خواهد بود آيه آمد كه .\r\n يَعْلَمُ ما فِي السَّماواتِ  ميداند آنچه در آسمانست از ملائكه و نجوم و ارواح و غير آن  وَ ما فِي الْأَرْضِ  و آنچه در زمينست از معدنيات و حيوانات و ساير جمادات  ما يَكُونُ مِنْ نَجْوى ثَلاثَةٍ  نباشد و هيچ واقع نشود از راز گفتن سه كس  إِلَّا هُوَ رابِعُهُمْ  مگر كه خداى چهارم ايشانست در عالميت او به آن راز يعنى علم او رفيق آنها است و محيط و مطلع بر ايشان  وَ لا خَمْسَةٍ  و نه راز گفتن پنج كس  إِلَّا هُوَ سادِسُهُمْ  مگر او كه ششم ايشانست يعنى بدانش و بينش\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nخود بدان نجوى ايشان را شش ساخته  وَ لا أَدْنى مِنْ ذلِكَ  و نه كمتر از عدد  وَ لا أَكْثَرَ  و نه بيشتر  إِلَّا هُوَ مَعَهُمْ  مگر كه او با ايشانست بعلم خود بآنچيزيكه در ميان ايشان جارى مىشود  أَيْنَ ما كانُوا  هر جا كه باشند خواه در اقطار سماوات و خواه در نواحى زمين زيرا كه علم او باشيا مكانى نيست تا باختلاف امكنه تفاوت كند  ثُمَّ يُنَبِّئُهُمْ  پس خبر دهد ايشان را  بِما عَمِلُوا  به آنچه كرده‌اند در دنيا  يَوْمَ الْقِيامَةِ  در روز رستخيز به جهت تفضيح و تشهير ايشان و تقرير آنچه مستحق آنند از جزاى اعمال آن  إِنَّ اللَّهَ بِكُلِّ شَيْءٍ  بدرستيكه خداى تعالى بر همه چيز از گفتار و كردار  عَلِيمٌ  دانا است چه علم او بهمهء معلومات يكسانست پس حالات اهل آسمان را چنان داند كه حالات اهل زمين را و علم او بخفيات امور بر آن وجه احاطه كرده كه بجليات آن و تخصيص اين عدد بذكر بجهة خصوص واقعه است يعنى متناجيان سه كس بودند چنان كه گذشت يا به جهت آنكه خداى وتر است و محب وتر و ثلثه اول اوتار است .\r\n أَ لَمْ تَرَ  آيا نميبينى و نمينگرى  إِلَى الَّذِينَ  بسوى آنان كه  نُهُوا  بازداشته شده‌اند  عَنِ النَّجْوى  از راز گفتن با يكديگر يعنى ايشان را نهى كرده‌اند از آن  ثُمَّ يَعُودُونَ  پس بازميگردند از آن  لِما نُهُوا عَنْهُ  مر آنچيزيرا كه كرده بودند از آن  وَ يَتَناجَوْنَ  و راز ميگويند از روى عناد و ستيزه  بِالْإِثْمِ  به آنچه ايشان را آثم ميسازد از راز مؤمنان و غيبت ايشان  وَ الْعُدْوانِ  و بتعدى نمودن و ظلم كردن در حق اهل ايمان كه اندوهناك ساختن ايشانست  وَ مَعْصِيَةِ الرَّسُولِ  و بنافرمانى رسول و يكديگر را وصيت كردن بمخالفت قول او آورده‌اند كه يهودان نزد پيغمبر ميآمدند و ميگفتند السام عليك و سام در لغت ايشان بمعنى موتست يا قتل و يا شمشير و آنحضرت در جواب فرمودى كه و عليكم روزى نزد آنحضرت آمدند و همين گفتند عايشه بشنيد گفت بر شما باد سام يعنى مرك و خشم و دورى از رحمت خدا پيغمبر گفت اى عايشه آهسته باش و نرم كه خداى رفق را دوست ميدارد عايشه گفت يا رسول اللّه مگر نشنيدى كه چه گفتند فرمود كه مگر نشنيدى كه رد كردم سخن ايشان را بر ايشان كلام من در باب ايشان مستجابست پس حق تعالى اين آيه فرستاد كه  وَ إِذا جاؤُكَ  و چون بيايند جهودان بسوى تو  حَيَّوْكَ  تحيت گويند ترا  بِما لَمْ يُحَيِّكَ بِهِ اللَّهُ  بآنچيزيكه تحيت نگفت ترا به آن خداى يعنى خدا ترا گفت سلام على\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nعباده الذين اصطفى و ايشان ميگويند السام عليك  وَ يَقُولُونَ فِي أَنْفُسِهِمْ  و ميگويند در ميان يكديگر  لَوْ لا يُعَذِّبُنَا اللَّهُ  چرا عذاب نميكند خداى ما را  بِما نَقُولُ  به آنچه ميگوييم نسبت به پيغمبر او حق تعالى در جواب ايشان ميفرمايد كه  حَسْبُهُمْ جَهَنَّمُ  بس است ايشان را دوزخ براى عذاب  يَصْلَوْنَها  درآيند در آن  فَبِئْسَ الْمَصِيرُ  بد جائيست دوزخ چه آن متضمن انواع عذاب و نكال است بعد از آن مؤمنان را از اين امر نهى مىكند كه .\r\n يا أَيُّهَا الَّذِينَ آمَنُوا  اى آنكسانيكه گرويده ايد  إِذا تَناجَيْتُمْ  چون راز گوييد با يكديگر  فَلا تَتَناجَوْا  پس راز مگوييد  بِالْإِثْمِ وَ الْعُدْوانِ  بگناه و تعدى و بيداد  وَ مَعْصِيَةِ الرَّسُولِ  و بنافرمانى رسول چنانچه منافقان و جهودان با يكديگر گويند  وَ تَناجَوْا بِالْبِرِّ وَ التَّقْوى  و راز گوئيد بنيكوكارى و پرهيزكارى از آنچه خير مؤمنان در آن نباشد و موجب معصيت رسول باشد  وَ اتَّقُوا اللَّهَ  و بترسيد از عذاب خداى در هر كارى كه كنيد  الَّذِي  آنخدائيكه شما  إِلَيْهِ تُحْشَرُونَ  بسوى او حشر كرده خواهيد شد و شما را بر كردارها جزا خواهد داد .\r\n إِنَّمَا النَّجْوى  جز اين نيست كه آن راز گفتن باثم و تعدى  مِنَ الشَّيْطانِ  از وسوسهء شيطان است كه آن را در نظر شما ميآرايد و شما را بر آن ميدارد و وسوسه مىكند  لِيَحْزُنَ الَّذِينَ آمَنُوا  تا اندوهناك گرداند مؤمنان را  وَ لَيْسَ  و نيست شيطان يا تناجى ايشان  بِضارِّهِمْ شَيْئاً  ضرر رسانندهء ايشان  إِلَّا بِإِذْنِ اللَّهِ  مگر بفرمان خدا و بمشيت او كه ضررى و حادثهء از مرك و غير آن باقارب و خويشان ايشان رسد و موجب حزن و اندوه مؤمنان شود و گويند اذن بمعنى علم است  وَ عَلَى اللَّهِ  و بر خداى نه بر غير او  فَلْيَتَوَكَّلِ الْمُؤْمِنُونَ  پس بايد كه توكل كنند مؤمنان و مهم خود را به حق گذارند و از راز گفتن جهود و منافق كه كردار ايشان را اعتبارى نيست باك ندارند - ابن مسعود از پيغمبر صلّى اللّه عليه و آله و سلّم رواية كرده كه هر گاه شما سه كس باشيد بايد كه راز نگوئيد بدون صاحب خود كه شخص سومين است چه موجب حزن و اندوه او مىشود و اگر چهار يا بيشتر باشيد راز گفتن رواست از قتاده نقلست كه روز جمعه رسول در صفهء مسجد نشسته بود و آنجا چندانى وسعت نداشت جمعى از اهل بدر كه از جملهء ايشان ثابت بن قيس بود بمجلس حضرت آمدند گفتند السلام عليك ايها النبى و رحمة اللّه و بركاته حضرت جواب بازداد و چون جاى خالى نديدند در ميان مسجد بپاى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nايستادند كسى ايشانرا جاى نداد و حضرت اصحاب بدر را نيكو حرمت داشتى فرمود كه برخيز ايفلان ايشان از روى كراهت برخاستند و جاى دادند منافقان مجال يافته درين باب آغاز كناية كردند و گفتند شما ميگوئيد كه صاحب ما عادلست و حال آنكه جمع سابق را برخيزانيدن و جماعت مسبوق را بجاى ايشان نشانيدن مخالف عدالت است و حضرت عزة استصواب پيغمبر خود كرده آيه آمد كه .\r\n يا أَيُّهَا الَّذِينَ آمَنُوا  اى آنكسانيكه گرويده‌ايد به خدا و رسول او  إِذا قِيلَ لَكُمْ  هرگاه كه گفته شود مر شما را  تَفَسَّحُوا فِي الْمَجالِسِ  جاى فراخ كنيد از براى يكدگر در نشستن خود مراد جنس است و عاصم كه مجلس خوانده است و الست بر اين و گويند مراد مراكز غزواتست كقوله تعالى مقاعد للقتال حاصل هرگاه كه شما را گويند كه فراخ سازيد مجالسهاى ذكر يا تلاوت يا نماز يا جاى حرب را  فَافْسَحُوا  پس جاى گشاده كنيد بر مردم  يَفْسَحِ اللَّهُ لَكُمْ  تا گشاده گرداند خداى تعالى براى شما در قبر يا در بهشت منزلهاى با وسعت يا دلهاى شما را منشرح گرداند با زالهء تضايق و تزاحم يا هر چيزى كه در آن ارادهء تفسح داشته باشد از مكان و رزق و انشراح صدر و غير آن - آورده‌اند كه جماعتى در مجلس پيغمبر مينشستند و چون يكى از ايشانرا بمهمى ميطلبيدند نخواستى كه برخيزد آيه آمد  وَ إِذا قِيلَ  و چون گويند شما را اى اهل ايمان  انْشُزُوا  برخيزيد  فَانْشُزُوا  پس برخيزيد و در بعضى تفاسير مذكور است كه معنى آيه آنست كه چون ندا كنند كه بر خيزيد و بشتابيد به نماز جمعه پس برخيزيد  يَرْفَعِ اللَّهُ  تا بردارد خداى  الَّذِينَ آمَنُوا مِنْكُمْ  آنانرا كه گرويده‌اند از شما بسبب اوامر خدا و رسول او  وَ الَّذِينَ أُوتُوا الْعِلْمَ  و آنانرا كه داده شده‌اند علم به احكام شرايع ايمان  دَرَجاتٍ  درجهاى بلند و مزيتهاى ارجمند و تخصيص اهل علم بذكر با آنكه از جملهء مؤمنانند به جهت زيادتى اختصاص ايشانست برفع درجات از قبيل و ملائكته و كتبه و رسله و جبريل و ميكال گوئيا چنين فرموده كه يرفع اللّه للمؤمنين خصوصا للعالمين درجات يعنى بلند گرداند درجات مؤمنانى كه با علم باشند پس مؤمن عالم افضل باشد از مؤمن بىعلم و از حضرت رسول منقولست كه فضل عالم بر عابد چون فضل ماه بدر است بر ساير ستارگان و نيز فرمود كه روز قيامت سه كس را رخصت شفاعت دهند انبيا را و علما را بعد از آن شهدا را و افضليت علما را از شهدا از اين حديث نيز معلوم توان كرد كه مداد العلماء افضل من دماء الشهداء و نيز فرموده كه فضل عالم بر ساير مردمان همچو فضل من است بر ادناى ايشان و از ابن عباس مرويست كه علما را هفتصد درجه است بر بالاى درجه\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nهاى مؤمنان كه ميان هر درجهء پانصد ساله راه باشد و از ابى ذر نقل است كه حاضر شدن در مجلس عالم افضل است از هزار ركعت نماز گذاردن و نيز از ابن عباس مرويست كه سليمان بن داود را مخير ساختند ميان علم و ملك وى اختيار علم كرد ببركة علم مال و ملك به او ارزانى داشتند و ابو امامهء باهلى از آنحضرت نقل كرده كه صلوات ميفرستند ملائكه و جميع اهل آسمان و زمين بر كسى كه مردمانرا تعليم ميدهد بامور شرعيه و از امير المؤمنين عليه السّلام منقولست كه علم بهتر است از مال زيرا كه علم نگهبان تست و تو نگهبان مالى و اين دو بيت از او منقولست رضينا قسمة الجبار فينا لنا علم و للاعداء مال فان المال يفنى عنقريب و ان العلم باق لا يزال در فضيلت علم اينقدر كافيست كه حق تعالى خطاب بحبيب خود كرد كه قل رب زدنى علما و از كلام بعضى حكما آنست كه چه چيز را دريابد آنكس كه علم از او فوت شود و چه چيز فوت كند آنكس كه علم را دريابد  وَ اللَّهُ بِما تَعْمَلُونَ  و خداى به آنچه شما ميكنيد از افعال و اقوال  خَبِيرٌ  داناست پس همه را بر وفق عمل جزا خواهد داد از ابن عباس منقول است كه مردمان بسيار نزد سيد مختار تردد مىكردند و سخنهاى كه موجب ملال آنحضرت ميشد در مجلس ميگفتند و به جهت كثرت ايشان جاى فقراى صحابه در مجلس نميبود و ازين حيثيت نيز آنحضرت كراهتى داشتى و اظهار آن نكردى حق تعالى خواست كه پيغمبر خود را ازين مشقت و ملال برهاند اين آيه آمد كه .\r\n يا أَيُّهَا الَّذِينَ آمَنُوا  اى آنكسانيكه ايمان آورده‌ايد  إِذا ناجَيْتُمُ الرَّسُولَ  هرگاه كه خواهيد كه راز گوييد با رسول خداى  فَقَدِّمُوا  پس پيش داريد  بَيْنَ يَدَيْ نَجْواكُمْ  نزد ارادهء راز گفتن خود  صَدَقَةً  صدقه دادن به مستحقان  ذلِكَ  اين صدقه دادن قبل از نجوى  خَيْرٌ لَكُمْ  بهتر است شما را در دين  وَ أَطْهَرُ  و پاكيزه‌تر براى آنكه از گناه پاك شويد على بن علقمه از امير المؤمنين صلوات اللّه عليه روايت كرده كه چون اين آية نازلشد و حضرت بر اصحاب خواند همهء مردم از نزد وى پراكنده شدند و اين ازدحام بخلوت مبدل شد و رسول مرا طلبيد و فرمود كه چه مصلحت ميبينى كه تعيين نمايم كه هر يك از مردمان يك دينار صدقه نمايند گفتم يا رسول اللّه طاقت اين ندارند فرمود كه پس چه بدهند گفتم حبهء يا شعيرهء از دينار فرمود كه حظ تو از دينار اندكست پس اينحال بر ايشان دشوار آمده فقير به جهت عسر و غنى به جهت بخل ترك ملازمت رسول كردند و من از مال دنيا يك دينار داشتم آن را بده درهم كردم و هر روز درهمى صدقة ميدادم و با رسول راز ميگفتم و در كشاف آورده كه عبد اللّه عمر از پدر خود روايت كرده كه او گفت كه على سه چيز دارد كه اگر يكى از آن داشتمى مرا دوست‌تر بودى از شتران سرخ موى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nيكى تزويج فاطمهء زهرا دويم اعطاى رايت بوى در روز خيبر سيم آيهء نجوى كه چون فرود آمد هيچكس از مسلمانان بر آن كار نكرد الا على و مخالف و موافق از امير المؤمنين عليه السّلام روايت كرده‌اند كه آنحضرت فرمود كه آيتى از كتاب خدا فرود آمد كه هيچكس از مسلمانان بر آن كار نكرد قبل از من و نه بعد از من و بسبب عمل كردن من به آن حق تعالى تخفيف نمود از اين امت و از سر اينحكم درگذشت و در جامع صحاح نيز آورده كه هيچكس از صحابه عمل به اين ننموده مگر على بن ابى طالب اين دليل روشن است بر افضليت او بر ساير اصحاب و تفصيل اين مبحث در منهج الصادقين بتحريرى دلپذير مرقوم گشته و بعد از آن حق تعالى اين حكم را منسوخ ساخت و فقرا و اغنيا را رخصت داد كه بدون صدقة با رسول نجوى كنند اول در حق فقرا فرموده  فَإِنْ لَمْ تَجِدُوا  پس اگر نيابيد چيزيرا كه صدقه دهيد  فَإِنَّ اللَّهَ غَفُورٌ  پس بدرستيكه خداى آمرزنده است  رَحِيمٌ  مهربانست و بنده را تكليف ما لا يطاق نفرمايد و بعد از آن اغنيا را بر وجه عتاب خطاب كرد كه .\r\n أَ أَشْفَقْتُمْ  آيا بترسيديد از درويشى  أَنْ تُقَدِّمُوا  آنكه پيش بدهيد  بَيْنَ يَدَيْ نَجْواكُمْ  نزد راز گفتن خود  صَدَقاتٍ  صدقها را يعنى هر يك چيزى تصدق كنيد  فَإِذْ لَمْ تَفْعَلُوا  پس چون نكرديد اين كار را  وَ تابَ اللَّهُ عَلَيْكُمْ  پس بازگشت خداى بر شما يعنى درگذرانيد حكم صدقه را و شما را معذور داشت و از تقصير شما درگذشت  فَأَقِيمُوا الصَّلاةَ  پس بپاى داريد نماز فريضه را  وَ آتُوا الزَّكاةَ  و بدهيد زكات مفروضه را  وَ أَطِيعُوا اللَّهَ وَ رَسُولَهُ  و فرمان بريد خداى و رسول او را در همه حال كه اينها تلافى و تدارك آن كنند  وَ اللَّهُ خَبِيرٌ  و خداى دانا است  بِما تَعْمَلُونَ  به آنچه ميكنيد ظاهرا و باطنا و جزاى شما بر وفق صواب بشما رساند آورده‌اند كه عادت منافقان آن بود كه با جهودان دوستى كردندى و اسرار مؤمنان را افشا نمودندى و از جملهء ايشان عبد اللّه بن نبيل منافق با رسول خدا نشستى و سخن آنحضرت با يهود گفتى روزى پيغمبر در حجرهء از حجرات طاهره بود و جمعى از صحابه آنجا حاضر بودند فرمود كه حالا مردى بر شما درآيد كه دل او چون دل متكبران و سركشان باشد و به نظر شيطان نگاه كند ابن نبيل درآمد و او ازرق بود حضرت فرمود كه چرا تو و اصحاب تو مرا دشنام ميدهيد او سوگند خورد و ياران خود را نيز آورد و سوگند خوردند كه هرگز اين بىادبى نكرده‌ايم آيه آمد كه .\r\n أَ لَمْ تَرَ  آيا نمينگرى  إِلَى الَّذِينَ تَوَلَّوْا  بسوى آنان كه دوست گرفتند يعنى منافقان كه دوستى\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nكردند  قَوْماً غَضِبَ اللَّهُ  گروهى را كه خشم گرفته است خداى  عَلَيْهِمْ  بر ايشان يعنى يهود كه در بارهء ايشان فرموده كه من لعنه اللّه و غضب عليه  ما هُمْ مِنْكُمْ  نيستند اين منافقان از شما كه مؤمنانيد  وَ لا مِنْهُمْ  و نه از ايشان كه جهودانند كما قال اللّه تعالى مذبذبين بين ذلك لا الى هؤلاء و لا الى هؤلاء  وَ يَحْلِفُونَ عَلَى الْكَذِبِ  و سوگند مىخورند بدروغ در دعوى اسلام و احترام سيد الانام  وَ هُمْ يَعْلَمُونَ  و حال آنكه ايشان مىدانند كه منافقند .\r\n أَعَدَّ اللَّهُ لَهُمْ  آماده كرده است خداى براى ايشان  عَذاباً شَدِيداً  عذابى سخت در دنيا بخوارى و در آخرت به آتش دوزخ  إِنَّهُمْ  بدرستى كه ايشان  ساءَ ما كانُوا يَعْمَلُونَ  بد چيزى بوده كه پيوسته ميكرده‌اند .\r\n اتَّخَذُوا  فرا گرفتند  أَيْمانَهُمْ  سوگندان خود را كه ميخوردند  جُنَّةً  سپرى يعنى آن را وقايهء خود ساختند و صيانت خون و مال خود گردانيدند تا از دست مسلمانان در امان باشند  فَصَدُّوا  پس بازداشتند مردمانرا در حين ايمنى خود  عَنْ سَبِيلِ اللَّهِ  از راه خداى بتوهين امر مسلمانان و تهجين ايشان از مجاهدهء كافران و بازداشتن از ملاقات با اهل اسلام و از مصاحبت با سيد انام  فَلَهُمْ عَذابٌ مُهِينٌ  پس مر ايشانرا است عذابى خوار كننده - و مرويست كه مردى از اهل نفاق گفت ما بواسطهء اموال كثيره و اولاد متعدده در روز قيامت منصور باشيم و از عقاب آن روز فايز و رستگار آيه آمد كه .\r\n لَنْ تُغْنِيَ عَنْهُمْ  هرگز دفع نكند و بازندارد ايشان را در روز قيامت  أَمْوالُهُمْ  مالهاى ايشان  وَ لا أَوْلادُهُمْ  و نه فرزندان ايشان  مِنَ اللَّهِ شَيْئاً  از عذاب خداى چيزيرا  أُولئِكَ  آن گروه منافقان  أَصْحابُ النَّارِ  ياران و ملازمان دوزخند  هُمْ فِيها خالِدُونَ  و ايشان در آن جاويد ماندگانند يعنى منافقان نيز در خلود نار با كافران خواهند بود بلكه در كه ايشان زيرتر خواهد بود .\r\n يَوْمَ يَبْعَثُهُمُ اللَّهُ جَمِيعاً  ياد كن آن روز كه برانگيزد خداى تعالى همه منافقانرا از قبور و ايشان را گويند چرا ايمان نياورديد  فَيَحْلِفُونَ لَهُ  پس سوگند خورند براى خداى بر ايمان و اخلاص خود  كَما يَحْلِفُونَ لَكُمْ  همچنانكه سوگند ميخورند براى شما اى اهل اسلام و ميگويند كه ما با شمائيم  وَ يَحْسَبُونَ  و پندارند ايشان در آن روز  أَنَّهُمْ  آنكه ايشان  عَلى شَيْءٍ  بر چيزىاند يعنى پندار\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nايشان آن باشد كه بسبب آن سوگند بدروغ نفعى و فائدهء در آن روز بايشان خواهد رسيد و اهل نفاق ميپندارند كه ايشان به راه راستند  أَلا  بدانيد اى اهل ايمان  أَنَّهُمْ  بدرستيكه منافقان  هُمُ الْكاذِبُونَ  ايشان دروغگويانند و دروغ ايشان بغايتى رسيده كه با خداى پنهان و آشكارا دروغ ميگويند ابن عباس از پيغمبر صلّى اللّه عليه و آله و سلّم روايت كرده كه چون روز قيامت باشد منادى ندا كند كه اين خصماء اللّه كجايند خصماى خدا قدريان برخيزند با رويهاى سياه و چشمهاى كبود و لبها و دندانهاى كج آب از دهن ايشان روان شده گويند و اللّه كه بدون تو معبودى را عبادت نكرديم پس عبد اللّه عباس گفت ايشان درين قول صادق باشند اما شرك از جائى در دل ايشان حلول كرده باشد كه ندانسته باشند و بعد از آن اين آية تلاوت فرمود كه  وَ يَحْسَبُونَ أَنَّهُمْ عَلى شَيْءٍ أَلا إِنَّهُمْ هُمُ الْكاذِبُونَ  پس گفت به خدا سوگند كه ايشان قدريانند .\r\n اسْتَحْوَذَ عَلَيْهِمُ الشَّيْطانُ  مستولى شد و غلبه كرد بر ايشان ديو سركش و بوسوسهء ايشانرا بمعاصى مايل ساخت  فَأَنْساهُمْ  پس فراموش گردانيد ايشان را  ذِكْرَ اللَّهِ  از ياد كردن خداى تا او را ياد نكنند نه بدل و نه به زبان  أُولئِكَ  آنگروه فراموش كاران  حِزْبُ الشَّيْطانِ  لشگر ديوانند و متابعان او  أَلا  بدانيد اى بندگان كه  إِنَّ حِزْبَ الشَّيْطانِ  بدرستيكه سپاه ديو  هُمُ الْخاسِرُونَ  ايشانند زيانكاران كه نعيم مؤبد را از دست دادند و در عذاب مخلد افتادند .\r\n إِنَّ الَّذِينَ  بدرستيكه آنان كه  يُحَادُّونَ اللَّهَ وَ رَسُولَهُ  خلاف و شقاق كنند خداى و رسول او را  أُولئِكَ  آنگروه مخالفان  فِي الْأَذَلِّينَ  در جماعت خوارترانند يعنى داخل در زمرهء آنان كه ذليل‌ترين خلق خدا باشند چه در دنيا بخوارى و قتل و سبى گرفتارند و در عقبا رسوا و معذب بنار مرويست كه مسلمانان بعد از فتح قرى گفتند خداى تعالى ما را موفق سازد بر فتح بلاد روم و فارس چون عبد اللّه سلول و منافقان اين را بشنيدند گفتند گمان شما چنانست كه فارس و روم مثل بعضى قرى باشد كه بر شما مفتوح گشته آيه آمد كه .\r\n كَتَبَ اللَّهُ  نوشته است خداى در لوح محفوظ و در او ثبت اين حكم نموده  لَأَغْلِبَنَّ أَنَا  هر آينه غالب شوم من  وَ رُسُلِي  و فرستادگان من غلبهء خدا بحجت است و نصرت دادن اهل اسلام بر دشمنان  إِنَّ اللَّهَ  بدرستيكه خداى  قَوِيٌّ  توانا است بر نصرت انبياى خود  عَزِيزٌ  غالب در هر حكمى كه خواهد و كسى بر منع آن قدرت ندارد آورده‌اند كه روزى عبيد اللّه بن عبد اللّه سلول نزديك رسول آمد و رسول آب بنوشيد و\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nبقيهء از آن بازماند و گفت يا رسول اللّه دستورى ده تا اين بقيهء آب را ببرم و به پدر خود دهم تا باز خورد و ببركت و ميمنت اين دلش از شرك پاك گردد حضرت فرمود چنين باشد وى آن آب را ببرد و بنزد پدر خود آورد وى گفت كه اين چيست گفت سؤر رسول خداى بياشام تا دلت از شرك و نفاق پاك گردد گفت چرا بول مادرت نياوردى وى بيامد و صورت حال بعرض حضرت رسانيد و گفت يا رسول اللّه بفرما تا گردنش بزنم رسول فرمود برو و با او رفق و مدارا كن حق تعالى اين آيه فرستاد .\r\n لا تَجِدُ  نيابى يعنى نشايد كه بيابى اين از باب تخييل است يعنى بايد كه چنان تخيل كنى كه ممتنع و محالست كه بيابى  قَوْماً يُؤْمِنُونَ  گروهى را كه ميگروند  بِاللَّهِ وَ الْيَوْمِ الْآخِرِ  به خدا و بروز قيامت كه ايشان  يُوادُّونَ  مودت ورزند و دوستى كنند  مَنْ حَادَّ اللَّهَ وَ رَسُولَهُ  كسانى را كه خلاف كنند با خدا و رسول او يعنى هرگز مؤمنان اهل كفر و نفاق و ساير اهل خلاف را دوست ندارند  وَ لَوْ كانُوا  و اگرچه باشند آن مخالفان خدا و رسول  آباءَهُمْ  پدران ايشان چون ابن عبد اللّه سلول كه در صدد قتل پدر خود بود  أَوْ أَبْناءَهُمْ  يا پسران ايشان چون روز به كه پسر خود عبد الرحمن را بمبارزت خود طلبيد و پيغمبر نگذاشت كه وى بحرب پسر رود  أَوْ إِخْوانَهُمْ  يا برادران ايشان چون مصعب بن عمير كه برادر خود عبيد را در روز احد بقتل رسانيد  أَوْ عَشِيرَتَهُمْ  يا خويشان ايشان و اگرچه اقرب اقربا باشند چون امير المؤمنين صلوات اللّه عليه و حمزة رضى اللّه عنه كه اقرباى خود را مثل عتبه و شيبه در جنك بدر بكشتند  أُولئِكَ  آنگروه كه با دشمنان خداى دوستى نكنند  كَتَبَ  نوشته است يعنى ثبت كرده  فِي قُلُوبِهِمُ الْإِيمانَ  در دلهاى ايشان ايمانرا بوسيلهء الطاف خود يا جمع كرده آن را با لوازم آن از اخلاص و استقامت  وَ أَيَّدَهُمْ  و تقويت كرده است و قوت داده ايشانرا  بِرُوحٍ  بچيزيكه دل ايشان زنده شود از رحمت يا نصرت  مِنْهُ  از نزديك خود و گويند مدد داده ايشانرا بجبرئيل يا به قرآن  وَ يُدْخِلُهُمْ  و درآورد ايشانرا در روز حشر  جَنَّاتٍ تَجْرِي  در بهشتيكه جارى مىشود  مِنْ تَحْتِهَا الْأَنْهارُ  از زير درختان آن جويهاى آب  خالِدِينَ فِيها  در حالتى كه جاويد ماندگانند در آن  رَضِيَ اللَّهُ عَنْهُمْ  خشنود شد خداى از ايشان و اعمال ايشانرا\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nپسنديد  وَ رَضُوا عَنْهُ  و خشنود شدند ايشان از خدا بكرامتيكه وعده كرده شده ايشانرا در عقبا  أُولئِكَ حِزْبُ اللَّهِ  آن گروه لشگر خدا و ناصر دين اويند  أَلا إِنَّ حِزْبَ اللَّهِ هُمُ الْمُفْلِحُونَ  بدانيد كه سپاه خداى ايشانند رستگاران در دنيا و عقبا و از ثعلبى نقلست كه داود پيغمبر در مناجات گفته كه بار خدايا حزب تو كيستند خطاب آمد كه آنكه چشم از محارم فرو بسته باشد و دست از آزار خلق و اخذ حرام كوتاه كرده باشد و دل خود را از ما سواى اللّه پاكيزه گردانيده از جملهء حزب منند و خادمان عرش من آيه دليليست بر آنكه هيچ چيز در دين داخل تراز اين نيست كه دوستى كنند با دوستان خدا و دشمنى كنند با دشمنان او كه آن تولى و تبرى است .\r\n\r\nسورة الحشر\r\nمكية اربع آيات ابى بن كعب از حضرت رسالت صلّى اللّه عليه و آله و سلّم روايت كرده كه هر كه سورهء حشر قرائت كند هيچ چيز نماند از بهشت و دوزخ و عرش و كرسى و لوح و قلم و آسمان و زمين الا كه بر او صلوات دهند و استغفار كنند و اگر در آن روز يا در آن شب بميرد شهيد مرده باشد و نيز از آنحضرت مرويست كه هر كه سورهء الحشر بخواند حق تعالى گناهان گذشته و آينده او را بيامرزد و اگر سورهء الرحمن و سورهء الحشر بخواند حق تعالى فرشتهء بخانهء او فرستد كه پاسبانى او و اهل بيت و اموال او نمايد تا روز شود و ببايد دانست كه حق تعالى ختم سورهء المجادلة فرمودند بذكر حزب الشيطان و حزب اللّه افتتاح اين سوره فرمود بمقهورية حزب شيطان و فرمود كه  بِسْمِ اللَّهِ الرَّحْمنِ الرَّحِيمِ \r\n  سَبَّحَ لِلَّهِ   تسبيح كرد و به پاكى ياد كرد خدايرا كه مستجمع جميع ثنا و ستايش و پرستش است   ما فِي السَّماواتِ وَ ما فِي الْأَرْضِ   آنچه در آسمانها است از اجرام علويه و آنچه در زمينست از اجسام سفلية   وَ هُوَ الْعَزِيزُ الْحَكِيمُ   و او غلبه كننده است بر همه در حكم و فرمان صواب كار و راست كردار در جميع حالات آورده‌اند كه حضرت رسول صلّى اللّه عليه و آله و سلّم در سال چهارم هجرت با جميع خواص از جهت ديهء دو عامرى كه در عهد آنحضرت بودند و عمر بن اميه ضميرى ايشانرا كشته بود بمنازل يهود بنى النضير رفت و ميان بنى نضير و بنى عامر معاقده و معاهده بود حضرت در ديه آن دو عامرى از ايشان استعانة طلبيد گفتند سمعا و طاعة ما اعانت تو ميكنيم در هر چه امر فرمائى و پنهان با يكديگر گفتند كار محمد بسازيد پس در وقتى كه پشت بر ديوار خانهء ايشان\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nنهاده بود سنگى بر بام بردند تا بر آنحضرت افكنند فى الحال جبرئيل آن حضرت را خبردار گردانيد وى از آنجا برخواسته با اصحاب خود گفت كه از اينجا مرويد و خود بمدينه مراجعت نمود و چون آمدن آنحضرت دير كشيد برخاستند و طلب آنحضرت كردند و در اثناى راه مرديرا ديدند كه از مدينه مىآمد احوال پيغمبر از او پرسيدند گفت در راه ديدم كه متوجه مدينه بود پس ايشان بمدينه آمدند و پيغمبر ايشانرا از غدر يهودان اخبار فرمود و محمد بن مسلمه را بقتل كعب بن اشرف كه رئيس بنى النضير بود امر نمود و او با سلكان بن سلامه و سه كس از بنى الحرث بطلب كعب از مدينه بيرون رفت و پيغمبر از عقب روان شد در خارج مدينه در موضعى بنشست و انتظار آن ميكشيد و محمد بن مسلمه با رفقاى خود بنزديك كعب رسيده ياران خود را بپاى حصار بنشاند و كعب را آواز داد و كعب جوابداد كه چه كسى گفت منم برادر تو محمد بن مسلمه و وى برادر رضاعى كعب بود گفت يا اخى آمده‌ام تا از تو درهم چند قرض كنم جهت آنكه محمد از ما مطالبة صدقه مىكند كعب آواز داد كه قرض نميدهم مگر برهن گفت به زير آى كه رهن آورده‌ام كعب در همان شب داماد شده بود عروس چون صيحهء محمد بشنيد گفت نميگذارم كه بنزد او روى كعب التفات بقول عروس ناكرده به پائين آمد و محمد با او معانقه كرد و با يكديگر سخن ميگفتند تا از قصر دور شده محمد سر او را در زير بغل گرفته رفقاى خود را آواز داد كعب آواز بركشيد عروس آواز او را شنيده ببنى النضير بانك زد ايشان از خانهاى خود بيرون دويدند و چون آنجا رسيدند او را مقتول يافتند و ابن مسلمه با رفقاى خود فرار نموده چون صبح بدميد خبر قتل كعب به آن حضرت رسانيدند اصحاب از اينمعنى شاد گشتند حضرت ايشانرا به حرب بنى النضير امر كرد اصحاب متوجه آن صوب شدند و محاصرهء حصون ايشان كردند پيغمبر صلّى اللّه عليه و آله و سلّم بايشان اعلام كرد كه چون غدر شما ظاهر شد از ديار من بيرون رويد و اگر نه آمادهء حرب باشيد پس ده روز ايشانرا امانداد ايشان به تهيه سفر اشتغال نمودند ابن ابى شخصى را نزد ايشان فرستاد كه از ديار خود مرويد و بقلاع خود متحصن باشيد كه من با دو هزار كس از قوم خود معاون شماام جهودان بسخن آن منافق مغرور شده ياغى گشتند خبر به حضرت رسيد پانزده روز حصون ايشانرا محاصره كرده ايشان جلاى وطن قبول كردند حضرت فرمود به شرط آنكه اسلحه خود بگذاريد و آنمقدار اموال كه دواب شما بر تواند گرفت با خود ببريد پس بر اينوجه قرار يافت و ايشان ناحيهء مدينه بگذاشتند و با ريحا و اذرعات كه از ولايت شام است رفتند الا آل ابى حقيق و آل حى بن اخطب كه باهل خيبر ملحق شدند حق تعالى در باره ايشان فرمود .\r\n هُوَ الَّذِي أَخْرَجَ الَّذِينَ كَفَرُوا  اوست آن خدائى كه از روى اخزاء و اذلال بيرون\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nكرد آنانرا كه نگرويدند  مِنْ أَهْلِ الْكِتابِ  از اهل تورية يعنى بنى النضير  مِنْ دِيارِهِمْ لِأَوَّلِ الْحَشْرِ  در اول راندن ايشان از جزيره عرب بشام و اوليت حشر باعتبار آنست كه اين نوع مذلت قبل از اين بايشان نرسيده بود و باعتبار اينكه آخر حشر ايشان در قيامت باشد چه در روايت آمده كه در آخر الزمان آتشى از جانب مشرق بيايد و همه مردم را بشام راند و آنجا قيامت قائم گردد پس آن حشر دويم ايشان باشد به زمين بعد از آن از روى امتنان با مؤمنان ميگويد كه  ما ظَنَنْتُمْ أَنْ يَخْرُجُوا  گمان نداشتيد اى اهل ايمان آنكه بيرون روند بنى النضير از مدينه به جهت بسيارى عدد و شجاعت و شوكت ايشان  وَ ظَنُّوا أَنَّهُمْ مانِعَتُهُمْ حُصُونُهُمْ  و گمان برديد كه ايشان منع كننده و بازدارنده است ايشانرا حصارهاى استوار ايشان  مِنَ اللَّهِ  از عذاب خدا و اصلا بخاطر ايشان نميگذشت كه ايشان مخذول و مقهور گردند  فَأَتاهُمُ اللَّهُ مِنْ حَيْثُ لَمْ يَحْتَسِبُوا  پس بيامد بديشان عذاب خداى از جائى كه گمان نمىبردند و تصور آن نميكردند به جهت قوت و محكمى حصون  وَ قَذَفَ فِي قُلُوبِهِمُ الرُّعْبَ  و بيفكند خداى تعالى در دلهاى ايشان ترس و بيم را بسبب كشته شدن كعب  يُخْرِبُونَ بُيُوتَهُمْ بِأَيْدِيهِمْ وَ أَيْدِي الْمُؤْمِنِينَ  خراب ميكردند خانهاى خود را بدستهاى خود و بدستهاى مؤمنان يعنى ايشان بواطن آن را خراب ميكردند و مؤمنان ظواهر آن را اما مسلمانان از بيرون سوراخها ميكردند تا باندرون روند و اموال ايشانرا غنيمت گيرند و ايشان از اندرون ديوارها ميشكافتند و بيرون ميرفتند مرويست كه چون يهودان دل برجلا نهادند و دانستند كه منازل ايشان بدست مؤمنان ميافتد خانها ميكندند پس ششصد شتر بار كرده خود را برآراستند و اظهار جلادت نمودند دفها ميزدند و سرود گويان از بازار مدينه بگذشتند و بولايت شام رفتند  فَاعْتَبِرُوا يا أُولِي الْأَبْصارِ  پس عبرت گيريد ايخداوند ديدها يعنى به‌بينيد احوال ايشانرا كه خداى تعالى چگونه بر ايشان مسلط گردانيد شما را بدون قتال و جدال تا بمرتبهء كه همهء خانهاى خود را رها كردند و قرار بر فرار دادند و بعد از آن بيان حكمت مىفرمايد در مأمور شدن ايشان بجلا .\r\n وَ لَوْ لا أَنْ كَتَبَ اللَّهُ عَلَيْهِمُ الْجَلاءَ  و اگر نه آنست كه خداى نوشته است بحسب اقتضاى حكمت فرض كرده شده و در لوح محفوظ نوشته گشته بر ايشان بيرون شدن از خانمان و آن را واگذاشتن  لَعَذَّبَهُمْ فِي الدُّنْيا  هر آينه عذاب ميكرديم\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nايشانرا درين سراى باستيصال و قتل چنان كه با بنى قريضه عمل نمود  وَ لَهُمْ فِي الْآخِرَةِ عَذابُ النَّارِ  و مر ايشانراست در آن سراى عذاب دوزخ كه اگر ايشان از عذاب دنيا نجات يافتند از عذاب آخرت ناجى نخواهند شد .\r\n ذلِكَ  اين عذاب كه نامزد ايشان بود از رعب و جلا و عذاب آخرت  بِأَنَّهُمْ شَاقُّوا اللَّهَ وَ رَسُولَهُ  بسبب آنست كه ايشان مخالفت كردند و معاندت نمودند با خدا و رسول او  وَ مَنْ يُشَاقِّ اللَّهَ فَإِنَّ اللَّهَ شَدِيدُ الْعِقابِ  و هر كه شقاق و خلاف كند خدايرا پس بدرستى كه خداى سخت عقوبت است مر او را و امثال او را آورده‌اند كه در زمان محاصره حكم الهى نازلشد كه خرما بنان ايشانرا قطع كنند غير از عجوه و بزينه و عبد اللّه سلام و ابو ليلى مازنى بدان مهم مأمور گشتند ابو ليلى جيد انواع خرما بن را ميبريد و ميگفت بريدن آن يهود را غمناك ميسازد و عبد اللّه سلام بدترين انواع آن را قطع ميكرد و ميگفت دانم كه خداى اين نخيل را بدست مسلمانان بازدهد پس آنچه بهتر است براى ايشان ميگذارم القصه يهودان گفتند اى محمد اين عدلست كه تو درختان ما ببرى و بسوزانى اين سخن بر رسول شاق آمد و مسلمانان مستضعف در انديشه افتادند كه مبادا قطع نخيل تعدى و فساد باشد پس با يكديگر خلاف كردند يهودان و ايشان در اين خلاف بودند كه حق تعالى اين آية فرستاد كه .\r\n ما قَطَعْتُمْ مِنْ لِينَةٍ أَوْ تَرَكْتُمُوها  آنچه بريديد از خرما بنان بانواع الوان مختلفه يا بگذاشتيد آن را  قائِمَةً عَلى أُصُولِها  ايستاده بر اصلهاى خود  فَبِإِذْنِ اللَّهِ وَ لِيُخْزِيَ الْفاسِقِينَ  پس آن بامر خدايست و رضاى او و قطع نخلستان كرديد تا خوار گرداند خداى جهودانرا كه بيرون رفتگانند از دايرهء ايمان آورده‌اند كه چون بنى نضير جلاى وطن كردند پنجاه زره و پنجاه خود و سيصد نيزه و چهل شمشير از ايشان بازماند و اموال و عقاد ايشان مجموع خاصهء پيغمبر گشت پس آنحضرت آن اسلحه بهر كه خواست هبه فرمود و انصار را نصيبى نداد مگر سه كس را ابو دجانه و سهل بن حنيف و زيد بن ضمير و از بنى نضير بيشتر از دو كس ايمان نياوردند يكى سفيان بن عمير و ديگرى سعد بن وهب و رسول صلّى اللّه عليه و آله و سلّم امر فرمود تا مال و ملك را بايشان رد كنند و حق تعالى در باب فيئى اين آيه فرستاد .\r\n وَ ما أَفاءَ اللَّهُ عَلى رَسُولِهِ مِنْهُمْ  و آنچه باز گردانيد خداى بر فرستادهء خود از اموال و اولاد و املاك ايشان يعنى همه را بر رسول ارزانى فرمود  فَما أَوْجَفْتُمْ عَلَيْهِ مِنْ خَيْلٍ وَ لا رِكابٍ  پس نتاختيد بر تحصيل آن هيچ اسبى و نه شترى يعنى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nپياده بدين حصار آمديد غير از پيغمبر كه بر شتر سوار بود و بر فتح آن جهادى واقع نشد تا شما را كلفتى رسيده باشد بسبب اين مستحق چيزى از غنائم شده باشيد  وَ لكِنَّ اللَّهَ يُسَلِّطُ رُسُلَهُ  و ليكن خداى بنصرت و اعانت خود مستولى و مسلط مىسازد پيغمبران خود را بر هر كه مىخواهد و اين مثل قسمت غنايمى نباشد كه بقتال آن را گرفته باشيد  عَلى مَنْ يَشاءُ  بر هر كه ميخواهد  وَ اللَّهُ عَلى كُلِّ شَيْءٍ قَدِيرٌ  و خداى بر همه چيزها از غالبيت شما و مقهوريت ايشان و غير آن توانا است .\r\n ما أَفاءَ اللَّهُ عَلى رَسُولِهِ مِنْ أَهْلِ الْقُرى  آنچه بازگردانيد خداى بر پيغمبر خود از اموال و املاك اهل دهها كه بحرب گرفته نشده يعنى قراى بنى نضير  فَلِلَّهِ وَ لِلرَّسُولِ  پس مر خدايرا است و مر پيغمبر او را و متصرف درسهم اول نيز از آن حضرت كه بر وفق مصلحة صرف نمايد  وَ لِذِي الْقُرْبى  و مر خداوند خويشى و نسبت به حضرت نبوى صلّى اللّه عليه و آله و سلّم از اهل بيت وى كه ائمه معصومين‌اند عليهم السلام  وَ الْيَتامى  و مر اطفال بىپدران محتاج از آل محمد صلّى اللّه عليه و آله و سلّم  وَ الْمَساكِينِ  و مر درويشان را كه از ايشان باشند و بر قوت سال قادر نباشند  وَ ابْنِ السَّبِيلِ  و مر رهگذريان كه استطاعت نداشته باشند كه به شهر خود روند و فيء آن ماليست كه از كفار به مسلمانان منتقل شود بدون قتال و آن رسول را باشد در حال حياة وى بعد از وى كسى را كه قائم مقام او باشد از ائمهء هدى و ايشان بهر كسكه خواهند دهند  كَيْ لا يَكُونَ دُولَةً بَيْنَ الْأَغْنِياءِ مِنْكُمْ  تا نباشد آندولت آنچيزيكه متداول باشد و دست گردان ميان توانگران از شما كه به آن مكاثره كنند و به قوت و غلبه زياده از حق خود بردارند و فقرا را اندكى دهند و يا محروم سازند چنان كه در زمان جاهليت بود خطاب باهل ايمانست غير از پيغمبر صلّى اللّه عليه و آله و سلّم و اهل بيت او  وَ ما آتاكُمُ الرَّسُولُ فَخُذُوهُ  و آنچه بدهد شما را پيغمبر از فيئى و غنيمت پس فرا گيريد آن را كه حق شماست  وَ ما نَهاكُمْ عَنْهُ فَانْتَهُوا  و آنچه نهى كند شما را از آن پس باز ايستيد از آن علماى محققين برانند كه حكم اين كلمات عامست معنى آنكه هر چه پيغمبر فرمايد از مامورات آن را غنيمت دانيد و برغبت تمام آن را اخذ نمائيد و هر چه نهى كند از منهيات از آن باز ايستيد كه امر و نهى خدا است از رسول صلّى اللّه عليه و آله و سلّم مرويست كه قرآن صعب است و مستعصب هر آنكسكه تركش كند و آسانست بر آنكه متابعتش كند و حديث من نيز صعب است و مستعصب پس هر كه بحديث من تمسك كند و جمع نمايد ميان آن و قرآن رستگار است و شما را فرموده كه سخن مرا بشنويد و بر آن كار كنيد پس هر كه بقول من استهزا كرده به قرآن\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاستهزاء كرده باشد چه حق تعالى فرموده  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا وَ اتَّقُوا اللَّهَ إِنَّ اللَّهَ شَدِيدُ الْعِقابِ  و بترسيد از عذاب خداى در مخالفت رسول بدرستيكه خداى سخت عقوبت است بر مخالفان حكم رسول صلّى اللّه عليه و آله و سلّم در اين اشارتست به آنكه تدبير امة متعلق است بآنحضرت و بائمه كه قائم مقام ويند و لهذا آنحضرت اموال خيبر را قسمت فرمود بر اهل اسلام و بر اهل خيبر منت نهاده ايشانرا به حال خود بازگذاشت و بنى نضير و بنى قينقاع را حكم بجلا فرموده و بعضى اموال را بايشان داد چنان كه حق تعالى ميفرمايد كه .\r\n لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ  فيىء مر درويشانى راست كه هجرت كننده‌اند از مكه بمدينه آنان كه بيرون كرده شده‌اند يعنى كفار مكه بيرون كرده‌اند ايشان را از سراهاى خود كه در مكه داشتند  وَ أَمْوالِهِمْ  و از مالهاى خود يعنى دور كردند ايشانرا از برداشتن اموالى كه آنجا داشتند  يَبْتَغُونَ فَضْلًا مِنَ اللَّهِ وَ رِضْواناً  در حالتى كه اين مهاجران طلب ميكنند بسبب هجرت افزونى و مزيت عطاى از خداوند خود و خشنودى حضرت او يعنى هجرت ايشان براى تجارت و اغراض دنيويه نبود بلكه محض رضاى خدا بود پس به جهت دوستى خدا و رسول ترك ديار خود كردند  وَ يَنْصُرُونَ اللَّهَ وَ رَسُولَهُ  و يارى ميكنند دين خدايرا با نفس و اموال خود و نصرت مينمايند پيغمبر او را  أُولئِكَ هُمُ الصَّادِقُونَ  ايشانند راستان در دين اسلام هم بقول و هم بفعل در خبر است كه از مهاجر مردى بود كه از غايت گرسنگى سنك بر شكم بستى و در زمستان جهت برهنگى گودى بكندى و در آنجا نشستى تا سرما كمتر اثر كند چون حال چنين بود رسول مال بنى نضير را بر مهاجر قسمت كرد و بر سه كس از انصار چنان كه گذشت و بعد از ذكر مهاجرين در حق انصار فرمود كه .\r\n وَ الَّذِينَ تَبَوَّؤُا الدَّارَ وَ الْإِيمانَ  و ديگر فىء مر كسانى راست كه جاى گرفتند در سرائى كه مدينه است و در ايمان به خدا و رسول و ايمانرا موطن و مستقر خود ساختند و متمكن شدند در اين هر دو و آنها را كهف و ملاذ خود گردانيدند  مِنْ قَبْلِهِمْ  پيش از مهاجران مراد فقراى انصارند كه سبقت نمودند بر مهاجران در ايمان و يا قبل از هجرت ايمان آوردند و به دو سال قبل از قدوم حضرت مسجد ساختند  يُحِبُّونَ مَنْ هاجَرَ إِلَيْهِمْ  دوست ميدارند انصار هر كه را كه هجرت كند بسوى دار ايشان و او را جاى دادند بديار و اموال\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nخود او را مساعدة نمودند  وَ لا يَجِدُونَ فِي صُدُورِهِمْ حاجَةً  و نيابند در سينهاى ايشان آنچه احتياج داعى باشد از حسد و غيظ و طلب  مِمَّا أُوتُوا  از آنچه داده شدند مهاجران دون ايشان از مال غنيمت بنى نضير يعنى اصلا طلب آنچيزى نميكنند كه بمهاجران عطا شده حق تعالى در حق ايشان آيه فرستاد  وَ يُؤْثِرُونَ عَلى أَنْفُسِهِمْ  و اختيار ميكنند يعنى مقدم ميكنند مهاجرانرا بر نفسهاى خود و اموال و منازل از خود بازگيرند و بايشان بدهند  وَ لَوْ كانَ بِهِمْ خَصاصَةٌ  و اگر چه در حالتى است كه هست ايشانرا احتياج و فقر به آنچه ايثار ميكنند ايثار عبارتست از آنكه كسى محتاج باشد به چيزى و ديگرى را مستحق آن بيند از خود بازگيرد و بوى بخشد روايتست كه شبى رسول خدا از نماز شام و خفتن فارغ شد مردى از ميان صفوف برخاست و گفت اى مهاجر و انصار مردى غريبم مرا طعامى دهيد رسول فرمود كه ذكر غربت مكن كه دل مرا اندوهگين ساختى بعد از آن فرمود غريبان چهارند يكى مسجدى كه در ميان قومى باشد كه در آنجا نماز نكنند دويم مصحفى كه در خانهء باشد و از آن تلاوت نكنند سيم عالمى كه در ميان جماعتى باشد و ايشان تفقد او نكنند چهارم اسيرى كه از اهل اسلام در ميان كفار باشد پس گفت كه كيست كه مؤنهء اين مرد كفايت كند امير المؤمنين على عليه السّلام برخاست و دست سايل بگرفت و بحجرهء طاهرهء فاطمه ( ع ) آورد و گفت اى دختر رسول در كار اين مهمان نظرى كن گفت يابن عم طعامى اندكست و حسن و حسين گرسنه‌اند و تو روزه دارى پس فرمود آن را حاضر كن طعام پيش آورد حضرت طعام را پيش مهمان نهاد و با خود گفت اگر من طعام بخورم مهمانرا كافى نباشد و اگر نخورم سبب انفعال مهمان شود پس دست دراز كرد و چنان بازنمود كه چراغ اصلاح ميكنم و او را فرو بنشاند و فاطمه را گفت در گرفتن چراغ تعلل نماى و خود دهان مبارك ميجنبانيد و چون فارغ شدند فاطمه عليها السلام چراغ را بياورد و طعام همچنان بر جاى خود باقى بود امير فرمود اى درويش چرا طعام نمخيخورى گفت سير شدم پس امير و فاطمه و حسن و حسين و فضه و همسايها از آن طعام خوردند و هنوز باقى بود روز ديگر آنحضرت نزد رسول آمد ويرا گفت يا على ديشب چون گذرانيدى گفت بخير و خوبى پس رسول حكايت شب را جميع بامير المؤمنين عليه السّلام بازگفت حضرت فرمود يا رسول كه ترا اعلام كرد گفت جبرئيل و اين آيه آورد كه  وَ يُؤْثِرُونَ عَلى أَنْفُسِهِمْ وَ لَوْ كانَ بِهِمْ خَصاصَةٌ  چون حق تعالى وصف ايثار نمود در عقب او ترغيب بندگان مينمايد بسخاوت  وَ مَنْ يُوقَ شُحَّ نَفْسِهِ  و هر كه نگه داشته شود از بخل نفس خود يعنى منع كند نفس خود را از آنچه طبيعت مستدعى آن باشد\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاز حب مال و بغض انفاق واجبه و مخالفت نمايد با نفس اماره  فَأُولئِكَ هُمُ الْمُفْلِحُونَ  پس آنگروه رستگارانند جابر انصارى از رسول صلّى اللّه عليه و آله و سلّم روايت كرده كه فرمود از شح بپرهيزيد كه شح هلاك گردانيد كسانى را كه بيش از شما بودند و بعد از بيان صفات اصحاب ذكر تابعين ميفرمايد قرنى بعد از قرنى تا انقراض دنيا و ميگويد كه .\r\n وَ الَّذِينَ جاؤُ مِنْ بَعْدِهِمْ  و آنان كه آمدند يعنى ميآيند از پس مهاجر و انصار  يَقُولُونَ  ميگويند از روى نياز  رَبَّنَا اغْفِرْ لَنا  اى پروردگار ما بيامرز گناهان براى ما  وَ لِإِخْوانِنَا الَّذِينَ سَبَقُونا بِالْإِيمانِ  و براى برادران ما در دين آنان كه پيشى گرفتند بر ما بايمان  وَ لا تَجْعَلْ فِي قُلُوبِنا غِلًّا لِلَّذِينَ آمَنُوا  و مگردان يعنى وضع مكن در دلهاى ما كينه و حسدى و خيانتى مر آنانرا كه گرويده‌اند يعنى نگه دار ما را بلطف ابدى و فضل سرمدى خود از ارادهء بدى بمؤمنان  رَبَّنا إِنَّكَ رَؤُفٌ رَحِيمٌ  اى پروردگار ما بدرستيكه تو مهربانى پس دعاى ما مستجاب كن پس ما را برحمت شاملهء خود در زمرهء سابقان داخل گردان حق تعالى در اين آيه مؤمنان را بر سه فرقه فرود آورده مهاجر و انصار و تابعان كه موصوف باشند به پاكى عقيده و بپاكيزگى طينت و بعد از مدح مهاجر و انصار و تابعين بيان احوال منافقين مىكند كه .\r\n أَ لَمْ تَرَ إِلَى الَّذِينَ نافَقُوا  آيا نگاه نميكردى بسوى آنان كه نفاق ميورزند و خلاف آنچه در باطن دارند ظاهر ميكنند يعنى ابن ابى و ابن نبيل و رفاعه و احزاب ايشان  يَقُولُونَ لِإِخْوانِهِمُ الَّذِينَ كَفَرُوا مِنْ أَهْلِ الْكِتابِ  ميگويند مر برادران خود را يعنى امثال و اشباه خود آنان كه نگرويدند از اهل تورية كه غم مخوريد و انديشه بخاطر خود راه ندهيد  لَئِنْ أُخْرِجْتُمْ لَنَخْرُجَنَّ مَعَكُمْ  اگر بيرون كرده شويد از ديار خود هر آينه بيرون آييم ما با شما از روى مودت و مصاحبت  وَ لا نُطِيعُ فِيكُمْ أَحَداً  و فرمان نبريم در خلاف و جدال با شما يكى را كه محمد است يا هيچكس را از مسلمانان يعنى در مخالفت نمودن با شما اطاعت ايشان نكنيم  أَبَداً  در هيچ وقتى از اوقات  وَ إِنْ قُوتِلْتُمْ لَنَنْصُرَنَّكُمْ  و اگر كارزار كرده شويد يعنى اگر مسلمانان با شما قتال كنند هر آينه يارى كنيم شما را  وَ اللَّهُ يَشْهَدُ إِنَّهُمْ لَكاذِبُونَ  و خدا گواهى ميدهد آنكه ايشان يعنى منافقان دروغ گويانند در آنچه ميگويند .\r\n لَئِنْ أُخْرِجُوا لا يَخْرُجُونَ مَعَهُمْ  و اگر بيرون كرده شوند از مدينه بيرون نروند منافقان با ايشان و موافقت ايشان نكنند  وَ لَئِنْ قُوتِلُوا لا يَنْصُرُونَهُمْ  و اگر مقاتله كرده شوند\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nيعنى مسلمانان با ايشان كارزار كنند يارى نكنند منافقان مرايشانرا  وَ لَئِنْ نَصَرُوهُمْ  و اگر يارى دهند اهل نفاق يهود را يعنى بر سبيل فرض و تقدير آنچه خداى نفى آن فرموده وجود خارجى پيدا نميكند  لَيُوَلُّنَّ الْأَدْبارَ  هر آينه بازگردانند پشتهاى خود را يعنى بهزيمت روند  ثُمَّ لا يُنْصَرُونَ  پس يارى كرده نشوند بنى نضير بعد از هزيمت منافقان آنگه بر وجه امتنان خطاب بمؤمنان مىكند .\r\n لَأَنْتُمْ أَشَدُّ رَهْبَةً فِي صُدُورِهِمْ  هر آينه شما كه مؤمنانيد سخت‌ترين از روى ترس در سينهاى ايشان  مِنَ اللَّهِ  از خداى يعنى ترس شما در دل منافقان بيشتر است از ترس خدا  ذلِكَ بِأَنَّهُمْ قَوْمٌ لا يَفْقَهُونَ  آن خوف و خشيت شما مرايشانرا بسبب آنست كه ايشان گروهىاند كه نميدانند عظمت خدا و شدّت عقوبت او را و اگر نه بايستى كه از خداى ترسيدندى نه از شما .\r\n لا يُقاتِلُونَكُمْ جَمِيعاً  كارزار نميكنند با شما يهود و اهل نفاق در حالتى كه مجتمع باشند براى جدال كردن با شما  إِلَّا فِي قُرىً مُحَصَّنَةٍ أَوْ مِنْ وَراءِ جُدُرٍ  مگر در ديهاى استوار بخندق و حصار و بروج مستحكم و يا از پس ديوارها بتير و سنگ و ايشانرا قوهء آن نيست كه از حصون بيرون آمده روى با روى با شما جنك كنند اين نه ضعف و خيانة ايشانست بلكه  بَأْسُهُمْ بَيْنَهُمْ شَدِيدٌ  كارزار ايشان در ميان يكديگر سختست اما هر شجاعى از ايشان كه با رسول و اصحاب او حرب كنند او سبحانه خوف و رعب را در دل او افكند و بسبب آن طاقت مقاتلهء ايشان نيارد  تَحْسَبُهُمْ جَمِيعاً  پندارى نو يهود و اهل نفاق را مجتمع و متفق از روى تدبير و صلاح انديشى  وَ قُلُوبُهُمْ شَتَّى  و حال آنكه دلهاى ايشان پراكنده و پريشانست در آن به جهت افتراق عقايد و كثرت حقد و حسد و عداوت با يكديگر  ذلِكَ بِأَنَّهُمْ  اين اختلاف و افتراق عقايد بسبب آنست كه ايشان  قَوْمٌ لا يَعْقِلُونَ  گروهىاند كه تعقل نميكنند و در نمييابند آنچه صلاح ايشان در آنست و بعد از آن ميفرمايد كه مثل يهود در مغرور شدن .\r\n كَمَثَلِ الَّذِينَ مِنْ قَبْلِهِمْ قَرِيباً  همچو مثل آنانست كه بودند پيش از اين زمان اندك  ذاقُوا وَبالَ أَمْرِهِمْ  كه بچشيدندى عاقبت كفر خود را در دنيا مراد مشركان قريشند كه بشش ماه قبل از ايشان در بدر كشته شدند گويند مراد بنى قينقاع‌اند كه عهدى كه با نبى كرده بودند بشكستند و چون از بدر مراجعت فرمود حكم كرد تا از ديار خود بيرون روند و جلاى وطن كنند عبد اللّه ابى بايشان گفت كه بيرون مرويد كه من پيش محمد روم و شفاعت شما كنم و يا\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nبا شما در حصن درآيم و مدد شما دهم و چون ايشان در حصن رفتند عبد اللّه نصرت ايشان نداد و بالضرورة قرار بر فرار دادند  وَ لَهُمْ عَذابٌ أَلِيمٌ  و مر ايشانراست با وجود خوارى و جلاى وطن عذابى دردناك در عقبا و مثل منافقان در فريب دادن يهودان و وعدهء نصرت كردن و خلاف كردن .\r\n كَمَثَلِ الشَّيْطانِ إِذْ قالَ لِلْإِنْسانِ اكْفُرْ  مانند مثل شيطانست چون گفت مر آدمى را كه بر كفر خود ثابت باش كه من معاون و ناصر توام  فَلَمَّا كَفَرَ  پس چون بر كفر ثبات ورزيد  قالَ إِنِّي بَرِيءٌ مِنْكَ إِنِّي أَخافُ اللَّهَ رَبَّ الْعالَمِينَ  گفت شيطان بدرستى كه من بيزارم از تو و من ميترسم از خداى كه پروردگار عالميانست مراد ابو جهل است چه در وقتى كه ببدر متوجه شد از قبيلهء كنانه متوهم بود ابليس به صورت سراقه كه رئيس بنى كنانه بود برآمد و گفت اى ابو الحكم مترس كه هيچكس بر شما غالب نشود و چون ببدر رسيدند ابليس ديد كه ملائكه بمدد اهل اسلام از آسمان نازل ميشوند بگريخت و گفت من از شما بيزارم و حق تعالى از اين معنى خبر ميدهد كه .\r\n فَكانَ عاقِبَتَهُما  پس هست عاقبت كار شيطان و مدعو كه انسانست از منافقان و يهودان و ساير مشركان و پرستنده بتان  أَنَّهُما فِي النَّارِ خالِدَيْنِ فِيها  بدرستى كه ايشان هر دو در آتش دوزخ باشند جاويد ماندگان در آن  وَ ذلِكَ جَزاءُ الظَّالِمِينَ  و خلود در آتش دوزخ پاداش كافرانست كه از جادهء حق تجاوز نموده‌اند و بعد از بيان عاقبت كافران در موعظه مؤمنان ميفرمايد كه .\r\n يا أَيُّهَا الَّذِينَ آمَنُوا اتَّقُوا اللَّهَ  ايكسانى كه گرويده‌ايد بترسيد از خدا در امر و نهى اطاعت او كنيد  وَ لْتَنْظُرْ نَفْسٌ ما قَدَّمَتْ لِغَدٍ  و بايد كه نظر كند هر نفسى و ببيند آنچيزيكه از پيش فرستاده است براى فرداى قيامت كه عمل صالح است يا فعل قبيح پس بجهة تاكيد امر تقوى تكرار آن كرده ميگويد  وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ  و البته بترسيد از قهر الهى بدرستى كه خداى داناست به آنچه ميكنيد اين در حكم و عيديست بر معاصى .\r\n وَ لا تَكُونُوا كَالَّذِينَ نَسُوا اللَّهَ  و مباشيد ايمؤمنان موافق و مانند آنان كه فراموش كردند و وا گذاشتند احكام خدايرا مراد يهودان و مشركان و منافقانند كه از روى عناد و جحود مطلقا پيروى احكام خدا نكردند  فَأَنْساهُمْ أَنْفُسَهُمْ  پس خدا فراموش گردانيد بر ايشان نفسهاى ايشان را و در توفيق از ايشان دربست  أُولئِكَ هُمُ الْفاسِقُونَ  آنگروه ايشانند بيرون رفتگان از دايره فرمان و متوغل در كفر و طغيان بعد از آن مردمانرا از خواب غفلت بيدار\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nميسازد بقوله .\r\n لا يَسْتَوِي أَصْحابُ النَّارِ  برابر نيستند نزديك خدا ياران دوزخ كه نفس خود را خوار ساخته بكسب معاصى مستحق نار شدند  وَ أَصْحابُ الْجَنَّةِ  و اصحاب بهشت كه در استكمال نفس خود كوشيده سزاوار جنت گشتند  أَصْحابُ الْجَنَّةِ هُمُ الْفائِزُونَ  ياران بهشت يعنى ساكنان آن ايشانند رستگاران يعنى از عذاب جحيم بازرسته و در نعيم مقيم پيوسته بعد از آن بر سبيل تمثيل در بيان تعظيم قرآن ميفرمايد كه .\r\n لَوْ أَنْزَلْنا هذَا الْقُرْآنَ عَلى جَبَلٍ  اگر ميفرستاديم ما اين قرآن را بر كوهى بر طريق مثل  لَرَأَيْتَهُ خاشِعاً مُتَصَدِّعاً مِنْ خَشْيَةِ اللَّهِ  هر آينه ميديدى آن را ترسنده و شكافته و از هم ريخته از ترس خدا و از هيبت و عيدى كه در قرآنست يعنى كوه با وجود بزرگى و سختى بترسيدى و گردن نهادى و دلهاى كافران متأثر نميشود .\r\n وَ تِلْكَ الْأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ  و اين مثلها و آنچه مثل اين مثل است از امثال قرآنى كه از جمله آن دو مثل ديگر در اين سوره گذشت بيان ميكنيم از براى مردمان شايد كه انديشه كنند از روز آخر و مواعيد آن در اين كلام توبيخ است بر عدم تخشع انسان نزد تلاوة قرآن به جهت قساوة قلب و قلت تدبر در آن و بعد از آن به جهت تعظيم قرآن اظهار ربوبيت و عظمت خود ميفرمايد بقوله .\r\n هُوَ اللَّهُ الَّذِي لا إِلهَ إِلَّا هُوَ  آنكسى كه قرآن فرو فرستاد خداى به حق است كه نيست معبودى كه مستحق عبادت باشد مگر او سبحانه  عالِمُ الْغَيْبِ وَ الشَّهادَةِ  داناى آنچه نهانست علم او بر بندگان از جواهر قدسيه و آنچه مشاهده ايشانست از اجرام و اعراض يعنى داناى جميع نهان و آشكار است يا محيوة و ممات  هُوَ الرَّحْمنُ الرَّحِيمُ  اوست بسيار بخشش كه رحمة عامهء سابقه او در دنيا احاطه جميع خلق نموده مهربان كه رحمة خاصة او در آخرة كه غفران و رضوان است بمؤمنان رسيده پس به جهت تاكيد اعادهء صدر آيه مينمايد بقوله .\r\n هُوَ اللَّهُ الَّذِي لا إِلهَ إِلَّا هُوَ  اوست آنخدائى كه به هيچ وجه نيست خدائى سزاوار پرستش مگر او  الْمَلِكُ  پادشاهى كه جميع ممالك و ملكوت ملك اوست و همه اشيا در تحت تصرف او و هيچكس قادر نيست بر منع او چه جلال ذاتش باستغناى مطلق مقرونست و كمال صفاتش از وجه احتياج مصون  الْقُدُّوسُ  در نهايت تنزه است پس مبراست از جميع قبايح و رذايل و مطهر از شريك و اولاد و از صفات اجسام يا مبارك كه جميع بركات از جانب او فايض است و همه خيرات از او نازل  السَّلامُ  سالم از عيوب و علل و مبرا از نقص و عجز و خلل يا معطى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nسلامت بعباد در مبدء و معاد  الْمُؤْمِنُ  ايمن كننده بندگان از ظلم و عقوبة نيران و قول الصادق عليه السّلام كه تسمية او بمؤمن جهت آنست كه ايمن گرداننده اهل طاعتست از عذاب و عقاب و مبين سازنده توحيد و الوهيت خود را بر بندگان بدلايل واضحه كه منشاء آن ايجاد عالمست بر نظامى كه حال آن مشاهد است بر وحدانيت و معبودية او  الْمُهَيْمِنُ  نگه‌بان بر هر چيز كه خلق فرموده و حافظ بر همه اشيا كه هيچ چيز نزد او ضايع نمىشود و گفته‌اند اسمى از اسماى الهى كه تاويل آن جز خداى نداند  الْعَزِيزُ  غالب در حكم كه هيچكس او را مغلوب نتواند ساخت و او را از مرتبه رفيعه خود زايل نتواند كرد و يا كسى كه بتهديد غير مخوف نشود  الْجَبَّارُ  بزرگوار و عظيم الشان در ملك و سلطنت يا قاهرى كه بكنه او نتوان رسيد و ابصار احاطه آن نتواند كرد و باصلاح آرنده كارهاى شكسته بندگان از اسباب معاش و غير آن  الْمُتَكَبِّرُ  در نهاية كبريا يا عظمة يا بلند مرتبه از ظلم و نقصان و احتياج و از ساير صفات محدثات يا كسى كه همه چيز را نسبت بذات خود حقير بيند و اين متصور نيست مگر او سبحانه را  سُبْحانَ اللَّهِ عَمَّا يُشْرِكُونَ  پاك است خداى از آنچه شريك ميسازند باوى چه ببراهين عقليه و حجج نقليه ثابت است كه او سبحانه قابل شركة نيست .\r\n هُوَ اللَّهُ الْخالِقُ  او خدائيست كه تقدير كننده است هر چيزيرا كه ايجاد آن فرمايد از مخلوقات بر وفق مشيت و مقتضاى حكمت  الْبارِئُ  آفريننده اعيان و ظاهر سازنده آنها از عدم بوجود در حالت براءت او از نواقص و عيوب در خلق آن  الْمُصَوِّرُ  بخشنده صورتها و نگارنده آنها بر اشكال مختلفه از حيوانات و نباتات و جمادات و غير آن كه از يكديگر ممتازند به صورت و هيأت  لَهُ الْأَسْماءُ الْحُسْنى  مر او راست نامهاى نيكو كه در شرع و عقل مستحسن و پسنديده است  يُسَبِّحُ لَهُ ما فِي السَّماواتِ وَ الْأَرْضِ  به پاكى و پاكيزگى ياد ميكنند او را آنچه در آسمانهاست و زمينهاست چه ارباب عقول او را بصفت تنزيه ستايش ميكنند و غير ايشان از ساير حيوانات دلالتى تمام دارند بر تقديس او  وَ هُوَ الْعَزِيزُ الْحَكِيمُ  و اوست ارجمند و غالب در ملك خود كه هرگز مغلوب و مقهور نگردد و صواب كار در كردار و گفتار كه هر چه خواهد و كند بر وجه حكمت و مصلحت باشد - در خبر است كه رسول خدا صلّى اللّه عليه و آله و سلّم فرمود كه من جبرئيل را پرسيدم از اسم اعظم جواب داد كه عليك به آخر سورة الحشر فاكثر قرائته بر تو باد كه نظر در آخر سوره حشر كنى پس بسيار گردان قرائة آن را بار دوم و سوم پرسيدم همين جواب داد و نيز حضرت فرمود كه هر كه خواتيم سوره حشر در شب و روز بخواند و در آن روز بميرد حق تعالى او را بهشت واجب گرداند معقل بن يسار از حضرت رواية كرده\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nكه هر كه در صباح سه بار بگويد اعوذ باللّه من الشيطان الرجيم و سه آيه از آخر سورة الحشر بخواند حق تعالى هفتاد هزار فرشته بر او موكل گرداند تا او را نگاه ميدارند از جميع آفات و صلوات بر او ميفرستند تا شب و اگر در آن روز بميرد شهيد مرده باشد و اگر آن را به همين صورت در شبانگاه بخواند همين منزلت يابد .\r\n\r\nسورة الممتحنة\r\nمكية ثلث عشرة آية ابى كعب بن از رسول صلى اللّه عليه و آله روايت كرده كه هر كه سورة الممتحنه بخواند روز قيامت جميع مؤمنين و مؤمنات شفيع او باشند و ابو حمزهء ثمالى از امام زين العابدين عليه السّلام رواية كند كه هر كه اين سوره را بخواند حق تعالى دل او را بايمان امتحان كند و چشم او را روشن گرداند و هرگز درويشى و ديوانگى به او و اولاد او نرسد بدانكه چون حق تعالى ختم سورة الحشر فرمود به بيان احوال كفار و منافقان افتتاح اين سوره كرد بذكر تحريم موالاة و ايجاب و معاداة ايشان و فرمود كه  بِسْمِ اللَّهِ الرَّحْمنِ الرَّحِيمِ \r\n  يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ   اى كسانى كه گرويده‌ايد به خدا و رسول فرا مگيريد دشمنان من و دشمنان خود را   أَوْلِياءَ   دوستان و با ايشان طرح مصاحبت ميفكنيد آورده‌اند كه در سال هشتم از هجرت حضرت رسالت صلّى اللّه عليه و آله و سلّم بطريق اخفا عزيمة مكه داشت ساره كنيز ابى عمرو بن صيفى بن هشام كه در مكه مغنيه بود از مكه بمدينه آمد رسول از او استفسار كرد كه به جهت ايمان آوردن به اين جانب آمدهء گفت نه فرمود كه به جهت مهاجرت گفت نه بلكه آمده‌ام تا مرا طعام و لباس دهيد رسول فرمود چرا از اهل مكه نطلبيدى گفت بعد از واقعه بدر كسى بغنا و نوحهء من ميل نكرد رسول فرزندان عبد المطلب را گفت وى را چيزى بدهيد ايشان ويرا جامه و دينار و زاد و راحله دادند پس بنزديك حاطب بن ابى بلتعة آمد و چيزى طلبيد و نامه نوشت باهل مكه كه بدانيد كه رسول خداى قصد شما دارد پس اسلحه را بر خود كنيد و آمادهء قتال باشيد نامه را بوى داد و ده دينار به او عطا كرد و بردى درو پوشانيد ساره نامه را بستد و در ميان موى سر خود پنهان كرد و روى به مكه نهاد جبرئيل حضرت را از اين خبر داد آنحضرت امير المؤمنين عليه السّلام را با مقداد اسود و عمار ياسر امر كرد كه متوجه راه مكه شويد در راه زنى را يابيد كه نامه داشته باشد بستانيد و بياريد ايشان سوار شده بآنموضع رفتند و زن را آنجا يافتند از او نامه طلب كردند انكار كرد متاعش را بجستند نيافتند قصد رجوع كردند امير المؤمنين عليه السّلام فرمود به خدا سوگند كه هرگز پيغمبر خدا دروغ نگويد پس شمشير بركشيد و نزد وى رفت\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nگفت به خدا كه اگر نامه ندهى گردنت بزنم زن بترسيد گفت روى بگردان تا نامه به تو دهم سر بگشود و نامه را به حضرت داد حضرت آن نامه را نزد رسول خداى آورد پس رسول بر منبر رفت و خطبه خواند و گفت يكى از شما نامه باهل مكه نوشته تا ايشانرا از قضيه ما آگاه كند اگر برخيزد و به آن معترف شود فهو المراد و الا او را رسوا كنم دو نوبة فرمود و كسى جواب نداد نوبة سيم حاطب برخاست و گفت يا رسول اللّه منم صاحب نامه و خداى داناست كه بعد از اسلام نفاق نورزيده‌ام مرا در آنجا قبيله و عشيره هست خواستم ملاحظه آن كرده رعاية من كنيد پيغمبر فرمود تا او را از مسجد بيرون كنند مردمان او را ميزدند و مىانداختند و او باز پس مينگريست و در رسول خدا نگاه ميكرد تا شايد كه بر وى رحم كند چون بدر مسجد رسيد رسول فرمود تا او را بازگردانيدند پس حضرت او را توبه داد حق تعالى اين آيه فرستاد كه اى مؤمنان كسانى كه فى نفس الامر عدو خدا و عدو شمااند ايشانرا دوست مگيريد و با ايشان مودت مورزيد   تُلْقُونَ إِلَيْهِمْ بِالْمَوَدَّةِ   القاء ميكنيد و ميفرستيد بسوى ايشان دوستى را بسبب مكاتبه   وَ قَدْ كَفَرُوا بِما جاءَكُمْ مِنَ الْحَقِّ   و بتحقيق كه كافرند و تصديق نكرده‌اند به آنچه آمد بشما از سخن درست و راست كه قرآنست و متابعه سيد انام   يُخْرِجُونَ الرَّسُولَ   بيرون ميكنند رسول را از مكه   وَ إِيَّاكُمْ أَنْ تُؤْمِنُوا بِاللَّهِ رَبِّكُمْ   و شما را نيز بيرون ميكنند بسبب آنكه ميگرويد بخداى كه پروردگار شماست پس ايشانرا دوست مگيريد   إِنْ كُنْتُمْ خَرَجْتُمْ جِهاداً فِي سَبِيلِي   اگر هستيد شما كه بيرون آمده‌ايد از وطنهاى خود به جهت قتال و جهاد در راه من   وَ ابْتِغاءَ مَرْضاتِي   و براى طلب خشنودى من   تُسِرُّونَ إِلَيْهِمْ بِالْمَوَدَّةِ   به پنهانى ميفرستيد بسوى ايشان دوستى را بسبب كتابة   وَ أَنَا أَعْلَمُ بِما أَخْفَيْتُمْ وَ ما أَعْلَنْتُمْ   و من داناترم به آنچه پنهان ميكنيد از مودة اعدا و آنچه ظاهر ميسازيد از اعتذار و رسول خود را از آن مطلع ميگردانيم   وَ مَنْ يَفْعَلْهُ مِنْكُمْ   و هر كه بكند اين كار را كه القاى خبر است بايشان از شما   فَقَدْ ضَلَّ سَواءَ السَّبِيلِ   پس بدرستيكه گم كرده راه راست و خطا نموده طريق ثواب را .\r\n إِنْ يَثْقَفُوكُمْ يَكُونُوا لَكُمْ أَعْداءً  اگر بيابند شما را كفار مكه و بر شما قادر گردند و ظفر يابند باشند مر شما را دشمنان يعنى القاء محبت فايده ندهد  وَ يَبْسُطُوا إِلَيْكُمْ أَيْدِيَهُمْ  و منبسط سازند و بگشايند بسوى شما دستهاى خود را  وَ أَلْسِنَتَهُمْ بِالسُّوءِ \r\n\r\n","description":"","footnote":"","page_name":" 154 ","page_number":154},
  {"content":"\r\n\r\nو زبانهاى خود را ببدى بردن و كشتن و دشنام دادن  وَ وَدُّوا لَوْ تَكْفُرُونَ  و دوست دارند كه كافر شويد و از دين خود برگرديد و چون حال شما بايشان به اين طريق است پس محبت كردن بامثال ايشان خطاى عظيم است از شما .\r\n لَنْ تَنْفَعَكُمْ أَرْحامُكُمْ وَ لا أَوْلادُكُمْ  هرگز نفع نخواهد رسانيد بشما خويشان شما و نه فرزندان شما بعد از آن ميفرمايد كه  يَوْمَ الْقِيامَةِ يَفْصِلُ بَيْنَكُمْ  روز رستخيز جدا كند ميان شما و اولاد و اقربا يعنى كافران را بدوزخ فرستند و مؤمنان را ببهشت پس چيست شما را كه ترك حق اللّه ميكنيد به جهت مراعاة كسانى كه نفع نخواهند رسانيد  وَ اللَّهُ بِما تَعْمَلُونَ بَصِيرٌ  و خداى بدانچه شما ميكرديد از دوستى و دشمنى بينا است و شما را بر آن جزا خواهد داد .\r\n قَدْ كانَتْ لَكُمْ أُسْوَةٌ حَسَنَةٌ  بدرستى كه هست مر شما را اى مؤمنان در ترك موالاة كافران و تبرا نمودن از ايشان قدوه نيكو و خصلتى پسنديده كه بدان اقتدا بايد كرد  فِي إِبْراهِيمَ وَ الَّذِينَ مَعَهُ  آنچنان قدوه نيكو كه در ميان ابراهيم و آنان كه باوى بودند از اهل ايمان پس اسوهء حسنه مر شما راست در ابراهيم و تابعان او  إِذْ قالُوا لِقَوْمِهِمْ إِنَّا بُرَآؤُا مِنْكُمْ وَ مِمَّا تَعْبُدُونَ مِنْ دُونِ اللَّهِ كَفَرْنا بِكُمْ  در وقتى كه گفتند ايشان مر گروه خود را بدرستى كه ما بيزاريم از شما و آنچه مىپرستيد بجز از خداى از اصنام نگرويده‌ايم بدين شما يا معبودان شما يعنى جاحد دين شما و منكر معبود شمائيم  وَ بَدا بَيْنَنا وَ بَيْنَكُمُ الْعَداوَةُ وَ الْبَغْضاءُ  و ظاهر و آشكارا شد ميان شما دشمنى بدست يعنى بضرب و قتل  أَبَداً  هميشه مراد آنست كه پيوسته دشمنى ما و شما قائم خواهد بود بدست و زبان  حَتَّى تُؤْمِنُوا بِاللَّهِ وَحْدَهُ  تا آنكه ايمان آريد به خدا در حالتى كه يگانه است حاصل كه شما در تبرا نمودن از اهل شرك اقتدا بابراهيم كنيد  إِلَّا قَوْلَ إِبْراهِيمَ لِأَبِيهِ لَأَسْتَغْفِرَنَّ لَكَ  مگر در گفتن ابراهيم مر پدر خود را كه هر آينه آمرزش خواهم براى تو مراد آنست كه اى اهل اسلام اقتدا كنيد به حضرت خليل در بيزارى از كافران نه در طلب آمرزش براى ايشان چه استغفار ابراهيم مر پدر خود را يعنى مر عمّ خود را آزر مشروط بود بايمان چون دانست كه ايمان نخواهد آورد ازو بيزار شد  وَ ما أَمْلِكُ لَكَ مِنَ اللَّهِ مِنْ شَيْءٍ  ابراهيم به پدر خود گفت كه مالك نيستم اى پدر براى تو يعنى نميتوانم كه از تو رفع كنم و بردارم از\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nعذاب خداى هيچ چيزيرا بلكه همين قدرة استغفار دارم پس چون خليل و اصحاب از قوم خود برا كردند روى نياز بدرگاه جليل آورده گفتند  رَبَّنا عَلَيْكَ تَوَكَّلْنا  اى پروردگار ما بر تو توكل كرديم و اعتماد نموديم يعنى از خلق بريديم و به تو پيوستيم  وَ إِلَيْكَ أَنَبْنا وَ إِلَيْكَ الْمَصِيرُ  بسوى تو بازگشتيم و بسوى حكم تست بازگشت همه در آخرة نزد بعضى اين دعا قول ابراهيم است بلكه حق تعالى مؤمنان اين امت را بعد از نهى ايشان از موالات كفار امر ميفرمايد كه چون قطع علاقه مودت با دشمنان دين كرديد بگوييد كه اى آفريدگار ما ما از ايشان بريديم و بلطف و كرم تو بپيوستيم و از اين قبيلست .\r\n رَبَّنا لا تَجْعَلْنا فِتْنَةً لِلَّذِينَ كَفَرُوا  اى پروردگار ما مگردان ما ابليه و آزمايشى براى آنان كه نگرويدند يعنى ايشانرا بر ما مسلط مگردان و بدست ايشان ما را معذب مكن تا در حق ما نگويند كه اگر ايشان بر حق ميبودند بدست ما گرفتار نميشدند يا نگاه دار ما را از موالات ايشان  وَ اغْفِرْ لَنا  و بيامرز ما را  رَبَّنا إِنَّكَ أَنْتَ الْعَزِيزُ الْحَكِيمُ  اى آفريدگار ما از آنچه تقصير كرديم در راه تو بدرستى كه تو غالبى در حكم پس شرّ ايشان را از ما دفع كن پس به جهت تاكيد قول مذكور تكرار آن مىكند كه .\r\n لَقَدْ كانَ لَكُمْ فِيهِمْ أُسْوَةٌ حَسَنَةٌ  بدرستى كه هست مر شما را اى اهل اسلام در ابراهيم و قوم او خصلتى نيكو كه به آن اقتدا كنيد و اين اقتدا ثابتست  لِمَنْ كانَ يَرْجُوا اللَّهَ وَ الْيَوْمَ الْآخِرَ  مر كسى را كه باشد اميدوار رضاى خدايرا و پاداش روز قيامت را  وَ مَنْ يَتَوَلَّ  و هر كه روى بگرداند ازين اقتدا و دوستى كند با اعدا  فَإِنَّ اللَّهَ هُوَ الْغَنِيُّ  پس بدرستى كه خدا بينياز است از وى و نصرت كردن وى مر دين او را چه خود ناصر دين خود است و احتياج به غير ندارد  الْحَمِيدُ  ستوده در جميع افعال مرويست كه بعد از نزول اين آيات مؤمنان بيخ مودت آباء و ابناء و اقربا كه در مكه داشتند از دل خود بركندند و چون حق تعالى ثبات وجد ايشان را در ترك موالات اقربا بديد بر ايشان رحم فرموده وعده مودت ايشان داد بقوله .\r\n عَسَى اللَّهُ أَنْ يَجْعَلَ بَيْنَكُمْ وَ بَيْنَ الَّذِينَ عادَيْتُمْ  شايد يعنى اميد هست آنكه خداى پيدا كند ميان شما و ميان آنكه دشمن داشتيد  مِنْهُمْ مَوَدَّةً  از كفار مكه كه خويشان شمااند دوستى و يارى و آنچنان بود كه ابو سفيان و سهيل بن عمرو و غير ايشان از صناديد قريش كه دشمنان بودند اسلام آوردند و كسان ايشان را با ايشان محبتى تمام پيدا شد و چون ام حبيبه كه دختر\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nابو سفيان بود بعد از اسلام آوردن رسول او را به عقد خود درآورد دل ابو سفيان بر اسلام نرم گشت و ام حبيبه پيش از اين زن عبد اللّه بن جحش بود و چون بحبشه هجرت كرد عبد اللّه جحش ترسا شد ام حبيبه را بدين ترسا دعوت كرد وى قبول نكرد و چون عبد اللّه بمرد رسول كسى را بنجاشى فرستاد ام حبيبه را از او طلب كرد نجاشى بسعيد بن عاص گفت او را نزد رسول فرست سعيد قبول اين معنى نمود و نجاشى چهارصد دينار براى صداق رسول به او داد و بمدينه آمده بزفاف حضرت رسالت سر افراز گشت و ابو سفيان مشرك بود چون اين خبر بشنيد گفت اين مردى عظيم الشانست كه اصلا گرد مذلت برو ننشسته پس بدامادى رسول راضى شد  وَ اللَّهُ قَدِيرٌ  و خداى تواناست بر همهء مقدورات پس قادر است بر آنكه دشمنى را بدوستى بدل كند  وَ اللَّهُ غَفُورٌ رَحِيمٌ  و خداى آمرزنده است كسى را كه بموالات باشد با ايشان قبل از نهى مهربان بر آنكه بعد از نهى قطع مودت كرده باشد مرويست كه بنو خزاعه و بنو مدلج را با حضرت رسالت عهد و پيمان بود كه هرگز قصد مسلمانان نكنند و دشمنان دين را يارى ندهند و ايشان بعهد خود ثبات ورزيدند و قصد اهل اسلام نميكردند و اعداى دين را حمايت نميكردند حق تعالى در باره ايشان فرمود كه .\r\n لا يَنْهاكُمُ اللَّهُ عَنِ الَّذِينَ لَمْ يُقاتِلُوكُمْ  نهى نميكند خداى شما را اى مؤمنان از آنان كه ايشان كارزار نكردند با شما  فِي الدِّينِ  در كار دين و ملت  وَ لَمْ يُخْرِجُوكُمْ مِنْ دِيارِكُمْ  و بيرون نكردند شما را از سراها و منزلهاى خود  أَنْ تَبَرُّوهُمْ وَ تُقْسِطُوا إِلَيْهِمْ  آنكه نيكوئى كنيد بايشان و حكم بعدل كنيد بسوى ايشان و ظلم نكنيد بر ايشان تا موجب الفت قلوب ايشان شود و سبب شوق ايشان بايمان يعنى بايشان طريقه عدالت و احسان مرعى داريد  إِنَّ اللَّهَ يُحِبُّ الْمُقْسِطِينَ  بدرستى كه خداى دوست ميدارد عدل كنندگانرا و اجماع امتست كه نيكوئى با اهل حرب حرام نيست .\r\n إِنَّما يَنْهاكُمُ اللَّهُ عَنِ الَّذِينَ قاتَلُوكُمْ فِي الدِّينِ  جز اين نيست كه نهى مىكند خداى شما را از آنان كه كارزار كردند با شما در دين و مذهب  وَ أَخْرَجُوكُمْ مِنْ دِيارِكُمْ  و بيرون كردند شما را از سراهاى خود  وَ ظاهَرُوا عَلى إِخْراجِكُمْ أَنْ تَوَلَّوْهُمْ  و هم پشت شدند با اعادى و معاونت كردند با ايشان بر بيرون كردن شما آنكه دوستى كنيد با ايشان يعنى خداى منع فرمود از دوستى كردن شما با جمعى كه در مقام مقاتله درآمدند و در اخراج شما معاون يكديگر شدند مراد كفار مكه‌اند كه بعضى با اهل اسلام محاربه كردند\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nو برخى در اخراج ايشان سعى نمودند  وَ مَنْ يَتَوَلَّهُمْ فَأُولئِكَ هُمُ الظَّالِمُونَ  و هر كه دوست دارد ايشانرا پس آنگروه دوست دارندگان ايشان ستم كارانند كه وضع دوستى در غير موضع ميكنند و بسبب آن مستحق عذاب‌اند آورده‌اند كه در حديبية صلح واقع شد يكى از جمله شروط اين بود كه هر مسلمانى كه از مكه بمدينه رود آنحضرت او را بكفار بازفرستد و اگر مسلمانى روى از مدينه برتافته بجانب مكه شتابد قريش او را بازنگردانند هنوز آنحضرت در حديبية بود كه جمعى مومنان از مكه گريخته بملازمت آمدند از جمله سبيعه اسلميه دختر حارث بحديبيه آمد و اسلام آورد و شوهر او مسافر مخزومى بيامد و گفت زوجهء مرا به من رد كن كه شرط صلح بر اينوجه بود كه هر كه از ما به تو آيد بما رد كنى جبرئيل آمد و گفت آن شرط بر مردان واقع شد نه بر زنان روا نيست كه مومنا ترا بمشركان دهند و اين آيه بر رسول خواند كه .\r\n يا أَيُّهَا الَّذِينَ آمَنُوا إِذا جاءَكُمُ الْمُؤْمِناتُ  اى گروه گرويدگان چون بيايند بشما زنان گرونده ظاهر سازنده ايمان  مُهاجِراتٍ  در حالتى كه هجرت كننده‌اند از كفر بايمان  فَامْتَحِنُوهُنَّ  پس بايد كه بيازماييد آنها را بر اينوجه كه ايشانرا سوگند دهيد كه بيرون آمدن ايشان از دشمنى شوهر نبود و دوستى ديگران سبب آمدن نشده و به هيچ غرضى از اغراض دنيويه متعلق نبوده بلكه خاصه براى دوستى خدا و رسول و تدين بدين اسلام بدينجانب آمده  اللَّهُ أَعْلَمُ  خدا داناتر است  بِإِيمانِهِنَّ  بگرويدن ايشان چه اوست كه مطلع است بر ضماير يعنى شما را هيچ را بى نيست به چيزى كه به آن اطمينان و يقين قلب حاصل شود  فَإِنْ عَلِمْتُمُوهُنَّ  پس اگر دانستيد ايشان را  مُؤْمِناتٍ  كه مؤمنه‌اند  فَلا تَرْجِعُوهُنَّ  بازمگردانيد ايشانرا  إِلَى الْكُفَّارِ  بسوى ناگرويدگان مراد كفار درين آيه شوهران ممتحنه‌اند  لا هُنَّ حِلٌّ لَهُمْ وَ لا هُمْ يَحِلُّونَ لَهُنَّ  نه اين زنان حلالست مر كافرانرا و نه كافران حلال مىشوند مر اين زنان را زيرا كه ايمن نتوانند بود از آنكه ازواج اضلال ايشان بكنند به جهت استيلاى ايشان بر اينها و مظنه تدين زوجات بدين ازواج  وَ آتُوهُمْ ما أَنْفَقُوا  و بدهيد شوهران ايشانرا آنچه خرج كرده باشند از كابين نه ماكول و ملبوس منقولست كه عهد مشركان با رسول در بارهء زنان به اين طريق شده بود كه هيچ زنى از ما نزد تو نيايد كه بر دين تو نباشد الا كه او را بسوى ما رد كنى و اگر بدين تو در آمده باشد و شوهر داشته باشد آنچه شوهر انفاق او كرده باشد از صداق بر او رد نمائى و آنحضرت نيز\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nبه اين طريقه با ايشان عهد بسته بود القصه حضرت سبيعه را سوگند داد و مهرى كه مسافر به او داده بود گرفته بازگشت آيه آمد كه  وَ لا جُناحَ عَلَيْكُمْ أَنْ تَنْكِحُوهُنَّ  و هيچ اثمى و بزهى نيست بر شما اگر بخواهيد زنان مهاجره را چه اسلام فسخ نكاح كرده ميان ايشان و ميان ازواج كفار ايشان  إِذا آتَيْتُمُوهُنَّ أُجُورَهُنَّ  چون داده باشيد ايشان را مزدهاى ايشانرا يعنى مهرهاى ايشانرا و نيز بجهة مباينهء كفر و ايمانست اينكه ميفرمايد  وَ لا تُمْسِكُوا بِعِصَمِ الْكَوافِرِ  و چنك در مزنيد بعقدهاى زنان كافره يعنى بايد كه ميان شما و ايشان علاقه زوجيت نباشد مرويست كه بعد ازين نهى اصحاب هر زن كافره كه در نكاح داشتند طلاق دادند  وَ سْئَلُوا ما أَنْفَقْتُمْ  و بجوييد از كفار آنچه خرج كرده‌اند از مهر ايشان يعنى هر گاه زنان شما مرتد شده بكفار لاحق شده باشند مهرى كه بايشان داده باشيد از كفار مطالبه كنيد اگر مانع آن زنان شوند  وَ لْيَسْئَلُوا ما أَنْفَقُوا  و بايد كه بجويند كافران از شما آنچه خرج كرده‌اند از مهر زوجات يعنى چون عصمت زوجية منقطع شد ميان مؤمن و كافره و كافر و مؤمنه پس بايد كه هر يك رد كنند مهريرا كه به صاحب خود داده‌اند  ذلِكُمْ حُكْمُ اللَّهِ يَحْكُمُ بَيْنَكُمْ  جميع آنچه مذكور شد در اين آيه فرمان خداست كه حكم مىكند خدا ميان شما  وَ اللَّهُ عَلِيمٌ حَكِيمٌ  و خداى داناست بمصالح امور شما حكم كننده به آنچه مقتضاى حكمت اوست مرويست كه در صدر اسلام مسلمهء در تحت كافرى بود و كافره در تحت مسلم به اين آيه منسوخ شد .\r\n وَ إِنْ فاتَكُمْ  و اگر فوت شود يعنى سبقت گيرد و برهد از شما ايمؤمنان  شَيْءٌ مِنْ أَزْواجِكُمْ إِلَى الْكُفَّارِ  چيزى از زنان شما بسوى كافران يعنى بدار الحرب بپيوندد و مهر او بدست شما نيايد از بسيار و اندك  فَعاقَبْتُمْ  پس از پى درآييد ايشانرا و غنيمت ايشان بدست شما درآيد يعنى آزاد كردن مهر باينوجه كه در عاقبة شما بر ايشان ظفر يابيد و غنيمة ايشان بدست شما درآيد  فَآتُوا الَّذِينَ ذَهَبَتْ أَزْواجُهُمْ  پس بدهيد آنانرا كه رفته‌اند زنان ايشان بدار الكفر و مهر نيافته‌اند  مِثْلَ ما أَنْفَقُوا  مانند آنچه نفقه كردند از مهر آن زنان  وَ اتَّقُوا اللَّهَ الَّذِي أَنْتُمْ بِهِ مُؤْمِنُونَ  و بترسيد از عذاب خداى در مجاورة از اوامر آنخدائى كه شما به دو گرويدگانيد - آورده‌اند كه در روز فتح مكه چون سيد عالم صلّى اللّه عليه و آله و سلّم بكوه صفا برآمده با رجال مكه بر اسلام و جهاد بيعت كرد زنان ايشان در متابعة و مبايعة ميل كردند حق تعالى طريق مبايعة ايشانرا تعليم حبيب خود نمود فرمود .\r\n يا أَيُّهَا النَّبِيُّ إِذا جاءَكَ الْمُؤْمِناتُ  ايپيغمبر خبر دهنده چون بيايند به تو زنان گرونده يعنى به نيت گرويدن  يُبايِعْنَكَ عَلى أَنْ لا يُشْرِكْنَ بِاللَّهِ شَيْئاً \r\n\r\n","description":"","footnote":"","page_name":" 159 ","page_number":159},
  {"content":"\r\n\r\nمبايعت كنند با تو بر آنكه شرك نيارند و شريك نگيرند به خدا چيزيرا از اصنام  وَ لا يَسْرِقْنَ  و دزدى نكنند  وَ لا يَزْنِينَ  و زنا نكنند  وَ لا يَقْتُلْنَ أَوْلادَهُنَّ  و نكشند فرزندان خود را مراد دخترانند كه زنده در خاك ميكردند  وَ لا يَأْتِينَ بِبُهْتانٍ يَفْتَرِينَهُ  و نيايند بدروغى كه از جهل بر بافته باشند آن را  بَيْنَ أَيْدِيهِنَّ وَ أَرْجُلِهِنَّ  ميان دستها و پايهاى خود اين كنايتست از فرزندى كه بدروغ بر شوهر خود بندند  وَ لا يَعْصِينَكَ فِي مَعْرُوفٍ  و عاصى نشنوند در تو در كردار نيكو كه بايشان امر كنى مانند آنكه با هيچ مردى غير محرم در خلوت ننشينند و توجه نكنند به غير آنچه موافق طاعة خدا نباشد و چون به اين شرايط بيعت كنند  فَبايِعْهُنَّ  پس بيعت كن با ايشان گويند بيعت پيغمبر صلّى اللّه عليه و آله و سلّم با زنان بسخن بود و دست آنحضرت بدست هيچ زن مس نكرد قولى آنست كه زنان دست در قدح آب فرو بردند بعد از آن حضرت دست مبارك خود را در آن فرو برد و گويند جامه بر سر دست خود انداخت و آن را بر بالاى دستهاى ايشان نهاد و با ايشان بيعت فرمود و بروايتى خديجه را فرمود تا از آنها بيعت گرفت  وَ اسْتَغْفِرْ لَهُنَّ اللَّهَ  و طلب آمرزش كن براى زنان مبايعه از خداى از آنچه كردند در حالت كفر  إِنَّ اللَّهَ غَفُورٌ رَحِيمٌ  بتحقيق كه خداى آمرزنده است گناهان كسانى كه بيعت كنند مهربان بر ايشان كه توفيق ايمان و توبه داده - آورده‌اند كه جمعى درويشان از اهل اسلام با يهودان دوستى ميكردند و خبر مسلمانان بايشان ميگفتند و ميوه و طعام از ايشان ميگرفتند حق تعالى ايشان را بسبب آن منع فرمود گفت .\r\n يا أَيُّهَا الَّذِينَ آمَنُوا  اى كسانى كه گرويده‌ايد به خدا و رسول  لا تَتَوَلَّوْا قَوْماً غَضِبَ اللَّهُ عَلَيْهِمْ  دوستى مكنيد و مودة مورزيد گروهى را كه خشم گرفته است خداى بر ايشان و ايشانرا به آتش سخط خود سوخته مراد يهودند  قَدْ يَئِسُوا مِنَ الْآخِرَةِ  بتحقيق كه نوميد شده‌اند ايشان از ثواب آخرة  كَما يَئِسَ الْكُفَّارُ مِنْ أَصْحابِ الْقُبُورِ  همچنانكه نوميد شده‌اند كافران از اهل گورها يعنى از مبعوث شدن مردها در نشاهء آخرة و بعلم اليقين عاقبت كار خود را دانسته از نعم آن جهان به كلى قطع اميد كرده‌اند .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nسورة الصف\r\nمكية اربعة عشرة آية ابى بن كعب از رسول صلّى اللّه عليه و آله و سلّم رواية كرده كه هر كه سوره عيسى بخواند عيسى از براى او استغفار كند مادام كه در دنيا باشد و در قيامت رفيق او باشد ابو بصير از ابو جعفر عليه السّلام رواية كرده كه هر كه صورة الصف بخواند و مداومت نمايد حق تعالى او را در صف ملايكه و انبيا جاى دهد و چون حق تعالى ختم سورة الممتحنه نمود بقطع موالاة كافران افتتاح اين سوره بايجاب قطع اين موالاة ظاهر او باطنا نمود و بعد از آن امر ببندگان فرمود بجهاد با ايشان و گفت  بِسْمِ اللَّهِ الرَّحْمنِ الرَّحِيمِ \r\n  سَبَّحَ لِلَّهِ ما فِي السَّماواتِ وَ ما فِي الْأَرْضِ   به پاكى و پاكيزگى ياد كرد مر خدايرا آنچه در آسمانست از جملهء علويات و آنچه در زمينهاست از سفليات   وَ هُوَ الْعَزِيزُ الْحَكِيمُ   و او غالبست در حكم كردن و به هيچ وجه مغلوب نگردد درست كار كه خلل بافعال او راه نيابد مرويست كه جمعى از اصحاب به آن قدوه احباب گفتند يا رسول اللّه اگر بدانيم كه دوست‌ترين عمل نزد خدا كدام است ما اموال و انفس خود را بدان بذل كنيم حق تعالى آيهء  إِنَّ اللَّهَ يُحِبُّ الَّذِينَ يُقاتِلُونَ  كه بعد از اين مذكور خواهد شد انزال فرمود و چون در روز احد بقول خود عمل نكرده از جهاد فرار نمودند حق تعالى توبيخ ايشان فرموده به اين آيه .\r\n يا أَيُّهَا الَّذِينَ آمَنُوا  اى آنان كه گرويده‌ايد  لِمَ تَقُولُونَ ما لا تَفْعَلُونَ  چرا ميگوئيد چيزيرا كه نميكنيد و بجاى نميآريد .\r\n كَبُرَ مَقْتاً عِنْدَ اللَّهِ  بزرگست از روى شدت غضب و خشم نزد خداى  أَنْ تَقُولُوا ما لا تَفْعَلُونَ  آنكه بگوئيد آنچه نخواهيد كرد و نزد اكثر علما اين آيه عامست يعنى هر كه سخنى گويد و نكند در عقاب داخل است در خبر است كه حضرت رسالت صلّى اللّه عليه و آله و سلّم در شب معراج ديد كه لبهاى چنين كسان بمقراض آتشين ميبريدند مرويست كه سعيد بن مسيب رسول و اصحاب او را برنجانيدى و در روز بدر صهيب او را بكشت رسول صلّى اللّه عليه و آله و سلّم از كشتن او خوشحال شد و گفت ويرا كه كشت يكى بدروغ گفت من او را كشتم عبد اللّه عوف گفت دروغ ميگويد صهيب او را بقتل رسانيد رسول فرمود يا ابا يحيى تو او را كشتى گفت نعم يا رسول اللّه پس حق تعالى اين آيه نازل ساخت در ترغيب جهاد و ميفرمايد كه .\r\n إِنَّ اللَّهَ يُحِبُّ الَّذِينَ يُقاتِلُونَ فِي سَبِيلِهِ  بدرستى كه خداى دوست ميدارد آنانرا كه كارزار كنند در راه خداى  صَفًّا  در حالتى كه صف زدگانند در معركه جهاد  كَأَنَّهُمْ بُنْيانٌ مَرْصُوصٌ  گويا كه ايشان بناهاى از ارزيز ريخته شده‌اند اين كنايتست از استحكام\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو ثبات اقدام در معركه جهاد حاصل كه حق تعالى در اين كلام بندگانرا اعلام فرموده كه واجبست ثبات قدم در معركه جهاد از ابن عباس رواية كرده كه فرمود كان على اذا صف فى القتال كانه بنيان مرصوص فانزل اللّه هذه الاية يعنى حضرت امير المؤمنين عليه السّلام چون در صف قتال قيام مينمود گويا كه صف آن صفدر چون ديوار مستحكم بود و چون اينحال محبوب و مرضى حق تعالى بود اين آيه در حق او نزول يافت و براء از زبير و او از ضحاك رواية كند كه گفت من از ابن عباس شنيدم كه آن جماعت كه حق تعالى ثناى ايشان كرده است و اظهار محبت ايشان نموده على ابن ابى طالبست و حمزة بن عبد المطلب و مقداد بن اسود و بروايت كلبى اين آيه در شان على بن أبي طالب عليه السّلام و حمزة و عبيدة بن حارث و سهل بن حنيف و ابو دجانه نزول يافت و بر هر تقدير حضرت شاه اوليا ممدوح و محبوب خالق الارض و السمأست و حديث مشهور متواتر حضرت رسالت صلّى اللّه عليه و آله و سلّم كه در حق امير المؤمنين عليه السّلام فرمود لأعطين الراية غدا رجلا دالست بر اينكه مراد از اين آيه آنحضرت است و اتباع او نه جمعى كه مكرر از حروب اعدا گريخته‌اند و بعد از حثّ عباد بر ثبات قدم در جهاد بيان مىكند صدق نيت موسى را بر صبر كردن بر اذية قوم بجهة تسليه حضرت صلّى اللّه عليه و آله و سلّم در شكيبائى بر تكذيب امة و ميفرمايد كه .\r\n وَ إِذْ قالَ مُوسى لِقَوْمِهِ  و ياد كن ايمحمد آن را كه گفت موسى مر گروه خود را كه بنى اسرائيل‌اند  يا قَوْمِ لِمَ تُؤْذُونَنِي  ايگروه من چرا ميرنجانيد مرا بنا شنودن فرمان من و اظهار نقص و عيب و بهتان و افترا بر من چه گاهى او را ساحر ميگفتند و زمانى نسبت قتل هرون به او ميدادند و غير آن فرمود كه چرا مرا اين نوع ايذاء و آزار ميرسانيد  وَ قَدْ تَعْلَمُونَ أَنِّي رَسُولُ اللَّهِ إِلَيْكُمْ  و حال آنكه بيقين ميدانيد كه من فرستاده خدايم بجانب شما و رسول بايد كه مكرم و محترم باشد پس احترام مرا مرعى داريد و فرمان بريد ايشان بر ضلالت و جهالة ثابت قدم شده سخن او را بسمع قبول نشنودند و دست از ايذاء و آزار بازنداشتند  فَلَمَّا زاغُوا  پس آنهنگام كه بگشتند از قبول فرمان موسى با وجود ادلهء باهره بر صدق نبوةاو  أَزاغَ اللَّهُ قُلُوبَهُمْ  بگردانيد خداى دلهاى آنها را از استقامت يقين يعنى ايشان را در باديهء خذلان فرو گذاشت تا در طريق ضلالت بماندند  وَ اللَّهُ لا يَهْدِي الْقَوْمَ الْفاسِقِينَ  و خداى راه راست نمينمايد گروهى را كه بيرون رفتگانند از دايرهء فرمان و به حال خودشان ميگذارد و نظر لطف از ايشان بازميگيرد .\r\n وَ إِذْ قالَ عِيسَى ابْنُ مَرْيَمَ  و ياد كن اينرا كه گفت عيسى پسر مريم  يا بَنِي إِسْرائِيلَ إِنِّي رَسُولُ اللَّهِ إِلَيْكُمْ  اى فرزندان يعقوب بدرستى كه من فرستادهء خدايم بسوى شما بحجة و برهان  مُصَدِّقاً لِما بَيْنَ يَدَيَّ مِنَ التَّوْراةِ \r\n\r\n","description":"","footnote":"","page_name":" 162 ","page_number":162},
  {"content":"\r\n\r\nدر حالتى كه باور دارنده‌ام مر آنچيزى را كه پيش منست از كتاب تورية كه بر موسى نازل شده يعنى تصديق كرده‌ام كه از نزد خداست  وَ مُبَشِّراً بِرَسُولٍ يَأْتِي  و مژده دهنده‌ام بفرستادهء كه مىآيد بدين كامل و شرع شامل  مِنْ بَعْدِي اسْمُهُ أَحْمَدُ  از پس من نام او احمد كه بمعنى ستاينده‌تر است يعنى ستايش او مر خدايرا نسبت بستايش انبيا بيشتر است يا ستوده‌تر يعنى ستايش او را بيشتر از ستايش مخلوق ديگر ميكنند بجهة آنكه محاسن اخلاق او بيشتر از همه كس است و در رواية آمده كه ترجمهء كلام عيسى بحواريون بر اينوجه است كه انى ذاهب الى ربى و ربكم و الفار قليطوس جاء - و فار قليطوس احمد است يعنى من ميروم بجانب پروردگار خود و احمد كه خاتم پيغمبرانست بعد از من خواهد آمد محمد بن جبير بن مطعم رواية كرده كه پيغمبر فرمود مرا نامهاى متعدده است من احمدم و محمدم و محمودم و ماحىام كه حق تعالى بسبب من محو كفر كرده و حاشرم كه مردمان بقدم من محشور شوند و عاقبم كه هيچ پيغمبر در عقب من نباشد و از كعب منقولست كه حواريون بعيسى عليه السّلام گفتند يا روح اللّه بعد از ما امت ديگر خواهد بود فرمود بلى بعد از ما امت احمد خواهند بود كه خاتم پيغمبرانست و ايشان حكيمان و عالمان و نيكوكاران و پرهيزكاران باشند و در علم شريعت بمرتبهء رسيده باشند كه گويا پيغمبرانند خوشنود باشند از خداى باندك روزى و خدا از ايشان خوشنود باشد باندك كردارى  فَلَمَّا جاءَهُمْ بِالْبَيِّناتِ قالُوا هذا سِحْرٌ مُبِينٌ  پس آنهنگام كه آمد احمد بديشان بمعجزات روشن و آيات هويدا گفتند پيشترين بنى اسرائيل اينكه او مينمايد بما جادوئيست آشكارا كه از هيچكس پوشيده و پنهان نيست .\r\n وَ مَنْ أَظْلَمُ مِمَّنِ افْتَرى عَلَى اللَّهِ الْكَذِبَ  و كيست ستمكارتر از كسى كه ببندد بر خداى دروغ را يعنى پيغمبر او را تكذيب كند و تصديق بمعجزات او ننمايد  وَ هُوَ يُدْعى إِلَى الْإِسْلامِ  و حال آنكه خوانده مىشود يعنى پيغمبر خداى او را ميخواند بسوى دين اسلام كه مشتمل است بر خير و صلاح دنيا و فوز و نجاح عقبى  وَ اللَّهُ لا يَهْدِي الْقَوْمَ الظَّالِمِينَ  و خداى راه ننمايد گروه ستمكاران را كه بسبب رسوخ كفر از صراط مستقيم و دين قويم تجاوز نموده باشند يعنى حق تعالى الطاف كه سبب هدايت است از ايشان بازدارد و ايشانرا در باديهء خذلان فرو گذارد بسبب فرط عناد و طغيان ايشان يا طريق جنت در روز قيامت بايشان ننمايد بواسطهء كفر و معصيت در لباب آورده كه چند روزى وحى به حضرت نيامد كعب بن شرف گفت مژده باد شما را ايگروه يهود كه خداى محمد نور او را فرو نشانيد و كار او باتمام نخواهد رسيد غبار ملال بر آينهء دل مبارك آنحضرت نشست\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nجبرئيل به جهت رفع آن اين آيه آورد .\r\n يُرِيدُونَ لِيُطْفِؤُا نُورَ اللَّهِ  يعنى البته ميخواهند آنكه فرو نشانند نور خداى را كه دين اسلام يا قرآن يا حجة واضحة و معجزه باهره بر صدق حضرت رسالت صلّى اللّه عليه و آله و سلّم است  بِأَفْواهِهِمْ  بدهنهاى خود يعنى بطعن كردن در آن بگفتار ناپسنديده يعنى حال ايشان در اين اطفاء مانند كسيست كه بدهن باد دمد و نور آفتاب را خواهد فرو نشاند  وَ اللَّهُ مُتِمُّ نُورِهِ  خداى تمام گرداننده است نور خود را يعنى روشن گردانيده دين و شريعت سيد - المرسلين را باظهار كلمه اسلام  وَ لَوْ كَرِهَ الْكافِرُونَ  و اگرچه كراهت دارند ناگرويدگان از اتمام آن كراهت ايشانرا اثرى نيست در اطفاى چراغ صدق و ثواب همچو اراده خفاش كه غير مؤثر است در نابودن آفتاب .\r\n هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ  و اوست آنخدائى كه فرستاده پيغمبر خود را به چيزى كه سبب هدايتست يعنى قرآن يا معجزه و مذهب درست و راست كه مذهب حنيفيه اسلاميه است  لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ  تا غالب سازد ايندينرا بر هر كيش و ملة و اگرچه كاره‌اند مشركان اظهار دين محمديرا نقلست كه حضرت امير المؤمنين عليه السّلام فرمود كه اعلاء كلمهء اسلام و غالب شدن آن بعد از اين خواهد بود پس فرمود كه به حق آنكس كه نفس من بيد قدرة اوست كه دين اسلام غالب گردد بر جميع اديان تا آنكه هيچ نماند دهى الا كه بامداد و شبانگاه در او نداى لا إله الا اللّه محمد رسول اللّه عليا ولى اللّه شنوند بعد از آن بندكان را بقبول قول رسول و نصرة دين او ميفرمايد كه .\r\n يا أَيُّهَا الَّذِينَ آمَنُوا هَلْ أَدُلُّكُمْ عَلى تِجارَةٍ تُنْجِيكُمْ مِنْ عَذابٍ أَلِيمٍ  ايگروه گرويدگان آيا دلالة و راهنمايم شما را بر بازرگانى كه نجات دهد شما را از عذاب دردناك پس بيان آن تجارة مىكند كه .\r\n تُؤْمِنُونَ بِاللَّهِ وَ رَسُولِهِ وَ تُجاهِدُونَ فِي سَبِيلِ اللَّهِ  بگرويد به خدا و رسول او و كارزار كنيد با كافران در راه خدا  بِأَمْوالِكُمْ وَ أَنْفُسِكُمْ  بمالهاى خود كه صرف زاد و راحله كنيد و بنفسهاى خود كه متعرض قتل و حرب شويد  ذلِكُمْ خَيْرٌ لَكُمْ إِنْ كُنْتُمْ تَعْلَمُونَ  آنچه مذكور شد از ايمان و جهاد بهتر است مر شما را از معاملات اگر هستيد كه دانيد طريق نجات حقيقى را پس اگر ايمان آريد به خدا و جهاد كنيد در راه او .\r\n يَغْفِرْ لَكُمْ ذُنُوبَكُمْ  بيامرزد خداى شما گناهان گذشته شما را  وَ يُدْخِلْكُمْ جَنَّاتٍ تَجْرِي مِنْ تَحْتِهَا الْأَنْهارُ  و در آرد\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nشما را در عقبا ببوستانهائى كه ميرود از زير اشجار آن جويها  وَ مَساكِنَ طَيِّبَةً فِي جَنَّاتِ عَدْنٍ  و بمسكنهاى پاكيزه و مستلذّه كه واقع شده در بوستانها با اقامت كه هرگز از آنجا بيرون نياييد  ذلِكَ الْفَوْزُ الْعَظِيمُ  آنچه مذكور شد از مغفرة و ادخال جنت رستگارى بزرگست نه آنچه مردمان آن را فوز ميشمرند از طول بقا و حكومت در دنيا و در حديث آمده كه جنات عدن كوشكيست در بهشت از لؤلؤ و در آن هفتاد سرايست از ياقوت سرخ و در هر سرائى هفتاد خانه از زمرد سبز و در هر خانه هفتاد سرير و در هر سريرى هفتاد فراش از الوان مختلفه و بر هر فراشى حوريى نشسته و در هر خانه از آن هفتاد مايدهء بر هر مايده هفتاد لون طعام در هر يك از خانها غلامى و كنيزى باشند خداى تعالى مؤمن را چندان قوه دهد كه با همه زنان خلوت سازد و اين نعمتى عظيم است در عقبى .\r\n وَ أُخْرى تُحِبُّونَها نَصْرٌ مِنَ اللَّهِ وَ فَتْحٌ قَرِيبٌ  و نعمتى ديگر در دنيا كه دوست مى داريد آن را نصرتيست از نزد خدا بر قريش  وَ بَشِّرِ الْمُؤْمِنِينَ  و بشارة ده اى محمد مؤمنان را به اين هر دو نعمت آجل و عاجل .\r\n يا أَيُّهَا الَّذِينَ آمَنُوا  اى گروه مؤمنان خطاب بجماعتيست از انصار كه در ليلة العقبه بيعت كردند و ايشان هفتاد تن بودند  كُونُوا أَنْصارَ اللَّهِ  باشيد نصرت كنندكان يعنى يارى دهندگان دين خدا و رسول  كَما قالَ عِيسَى ابْنُ مَرْيَمَ لِلْحَوارِيِّينَ  همچنانكه طلب نصرت كرد و گفت عيسى كه پسر مريم بود مر حواريون را كه خواص او بودند در دين او به جهت سبقت ايشان در دين  مَنْ أَنْصارِي إِلَى اللَّهِ  كيستند نصرت كنندگان من كه توجه نمايند با من بسوى نصرت دين خدا  قالَ الْحَوارِيُّونَ نَحْنُ أَنْصارُ اللَّهِ  گفتند حواريون به عيسى ما يارى دهندگان دين خدائيم خلاصه معنى آنست كه اى محمد بگو به اصحاب خود كه انصار خدا باشيد همچنانكه عيسى بحواريون گفت و حواريون دوازده كس بودند كه از اصفيا و خلفاى عيسى بودند  فَآمَنَتْ طائِفَةٌ  پس ايمان آوردند برسالت عيسى و وحدانية خدا بسبب دعوة حواريون گروهى اندك  مِنْ بَنِي إِسْرائِيلَ وَ كَفَرَتْ طائِفَةٌ  از بنى اسرائيل و كافر شدند گروهى ديگر و او را پسر خدا گفتندى از ابن عباس منقول است كه چون عيسى به آسمان رفت بنى اسرائيل بسه فرقه شدند فرقهء گفتند كه خدا بود به آسمان مرتفع شد و جمعى گفتند كه پسر خداى و طايفه ديگر كه از اهل اسلام بودند گفتند كه بنده خدا بود و پيغمبر او بود پس قتال و جدال ميان ايشان واقع شد و آن هر دو فرقهء كافر غالب شدند تا زمانى كه حضرت خاتم الانبياء مبعوث شد\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nو موافقة مؤمنان بنى اسرائيل نمود ايشان به آن حضرت ايمان آوردند و بسبب آن قوة يافتند و بر آن دو فرقه غالب شدند  فَأَيَّدْنَا الَّذِينَ آمَنُوا  پس قوة داديم و غالب گردانيديم آنانرا كه گرويده بودند بعيسى و برسالت او تصديق نموده  عَلى عَدُوِّهِمْ  بر دشمنان ايشان  فَأَصْبَحُوا ظاهِرِينَ  پس گشتند آن مؤمنان غلبه كنندگان بر آن كافران در مجاهده و محاربه و گويند معنى آنست كه حجت كسانى كه بعيسى گرويده بودند ظاهر گشت بتصديق محمد صلّى اللّه عليه و آله و سلّم به آنكه عيسى « ع » كلمة اللّه و روح اللّه است .\r\n\r\nسورة الجمعة\r\nمكية احدى عشرة آية ابى بن كعب از پيغمبر صلّى اللّه عليه و آله و سلّم رواية كرده كه هر كه سورة الجمعه بخواند بعدد هر كه نماز جمعه كرده و كند او را ده حسنة بنويسند منصور بن حازم از امام جعفر صادق عليه السّلام رواية كرده كه فرمود هر كه شيعه ماست در شب جمعه اين سوره و سبح اسم بخواند و در نماز پيشين روز جمعه اين هر دو سوره را تلاوة كنند همچنان باشد كه به عمل رسول خدا عمل كرده باشد و ثواب او را نزد خدا بهشت باشد بدانكه چون حق تعالى ختم سورة الصف نمود بترغيب بندگان در عبادت خود افتتاح اين سوره فرمود در بيان قدرت خود و فرمود كه  بِسْمِ اللَّهِ الرَّحْمنِ الرَّحِيمِ \r\n  يُسَبِّحُ لِلَّهِ ما فِي السَّماواتِ وَ ما فِي الْأَرْضِ   به پاكى و پاكيزگى ياد ميكنند مر خدايرا آنچه در آسمانها است از بدايع علوى و آنچه در زمين است از كواين سفلى يعنى همه اشياء موجوده بر وحدانية و بربوبيت و قادرية او سبحانه دالند پس در صفت ذات خود ميفرمايد   الْمَلِكِ   پادشاهى كه ملك او دايم است و بىزوال   الْقُدُّوسِ   پاك از همه سمت عيب و اختلال   الْعَزِيزِ   ارجمند و غالب در جميع احوال كه هيچ كس برو غلبه نكند و گرد مذلت بر دامن كبرياى او ننشيند   الْحَكِيمِ   صواب كار و درست كردار در جميع اقوال كه هر چه كند بر وفق حكمت و مصلحت باشد .\r\n هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ  اوست آنكسى كه برانگيخت در ميان ناخوانندگان و نانويسندگان كه اهل مكه‌اند فرستادهء از جمله ايشان يعنى ناخواننده و نانويسنده مثل ايشان تا رسالت او از تهمة دور باشد چه در غير امى توهم آن مىشود كه معلمى تعليم او كرده باشد چه اكثر عرب خواننده و نويسنده نبودند بخلاف امم ديگر و\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nگفته‌اند امية حضرت به جهت آنست كه در كتب متقدمه بر اين وجه بود كه خاتم الانبيا امى باشد و بر هر تقدير  يَتْلُوا عَلَيْهِمْ آياتِهِ وَ يُزَكِّيهِمْ  ميخواند آن رسول امى بر امتان آيتهاى كلام خدايرا و پاك ميسازد آنها را از دنس و خبث عقايد اخلاق  وَ يُعَلِّمُهُمُ الْكِتابَ وَ الْحِكْمَةَ  و مىآموزاند ايشان را قرآن و احكام شريعت و معالم دين و در ثبوت نبوة او همين بس است كه با وجود اميت تعليم بندگان كند و آيات و احكام شرع كه سبب صلاح دنيا و عقباست بايشان ارشاد نمايد چه اين دلالتى صحيح دارد بر وحى الهى  وَ إِنْ كانُوا مِنْ قَبْلُ لَفِي ضَلالٍ مُبِينٍ  و بدرستى كه بودند آنان كه حالا قرآن خوانان و پاكان و آموختگانند پيش از بعث محمد هر آينه در گمراهى هويدا كه شرك بود و تتبع ملت جاهلية .\r\n وَ آخَرِينَ مِنْهُمْ لَمَّا يَلْحَقُوا بِهِمْ  و ديگر مبعوث ساخت او را در ميان جماعت ديگر از ايشان كه هنوز لا حق نشده بايشان اما لا حق خواهند شد و در عقب ايشان خواهند آمد مراد تابعين‌اند  وَ هُوَ الْعَزِيزُ الْحَكِيمُ  و اوست غالب بر همه استوار در اقوال و افعال بعد از نزول اين آيه اصحاب پرسيدند كه يا رسول اللّه اينها چه كسان باشند حضرت دست مبارك بر دوش سلمان نهاد و فرمود كه اگر ايمان به ثريا بسته باشد هر آينه فرا گيرند مردانى كه از اين جماعت باشند يعنى اهل عجم از سهل ساعدى مرويست كه رسول فرمود كه در اصلاب مردان امت من مردان و زنان باشند كه بيحساب ببهشت روند از امام محمد باقر عليه السّلام مرويست كه پيغمبر ( ص ) مبعوث است بهر كه مشاهده او كرده و هر كه بعد از ايشان باشد از عرب و عجم تا بروز قيامت .\r\n ذلِكَ فَضْلُ اللَّهِ  اين بعث كه پيغمبر صلّى اللّه عليه و آله و سلّم به آن ممتاز گشته از اقران مزية نعمت و افزونى كرم خدايست  يُؤْتِيهِ مَنْ يَشاءُ  كه ميدهد آن را بر سبيل تفضل و عطيه هر كرا ميخواهد از بندگان بر مقتضاى حكمت و مصلحت  وَ اللَّهُ ذُو الْفَضْلِ الْعَظِيمِ  و خداى خداوند فضل بزرگستكه نعم دنيا و آخرت نزد او محقر و مختصر نمايد و بعد از ذكر ارسال مذمت حاملان تورية مى ميفرمايد به جهت كتمان نعت حضرت رسالت « ص » به اين ضرب المثل كه .\r\n مَثَلُ الَّذِينَ حُمِّلُوا التَّوْراةَ  مثل آنان كه بار كرده شدند بتورية يعنى مأمور گشتند به آنكه تورية را بياموزند و بار تكليف آن را بردارند و به آن عمل كنند  ثُمَّ لَمْ يَحْمِلُوها  بعد از آن برنداشتند بار تورية را چه اكتفا بحفظ كردن و خواندن آن كردند و در آن آنچه بود نفع نگرفتند كه آن اظهار نعت رسالت و خبر دادن بآمدن آن حضرت بود  كَمَثَلِ الْحِمارِ يَحْمِلُ أَسْفاراً  مانند مثل دراز گوشى است در حالتى كه برميدارد كتابهاى بزرگ گران بار از علوم و در حمل آن رنج ميكشد و نفع و فايده از آن به او نميرسد و شبهه نيست در آنكه هر كه حفظ قرآن كند و معنى آن را تعقل نكند و از\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nآن اعراض كند در تحت اين آيه داخلست و همچنين است هر كه مسائل علوم را داند و بدان عمل نكند  بِئْسَ مَثَلُ الْقَوْمِ الَّذِينَ كَذَّبُوا بِآياتِ اللَّهِ  بد است مثل كسانى كه تكذيب كردند بآيتهاى خدا و حجتهاى او كه دالند بر صحت نبوت سيد الانبياء مراد آيات تورية و قرآنست  وَ اللَّهُ لا يَهْدِي الْقَوْمَ الظَّالِمِينَ  و خداى راه فلاح و رستگارى ننمايد گروه ستمكاران را كه بسبب عناد با خدا بر نفس خود ظلم كرده‌اند و از طريق حق تجاوز نموده‌اند مرويستكه رسول كتابتى بيهود مدينه نوشت كه اسلام آريد و بنبوة من اعتراف كنيد ايشان مكتوبى به يهود خيبر نوشتند كه محمد ما را بدين خود ميخواند اگر امتناع متابعت او را جايز ميداريد بما خبر دهيد ايشان جواب نوشتند و تمرد و كفر خود اظهار كردند و اعلام ايشان نمودند كه نبوة بما و شما سزاوارتر است از محمد حق تعالى اين آية فرستاد .\r\n قُلْ يا أَيُّهَا الَّذِينَ هادُوا إِنْ زَعَمْتُمْ  بگو اى محمد ايكسانيكه ملت يهودية اختيار كرده‌ايد و راسخ شده‌ايد اگر دعوى ميكنيد بزعم خود  أَنَّكُمْ أَوْلِياءُ لِلَّهِ مِنْ دُونِ النَّاسِ  آنكه شما دوستانيد مر خدايرا بدون مردمان ديگر از عرب و عجم كه گرويده‌اند  فَتَمَنَّوُا الْمَوْتَ  پس آرزو كنيد از خدا مرگ را تا هر چند زودتر ازين زندان عنا و خاك دان بلا خلاص شده بسر منزل كرامتى رسيد كه حق تعالى براى دوستان مقرر فرموده  إِنْ كُنْتُمْ صادِقِينَ  اگر هستيد راستگويان در آنكه شما دوستان خدائيد چه هر كه دوست خدا باشد مشتاق سراى آخرت خواهد بود و مرك را تحفهء روزگار خواهد دانست چنان كه امير المؤمنين عليه السّلام فرمود كه باك ندارم كه مرك بر من واقع شود يا من بمرك ملاقات كنم - در وقتى كه ابن ملجم عليه اللعنه تيغ بر فرق مبارك او زد فرمود فزت برب الكعبة بازرستم و پيروزى يافتم بخداى كعبه بعد از آن حق تعالى از كذب ايشان درين قول خبر ميدهد كه .\r\n وَ لا يَتَمَنَّوْنَهُ أَبَداً بِما قَدَّمَتْ أَيْدِيهِمْ  و آرزو نكنند يهود مرك را هرگز در هيچوقت بسبب آنچه از پيش فرستاده است دستهاى ايشان يعنى بواسطهء عملهاى كه كرده‌اند از تحريف احكام تورية و تغيير نعت و صفت سيد انبياء و غير آن از كفر و بيقين مىدانند كه بعد از مرك بدين اعمال قبيحه معذب خواهند شد  وَ اللَّهُ عَلِيمٌ بِالظَّالِمِينَ  و خداى داناست بستم كاران كه درگذشته‌اند از طريق حق و فرو رفته‌اند در عناد و طغيان پس ايشانرا معذب خواهند ساخت مرويست كه رسول صلّى اللّه عليه و آله و سلّم يهودان را گفت به حق آنكس كه نفس من بيد فرمان اوست كه هيچكس از شما تمناى مرگ نكنند الا مرك بر او واقع شود ايشان تمناى آن نكردند پس اين آيه از معجزات حضرتست كه خبر داد هرگز تمناى مرگ نكنند به جهت معرفة ايشان بصدق آنحضرت .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n قُلْ إِنَّ الْمَوْتَ الَّذِي تَفِرُّونَ مِنْهُ  بگوى اى محمد بدرستيكه آن مرگ كه شما ميگريزيد از آن  فَإِنَّهُ مُلاقِيكُمْ  پس بدرستيكه آن رسنده است بشما و فايده ندهد فرار از آن  ثُمَّ تُرَدُّونَ إِلى عالِمِ الْغَيْبِ وَ الشَّهادَةِ  پس بازگردانيده شويد بسوى داناى نهان و آشكارا  فَيُنَبِّئُكُمْ بِما كُنْتُمْ تَعْمَلُونَ  پس خبر دهد شما را به آنچه هستيد كه عمل ميكنيد به آن بر وفق آن شما را جزا دهد بعد از ذكر احوال اهل كتاب امر مىكند اهل ايمانرا بعبادة و طاعة كه سرمايهء نعم اخروية است و ميفرمايد كه .\r\n يا أَيُّهَا الَّذِينَ آمَنُوا  اى آنان كه گرويده‌ايد به احكام شريعة مصطفوية  إِذا نُودِيَ لِلصَّلاةِ  چون ندا داده شويد يعنى وقتى كه مؤذن بانك نماز گويد براى نماز در حين بالا رفتن خطيب بر بالاى منبر  مِنْ يَوْمِ الْجُمُعَةِ  در روز جمعة  فَاسْعَوْا إِلى ذِكْرِ اللَّهِ  پس بشتابيد بسوى ياد كردن خداى كه نماز است يا خطبه كه متضمن حمد و موعظه است  وَ ذَرُوا الْبَيْعَ ذلِكُمْ خَيْرٌ لَكُمْ  و بگذاريد خريد و فروخت و ساير عقود را و ترك بيع بهتر است شما را از معامله  إِنْ كُنْتُمْ تَعْلَمُونَ  اگر هستيد كه ميدانيد منافع امور و مضار آن را منقولست كه فخر كردن يهود بر اهل اسلام در سه چيز بود اول آنكه ميگفتند نحن انباء اللّه و احباؤه حق تعالى تكذيب ايشان نمود به اين آيه كه  فَتَمَنَّوُا الْمَوْتَ  دويم آنكه ميگفتند ما از اهل كتابيم حق تعالى تشبيه ايشان بحمارى كه كتب علوم بر او بار است نمود سيم آنكه گفتند ما را از اسبوع روزى هست كه در آن عبادة كنيم يعنى روز شنبه و مسلمانانرا آن نيست حق تعالى روز جمعه را بايشان عطا فرمود و بدانكه مراد بسعى در اين آيه مشى است چه زياده از مشى بر طريق اقتصاد واجب نيست در مذهب اماميه از ابى جعفر عليه السّلام ماثور است كه گفت اگر ميدانستم كه دويدن واجب است هر آينه ميدويدم بمرتبه كه ردا از دوشم مىافتاد و حسن بصرى نيز گفته مراد از آن نشتافتن و نه دويدن است بقدم چه سكينه و وقار سنت است و بيايد دانست كه فضيلت روز جمعه بسيار است و ثواب عبادة آن بيشمار و اخبار متعدده درين باب از سيد ابرار و ائمة اطهار عليه السّلام ماثور است از آن جمله حضرت رسالت صلّى اللّه عليه و آله و سلّم آن را حج درويشان خوانده كه چون قصد مسجد كنند و نماز بگذارند ثواب حجى در نامه اعمال ايشان ثبت كنند و نيز فرمود كه اى بندگان بدانيد كه حق تعالى نماز جمعه را بر شما فرض كرده پس جماعتى كه ترك جمعه كنند در حياة من و بعد از وفات من و حال آنكه ايشان را امام عادل باشد بجهة استخفاف نمودن به آن نماز يا منكر\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nآن بودن خداى جمع نكند پراكندگى آن را و بركت نكناد در امر او و هر كه ترك جماعت كند سه جمعه بدون علتى و مانعى پس او منافق است و بهترين روزى كه آفتاب طلوع مىكند روز جمعه است و درين روز خداى تعالى آدم را آفريد و هم درين روز قيامت قايم كرد و اين روز نزد خداى تعالى يوم المزيد است و در آن ساعتى است كه هيچ مؤمن دعا نكند مگر كه مستجاب مىشود و آن وقتى استكه امام از خطبه خواندن فارغ شود و مؤذن اقامت گويد و بروايتى آخر روز است به نيم ساعت تا بغروب و گفته‌اند در آن ساعة كه يك نيمه آفتاب فرو رفته باشد و يك نيمه باقى باشد و عمران بن حصين رواية كرده كه هر كه غسل روز جمعه كند گناه او مكفر شود و در روايتى آمده كه حق تعالى در روز جمعه شش صد هزار بنده از آتش دوزخ آزاد مىكند و هر كه در روز جمعه بميرد اجر شهيدان يابد و از فتنه قبر ايمن باشد و روز جمعه حق تعالى بفرمايد تا منبرى بر در بيت المعمور بنهند و فرشتگان گرد وى حاضر آيند جبرئيل بانك نماز بگويد و ميكائيل امامت كند و فرشتگان در عقب وى نماز بگذارند و چون فارغ شوند جبرئيل گويد ثواب اين اذان بامت محمد بخشيدم حق تعالى گويد شما را گواه گرفتم كه گناه امت محمد را بخشيدم و بعد از نماز رخصت بندگان داد بكسب ارزاق در معاملات بقوله .\r\n فَإِذا قُضِيَتِ الصَّلاةُ فَانْتَشِرُوا فِي الْأَرْضِ  پس چون گذارده شود نماز جمعه پس پراكنده شويد در زمين براى تجارة و تصرف در ما يحتاج خود اين امر بر سيل اباحت است يعنى بعد از نماز اگر خواهيد در پى مهمات خود رويد  وَ ابْتَغُوا مِنْ فَضْلِ اللَّهِ  و بجوييد از فضل خداى يعنى طلب روزى خود كنيد بوسيلهء معاملات  وَ اذْكُرُوا اللَّهَ كَثِيراً  و ياد كنيد خدايرا بر احسان او و شكر نماييد بر نعمة او ياد كردنى بسيار يعنى در جميع احوال بذكر او اشتغال نماييد نه همين در وقت نماز  لَعَلَّكُمْ تُفْلِحُونَ  شايد كه رستگار شويد چه اقدام بصلاة جمعه و طلب روزى از او و اكثر اوقات بذكر او مشغول شدن موجب جمعيت خاطر ظاهر و باطن و سبب نجاة دنيا و آخرة است و از حضرت رسول منقولست كه هر كه باخلاص ذكر خدا كند در بازار و وقتى كه مردمان غافل باشند و مشغول بيع و شرى حق تعالى هزار حسنه براى او بنويسد آورده‌اند كه روزى حضرت صلّى اللّه عليه و آله و سلّم خطبه ميخواند ناگاه كاروان دحيه كلبى از شام رسيد با روغن زيت بسيار و در آن وقت در مدينه تنگى بود حضار مجلس بجهة بيع طعام بر يكديگر سبقت گرفتند و از مسجد بيرون دويدند به غير از هشت كس از ايشان كسى نماند حضرت فرمود به حق آنكس كه نفس محمد بيد قدرت اوست كه اگر همه بيرون ميرفتيد از اين وادى آتشى بسوى شما روان ميگشت و شما را ميسوخت مقارن اينحال اين آيه نازلشد .\r\n وَ إِذا رَأَوْا تِجارَةً أَوْ لَهْواً  و هر گاه ببينند كاروانى تاجر يا لهو و لعبى كه دست بر هم كوفتن و طبل زدنست\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n انْفَضُّوا إِلَيْها  متفرق شوند از مسجد و بروند بسوى آن تجارة  وَ تَرَكُوكَ قائِماً  و بگذارند ترا ايستاده بر منبر از قتاده نقل است كه اين عمل سه بار از ايشان صادر شد هر سه نوبة روز جمعه بود  قُلْ ما عِنْدَ اللَّهِ خَيْرٌ مِنَ اللَّهْوِ وَ مِنَ التِّجارَةِ  بگو ايمحمد كه آنچه نزد خدايست از ثواب نماز جمعه و استماع خطبه و لزوم مجلس پيغمبر بهتر است از استماع طبل و از نفع تجارة  وَ اللَّهُ خَيْرُ الرَّازِقِينَ  و خداى بهترين روزى دهندگانست پس روزى بشما خواهد رسانيد اگرچه بجهة مشغولى شما باستماع خطبه و نماز جمعه بطلب روزى نرويد پس توكل بر او كنيد و روزى از او طلبيد نه از آنان كه در مظان ايصال رزقند زيرا كه وقتى باشد كه از ايشان نفعى بشما برسد و شايد كه مصلحت وقت ندانند .\r\n\r\nسورة المنافقين\r\nاحدى عشرة آية ابى بن كعب از پيغمبر صلّى اللّه عليه و آله و سلّم رواية كرده كه هر كه سورة المنافقين بخواند از نفاق برى شود و از شر منافقان ايمن گردد بدانكه چون حق تعالى ختم سورة الجمعه نمود به آنچه از علامات نفاقست افتتاح اين سوره نيز بذكر اهل نفاق كرده فرمود  بِسْمِ اللَّهِ الرَّحْمنِ الرَّحِيمِ \r\n  إِذا جاءَكَ الْمُنافِقُونَ   در سبب نزول اين سوره آورده‌اند كه در سال پنجم هجرت بنو المصطلق اتفاق نمودند بر حرب حضرت رسالت و پيشواى ايشان حارث بن ضرار بود پدر جويريه زوجه پيغمبر صلّى اللّه عليه و آله و سلّم چون اينخبر به حضرت رسيد با اصحاب خود از مدينه بيرون آمد و در كنار آب مريسيع كه از جمله مياه ايشان بود بايشان رسيده آغاز مقاتله شد و بعضى از ايشان كشته شدند و بعضى قرار بر فرار دادند و مسلمان زنان و اطفال ايشانرا سبى كردند و اموال ايشانرا غنيمت گرفتند مردى از انصار از قبيله عباد بن صامت بمسلمانى رسيد و به گمان آنكه از جمله كفار است او را مجروح ساخت ميان ايشان نزاع واقع شد در اين اثنا اجير عمر خطاب كه نام او جهجاه بن سعد بود از بنى غفار اسب عمر را ميكشيد چون بر سر آب رسيد به جهت انبوهى باسنان جهنى او را منازعه افتاد آن نزاع بقتال منجر شد جهنى آواز بر كشيد كه يا معشر الانصار و جهجاه فرياد برآورد كه يا معشر المهاجرين پس مردى فقير از مهاجر كه جعال نام داشت باعانة جهجاه آمد عبد اللّه ابن ابى منافق چون او را بديد كه بحمايت جهجاه آمده بر سبيل استهزاء گفت تو اينجائى وى در غضب رفته گفت كه چه چيز است كه مانع حمايت من مىشود پس سخنان درشت\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nبعبد اللّه گفت عبد اللّه گفت صبر كن تا بمدينه روى كه ترا گرسنگى چندان باشد كه بيادت نيايد كه خصومت و نزاع چه باشد نزد عبد اللّه جماعتى از اقوام او ايستاده بودند كه از جمله ايشان زيد بن ارقم بود پس عبد اللّه بايشان گفت كه اينهمه از شما شده است اگر فضله طعام خود را به اين نوع كسان نميداديد ايشان با ما خصومت نميكردند بخداى كه مثل ما و مثل ايشان نيست الا آنچه قائلى گفته كه سمّن كلبك يا كلك يعنى فربه كن سك خود را تا ترا بخورد به خدا اگر بمدينه مراجعت كنم عزيز ما ذليل‌تر ايشانرا از مدينه بيرون كنند مراد او با عز نفس خبيث خودش بود و مراد باذل نفس طيب حضرت رسالت زيد بن ارقم از اين در غضب شد و گفت توئى بيمقدار در ميان قوم خود و محمد در عزت و ارجمنديست از جانب حق تعالى به خدا من بعد ميان ما و تو دوستى نباشد ابن ابى گفت خاموش باش كه بازى ميكردم زيد حضرت را از اين قضيه خبر داد عمر حاضر بود گفت يا رسول اللّه بفرما تا گردنش بزنم پيغمبر فرمود كشتن او سزاوار نيست چه جمعى مسلمانان بوى بازبسته‌اند پس به جهت تسكين فتنه بكوچ كردن امر فرمود پس مردم از آن جا كوچ كردند اسيد بن حصين گفت يا رسول اللّه چيست كه در وقت چنين كوچ كردهء گفت اى اسيد آيا نشنيدهء كه صاحب شما گفته است كه چون بمدينه رسيد عزيزتر ذليل‌تر را اخراج كند گفت يا رسول اللّه اگر خواهى ويرا اخراج كن پس گفت يا سيد الانبياء با وى مدارا فرما و اللّه اگر در آن وقت بمدينه تشريف مىآوردى قوم او براى او تاج مكلل ميساختند تا بر سر وى نهاده او را پيشواى خود گردانند چون تو آمدى آن كار ديگرگون شد و اعتقاد او آنست كه تو مانع پادشاهى او شدهء پسر او عبيد اللّه بن عبد اللّه ابى پيش آمد و گفت يا رسول اللّه اگر در كشتن جازمى امر فرما تا من او را بكشم رسول فرمود كه برو و با او مدارا كن مادام كه با ما باشد القصه از آنجا كوچ كردند و آن روز و آن شب ميرفتند تا روزى ديگر در وقت چاشت آفتاب گرم شد همه رنجور و كوفت ناك شدند پس بعد از نماز از آنجا كوچ كردند و ميرفتند تا سحر ببقعا رسيدند و آنموضعيست قريب بقيع بر كنار آب حجاز آنجا فرود آمدند و چون بارها بگشادند بادى سخت برخاستكه همه از آن خائف شدند و شتر رسول در آنشب گم شد حضرت فرمود كه منشاء اين باد آنست كه در مدينه يكى از اكابر وفاة كرده گفت كيست يا رسول اللّه فرمود رفاعه و او يكى از منافقان بود شخصى از اهل نفاق گفت عجب از محمد كه خبر ميدهد كه در مدينه چه حادثه واقع شده و خبر از شتر گم شده خود ندارد فى الحال جبرئيل نازلشد سخن آن منافق را بعرض سيد كاينات رسانيد و موضع آن شتر را بوى نمود با اصحاب گفت من غيب نميدانم و ليكن حق تعالى قول آن منافق را به من و موضع شتر را به من اخبار\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nنمود گفتند موضع آن شتر كجاست فرمود در فلان شعب زمام او در ساق درخت پيچيده بعضى برفتند به آن جا همچنان بود كه آنحضرت فرموده بود شتر را باز كرده بمعسكر همايون او آوردند آن منافق ايمان آورد و چون بمدينه نزديك شدند تابوت رفاعه ديدند كه بنى قينقاع برداشته به بقيع آوردند تا دفن كنند چون سپاه نصرت پناه نبوى بوادى عقيق رسيدند پسر عبد اللّه ابى توقف نمود تا پدر او برسيد و شتر او را بخوابانيد و پاى بر دست شتر نهاد گفت به خدا سوگند كه ترا نگذارم كه بمدينه در آئى تا وقتى كه پيغمبر اذن دهد و بداند كه اذل توئى و اعز اوست عبد اللّه شكاية پسر پيش رسول فرستاد رسول كسى را فرستاد كه پدر را رنجه مدار و بگذار تا بمدينه درآيد پسر گفت چون امر رسول چنين است ترا وا گذاشتم و در آن دو سه روز بيمار شد و رخت بدار الجزا كشيد و زيد بن ارقم چون بمدينه آمد به جهت تعرض و ملامت انصار به او مغموم و مهموم در خانه بنشست حق تعالى براى تصديق زيد و تكذيب ابن ابى به حضرت رسالت پناه خطاب كرد كه ايمحمد چون بيايند منافقان يعنى ابن ابى و احزاب او   قالُوا نَشْهَدُ إِنَّكَ لَرَسُولُ اللَّهِ   گويند گواهى مى دهيم آنكه تو رسول خدائى و منافق نيستيم و بدل و زبان رسالت ترا معتقديم   وَ اللَّهُ يَعْلَمُ إِنَّكَ لَرَسُولُهُ   و خداى مىداند كه تو رسول اوئى به حق چه اوست كه مرسل تست   وَ اللَّهُ يَشْهَدُ إِنَّ الْمُنافِقِينَ لَكاذِبُونَ   و خداى گواهى مىدهد آنكه منافقان دروغ گويانند در گواهى خود پس شهادت دروغ باشد .\r\n اتَّخَذُوا أَيْمانَهُمْ جُنَّةً  فرا گرفتند آن منافقان سوگندان خود را كه بدروغ ميخورند سپرى يعنى آن را وقايهء خود ساختند تا بسبب آن از قتل و سبى ايمن شوند  فَصَدُّوا عَنْ سَبِيلِ اللَّهِ  پس باز ميدارند مردم عوام را بشهادت باطله از راه حق كه طريق اسلام است  إِنَّهُمْ ساءَ ما كانُوا يَعْمَلُونَ  بدرستى كه ايشان بد عمليست آنچه هستند كه ميكنند از اظهار ايمان و خلاف آن و منع مردمان از ايمان .\r\n ذلِكَ بِأَنَّهُمْ آمَنُوا  اين قول ايشان كه شاهد است بر بدى اعمال بسبب آنست كه ايشان گرويدند بر زبان و خود را در زى مسلمانان نمودند  ثُمَّ كَفَرُوا  پس نگرويدند بدل و مبين گشت نفاق ايشان از اقوال ايشان  فَطُبِعَ عَلى قُلُوبِهِمْ  پس مهر نهاده شد بر دلهاى ايشان تا بسبب اين علامت ملائكه ايشان را از اهل ايمان امتياز كنند و بر ايشان لعن كنند  فَهُمْ لا يَفْقَهُونَ  پس ايشان نميدانند ايمان را تا حق را از باطل امتياز كنند مرويستكه ابن ابى مردى جسيم و نيكو صورت بود و فصيح و جمعى ديگر منافقان نيز به اين\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nصفت بودند چون بمجلس رسول آمدندى بكلام فصيح تكلم نمودندى آنحضرت از هياكل جسيمه و اقوال فصيحه ايشان متعجب شدى حق تعالى فرمود .\r\n وَ إِذا رَأَيْتَهُمْ تُعْجِبُكَ أَجْسامُهُمْ  و چون ميبينى منافقان را بشگفت مىآورد ترا اجسامهاى ايشان  وَ إِنْ يَقُولُوا تَسْمَعْ لِقَوْلِهِمْ  و اگر سخن گويند گوش ميكنى مر گفتار ايشان را به جهت بلاغت و فصاحت كلام ايشان و بسبب اين آنچه ميگويند از ايمان كاذبه خود و غير آن باور ميكنى  كَأَنَّهُمْ خُشُبٌ مُسَنَّدَةٌ  و حال آنكه ايشان در عدم تعقل مانند چوبها خشك شده‌اند به ديوار بازنهاده يعنى اجسامىاند خالى از علم و دانش  يَحْسَبُونَ كُلَّ صَيْحَةٍ عَلَيْهِمْ  مىپندارند و گمان مىبرند هر فريادى را كه بر آيد در ميان لشگر و آوازى كه بركشند كه آن واقعست بر ايشان يعنى بد دلى و ترس ايشان بمرتبه ايست كه هر آوازيكه بشنوند پندارند بايشان واقع خواهد شد  هُمُ الْعَدُوُّ فَاحْذَرْهُمْ  ايشان دشمنان كاملند ترا و همهء مؤمنان را پس حذر كن از مكر ايشان  قاتَلَهُمُ اللَّهُ  هلاك گرداناد خداى ايشان را و لعنت كناد بر ايشان و ايشان را رسواى دنيا و آخرت گرداناد  أَنَّى يُؤْفَكُونَ  چگونه بر گردانيده ميشوند از طريق حق با وجود كثرة دلالات هاديه بعد از نزول اين آيات قوم ابن ابى وى را گفتند اين آيات در بارهء تو نازل شده نزد رسول خدا رو تا آمرزش طلبد براى تو آن منافق سر پيچيد و روى بگردانيد و گفت مرا گفتند كه ايمان آر آوردم و تكليف كردند كه زكات بده دادم همين مانده كه محمد را سجده كنم كه آيه آمد كه .\r\n وَ إِذا قِيلَ لَهُمْ تَعالَوْا يَسْتَغْفِرْ لَكُمْ رَسُولُ اللَّهِ  و چون گويند منافقان را يعنى ابن ابى و اصحاب او كه بيائيد بطريق اعتذار تا آمرزش طلبد رسولخداى براى شما  لَوَّوْا رُؤُسَهُمْ  بپيچند سرهاى خود را يعنى روى بگردانند و سر برتابند چنان كه كسى از امر مكروهى روى بگرداند و سر را به حركت درآرند به جهت استهزا به استغفار پيغمبر  وَ رَأَيْتَهُمْ يَصُدُّونَ وَ هُمْ مُسْتَكْبِرُونَ  و مىبينى ايشان را كه اعراض ميكنند و روى ميگردانند از استغفار و ايشان گردن كشانند از اعتذار جستن نزد حضرت رسالت و طلب مغفرت از او كردن .\r\n سَواءٌ عَلَيْهِمْ أَسْتَغْفَرْتَ لَهُمْ أَمْ لَمْ تَسْتَغْفِرْ لَهُمْ  يكسانست بر ايشان آمرزش خواهى براى ايشان يا نخواهى يعنى مساويست استغفار تو براى ايشان  لَنْ يَغْفِرَ اللَّهُ لَهُمْ  هرگز نيامرزد خدا ايشان را نقل استكه رسول اللّه براى ايشان استغفار ميكرد به شرط توبه يا به شرط آنكه تا ظاهرشان مثل باطنشان باشد حق تعالى اخبار او نمود كه ايشان بر صفت كفر خواهند مرد حضرت ترك استغفار ايشان نمود\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n إِنَّ اللَّهَ لا يَهْدِي الْقَوْمَ الْفاسِقِينَ  بدرستيكه خداى راه فلاح نمىنمايد گروه بيرون رفتگان از دايره صلاح را و نظر توفيق از ايشان باز ميگيرد .\r\n هُمُ الَّذِينَ يَقُولُونَ لا تُنْفِقُوا عَلى مَنْ عِنْدَ رَسُولِ اللَّهِ  ايشان آنانند كه ميگويند انصار را كه شما نفقه مكنيد يعنى طعام و لباس ندهيد بر كسانى كه نزد رسولخدايند از فقراى مهاجرين  حَتَّى يَنْفَضُّوا  تا متفرق شوند به جهت گرسنگى و برهنگى حاصل كه منافقان انصار را منع ميكردند از انفاق بر فقراى مهاجر  وَ لِلَّهِ خَزائِنُ السَّماواتِ وَ الْأَرْضِ  و حال آنكه مر خدا است خزينهاى روزى آسمانها و زمينها يعنى مفتاح ارزاق كه از آسمان يا زمين به بنده ميرسد بيد قدرت اوست و بر حسب حكمت و مصلحت هر كرا خواهد غنى گرداند  وَ لكِنَّ الْمُنافِقِينَ لا يَفْقَهُونَ  و ليكن منافقان به جهت فرط عناد و ضلالت نميدانند كه رزاق على الاطلاق او سبحانه است نه آدميان .\r\n يَقُولُونَ لَئِنْ رَجَعْنا إِلَى الْمَدِينَةِ  ميگويند يعنى ابن ابى و كسانى كه تابع اويند در اعمال و اقوال اگر باز گرديم ما از اين سفر بسوى شهر مدينه  لَيُخْرِجَنَّ الْأَعَزُّ مِنْهَا الْأَذَلَّ  هر آينه بيرون كند عزيزتر از مدينه خوارتر را مراد ابن ابى از اعز نفس اخس او بود و از آن لفظ ديگر اكمل مخلوقات عليه افضل التسليمات حق تعالى رد قول او نموده فرمود كه  وَ لِلَّهِ الْعِزَّةُ وَ لِرَسُولِهِ  و مر خدايراست عز قدرة و مر رسول او را عز نبوة و شفاعة و يا عز اعلاى دين او بر ساير اديان بفتح و نصرة  وَ لِلْمُؤْمِنِينَ  و مر گرويدگان را عز اعمال و طاعة  وَ لكِنَّ الْمُنافِقِينَ لا يَعْلَمُونَ  و ليكن منافقان تيره ضمير نميدانند و در نمىيابند حقيقت عزة را بجهة فرط ضلالة مظنه ايشان آنست كه عزة مر ايشانراست بعد از بيان حال منافقان خطاب بمؤمنان مىكند .\r\n يا أَيُّهَا الَّذِينَ آمَنُوا  اى آنكسانيكه گرويده‌ايد  لا تُلْهِكُمْ أَمْوالُكُمْ وَ لا أَوْلادُكُمْ عَنْ ذِكْرِ اللَّهِ  بايد كه مشغول نسازد شما را مالهاى شما و نه فرزندان شما از ياد كردن خداى كه آن صلاة خمس است با جميع فرايض يا قرآن يا جهاد يا شكر بر نعما و صبر بر بلا و رضا به قضا چه مقتضى ايمان آنست كه دوستى خدا غالب باشد بر دوستى همه اشياء مراد نهى ايشانست از مشغولى باموال و تصرف در آن و سعى در تدبير آن و تلذذ و استمتاع آن و مسرور شدن بلقاى اولاد و به جهت آن باز ماندن از طاعات رحمان و لهذا حق تعالى ميفرمايد كه  وَ مَنْ يَفْعَلْ ذلِكَ فَأُولئِكَ هُمُ الْخاسِرُونَ  و هر كه بكند اين كار را يعنى\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبمال و فرزندان از حق باز ماند پس آن گروه ايشان زيان كاران‌اند كه عظيم باقى را بحقير فانى فروخته‌اند .\r\n وَ أَنْفِقُوا مِنْ ما رَزَقْناكُمْ مِنْ قَبْلِ أَنْ يَأْتِيَ أَحَدَكُمُ الْمَوْتُ  و نفقه كنيد در راه خداى از آنچه روزى داده‌ايم شما را مراد اخراج زكات و ساير حقوق واجبه است پيش از آنكه بيايد بيكى از شما علامات مرك  فَيَقُولَ رَبِّ لَوْ لا أَخَّرْتَنِي إِلى أَجَلٍ قَرِيبٍ  پس گويد آنكس كه بر مرك مشرف باشد از روى تحير و تاسف اى پروردگار من چرا بازپس نيندازى و مهلت ندهى و تاخير نكنى موترا تا مدتى نزديك يعنى زمانى اندك كه در آن اخراج حقوق توان كرد  فَأَصَّدَّقَ  پس در آن زمان تصدق كنيم و ساير حقوق واجبه از مال خود اداء نماييم  وَ أَكُنْ مِنَ الصَّالِحِينَ  و باشيم از شايستگان و نيكوكاران نقل است كه اين آية در حق مانعان زكات نازل گشته و فرمود كه تصدق كنيد قبل از آنكه سلطان مرك بر شما نازل شود و هيچ عمل نفع ندهد و به دنيا او را باز نگرداند .\r\n وَ لَنْ يُؤَخِّرَ اللَّهُ نَفْساً إِذا جاءَ أَجَلُها  و هرگز بازپس نيفكند هيچ نفس را از مرك چون برسد وقت رفتن او چه حكمت الهى مقتضى آنست كه چون عمر به آخر رسد چيزى بر آن نيفزايد و از آن كم نكند  وَ اللَّهُ خَبِيرٌ بِما تَعْمَلُونَ  و خدا داناست به آنچه ميكنند از خير و شر و حفص بخطاب ميخواند يعنى به آنچه شما ميكنيد از خير و شر و بر وفق عمل جزا خواهد داد و چون دانستيد كه مرك از وقت خود متاخر نمىشود پس هر چند زودتر مسارعت كنيد به بيرون آمدن از عهدهء واجبات بهتر خواهد بود .\r\n\r\nسورة التغابن\r\nمكية ثمان عشرة آية ابى بن كعب از پيغمبر صلّى اللّه عليه و آله و سلّم رواية كرده كه هر كه سورة تغابن بخواند از مرگ مفاجات ايمن گردد و از ابو عبد اللّه عليه السّلام نقلست كه هر كه اين سوره بخواند در فريضة روز قيامت آنسوره شافع او باشد تا در بهشتش درآرد و چون حق تعالى ختم سورهء منافقين نمود بامر بطاعة و نهى از معصيت افتتاح اين سوره كرد به بيان حال مطيع و عاصى  بِسْمِ اللَّهِ الرَّحْمنِ الرَّحِيمِ \r\n  يُسَبِّحُ لِلَّهِ ما فِي السَّماواتِ وَ ما فِي الْأَرْضِ   به پاكى و پاكيزگى ستايش ميكنند مر خدايرا آنچه در آسمانهاست از روحانيات و آنچه در زمين است از جسمانيات پس تسبيح مكلفان بقولست و تسبيح غير آنها بدلالة چه آنها دالند بر كمال قدرة و علم او سبحانه   لَهُ الْمُلْكُ   مر او راست پادشاهى مطلق چه خالق ارض و سما و ما بينهماست   وَ لَهُ الْحَمْدُ   و مر\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاو راست ستايش زيرا كه نعمة آفرينش و پرورش از اوست   وَ هُوَ عَلى كُلِّ شَيْءٍ قَدِيرٌ   و او بر همه چيزها تواناست از ايجاد معدوم و فناى موجود و تغيير و تبديل بر وفق حكمت و مصلحت .\r\n هُوَ الَّذِي خَلَقَكُمْ  و او آن كسيست كه بيافريد شما را اى آدميان و از عدم بوجود آورد  فَمِنْكُمْ كافِرٌ  پس بعضى از شما ناگرويده‌ايد بخالقيت چون دهريان و مشركان  وَ مِنْكُمْ مُؤْمِنٌ  و برخى از شما باور دارندگانيد خالقيت و وحدانيت او را چون اهل ايمان خلاصهء معنى آنست كه خداى آنكسيست كه بر شما تفضل نموده اصل نعم خود را كه آن خلقت است و ايجاد از عدم و به جهت اين واجبست بر شما كه به نظر صحيح تفكر كنيد در نعمة و معرفة او  وَ اللَّهُ بِما تَعْمَلُونَ بَصِيرٌ  و خداى به آنچه ميكنيد بيناست پس بر وفق اعمال و اقوال با شما معامله خواهد كرد .\r\n خَلَقَ السَّماواتِ وَ الْأَرْضَ بِالْحَقِّ  بيافريد او سبحانه همهء آسمانها و زمينها را براستى يعنى بحكمة بالغه نه بباطل چه آنها دالند بر وحدانيت و آثار خالقيت و قادريت حضرت عزت‌اند  وَ صَوَّرَكُمْ فَأَحْسَنَ صُوَرَكُمْ  و تصوير كرد و بنگاشت شما را پس نيكو گردانيد صورتهاى شما را به امتداد قامت و اعتدال خلقت تا شكر گوئيد بر اين نعمت يعنى ظاهر شما را بياراست بكمال قدرت و باطن شما را محلى گردانيد بجمال قربة  وَ إِلَيْهِ الْمَصِيرُ  و بسوى اوست بازگشت همه در روز قيامت پس كسانى كه بر نعمت خلقت و حسن صورة شاكرند مجازات خواهد داد و جمعى كه كفران نموده‌اند بسزا خواهد رسانيد .\r\n يَعْلَمُ ما فِي السَّماواتِ وَ الْأَرْضِ  ميداند بعلم كامل خود آنچه در آسمانهاست از اصناف مكونات و آنچه در زمين است از انواع مخترعات  وَ يَعْلَمُ ما تُسِرُّونَ وَ ما تُعْلِنُونَ  و ميداند آنچه مىپوشيد بر يكديگر و آنچه آشكارا ميكنيد  وَ اللَّهُ عَلِيمٌ بِذاتِ الصُّدُورِ  و خداى داناست به آنچه در سينهاست از خاطر و افكار يعنى عالم بجميع معلومات است بعلم جزئى و كلى چه نسبت مقتضيه علم او بما سوى على السوية است و اين متضمن وعيد است .\r\n أَ لَمْ يَأْتِكُمْ نَبَأُ الَّذِينَ كَفَرُوا مِنْ قَبْلُ  آيا نيامد بشما اى كفار مكه خبر آنان كه كافر شدند پيش از شما چون اولاد قابيل و عاد و ثمود و اصحاب ايكه  فَذاقُوا وَبالَ أَمْرِهِمْ  پس چشيدند عقوبة و و بال و وزر كار خود را يعنى سزاى كفر خود را در دنيا از غرق و ريح صرصر و عذاب يوم الظلة  وَ لَهُمْ عَذابٌ أَلِيمٌ  و مر ايشانراست در آخرة عذابى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nدردناك .\r\n ذلِكَ بِأَنَّهُ كانَتْ تَأْتِيهِمْ  اين و بال دنيا و عذاب عقبا مر ايشانرا بسبب آنست كه آمده بايشان  رُسُلُهُمْ بِالْبَيِّناتِ  پيغمبران بحجتهاى روشن و معجزهاى هويدا  فَقالُوا  پس گفتند بر وجه استكبار و عناد و انكار كه  أَ بَشَرٌ يَهْدُونَنا  آيا آدميان مانند ما راه مينمايند ما را و ندانستند كه اگر رسول فرشته مىبود ايشانرا در نظر نيامدى و لابد به صورت آدمى بودى تا مرئى شود  فَكَفَرُوا وَ تَوَلَّوْا  پس كافر شدند برسولان و روى بگردانيدند از تردد بجانب ايشان و تدبر در معجزاتى كه با ايشان بود پس حق تعالى ايشانرا مستاصل ساخت  وَ اسْتَغْنَى اللَّهُ  و بىنياز شد خداى از ايمان و طاعة ايشان چه او غنى بالذاتست پس تكليف ايشان بايمان به جهت وصول نفعست بايشان نه به او سبحانه  وَ اللَّهُ غَنِيٌّ حَمِيدٌ  و خداى بىنياز است از عبادة آفريدگان و ستوده بى ستودن ستايش كنندگان چه وجود هر يك از مخلوق دالند بر حمد او .\r\n زَعَمَ الَّذِينَ كَفَرُوا أَنْ لَنْ يُبْعَثُوا  دعوى ميكنند آنان كه كافر شدند انكه هرگز برانگيخته نخواهند شد  قُلْ بَلى وَ رَبِّي  بگو اى محمد در رد قول ايشان كه آرى برانگيخته خواهيد شد سوگند بپروردگار من كه البته مبعوث گرديد در روز قيامت  ثُمَّ لَتُنَبَّؤُنَّ بِما عَمِلْتُمْ  پس خبر داده شويد به آنچه كرده‌ايد در دنيا يعنى البته حساب كنند و شما را بجزا و سزا رسانند  وَ ذلِكَ عَلَى اللَّهِ يَسِيرٌ  و اين برانگيختن و جزا دادن بر خداى سهل و آسانست به جهت قبول ماده و حصول قدرة تامه چون مآل حال شما چنين خواهد بود .\r\n فَآمِنُوا بِاللَّهِ وَ رَسُولِهِ  پس ايمان آريد و بگرويد به خدا و بفرستادهء او كه محمد است  وَ النُّورِ الَّذِي أَنْزَلْنا  و به آن روشنى كه فرستاديم بر محمد مراد قرآنست كه ظاهر است در اعجاز و مظهر احكام حلال و حرامست  وَ اللَّهُ بِما تَعْمَلُونَ خَبِيرٌ  و خداى به آنچه شما ميكنيد از اقرار و انكار داناست پس شما را بر آن جزا خواهد داد .\r\n يَوْمَ يَجْمَعُكُمْ لِيَوْمِ الْجَمْعِ  در روزى كه خداى شما را جمع كند براى آنچه درو جمعست از حساب و جزا و غير آن يا روزى كه خلق اولين و آخرين درو جمع شوند و اشهر آنست كه يوم الجمع باعتبار آنست كه در آن روز ملائكه و جن و انس با هم مجتمع شوند  ذلِكَ يَوْمُ التَّغابُنِ  آن روز جمع روز زيان آوردنست بر يكديگر در حديث نبوى واقع شده كه معنى تغابن در آن روز آنست كه هيچ بندهء در بهشت\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nنرود الا بنمايند به او جاى او را در دوزخ بر تقدير آنكه كافر بوده باشد تا شكر را زياده كند و هيچ بنده در دوزخ نرود الا كه بنمايند به او جاى او را در بهشت و هر يكى بر مقدار حظ خود حسرة و پشيمانى خورند و بعد از ذكر تغابن بر سبيل اجمال بيان تفصيل آن مىكند  وَ مَنْ يُؤْمِنْ بِاللَّهِ وَ يَعْمَلْ صالِحاً يُكَفِّرْ عَنْهُ سَيِّئاتِهِ  و هر كه بگرود به خدا و رسول و بكند كار شايسته بپوشاند خداى از وى بديها يعنى عفو نمايد آن را  وَ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ  و درآرد او را در بوستانهاى كه ميرود از زير قصور و اشجار آن جويها  خالِدِينَ فِيها أَبَداً  در حالتى كه جاويد ماندگان باشند در آن هميشه  ذلِكَ الْفَوْزُ الْعَظِيمُ  اين عفو گناه و درآوردن در بهشت نزهتگاه رستگارى بزرگست كه فوق آن متصور نباشد .\r\n وَ الَّذِينَ كَفَرُوا وَ كَذَّبُوا بِآياتِنا  و آنان كه نگرويدند بوحدانيت خداى و رسالة انبيا و تكذيب كردند آيتهاى ما را كه قرآنست و معجزات پيغمبر آخر الزمان  أُولئِكَ أَصْحابُ النَّارِ خالِدِينَ فِيها  آن گروه شقاق آثار ياران دوزخ‌اند در حالتى كه باقى ماندگانند در آن كه هرگز نميرند تا از آن عقوبة برهند  وَ بِئْسَ الْمَصِيرُ  و بد جاى بازگشتنيست دوزخ بعد از آن در تسلى اصحاب مصايب ميفرمايد كه .\r\n ما أَصابَ مِنْ مُصِيبَةٍ إِلَّا بِإِذْنِ اللَّهِ  نرسد به هيچ كس مصيبتى از مصائب مگر بفرمان خداى و ارادهء او مانند بيمارى و سختى و قحطى و موت اهل و ولد و تلف مال و مانند آن و چون علم او به همه مصايب محيطست اگر خواهد آفريدگار آن را از آن سالم ميتواند داشت و چون اهل مصايب دانستند كه اين مصيبت و بليه مراد اللّه است بجان قبول آن ميكنند و هيچ مصيبتى نيست مگر كه او سبحانه عالمست به آن و به آن عوض ثواب خواهد داد  وَ مَنْ يُؤْمِنْ بِاللَّهِ  و هر كه بگرود خدا و رسول و اعتقاد كند كه آنچه از قبل او سبحانه به او ميرسد خير و صلاح او در آنست  يَهْدِ قَلْبَهُ  راه نمايد خداى دل او را يعنى ثابت گرداند دل او را بر ايمان تا در وقت مصايب تا بقول انا للّه و انا اليه راجعون قايل شود و رضا به قضا داده خود را تسليم او نمايد و در مصيبت صبر نمايد  وَ اللَّهُ بِكُلِّ شَيْءٍ عَلِيمٌ  و خداى بر همه چيز داناست پس ميداند قلوبى را كه لطف او در او مؤثر است اعطاى لطف ميفرمايد و علم دارد و بقلوبى كه لطف او در او اثر ندارد\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبسبب آن منع لطف مىكند از آن و همه را بر وفق آن جزا ميدهد .\r\n وَ أَطِيعُوا اللَّهَ وَ أَطِيعُوا الرَّسُولَ  و اطاعت كنيد خدايرا در جميع مامورات و فرمان بريد رسول او را در همه چيزها كه شما را بر آن مىخواند  فَإِنْ تَوَلَّيْتُمْ  پس اگر روى بگردانيد از طاعة پيغمبر زيان به او نميرسد زيرا كه اطاعت شما بر او مكتوب نشده  فَإِنَّما عَلى رَسُولِنَا الْبَلاغُ الْمُبِينُ  پس جز اين نيست كه بر فرستاده ما رسانيد نيست هويدا و او تبليغ رسالة كرده و وظيفه ابلاغ بجاى آورده پس اثمى بر او مترتب نميشود بلكه و بال تولى بمتولى راجع گردد .\r\n اللَّهُ لا إِلهَ إِلَّا هُوَ  خداى به حق اوست و نيست هيچ معبودى بسزا مگر او  وَ عَلَى اللَّهِ فَلْيَتَوَكَّلِ الْمُؤْمِنُونَ  و بر خداى نه غير او پس بايد كه مؤمنان توكل كنند چه ايمان اقتضاى آن مىكند كه كار خود را به او وا گذارند و در كفاية مهمات تكيه بر كرم او كنند در خبر است كه بعد از هجرت حضرت رسالت جمعى از اهل اسلام كه در مكه بودند داعيه مهاجرت كردند زنان و فرزندان بتضرع و زارى ايشانرا نميگذاشتند و ميگفتند كه ما اينجا ضايع و سرگردان مىشويم و ايشان نيز از غاية مهربانى از مهاجرت متقاعد شدند حق تعالى در باره ايشان فرستاد كه .\r\n يا أَيُّهَا الَّذِينَ آمَنُوا  اى گروه گرويدگان  إِنَّ مِنْ أَزْواجِكُمْ وَ أَوْلادِكُمْ  بدرستى كه بعضى از زنان شما و فرزندان شما كه مانع هجرة مىشوند در امر دين و شما امتناع مىكنيد  عَدُوًّا لَكُمْ فَاحْذَرُوهُمْ  دشمنان‌اند مر شما را كه نميگذارند كه شما بمثوبات اخروية فايز شويد پس حذر كنيد از ايشان و بتضرع ايشان فريفته مشويد تا شما را از راه نبرند اين آيه كه بايشان رسيد هجرة كردند چون بمدينه آمدند ديدند كه ياران مهاجر كه پيش ازين مهاجرت كرده بودند هر يك فقيهى كامل و داناى فاضل شده بودند قصد عقوبة زن و فرزند كردند و گفتند ما به جهت شما از علم و فضل بىبهره مانديم بدين سبب از ايشان نفقه باز گرفتند حق تعالى فرمود  وَ إِنْ تَعْفُوا  و اگر عفو كنيد از ذنوب ازواج و اولاد به ترك معاقبه ايشان  وَ تَصْفَحُوا وَ تَغْفِرُوا  و روى بگردانيد از عتاب ايشان در آنچه از ايشان صادر شده بود و بپوشيد آن را و عذر ايشان بپذيريد  فَإِنَّ اللَّهَ غَفُورٌ رَحِيمٌ  پس بدرستيكه خداى آمرزنده و مهربانست و از ايشان درگذرد و با شما همان معامله كند كه با ايشان بجاى آريد از عفو و مغفرت و بعد از آن فرمود كه .\r\n إِنَّما أَمْوالُكُمْ وَ أَوْلادُكُمْ فِتْنَةٌ  جز اين نيست كه مالهاى\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nشما و فرزندان شما آزمايش است تا ظاهر گردد كه كدام از شما محبت حق را بر ايشان اختيار ميكنيد و كدام دل در مال بسته از محبت الهى بر ميگرديد  وَ اللَّهُ عِنْدَهُ أَجْرٌ عَظِيمٌ  و خداى نزديك اوست مزدى بزرگ مر كسى را كه محبت خداى و رسول و اطاعة ايشانرا اختيار كند بر محبت اموال و اولاد و در حديث آمده كه در روز قيامت مردى را حاضر سازند و گويند اهل و عيال او حسنات او را خورده‌اند يعنى بواسطه مشغول شدن بايشان حسنات را گذاشته و طاعة الهى را از دست داده .\r\n فَاتَّقُوا اللَّهَ مَا اسْتَطَعْتُمْ  پس بترسيد از عذاب خداى و بپرهيزيد از موجباة عقاب و آنچه توانيد و طاقة داشته باشيد از خشيت حضرت عزة  وَ اسْمَعُوا وَ أَطِيعُوا وَ أَنْفِقُوا خَيْراً  و بشنويد مواعظ خدايرا و فرمان بريد امر او را و نفقه كنيد اموال خود را در وجوه البريا نفقه كنيد مال را نفقاتى نيكوتر يعنى خالصا  لِأَنْفُسِكُمْ  براى نفسهاى خود چه فايده اين اعمال بنفس شما راجع خواهد شد كه آن درجات عاليه است در روضات جنان  وَ مَنْ يُوقَ شُحَّ نَفْسِهِ  و هر كه نگاه داشته شود از بخل نفس خود يعنى خود را باز دارد از بخل در حقوق مفروضه  فَأُولئِكَ هُمُ الْمُفْلِحُونَ  پس آنگروه منفقان ايشانند رستگاران در دنيا از دنائت و در عقبى از عقوبات و رسيدگان بروضات جنات .\r\n إِنْ تُقْرِضُوا اللَّهَ  اگر قرض دهيد خدايرا مراد انفاق حقوق واجبه است كه عوض آن بر خدا واجبست  قَرْضاً حَسَناً  قرضى نيكو يعنى مقرون باخلاص بىشايبه ريا و منت  يُضاعِفْهُ لَكُمْ  زياده گرداند خداى آن را كه داشته باشيد براى شما يكى را تا ده و تا هفتصد يا به غير حساب  وَ يَغْفِرْ لَكُمْ  و بيامرزد گناهان شما را كه پيش از اين كرده باشيد از امساك و ترك انفاق و غير آن  وَ اللَّهُ شَكُورٌ  و خدا جزا دهنده سپاس دارندگانست مراد آنست كه هر كه در شكر او مبالغه نمايد حق تعالى در مقابل آن مثوبات بالغه بوى كرامت فرمايد  حَلِيمٌ  بردبار است بعقوبة ممسكان اگرچه ذنوب ايشان از حد و حصر بيرون باشد .\r\n عالِمُ الْغَيْبِ وَ الشَّهادَةِ  داناى نهان و آشكار است پس آنچه ظاهر ميكنيد از تصدق و آنچه پنهان ميداريد از اخلاص و ريا  الْعَزِيزُ الْحَكِيمُ  غالب و تمام القدرة است بر انتقام كشيدن از كسى كه حقوق واجبه را باخلاص ندهد و حكم كننده بكرامت و رفعت مر كسى را كه از روى صدق تصدق نمايد يا حكيمى كه هر چه كند بر وجه حكمة و مصلحت كند از ثواب و عقاب .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\nسورة الطلاق\r\nمكية اثنتى عشرة آية ابى بن كعب از حضرت رسالت پناه صلّى اللّه عليه و آله و سلّم رواية كرده كه هر كه سورة الطلاق را بخواند بسنت پيغمبر از دنيا بيرون رود ابو بصير از ابو عبد اللّه عليه السّلام رواية كرده كه هر كه سورة الطلاق و سورة التحريم در فريضه بخواند حق تعالى او را در پناه خود گيرد زيرا كه هر دو سوره پيغمبرند بدانكه چون حق تعالى ختم سوره تغابن نمودند بذكر نساء و تحذير مردمان از مكايد ايشان اين سوره نيز بذكر احكام نسا فرموده كه  بِسْمِ اللَّهِ الرَّحْمنِ الرَّحِيمِ \r\n  يا أَيُّهَا النَّبِيُّ إِذا طَلَّقْتُمُ النِّساءَ   آورده كه عبد اللّه عمر زن خود را در حالت حيض طلاق داد حضرت رسالت صلّى اللّه عليه و آله و سلّم فرمود كه رجوع كن وقتى كه از حيض پاك شود اگر خواهى او را طلاق ده قبل از آنكه با وى مباشرت كنى حق تعالى فرمود اى پيغمبر عاليمقدار چون طلاق دهيد زنان مدخوله خود را كه حامله نباشند   فَطَلِّقُوهُنَّ لِعِدَّتِهِنَّ   پس طلاق دهيد ايشان را در وقت عدهء ايشان و بايد دانست كه حكم بعدم طلاق در حيض مشروطست به دو امر يكى زوجه مدخول بها باشد دوم آنكه زوج حاضر باشد پس اگر مدخوله نباشد يا زوج غايب باشد در اين صورت صحيح است و اگرچه در حالة حيض باشد و اخبار اهل البيت عليهم السلام در اين قول متظاهر است پس طلاق در حيض يا در طهرى كه در آن مجامعت شده باشد صحيح نيست   وَ أَحْصُوا الْعِدَّةَ   و شمار كنيد عده زنان را چه ايشان از ضبط آن عاجزند بجهة غلبه نسيان و نقص عقل ايشان يا بشماريد اوقات اطهار را كه وقت وقوع طلاقست و چون فوائد بسيار در ضمن احصا مندرج است از اينجهت حق تعالى در باب آن مبالغه فرمود كه   وَ اتَّقُوا اللَّهَ رَبَّكُمْ   و بترسيد از خدا كه پروردگار شماست در ضبط عده پس در آن تهاون مورزيد خلاصهء معنى آنست كه امر او سبحانه را در باب احصا بسمع اصغا قبول نماييد و بدانكه عده عبارتست از قعود مرئه از زواج تا انقضاى مدت معينه بحسب شرع و آن بر چند نوعست نوع اول باقراء است و آن عده حايض است دوم با شهر است و آن سه ماهست مر زنى را در سن من تحيض باشد و حيض نبيند و چهار ماه و ده روز زنى را كه زوج او وفات كرده باشد نوع سوم به وضع حملست خواه حايض يا در سن من تحيض الا متوفى عنها زوجها كه عدهء آن با بعد الاجلين است و اين هر دو نوع مذكور خواهد شد   لا تُخْرِجُوهُنَّ مِنْ بُيُوتِهِنَّ   بيرون مكنيد زنان مطلقه را از خانه‌هاى ايشان كه در وقت زنا شوهرى\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nدر آنجا بوده‌اند تا وقتى كه عدهء ايشان منقضى گردد   وَ لا يَخْرُجْنَ   و بايد كه زنان نيز بيرون نروند از آنجا بدون اذن شما اما اگر هر دو متفق باشند بر انتقال و خروج جايز است بيرون رفتن ايشان   إِلَّا أَنْ يَأْتِينَ بِفاحِشَةٍ مُبَيِّنَةٍ   مگر آنكه بيايند به عمل زشت هويدا كرده شده و حفص مبينة بكسر ياء خوانده بصيغهء اسم فاعل يعنى بكردار قبيح كه روشن كنندهء حال زنان باشد در بد كردارى و ايذا و ضرر بزوج چه آن در حكم نشوز است و اين حكم در عده رجعيست و شوهر را در آن رجوع هست بدون تجديد عقد و نكاح و باجماع فقها اخراج و خروج در عده به اين جايز است   وَ تِلْكَ حُدُودُ اللَّهِ   و اين حكمها كه مذكور شده حدهاى خداست كه مقرر فرمود براى مصالح بندگان   وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ   و هر كه در گذرد از حكم خدا بتحقيق كه ستم كرده است بر نفس خود و خود را بسبب آن مستحق عقوبة خدا ساخته   لا تَدْرِي لَعَلَّ اللَّهَ يُحْدِثُ بَعْدَ ذلِكَ أَمْراً   نميدانى تو اى طلاق دهنده و يا هيچ نفس نداند شايد كه خدا نو گرداند پس ازين طلاق كاريرا به اين وجه كه مرد را پشيمان سازد و دوستى زن در دل او پديد آرد تا رجوع نمايد خلاصه معنى آنست كه طلاق دهيد زنان را در وقت طهر آن و احصاى عدهء ايشان نماييد و ايشانرا از خانه بيرون مكنيد شايد كه نادم شويد و رغبت كنيد بزنان پس مراجعت نماييد بايشان .\r\n فَإِذا بَلَغْنَ أَجَلَهُنَّ  پس چون برسند زنان بمدة خود يعنى مشرف شود زنان به آخر عده  فَأَمْسِكُوهُنَّ بِمَعْرُوفٍ  پس نگاه داريد ايشانرا يعنى رجعت كنيد بايشان به نيكوئى كه آن حسن معاشرتست و لطف مرافقة و عدم قصد طلاق بار ديگر يا ترك اصرار ايشان بسبب تطويل بر طريق مذكور تا مانع ازدواج ايشان شود به غير  أَوْ فارِقُوهُنَّ بِمَعْرُوفٍ  يا جدا شويد از ايشان بنيكوئى يعنى آنچه حق طلاقست از نفقه و مسكن و صداق أداء كنيد حاصل كه تا در عده‌اند اختيار امساك و مفارقت در دست شماست و بعد از عده ايشان اختيار در تزوج ايشان نيست زيرا كه درين صورة زوج مالك رجعت نيست به جهت آنكه زن مالك نفس خود خواهد بود  وَ أَشْهِدُوا ذَوَيْ عَدْلٍ  و گواه گيريد بر طلاق وجوب يا رجوع دو خداوند عدل يعنى دو كس كه عادل باشند  مِنْكُمْ  از شما كه مؤمنانيد و فايده اشهاد آنست كه تا مرد جاحد طلاق نشود يا زن بعد از انقضا عده منكر رجعة نشود  وَ أَقِيمُوا الشَّهادَةَ لِلَّهِ  و اقامت كنيد شهادة را اى گواهان بوقت حاجت براى طلب رضاى حضرت\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nعزة نه به جهت رضاى مشهود له يا بغرضى از اغراض كه غير حق باشد  ذلِكُمْ يُوعَظُ بِهِ  به اين استشهاد و اقامت شهادة با جميع آنچه مذكور شد در اين آيه پند داده مىشود به آن  مَنْ كانَ يُؤْمِنُ بِاللَّهِ وَ الْيَوْمِ الْآخِرِ  هر كه هست كه او ميگرود به خدا به آنچه فرموده و بروز رستخيز و آنچه متعلق است به آن بخلاف كفار كه اهل عناداند  وَ مَنْ يَتَّقِ اللَّهَ يَجْعَلْ لَهُ  و هر كه بترسد از خدا و مرتكب مناهى نشود بگرداند يعنى پديد آرد خداى براى او  مَخْرَجاً  جاى بيرون شدن يعنى خلاصى دهد او را از اندوه دنيا و آخرة و از غمرات موت و شدايد روز قيامت .\r\n وَ يَرْزُقْهُ مِنْ حَيْثُ لا يَحْتَسِبُ  و روزى دهد او را از آنجا كه گمان نداشته باشد يعنى بخاطر او نرسد در خبر است از رسول صلّى اللّه عليه و آله و سلّم كه فرمود من ميدانم آيتى از قرآن كه اگر مردمان آن را فرا گيرند همهء ايشانرا كفايت كند و آيهء و من يتق اللّه تلاوة فرمود و نيز فرمود هر كه استغفار كند حق تعالى او را از غم برهاند و از هر تنگى خلاصى بخشد آورده‌اند كه مشركان پسر عوف مالك اشجعى را اسير كردند عوف بنزد پيغمبر آمد و گفت يا رسول اللّه كفار پسر مرا اسير كرده‌اند و با اين همه به فقر و فاقه مبتلا گشته‌ام حضرت فرمود كه تقوى پيش گير و بسيار بگو لا حول و لا قوة الا باللّه العلى العظيم عوف با زن خود بقول پيغمبر عمل نمودند باندك مدتى پسر او اهل شرك را غافل ساخته از قيد ايشان خلاص شد و صد شتر كفار را رانده بسلامت بمدينه آمد بعد از آن اين آيه نازلشد كه هر كه تقوى ورزد روزى حلال يابد  وَ مَنْ يَتَوَكَّلْ عَلَى اللَّهِ  و هر كه توكل كند بر خدا و كار خود را به او باز گذارد  فَهُوَ حَسْبُهُ  پس او بسنده و كفاية كننده است  إِنَّ اللَّهَ بالِغُ أَمْرِهِ  بدرستى كه خداى رساننده است كار خود را بهر چه خواهد و بهر جا كه اراده كند  قَدْ جَعَلَ اللَّهُ لِكُلِّ شَيْءٍ قَدْراً  بدرستى كه گردانيده است خداى و پيدا كرده براى هر چيزى اندازه كه از آن در نگذرد آورده‌اند كه در وقتى كه حكم عده مطلقات فرود آمد صحابه پرسيدند كه يا رسول اللّه عده زنانى كه حايض نشوند چيست آيه آمد كه .\r\n وَ اللَّائِي يَئِسْنَ مِنَ الْمَحِيضِ  و آن زنان كه نوميد گشته باشند از حيض  مِنْ نِسائِكُمْ إِنِ ارْتَبْتُمْ  از جمله زنان شما اگر شك داريد در آنكه انقطاع دم ايشان بجهة كبر سن است يا بسبب عارضى ديگر  فَعِدَّتُهُنَّ ثَلاثَةُ أَشْهُرٍ  پس زمان عده ايشان سه ماهست مراد زنانىاند كه امثال ايشان حيض نبينند از صادق عليه السّلام مرويست كه سه زنند كه در همه احوال شوهر توانند كرد زنى كه حايض نشده باشد و مثل او حايض نباشد من گفتم حد آن چيست فرمود وقتى كه او را كمتر از نه سال باشد\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nو زنى كه مدخول بها نباشد و ديگر زنى كه از حيض مأيوس شده باشد و امثال او حيض نبيند گفتم حد ياس كدام است فرمود هر گاه كه به پنجاه سال رسيده باشد پس عدهء مذكوره كه آن سه ماهست مر زنى را باشد كه در سن من تحيض باشد و بسبب عارضى از مرض يا رضاع يا غير آن حيض از و منقطع شده باشد  وَ اللَّائِي لَمْ يَحِضْنَ  وعدهء زنانى كه حايض نشده باشند همچنين بر سه ماه مقرر است  وَ أُولاتُ الْأَحْمالِ أَجَلُهُنَّ  و خداوندان بارها يعنى زنان حامله منتهاى زمان عده ايشان  أَنْ يَضَعْنَ حَمْلَهُنَّ  آنست كه بنهند بار خود را و همچنين از امير المؤمنين عليه السّلام مرويست ان عدة الحامل المتوفى عنها زوجها ابعد الاجلين پس اگر چهار ماه و ده روز بگذرد و وضع حمل نشده باشد انتظار وضع حمل بايد كشيد  وَ مَنْ يَتَّقِ اللَّهَ يَجْعَلْ لَهُ  و هر كه بترسد از خداى و مراعات حقوق مذكوره كند پديد آرد خداى براى او  مِنْ أَمْرِهِ يُسْراً  از كار خود آسانى يعنى بسبب تقوى امور دنيا و آخرة او را بر او سهل سازد .\r\n ذلِكَ أَمْرُ اللَّهِ أَنْزَلَهُ  اينكه مذكور شد از امر طلاق و رجعة و عده حكم خداست كه فرو فرستاده است از لوح محفوظ  إِلَيْكُمْ  بسوى شما  وَ مَنْ يَتَّقِ اللَّهَ يُكَفِّرْ عَنْهُ سَيِّئاتِهِ  و هر كه بپرهيزد از عقاب خدا و به احكام وى عمل نمايد بپوشد خدا از او بديهاى عمل او را  وَ يُعْظِمْ لَهُ أَجْراً  و بزرگ سازد براى او مزد او يعنى او را مزد بيحساب دهد كه آن خلود است بروضهء رضوان و بعد از بيان عده ذكر حقوق معتدد مىكند بقوله .\r\n أَسْكِنُوهُنَّ مِنْ حَيْثُ سَكَنْتُمْ مِنْ وُجْدِكُمْ  ساكن گردانيد زنان مطلقه را از آنجا كه ساكن شده‌اند از وسع و طاقه شما يعنى به قدر غنا و فقر خود ايشانرا مسكن دهيد پس حاصل معنى آنست كه زنان مطلقه رجعيه را ساكن گردانيد در منازلى كه بوده باشند پيش از طلاق  وَ لا تُضآرُّوهُنَّ  و رنج مرسانيد مطلقا ترا در مسكن  لِتُضَيِّقُوا عَلَيْهِنَّ  براى آنكه تنك گردانيد بر ايشان مساكن ايشان را تا خروج ضرورة شود ايشانرا  وَ إِنْ كُنَّ أُولاتِ حَمْلٍ  و اگر باشند زنان مطلقة خداوند بار يعنى حامله باشند  فَأَنْفِقُوا عَلَيْهِنَّ حَتَّى يَضَعْنَ حَمْلَهُنَّ  پس نفقه كنيد بر ايشان تا نهند بار خود را زيرا كه انقضاى عدهء ايشان به وضع حملست  فَإِنْ أَرْضَعْنَ لَكُمْ  پس اگر شير دهند اولاد را بعد از انقطاع علاقه نكاح براى شما اى پدران از روى تبرع فرزند انرا بايشان وا گذاريد و اگر بدون\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاجرة راضى نشوند بشير دادن  فَآتُوهُنَّ أُجُورَهُنَّ  پس بدهيد ايشانرا مزدهاى ايشان و احاديث ماثوره وارد شده بر جواز استيجار امهات بر رضاع اولاد قبل از طلاق و بعد از طلاق  وَ أْتَمِرُوا بَيْنَكُمْ  و سازكارى كنيد ميان يكديگر و با هم موافقت كنيد اى پدران و مادران در باب رضاع فرزند  بِمَعْرُوفٍ  بنيكوئى يعنى بايد كه والده اجرة زيادتى نطلبد و والد در اجرة سختيگيرى نكند  وَ إِنْ تَعاسَرْتُمْ  و اگر سخت گيرى كيند و مضايقه نماييد در اجرت رضاع يعنى مادر زياده از اجرة بطلبد و پدر امتناع نمايد و يا مادر راضى نشود بشير دادن  فَسَتُرْضِعُ لَهُ أُخْرى  پس زود باشد كه شير دهد فرزند را براى پدر زنى كه سختگيرى نكند مراد آنست كه بايد پدر دايه را به مزد گيرد براى فرزند خود و مادرش را وا گذارد .\r\n لِيُنْفِقْ ذُو سَعَةٍ مِنْ سَعَتِهِ  بايد كه نفقه دهد خداوند فراخى و توانگرى از غناى خود يعنى به قدر توانائى بر مطلقه نفقه كند  وَ مَنْ قُدِرَ عَلَيْهِ رِزْقُهُ  و هر كه تنك كرده شده است بر او روزى او يعنى فقير و تنگدست باشد  فَلْيُنْفِقْ مِمَّا آتاهُ اللَّهُ  پس بايد كه نفقه كند از آنچه داده است خدا او را  لا يُكَلِّفُ اللَّهُ نَفْساً إِلَّا ما آتاها  تكليف نكند خداى هيچ تنى را مگر آنچه به دو عطا كرده است از مال و تكليف ما لا يطاق نفرمايد  سَيَجْعَلُ اللَّهُ بَعْدَ عُسْرٍ يُسْراً  زود باشد كه پديد آورد خداى پس از دشوارى و تنگدستى آسانى و توانگرى اگر بر آنچه قادر باشند در انفاق آن تقصير نكنند .\r\n وَ كَأَيِّنْ مِنْ قَرْيَةٍ عَتَتْ عَنْ أَمْرِ رَبِّها  و بسا از اهل دهى كه كه از روى عناد و جهل سر باز زدند و اعراض كردند از فرمان پروردگار خويش  وَ رُسُلِهِ  و از امر پيغمبران او در مخالفت و عصيان از حد درگذشتند  فَحاسَبْناها حِساباً شَدِيداً  پس ما حساب كنيم ايشانرا در قيامت حسابى سخت يعنى در حساب او تنك گيرى كنيم و قليل و كثير او را در حساب درآريم  وَ عَذَّبْناها عَذاباً نُكْراً  و عذاب كنيم ايشان را عذابى زشت بعد از حساب كه هيچكس مثل آن عقوبت نديده باشد .\r\n فَذاقَتْ وَبالَ أَمْرِها  پس بچشيدند اهل آن ديه عقوبة كار خود را يعنى سزاى كفر و شرك را  وَ كانَ عاقِبَةُ أَمْرِها خُسْراً  و بود سر انجام كار ايشان زيانكارى كه از جنت ابدى محروم اند و بزندان جحيم محبوس گرديدند .\r\n أَعَدَّ اللَّهُ لَهُمْ عَذاباً شَدِيداً  آماده كرده است خداى براى\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمشركان عذابى سخت در هر دو سرا تكرار جهت تاكيد است  فَاتَّقُوا اللَّهَ يا أُولِي الْأَلْبابِ  پس بترسيد از عذاب خداى اى خداوند عقلها و از حال و مآل ايشان عبرت گيريد در دنيا كه چگونه به عذاب استيصال گرفتار شدند و در آخرة معذب گردند اين اصحاب عقول  الَّذِينَ آمَنُوا  آنكسانى هستند كه ايمان آوردند  قَدْ أَنْزَلَ اللَّهُ إِلَيْكُمْ ذِكْراً  بتحقيق كه فرستاده است خداى بسوى شما پندى يا شرفى كه قرآنست چه شرف دنيا و كرامت عقبى وابسته است به خواندن و عمل كردن به او امر و نواهى آن و ابو عبد اللّه عليه السّلام فرموده كه مراد بذكر حضرت رسالتست كه مواظبت نماينده است بتلاوة قرآن يا مذكور است اسم سامى او بر السنه خلقان و قوله .\r\n رَسُولًا  بيان ذكر است گاهيكه مراد از آن جبرئيل با پيغمبر باشد يعنى آن ذكر فرستادهء خدايست و بنا بر آنكه مراد قرآن باشد معنى كلام آنست كه انزل رسولا يعنى انزال فرموده بشما آنكه ياد كرده است رسول را در كتاب تورية و انجيل  يَتْلُوا عَلَيْكُمْ آياتِ اللَّهِ  ميخواند آن رسول بر شما آيتهاى خدايرا  مُبَيِّناتٍ  در حالتى كه روشن كرده شده است آن آيات و حفص بكسر ياء خوانده به صيغه اسم فاعل در حالتى كه روشن كننده است آن آيات حدود احكام شريعة را و انزال ذكر و ارسال رسول فرمود  لِيُخْرِجَ  تا بيرون آورد او سبحانه يا قرآن يا رسول  الَّذِينَ آمَنُوا وَ عَمِلُوا الصَّالِحاتِ  آنانرا كه گرويده‌اند و كارهاى شايسته كنند  مِنَ الظُّلُماتِ إِلَى النُّورِ  از تاريكى كفر بروشنائى نور ايمان مراد آنست كه تا حاصل گرداند براى ايشان آنچه الحال برآنند از ايمان و عمل صالح  وَ مَنْ يُؤْمِنْ بِاللَّهِ وَ يَعْمَلْ صالِحاً  و هر كه بگرود به خدا و بكند كار شايسته و پسنديده  يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ  درآورد او را ببوستانهائيكه ميرود از زير مساكن يا اشجار آن جويهاى آب و شير و عسل  خالِدِينَ فِيها أَبَداً  در حالتى كه جاويد ماندگانند در آن بهشت كه هرگز از آن بيرون نيايند  قَدْ أَحْسَنَ اللَّهُ لَهُ رِزْقاً  بتحقيق كه نيكو گردانيده است خداى در بهشت براى مؤمن صالح روزى را از مثوبات جليله و درجات عاليه .\r\n اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ  خداى به حق آنست كه بيافريد هفت آسمانرا بر بالاى هم و بيافريد زمين را مانند آسمانها در كشاف آورده كه در قرآن هيچ آيتى نيست كه دلالت كند كه زمين هفت طبقه است الا اين آيه و در روايت آمده كه ما بين هر دو پانصد ساله راهست  يَتَنَزَّلُ الْأَمْرُ بَيْنَهُنَّ  فرو مىآيد فرمان خدا ميان آسمانها و زمينها يعنى نافذ است حكم او در\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nجميع آسمانها و زمينها بحيوة و موت و صحت و مرض و غنا و فقر و ساير امور بر وجه حكمت حاصل كه حق تعالى آسمانها و زمينها را آفريد  لِتَعْلَمُوا أَنَّ اللَّهَ عَلى كُلِّ شَيْءٍ قَدِيرٌ  تا بدانيد اى بندكان آنكه خداى تعالى بر آفريدن چيزها قادر است و توانا  وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً  و ديگر فرمان خود جارى ساخت در آن تا معلوم كند كه حق تعالى بتحقيق كه فرا رسانده است بهر چيزها از روى دانش يعنى علم او محيط است به همه و هيچ چيز از موجودات علوى و سفلى از دايره علم و قدرت او خارج نيست .\r\n\r\nسوره التحريم\r\nاثنتا عشرة آية مكية ابى بن كعب از پيغمبر صلّى اللّه عليه و آله و سلّم روايت كرده كه هر كه اين سوره بخواند حق تعالى او را توبه نصوح كرامت فرمايد  بِسْمِ اللَّهِ الرَّحْمنِ الرَّحِيمِ  آورده‌اند كه حضرت رسالت صلّى اللّه عليه و آله و سلّم بعد از هر نماز صبح گرد حجرات زوجات برآمدى و بعد از آن بامور شرايع قيام نمودى وقتى زينب بنت جحش مقدارى عسل داشت هر كاه آن حضرت بحجره وى آمدى شربت فرمودى تا حضرت بيشتر توقف كند آن حال بر بعضى زوجات گران آمد عايشه و حفصه باهم اتفاق كردند كه حضرت بعد از آشاميدن عسل نزد هر كدام از ما كه درآيد گوئيم از تو بوى مغفور مىآيد و زوجات ديگر را نيز گفتند كه شما با ما متفق باشيد پس روزى آن حضرت شربت آشاميده بود بحجره سوده آمد سوده با خود گفت سخن دروغ بپيغمبر گفتن قبيح است اظهار نكرد پيغمبر از آنجا بيرون آمده به حجره عايشه آمده عايشه بينى بآستين بگرفت حضرت فرمود چرا چنين كردى گفت از تو بوى مغفور ميآيد فرمود مغفور نخورده‌ام اما در حجره زينب شربت عسل آشاميده‌ام گفت زنبور آن از شكوفه مغفور چريده چون در خانه حفصه رفت او نيز چنين گفت حضرت چون اينخبر مكرر استماع نمود فرمود عسل بر خود حرام كردم آيه نازلشد .\r\n  يا أَيُّهَا النَّبِيُّ لِمَ تُحَرِّمُ ما أَحَلَّ اللَّهُ لَكَ   اى پيغمبر رفيع منزلت چرا حرام ميكنى بر خود آنچه حلال كرده است خداى تعالى مر ترا يعنى عسل و روايت مشهورتر آنست كه سبب نزول اين آيه آن بود كه پيغمبر صلّى اللّه عليه و آله و سلّم روزها را قسمت كرده بود ميان زوجات اتفاقا يكروز نوبت حفصه بود با پيغمبر گفت يا رسول اجازه فرمائيد تا بديدن پدر روم حضرت اجازه داد بعد از آنكه او برفت حضرت ماريه قبطيه را كه\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمادر ابراهيم بود بحجره حفصه طلبيد و در آن جا به خدمت خودش مشرف گردانيد حفصه بعد از مراجعت چون در حجره بسته ديد هم آنجا بنشست تا رسول بيرون آمد عرق از روى مباركش مى چكيد حفصه بگريست و گفت يا رسول اللّه كنيزك در خانه من آوردى و با او خلوت كردى حضرت فرمود اى حفصه اين كنيزك من است خداى او را بر من حلال گردانيده و من او را براى رضاى تو بر خود حرام كردم اما اينسخن سريست نزد تو بامانت بايد با كسى نگوئى و چون ميان او و عايشه مصاحبت بود در پس ديوارى كه ميان خانه او و عايشه بود و آن ديوار بكوفت عايشه خبر دار شد حفصه با وى گفت ايخواهر مژده باد ترا كه رسول ماريه را بر خود حرام گردانيد چون حضرت بخانهء عايشه آمد بر عايشه سبيل كنايه اينحكايت به او گفت اين سوره نازل شد كه چرا بر خود حرام ميكنى آنچه خداى تعالى بر تو حلال ساخته   تَبْتَغِي مَرْضاتَ أَزْواجِكَ   ميجوئى بدين تحريم خوشنودى زنان خود را و حال آنكه ايشان احقند از تو در طلب خوشنودى خاطر عاطر تو   وَ اللَّهُ غَفُورٌ   و خداى آمرزنده است و مؤاخذه نكند و بفضل خود ثوابى به تو كرامت فرمايد   رَحِيمٌ   مهربان در مراجعت تو بافضل و اليق .\r\n قَدْ فَرَضَ اللَّهُ لَكُمْ تَحِلَّةَ أَيْمانِكُمْ  و بتحقيق كه تقدير كرد خداى و پديد آورد براى شما اى بندگان گشودن سوگندان شما يعنى آنچيز كه سوگندان شما را زايل گرداند مراد كفارهء سوگند است  وَ اللَّهُ مَوْلاكُمْ  و خداى متولى كار شماست يعنى كارها كه صلاح شما در آنست براى شما ميسازد  وَ هُوَ الْعَلِيمُ الْحَكِيمُ  و اوست دانا بمصالح بندگان صواب كار در هر چه كند و فرمايد مرويست كه حق تعالى امر فرمود پيغمبر را بكفاره يمين و مراجعة بماريه و آن حضرت بندهء آزاد كرد و به او مراجعت نمود و اصحاب ما برآنند كه اگر سوگند واقع شود بر امر مباح و بعد از آن اتيان نمايد بر مخالفت آن موجب كفاره نميشود و بعد از رخصت مراجعت حضرت صلّى اللّه عليه و آله و سلّم بماريه بيان اسرار آنحضرت مىكند بحفصه .\r\n وَ إِذْ أَسَرَّ النَّبِيُّ إِلى بَعْضِ أَزْواجِهِ حَدِيثاً  و ياد كنيد اى مؤمنان چون راز گفت پيغمبر بسوى بعضى از زنان خود سخنى كه تحريم ماريه است  فَلَمَّا نَبَّأَتْ بِهِ  پس آن هنگام كه خبر كرد حفصه عايشه را به آن حديث  وَ أَظْهَرَهُ اللَّهُ عَلَيْهِ  و آشكارا گردانيد خداى پيغمبر را به زبان جبرئيل و او را مطلع ساخت بر آن حديث  عَرَّفَ بَعْضَهُ  شناسا گردانيد پيغمبر برخى از آن حديث را بحفصه و خبر داد او را از افشاى بعضى از آنكه تحريم ماريه است يعنى به او گفت كه قصد تحريم ماريه كه باسرار\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nآن امر كرده بوديم تو افشاى آن نمودى  وَ أَعْرَضَ عَنْ بَعْضٍ  و اعراض نمود رسول از بعضى ديگر چه غرض اصلى از تعريف افشاى ذكر خيانت حفصه بود و آن از تعريف افشاى بعضى حاصل مىشود پس از اين جهت حضرت رسالت صلّى اللّه عليه و آله و سلّم از روى حلم و كرم تمام آن را به روى آن نياورد و با آنكه حق تعالى اعلام وى كرده بود  فَلَمَّا نَبَّأَها بِهِ  پس آنهنگام كه خبر داد پيغمبر حفصه را به آنچه خداى او را بدان مطلع داده  قالَتْ مَنْ أَنْبَأَكَ هذا  گفت حفصه با پيغمبر كه خبر داد ترا به اين كه من راز ترا آشكارا كردم  قالَ نَبَّأَنِيَ الْعَلِيمُ الْخَبِيرُ  گفت پيغمبر خبر داد مرا خدائى كه داناست بخفيات ضماير خبر داد از مكونات سرائر مرويستكه چون افشاى سر مذكور بر آنحضرت ظاهر شد حفصه را طلاق گفت و به خانه پدرش فرستاد پدر بر وى خشم گرفت و گفت اگر در افشاى آن خيرى بودى ترا پيغمبر طلاق ندادى پس حضرت يك ماه از زنان اعتزال نمود و در حجره ماريه منزوى شد حق تعالى جهت معاتبه حفصه و عايشه از غيبت بخطاب التفات نموده فرمود .\r\n إِنْ تَتُوبا إِلَى اللَّهِ  اى حفصه و عايشه اگر باز گرديد بسوى خدا و در آزار دل پيغمبر هم پشت مشويد پس آن بجاى خود خواهد بود و شما را بهتر چه بر شما توبه واجبست  فَقَدْ صَغَتْ قُلُوبُكُما  پس بتحقيق كه بگشته است دلهاى شما از امر واجب كه آن محافظت سر پيغمبر است  وَ إِنْ تَظاهَرا عَلَيْهِ  و اگر هم پشت شويد بر آزردن دل مقدس حضرت رسالت او را چه باك  فَإِنَّ اللَّهَ هُوَ مَوْلاهُ  پس بدرستى كه خداى اوست يار و مددكار پيغمبر  وَ جِبْرِيلُ  و جبرئيل نيز يار و مددكار اوست  وَ صالِحُ الْمُؤْمِنِينَ  و مردى كه صالح جميع مؤمنانست و برگزيده اهل ايمان و پيشواى متقيان يعنى حضرت امير المؤمنين على عليه السّلام نيز يارى دهنده اوست  وَ الْمَلائِكَةُ بَعْدَ ذلِكَ ظَهِيرٌ  و فرشتگان آسمان و زمين از پس نصرة خدا و جبرئيل و حضرت امير المؤمنين عليه السّلام هم پشت و مددكار و معاون وىاند يعنى با وجود آنكه خدا و جبرئيل و صالح مؤمنين ناصر اويند جميع ملائكه نيز يارى دهنده اويند مرويست كه پيغمبر دو نوبة مرتبه و منزلت امير المؤمنين را بر اصحاب شناسا گردانيد يك نوبه آن بود كه فرمود كه من هر كه مولاى اويم على مولاى اوست و نوبتى ديگر كه آية صالح المؤمنين نازلشد دست امير المؤمنين عليه السّلام بگرفت و فرمود اى مومنان اين مرد صالح مومنانست و بهترين ايشان و بعد از آن حق تعالى تهديد زوجات\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nميفرمايد .\r\n عَسى رَبُّهُ إِنْ طَلَّقَكُنَّ  شايد كه پروردگار او يعنى پيغمبر اگر طلاق دهد شما را به جهت ايذا و آزار شما  أَنْ يُبْدِلَهُ أَزْواجاً خَيْراً مِنْكُنَّ  آنكه بدل دهد او را زنانى كه بهتر باشند از شما  مُسْلِماتٍ  اعتراف نمايندگان باشند بوحدانية خدا و نبوة سيد انبيا صلّى اللّه عليه و آله و سلّم  مُؤْمِناتٍ  باور دارندگان حق تعالى و رسول او  قانِتاتٍ  فرمان برداران خدا و رسول يا خضوع كنندگان در امر ايشان يا نماز گذارندگان يا بازايستادگان از فحش اقوال و قبح افعال  تائِباتٍ  بازگشتگان از گناه و رجوع نمايندگان بامر رسول  عابِداتٍ  پرستندگان و اقدام نمايندگان به آنچه متعبد اند به آن از فرايض و سنن و يا خضوع كنندگان در امر رسول  سائِحاتٍ  روان شوندگان در اطاعت خدايا اطاعة رسول و يا روزه‌داران  ثَيِّباتٍ  شوهر ديدگان  وَ أَبْكاراً  و دختران بكر مرويست كه حضرت رسالت بعد از آنكه طلاق حفصه گفته بود در صدد آن شد كه طلاق زنان ديگر بگويد چون اين خبر در مدينه منتشر شد منافقان زبان دراز كرده سخنان بىادبانه ميگفتند و صحابه ازين معنى دلتنك شده و زنان بتضرع و زارى مشغول شدند و از گذشته نادم گشتند عمر بن خطاب نزد حضرت آمد و گفت يا رسول اللّه مىشنوم كه در صدد آنى كه زنان را اطلاق بدهى و آنچه مذكور شد از ندم زوجات و تضرع ايشان و خوشحالى منافقان و دلتنگى اصحاب معروض داشت هيچ جواب نداد و انتظار وحى ميكشيد جبرئيل آمد و آيه  لا يَحِلُّ لَكَ النِّساءُ مِنْ بَعْدُ  نازل ساخت چون حق تعالى به جهت تاديب زوجات سيد كائنات اين آيه نازل ساخت در عقب آن مومنانرا امر فرموده بر وظايف طاعات و اجتناب از سيئات و تاديب اولاد و زوجات .\r\n يا أَيُّهَا الَّذِينَ آمَنُوا  اى آنان كه گرويده‌ايد  قُوا أَنْفُسَكُمْ  نگه داريد نفسهاى خود را به ترك معاصى و صبر بر فعل طاعات و عبادات  وَ أَهْلِيكُمْ  و نگاهداريد اهالى خود را از زنان و فرزندان بوسيله تعليم مفروضات و نصايح و موعظاة  ناراً وَقُودُهَا النَّاسُ وَ الْحِجارَةُ  از آتشى كه افروزنده آن مردمان باشند يعنى كفار جن و انس و سنك مراد كبريتست كه افزون كنندهء آتش است خلاصه كلام آنست كه بپرهيزيد ازين نوع آتش كه افروزنده آن نباشد مگر مردمان و سنگها و در حديث آمده كه رحمة خداى بر مردى كه ميگويد باهل بيت خود كه اى اهل بيت و عشاير بر شما باد كه نماز بگذاريد و روزه بداريد و زكات بدهيد و در حق مسكين و يتيم و همسايه‌ها احسان نماييد شايد كه حق تعالى ايشانرا با آن مرد در بهشت جمع كند و از عقبات عقاب ايشانرا برهاند\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nو در رواية آمده كه سخت‌ترين عذاب آنكس در روز قيامت آن باشد كه اهل و عيال او جاهل باشند و ايشانرا تعليم فرايض نكند  عَلَيْها مَلائِكَةٌ  بر آن آتش دوزخ فرشتگان باشند مراد زبانيه دوزخ و اعوان ايشان است كه موكلند بر آتش دوزخ  غِلاظٌ  درشت سخنان بر دوزخيان  شِدادٌ  سخت كاران و توانا در تعذيب كه اهل دوزخ را با ايشان قوة جنك و ستيزه نباشد  لا يَعْصُونَ اللَّهَ ما أَمَرَهُمْ  نافرمانى نميكنند خدايرا آنچه فرموده باشد ايشانرا  وَ يَفْعَلُونَ ما يُؤْمَرُونَ  و ميكنند آنچه فرموده مىشوند بدان بلكه بهر چه مأمور شدند بلا تعلل به آن قيام نمايند .\r\n يا أَيُّهَا الَّذِينَ كَفَرُوا لا تَعْتَذِرُوا الْيَوْمَ  ايكسانى كه كافر شديد عذر مياريد امروز كه اعذار شما مقبول نيست مرويست كه چون زبانيه ايشانرا بكنار دوزخ كشد ايشان آغاز اعتذار كرده داعيهء خلاصى نمايند ملائكه گويند اى كفار عذر مگوييد كه شما را هيچ معذرتى نيست  إِنَّما تُجْزَوْنَ ما كُنْتُمْ تَعْمَلُونَ  جز اين نيست كه پاداش داده مىشويد آنچه بوديد كه ميكرديد در دنيا از كفر و عصيان و بعد از خطاب با كفار باهل ايمان خطاب مىكند كه .\r\n يا أَيُّهَا الَّذِينَ آمَنُوا تُوبُوا إِلَى اللَّهِ تَوْبَةً نَصُوحاً  ايكسانكه گرويده‌ايد باز گرديد از معاصى بطاعة خدا بازگشتنى خالص يعنى خالصا للّه بر گذشته نادم شويد كه باز بر سر گناه نرويد و از پيغمبر مرويست كه توبه نصوح آنست كه تائب عود نكند به معصيت همچنانكه شير به پستان عود نميكند  عَسى رَبُّكُمْ أَنْ يُكَفِّرَ عَنْكُمْ سَيِّئاتِكُمْ  شايد كه پروردگار شما گناهان شما را بيامرزد  وَ يُدْخِلَكُمْ جَنَّاتٍ تَجْرِي مِنْ تَحْتِهَا الْأَنْهارُ  و درآورد شما را ببوستانهائى كه ميرود از زير اشجار و يا قصور آن جويهاى آب و شير و انگبين  يَوْمَ لا يُخْزِي اللَّهُ النَّبِيَّ  در روزى كه رسوا نسازد خدا پيغمبر را به عذاب و عدم شفاعة در حق امت بلكه اعزاز و اكرام او فرمايد و قبول شفاعة او در بارهء عاصيان امت كند  وَ الَّذِينَ آمَنُوا مَعَهُ  و آنانرا كه گرونده‌اند به پيغمبر در جنت جاى دهند و درخواست ايشان در باره ياران و خويشان قبول كند  نُورُهُمْ يَسْعى  يعنى كسانى كه ايمان آورده‌اند با پيغمبر نور ايشان كه خدا بايشان عطا كرده ميشتابد و ميرود  بَيْنَ أَيْدِيهِمْ وَ بِأَيْمانِهِمْ  در پيش ايشان و بجانب راست ايشان وقتى كه بر صراط گذرند روايتست كه پيشوايان اهل ايمان كه ائمهء معصومين‌اند عليهم السلام روز قيامت در پيش ايشان\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nروند و ايشانرا همراه خود برند تا آنكه آنها را فرود آرند در منازلى كه در بهشت داشته باشند نقلست كه در محل گذشتن بر صراط نور منافقان فرو ميرود و مومنان خايف شوند از آنكه مبادا نور ايشان نيز فرو ميرد زبان به نياز و دعا گشوده  يَقُولُونَ رَبَّنا أَتْمِمْ لَنا نُورَنا  گويند اى پروردگار ما تمام گردان براى ما روشنى ما را تا كه بسلامة بر صراط بگذريم و گويند كه سابقان مانند برق خاطف بر صراط گذشته ببهشت روند و بعضى مانند ريح و برخى ديگر افتان و خيزان و پاى كشان روند و چون بطائفه اول نتوانند رسيد گويند بار خدايا نور ما را تمام گردان تا بايشان ملحق شويم  وَ اغْفِرْ لَنا  و بيامرز ما را و از ظلمت گناهان ما را پاك گردان  إِنَّكَ عَلى كُلِّ شَيْءٍ قَدِيرٌ  بدرستى كه تو بر همه چيزها توانائى و چون كفار با وجود اين همه موعظه متنبه نمىشوند ازين جهت حق تعالى در عقب اين فرمود كه .\r\n يا أَيُّهَا النَّبِيُّ  اى پيغمبر خبر دهنده يا بلند مرتبه  جاهِدِ الْكُفَّارَ  جهاد كن با كافران بشمشير  وَ الْمُنافِقِينَ  و با منافقان بحجة و برهان و باقامت حد و بيشتر حدود در آن وقت بر منافقان جارى مىشد روايتست كه پيغمبر هرگز با منافقان مقاتله نكرد  وَ اغْلُظْ عَلَيْهِمْ  و درشتى كن و اظهار خشونت نما بر ايشان و مسامحت مكن و مقاتله و مجاهده نما  وَ مَأْواهُمْ جَهَنَّمُ  و محل بازگشت كافران و منافقان اگر ايمان نيارند دوزخست  وَ بِئْسَ الْمَصِيرُ  و بد جاى بازگشتيست دوزخ بعد از ذكر حال مؤمنان و كفار و منافقان بيان تمثيل ميفرمايد براى ازواج پيغمبر به اين كه مصاحبت و مواصلت رسول نفع بايشان نرساند همچنان كه مواصلت كفار با انبيا و قرابة آنها بايشان رفع عذاب ايشان نكرد ميفرمايد .\r\n ضَرَبَ اللَّهُ مَثَلًا لِلَّذِينَ كَفَرُوا امْرَأَتَ نُوحٍ  بيان كرد خداى مثلى را براى آنان كه نگرويده‌اند و آن مثل زن نوح است كه واعله نام داشت  وَ امْرَأَتَ لُوطٍ  و مثل زن لوط كه واهله نام او بود  كانَتا تَحْتَ عَبْدَيْنِ  بودند اين هر دو زن در زير حكم اين دو بنده يعنى حبالهء ايشان  مِنْ عِبادِنا صالِحَيْنِ  از بندگان ما بودند شايستگان در جميع امور  فَخانَتاهُما  پس خيانة كردند با آن دو بنده بنفاق و نميمه نه زنا زيرا كه زوجات انبيا ازين مبرا بودند و در رواية آمده كه زن نوح عليه السّلام قوم را گفت كه نوح ديوانه است و احوال او را من بهتر مىدانم كه دايم با اويم و زن لوط از مهمانان قوم را خبردار كردى  فَلَمْ يُغْنِيا عَنْهُما مِنَ اللَّهِ شَيْئاً  پس دفع نكردند نوح\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nو لوط از اين دو زن از عذاب خداى چيزيرا يعنى ازدواج و مواصلت ايشان با آن دو زن فايده بايشان نداشت بلكه زن نوح بطوفان غرق شد و زن لوط بر سر او سنك بباريد  وَ قِيلَ  و گفته شود در حين موت يا در روز قيامت كه اى واعله و واهله  ادْخُلَا النَّارَ مَعَ الدَّاخِلِينَ  درآييد در آتش دوزخ با در آيندگان ديگر از كافران حاصل مثل آنست كه مواصلت كفار و منافقان در معاقبهء بر كفر و عداوت بمومنان مانند مواصلت زن لوط و نوح است كه هيچ نفع بديشان نرسانيد و شبههء نيست در آنكه اين مثل ذكر تظاهر حفصه و عايشه است در ايذاء و آزار پيغمبر و تهديد ايشانست و بعد از آن بيان تمثيل ديگر ميفرمايد .\r\n وَ ضَرَبَ اللَّهُ مَثَلًا لِلَّذِينَ آمَنُوا امْرَأَتَ فِرْعَوْنَ  و بيان كرد خداى مثل براى آنان كه گرويدند و آن مثل زن فرعونست يعنى آسيه بنت مزاحم كه به جهت خلوص ايمان فايض شد و وصلت او با فرعون ضررى به او نرسانيد مرويست وقتى كه ساحران سحر خود را نمودند و موسى عليه السّلام عصا بينداخت اژدها شده آنچه ايشان بسحر ساخته بودند از حبال و عصا همه را فرو برد آسيه ايمان آورد و مدتى ايمان خود را از فرعون پنهان داشت چون فرعون بر آن مطلع گشت گفت از دين او برگرد برنگشت امر كرد تا او را در چهار ميخ كرده در آفتاب بيفكندند حق تعالى ملائكه را امر فرمود تا ببالهاى خود او را سايه كردند فرعون گفت تا سنگى بزرك آوردند و حكم شد تا بر سينه وى نهند آسيه در آنحال دعا كرد و از حضرت عزت درخواست نجاة از فرعون و دخول در جنت را چنان كه مىفرمايد  إِذْ قالَتْ رَبِّ ابْنِ لِي عِنْدَكَ بَيْتاً فِي الْجَنَّةِ  ياد كن كه چون گفت آسيه اى پروردگار من بنا كن براى من نزديك خود خانهء در بهشت  وَ نَجِّنِي مِنْ فِرْعَوْنَ وَ عَمَلِهِ  و نجات ده مرا از فرعون و كردار او كه كفر است و طغيان  وَ نَجِّنِي مِنَ الْقَوْمِ الظَّالِمِينَ  و برهان مرا از گروه ستم‌كاران كه قبطيانند حق تعالى دعاى او را مستجاب كرد و پيش از آنكه سنك برو واقع شود حق تعالى ويرا به آسمان برد با جسد و حالا در بهشت است .\r\n وَ مَرْيَمَ ابْنَتَ عِمْرانَ  و ديگر بيان كرد حق تعالى براى مردمان مثلى كه آن مثل مريم است دختر عمران  الَّتِي أَحْصَنَتْ فَرْجَها  كه نگه داشت فرج خود را يعنى دامن خود را از حرام و معصيت بازداشت  فَنَفَخْنا فِيهِ مِنْ رُوحِنا  پس دردميديم مادر گريبان يا در آستين او از روحى كه آفريده بوديم يعنى جبرئيل را امر كرديم تا نفخ روح نمود در او و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمسيح از او آفريده شد  وَ صَدَّقَتْ بِكَلِماتِ رَبِّها  و باور داشت و گرويد بسخنان پروردگار خود مراد وعدهاست كه جبرئيل از خداى بوى آورد  وَ كُتُبِهِ  و بكتاب خدا يعنى انجيل و حفص كتبه ميخواند بصيغهء جمع يعنى به آنچه خداى نوشته بود از قصه وى و پسر وى در لوح محفوظ و كتب اربعه  وَ كانَتْ مِنَ الْقانِتِينَ  و بود مريم از فرمان برداران چه او از اعقاب هرونست كه برادر موسى است و مريم از جماعتى بود كه بصفت صلاحيت آراسته بودند از پيغمبر مرويست كه از مردان بسيار بكمال رسيده‌اند و از زنان كامل نشدند مگر چهار زن آسيه بنت مزاحم و مريم بنت عمران و خديجه بنت خويلد و فاطمه بنت محمد صلّى اللّه عليه و آله و سلّم .\r\n\r\nسورة الملك\r\nمكية ثلثون آية ابو هريره از پيغمبر صلّى اللّه عليه و آله و سلّم رواية كرده كه سورهء در كتاب ملك تعالى هست كه سى آيه بيش نيست و در قيامت شفاعة قارى خود كند و آن سوره تباركست از ابن مسعود روايتست كه چون مرده را در قبر نهند فرشتگان عذاب از پائين قبر بيرون آيند و فرشته‌هاى رحمة بايشان گويند كه شما را بر اين مرده راهى نيست كه او بر تلاوة سورة الملك مداومت نموده هر كه آن را در شب قراءت كند خير و بركة يابد و نزد مردم عزيز گردد و ابى جعفر عليه السّلام رواية كند كه سورة الملك سوره مانعه است زيرا كه مانع عذاب قبر است ابو بصير از ابو عبد اللّه عليه السّلام رواية كند كه هر كه تبارك در فريضه بخواند در حفظ خدا باشد و چون حق تعالى ختم سورة التحريم نمود بتقوى و صلاحيت افتتاح اين سوره بدلايل معرفة نمود و فرمود كه  بِسْمِ اللَّهِ الرَّحْمنِ الرَّحِيمِ \r\n  تَبارَكَ   بزرگوار و متعاليست از صفات مخلوقات در ذات و صفات يا ثابتست بر دوام يا كثير البركات   الَّذِي بِيَدِهِ الْمُلْكُ   آنكسى كه بدست قدرت اوست پادشاهى و تصرف در جميع امور ملكى و همهء آن در قبضهء اقتدار و بست   وَ هُوَ عَلى كُلِّ شَيْءٍ قَدِيرٌ   و او بر همه چيزها كه اراده كند تواناست چه جميع ممكنات در تحت قدرت و عظمت اوست .\r\n الَّذِي خَلَقَ الْمَوْتَ  آنخدائى كه آفريده مرك را  وَ الْحَياةَ  و زندگانى را مراد موت آدميانست در دنيا و حياة ايشان در عقبا منقولست كه حق تعالى مرك را بر صورة كبش املع آفريده يعنى\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nگوسفند نر سياه و سفيد و او بر هيچ چيز نگذرد الا كه بميرد و حياة را بر صورة ماديان ابلق و او بر هيچ چيز مرور نكند الا كه زنده شود حاصل كه حق تعالى ايجاد موت و حياة كرد  لِيَبْلُوَكُمْ  تا بيازمايد شما را كه در دار تكليف  أَيُّكُمْ أَحْسَنُ عَمَلًا  كدام از شما نيكوتريد از روى كردار خلاصهء معنى آنست كه حق تعالى حياة را بشما عطا فرمود تا به آن قادر شويد بر كسب عمل صالح و موترا بر شما مسلط ساخت تا داعى شما شود به اختيار عمل حسن از قبيح چه در وراى آن بعث و جزاست  وَ هُوَ الْعَزِيزُ الْغَفُورُ  و اوست غالب در انتقام كشيدن از عاصيان پس هيچ كس او را عاجز نتواند ساخت و آمرزنده مر كسى را كه توبه كند .\r\n الَّذِي خَلَقَ سَبْعَ سَماواتٍ طِباقاً  آنخدائى كه بيافريد هفت آسمانرا مطابق يكديگر به بالاى ديگرى از كعب الاحبار روايتست كه طبقهء اول يعنى آسمان دنيا موجيست محكم شده دوم مر مريست سفيد سيم آهن است چهارم رويست پنجم نقره است ششم زر است هفتم ياقوت سرخ و از آسمان هفتم تا عرش هفت حجابست ميان هر حجابى صحراها و بيابانهاست از نور كه نهاية آن را خداى داند و نام فرشته كه موكلست بر آن حجاب قيطاطروس است و بعد از خلق سماوات بيان استحكام آنها مىكند بقوله  ما تَرى فِي خَلْقِ الرَّحْمنِ مِنْ تَفاوُتٍ  نمىبينى تو اى بيننده در آفريدن خدا مر آسمانرا هيچ اختلافى و خللى و عدم تناسبى بلكه همهء آنها مستقيم و راست‌اند و مساوى بر وفق حكمت و مصلحت و ذكر رحمن در موضع ضمير تنبيه است بر آنكه ايجاد جميع اشيا فرموده برحمة و تفضل خود يعنى اى بيننده تو آسمانرا ديدهء و بسيار به آن نظر كردهء و هيچ نقصى و خللى از آن نيافتهء  فَارْجِعِ الْبَصَرَ هَلْ تَرى مِنْ فُطُورٍ  پس ديگر باره بگردان چشم خود را بجانب آن تا در آن آيا مىبينى بمعاينه هيچ شكافى و خللى و اگر شبهه دارى در خلق سماوات پس نيك نظر كن در آن و بمعاينه به‌بين .\r\n ثُمَّ ارْجِعِ الْبَصَرَ كَرَّتَيْنِ  پس باز گردان ديده را و برجعة اول اكتفا مكن بلكه ديگر باره بازگردان چشم را باز گردانيدنى يعنى اگر معلوم نكردى آن را متعاقب يكديگر نگريستن كن و چون نظر خود را تكرار سازى در نظر كردن به آن  يَنْقَلِبْ إِلَيْكَ الْبَصَرُ خاسِئاً وَ هُوَ حَسِيرٌ  باز گردد بسوى تو چشم تو در حالتى كه دور باشد از يافتن آنچه مطلوب تست از ديدن عيب و خلل در آن و او مانده باشد از ديدن بسبب طول معاودت مراد آنست كه هر چند نگاه خواهد كرد هيچ عيبى و نقصى در آن نخواهد يافت .\r\n وَ لَقَدْ زَيَّنَّا السَّماءَ الدُّنْيا بِمَصابِيحَ  و بدرستى كه ما بياراستيم بزينت تمام آسمان نزديكتر\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nرا كه اقربست به زمين و آرايش داديم بچراغها يعنى بستارگان كه بمثابهء چراغ درخشانند در شب  وَ جَعَلْناها رُجُوماً لِلشَّياطِينِ  و گردانيده‌ايم ستارگان را رانندگان مر ديوان را وقتى كه به جهت استراق كلمات ملائكه قصد آسمان كنند و خواهند كه دزديده گوش بسخن ايشان دارند شعلهء آتش از آن كواكب جدا گردد و كواكب بجاى خود بماند پس آن شعله در شياطين پيچد و همه را بسوزد  وَ أَعْتَدْنا لَهُمْ  و آماده ساخته‌ايم براى شياطين جن بعد از سوختن ايشان در دنيا  عَذابَ السَّعِيرِ  عذاب آتش سوزان در آخرة و چون كفار اتباع شياطين‌اند و مطاع امر ايشان ازين جهت بعد از وعيد شياطين وعيد ايشان نيز ميفرمايد بقوله .\r\n وَ لِلَّذِينَ كَفَرُوا بِرَبِّهِمْ عَذابُ جَهَنَّمَ وَ بِئْسَ الْمَصِيرُ  و مر آنانراست كه كافر شدند بآفريدگار خود عذاب آتش دوزخ و بد جاى بازگشتن است دوزخ .\r\n إِذا أُلْقُوا فِيها سَمِعُوا لَها شَهِيقاً  چون درافكنده شوند كافران در جهنم مانند انداختن هيزم در آتش عظيم بشنوند مر دوزخ را آوازى مانند آواز دراز گوش هم چنان كه آواز آتش عظيم شنوده مىشنود نزد سوختن يعنى چون كفار را بدوزخ اندازند دوزخ بصوت منكر فظيع بفرياد آيد  وَ هِيَ تَفُورُ  در حالتى كه ميجوشد و ايشانرا بر مىآورد و فرو ميبرد مانند گوشت در ديك جوشان .\r\n تَكادُ تَمَيَّزُ مِنَ الْغَيْظِ  نزديك باشد كه پاره پاره و متفرق شود دوزخ از خشم كافران پس مراد شدّة التهاب اوست بر كافران و محتملست كه مراد غيظ زبانيه باشد  كُلَّما أُلْقِيَ فِيها فَوْجٌ  هر گاه انداخته شوند در دوزخ گروهى از اهل شرك و كفر  سَأَلَهُمْ خَزَنَتُها  سؤال كنند ايشانرا خازنان دوزخ كه اى مشركان  أَ لَمْ يَأْتِكُمْ نَذِيرٌ  آنا نيامد بشما بيم كنندهء يعنى پيغمبرى بشما مبعوث نشد كه شما را به خدا خواند و ازين عذاب بترساند .\r\n قالُوا بَلى قَدْ جاءَنا نَذِيرٌ  گويند كافران در جواب ايشان كه آرى بتحقيق كه آمدند بما پيغمبران بيم كننده  فَكَذَّبْنا وَ قُلْنا ما نَزَّلَ اللَّهُ مِنْ شَيْءٍ  پس تكذيب كرديم قول ايشانرا و گفتيم مر ايشانرا فرو نفرستاده است خداى هيچ چيز از آنچه شما ميگوئيد از وعده و وعيد و امر و نهى و ديگر گفتيم  إِنْ أَنْتُمْ إِلَّا فِي ضَلالٍ كَبِيرٍ  نيستيد شما در دعوى رسالت و نبوة مگر در گمراهى بزرگ يعنى مادر تكذيب ايشان افراط نموديم تا آنكه مبالغه نموديم در\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nنسبت دادن ايشان بضلالت .\r\n وَ قالُوا لَوْ كُنَّا نَسْمَعُ  و گويند كافران با خزنه بر وجه تاسف و تحسر كه اگر مىبوديم ما كه ميشنوديم سخن پيغمبران را و با ايشان عناد و جدال نميكرديم  أَوْ نَعْقِلُ  يا تعقل ميكرديم در معانى كلام ايشان و تفكر ميكرديم در انواع حكمة  ما كُنَّا فِي أَصْحابِ السَّعِيرِ  نميبوديم ما از ياران دوزخ .\r\n فَاعْتَرَفُوا بِذَنْبِهِمْ  پس اعتراف كنند بگناهان خود كه آن كفر است و تكذيب رسل در وقتى كه اعتراف فايده ندهد  فَسُحْقاً لِأَصْحابِ السَّعِيرِ  پس دور گرداند خداى رحمة خود را مر ياران آتش سوزان را بعد از ذكر وعيد در بيان وعد ميفرمايد كه .\r\n إِنَّ الَّذِينَ يَخْشَوْنَ رَبَّهُمْ بِالْغَيْبِ  بدرستى كه آنان كه ميترسند از عذاب پروردگار خود باجتناب از معصيت و ارتكاب طاعة در حالتى كه آن عذاب متلبس است بغيب و كسانى كه بدل ترس كار باشند  لَهُمْ مَغْفِرَةٌ وَ أَجْرٌ كَبِيرٌ  مر ايشانراست آمرزش گناهان و مزدى بزرك كه لذة عظيمهء اين جهان در مقابل آن در نهاية حقارة باشد مراد نعيم جناتست و روضه رضوان .\r\n وَ أَسِرُّوا قَوْلَكُمْ أَوِ اجْهَرُوا بِهِ  و پنهان سازيد گفتار خود را در بارهء پيغمبر يا آشكارا كنيد به آن يعنى نزد خداى هر دو يكسانست  إِنَّهُ عَلِيمٌ بِذاتِ الصُّدُورِ  بدرستى كه او داناست به آنچه در سينهاست قبل از آنكه بر زبان گذرد پس آن كسى كه بر ضماير واقفست اگر تعبير آن بسر كنيد يا بجهر نزد او پنهان نخواهد بود .\r\n أَ لا يَعْلَمُ مَنْ خَلَقَ  آيا نداند آنچه در سينهاست آنكس كه آفريده است سينها را يا عالم نباشد بسراير بندگان  وَ هُوَ اللَّطِيفُ الْخَبِيرُ  و حال آنكه او باريك بين و نيك داناست بظواهر و حقايق مكوّنات آگاه بغوامض و دقايق مكنونات .\r\n هُوَ الَّذِي جَعَلَ لَكُمُ الْأَرْضَ ذَلُولًا  اوست آنكس كه گردانيد براى شما زمين را رام تا بهر وجه كه ميخواهيد در آن مىرويد و مىنشينيد  فَامْشُوا فِي مَناكِبِها  پس برويد در دوشهاى زمين پس هر گاه حق تعالى زمين را بر وجهى تذليل و رام كرده باشد كه در مناكب آن كه عبارتست از اماكن صعبه توان رفت پس هيچ موضع ديگر از آن غير متذلل نخواهد بود و مناكب ارض بمعنى جبالست  وَ كُلُوا مِنْ رِزْقِهِ  و بخوريد از روزى خدا كه بر شما مقرر فرموده يعنى آنچه در زمين روئيده شده از زروع و اشجار و مياه و ساير نباتات  وَ إِلَيْهِ النُّشُورُ \r\n\r\n","description":"","footnote":"","page_name":" 198 ","page_number":198},
  {"content":"\r\n\r\nو بسوى اوست برانگيختن شما از قبور و بعد از تعداد نعمت در تهديد كفار ميفرمايد كه .\r\n أَ أَمِنْتُمْ مَنْ فِي السَّماءِ  آيا ايمن شديد اى كافران از آنكس كه در آسمانهاست بر عم شما  أَنْ يَخْسِفَ بِكُمُ الْأَرْضَ فَإِذا هِيَ تَمُورُ  آنكه فرو برد شما را در زمين پس آنگاه كه بر زمين فرو رفته باشيد زمين گردد باضطراب تا شما را بزيرتر افكند مانند قارون كه زمين او را زيرتر مىافكند تا بروز قيامت .\r\n أَمْ أَمِنْتُمْ مَنْ فِي السَّماءِ  آيا ايمن شديد از خداى كه در آسمانست بزعم شما  أَنْ يُرْسِلَ عَلَيْكُمْ حاصِباً  آنكه فرو فرستد بر شما بادى كه با سنگ ريزه باشد چنان كه بر قوم لوط فرستاده شد  فَسَتَعْلَمُونَ كَيْفَ نَذِيرِ  پس زود باشد كه بدانيد چگونه است بيم كردن من و آن دانستن شما را سود ندارد .\r\n وَ لَقَدْ كَذَّبَ الَّذِينَ مِنْ قَبْلِهِمْ  و بدرستى كه تكذيب كردند رسول خود را آنان كه بودند پيش از كفار اين زمان  فَكَيْفَ كانَ نَكِيرِ  پس چگونه بود بر ايشان عقوبت من كه بانكار است و فظاعة .\r\n أَ وَ لَمْ يَرَوْا إِلَى الطَّيْرِ فَوْقَهُمْ  آيا نمينگرند بسوى مرغان كه بر زبر سر ايشانند يعنى معلق بر هوا  صافَّاتٍ  در حالتى كه صفها بركشيده‌اند يعنى بالهاى خود را بگسترانيده‌اند در هوا نزد سير  وَ يَقْبِضْنَ ما يُمْسِكُهُنَّ  و فراهم ميگيرند بالهاى خود را وقتى كه بر پهلوى خود ميزنند باز نميدارد ايشان را در هوا و بر خلاف طبع يا در حين بسط قبض اجنحه ايشانرا از سقوط نگاه نميدارد  إِلَّا الرَّحْمنُ  مگر خداى بزرگ بخشايش  إِنَّهُ بِكُلِّ شَيْءٍ بَصِيرٌ  بدرستى كه خداى به همه چيزها بيناست و دانا به آنكه خلق غرايب و تدبير عجايب فرمايد .\r\n أَمَّنْ  آيا كيست كه اشاره توان كرد به او  هذَا الَّذِي  كه اين آنكس است كه از روى حماية  هُوَ جُنْدٌ لَكُمْ  او لشكر شماست يعنى مددكار شما يعنى لشكر كه پادشاه را نگه ميدارد  يَنْصُرُكُمْ مِنْ دُونِ الرَّحْمنِ  كه يارى دهد شما را بجز از خدا از عذاب و خشم وى  إِنِ الْكافِرُونَ إِلَّا فِي غُرُورٍ  نيستند ناگرويدگان مگر در فريب شيطان كه ميگويند بايشان كه عذاب بشما نازل نخواهد شد .\r\n أَمَّنْ  آيا كيست كه مشار اليه شود به اين كه  هذَا الَّذِي يَرْزُقُكُمْ  اين آنكس است كه بمحض عناية روزى ميدهد شما را  إِنْ أَمْسَكَ رِزْقَهُ  اگر باز گيرد روزى خود را از شما بامساك باران يعنى اگر وظيفهء روزى را از\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nشما باز گيرد كيست آنكسى كه شما را روزى تواند داد  بَلْ لَجُّوا فِي عُتُوٍّ وَ نُفُورٍ  بلكه لجاج و ستيزه كردند و بسيار فرو رفتند در عناد و سركشى و نفرت از حق و بعد از آن از براى مؤمنان و كافران ايراد مثلى مىكند كه .\r\n أَ فَمَنْ يَمْشِي مُكِبًّا عَلى وَجْهِهِ  آيا كسى كه ميرود در حالتى كه فرو افتاده است بر روى خود يعنى نگونسار ميرود و به جهت اين در وقت رفتن پيش و پس و راست و چپ خود را نمىبيند و بسر درميايد و به روى در مىافتد  أَهْدى  راه يافته‌تر است و بمطلوب رسانده‌تر  أَمَّنْ يَمْشِي سَوِيًّا  يا آنكسى كه ميرود در حالتى كه راست ايستاده است و همه جانب خود را مشاهده مىكند و بجهة آن سالمست از سر درآوردن و به روى درافتادن و واقعست  عَلى صِراطٍ مُسْتَقِيمٍ  بر راه راست كه رسانندهء اوست به مقصد و مقصود .\r\n قُلْ  خطاب بحضرتست و معنى اينكه ايمحمد اگر كفار جواب ندهند و نگويند كه ناصر خداست بگو بايشان  هُوَ الَّذِي أَنْشَأَكُمْ  آن ناصر و رازق آنكس است كه بقدرت كامله آفريد شما را و از عدم بوجود آورد  وَ جَعَلَ لَكُمُ السَّمْعَ  و بگردانيد يعنى پيدا كرد براى شما شنوائى را تا سخنان بشنويد و بدان پند گيريد  وَ الْأَبْصارَ  و ديده‌ها را تا دلايل قدرة و بدايع فطرة را مشاهده كنيد  وَ الْأَفْئِدَةَ  و دلها را تا در معانى كلمات الهى تامل و تفكر نماييد و از آن عبرت گيريد و با وجود اين  قَلِيلًا ما تَشْكُرُونَ  اندك شكر ميگوئيد مر اين نعمتها را .\r\n قُلْ هُوَ الَّذِي ذَرَأَكُمْ فِي الْأَرْضِ  بگو ايمحمد آنكه ناصر و رازق شماست آنكس است كه بگذارد شما را در زمين و هر يكى را در آن منزلى و كارى تعيين فرموده تا اطاعة او نمائيد  وَ إِلَيْهِ تُحْشَرُونَ  و بسوى او نه غير او باز گرديده خواهيد شد و جزاى كردار خواهيد يافت .\r\n وَ يَقُولُونَ  و ميگويند مشركان به پيغمبر صلّى اللّه عليه و آله و سلّم و ياران او از روى استهزاء  مَتى هذَا الْوَعْدُ إِنْ كُنْتُمْ صادِقِينَ  كى باشد اين وعدهء خسف و ارسال عاصف و يا وعدهء حشر و يافتن جزا در قيامة اگر هستيد راستگويان .\r\n قُلْ إِنَّمَا الْعِلْمُ  بگو اى محمد در جواب ايشان كه جز اين نيست كه دانستن وقت عذاب در دنيا يا علم به زمان قيامت  عِنْدَ اللَّهِ  نزد خدايست و غير آن بر آن مطلع نيست  وَ إِنَّما أَنَا نَذِيرٌ مُبِينٌ  و جز اين نيست كه من بيم كننده‌ام آشكارا اما بر آمدن زمان آن دانا نيستيم .\r\n فَلَمَّا رَأَوْهُ  پس آن هنگام كه ببينيد وعده را  زُلْفَةً سِيئَتْ  در حالتى كه آن نزديك باشد بايشان و مشاهده ايشان شود زشت گردانيده شود  وُجُوهُ الَّذِينَ كَفَرُوا  رويهاى آنان كه كافر شده‌اند و\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nنگرويده‌اند بوحدانيت خدا  وَ قِيلَ هذَا الَّذِي كُنْتُمْ بِهِ تَدَّعُونَ  و گفته شود يعنى مؤمنان بايشان گويند كه اين آنست كه بوديد پيوسته به آن طلب ميكرديد و تعجيل وقوع آن ميكرديد آورده‌اند كه هميشه كفار تمناى موت حضرت و اصحاب او ميكردند حق تعالى آنحضرترا خطاب كرد كه .\r\n قُلْ أَ رَأَيْتُمْ  بگو اى محمد آيا مىبينيد يعنى تامل مينماييد در اينكه  إِنْ أَهْلَكَنِيَ اللَّهُ وَ مَنْ مَعِيَ  اگر خواهد هلاك كند مرا خداى و آنانرا كه بامنند از مؤمنان  أَوْ رَحِمَنا  يا ببخشد بر ما و اجل ما را در تاخير افكند  فَمَنْ يُجِيرُ الْكافِرِينَ مِنْ عَذابٍ أَلِيمٍ  پس كيست آنكه او زنهار دهد كافرانرا از عذاب دردناك يعنى مرك ما شما را سود ندارد و حياة ما منع عذاب از شما نميكند چه نجاة دهنده شما از عذاب الهى جز ايمان و توحيد نيست .\r\n قُلْ  بگو ايمحمد به اين كفار از روى توبيخ كه  هُوَ الرَّحْمنُ آمَنَّا بِهِ  آنكه من شما را بسوى او دعوة ميكنم بزرك بخشش است كه نعيم او بجميع خلايق رسيده گرويده‌ايم به او بجهة آنكه علم بوحدانيت و ربوبيت او داريم  وَ عَلَيْهِ تَوَكَّلْنا  و بر او نه بر غير او توكل كرده‌ايم و اعتماد نموده همه كار خود را به او گذاشته‌ايم  فَسَتَعْلَمُونَ مَنْ هُوَ فِي ضَلالٍ مُبِينٍ  پس زود باشد كه بدانيد يعنى بعد از مشاهدهء عذاب معلوم كنيد كه كيست از ما و شما آنكه او در گمراهى هويداست .\r\n قُلْ أَ رَأَيْتُمْ  بگو ايمحمد بايشان كه آيا چه مىبينيد در اينكه  إِنْ أَصْبَحَ ماؤُكُمْ غَوْراً  اگر بگردد آب شما يعنى آب چاه زمزم و آب بئر ميمون حضرمى كه هر دو مشرب شمااند فرو رفته به زمين چنان كه دلو و دست به آن نرسد  فَمَنْ يَأْتِيكُمْ بِماءٍ مَعِينٍ  پس كيست آنكه بيارد براى شما آبى ظاهر چنان كه همه كس بيند نزد بعضى مراد مطلق آبست و در آثار آمده كه بعد از تلاوة اين آيه گفت اللّه رب العالمين و در بعضى تفاسير مذكور است كه زنديقى شنيد كه معلمى شاگرد خود را تلقين ميكرد فمن ياتيكم بماء معين او جواب داد كه بتبر و تيشه آب را باز آرند شب نابينا شد هاتفى آواز داد كه اينك چشمه چشم تو غايب شده بگو تا بتبر و تيشه باز آرند و گويند كه اينكس محمد بن زكرياى طبيب بود .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nسورة القلم\r\nمكية اثنتان خمسون آية ابى بن كعب از پيغمبر صلّى اللّه عليه و آله و سلّم رواية كرده كه هر كه سورهء ن و القلم بخواند خداى تعالى ثواب جماعتى كه حسن الاخلاق داشته باشند بوى كرامت فرمايد و از چشم بدان در امان باشد و از ابو عبد اللّه عليه السّلام مرويست كه هر كه اين سوره را تلاوة كند در فريضه يا نافله تا زنده باشد حق تعالى او را از فقر ايمن گرداند و از فشارش قبر نجاة يابد و چون حق تعالى ختم سورة الملك بذكر تكذيب كفار و وعيد ايشان كرد افتتاح اين سوره نيز به مثل آن كرده فرمود  بِسْمِ اللَّهِ الرَّحْمنِ الرَّحِيمِ \r\n  ن   پيش بعضى اين حروف مفتاح اسم نور يا ناصر است و گويند كه آن اشاره به كلمه كن است و نزد بعضى اسم سوره است و نزد بعضى قسم است بنصرت حضرت عزة مر انبيا و مؤمنان را و نزد مجاهد و سدى نام ماهيست كه عالم بر پشت گاو اوست گاو بر پشت اين ماهيست و ماهى بر آب و آب بر باد و باد بر قدرت خداى ايستاده جلت قدرته روايتست كه حضرت رسالت صلّى اللّه عليه و آله و سلّم فرمود كه اول چيزى كه خداى تعالى بيافريد قلم بود پس به نظر هيبت در او نگاه كرد شكافته شد و بعد از آن نونرا بيافريد كه آن دوات است و قلم از آن دوات نوشت هر چيزيرا كه تا قيامت حادث شود و اصح اقوال نون اسم دواتست و معنى آنست كه سوگند بدوات   وَ الْقَلَمِ   و بقلم اعلا كه از نور است و طول آن ما بين آسمان و زمين است و به آن لوح محفوظ مكتوب شد و از جلالت قلم است كه جميع كتب سماوى به آن نوشته شده و احكام شريعت مصطفوى به آن محفوظ گشته   وَ ما يَسْطُرُونَ   و ديگر سوگند به آنچه مينويسند حفظه بر بندگان از احكام وحى آنچه به آن مأمور شوند آورده‌اند كه وليد بن مغيره و ابو جهل جنون را به حضرت رسالت نسبت دادندى و آنحضرت بخلق عظيم تحمل اين سخنان ميفرمود حق سبحانه فرمود سوگند به اين امور مذكوره كه مشتمل‌اند بر فوايد عظيمه جليله كه نه .\r\n ما أَنْتَ بِنِعْمَةِ رَبِّكَ بِمَجْنُونٍ  نيستى تو ايمحمد در حالتى كه متنعمى و مكرمى بنعمت پروردگار خود كه نبوت است و حصافة رأى و عقل و بنعمتى كه پروردگار تو آن را كرامت كرده از نبوة و كمال عقل و فهم كه تو ديوانه نيستى .\r\n وَ إِنَّ لَكَ لَأَجْراً  و بدرستى كه مر تراست مزدى و ثوابى بر كشيدن بار نبوة و تحمل مشقت بر جفاى امت در احكام حضرت عزت  غَيْرَ مَمْنُونٍ  كه نه منت نهاده است يعنى حق تعالى بدون واسطه كسى كه ازو منت بايد كشيد به تو عطاى كامل داده و نزد اكثر مفسران ممنون بمعنى مقطوعست يعنى مزدى بر دوام و بعد از آن در\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمدح حبيب خود ميفرمايد كه .\r\n وَ إِنَّكَ لَعَلى خُلُقٍ عَظِيمٍ  و بدرستى كه تو بر خلقى بزرگى كه مانند آن كسى ديگر را نيست چه از قوم خود تحمل ميكنى آنچه كسى را قوهء تحمل آن نيست گويند هيچ خلقى بزرگتر از خلق محمد صلّى اللّه عليه و آله و سلّم نبود چه او مشيت خود را دست بازداشت و خود را با حق گذاشت و كاينات در نظر او حقير نمود و نه از بلا منحرف و نه از عطا منصرف گشت و او را هيچ مقصودى جز حضرت عزة نبود مرويست كه آنحضرت روزى با يكى از اصحاب در صحراى مدينه ميگشت ديد كه پيره‌زنى بر سر چاهى ميخواهد كه آب بر كشد و نميتواند حضرت نزد وى رفت و فرمود اى عجوزه از براى تو آب بر كشم گفت ان احسنتم احسنتم لا نفسكم حضرت بر سر چاه آمد و دلو بركشيد و مشك آن زن را پر كرد و بر دوش مبارك نهاد و به عجوزه گفت پيش باش و راه خيمه خود به من نماى آنشخص كه رفيق حضرت بود هر چند خواست كه از وى بستاند قبول نفرمود و گفت من اولىام بكشيدن بار امت پس عجوزه پيش ميرفت و حضرت از عقب او روان شد تا بدر خيمه رسيد و آن مشك را آنجا بر زمين نهاد و برگشت و عجوزه در خيمه رفت فرزندان را گفت برخيزيد و مشك بخيمه آوريد گفتند ايمادر مشك را چگونه بدين زودى پر كردى گفت جوانمردى شيرين زبان و زيبا روى با من لطف كرده برداشت و به اين جا رسانيد گفتند كجا رفت گفت اينستكه در راه ميرود ايشان در عقب حضرت فرا رفتند ويرا بشناختند بدر خيمه دويديد گفتند ايمادر اين جوانمرد آنكسى است كه بوى ايمان آوردهء عجوزه از خيمه بيرون دويد و فرزندان نيز از پى او دويدند و در دست و پاى حضرت افتادند حضرت ايشانرا بلطف بازگردانيد پس جبرئيل اين آيه آورد كه  وَ إِنَّكَ لَعَلى خُلُقٍ عَظِيمٍ  در خبر است از پيغمبر صلّى اللّه عليه و آله و سلّم كه هيچ چيز در كفهء ترازوى اعمال گران‌تر از خلق نيكو نيست و دوست‌ترين مردمان نزد خداى آنانند كه نيكو خوى باشند و بعد از مدح رسول بذكر خلق عظيم تهديد اهل عناد مىكند به عذاب اليم و ميفرمايد .\r\n فَسَتُبْصِرُ وَ يُبْصِرُونَ  پس زود باشد كه به‌بينى ايمحمد و ببينند معاندان تو از اهل مكه يعنى در آن وقت كه عذاب نازل شود معلوم گردد .\r\n بِأَيِّكُمُ الْمَفْتُونُ  كه كدام از شما در فتنهء جنون افتاده است و در حين وقوع عذاب معلوم شود كه مستحق اين اسم ماييم يا شما .\r\n إِنَّ رَبَّكَ هُوَ أَعْلَمُ  بدرستى كه پروردگار تو داناتر است  بِمَنْ ضَلَّ عَنْ سَبِيلِهِ  به كسى كه گمراه شد از راه او كه طريق مستقيم است  وَ هُوَ أَعْلَمُ بِالْمُهْتَدِينَ  و او داناتر بود به راه يافتگان بكمال عقل كه مؤمنانند و اين كلام وعدهء مؤمنانست و وعيد كافران و طبرسى صاحب تفسير آورده كه چون قريش ديدند مقدم داشتن پيغمبر على بن أبي طالب را بر ساير\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nاصحاب و اكرام او بجاى آوردن زبان بمذمت گشودند و گفتند محمد بفرط محبت على مفتون گشته و در فتنه جنون افتاده حق تعالى اين آيه را فرستاد و سوگند خورد كه ايمحمد تو ديوانه نيستى رواية كند محمد بن عبد الرحمن از عبد اللّه مسعود كه ايشان گفتند كه ما در مجلس منور حضرت رسول صلّى اللّه عليه و آله و سلّم حاضر بوديم كه سايلى از آن سرور پرسيد از حال على بن أبي طالب عليه السّلام و از فضايل و رتبهء او تفتيش نمود پيغمبر گفت كه على ابن أبي طالب اقدم شماست در اسلام و كسى در اسلام سبقت به او نكرده و ايمان على و دانش على از همه بهتر و جواهر دانش و لآلى يقين من در گنجينه دل او بامانة نهاده‌ام و او خليفه منست در ميان اهل من چون بعضى منافقان از حضرت اين نوع سخن شنيدند گفتند على بن أبي طالب محمد را فريفته ساخته است به آنكه هيچ چيز در حق او فرو گذاشت نكرد حق تعالى از براى تعظيم تسكين خاطر مبارك آنحضرت و تنزيه على بن أبي طالب از آنچه منافقان در حق او توهم كردند اين آيه فرستاد و بعد از آن فرمود كه .\r\n فَلا تُطِعِ الْمُكَذِّبِينَ  پس فرمان مبر اى محمد تكذيب كنندگانرا كه مكذّب توحيد و منكر نبوت و ولايةاند .\r\n وَدُّوا لَوْ تُدْهِنُ  دوست ميدارند اگر نرمى كنى بايشان و نهى ايشان نكنى از شرك و ضلالت  فَيُدْهِنُونَ  پس ايشان نيز نرمى كنند و بر دين تو طعنه نزنند و دوست دارند كه مدتى موافقت ايشان نمايى در شرك پس ايشان نيز زمانى پرستش خداى تو كنند .\r\n وَ لا تُطِعْ كُلَّ حَلَّافٍ  و فرمانبردارى منما هر سوگند خواره را بدروغ و راست بجهة قلة مبالاة او بدان مراد وليد بن مغيره است كه بيباك بود در سوگند بسيار خوردن بدروغ و راست  مَهِينٍ  حقير در راى و تدبير و يا كذاب كه به جهت كذب بسيار در نظر مردمان حقير و خوار بود .\r\n هَمَّازٍ  بسيار عيب كننده در عقب مردمان و طعنه زننده بايشان كه وليد در پس مردمان هر دو كنج دهن خود را ميپيچيد و طعن و غمز ايشان ميكرد  مَشَّاءٍ بِنَمِيمٍ  بسيار رونده بسخن چينى در ميان مردمان يعنى سخن اين را بنزد آن ميبرد و سخن آن را بنزد اين ميآورد و به اين جهت نزاع و فتنه در ميان ايشان ميانداخت .\r\n مَنَّاعٍ لِلْخَيْرِ  بسيار بازدارنده مر نيكوئيرا يعنى مال خود را از مردمان باز ميداشت و در نهايت بخل بود و مردمانرا منع ميكرد از اعطاى اموال به فقرا و نميگذاشت كه خير ايشان به كسى رسد  مُعْتَدٍ أَثِيمٍ  از حد درگذرنده در ظلم و جفا كارى و بسيار گناه‌كار و زنا كار .\r\n عُتُلٍّ  درشتخوى و سخت روى و متوغل در كفر يعنى بسيار خوار  بَعْدَ ذلِكَ زَنِيمٍ  از\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nپس اين عيبها حرام زاده كه پدر او معلوم نباشد و او را به زور بر خود بندند و ولد الزنا را به اين اعتبار زنيم گويند حاصل كه حق تعالى حبيب خود را نهى ميفرمايد و ميگويد فرمان مبر اينكس را كه متصف بصفاة مذكوره است .\r\n أَنْ كانَ ذا مالٍ وَ بَنِينَ  به جهت آنكه هست آنكس خداوند مال و پسران يعنى بايد كه كثرة مال و بنين او ترا بر طاعة او ندارد .\r\n إِذا تُتْلى عَلَيْهِ آياتُنا  چون خوانده شود بر او آيت‌هاى كلام ما  قالَ أَساطِيرُ الْأَوَّلِينَ  گويد اين افسانه‌هاى پيشينيانست ملخص معنى آنست كه وليد به جهت غرور او بكثرة مال و اولاد تكذيب كرد آيات ما را .\r\n سَنَسِمُهُ عَلَى الْخُرْطُومِ  زود باشد كه نشان كنيم او را بداغ بربينى كه اشرف و اظهر اعضاست مرويست كه مراد به اين زخم شمشير بود كه در روز بدر بربينى او آمد و اثر او باقى ماند و تا زنده بود خجل زده و منفعل بود .\r\n إِنَّا بَلَوْناهُمْ  بدرستيكه ما آزموديم اهل مكه را ببلاى قحط و زوال نعمت و سبب آن بود كه چون در جنك احد اكثر اهل اسلام را كشتند و حمزه را شهيد كردند حضرت دلتنك شده تير دعا در كمان اخلاص نهاده بر ايشان انداخت و ايشان بقحط گرفتار شدند كه استخوانهاى آدميان و چهارپايان را ميخوردند  كَما بَلَوْنا أَصْحابَ الْجَنَّةِ  همچنانكه آزمايش كرديم ياران باغ رضوان را مرويست كه در دو فرسنك صنعا از ولاية يمن مردى صالح را باغى بود و آن را صروان خواندندى و در روز ميوه چيدن درويشان را بخواندى و ده يك حاصل بدرويشان قسمت كردى و چون آن مرد بمرد وى را سه پسر بود و آن باغ بميراث بپسران رسيد گفتند اگر ما چنان كنيم كه پدر ما ميكرد معيشت بر ما تنك شود و درويشان در وقت ارتفاع ميوه بيامدند بنا بر عادتى كه داشتند ايشان گفتند كه هنوز وقت بريدن ميوه نيست پس در شب اتفاق كردند كه پنهان از درويشان ميوه را ببرند و بدين سوگند خوردند چنان كه حق تعالى ميفرمايد  إِذْ أَقْسَمُوا لَيَصْرِمُنَّها  و ياد كن كه چون سوگند خوردند اهل آن باغ كه بپنهانى فقرا ببرند آن ميوه را  مُصْبِحِينَ  در صباح يعنى بامداد گاه ميوهء آن را بچينند .\r\n وَ لا يَسْتَثْنُونَ  يعنى استثنا نكردند و نگفتند انشاء اللّه .\r\n فَطافَ عَلَيْها  پس فرا گرفت بر آن باغ  طائِفٌ مِنْ رَبِّكَ وَ هُمْ نائِمُونَ  بلاى طواف كننده و گرداگرد آن فرو گيرندهء از نزد پروردگار تو در حالتى كه ايشان خفتگان بودند و آن آتشى بود كه در آن وقت از آسمان فرود آمده در آن باغ پيچيد و ميوها را بسوخت و درختان را خشك گردانيد .\r\n فَأَصْبَحَتْ كَالصَّرِيمِ  پس گشت باغ ايشان به آن بلا مانند باغى كه ميوه آن را چيده باشند يا مانند\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nپشتهء ريك كه هيچ نباتى در آن نرسته باشد القصه چون پسران از خواب درآمدند ازين حال غافل بودند .\r\n فَتَنادَوْا مُصْبِحِينَ  پس ندا كردند يكديگر را در حالتى كه صبح بود .\r\n أَنِ اغْدُوا عَلى حَرْثِكُمْ  به آنكه بامداد بيرون آئيد بر كشت زار خود  إِنْ كُنْتُمْ صارِمِينَ  اگر هستيد ميوه بريدگان پس باتفاق داسها برداشتند و از خانه بيرون آمدند و متوجه بجانب باغ گشتند .\r\n فَانْطَلَقُوا وَ هُمْ يَتَخافَتُونَ  پس روان شدند بجانب باغ و حال آنكه ايشان نرم و آهسته با يكديگر ميگفتند از ترس آنكه درويشان آواز ايشان نشنوند .\r\n أَنْ لا يَدْخُلَنَّهَا الْيَوْمَ عَلَيْكُمْ مِسْكِينٌ  كه بايد كه در نيايد امروز درين باغ بر شما هيچ درويش تا بهره نگيرد و بهره ما كم نشود .\r\n وَ غَدَوْا عَلى حَرْدٍ قادِرِينَ  و بامدادگاه رفتند بر قصد منع مساكين در حالتى كه توانايان بودند به اعتقاد خود در منع درويشان و چيدن آن ميوهء باغ و همه را به تصرف خود درآوردن .\r\n فَلَمَّا رَأَوْها  پس آنهنگام كه ديدند باغ را بخلاف آنچه گذاشته بودند يعنى سوخته و سياه گشته  قالُوا إِنَّا لَضَالُّونَ  گفتند برادران با يكديگر بدرستى ما گم كردگانيم باغ را كه باغ ما ديروز معمور بود و اين باغ كه ميبينيم خاليست از ميوه و سوخته چون تامل كردند و بنشانهاى در و ديوار بدانستند كه باغ ايشانست گفتند ما راه گم نكرده‌ايم .\r\n بَلْ نَحْنُ مَحْرُومُونَ  بلكه ما بىبهره ماندگانيم از ميوه و ممنوع به جهت منع فقرا .\r\n قالَ أَوْسَطُهُمْ أَ لَمْ أَقُلْ لَكُمْ لَوْ لا تُسَبِّحُونَ  گفت بهترين ايشان يا مهين سال‌تر آيا نگفتم مر شما را در وقتى كه قصد منع فقرا داشتند چرا ياد نميكنيد خدايرا ببزرگى و از اين عزيمت خبيث توبه نميكنيد شما سخن مرا نشنيديد و نافرمانى خدا كرديد تا به اين بلا گرفتار شديد .\r\n قالُوا سُبْحانَ رَبِّنا  گفتند پاك است پروردگار ما از ما لا يعنى بعد از مفارقت خطيه و وقوع بليه و بر گذشته نادم شدند و بگناه خود معترف گرديدند و گفتند پاك است خداى ما از آنكه در فرستادن اين بلا ستم كرده باشد  إِنَّا كُنَّا ظالِمِينَ  بدرستى كه ما بوديم ستمكاران بر نفس خود بمنع فقرا و مساكين .\r\n فَأَقْبَلَ بَعْضُهُمْ عَلى بَعْضٍ يَتَلاوَمُونَ  پس روى آوردند بعضى از ايشان بر بعضى ديگر در حالتى كه يكديگر را ملامت ميكردند بجهة آنكه بعضى منع فقرا ميكردند و يكى ساكت بود و راضى و ديگرى منكر آن پس زبان بملامت يكديگر گشادند و بر گذشته نادم گشته از روى نياز .\r\n قالُوا يا وَيْلَنا إِنَّا كُنَّا طاغِينَ  گفتند اى واى بر ما بدرستيكه بوديم ما از حد برندگان\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nدر گنه‌كارى و در گذرنده از حدود حضرت بارى .\r\n عَسى رَبُّنا أَنْ يُبْدِلَنا خَيْراً مِنْها  شايد كه پروردگار ما آنكه بدل دهد ما را باغى بهتر ازين باغ ببركة توبه  إِنَّا إِلى رَبِّنا راغِبُونَ  بدرستيكه ما بسوى پروردگار خود رغبت كنندگانيم و تايب بسوى او مرويست كه حق تعالى بلطف عميم خود قبول توبهء ايشان نمود و باغى بايشان كرامت فرمود كه مشتمل بود بر كثرت اثمار و اشجار كه هر خوشه انگور او بار شترى بود و نام آن باغ حيوان بود بعد از آن بر سبيل تهديد ميفرمايد كه .\r\n كَذلِكَ الْعَذابُ  همچنين است يعنى مثل عذاب اهل مكه و اصحاب صروانست عذاب كردن خداى در دنيا  وَ لَعَذابُ الْآخِرَةِ أَكْبَرُ  و هرآينه عذاب آخرة بزرگتر است چه عذاب دنيا زوال يابد و عذاب عقبى باقى ماند  لَوْ كانُوا يَعْلَمُونَ  اگر باشند مردمان كه بدانند به عين اليقين عذاب آخرت را و اهوال آن را بعد از وعيد كفار در وعد ابرار ميفرمايد .\r\n إِنَّ لِلْمُتَّقِينَ  بدرستى كه مر پرهيزكارانراست  عِنْدَ رَبِّهِمْ جَنَّاتِ النَّعِيمِ  نزد پروردگار خود بوستانهاى با نعمت كه متقيان در آن تنعم نمايند مرويست كه صناديد قريش چون شنيدند كه مؤمنان در آخرت بمزيت مرتبه و رفعة درجه آراسته باشند گفتند اين جنت و نعمة كه محمد و اصحاب او خبر ميدهند خلاف واقعست و اگر بر سبيل فرض وقوع داشته باشد مرتبه ما كه حظ وافى از دنيا داريم در آنجا نيز به همين منوال خواهد بود و مسلمانان كه در دنيا حظى ندارند پس ايشان را نيز در آخرت بر ما تفضلى نخواهد بود حق تعالى رد قول ايشان كرده ميفرمايد كه .\r\n أَ فَنَجْعَلُ الْمُسْلِمِينَ  آيا پس بگردانيم مسلمانان را در حصول نجات و وصول درجات  كَالْمُجْرِمِينَ  مانند مشركان .\r\n ما لَكُمْ كَيْفَ تَحْكُمُونَ  چيست شما را ايكافران چگونه حكم ميكنيد بسويه اهل شرك و اهل توحيد در مزية فضل و پنداريد كه امر جزا مفوض بر شماست تا هر چه خواهيد كنيد .\r\n أَمْ لَكُمْ كِتابٌ فِيهِ تَدْرُسُونَ  آيا مر شما راست كتابى نوشته و نازلشده از آسمان كه شما در آن كتاب ميخوانيد كه .\r\n إِنَّ لَكُمْ فِيهِ لَما تَخَيَّرُونَ  بدرستى كه مر شماراست درين كتاب آنچيزيرا كه اختيار كنيد و تمناى آن نماييد .\r\n أَمْ لَكُمْ أَيْمانٌ عَلَيْنا  يا مر شماراست عهد و مواثيق مؤكد بسوگندهاى بر ما كه خداونديم  بالِغَةٌ إِلى يَوْمِ الْقِيامَةِ  رسنده بنهايت تأكيد تا روز رستخيز يعنى آيا ثابتست مر شما را سوگندان بر ما تا روز قيامت  إِنَّ لَكُمْ لَما تَحْكُمُونَ  به آنكه مر شماراست آنچه حكم ميكنيد براى خود از كرامت آن سراى .\r\n سَلْهُمْ أَيُّهُمْ بِذلِكَ زَعِيمٌ \r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبپرس ايمحمد مشركان را كدام از شما به اين حكم متكفل و ضامن است كه در آخرة از عهده بيرون آيد .\r\n أَمْ لَهُمْ شُرَكاءُ  آيا مر ايشان راست مردمانى كه انباز ايشان باشند در اين قول  فَلْيَأْتُوا بِشُرَكائِهِمْ إِنْ كانُوا صادِقِينَ  پس بايد كه بيارند انبازان خود را تا با ايشان موافقت نمايند اگر هستند راستگويان در آنكه جنات نعيم بديشان خواهد رسيد مراد نفى آنچيزيست كه تمسك به آن توانند جست در اين دعوى از دليل عقلى و نقلى .\r\n يَوْمَ يُكْشَفُ عَنْ ساقٍ  يعنى بايد كه بيارند شركاء خود را در روزى كه برداشته شود جامه از ساق يعنى روز كه كشاف كرده شود در اواصل همه كارها بحيثيتى كه همه بر اسرار يكديگر واقف شوند و در كشاف آورده كه كشف ساق مثلى است از براى بيان شدت امر و صعوبت آن روز پس معنى بر اين وجه است كه روزى كه بسيار سخت شود كارها و هول آن بمرتبهء باشد كه فوق آن متصور نباشد و آن وقت باشد كه ايام دنيا منقرض گردد و قيامت حادث گردد و ثواب و عقاب را معاينه بينند و رسول فرمود كه چون روز قيامت شود خلايق را در عرصات حاضر سازند حق تعالى ميان ظالمان و مظلومان حكم كند تا بمرتبهء كه كسى كه شير به آب آميخته و فروخته باشد بوى تكليف كنند كه شير را از آب جدا كن پس يهودان و ترسايان را همه بدوزخ برند پس باقى مانند آنانى كه خدايرا پرستيده‌اند امر كند تا حجاب بر دارند و نورى از انوار عظمت او پيدا شود و نزد آنحال مردمان را بسجود خوانند  وَ يُدْعَوْنَ إِلَى السُّجُودِ  و خوانده شوند مردمان به سجده كردن مر خدايرا مؤمنان به سجده افتند و پشتهاى منافق يك لخت شود چون چوب خشك هر چند خواهند از براى سجده دو تا شود نتوانند  فَلا يَسْتَطِيعُونَ  پس نتوانند .\r\n خاشِعَةً أَبْصارُهُمْ  كه سجده كنند در حالتى كه فرو افتاده باشد چشم هاى ايشان يعنى به جهت شدت خوف نتوانند كه چشم بگشايند  تَرْهَقُهُمْ ذِلَّةٌ  برسد و فرو گيرد ايشانرا ذلت و خوارى و نگون سارى پس بيان علت ذلة مىكند  وَ قَدْ كانُوا يُدْعَوْنَ إِلَى السُّجُودِ وَ هُمْ سالِمُونَ  و بدرستيكه بودند در دنيا كه خوانده ميشدند به سجده كردن در حالتى كه ايشان تندرست بودند يعنى با وجود صحت بدن ترك آن مينمودند لا جرم در اين روز جز حسرت و مذلة و ندامت بهرهء نداشته باشند و چون مشركان مكه تكذيب اين اخبار مينمودند خاطر سيد عالم از آن مقول بسيار اندوهناك ميشد حق تعالى به جهت تسليه آنحضرت و تهديد اهل تكذيب فرمود اى محمد بگو .\r\n فَذَرْنِي وَ مَنْ يُكَذِّبُ بِهذَا الْحَدِيثِ  پس بگذاريد مرا و آنانرا كه تكذيب ميكنند به اين\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nسخن كه قرآنست يعنى مرا به او وا گذاريد و خاطر جمع دار كه ايشانرا بجزاى خود خواهيم رسانيد  سَنَسْتَدْرِجُهُمْ  زود باشد كه بگيريم ايشان را درجه درجه و مرتبه مرتبه بمهلت دادن در معصيت و ازدياد نعمت  مِنْ حَيْثُ لا يَعْلَمُونَ  از آنجا كه ايشان ندانند يعنى هر گاه ايشان خطائى كنند ما عطائى دهيم پس بيكبار ايشانرا بورطه عذاب و چنگال عقاب گرفتار سازيم .\r\n وَ أُمْلِي لَهُمْ  و مهلت دهيم و دراز كشيم آجال ايشانرا در دنيا يعنى با وجود صحت و نعمت عمر ايشانرا دراز كنيم و تعجيل در عقوبت نكنيم تا مغرور شوند در طغيان  إِنَّ كَيْدِي مَتِينٌ  بدرستيكه عقوبة من محكم است كه هيچ چيز دفع آن از ايشان نتواند كرد پس از روى توبيخ ميفرمايد كه .\r\n أَمْ تَسْئَلُهُمْ أَجْراً  آيا طلب ميكنى از ايشان مزدى بر دعوة و ارشاد هداية  فَهُمْ مِنْ مَغْرَمٍ مُثْقَلُونَ  پس ايشان از غرامت و تاوان زدگى آن اجر گران بار شدگانند و بدان سبب روى از تو ميگردانند قبول ايمان نميكنند .\r\n أَمْ عِنْدَهُمُ الْغَيْبُ فَهُمْ يَكْتُبُونَ  آيا نزديك ايشانست لوح محفوظ كه مغيبات در آنست پس ايشان مىنويسند از آنجا آنچه بدان حكم ميكنند .\r\n فَاصْبِرْ لِحُكْمِ رَبِّكَ  پس شكيبا باش مر حكم آفريدگار خود را در امهال كافران و تاخير نصرت تو و تبليغ وحى و تحمل آزار ايشان  وَ لا تَكُنْ كَصاحِبِ الْحُوتِ  و مباش در استعجال عذاب و دلتنگى در بيرون رفتن از ميان قوم خود مانند خداوند ماهى يعنى يونس كه صبر نكرد بر ايذاى قوم پس حق تعالى حبيب خود را ميفرمايد كه چون رتبهء ترا از مرتبهء يونس بمراتب بلندتر گردانيده‌ام پس بايد كه صبر تو بمرتبهء قدر تو باشد  إِذْ نادى وَ هُوَ مَكْظُومٌ  ياد كن چون بخواند يونس پروردگار خود را در شكم ماهى بكلمهء طيبه لا إله الا انت سبحانك انى كنت من الظالمين و حال آنكه بر آمده بود از خشم و اندوه .\r\n لَوْ لا أَنْ تَدارَكَهُ نِعْمَةٌ مِنْ رَبِّهِ  اگر نبودى كه دريافت او را رحمتى از پروردگار خود باجابت دعا و تخلص او از شكم ماهى  لَنُبِذَ بِالْعَراءِ وَ هُوَ مَذْمُومٌ  هر آينه افكنده شدى بصحراى خالى از آب و گياه و در آنجا هلاك گشتى در حالتى كه او ملامت كرده شده بود و دور از رحمت و كرامت اما رحمت الهى شامل حال او شده او را بساحل سلامت آورد .\r\n فَاجْتَباهُ رَبُّهُ  پس برگزيد او را پروردگار او بنبوة و القاى وحى بوى  فَجَعَلَهُ مِنَ الصَّالِحِينَ  پس گردانيد او را از ستودگان و فرمان برداران آورده‌اند كه كوتاه نظران قريش از قبيله بنى اسد جمعى را كه بحسد و به چشم بد شهرتى داشتند اخبار كردند و بمواعيد بسيار\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمستظهر ساختند تا پرتو جمال سيد عالم را از آسيب چشم بد آفتى رسد القصه بيامدند كه رسول را چشم بد رسانند حق تعالى حافظ حبيب خود شده اين آيه فرستاد كه .\r\n وَ إِنْ يَكادُ الَّذِينَ كَفَرُوا لَيُزْلِقُونَكَ بِأَبْصارِهِمْ  و بدرستى كه نزديك بود آنان كه كافر شدند كه بلغزانند و بيفكنند ترا و هلاك كنند به چشم هاى خود  لَمَّا سَمِعُوا الذِّكْرَ  آن هنگام كه مىشنيدند قرآن ميخواندى  وَ يَقُولُونَ إِنَّهُ لَمَجْنُونٌ  و ميگفتند از غاية حيرة بدرستى كه اين مرد ديوانه است كه خرق عادة از او صادر مىشود .\r\n وَ ما هُوَ إِلَّا ذِكْرٌ لِلْعالَمِينَ  و حال آنكه نيست قرآن مگر پندى و موعظهء مر عالميان را و يا نيست محمد مگر اشرف عالميان و در بعضى رواية آمده كه پيغمبر در مسجد نشسته بود و قرآن ميخواند و آن جماعت بر در مسجد ايستاده انتظار ميكشيدند تا حضرت از مسجد بيرون آيد و او را ببد چشمى آفتى رسانند جبرئيل اين آيه آورد و گفت يا رسول اين آيه تلاوت فرما تا از چشم زخم ايشان ايمن مانى حضرت اين آيه بخواند و بر خود دميد و از مسجد بيرون آمد چشم ايشان بر حضرت افتاد كور شدند و به روى در افتادند و حضرت بسلامت بگذشت و دواى چشم زخم اينست .\r\n\r\nسورة الحاقة\r\nاثنان و خمسون آية ابى بن كعب از پيغمبر صلّى اللّه عليه و آله و سلّم روايت كرده كه هر كه سورة الحاقه را تلاوت كند روز قيامت حساب او آسان گردد و اگر يازده آيه از اين سوره بخواند از فتنهء دجال ايمن گردد و حضرت امام جعفر صادق عليه السّلام فرمود كه هر كه اين سوره تمام بخواند نورى گردد و از سر تا قدم او فرا گيرد تا آنكه بدرجات رضوان برسد و چون حق تعالى در آخر سورة القلم ذكر حديث قيامت كرد و وعيد كفار افتتاح اين سوره نيز بذكر قيامت كرد و فرمود  بِسْمِ اللَّهِ الرَّحْمنِ الرَّحِيمِ \r\n  الْحَاقَّةُ   ساعتى كه حقست وقوع آن و يا شناخته گردد در او حقايق أشيا .\r\n مَا الْحَاقَّةُ  چيست آنساعة استفهام براى تفخيم است و تعظيم شان و هول آن .\r\n وَ ما أَدْراكَ مَا الْحَاقَّةُ  و چه چيز دانا گردانيد ترا كه چه چيز است ساعتى كه حقست وقوع آن يعنى كنه آن را نميدانى چه آن اعظم از آنست كه درك احدى بدان رسد مراد روز قيامتست و حاقه يكى از اسماى آنست و بعد از ذكر تفخيم آن بيان حال مكذبان مىكند .\r\n كَذَّبَتْ ثَمُودُ وَ عادٌ بِالْقارِعَةِ  تكذيب كردند قبيلهء عاد و ثمود بساعتى گوينده يعنى روز قيامت كه شكننده است مردمانرا بافزاع و اهوال و آسمان را بانشقاق و انفطار و زمين را بدك و نجوم را بطمس .\r\n فَأَمَّا ثَمُودُ \r\n\r\n","description":"","footnote":"","page_name":" 210 ","page_number":210},
  {"content":"\r\n\r\n فَأُهْلِكُوا بِالطَّاغِيَةِ  پس اما قبيلهء ثمود كه قوم صالح پيغمبر بودند پس هلاك گردانيده شدند بسبب طغيان و تكذيب و غير آن .\r\n وَ أَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ  اما قبيلهء عاد كه گروه هود بودند پس هلاك كرده شدند ببادى سخت و سرد كه به جهت فرط شدة برودت اعضا را محترق ميساخت پيغمبر صلى اللّه عليه و آله و سلّم فرمود كه ذره باد و قطرهء آب فرستاده نميشود به دنيا مگر به وزن و مقدار معلوم الا بر قوم نوح و هود كه آب و باد طغيان كردند و خزنه را تمكين ننمودند و بعد از آن اين هر دو آيه تلاوة فرمود .\r\n سَخَّرَها عَلَيْهِمْ سَبْعَ لَيالٍ وَ ثَمانِيَةَ أَيَّامٍ حُسُوماً  مسخر گردانيديم باد را بر قوم عاد هفت شب و هشت روز متوالى از وقت نماز صبح چهارشنبه تا وقت غروب چهارشنبهء ديگر كه يكى را زنده نگذاشت  فَتَرَى الْقَوْمَ فِيها صَرْعى  پس تو ميديدى قوم عاد را اگر حاضر ميبودى در آن ايام در حالتى كه افتاده بودند مرده و هلاك گشته  كَأَنَّهُمْ أَعْجازُ نَخْلٍ خاوِيَةٍ  گوئيا ايشان تنه‌هاى درخت خرمااند ميان تهى و پوسيده كه باد پر او خورده و افتاده و قامت ايشان دوازده گز بود و به جهت اين حق تعالى ايشانرا بنخل تشبيه فرموده .\r\n فَهَلْ تَرى لَهُمْ مِنْ باقِيَةٍ  پس آيا هيچ مىبينى ايشان را هيچ نفسى باقى مانده يعنى همه مستاصل شده و يكى از ايشان باقى نمانده .\r\n وَ جاءَ فِرْعَوْنُ وَ مَنْ قَبْلَهُ  و آمد فرعون و آمدند آنها كه پيش از او بودند  وَ الْمُؤْتَفِكاتُ بِالْخاطِئَةِ  و اهل ديههاى مؤتفكه بر اهل خود كه قراى اهل لوط بودند بخطا و گناهكارى و شرك كه اعظم خطاياست .\r\n فَعَصَوْا رَسُولَ رَبِّهِمْ  پس عاصى شدند هر قومى بفرستاده پروردگار خود  فَأَخَذَهُمْ أَخْذَةً رابِيَةً  پس بگرفت خدا ايشانرا گرفتنى كه افزون بود در شدة بر گرفتن امم ديگر به جهت زيادتى قبح اعمال ايشان .\r\n إِنَّا لَمَّا طَغَى الْماءُ  بدرستيكه ما آنهنگام كه طغيان كرد آب و از حد درگذشت تا بحديكه از بالاى كوههاى چهل گز متجاوز شد  حَمَلْناكُمْ فِي الْجارِيَةِ  برداشتيم شما را يعنى پدران شما را كه شما در اصلاب ايشان بوديد در كشتى رونده بر آب .\r\n لِنَجْعَلَها لَكُمْ تَذْكِرَةً  تا بگردانيم آن فعل را كه نجات مؤمنانست و اغراق كافران براى شما پندى و عبرتى و ياد بودى در دلالة بر قدرة و حكمة صانع و كمال قهر و رحمت و شفقت او  وَ تَعِيَها أُذُنٌ واعِيَةٌ  و تا نگاه دارد اين پند را گوش نگاه دارنده كه نفع گيرد آنچه شنود و تفكر در آن نمايد و به عمل خير اقدام كند آورده‌اند كه اين آيه در شان عاليشان على بن ابى طالب عليه السّلام\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nنزول يافته و روايتست از امير المؤمنين كه روزى سيد انبيا مرا در بر خود كشيد و مرا بر سينه خود منضم ساخت و فرمود يا على مرا خداى امر كرده كه ترا نزديك خود خوانم و دور نگردانم و ترا تعليم كنم و صاحب كشاف نيز همين روايت كرده كه چون اين آيه نازل شد حضرت رسول از آفريدگار خود درخواست كه گوش برادرم على را واعى ساز چنانچه هر چه بشنود ياد بگيرد و هرگز فراموش نكند و اين فضيلت كه در امير المؤمنين على موجود است در هيچكس نبود و بعد از ذكر قيامت و مكذبان آن باز سر رشته كلام را باحوال قيامت كشيده مىفرمايد كه .\r\n فَإِذا نُفِخَ فِي الصُّورِ نَفْخَةٌ واحِدَةٌ  پس چون دميده شود در صور يك دميدن مراد نفخه اول است و نزد بعضى نفخه ثانيه است حاصل كه چون اسرافيل نفخ صور كند .\r\n وَ حُمِلَتِ الْأَرْضُ وَ الْجِبالُ  و برداشته شود زمين و كوهها از اماكن خود بزلزله يا بادهاى سخت  فَدُكَّتا دَكَّةً واحِدَةً  پس در هم شكسته شوند همهء زمين و كوهها يك شكستنى و همه زمين و كوهها بيك بار در هم شكسته شود و خورد گردد و مانند گرد در هوا ناپديد گردد و زمين هموار شود كه هيچ نشيب و فراز در آن نماند .\r\n فَيَوْمَئِذٍ وَقَعَتِ الْواقِعَةُ  پس در آن روز واقع شود ساعت واقع شونده يعنى حادث گردد قيامت .\r\n وَ انْشَقَّتِ السَّماءُ  و بشكافد آسمان از طرف مجره  فَهِيَ يَوْمَئِذٍ واهِيَةٌ  پس آسمان در آن روز سست و ضعيف بود چون پشم رنگين زده شده .\r\n وَ الْمَلَكُ عَلى أَرْجائِها  و فرشتگان بر كنارهاى آسمان باشند يعنى چون آسمان كه اماكن ملائكه است شكافته شود ايشان بر اطراف و نواحى آن مجتمع شوند تا چون فرمان الهى در رسد در بارهء مؤمن و كافر بلا تاخير به آن قيام نمايند  وَ يَحْمِلُ عَرْشَ رَبِّكَ فَوْقَهُمْ يَوْمَئِذٍ ثَمانِيَةٌ  و بردارند عرش پروردگار ترا بر بالاى ملائكه كه بر اطراف آسمان باشند در آن روز هشت فرشته مرويستكه حاملان عرش امروز چهارند و چون روز قيامت شود حق تعالى چهار فرشته ديگر بمدد ايشان فرستد و عظمة اجسام ايشان بحديستكه مقر پاى ايشان در زير طبقه هفتم زمين است و عرش زبر سرهاى ايشان و ايشان سر به پيش افكنده بتسبيح و تهليل الهى مشغولند .\r\n يَوْمَئِذٍ تُعْرَضُونَ  در آن روز عرض كرده شويد بر خداى تعالى براى محاسبه و مسايله و اين عرض اگرچه بعد از نفخهء ثانيه باشد لكن چون يوم اسم زمانست صحيح باشد كه ظرف همه باشد  لا تَخْفى مِنْكُمْ خافِيَةٌ  پنهان نماند بر خداى هيچ سريره و پوشيدگى از كردار و گفتار شما و خداى بر همهء مخفيات شما مطلع است و بعد از عرض اجمال بيان تفصيل\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nآن مىكند .\r\n فَأَمَّا مَنْ أُوتِيَ كِتابَهُ بِيَمِينِهِ  پس اما آنكس كه داده شود نوشته عمل او بدست راست او  فَيَقُولُ هاؤُمُ اقْرَؤُا كِتابِيَهْ  پس گويد از روى سرور و خوشحالى اهل قيامت را كه بگيريد نامهء مرا بخوانيد كه در او هيچ عملى نيستكه من از اظهار آن شرم داشته باشم .\r\n إِنِّي ظَنَنْتُ أَنِّي مُلاقٍ حِسابِيَهْ  بدرستى كه من بيقين دانستم در دنيا آنكه من ملاقات كننده‌ام و بيننده‌ام حساب خود را .\r\n فَهُوَ فِي عِيشَةٍ راضِيَةٍ  پس آنكس در زندگانى باشد پسنديده .\r\n فِي جَنَّةٍ عالِيَةٍ  در بهشتى كه بلند است مكان آن و مرتفع است منازل و درجات رفيعهء آن .\r\n قُطُوفُها دانِيَةٌ  ميوهائى كه چيده شود نزديك است بقائم و قاعد و مضطجع از پيغمبر روايتست كه مرد مؤمن در حالتى كه خسبيده ميوهء بهشت را چيند و تناول كند هيچكس نيست از شما كه ببهشت رود مگر بجوازى كه مضمونش اين باشد كه بسم اللّه الرحمن الرحيم اين كتابيست از خداى بفلان پسر فلان درآوريد او را ببهشت بلند مرتبه كه ميوهاى آن نزديك باشد بر او و خسبيده تواند بچيند رضوان اهل بهشت او را گويد .\r\n كُلُوا وَ اشْرَبُوا هَنِيئاً  بخوريد از ميوها و بياشاميد از شربتها خوردنى و آشاميدنى گوارنده كه اصلا موجب اذيت نباشد و احتياج نيفتد باخراج فضلات آن از غايط و بول و چون مؤمن طعام و شراب خورد در بدن او عرقى گردد خوش بوىتر از مشك و لطيف‌تر از عنبر از بدن او بيرون رود  بِما أَسْلَفْتُمْ فِي الْأَيَّامِ الْخالِيَةِ  بسبب آنچه از پيش فرستاديد از اعمال صالحه در روزهاى گذشته مرويستكه پيغمبر صلّى اللّه عليه و آله و سلّم فرمود كه حق تعالى بمؤمنان خطاب كند در بهشت كه اى بندگان من در دنيا بسيار شما را ديدم كه لبهاى شما از تشنگى بر هم چسبيده بود و چشمهاى شما فرو جسته و شكمهاى شما باريك و لاغر شده پس امروز مرفه الحال در نعيم بهشت باشيد و بخوريد و بياشاميد بدل آنچه در دنيا تشنگى و گرسنگى كشيديد .\r\n وَ أَمَّا مَنْ أُوتِيَ كِتابَهُ بِشِمالِهِ  و اما آنكه داده شود نوشته كردار او بدست چپ او و بديهاى خود را ببيند و بقبح اعمال خود واقف شود  فَيَقُولُ يا لَيْتَنِي لَمْ أُوتَ كِتابِيَهْ  پس گويد از روى ندامت اى كاشكى داده نشدى به من نامه عمل خود كه اين فضيحت و رسوائى نداشتمى .\r\n وَ لَمْ أَدْرِ  كاش ندانستمى امروز  ما حِسابِيَهْ  كه چيست حساب من چه غير از شدة و صعوبة عقوبة حاصل ديگر ندارم .\r\n يا لَيْتَها كانَتِ الْقاضِيَةَ  اى كاشكى آن مرك كه ما را در دنيا بود حكم كند بفناى ابدى\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nكه هرگز زنده نشدمى و اين حالت را نديدمى .\r\n ما أَغْنى عَنِّي مالِيَهْ  غنى ساخت يعنى دفع نكرد از من عذاب را مال من و آنچه مرا بود در دنيا از اموال كثيره و خدم و حشم دافع عذاب نشدند .\r\n هَلَكَ عَنِّي سُلْطانِيَهْ  نابود و گم گشت از من تسلط و فرمان گذارى من بر مردم فقير و ذليل گشتم بعد از آن خطاب بزبانيه رسد كه .\r\n خُذُوهُ فَغُلُّوهُ  كه بگيريد او را پس غل كنيد او را در خبر است كه حق تعالى گويد بگيريد او را و بر هم بنديد هزار زبانيه به او در آويزند و وى در دست ايشان پاره پاره شود حق تعالى باز او را زنده كند و ايشانرا گويد كه برفق او را بگيريد و غل كنيد .\r\n ثُمَّ الْجَحِيمَ صَلُّوهُ  پس آنگاه در آتش بزرگ درآريد او را .\r\n ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوهُ  پس آنگاه در زنجيرى از آتش كه طول آن هفتاد گز است پس درآريد او را در آن و اگر حلقه از آن حلقها بر كوههاى عالم نهند چون ارزيز بگدازد و روايتست كه همهء اهل دوزخ در اين سلسله باشند پس در بيان علت اين عذاب گويد .\r\n إِنَّهُ كانَ لا يُؤْمِنُ بِاللَّهِ الْعَظِيمِ  بدرستى كه او بود در دنيا كه ايمان نميآورد بخداى بزرگوار كه مستحق عظمة و بزرگواريست و كسى كه تعظيم او نكند مستوجب اين عقوبت باشد .\r\n وَ لا يَحُضُّ عَلى طَعامِ الْمِسْكِينِ  و تحريص نميكرد مردمان را برخوردنى درويش مراد اعطاى زكات مفروضه است و حقوق واجبه حاصل كه كافر مناع در اين روز مغلول و مسلسل باشد و به آتش سوزان معذب گردد .\r\n فَلَيْسَ لَهُ الْيَوْمَ هاهُنا حَمِيمٌ  پس نيست مر او را امروز اينجا خويشى كه حماية او كند .\r\n وَ لا طَعامٌ إِلَّا مِنْ غِسْلِينٍ  و نيست خوردنى مر او را مگر از غساله دوزخيان يعنى زردابه و چرك و خون كه از اعضاى دوزخيان ميرود .\r\n لا يَأْكُلُهُ إِلَّا الْخاطِؤُنَ  نميخورند آن را مگر گناهكاران كه مرتكب خطيئه شوند مراد مشركانند يعنى غسلين را نخورند مگر آنانى كه در گذشته باشند از حدود خدا .\r\n فَلا أُقْسِمُ بِما تُبْصِرُونَ  .\r\n وَ ما لا تُبْصِرُونَ  پس البته سوگند ميخورم به آنچه بينيد از مشهودات و آنچه نبينند از مغيباة گويند مراد تبليغ محمد است و نزول جبرئيل يا آثار نبوت و انوار ولايت - امام جعفر صادق عليه السّلام فرموده كه حق تعالى ميفرمايد كه سوگند ميخورم به آنچه مىبينيد از نعم من بر خلقان و آنچه نمىبينيد از نيكى من با دوستان خود .\r\n إِنَّهُ لَقَوْلُ رَسُولٍ كَرِيمٍ  بدرستيكه قرآن هر آينه گفتار رسوليست بزرگوار از نزد خداى كه آن بر بندگان ميخواند نه كه خود برمىبافد .\r\n وَ ما هُوَ بِقَوْلِ شاعِرٍ  و نيست\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nقرآن سخن شاعر چنانچه ابو جهل و اتباع او ميگويند  قَلِيلًا ما تُؤْمِنُونَ  اندك تصديق ميكنند اينرا .\r\n وَ لا بِقَوْلِ كاهِنٍ  و نيست قرآن سخن كسى كه از ساحر اخبار مىكند بمغيباة چنانچه عقبه و اتباع او ميگويند  قَلِيلًا ما تَذَكَّرُونَ  اندك متذكر ميشوند به اين و معجزه را از شعر و كهانة امتياز نميكنند .\r\n تَنْزِيلٌ مِنْ رَبِّ الْعالَمِينَ  قرآن فرستاده شده است بمحمد صلّى اللّه عليه و آله و سلّم از نزد پروردگار عالميان بواسطه جبرئيل .\r\n وَ لَوْ تَقَوَّلَ عَلَيْنا بَعْضَ الْأَقاوِيلِ  و اگر افتراء كند محمد و بدروغ ببندد بر ما بعضى سخنان را چنانچه زعم شماست .\r\n لَأَخَذْنا مِنْهُ  هر آينه بگيريم از وى  بِالْيَمِينِ  دست راست او را .\r\n ثُمَّ لَقَطَعْنا مِنْهُ الْوَتِينَ  پس ببريم از او رك دل او را كه متصل است به گردن اين تصوير هلاك اوست يعنى او را بگيريم و بقوة او را بقتل رسانيم .\r\n فَما مِنْكُمْ مِنْ أَحَدٍ عَنْهُ حاجِزِينَ  پس نيست از شما هيچكس يعنى نيستيد همهء شما از قتل او منع كنندگان .\r\n وَ إِنَّهُ لَتَذْكِرَةٌ لِلْمُتَّقِينَ  و بدرستيكه قرآن هر آينه پنديست مر پرهيزكاران را چه ايشانند كه به آن منتفع ميشوند نه غير ايشان .\r\n وَ إِنَّا لَنَعْلَمُ  و بدرستيكه ما ميدانيم  أَنَّ مِنْكُمْ  آنكه بعضى از شما اى مردمان  مُكَذِّبِينَ  تكذيب مكنيد قرآن را پس ما ايشانرا بر آن تكذيب جزا خواهيم داد .\r\n وَ إِنَّهُ لَحَسْرَةٌ عَلَى الْكافِرِينَ  و بدرستيكه هر آينه قرآن سبب حسرتست مر ناگرويدگانرا وقتى كه ثواب كسانى كه به آن ايمان آورده باشند ببينند .\r\n وَ إِنَّهُ لَحَقُّ الْيَقِينِ  و بدرستى و بتحقيق كه قرآن هر آينه درست و راستست و بيگمان كه هيچ شكى در آن نيست كه از نزد خداى تعالى نازل شده .\r\n فَسَبِّحْ بِاسْمِ رَبِّكَ الْعَظِيمِ  پس تسبيح گوى بنام پروردگار خود كه بزرگست و او را بثنا و ستايش تمام ياد كن بشكرانهء آنچه بطريق وحى به تو نازل شده منقولست كه حضرت رسالت پناه صلّى اللّه عليه و آله و سلّم فرمود كه هر كه سبحان اللّه العظيم و بحمده بگويد به قصد تسبيح او سبحانه صد هزار حسنه براى او بنويسد و سه هزار سيئه از او محو كند و سه هزار درجه براى او بردارد .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\nسورة المعارج\r\nاربع و اربعون آية ابى بن كعب از پيغمبر صلّى اللّه عليه و آله و سلّم رواية كرده كه هر كه سورة المعارج بخواند ثواب كسانى كه نماز بپاى دارند و حج گذارند و زكات دهند در نامهء اعمال او ثبت كند - ابو جعفر عليه السّلام فرمود كه هر كه بر قرائت سأل سائل مداومت كند حق تعالى در روز قيامت از گناهان او نپرسد و او را در بهشت هم نشين محمد صلّى اللّه عليه و آله و سلّم و آل او گرداند بدانكه چون حق تعالى ختم سورهء الحاقه نمود بوعيد مشركان افتتاح اين سوره نيز به مثل سورة الحاقه بوعيد نموده فرمود  بِسْمِ اللَّهِ الرَّحْمنِ الرَّحِيمِ \r\n  سَأَلَ سائِلٌ بِعَذابٍ واقِعٍ   درخواست خواهنده عذابى فرود آينده كه ثابتست .\r\n لِلْكافِرينَ  براى ناگرويدگان - مرويست از امام جعفر صادق عليه السّلام كه پيغمبر صلّى اللّه عليه و آله و سلّم در روز غدير خم شاه ولاية پناه را منصب خلافة داد و او را قايم مقام خود گردانيد و در حق او فرمود كه هر كه من مولاام به او و صاحب تصرف در امور او پس على مولاى ويست و صاحب تصرف وى در امور دين او و اين حكايت در اطراف عالم منتشر شده در ميان مردمان مشهور گشت حارث بن نعمان فهرى بر ناقه نشسته متوجه مدينه شد تا در اين باب به حضرت رسالت مجادله نمايد چون بمجلس آنحضرت درآمد در آندم مجلس از مهاجر و انصار پر بود گفت يا محمد تو ما را بكلمهء شهادت دلالة كردى از تو قبول كرديم و بقيام صلاة و خمس دعوت نمودى قبول كرديم به اين همه راضى نشدى تا كه دست اين پسر را گرفتى و گفتى من كنت مولاه فهذا على مولاه اين كار بامر خدا كردى حضرت فرمود بخدائى كه غير از او خدائى نيست كه آنچه در بارهء على بن أبي طالب گفتم و بخلقان رسانيدم بامر خدا بود نه بانديشه و تدبير من چون حارث اين سخن بشنيد روى خود را از آن قبلهء اسلام بگردانيد و برخاست و گفت خدايا آنچه محمد ميگويد در حق على اگر راستست و بر امر تست بر ما سنگ ببار چون آن ملعون اين دعا كرد سنگى از آسمان بر سر آن ناكس خورد و از دبرش بيرون رفت در ساعة اين آيه نازل شد سال سائل به عذاب واقع للكافرين درخواست خواهنده كه حارث بن نعمانست عذابى را كه فرود آينده است مر اهل كفر و عناد را  لَيْسَ لَهُ دافِعٌ  نيست مر آن عذاب را دفع كننده و باز دارنده .\r\n مِنَ اللَّهِ  از خداى عذابى واقع شونده و يا نيست او را دفع كننده از جانب خداى چه مراد اللّه محقق الوقوع است و به هيچ وجه دفع نگردد  ذِي الْمَعارِجِ  آن\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nخداوندى كه خداى برجهاى بلند است يعنى غرفهاى ارجمند در بهشت كه براى انبيا و اولياى خود مهيا كرده يا مراتب رفيعه فرشتگان يا طبقات آسمان كه ملائكه در آن عروج ميكنند .\r\n تَعْرُجُ الْمَلائِكَةُ وَ الرُّوحُ  بالا ميروند فرشتگان و جبرئيل افراد روح بذكر جهت تميز اوست از ملائكه بمزية فضل و عروج ميكنند  إِلَيْهِ فِي يَوْمٍ كانَ مِقْدارُهُ خَمْسِينَ أَلْفَ سَنَةٍ  بسوى عرش خدا كه مهبط او امر الهيست در روزى كه هست اندازهء آن كه هر آينه مقرر باشد پنجاه هزار سال بعضى گويند مراد بيوم روز قيامتست و گويند مراد آنست كه ما بين اسفل عالم تا باعلاى شرف عرش پنجاه هزار ساله راهست و گويند مراد به اين مقدار موقف خلقانست در روز قيامت براى حساب يعنى اگر آن حساب در دنيا بودى در عرض پنجاه هزار سال تمام شدى پس بنا براين مقدار زمان دنيا پنجاه هزار سال باشد اما غير از خداى نميداند كه چند از آن گذشته و چند باقى مانده ابو سعيد خدرى گفته كه يكى به حضرت رسالت گفت يا رسول اللّه چه روزى دراز خواهد بود اينروز قيامت حضرت فرمود به حق آنخدائى كه جان محمد بيد قدرت اوست كه اين روز سبكتر باشد برو از نماز فريضه كه در دنيا گذارده باشد حاصل كه حق تعالى حبيب خود را ميفرمايد كه عذابى كه از براى تكذيب مقرر است مرتفع نمىشود البته و بر ايشان واقع شود .\r\n فَاصْبِرْ صَبْراً جَمِيلًا  پس شكيبا باش بر تكذيب منكران شكيبائى نيكوئى يعنى بىشايبه جزع و شكاية .\r\n إِنَّهُمْ يَرَوْنَهُ بَعِيداً  بدرستى كه كافران مكذب ميبينند عذاب تا روز قيامت را دور از امكان يعنى مظنهء ايشان آنست كه آن موجود نخواهد شد .\r\n وَ نَراهُ قَرِيباً  و مىبينيم ما آن را نزديك بامكان يعنى ممكن الوقوع .\r\n يَوْمَ تَكُونُ السَّماءُ كَالْمُهْلِ  در روز كه گردد آسمان مانند نقرهء گداخته يعنى آسمان در آن روز بگدازد .\r\n وَ تَكُونُ الْجِبالُ كَالْعِهْنِ  و گردد كوهها مانند پشم رنگارنگ زيرا كه جبال مختلف الالوانست پس هرگاه ريزه ريزه شود و مانند عهن منفوش شود كه باد بر هوا برده باشد .\r\n وَ لا يَسْئَلُ حَمِيمٌ حَمِيماً  و پرسيده نشود هيچ خويشى از خويش خود يعنى از او طلب خويشى نكنند و به او نگويند كه خويش تو كجاست زيرا كه همه نزديك يكديگر حاضر باشند و يكديگر را مشاهده كنند همچنانكه ميفرمايد كه .\r\n يُبَصَّرُونَهُمْ  بينا كرده شده باشند خويشان بخويشان يعنى هر كس خويش خود را شناسد و باحوال او بينا بود و داند كه هر يك بچه عمل مشغول بوده‌اند در خبر است اينكه خويشان يكديگر را شناسند در يك ساعت باشد و بعد از آن هيچكس يكديگر را\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nندانند و از هم گريزند  يَوَدُّ الْمُجْرِمُ  دوست دارد و آرزو كند كافر  لَوْ يَفْتَدِي  اگر فدا دهد  مِنْ عَذابِ يَوْمِئِذٍ بِبَنِيهِ  از عذاب آن روز بپسران خود يعنى فدا كند بعوض خود پسران خود را كه عزيزترين خلقان بودند بنزد وى .\r\n وَ صاحِبَتِهِ  و فدا دهد زن خود را كه غم خوار او بوده  وَ أَخِيهِ  و برادر خود را كه هم پشت و مددكار او بوده .\r\n وَ فَصِيلَتِهِ  و عترت و خويشان نزديك خود را كه از ايشان مفصول گشته و بوجود آمده باشد  الَّتِي تُؤْوِيهِ  آن عشيره كه جا داده باشند او را در دنيا از نزد خود يا با او بوده باشند در نسب منظم .\r\n وَ مَنْ فِي الْأَرْضِ جَمِيعاً  و دوست دارد كه فدا دهد هر كه در زمين است همه ايشانرا  ثُمَّ يُنْجِيهِ  پس برهاند او را آن فدا دادن .\r\n كَلَّا  نه چنانست كه او را نجاة دهد و از عذاب رهاند  إِنَّها لَظى  بدرستى كه آتش دوزخ كه مجرم ازو فدا دهد و فايده ندهد زبانيه ايست خالص كه هيچ چيز به او مخلوط نباشد تا موجب كسر شدت حرارت آن شود .\r\n نَزَّاعَةً لِلشَّوى  بسيار كننده است مر دست و پاى مشركانرا و حفص بنصب خوانده كه حال موكده باشد يعنى در حالتى كه نزع كننده است پوست و گوشت دست و پاى ايشانرا از استخوان مرويست كه هرگاه پوست و گوشت را از استخوان بربايند فى الحال گوشت و پوست ديگر بر آن روئيده شود و باز آتش آن را نزع كند .\r\n تَدْعُوا  خواند آتش يعنى جذب كند در معالم از پيغمبر صلّى اللّه عليه و آله و سلّم رواية كرده كه آتش بقدرة كاملهء ربانى گويا شود مانند گويا شدن جوارح و به زبان فصيح بنام و لقب بخواند  مَنْ أَدْبَرَ وَ تَوَلَّى  كسى را كه پشت كرده بر حق و روى گردانيده از معبود مطلق .\r\n وَ جَمَعَ فَأَوْعى  و گرد كرده مال دنيا بدون ملاحظه حلال و حرام پس در وعا كرده و حقوق واجبهء آن را نداده و به جهت كثرة حرص آن از دين حق باز مانده پس در بيان محبت ايشان بمال ميفرمايد كه .\r\n إِنَّ الْإِنْسانَ خُلِقَ هَلُوعاً  بدرستى كه آدمى آفريده شده است بسيار حريص بر جمع اموال و سريع المنع از اداى حقوق مفروضهء آن و بىصبر و سريع الجزع در بليات نقل است كه هلوع جانوريست در پس كوه قاف كه هر روز هفت صحرا از گياه خالى ميگرداند و آب هفت دريا مىآشامد و در گرما و سرما صبر ندارد و هر شب در انديشه كه فردا چه خواهد خورد پس حق تعالى آدمى را در بىصبرى بر اين جانور تشبيه كرده و فرموده كه .\r\n إِذا مَسَّهُ الشَّرُّ جَزُوعاً  چون برسد او را چيزى مانند فقر و مرض بسيار جزع و فزع كند .\r\n وَ إِذا مَسَّهُ الْخَيْرُ مَنُوعاً  و چون برسد او را نيكى مثل\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nتوانگرى و صحت منع كند خود را از اطاعة و انفاق مال در راه حضرت عزة .\r\n إِلَّا الْمُصَلِّينَ  يعنى جميع آدميان بدين دو صفت متصف‌اند مگر نماز گذارندگان .\r\n الَّذِينَ هُمْ عَلى صَلاتِهِمْ دائِمُونَ  آنان كه ايشان نماز خود را مواظبت نمايندگانند در اوقات كه به هيچ شغلى از اشغال از آن باز نمانند و بروايت ديگر دائمون آنكسانىاند كه در حالت صلاة ساكن باشند و روى از سمت قبله منحرف نسازند يعنى براست و چپ التفات نكنند .\r\n وَ الَّذِينَ فِي أَمْوالِهِمْ حَقٌّ مَعْلُومٌ  و آنان كه در مالهاى ايشان حقيست دانسته شده چون زكات مفروضه و تصدقات موظفه .\r\n لِلسَّائِلِ وَ الْمَحْرُومِ  مر درويش خواهنده را و براى محتاج ناخواهنده كه مردمان پندارند كه او غنى است و او را محروم سازند از اعطاى اموال .\r\n وَ الَّذِينَ يُصَدِّقُونَ بِيَوْمِ الدِّينِ  و آنان كه تصديق نمايند بوقوع روز جزا .\r\n وَ الَّذِينَ هُمْ مِنْ عَذابِ رَبِّهِمْ مُشْفِقُونَ  و آنان كه ايشان از عذاب پروردگار خود ترسانند بر آنكه مبادا بر نفس ايشان واقع شود .\r\n إِنَّ عَذابَ رَبِّهِمْ غَيْرُ مَأْمُونٍ  بدرستى كه عذاب پروردگار ايشان ايمن كرده نشده است يعنى از وقوع او ايمن نتوانند شد .\r\n وَ الَّذِينَ هُمْ لِفُرُوجِهِمْ حافِظُونَ  و آنان كه ايشان مر فرجهاى خود را نگاه دارندگانند از مناكح بر هر وجهى كه باشد .\r\n إِلَّا عَلى أَزْواجِهِمْ أَوْ ما مَلَكَتْ  مگر بر زنان خود يا آنان كه مالك شده باشد  أَيْمانُهُمْ  دستهاى ايشان يعنى كنيزان كه بملك يمين در تحت تصرف خود آورده باشند  فَإِنَّهُمْ غَيْرُ مَلُومِينَ  پس بدرستيكه ايشان ملامت كرده نيستند بر ترك حفظ فروج نسبت بزنان و كنيزان .\r\n فَمَنِ ابْتَغى وَراءَ ذلِكَ  پس هر كه طلب كند منكحى را غير از آنچه گفته شد از اباحت مناكح براى فروج  فَأُولئِكَ هُمُ العادُونَ  پس آن گروه ايشانند در گذرندگان از حدود خداى و بيرون رفتگان از اباحت آنچه خداى فرموده .\r\n وَ الَّذِينَ هُمْ لِأَماناتِهِمْ وَ عَهْدِهِمْ راعُونَ  و آنان كه ايشان مر امانتهاى خود را و پيمانهاى خويش را رعاية كنندگانند خواه امانت حق باشد كه ايمانست و اداى مفروضه و خواه امانت خلق كه او ودائع است و غير آن چه بامانت و عهد وفا كردن از واجبات مفروضه است .\r\n وَ الَّذِينَ هُمْ بِشَهاداتِهِمْ قائِمُونَ  و آنان كه ايشان بگواهى خود قيام نمايندگان‌اند و ادا كنندگان در آنچه علم به آن داشته باشند از حقوق خدا و بندگان .\r\n وَ الَّذِينَ هُمْ عَلى صَلاتِهِمْ يُحافِظُونَ  و آنان كه بر نماز خود محافظت\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nمىكنند يعنى بآداب و شرايط قيام مينمايند اين آيات دليل فضل و شرف آنست بر ساير عبادات بدنيه و ماليه - ابو جعفر عليه السّلام روايت كرده كه مراد نماز فرايض است كه آن را در وقت بگذارد و عارف باشد به حق آن و غير آن را بر آن اختيار نكند حق تعالى براتى براى وى بنويسد كه هرگز او را عذاب نكند و هر كه آن را در غير وقت بگذارد اگر خواهد او را بيامرزد و اگر خواهد او را عذاب كند .\r\n أُولئِكَ فِي جَنَّاتٍ مُكْرَمُونَ  آن گروه كه بدين صفتها موصوفند در بوستانهاى مملو از اشجار و اثمار كه روضات جنانست گرامى كرده شدگانند و مكرم و معزز نزد حضرت عزة .\r\n فَما لِ الَّذِينَ كَفَرُوا قِبَلَكَ مُهْطِعِينَ  پس چيست و چه بوده است مر آنانرا كه نگرويده‌اند و ازين صفتهاى مذكوره بىبهره‌اند در حالتى كه بسوى تو شتابندگانند و گردن دراز كنندگان بسوى تو و نگرندگان به تو به نظر دشمنى .\r\n عَنِ الْيَمِينِ وَ عَنِ الشِّمالِ عِزِينَ  بدست راست و بدست چپ جماعة متفرقه آن دو گروه حلقه زدگان و در رواية آمده كه مستهزيان پنج رهط بودند كه گرداگرد حضرت حلقه زده استهزا و سخرية به قرآن ميكردند حق تعالى انكار ايشان كرده فرمود كه .\r\n أَ يَطْمَعُ كُلُّ امْرِئٍ مِنْهُمْ  و آيا طمع دارد هر مردى از ايشان  يُدْخَلَ جَنَّةَ نَعِيمٍ  آنكه درآورده شود با مؤمنان در بوستان با نعمة يعنى مشركان را داعيه آنست كه بدون ايمان و طاعة در روضات جنان درآيند .\r\n كَلَّا  نه چنين است و هرگز كافرانرا در بهشت راهى نباشد  إِنَّا خَلَقْناهُمْ مِمَّا يَعْلَمُونَ  بدرستيكه ما آفريده‌ايم ايشانرا از آنچه مىدانند يعنى از نطفهء پليد از هر نوع كه ايشانرا با عالم قدس مناسبتى نيست پس اگر بوسيله ايمان و طاعة از لوث كدورت صافى نشوند استعداد قبول جنت نخواهند داشت .\r\n فَلا أُقْسِمُ بِرَبِّ الْمَشارِقِ  پس نه چنانست كه كفار ميگويند سوگند ميخورم بآفريدگار مشرقها مراد آفتابست كه هر روز از نقطه ديگر طلوع مىكند بر حسب حكمة  وَ الْمَغارِبِ  و خداوند مغربها كه آفتاب راست و هر روز بنقطهء ديگر غروب مينمايد  إِنَّا لَقادِرُونَ  .\r\n عَلى أَنْ نُبَدِّلَ خَيْراً مِنْهُمْ  بدرستيكه ما تواناييم بر آنكه بدل كنيم يعنى اين مشركانرا هلاك سازيم و بدل ايشان خلقى ديگر بيافرينيم كه بهتر و فرمان‌بردار تر از ايشان باشند  وَ ما نَحْنُ بِمَسْبُوقِينَ  و نيستيم ما مسبوق شدگان يعنى اگر اراده امرى كنيم هيچ كس در آن امر بر ما پيشى نتواند گرفت وقتى كه ارادهء عذاب ايشان كنيم چگونه بر ما سبقت\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nتوانند كرد و چون چنين است .\r\n فَذَرْهُمْ يَخُوضُوا وَ يَلْعَبُوا  پس بگذار و دست بدار ايشانرا تا شروع كنند در امور باطله خود و ببازيها مشغول شوند در شواغل فانيهء دنيويه  حَتَّى يُلاقُوا يَوْمَهُمُ الَّذِي يُوعَدُونَ  تا وقتى كه ملاقاة كنند روز خود را آنروزى كه وعده داده شده‌اند مراد قيامتست .\r\n يَوْمَ يَخْرُجُونَ مِنَ الْأَجْداثِ  روزى كه بيرون آيند از قبرها  سِراعاً  در حالتى كه شتابندگان باشند باجابت اسرافيل  كَأَنَّهُمْ إِلى نُصُبٍ يُوفِضُونَ  گويا ايشان بسوى علم بر پاى كرده ميشتابند چنان كه لشگر پراكنده كه علم خود را قايم به بينند بجانب آن شتابند و حفص نصب بضم نون و صاد خوانده كه جمع نصب باشد يعنى گوئيا ميشتابند بجانب بتان خود به جهت تقرب بايشان هم چنان كه در دنيا بر يكديگر سبقت ميگرفتند بعبادت ايشان .\r\n خاشِعَةً أَبْصارُهُمْ  در حالتى كه ذليل و فرو افتاده باشد ديدهاى ايشان چه از غاية هول چشم نتوانند گشود و سر به بالا نميتوانند كرد  تَرْهَقُهُمْ ذِلَّةٌ  بپوشد و فرو گيرد ايشان را خوارى و نگونسارى و رو سياهى  ذلِكَ الْيَوْمُ الَّذِي كانُوا يُوعَدُونَ  اين روز آنروزيست كه در دنيا بودند كه وعده داده ميشدند به آن و ايشان به جهت عناد تصديق به آن نميكردند و جحود مىورزيدند .\r\n\r\nسورة نوح\r\nثمان عشرون آية مكية ابى ابن كعب از پيغمبر صلّى اللّه عليه و آله و سلّم رواية كرده كه هر كه سورهء نوح بخواند داخل در دعاى نوح باشد آنجا كه گفت رب اغفر لي و لوالدى و از ابو عبد اللّه عليه السّلام مرويست كه هر كه ايمان به خدا دارد و بكتاب او اقرار مىكند بايد كه ترك تلاوة سوره انا ارسلنا نوحا نكند چه هر بندهء كه يك بار اين سوره را بخواند در فريضه يا نافلة حق تعالى او را در مسكن ابرار جاى دهد بدانكه چون حق تعالى ختم سوره معارج نمود بوعيد اهل تكذيب افتتاح اين سوره كرد بقصه نوح و قوم او و آنچه بايشان رسيد بسبب تكذيب از عذاب طوفان و فرمود  بِسْمِ اللَّهِ الرَّحْمنِ الرَّحِيمِ \r\n  إِنَّا أَرْسَلْنا نُوحاً إِلى قَوْمِهِ   بدرستى كه ما فرستاديم نوح را بسوى گروه او كه آل قابيل بودند   أَنْ أَنْذِرْ قَوْمَكَ مِنْ قَبْلِ أَنْ يَأْتِيَهُمْ عَذابٌ أَلِيمٌ   به آنكه بيم كن گروه خود را پيش از آنكه بيايد بايشان عذابى دردناك كه طوفانست يا عذاب آنجهان .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n قالَ يا قَوْمِ إِنِّي لَكُمْ نَذِيرٌ مُبِينٌ  گفت نوح ايگروه من بدرستى كه من شما را ترساننده و بيم كننده‌ام هويدا و آشكارا .\r\n أَنِ اعْبُدُوا اللَّهَ وَ اتَّقُوهُ وَ أَطِيعُونِ  آنكه بپرستيد خدايرا به يگانگى و بترسيد از عقوبة او از نافرمانبردارى و فرمان بريد مرا در هر چه فرمايم و نهى كنم چه طاعة من مقرون بطاعة خداست .\r\n يَغْفِرْ لَكُمْ مِنْ ذُنُوبِكُمْ  تا بيامرزد خداى شما را بعضى از گناهان شما را كه قبل از اسلام مرتكب آن شده باشيد چه اسلام قطع ذنوب ما قبل مىكند  وَ يُؤَخِّرْكُمْ  و تا باز دارد شما را از عقوبة مهلكه يعنى زنده دارد شما را  إِلى أَجَلٍ مُسَمًّى  تا وقت نام برده شده يعنى بانقضاى مدة كه مقدر شده است به شرط ايمان و طاعة و چون ايمان نياوردند پيش از اجل مسمى باجل بلا كه طوفانست هلاك شدند  إِنَّ أَجَلَ اللَّهِ إِذا جاءَ لا يُؤَخَّرُ  بدرستى كه مدتى كه خدا مقرر فرموده چون بيايد بوجه مقدور و مقرر بازپس افكنده نشود و اصلا حيله و تدبير در آن فايده نرساند پس مبادرت كنيد بطاعات  لَوْ كُنْتُمْ تَعْلَمُونَ  اگر هستيد كه بفكر و نظر بدانيد كه در اجل تاخير و اهمال نيست القصه نوح بفرمان الهى بعد از پنجاه سالگى كه وحى به او نازل شد نهصد و پنجاه سال قوم را دعوة كرد و ايشان سركشى نمودند و هميشه در آزار آنحضرت ميكوشيدند و چون از ايمان ايشان مأيوس شد .\r\n قالَ رَبِّ إِنِّي دَعَوْتُ قَوْمِي  گفت اى پروردگار من بدرستيكه من خواندم گروه خود را بطاعة و عبادة  لَيْلًا وَ نَهاراً  شب و روز يعنى پيوسته دعوة كردم و هيچ وقتى در دعوت تقصير نكردم .\r\n فَلَمْ يَزِدْهُمْ دُعائِي إِلَّا فِراراً  پس نيفزود ايشانرا دعا كردن و خواندن من مگر گريختن و رميدن ايشان و نفور نمودن از ايمان .\r\n وَ إِنِّي كُلَّما دَعَوْتُهُمْ  و بدرستى كه من هرگاه خواندم ايشانرا بتوحيد و عبادة  لِتَغْفِرَ لَهُمْ  تا بيامرزى ايشانرا بسبب ايمان آوردن  جَعَلُوا أَصابِعَهُمْ فِي آذانِهِمْ  درآوردند انگشتهاى خود را در گوشهاى خود و رهگذر مسامع از استماع دعوة بربستند  وَ اسْتَغْشَوْا ثِيابَهُمْ  و بسر دركشيدند جامهاى خود را تا مرا نه‌بينند  وَ أَصَرُّوا  و مصر شدند و بايستادند و كفر و معصيت را ملازمت نمودند و عازم شدند كه هرگز از كفر برنگردند  وَ اسْتَكْبَرُوا اسْتِكْباراً  و سركشى كردند از متابعة من سركشى كردن بزرك .\r\n ثُمَّ إِنِّي دَعَوْتُهُمْ جِهاراً  پس بدرستى كه من با وجود اصرار و استكبار ايشان دعوة كردم بآواز بلند .\r\n ثُمَّ إِنِّي أَعْلَنْتُ لَهُمْ  پس بدرستى كه\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nمن آشكارا كردم دعوت را براى ايشان در جميع مجالس و محافل  وَ أَسْرَرْتُ لَهُمْ إِسْراراً  و براز گفتم مر ايشانرا راز گفتنى يعنى در خفيه نيز دعوة ايشان كردم و بلند گفتن نوح به اين طريق بود كه بدر سراى ايشان شدى و آواز دادى كه يا قوم قولوا لا إله الا اللّه تفلحوا بگوئيد اين كلمه توحيد تا رستگار شويد و آشكارا گفتن او باينوجه بود كه بهر جا كه بدانستى كه مجلسى است آنجا آمدى و گفتى ايمردمان بگوئيد لا إله الا اللّه تا رستگار گرديد و پنهان گفتن وى آن بود كه چون يكى را بديدى او را نزد خود طلبيدى و دهن را نزد گوش او آوردى و گفتى بگو لا إله الا اللّه و چون سخن او را به هيچ نوع قبول نكردند رو بدرگاه بىنياز آورد و گفت اى پروردگار من بهر وجه كه دانستم طريق تلطف بايشان مرعى داشتم و در جميع مجالس و محافل و خلوات بسر و علانيه ايشان را به حق خواندم هيچ فايده نداد چون بديشان قهر كردى و چهل سال باران از ايشان بازگرفتى و زنان ايشانرا عقيم ساختى و ايشان رجوع به من كردند .\r\n فَقُلْتُ اسْتَغْفِرُوا رَبَّكُمْ إِنَّهُ كانَ غَفَّاراً  پس گفتم آمرزش طلبيد از پروردگار خود و توبه كنيد بدرستيكه خداى هست آمرزنده گناهان چون توبه كنيد .\r\n يُرْسِلِ السَّماءَ عَلَيْكُمْ مِدْراراً  بفرستد ابر را از آسمان براى شما بسيار بارنده و پى در پى .\r\n وَ يُمْدِدْكُمْ بِأَمْوالٍ وَ بَنِينَ  و مدد دهد شما را بمالها و فرزندان و بوستانهاى مملو از اشجار و اثمار  وَ يَجْعَلْ لَكُمْ جَنَّاتٍ  و بدهد شما را بوستانهاى مملو از اشجار و اثمار  وَ يَجْعَلْ لَكُمْ أَنْهاراً  و بدهد و جارى گرداند براى شما جويهاى آب القصه نوح بعد از امر به استغفار ؟ ؟ ؟ ايشان فرمود .\r\n ما لَكُمْ لا تَرْجُونَ لِلَّهِ وَقاراً  چيست شما را كه اميد نداريد مر خدايرا تعظيم و توقير كردن او شما را گاهى كه او را پرستيد و اطاعة امر او نماييد .\r\n وَ قَدْ خَلَقَكُمْ أَطْواراً  و حال آنكه آفريده است شما را تارة بعد تارة يعنى مختلف در خلق كه اول نطفه بوديد آنگاه علقه شديد پس مضغه و عظام و لحم پس از آن جنين آنگاه طفل پس از آن صبى بعد از آن مراهق آنگاه محتلم آنگه سن شباب بعد از آن كهولة آنگاه شيخوخيت اين دالست بر آنكه او سبحانه ممكن است كه توقير و تعظيم شما نمايد به ثواب پس چرا منكر بعث و نشريد و جاحد عبودية او و بعد از تنبيه بر نظر كردن در آيات انفس بيان آيات آفاق مينمايد به اين وجه كه .\r\n أَ لَمْ تَرَوْا كَيْفَ خَلَقَ اللَّهُ سَبْعَ سَماواتٍ طِباقاً  آيا نمىبينيد كه چگونه بيافريد خداى هفت آسمانرا طبقه بالاى طبقه .\r\n وَ جَعَلَ الْقَمَرَ فِيهِنَّ نُوراً  و گردانيد ماه را در آسمانها روشنى كه پرتو آن به همه آسمان و زمين\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nميرسد  وَ جَعَلَ الشَّمْسَ سِراجاً  و گردانيد آفتاب را چراغ اهل زمين كه ظلمت را از حوالى خود زايل ميسازد و تيرگى شب را از عرصهء زمين محو ميگرداند .\r\n وَ اللَّهُ أَنْبَتَكُمْ مِنَ الْأَرْضِ نَباتاً  و خداى برويانيد يعنى نهال وجود پدر شما كه آدم است از زمين پس برست آدم از خاك رستنى و هرگاه پدر از خاك باشد همه اولاد نيز در اصل از خاك مخلوق خواهند بود .\r\n ثُمَّ يُعِيدُكُمْ فِيها  پس باز برد شما را در زمين يعنى بعد از موت بقبر درآرد  وَ يُخْرِجُكُمْ إِخْراجاً  و بيرون آرد شما را از قبر در روز حشر بيرون آوردنى از براى حساب و جزا .\r\n وَ اللَّهُ جَعَلَ لَكُمُ الْأَرْضَ بِساطاً  و خداى گردانيد براى شما زمين را مانند فرش گسترده كه آرام در او توان گرفت .\r\n لِتَسْلُكُوا مِنْها سُبُلًا فِجاجاً  تا ميرويد از آن زمين براههاى گشاده و قوم نوح با وجود بيان اين نعم عظيمه متأمل نشدند و رؤساى ايشان اتباع خود را پيشتر اضلال كردند تا بدتر و جفاكارتر گشتند .\r\n قالَ نُوحٌ رَبِّ إِنَّهُمْ عَصَوْنِي  گفت نوح بعد از مشاهدهء اينحال اى پروردگار من بدرستى كه ايشان يعنى همهء امت من عاصى شدند و نافرمانى كردند امر و نهى و نصيحت مرا نشنودند  وَ اتَّبَعُوا مَنْ لَمْ يَزِدْهُ مالُهُ وَ وَلَدُهُ إِلَّا خَساراً  و پيروى كردند آن را كه زياده نكرد او را مال او و فرزندان او مگر زيان كارى و گمراهى يعنى فرمان من نبردند و متابعت كردند مهتران خود را كه مغرور بودند بمال و فرزند كه سبب زيادتى خسارت ايشان شد در آخرت .\r\n وَ مَكَرُوا مَكْراً كُبَّاراً  و پيروى كسانى كردند كه مكر كردند مكرى بغاية بزرك و بر ايذا و آزار من تحريص كردند و بسنك جفا اعضاى مرا شكسته و مجروح ساختند و چون هر يك از ايشان پير شدى كودك خود را برداشته نوح را بوى نمودى و گفتى من بمرك نزديك شده‌ام بعد از من گرد اين مرد نگردى كه ديوانه و ساحر است حاصل كه اتباع خود را از صحبت حضرت منع كردند و بر دين آباى خود راسخ ساختند .\r\n وَ قالُوا لا تَذَرُنَّ آلِهَتَكُمْ  و گفتند دست بازنداريد از عبادت خدايان خود و چون بعضى بتان ايشان اعظم و مهين‌تر اصنام بودند نزد ايشان ازين جهت تخصيص بذكر ايشان كرده بعد از تعميم گفتند كه  وَ لا تَذَرُنَّ وَدًّا  و مگذاريد آن بت و درا و آن بتى بود كه بر صورة مردى ساخته بودند  وَ لا سُواعاً  و بت سواع را كه بر صورة زنى بود  وَ لا يَغُوثَ  و نه يغوث را كه بر صورة شيرى بود  وَ يَعُوقَ  و نه يعوق را كه بر شكل اسبى بود  وَ نَسْراً  و نه نسر را كه بر صورة كركسى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nبود پس با ضلال ابليس به پرستش آن بتها مشغول شدند و بعد از طوفان ابليس لعين آنها را از خاك بيرون آورد و مردمرا به پرستش آنها امر نمود و آن بتان بطريق توارث دست بدست ميآمدند تا هر يك بقبيله افتاد القصه نوح عليه السّلام با حق تعالى مناجاة كرد كه بار خدايا اكابر قوم اصاغر را گفتند دست ازين بتان بازمداريد .\r\n وَ قَدْ أَضَلُّوا كَثِيراً  و بتحقيق كه گمراه كردند اين اكابر بسياريرا ازين ضعفه يعنى رؤسا همه مردمان را اضلال كردند يا كه بتان باعث ضلالت ايشان شدند  وَ لا تَزِدِ الظَّالِمِينَ إِلَّا ضَلالًا  و ميفزاى پروردگار من ستمكاران را مگر هلاكت و عقاب را .\r\n مِمَّا خَطِيئاتِهِمْ  از جهت گناهان عظيم ايشان  أُغْرِقُوا فَأُدْخِلُوا ناراً  غرقه شدند بطوفان پس درآورده شدند به آتش گويند اغراق و احراق هر دو در دنيا بود چه ايشان از يكجانب غرق ميشدند و از جانب ديگر سوخته ميگشتند  فَلَمْ يَجِدُوا لَهُمْ مِنْ دُونِ اللَّهِ أَنْصاراً  پس نيافتند ايشان بجز از خداى يارانى كه ايشانرا از عذاب طوفان نجاة دهد چون خداى تعالى نوح را خبر داده بود كه از قوم تو كسى ديگر ايمان نخواهد آورد و از ايشان فرزندى كه ايمان آورد در وجود نيايد ازين جهت ايشانرا هدف تير نفرين كرده از خداى تعالى سؤال استيصال فرموده .\r\n وَ قالَ نُوحٌ رَبِّ لا تَذَرْ عَلَى الْأَرْضِ مِنَ الْكافِرِينَ دَيَّاراً  و گفت نوح اى پروردگار من مگذار بر روى زمين از ناگرويدگان هيچ دور كنندهء مراد هلاكت عالم است يعنى هيچ كافر را مگذار .\r\n إِنَّكَ إِنْ تَذَرْهُمْ يُضِلُّوا عِبادَكَ  بدرستى كه تو اگر بگذارى ايشانرا گمراه كنند بندگان ترا و از دين بازدارند  وَ لا يَلِدُوا إِلَّا فاجِراً كَفَّاراً  و نزايند مگر فجور كنندهء ناسپاس مرويست كه نوح عليه السّلام وقتى اين دعا بر ايشان كرد كه خداى تعالى ارحام زنان را عقيم ساخته بود و اصلاب مردانرا خشك گردانده چهل سال پيش از دعاى وى در وقت نزول عذاب هيچ صبى و صبيه در ميان ايشان نبود و بعد از دعاى بد بر ايشان از براى خود و ساير مؤمنين دعا كرد بر اينوجه كه .\r\n رَبِّ اغْفِرْ لِي وَ لِوالِدَيَّ  اى پروردگار من بيامرز مرا از ترك مندوب و ترك اولى عفو فرما و مر پدر و مادر مرا والد او ملك ابن متوشلخ بود و والده او سمخاى بنت انوش و اين هر دو از صلحاى اهل ايمان بودند  وَ لِمَنْ دَخَلَ بَيْتِيَ مُؤْمِناً  و بيامرز مر كسى را كه درآمده در خانه من در حالتى كه مؤمن بوده  وَ لِلْمُؤْمِنِينَ وَ الْمُؤْمِناتِ  و بيامرز مردان مومن و زنان مومنه را كه قبل ازين بودند و بعد ازين پيدا شوند تا روز قيامت هم چنان كه دعاى نوح عليه السّلام\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nدر باره كافران مستجاب شد در شان اهل ايمان نيز بعز اجابت رسيد و به جهت مبالغه در استيصال اهل كفر ختم دعا بر ايشان كرد  وَ لا تَزِدِ الظَّالِمِينَ إِلَّا تَباراً  و ميفزاى ستمكاران را يعنى كافرانرا در كفر كه از حد درگذشته‌اند مگر هلاكت و عقوبت .\r\n\r\nسورة الجن\r\nثمان و عشرون آية ابى بن كعب از پيغمبر صلّى اللّه عليه و آله و سلّم رواية كرده كه هر كه سورهء جن بخواند بعدد هر جنى و شياطينى كه تصديق بمحمد صلّى اللّه عليه و آله و سلّم كرده و تكذيب او نموده ثواب آزاد كردن بنده به او دهد و هر كه قل اوحى بسيار خواند تا در دنيا باشد از شر جنيان و سحر و كيد خلقان ايمن باشد و در آخرت با محمد و اهل بيت او باشد بدانكه چون حق تعالى ختم سوره نوح نمود بذكر قوم او كه تابع اكابر خود بودند اين سوره را افتتاح نمود باتباع جنيان بپيغمبر آخر الزمان تا فرق باشد ميان تابعان حق و تابعان باطل پس فرمود  بِسْمِ اللَّهِ الرَّحْمنِ الرَّحِيمِ  در سورة الاحقاف گذشت كه گروهى از جن در بطن النخله بملازمة حضرت رسالة صلّى اللّه عليه و آله و سلّم رسيدند و استماع قرآن نموده ايمان آوردند و آنها نه تن بودند يا هفت تن بودند سه از اهل حران و چهار از نصيبين و اهل آن اعظم قبايل جن‌اند و عامهء لشكر ابليس ايشانند و چون بشرف اسلام مشرف شدند بميان قوم آمده ايشانرا بر ايمان ترغيب كردند حق تعالى در اين سوره از آن خبر ميدهد كه .\r\n  قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ   بگو اى محمد بامت خود كه وحى كرده شد به من آنكه شنيدند قرآن را در بطن نخله گروهى از جنيان و جن اجسام لطيفه شفافه اند كه نارية و هوائية بر ايشان غالبست و متشكل شوند باشكال مختلفه و در آيه دليل است بر آنكه حضرت رسالت صلّى اللّه عليه و آله و سلّم ايشان را نديد و قرآن را بر ايشان نخواند بلكه اتفاقا در بعضى قراءت او حاضر شدند و استماع قرآن كردند   فَقالُوا إِنَّا سَمِعْنا قُرْآناً عَجَباً   پس گفتند چون بميان قوم خود رفتند كه اى قوم بدرستى كه ما شنيديم كتابى بغاية شگفت يعنى كلامى عجيب و بديع كه مباين كلام آدميان است در حسن نظم و دقت معنى و كسى بر انشاء مثل آن قدرة ندارد .\r\n يَهْدِي إِلَى الرُّشْدِ  راه مينمايد بندگانرا براستى و صواب و صلاح دين و دنيا  فَآمَنَّا بِهِ  پس گرويديم بدان كه متضمن تصديق بوحدانيت خدا و رسالت حضرت خاتم النبوة ( ص ) است  وَ لَنْ نُشْرِكَ بِرَبِّنا أَحَداً  و هرگز شرك نياريم و انباز نگيريم بپروردگار خود يكى از اصنام و غير\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nآن چنان كه پيش از آن ميآورديم آية دالست بر آنكه حضرت رسالت صلّى اللّه عليه و آله و سلّم مبعوثست بر همه جن و انس .\r\n وَ أَنَّهُ تَعالى جَدُّ رَبِّنا  و بدرستى كه بلند و برتر است عظمة و جلالت پروردگار ما از مجالست مخلوقات در ذات و صفات  مَا اتَّخَذَ صاحِبَةً وَ لا وَلَداً  فرا نگرفت هيچ زنى همچنانكه بعضى از بنى مسيح ميگويند و نه فرزندى را چنانچه يهود و نصارى بدان اعتقاد دارند .\r\n وَ أَنَّهُ كانَ يَقُولُ سَفِيهُنا عَلَى اللَّهِ شَطَطاً  و بدرستى كه هست كه ميگويد جاهل و نادان ما گروه ابليس و يا مردهء جن بر خداى سخن دور و متجاوز از حد كه آن نسبت صاحبت و ولد است بوى .\r\n وَ أَنَّا ظَنَنَّا أَنْ لَنْ تَقُولَ الْإِنْسُ وَ الْجِنُّ  و بدرستيكه ما پنداشتيم آنكه نگويند آدميان و جنيان  عَلَى اللَّهِ كَذِباً  بر خداى دروغى لا جرم هر چه سفيه ما ميگفت باور ميكرديم و چون قرآن شنيديم دانستيم كه وى دروغ بر خداى بسته پس از آن برگشتيم و مؤمن شديم .\r\n وَ أَنَّهُ كانَ رِجالٌ مِنَ الْإِنْسِ يَعُوذُونَ بِرِجالٍ مِنَ الْجِنِّ  و آنكه بودند مردانى از آدميان كه در بعضى مواضع پناه گرفتندى بمردان از جنيان و آنچنان بود كه چون كسى به بيابان هولناك رسيدى گفتى پناه ميگيرم به سيد اين وادى از شر ستمهاى قوم او و اعتقاد او آن بود كه به اين استعاذه سالم ماند  فَزادُوهُمْ رَهَقاً  پس بيفزودند آدميان مر جنيانرا بسبب اين استعاذه سركشى و جهل چه ايشان بسبب اين گفتند كه بزرگى ما بمرتبه ايست كه آدميان پناه بما ميجويند و ما نگهبان و حامى و سيد ايشانيم و بدرستى كه آدميان يعنى كفار ايشان گمان بردند همچنانكه شما گمان برده‌ايد اى جنيان .\r\n أَنْ لَنْ يَبْعَثَ اللَّهُ أَحَداً  آنكه هرگز بر نه‌انگيزد خداى از مردگان براى حساب و جزا يا آنكه بعث نكند خداى بعد از موسى و عيسى رسولى را .\r\n وَ أَنَّا لَمَسْنَا السَّماءَ  و بدرستى كه ما قصد نموديم و طلب رسيدن كرديم به آسمان براى استراق سمع  فَوَجَدْناها مُلِئَتْ حَرَساً شَدِيداً وَ شُهُباً  پس بازيافتيم آسمانرا پر كرده از پاسبانان توانا يعنى فرشتگان كه براى منع مقرر شده‌اند و از ستارگان درخشنده آتش فشان .\r\n وَ أَنَّا كُنَّا نَقْعُدُ مِنْها مَقاعِدَ لِلسَّمْعِ  و بدرستى كه بوديم كه مىنشستيم از آسمان در نشستن گاه براى شنيدن اخبار آسمان كه خالى بود از حرس  فَمَنْ يَسْتَمِعِ الْآنَ يَجِدْ لَهُ  پس هر كه از جن طلب شنيدن مىكند اكنون  شِهاباً  مىيابد براى خود ستارهء روشن آتش بار  رَصَداً  نگاه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nدارنده از صعود يعنى منع كننده از استماع قول فرشتگان و آماده از براى سوختن او و گويند شهب در زمان حضرت رسالت صلّى اللّه عليه و آله و سلّم حادث شدند و قبل از او نبودند و بنا برين اين از جمله معجزات نبوى خواهد بود .\r\n وَ أَنَّا لا نَدْرِي أَ شَرٌّ أُرِيدَ بِمَنْ فِي الْأَرْضِ  و بدرستى كه ما نميدانستيم آيا بدى خواست شده است از خواست آسمان و بازداشتن ما از استماع قول فرشتگان به كسانى كه در زمين اند از آدميان  أَمْ أَرادَ بِهِمْ رَبُّهُمْ رَشَداً  يا خواسته است براى ايشان پروردگار ايشان خيرى و صلاحى يعنى در وقت حدوث اين علامات كه كثرة رجمست و منع استراق نقمت است يا لطف و مرحمت .\r\n وَ أَنَّا مِنَّا الصَّالِحُونَ  و بدرستى كه از جنس ما شايستگان هستند يعنى مومنان نيكوكار كه سابق‌اند در خيرات  وَ مِنَّا دُونَ ذلِكَ  و از ما گروهى هستند فروتر از صالحان كه ميانه روان يا طالحان‌اند و بدكاران  كُنَّا طَرائِقَ قِدَداً  هستيم ما يعنى هست طرق ما طرق مختلفه و مقطعه از يكديگر و مذاهب مختلفه .\r\n وَ أَنَّا ظَنَنَّا أَنْ لَنْ نُعْجِزَ اللَّهَ فِي الْأَرْضِ  يعنى بدرستى كه بيقين دانستيم آنكه هرگز عاجز نتوانيم ساخت خدايرا در زمين يعنى هر جا كه هستيم در زمين نتوانيم كه او را عاجز سازيم  وَ لَنْ نُعْجِزَهُ هَرَباً  و عاجز نتوانيم كرد او را در حالتى كه پرنده باشيم در اطراف آسمان يا بكوه قاف و عاجز نتوانيم ساخت او را در زمين اگر بما اراده امرى نمايد و در گريختن از اطراف آسمان بيرون رويم اگر طلب ما كند هر جا كه هستيم در تحت فرمان اوييم و در قبضه قدرت او .\r\n وَ أَنَّا لَمَّا سَمِعْنَا الْهُدى آمَنَّا بِهِ  و بدرستى كه ما آنهنگام كه شنيديم قرآن را كه سبب هدايت عالميانست گرويده‌ايم به او يا بآنكس كه از او شنيديم يعنى حضرت رسالت صلّى اللّه عليه و آله و سلّم و مقرر است كه هيچ پيغمبر بجن مبعوث نبود الا حضرت خاتمية صلّى اللّه عليه و آله و سلّم كه دعوة او به همه جن و انس رسيد  فَمَنْ يُؤْمِنْ بِرَبِّهِ  پس هر كه بگرود به پروردگار خود  فَلا يَخافُ بَخْساً وَ لا رَهَقاً  پس او نترسد از نقصان در جزاى او و نه لحوق كراهت و مذلة بر وجه اجر او و بروايت ابن عباس نترسد از نقص اجر حسنات خود و از زيادتى عذاب بر سيئات خود .\r\n وَ أَنَّا مِنَّا الْمُسْلِمُونَ  و بدرستى كه از ابناى نوع ما مسلمانند و متدين بدين اسلام  وَ مِنَّا الْقاسِطُونَ  و از ما ستمكارانند بر خود و در گذشتگان از طريق حق كه ايمان و طاعتست  فَمَنْ أَسْلَمَ  پس هر كه گردن نهاد حكم خدايرا همچنان كه ما منقاد حكم اوييم  فَأُولئِكَ تَحَرَّوْا رَشَداً  پس آنگروه گردن نهادگان قصد كردند راه راست را .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\n وَ أَمَّا الْقاسِطُونَ فَكانُوا  و اما بيرون رفتگان از طريق حق پس باشند در آخرت  لِجَهَنَّمَ حَطَباً  مر دوزخ را هيزم كه بديشان دوزخ افروخته شود .\r\n وَ أَنْ لَوِ اسْتَقامُوا  و ديگر وحى كرده شده است به من كه اگر مستقيم شوند اهل مكه  عَلَى الطَّرِيقَةِ  بر طريقهء يعنى بر افضل طريق كه دين اسلام است  لَأَسْقَيْناهُمْ ماءً غَدَقاً  هر آينه بدهيم ايشانرا آب بسيار مراد از آن سعة رزق است و كثرة مال و منال كه لازم باران است يا اگر جن بر اسلام استقامت ورزند ايشانرا نعمة بسيار ارزانى داريم .\r\n لِنَفْتِنَهُمْ فِيهِ  تا بيازمائيم ايشانرا در آن يعنى بايشان معامله آزمايندگان كنيم تا بر عالميان ظاهر شود كه بوظايف شكرگزارى چگونه قيام مينمايند  وَ مَنْ يُعْرِضْ عَنْ ذِكْرِ رَبِّهِ  و هر كه اعراض كند از ياد كردن پروردگار خود يا كفران نعمة او نمايد  يَسْلُكْهُ عَذاباً صَعَداً  درآورد خداى او را در عذابى سخت كه فوق طاقة او باشد و غالب بر او .\r\n وَ أَنَّ الْمَساجِدَ لِلَّهِ  و ديگر وحى كرده شده است به من كه مسجد هامر خدايراست و خاص است به دو  فَلا تَدْعُوا مَعَ اللَّهِ أَحَداً  پس مخوانيد در آن با خدا يكى را يعنى غير او را در آن پرستش مكنيد چنانچه يهود و نصارى كه در كنايس عزير و مسيح را بالوهيت ياد ميكنند يا عبادة را در آن برپا ميكنند حسن بصرى گفته مراد ازين مساجد تمام روى زمين است كه مسجد حضرت رسالت است صلّى اللّه عليه و آله و سلّم كه حضرت فرمود همه زمين را براى من و امت من مسجد كردند و خاك او را پاك كننده ساختند تا هر جا كه باشيم نماز گذاريم و اگر آب نيابيم تيمم كنيم پس معنى آنست كه در هيچ بقعهء از بقعهاى زمين كسى ديگر را با خداى مخوانيد بلكه عبادة را در همه جا مخصوص او داريد و جايز نيست كه غير او را سجده كنيد .\r\n وَ أَنَّهُ لَمَّا قامَ عَبْدُ اللَّهِ يَدْعُوهُ  و بدرستى كه آن هنگام برخاست بنده خداى كه محمد است در بطن نخله به نماز صبح ميخواند خدايرا در نماز و جن قراءت او ميشنيدند  كادُوا يَكُونُونَ عَلَيْهِ لِبَداً  نزديك بودند كه باشند بر وى خسبندگان از غاية ازدحام بر او به جهت تعجب ايشان از آنچه ميديدند از عبادة او و اقتداى اصحاب به او در قيام و قعود و ركوع و سجود چه هرگز مثل اينحال نديده بودند و مانند اين كلام نشنيده جنيان چون بعد از استماع قرآن باهل خود مراجعت كردند بايشان خبر دادند ازدحام اصحاب بر آن قدوه احباب در وقت اقتداى ايشان به او در نماز در آثار آمده كه آنحضرت را نام خوش‌تر از نام عبد اللّه نبوده\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nچون بشروط عبادت و عبودية بر وجهى كه آنحضرت قيام نموده هيچ كس را قدرة اقامت در آن نبوده .\r\n قُلْ إِنَّما أَدْعُوا رَبِّي  بگو اى محمد بمشركان كه جز اين نيست كه ميخوانم يعنى مىپرستم پروردگار خود را  وَ لا أُشْرِكُ بِهِ أَحَداً  و انباز نميگيريم بر او يكى را و اين امر بديع و منكر نيست تا موجب تعجب شما شود .\r\n قُلْ إِنِّي لا أَمْلِكُ لَكُمْ ضَرًّا وَ لا رَشَداً  بگو اى محمد بدرستى كه من مالك نيستم از براى شما دفع ضررى را و نه رسانيدن خير و صلاح چه من مامورم به تبليغ رسالت و دعوة بدين اسلام و هداية برشاد نه به غير آن .\r\n قُلْ إِنِّي لَنْ يُجِيرَنِي مِنَ اللَّهِ أَحَدٌ  بگو بدرستى كه مرا هرگز زنهار ندهد و مرا در پناه خود نگيرد از عذاب خدا يكى يعنى اگر خداى خواسته باشد كه ضررى به من رساند از مرض و انواع ابتلا كسى مرا حماية نتواند كرد و از آن نجاة نتواند دادن  وَ لَنْ أَجِدَ مِنْ دُونِهِ مُلْتَحَداً  و نيابم هرگز بجز او سبحانه پناهى كه روى بدان آرم و از آن بليه نجات يابم حاصل كه پيغمبر خود را فرموده كه بگو كه من مالك نفع و ضرر نيستم بشما .\r\n إِلَّا بَلاغاً مِنَ اللَّهِ  مگر رسانيدنى كه از جانب خدايست و نسبت دهم قول او را به او نه قول غير او را به او  وَ رِسالاتِهِ  و مگر پيغامهاى او يعنى اداى احكام كه به من ارسال فرمود و بعد از آن در وعيد كفار ميفرمايد  وَ مَنْ يَعْصِ اللَّهَ وَ رَسُولَهُ  و هر كه نافرمانى كند خداى را در پرستش او و فرستاده او را در امر و نهى  فَإِنَّ لَهُ نارَ جَهَنَّمَ خالِدِينَ فِيها أَبَداً  پس بدرستى كه مر او راست آتش دوزخ در حالتى كه جاويد بودگانند در آن هميشه اين تاكيد خلود است يعنى هرگز از آن خلاصى نيابند و با وجود اين تهديدات مشركان متظاهرند بر عداوة پيغمبر صلّى اللّه عليه و آله و سلّم و مشغول بكثرة عدد خود .\r\n حَتَّى إِذا رَأَوْا ما يُوعَدُونَ  تا وقتى كه به‌بينند آنچه وعده داده مىشدند كه آن واقعهء بدر است يا عذاب جحيم در نشاه آخرة  فَسَيَعْلَمُونَ مَنْ أَضْعَفُ ناصِراً وَ أَقَلُّ عَدَداً  پس زود باشد كه بدانند چون عذاب موعود به‌بينند از گروه مؤمن و مشرك كيست ضعيف تر از جهت يار و مددگار و كمتر از روى عدد كفار بعد از شنيدن اين كلام گفتند كه آيا اين موعود كى خواهد بود آيه آمد كه .\r\n قُلْ  بگو آنچه وعده داده شده است درست و راست است و البته واقع خواهد شد ليكن وقت آن بر من مخفيست  إِنْ أَدْرِي أَ قَرِيبٌ ما تُوعَدُونَ  نميدانم آيا\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nنزديك است آنچه وعده داده‌ايد از عذاب  أَمْ يَجْعَلُ لَهُ رَبِّي أَمَداً  يا گردانيده است براى او پروردگار من زمانى كه مدت آن دراز باشد .\r\n عالِمُ الْغَيْبِ فَلا يُظْهِرُ عَلى غَيْبِهِ أَحَداً  اوست دانندهء پوشيدها پس آشكارا نسازد و مطلع نگرداند بر غيبى كه مخصوص است بعلم او يكى را .\r\n إِلَّا مَنِ ارْتَضى مِنْ رَسُولٍ  مگر آنكس را كه پسنديده و برگزيده باشد از فرستاده يعنى مگر رسول خود را كه بر بعضى از آن اطلاع دهد بر حسب مصلحت تا معجزهء وى باشد مراد حضرت رسالت صلّى اللّه عليه و آله و سلّم يا مطلق انبياء عليهم السلام بعد از آن در بيان محفوظيت آن حضرت از مردم جن و انس ميفرمايد كه  فَإِنَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً  پس بدرستى كه مىآرد خداى از پيش روى او و از پس نگه‌بانان از فرشتگان كه ويرا محافظت ميكنند از شر شياطين جن و انس از سعيد بن جبير مرويست كه جبرئيل نزد پيغمبر نميامد الا كه با او چهار فرشته ميبودند يكى در پيش وى و يكى در پس و يكى در جانب راست و يكى در جانب چپ و حفظ وحى ميكردند تا جبرئيل آن را به حضرت ميرسانيد و هيچ پيغمبرى مبعوث نشد مگر كه با او جمعى از ملائكه بودند كه حراست او ميكردند از اعداى جن و انس حاصل كه فرشتگان حافظ و ناصر رسول بودند .\r\n لِيَعْلَمَ أَنْ قَدْ أَبْلَغُوا  تا بداند رسول آنكه بتحقيق رسانيده‌اند جبرئيل و ساير فرشتگان كه رفيقند در وقت نزول وحى  رِسالاتِ رَبِّهِمْ  پيغامهاى فرستاده شده پروردگار خود را بىتغيير و تبديل  وَ أَحاطَ بِما لَدَيْهِمْ  و فرا گرفته است علم خداى به آنچه نزديك پيغمبران و فرشتگانست آن حكم و شرايع بر وجهى كه هيچ از آن از علم او سبحانه فوت نشده و نخواهد شد  وَ أَحْصى كُلَّ شَيْءٍ عَدَداً  و شمرده است همه چيزها را و ضبط همه اشيا نموده در حالتى كه آن محدود و محصور است نزد او سبحانه تا آنكه قطرهاى باران و ريگهاى بيابان و اوراق درختان و كف درياها و امثال آن را احصا كرده يعنى هيچ از دايره علم او خالى نيست پس چگونه عالم نباشد به آنچه نزد رسل است از وحى و كلام او .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nسورة المزمل\r\nمكية عشرون آية ابى بن كعب از حضرت پيغمبر صلّى اللّه عليه و آله و سلّم رواية كرده كه هر كه سورة المزمل بخواند حق تعالى دشوارى دنيا و آخرة را از او رفع نمايد و از ابى عبد اللّه عليه السّلام نقل كرده‌اند كه هر كه در نماز خفتن يا در آخر شب سورة المزمل بخواند اين سوره در حق او گواهى دهد و از ابو جعفر عليه السّلام مرويست كه خواننده اين سوره هرگز محتاج نشود و بدانكه چون حق تعالى ختم سورة الجن نمود بذكر رسل افتتاح اين سوره نيز بذكر خاتم رسل نموده فرمود كه  بِسْمِ اللَّهِ الرَّحْمنِ الرَّحِيمِ  آورده‌اند كه حضرت رسالت صلّى اللّه عليه و آله و سلّم در مبدأ اسلام كه نماز گذاردى بگليمى خود را پيچيده داشتى و از خديجه كبرى رضى اللّه عنها نقل است كه آن مثل چادر شبى بود و چهارده زرع كه نصفى بر بالاى ما بودى و نصفى رسول پوشيده نماز گذاردى پرسيدند كه آن چه چيز بود گفت آن نه قز بود و نه كج نه از موى نازك و نه از ابريشم و نه از پنبه بلكه تار او از موى بز بود و پود آن از موى شتر و در اثناى نماز شب جبرئيل آمد و اين آيه آورد كه\r\n  يا أَيُّهَا الْمُزَّمِّلُ   اى گليم در خود پيچيده .\r\n قُمِ اللَّيْلَ  برخيز در شب به نماز تهجد يعنى مداومت نماى بر آن و ترك آن مكن گويند كه اول حال كه وحى به او ميامد خود را زير جامه پنهان ميكرد از كثرت فزع و خوف و به جهت اين بخطاب يا ايها المزمل و يا ايها المدثر مخاطب گشت و بعد از آنكه با جبرئيل انس گرفت بخطاب يا ايها النبى و يا ايها الرسول مخاطب ميشدند حاصل كه امر شد كه اى بردارندهء بار نبوت برخيز در شب براى طاعت حضرت عزت  إِلَّا قَلِيلًا  مگر اندكى از شب كه آن نيمه اولست .\r\n نِصْفَهُ أَوِ انْقُصْ مِنْهُ قَلِيلًا  يا كم كن از نيمهء شب اندكى تا بثلث بازآيد و از اين كمتر نشايد .\r\n أَوْ زِدْ عَلَيْهِ  يا زياده كن بر نيمه شب تا بثلثان رسد يعنى مخيرى ميان قيام نصف و زايد از او يعنى در شب بتهجد برخيز كه آن نمازيست زايد بر فرض  وَ رَتِّلِ الْقُرْآنَ تَرْتِيلًا  و بتانى و شمرده بخوان قرآن را و روشن كن حروف آن را بوقت تلاوت خواندنى و روشن گردانيدنى چنانچه سامع حصر حروف آن تواند نمود از امير المؤمنين عليه السّلام منقولست كه ترتيل محافظت قرآنست و ادا كردن حرفهاى آن از مخارج خود و نيز فرمود كه روشن سازيد حرفهاى آن را و پياپى يكديگر مخوانيد يعنى حروف آن را چنان ادا كنيد كه در دلهاى سخت جاى گيرد و بايد كه قصد شما اين نباشد كه سوره را زود تمام كنيد\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاز عايشه روايتست كه قرائت پيغمبر صلّى اللّه عليه و آله و سلّم نه پياپى يكديگر بود همچنانكه سامع اگر خواستى عد حروف آن را توانستى كرد و بعد از امر بترتيل خطاب ميفرمايد بحبيب خود كه .\r\n إِنَّا سَنُلْقِي عَلَيْكَ قَوْلًا ثَقِيلًا  بدرستيكه ما زود باشد كه وحى كنيم و منزل گردانيم بر تو سخن گرانى يعنى كلامى مشتمل بر تكاليف شاقه بعد از آن در ترغيب تهجد ميفرمايد كه .\r\n إِنَّ ناشِئَةَ اللَّيْلِ  بدرستيكه ساعتى كه ناشى است در شب يا عبادتى كه حادث مىشود در آن  هِيَ أَشَدُّ وَطْئاً  آن سخت‌تر است از روى ثبات قدم و كلفت از عبادت روز چه ترك خواب و راحت بر نفس بغايت شاقست مرويست كه ناشئه ميان شام و خفتن است و گويند ساعات تهجد است  وَ أَقْوَمُ قِيلًا  و درست‌تر و ثابت‌تر از روى مقال يعنى خواندن قرآن در آن اصوب است چه در آن ساعت دل فارغ است و زبان با دل موافق است و حواس از شنيدن اصوات ساكن پس به زبان ميخواند و بدل تفكر مىكند و بعد از امر بقيام ليل بيان علت آن مىكند .\r\n إِنَّ لَكَ فِي النَّهارِ سَبْحاً طَوِيلًا  و بدرستيكه مر تراست در روز آمد و شد دراز و بسيار در مهمات و تصرف در امور خلق و اشتغال بدعوت و اصلاح معيشت خود .\r\n وَ اذْكُرِ اسْمَ رَبِّكَ  و ياد كن نام پروردگار خود را و اسماى حسنى او را بخوان در شب و روز مداومت نماى بتسبيح و تهليل و صلوات و قرائت و دراسة علم و غير آن از اقسام طاعات  وَ تَبَتَّلْ  و بريده شو از جميع خلق و توجه كن  إِلَيْهِ  بسوى او بعبادت و طاعت  تَبْتِيلًا  بريدنى كامل يعنى نفس خود را از انديشهء ماسوى مجرد ساز و بالكلية روى دل خود را به او آر .\r\n رَبُّ الْمَشْرِقِ وَ الْمَغْرِبِ  پروردگار تو خداوند مشرق و مغربست مراد آنست كه او آفريدگار عالمست يا آنكه مراد بمشرق نهار است و به مغرب آخر آن  لا إِلهَ إِلَّا هُوَ  معبودى نيست كه سزاوار عبادت باشد مگر او  فَاتَّخِذْهُ وَكِيلًا  پس فرا گير او را كار ساز يعنى مهمات خود بوى واگذار و فرا گير او را كفايت كننده در آنچه به تو وعده داده .\r\n وَ اصْبِرْ عَلى ما يَقُولُونَ  و شكيبائى نماى بر آنچه ميگويند كفار و مكذبان از سخنان بىادبانه كه نسبت كهانت و شعر است به تو و عدم قبول وحدانيت من و انكار قيامت و غير آن  وَ اهْجُرْهُمْ هَجْراً جَمِيلًا  و ببر از ايشان بريدنى نيكو يعنى در باطن با ايشان مجانبه نما و بحسب ظاهر با ايشان مدارا كن و در مقام انتقام مباش و نصيحت از ايشان بازمگير\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبعد از آن در تهديد مشركان ميفرمايد كه .\r\n وَ ذَرْنِي وَ الْمُكَذِّبِينَ أُولِي النَّعْمَةِ  و بگذار مرا با مكذبان كه خداوندان تنعم‌اند يعنى كار صناديد قريش با من گذار كه من كافىام در جزا دادن ايشان و فارغ ساختن دل ترا از انديشهء ايشان پس غبار ملال بر خود راه مده  وَ مَهِّلْهُمْ قَلِيلًا  و مهلت ده ايشانرا مهلت دادنى اندك يا در زمان اندك يعنى عنقريب مكافات ايشان خواهيم داد و همه را بتيغ ظفر پيكر تو هلاك خواهيم ساخت مرويست كه ميان نزول اين آيه و حرب بدر و هلاك عرب نبود مگر اندك زمانى .\r\n إِنَّ لَدَيْنا أَنْكالًا وَ جَحِيماً  بدرستيكه نزديك ماست در آخرت براى دشمنان بندهاى گران و غلهاى از آتش نيران كه بر آن مقيد شوند .\r\n وَ طَعاماً ذا غُصَّةٍ  و خوردنى با گلو گرفتن كه نه بيرون آيد و نه فرو رود به جهت خشونت و شدت و كراهيت آن كه آن ضريعست و زقوم و غسلين و غساق  وَ عَذاباً أَلِيماً  و عذابى دردناك .\r\n يَوْمَ تَرْجُفُ الْأَرْضُ وَ الْجِبالُ وَ كانَتِ الْجِبالُ كَثِيباً مَهِيلًا  در روزى كه بلرزه در آيد زمين و بجنبند كوههاى با عظمت مانند تلهاى ريك پراكنده يعنى از هيبت آن روز كوههاى سخت از امكنه خود زايل گردند و مانند ريك روان شوند .\r\n إِنَّا أَرْسَلْنا إِلَيْكُمْ رَسُولًا  و بدرستيكه ما فرستاديم بسوى شما اى اهل مكه پيغمبرى عظيم الشان يعنى محمد صلّى اللّه عليه و آله و سلّم  شاهِداً عَلَيْكُمْ  در حالتى كه گواهست بر اقوال و افعال شما  كَما أَرْسَلْنا إِلى فِرْعَوْنَ رَسُولًا  همچنانكه فرستاديم بسوى فرعون فرستادهء را يعنى موسى .\r\n فَعَصى فِرْعَوْنُ الرَّسُولَ  پس عاصى شد فرعون از آن پيغمبر و اجابت دعوت او نكرد  فَأَخَذْناهُ أَخْذاً وَبِيلًا  پس گرفتيم او را گرفتنى گران و غليظ .\r\n فَكَيْفَ تَتَّقُونَ إِنْ كَفَرْتُمْ يَوْماً  پس چگونه نگاه داريد ايمشركان نفسهاى خود را اگر بمانيد بر كفر خود و ايمان نياريد از عذاب روزى كه بسبب شدّة هول و فزع خود  يَجْعَلُ الْوِلْدانَ شِيباً  بگرداند كودكانرا پيران يعنى موى سر ايشان را سفيد سازد مراد كثرت هموم و غموم آن روز است چه بسيارى اندوه آدمى را زود پير گرداند .\r\n السَّماءُ مُنْفَطِرٌ بِهِ  آسمان شكافته شود در آن روز هرگاه آسمان با وجود عظم شكافته شود پس ساير مخلوق ديگر چگونه باشند  كانَ وَعْدُهُ مَفْعُولًا  هست وعده خداى بحدوث اين وقايع كرده شده يعنى لا محاله\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nواقع خواهد شد .\r\n إِنَّ هذِهِ تَذْكِرَةٌ  بدرستيكه اين آيتهاى فاطعه بمواعيد شديده پنديست و عبرتى  فَمَنْ شاءَ اتَّخَذَ إِلى رَبِّهِ سَبِيلًا  پس هر كه خواهد از مكلفان فرا گيرد بقرب پروردگار خود راهى بوسيلهء اين موعظه و سلوك نمايد بتقوى كه موصل است بتقرب الهى و چون منكران و معاندان اين حال را از آنحضرت مشاهده كردند ندا دادند كه اين مرد شقى و بىبهره باشد در طاعت خداى بعد از يك سال اين بار گران از مؤمنان برداشته آيه فرستاد كه .\r\n إِنَّ رَبَّكَ يَعْلَمُ أَنَّكَ تَقُومُ  بدرستيكه پروردگار تو ميداند آنكه تو برخيزى براى نماز  أَدْنى مِنْ ثُلُثَيِ اللَّيْلِ  كمتر از چهار دانك شب  وَ نِصْفَهُ وَ ثُلُثَهُ وَ طائِفَةٌ مِنَ الَّذِينَ مَعَكَ  و بر ميخيزى نيمهء شب و سه يكى از آن و برميخيزند به همين دستور گروهى از آنان كه با تواند  وَ اللَّهُ يُقَدِّرُ اللَّيْلَ وَ النَّهارَ  و خداى اندازه مىكند شب و روز را يعنى ميداند مقادير ساعات آن را و علم وى محيط است به آن  عَلِمَ أَنْ لَنْ تُحْصُوهُ فَتابَ عَلَيْكُمْ  داند خداى آنكه شما هرگز نتوانيد شمرد پس بازگشت خدا بر شما بعفو و تخفيف و رخصت فرمود در ترك قيام در مقادير مذكوره  فَاقْرَؤُا ما تَيَسَّرَ مِنَ الْقُرْآنِ  پس بخوانيد آنچه آسان بود شما را از قرآن و آنچه ميسر شود شما را از نماز شب تعبير از نماز شب بقرائت مثل تعبير از آنست بساير اركان از ركوع و سجود و غير آن و گويند مراد از آيه تلاوت قرآنست بعينه پس معنى آنست كه بعوض آن بقرائت قرآن مشغول شويد  عَلِمَ أَنْ سَيَكُونُ مِنْكُمْ مَرْضى  داند خداى كه البته باشند از شما بيماران  وَ آخَرُونَ يَضْرِبُونَ فِي الْأَرْضِ  و داند آنكه از شما باشند طائفهء ديگر كه سفر ميكنند در زمين  يَبْتَغُونَ مِنْ فَضْلِ اللَّهِ  طلب ميكنند از فضل خدا و وجوه حلال كسب ميكنند و يا تحصيل علوم دينيه ميكنند  وَ آخَرُونَ يُقاتِلُونَ فِي سَبِيلِ اللَّهِ  و گروهى ديگر كارزار ميكنند در راه خدا مراد آنست كه چون در نماز شب رنج به بيماران و اهل سفر و تجاران شما ميرسد از اين جهت حق تعالى اراده تخفيف نمود بار ديگر فرمود كه  فَاقْرَؤُا ما تَيَسَّرَ مِنْهُ  پس بخوانيد آنچه ميسر شود از قرآن در نماز اين امر بر سبيل فريضه است  وَ أَقِيمُوا الصَّلاةَ وَ آتُوا الزَّكاةَ  و بپاى داريد نماز مفروضه را و بدهيد زكات واجبه را  وَ أَقْرِضُوا اللَّهَ قَرْضاً حَسَناً  و قرض دهيد خدايرا قرضى نيكو اين امر است بساير صدقات در طريق خيرات و يافتن جزاى بسيار و طلب رضاى حضرت عزة\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n وَ ما تُقَدِّمُوا لِأَنْفُسِكُمْ مِنْ خَيْرٍ تَجِدُوهُ عِنْدَ اللَّهِ  و آنچه از پيش فرستيد براى نفسهاى خود از نيكى بيابيد آن را نزد خداى  هُوَ خَيْراً وَ أَعْظَمَ أَجْراً  بهتر از آنكه مؤخر گردانيد فرستادن آن را به وصيت نزد موت يا بهتر از متاع دنيا و بزرك‌تر از روى مزد چه يكى را ده تا هفتصد و از آن نيز بيشتر  وَ اسْتَغْفِرُوا اللَّهَ إِنَّ اللَّهَ غَفُورٌ رَحِيمٌ  و طلب آمرزش كنيد از خداى تعالى بدرستيكه خداى آمرزنده است گناه بندگان تايب را و مهربان بايشان .\r\n\r\nسورة المدثر\r\nمكية ست و خمسون آية ابى بن كعب از پيغمبر صلّى اللّه عليه و آله و سلّم رواية كرده كه هر كه سورهء مدثر بخواند بعدد هر كه تصديق بمحمد نموده و تكذيب وى كرده او را ده حسنه بدهند و خواننده اين سوره را از صديقان و شهيدان و صالحان نويسند و از جميع بليات رستگار باشد و هر كه اين سوره را در نماز فريضه بخواند حق تعالى او را از رفيق محمد صلّى اللّه عليه و آله و سلّم نويسد و بدانكه چون حق تعالى امر فرمود پيغمبر را در آخر المزمل به نماز و غير آن در مفتتح اين سوره او را امر كرد بانذار و فرمود كه  بِسْمِ اللَّهِ الرَّحْمنِ الرَّحِيمِ  منقولست كه حضرت رسالت صلّى اللّه عليه و آله و سلّم فرمود كه در زمان فترت وحى در وادى ميرفتم ناگاه مرا آواز دادند كه يا محمد انك رسول اللّه از چپ و راست پيش و پس نگاه كردم كسى را نديدم بر بالا نگريستم ديدم همان ملك را كه در غار حرا به من آمده بود بر كرسى نشسته بود ميان آسمان و زمين از سطوت و هيبت او خوفى عظيم بر من نشست پس وحى به من القا كرده و غايب شد بخانهء خديجه بازگشتم و گفتم مرا بپوشان من در انديشه بودم كه از جانب حضرت احديت وحى آمد كه\r\n  يا أَيُّهَا الْمُدَّثِّرُ   ايجامه در سر كشيده .\r\n قُمْ  برخيز از خوابگاه خويش گويند اين اول سوره بود كه نازل شد و نزد بعضى مراد دثار نبوتست يعنى اى لباس نبوة در برافكنده قيام نماى به اداى مراسم نبوت  فَأَنْذِرْ  پس بترسان بندگانرا يعنى كسانى را كه غير او سبحانه را پرستند و در حق او عصيان ورزند .\r\n وَ رَبَّكَ فَكَبِّرْ  و پروردگار خود را بتعظيم ياد كن .\r\n وَ ثِيابَكَ فَطَهِّرْ  و جامه هاى خود را پاك ساز از نجاسات چه تطهير ثياب واجب است در نماز .\r\n وَ الرُّجْزَ فَاهْجُرْ  و از گناهان كناره گير مراد آنست كه بر هجران ثابت قدم باش چه آنحضرت از جميع اثم معصوم بوده .\r\n وَ لا تَمْنُنْ تَسْتَكْثِرُ  و عطا مده در حالتى كه طلب كثرت آن كنى و منت نهى .\r\n وَ لِرَبِّكَ فَاصْبِرْ  و از براى رضاى پروردگار خود پس صبر كن بر اذيت مشركان يا بر مشاق تكاليف ماموره از تبليغ رسالت و\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nاداى فرايض و سنن .\r\n فَإِذا نُقِرَ فِي النَّاقُورِ  پس چون در دميده شود ناقور يعنى صور مراد نفخهء ثانيه است كه حق تعالى فرمود ثم نفخ فيه اخرى فاذا هم قيام ينظرون .\r\n فَذلِكَ يَوْمَئِذٍ يَوْمٌ عَسِيرٌ  پس آن وقت دميدن در آن روز روزيست دشوار يعنى امر آن دشوار است .\r\n عَلَى الْكافِرِينَ غَيْرُ يَسِيرٍ  بر ناگرويدكان نه آسان و اين تاكيد يوم عسير است براى منع تو هم آنكه آن روز بر كافران عسير نباشد و اشعار بر آنكه بر مؤمنان يسير باشد پس آيه جامع وعيد كافران و وعد مؤمنان باشد آورده‌اند كه چون فواتح حاميم مؤمن نازلشد پيغمبر به مسجد درآمد و آن را بر اصحاب خواند وليد بن مغيرهء مخزومى لعنة اللّه عليه قريب به مسجد نشسته بود آن را استماع كرد حضرت ديگر بار اعادهء آن فرمود وليد از آنجا بميان قوم خود درآمده گفت بخداى كه حالا از محمد كلامى شنيدم كه سخن جن و انس نيست پس به منزل خود بازگشت ايشان گمان بردند كه وليد ايمان آورده ابو جهل ملعون گفت هيچ تشويشى به خود راه مدهيد كه من او را از دين برگردانم و نزد وليد آمد غمگين و گفت قريش بر تو طعنه ميزنند كه تو تابع محمد شدهء وليد با ابو جهل نزد قوم آمد و گفت زعم شما آنست كه محمد مجنونست هيچ علامتى كه دلالت بر ديوانگى كند از او ديده‌ايد گفتند لا گفت هيچ گمان ميبريد كه او كاهن است گفتند لا گفت هيچ كذبى از او شنيده‌ايد گفتند هرگز از او دروغ نشنيده‌ايم وليد متفكر شد گفت ما هو الا ساحر نيست او مگر ساحر نمىبينيد كه ميان ازواج تفريق مىكند و فرزند را از پدر و پدر را از فرزند دور مىكند اهل مجلس ازين سخن خوشحال شدند و حضرت چون خبردار شد بسيار ملول گشت آيه آمد .\r\n ذَرْنِي وَ مَنْ خَلَقْتُ وَحِيداً  بگذار مرا اى محمد با آنكه آفريديم او را در حالتى كه تنها بود يعنى هيچ مال و ولد و انصار نداشت يا وحيد است از پدر زيرا كه او زنيم بود و از ابى عبد اللّه مرويست كه ان الوحيد ولد الزنا و نيز در صفت وليد پليد ميفرمايد كه .\r\n وَ جَعَلْتُ لَهُ مالًا مَمْدُوداً  و گردانيديم براى او مالى كشيده يعنى بسيار يا كثير النماء - منقولست كه او را از زر سرخ صد هزار دينار بود و ميان مكه و طايف شتر و اسب و گوسفند چندان داشت كه به حساب در نمىآمد و او را بوستانى بود كه ميوهء او سال بسال آخر نشدى و لهذا حق تعالى او را مال ممدود خوانده .\r\n وَ بَنِينَ شُهُوداً  و داديم او را پسران در حالتى كه همه نزد او حاضر بودند در مكه و هميشه بلقاى ايشان مسرور بود و همه به حد رجوليت رسيده بودند و از آن جمله سه پسر بشرف اسلام رسيدند .\r\n وَ مَهَّدْتُ لَهُ تَمْهِيداً  و بگسترديم براى او بساط جاه و منال و رياست گستردنى و به جهت كثرت جاه و خدم و حشم به يگانه قريش و وحيد قوم ملقب شد .\r\n ثُمَّ يَطْمَعُ أَنْ أَزِيدَ  پس طمع ميدارد آنكه زياده كنم عطيات خود را\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبر او .\r\n كَلَّا  نه چنين است كه من نعم خود را بر او افزون سازم و در نعمت به روى او چنين گشاده بگذارم  إِنَّهُ كانَ لِآياتِنا عَنِيداً  بدرستى كه او هست هر آينه مر آيتهاى كلام ما و حجج و ادله ما را ستيزه كننده و انكار نماينده بعد از نزول اين آيه اموال او رو به خرابى نهاد تا همه در عرصهء حوادث تلف شد پس از روى تهديد ميفرمايد كه .\r\n سَأُرْهِقُهُ صَعُوداً  زود باشد كه در رسانيم او را بعقبهء كه بمشقت بسيار به بالاى آن توان رفت پس در بيان تعليل كفر و عناد وليد ميفرمايد .\r\n إِنَّهُ فَكَّرَ وَ قَدَّرَ  بدرستى كه فكر كرد وليد كه طعنه زند بر قرآن و اندازه با خود راست كرده كه چه گويد .\r\n فَقُتِلَ  پس لعنت كرده به او و به عذاب ابدى و عقاب سرمدى گرفتار باد  كَيْفَ قَدَّرَ  چه‌گونه تقدير كرد پس به جهت مبالغه دو تعجب تكرير اين لفظ كرد .\r\n ثُمَّ قُتِلَ  پس ملعون باد و معاقب بعقاب ديگر كه اشد باشد از عقاب اول  كَيْفَ قَدَّرَ  چگونه اندازه كرد .\r\n ثُمَّ نَظَرَ  پس نظر كرد در آن و تفكر در آن نمود .\r\n ثُمَّ عَبَسَ وَ بَسَرَ  پس روى را ترش كرد به جهت آنكه موجب طعنى نيافت در آن .\r\n ثُمَّ أَدْبَرَ  پس روى بگردانيد از حقيت قرآن يا محمد از روى عناد  وَ اسْتَكْبَرَ  و گردن كشى كرد از متابعت پيغمبر حاصل كه وليد پليد بعد از تامل و تفكر بسيار روى باصحاب كرد .\r\n فَقالَ  پس گفت بايشان  إِنْ هذا  نيست اينكه محمد ميگويد  إِلَّا سِحْرٌ يُؤْثَرُ  مگر جادوئى كه رواية كرده مىشود از ساحران بابل كه هاروت و ماروت‌اند يعنى ساحران آن را به او تعليم كردند .\r\n إِنْ هذا  نيست اين  إِلَّا قَوْلُ الْبَشَرِ  مگر سخن آدمى پس حق تعالى در تهديد او ميفرمايد .\r\n سَأُصْلِيهِ سَقَرَ  زود باشد كه درافكنم وليد را بسقر كه دركهء پنجم است در دوزخ .\r\n وَ ما أَدْراكَ ما سَقَرُ  چه چيز دانا گردانيد ترا كه چيست سقر اين براى تنبيه است بر تفخيم و تهويل سقر بعد از آن بيان آن مىكند كه .\r\n لا تُبْقِي  يعنى سقر آتشى است كه باقى نگذارد گوشت و پوست و عروق و اصحاب و عظام را بر هيچ دوزخى بلكه همه را بسوزد باز حق تعالى نو سازد اجزاى او را  وَ لا تَذَرُ  و دست بازندارد تا همه را بسوزد .\r\n لَوَّاحَةٌ لِلْبَشَرِ  آتش بسيار سياه كننده مر پوست كافرانرا تا لايح و ظاهر گردد براى ايشان .\r\n عَلَيْها تِسْعَةَ عَشَرَ  بر آن آتش است نوزده ملك يا نوزده صنف از فرشتگان يعنى موكل بر آن و مسلط بر اهل آن .\r\n وَ ما جَعَلْنا  و ما نگردانيده‌ايم  أَصْحابَ النَّارِ  ملازمان و موكلان آتش دوزخ را  إِلَّا مَلائِكَةً  مگر فرشتگان كه قوىترين خلقانند نه مردانى كه از جنس شما باشند تا با ايشان مقاومت توانيد كرد\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nاز پيغمبر صلّى اللّه عليه و آله و سلّم مرويست كه چشمهاى ايشان مانند برقست و دهنهاى ايشان مانند حصار ميكشند مويهاى كافرانرا و به اين طريق ايشانرا بدوزخ مىاندازند و هر يك از ايشانرا مثل قوة آدميان و پريان است و يكى از آنها امتى را بدوزخ راند و كوهى از آتش بر گردن گيرد و بر سر ايشان اندازد و در روايت ديگر آمده كه چشمهاى ايشان چون برق جهنده است و ميان هر دو دوش هر يكى از ايشان يك ساله راهست و فراخى دست هر يك بمرتبه كه مثل ربيعه و مضر را فرا توانند گرفت و هرگاه قوة و صلابة هر يك به اين مرتبه بود چگونه ايشانرا دفع توانند كرد  وَ ما جَعَلْنا  و نگردانيديم  عِدَّتَهُمْ  عدد موكلان دوزخ را  إِلَّا فِتْنَةً  مگر عدد اندك كه مقتضى فتنه باشد  لِلَّذِينَ كَفَرُوا  مر آنانرا كه كافر شدند يعنى تا ايشان از غاية عناد و فرط طغيان چون استماع اين عدد خاص كنند به آن استهزاء كنند و استبعاد نمايند كه نوزده تن چگونه اكثر ثقلين را عذاب توانند كرد و اگر چنانچه راه عناد را ميگذاشتند و با عقول خود مراجعت ميكردند هر آينه عالم ميشدند به آنكه در ضمن اين عدد خاص حكم و مصالح مندرج است حاصل كه حق تعالى ميفرمايد كه ما زبانيه را به اين عدد مقرر كرديم  لِيَسْتَيْقِنَ الَّذِينَ  تا بيگمان شوند آنان كه  أُوتُوا الْكِتابَ  داده شده‌اند كتاب تورية را يعنى كسب يقين كنند از آن بنبوت پيغمبر صلّى اللّه عليه و آله و سلّم يا بحقيت قرآن چه قرآن را يابند كه مصدق تورية است و موافق آن در اين قول و به جهت اين متيقن شوند در آنكه قرآن از نزد خداست و محمد امى است و كتاب ايشان نخوانده و نشنيده و با وجود اين از آن خبر ميدهد  وَ يَزْدادَ الَّذِينَ آمَنُوا  و بيفزايند آنان كه گرويده‌اند  إِيماناً  گرويدنى را بسبب تصديق كردن به اين همچنانكه گرويده بودند به آنچه نازل گشته بود بر پيغمبر پس مراد بزيادتى ايمان در كميت باشد نه كيفيت يا به سبب تصديق اهل كتاب به قرآن ايمان ايشان راسخ گردد و باوج كمال رسد چه مزيت ايمان در كيفيت باشد  وَ لا يَرْتابَ الَّذِينَ  و تا شك نياورند آنان كه  أُوتُوا الْكِتابَ  داده شده‌اند تورية  وَ الْمُؤْمِنُونَ  و شك نكنند گرويدگان اهل اسلام در آن  وَ لِيَقُولَ الَّذِينَ  و تا بگويند بر وجه انكار آنان كه  فِي قُلُوبِهِمْ مَرَضٌ  در دلهاى ايشان بيمارى شك و نفاق باشد  وَ الْكافِرُونَ  و ناگرويدگان كه جازمند در تكذيب  ما ذا أَرادَ اللَّهُ  چه چيز خواست خداى  بِهذا  به اين عدد معين  مَثَلًا  از روى مثل يعنى منافقان و كافران گويند كه حق تعالى به اين مثل عجيب چه غرض و قصد نموده كه نوزده زبانيه تعيين كرده نه بيست كه عدد تام است يعنى گويند كه اين سخن خدا نيست چه اگر از خدا بود اين عدد ناقص نميشد  كَذلِكَ  همچنانكه حق تعالى به مثل اين عدد خاص اخبار مكلفان مىكند در تدبير\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nو تامل در آن و عدم آن تا ضلالة و هداية ايشان ظاهر شود همچنين  يُضِلُّ اللَّهُ  گمراه ميسازد خداى يعنى در ضلالة فرو ميگذارد و اسباب لطف و توفيق بازميگيرد  مَنْ يَشاءُ  هر كه را ميخواهد از اهل عناد و انكار كه تدبير نميكند در حجج بينه بر صدق قول پيغمبر  وَ يَهْدِي مَنْ يَشاءُ  و راه مينمايد هر كرا ميخواهد  وَ ما يَعْلَمُ جُنُودَ رَبِّكَ  و نميداند لشكرهاى پروردگار ترا از حيثيت كميت و كيفيت عدد خاص كه مشتمل بر عقد كامل و ناقص باشد  إِلَّا هُوَ  مگر او كه عالمست بهمهء معلومات چه غير از او هيچكس ديگر حصر ممكنات نميتواند كرد و مطلع نميتواند شد بر حقايق صفات موجودات و آنچه موجب اختصاص هر يك از آنهاست به آن از كميت در عدد و ناقص و كامل مانند حكمت در عدد سماوات و ارضين و ايام سنه و شهور و بروج و كواكب و عدد نصب و صلاة و اوضاع هر يك از آن و غير آن از محدثات  وَ ما هِيَ  و نيست سقر و يا عده خزنه به اين سوره  إِلَّا ذِكْرى  مگر پندى  لِلْبَشَرِ  براى مردمان .\r\n كَلَّا  نه چنانست كه كسى انكار سقر تواند كرد يا دفع خزنه تواند نمود و يا چرا تدبير در آيات قرآنى نميكنند تا مهتدى شوند  وَ الْقَمَرِ  و سوگند به ماه كه از آيات عجيبه است در طلوع و غروب و زياده و نقصان .\r\n وَ اللَّيْلِ  و قسم بحرمت شب  إِذْ أَدْبَرَ  چون بيايد در عقب روز .\r\n وَ الصُّبْحِ إِذا أَسْفَرَ  و به حق صبح چون روشن شود يا روشن گرداند عالم را و تاريكى را زايل گرداند .\r\n إِنَّها  بدرستى كه سقر  لَإِحْدَى الْكُبَرِ  هر آينه يكى از دواهى و بلا هاى بزرگست كه آن‌ها را نظير نباشد .\r\n نَذِيراً لِلْبَشَرِ  از روى ترسانيدن و بيم كردن يا در حالتى كه بيم كننده است .\r\n لِمَنْ شاءَ  مر هر كرا كه خواهد  مِنْكُمْ  از شما  أَنْ يَتَقَدَّمَ  آنكه زود در خير و طاعة رود  أَوْ يَتَأَخَّرَ  يا بازايستند از شر و معصيت يعنى مر جميع مكلفان را كه ايشان را تمكين داده‌اند بر فعل طاعات و معاصى و عنان اختيار خير و شر در دست ايشان نهادند محمد بن فضيل از ابى الحسن عليه السّلام روايت كرده كه آنحضرت فرمود كه هر كه پيشى گيرد بدوستى ما از سقر متاخر گردد و هر كه متأخر گردد از محبت ما و روى بگرداند سبقت گيرد بسقر و پيش از همه گرفتار شود .\r\n كُلُّ نَفْسٍ بِما كَسَبَتْ  هر نفسى به آنچه كرده است از كردار و گفتار  رَهِينَةٌ  مرهون است نزد خداى و به آن گرفتار مراد آن است كه در عمل خود مواخذ است .\r\n إِلَّا أَصْحابَ الْيَمِينِ  مگر ياران دست راست كه بكسب خود مرهون نباشند و\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nبگناه خود مؤاخذه نه مراد آنست كه حق تعالى به جهت شرافت ايمان و ميمنت اعمال صالحه خطيئات ايشانرا مغفور سازد و ايشانرا رستگار گرداند - از امام محمد باقر عليه السّلام مروى استكه نحن و شيعتنا اصحاب اليمين ما و شيعيان ما اصحاب دست راست باشيم .\r\n فِي جَنَّاتٍ  در بوستانهاى بهشت باشند مرفه الحال و فارغ البال  يَتَساءَلُونَ  يكديگر را سؤال كنند در حالتى كه در بهشت باشند .\r\n عَنِ الْمُجْرِمِينَ  از احوال مشركان و بعد از سؤال سائلين مسئولين از احوال مجرمين در جواب گويند .\r\n ما سَلَكَكُمْ فِي سَقَرَ  ما نگفتيم چه چيز در آورد در دوزخ شما را .\r\n قالُوا  گويند در جواب  لَمْ نَكُ  نبوديم در دنيا  مِنَ الْمُصَلِّينَ  از نماز گذارندگان يعنى ترك نماز ميكرديم و بفريضة آن اعتقاد نداشتيم .\r\n وَ لَمْ نَكُ  و نبوديم در دنيا  نُطْعِمُ الْمِسْكِينَ  طعام دهيم درويشان را از زكات مفروضه .\r\n وَ كُنَّا نَخُوضُ  و بوديم كه شروع ميكرديم در امور باطله كه آن غيبت محمد بود و غير آن  مَعَ الْخائِضِينَ  با شروع كنندگان در آن .\r\n وَ كُنَّا نُكَذِّبُ  و بوديم كه تكذيب ميكرديم  بِيَوْمِ الدِّينِ  بروز جزا و باور نداشتيم آن را .\r\n حَتَّى أَتانَا الْيَقِينُ  تا وقتى كه آمد بما مرگ .\r\n فَما تَنْفَعُهُمْ  پس سود نكند ايشان را  شَفاعَةُ الشَّافِعِينَ  شفاعت شفيعان از ملائكه و انبيا و رسل و ساير اهل ايمان عبد اللّه مسعود فرموده كه پيغمبر صلى اللّه عليه و آله و سلّم در قيامت با سه كس ديگر شفيع بندگان باشند و آنها ابراهيم و جبرئيل و موسى باشد يا عيسى و هيچكدام از اين سه كس زياده از پيغمبر ما شفاعة نكند و بعد از آن چهار انبياى ديگر شفاعت كنند بعد از آن صديقان آنگه شهيدان - مرويست از پيغمبر صلى اللّه عليه و آله و سلّم در روز قيامت مردى از اهل بهشت گويد اى پروردگار من بندهء تو فلان در دنيا مرا شربتى آب داده پس اذن شفاعت او به من كرم فرما ندا رسد كه برو و او را از دوزخ بيرون آور او بيايد تجسس او كرده از دوزخ بيرون آورد و نيز از آن حضرت مرويست كه يك شهيد شافع هفتاد مجرم باشد از اهل بيت خود و نيز از آن حضرت منقولست كه از امت من كسى باشد كه حق تعالى بشفاعت او بيشتر از قبيله مضر ببهشت درآورد حاصل كه شفاعة در حق عصاة اهل ايمان قبول خواهد شد نه در باره كافران و مشركان و معاندان .\r\n فَما لَهُمْ  پس چيست مر مشركان جاحد و كافران معاند را  عَنِ التَّذْكِرَةِ  از تذكير كه قرآنست يا مواعظ آن  مُعْرِضِينَ  اعراض كنندگانند .\r\n كَأَنَّهُمْ  گويا كه ايشان در رميدن از قرآن  حُمُرٌ مُسْتَنْفِرَةٌ  خران وحشىاند .\r\n فَرَّتْ مِنْ قَسْوَرَةٍ  كه گريخته باشند از شيران از ابن عباس مرويست كه قسوره اصوات شجاعانست در معركه حرب يعنى كفار حمر\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nوحشىاند كه گريزانند از مردان تيرانداز كه صيد شير ميكنند يا از آوازهاى مختلف مراد آنست كه همچنانكه خران وحشى از اينها ميگريزند ايشان از استماع قرآن ميگريزند .\r\n بَلْ  بلكه از روى عناد و جحود  يُرِيدُ كُلُّ امْرِئٍ مِنْهُمْ  ميخواهند هر مردى از ايشان  أَنْ يُؤْتى  آنكه داده شود  صُحُفاً مُنَشَّرَةً  نامهاى سر گشاده و بىمهر و در آن نوشته كه ايفلان پيروى محمد كن .\r\n كَلَّا  ندهند ايشان را اين صحيفها و اگر بر سبيل فرض بدهند نگروند پس اعراض ايشان نه به جهت امتناع اتيان اين صحيفه است  بَلْ لا يَخافُونَ الْآخِرَةَ  بلكه نميترسند از عذاب آخرة و عناد مىورزند در وقوع آن با وجود علم ايشان بمعجزات ظاهره و حجج باهره و به جهت عناد و لجاج با تو اقتراح صحف ميكنند .\r\n كَلَّا  نچنانست كه ميگويند كه قرآن سحر است و قول بشر  إِنَّهُ  بدرستى كه قرآن  تَذْكِرَةٌ  پنديست شريف و موعظه‌ايست عظيم .\r\n فَمَنْ شاءَ  پس هر كه خواهد پند گرفتن و ياد كردنرا از آن  ذَكَرَهُ  پند گيرد آن را و به سهولت از آن پند گيرد نه بعسرت .\r\n وَ ما يَذْكُرُونَ  و ياد نكنند و از آن پند نگيرند  إِلَّا أَنْ يَشاءَ اللَّهُ  مگر آنكه خداى خواهد كه ياد كنند يعنى به اختيار خود ياد آن نخواهند كرد مگر گاهى كه حق تعالى به غير اختيار اكابر ايشانرا بر آن دارد و اين منافى تكليف است و مخالف حكمت نظير اينست قوله و لو شاء ربك لا من من فى الارض كلهم جميعا  هُوَ أَهْلُ التَّقْوى  اوست سزاوار آنكه بترسند از او و خوف آن را نصب العين خود سازند يعنى از محارم او اتقاء نمايند  وَ أَهْلُ الْمَغْفِرَةِ  و اوست سزاوار آمرزيدن مر گناهكاران را خصوصا ترا انس بن مالك از پيغمبر صلى اللّه عليه و آله و سلّم رواية كرده كه آن حضرت بعد از تلاوة اين آيه فرمود كه حق تعالى فرموده كه من اهل آنم كه از من بترسند و با من انباز نگيرند پس هر كه بترسد از اينكه انباز گيرد با من چيزيرا من اهل آنم كه بيامرزم او را و گناهان او عفو كرده به روى او نيارم و گويند معنى آنست كه خداى از اهل آنست كه از و بپرهيزند و از عقاب او بترسند و از اهل اينكه از براى او عمل كنند به آنچه مؤدى شود بمغفرت او .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nسورة القيمة\r\nاربعون آية مكية ابى بن كعب از پيغمبر صلى اللّه عليه و آله و سلّم رواية كرده كه هر كه سورة القيمة بخواند من و جبرئيل گواهى دهيم از براى او در روز قيامت كه او ايمان بروز قيامت داشته و در آن روز روشنى روى او بر همه غلبه كند و ابو بصير از ابو عبد اللّه عليه السّلام نقل كرده كه هر كه مداومت بر اين سوره كند حق تعالى چون او را از قبر بعث كند اين سوره را در احسن صورت رفيق او گرداند و او را بشارت دهد و به روى او خندد  بِسْمِ اللَّهِ الرَّحْمنِ الرَّحِيمِ \r\n  لا أُقْسِمُ   البته سوگند ميخورم   بِيَوْمِ الْقِيامَةِ   بروز رستخيز .\r\n وَ لا أُقْسِمُ  و البته سوگند ياد ميكنم  بِالنَّفْسِ اللَّوَّامَةِ  بنفس ملامت كننده مراد نفس متقيه است كه در روز قيامت نفس مقصره را ملامت كند بر تقصير طاعة يا نفس مطمئنه كه ملامت كنندهء نفس اماره است و يا ملامت كنندهء خود و اگرچه در طاعة و عبادة كوشش نمايد يا مراد مطلق نفس باشد زيرا كه حضرت رسالت ( ص ) فرموده در روز قيامت هيچ نفس نيكوكار و بدكار نباشد مگر كه ملامت كند نفس خود را اگر عمل نيكو كرده باشد گويد چرا زياده نكردم و اگر فعل بد از او صادر شده باشد گويد كاشكى نميكردم جواب قسم اينكه هر آينه برانگيخته خواهيد شد و دال بر جواب قسم است قوله .\r\n أَ يَحْسَبُ الْإِنْسانُ  آيا مىپندارد آدمى  أَلَّنْ نَجْمَعَ  كه جمع نخواهيم كرد  عِظامَهُ  استخوانهاى او را آورده‌اند كه عدى بن ربيعه كه همسايه رسول بود در نهاية عناد و عداوت روزى آنحضرت را از احوال قيامت پرسيد و بعد از اخبار آنحضرت از وقوع آن گفت اگر آن روز را معاينه ببينم باور ندارم و به آن نگروم كه اين استخوانهاى متفرقه با هم مجتمع شوند حق تعالى آيه فرستاد كه عدى ميپندارد كه استخوان‌هاى او را جمع نكنيم بعد از پراكندگى - و گويند مراد جميع كافرانند يعنى آيا ظن منكران بعث آنست كه ما عظام ايشان را فراهم نخواهيم آورد .\r\n بَلى  آرى جمع كنيم آن را  قادِرِينَ  در حالتى كه توانا باشيم  عَلى أَنْ نُسَوِّيَ  بر آنكه راست گردانيم  بَنانَهُ  سرهاى انگشتان او را و بهم تاليف كنيم يعنى سلاميات او را با وجود صغر و لطافت جمع كنيم و منضم سازيم چه جاى استخوانهاى بزرگ .\r\n بَلْ يُرِيدُ الْإِنْسانُ  بلكه ميخواهد عدى يا آدمى به اين انكار و تكذيب  لِيَفْجُرَ  تا هميشه بفجور مشغول باشد  أَمامَهُ  در زمانى كه پيش وى است از اوقات حياة از سعيد جبير مرويست كه مراد آنست كه ذنب را مقدم\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nدارد و توبه مؤخر سازد و گويد سوف اتوب فسوف اتوب زود باشد كه توبه نمائيم تا آنكه موت او را دريابد بر اسوء اعمال و اقبح افعال و يا فجور بمعنى كذبست .\r\n يَسْئَلُ  مىپرسد از روى استهزاء و استبعاد  أَيَّانَ  كه كى خواهد بود  يَوْمُ الْقِيامَةِ  روز رستخيز بعد از آن بيان علامات حدوث قيامت مىكند كه .\r\n فَإِذا بَرِقَ الْبَصَرُ  پس آنهنگام كه خيره و متحير شود چشم از كثرت فزع و هول .\r\n وَ خَسَفَ الْقَمَرُ  و تيره گردد ماه .\r\n وَ جُمِعَ الشَّمْسُ وَ الْقَمَرُ  و جمع كرده شود آفتاب و ماه يعنى ايشان را با يكديگر جمع كرده در دريا افكنند و دريا بمجاورت آنها آتش گردد كما قال تعالى  وَ إِذَا الْبِحارُ سُجِّرَتْ  گويند مراد جمع شمس و قمر است در ذهاب ضوء تا آنكه تاريكى عالم بر مردمان كامل گردد و هيچ نورى و روشنى در وى نماند هر كه در آنها نگرد مانند دو گاو سياه در نظر او آيد يا در طلوع آنها از مغرب .\r\n يَقُولُ الْإِنْسانُ  گويد آدمى يعنى كافر مكذب  يَوْمَئِذٍ  در آن روز  أَيْنَ الْمَفَرُّ  كجاست جاى گريختن مانند قول كسى كه نوميد شده باشد از يافتن نعمتى .\r\n كَلَّا لا وَزَرَ  نچنانستكه گريختن فايده دهد كافر را چه هيچ پناهگاهى نباشد ايشانرا .\r\n إِلى رَبِّكَ  بسوى پروردگار تست نه غير او  يَوْمَئِذٍ الْمُسْتَقَرُّ  در آن روز قرارگاهى يعنى بمشيت خود مقر هر كسى بر حسب استحقاق از بهشت و دوزخ مقرر كرده پس مستحق بهشت را ببهشت درآورد و اهل دوزخ را بدوزخ .\r\n يُنَبَّؤُا الْإِنْسانُ  و خبر داده شود آدمى  يَوْمَئِذٍ بِما قَدَّمَ  در آن روز به آنچه از پيش فرستاده از عملى كه كرده  وَ أَخَّرَ  و آنچه تاخير كرده از آن يعنى عمل نكرده از كردار خير و شر و يا آنچه مردمانرا بر آن داشته كه بعد از او بجاى آرند از طريقهء حسنه يا سيئه و يا به اول عمل و آخر آن و يا بتقدم معاصى و تاخير طاعات يا بر عكس يكى از اكابر فرموده كه گناه از پيش فرستى به جرأت و مال از پس بگذارى بحسرت گناه بتوبه نيست كن تا نماند و مال را به صدقه بده تا بماند .\r\n بَلِ الْإِنْسانُ  نچنانست كه آدمى محتاج به انباء و اعلام باشد بلكه آدمى  عَلى نَفْسِهِ بَصِيرَةٌ  بر نفس خود حجة و بينه است يعنى شاهد است بر افعال و احوال خود و دانا و بيناست .\r\n وَ لَوْ أَلْقى  اگر القاء كند  مَعاذِيرَهُ  عذرهاى خود را يعنى هر چند گناه بيند بر خود عذر انگيزد و بدانچه در دفع او مقدور باشد چاره انديشد هم او گواه خود خواهد و عذرهاى دروغ و خيالهاى باطل خود خواهد دانست و لهذا هر چند عذرها انگيزد از وى قبول نخواهند كرد - منقولست كه ابو عبد اللّه عليه السّلام اين آيه را نقل فرمود و فرمود كه چه مىشود آدميرا كه عذر ميآورد براى مردمان بر خلاف آنچه خداى ميداند از اعمال او بدرستى\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nكه حضرت رسالت صلى اللّه عليه و آله و سلّم فرموده كه هر كه سريرهء بفعل آرد حق او را ظاهر سازد خواه نيك باشد و خواه بد - از ابن عباس مرويست كه چون جبرئيل وحى بر حضرت رسول صلى اللّه عليه و آله و سلّم خواندى پيش از آنكه وى آن را تمام كند آنحضرت آن را خواندى به جهت خوف آنكه مبادا فراموش كند حق تعالى آيه فرستاد كه .\r\n لا تُحَرِّكْ بِهِ  مجنبان ايمحمد به قرآن  لِسانَكَ  زبان خود را قبل از اتمام وحى  لِتَعْجَلَ بِهِ  تا تعجيل كنى باخذ آن يا حفظ آن به جهت مخافت آنكه از خاطر تو برود و ميتواند بود كه اين فعل از آنحضرت نشده باشد و نهى از جهت آن باشد تا نكند .\r\n إِنَّ عَلَيْنا  بدرستى كه بر ماست  جَمْعَهُ  فراهم آوردن سينه تو تا ياد گيرى  وَ قُرْآنَهُ  و اثبات قراءت آن بر زبان تو يا قرائت ما بر تو تا حفظ آن كنى زيرا كه ضامن تحفيظ اوئيم خوف فوت آن بر خاطر راه مده .\r\n فَإِذا قَرَأْناهُ  پس چون بخوانيم آن را بر تو به زبان جبرئيل  فَاتَّبِعْ  پس پيروى كن  قُرْآنَهُ  خواندن آن را يعنى در عقب قرائت جبرئيل قرائت نماى و مطمئن ساز نفس خود را از خوف عدم حفظ آن كه ما ضامن تحفيظ اوييم .\r\n ثُمَّ إِنَّ عَلَيْنا  پس بدرستى كه بر ماست  بَيانَهُ  روشن كردن آنچه مشكل باشد بر تو از معانى آن - مرويست كه بعد از نزول اين آيه چون جبرئيل آيتى بر آنحضرت خواندى سر در پيش انداختى و چون قرائت تمام شدى و برفتى قرائت آن فرمودى و گفته‌اند كه معنى فاتبع قرآنه اينست كه عمل نمائى به آنچه در اوست از احكام حلال و حرام بدانكه توسط آيه  لا تُحَرِّكْ بِهِ  تا بقوله  إِنَّ عَلَيْنا جَمْعَهُ وَ قُرْآنَهُ  ميان آيه سابق و لاحق به جهت تذكر نزول آن چيزيست كه در اثناى نزول سابق و لاحق از آنحضرت صادر شده بود و لهذا باز سر رشته سخن را بما سبق كشيده ميگويد كه .\r\n كَلَّا  نچنانست ايگروه آدميان كه گمان برده‌ايد از عدم وقوع قيامت و عدم حشر و نشر و حساب در آن و به جهت اين تدبر و تفكر نميكنيد در قرآن  بَلْ تُحِبُّونَ الْعاجِلَةَ  بلكه دوست ميداريد دنياى شتابنده و سريع الزوال را .\r\n وَ تَذَرُونَ الْآخِرَةَ  و دست بازميداريد از كار آخرة كه باقيست و حال آنكه كار بر عكس ميبايد كرد پس در بيان حال مردمان در آخرت ميفرمايد كه .\r\n وُجُوهٌ يَوْمَئِذٍ  رويها در آن روز يعنى در قيامت  ناضِرَةٌ  تازه و تابان يا مسرور يا شادان باشند مراد وجوه انبياء و اولياء و مؤمنانست كه حق تعالى رويهاى ايشانرا با نظارة و طراوت گرداند تا ملائكه و ساير خلايق بدان علامت بدانند كه ايشان فايزانند و مقربان درگاه سبحانى .\r\n إِلى رَبِّها  بخداى خود  ناظِرَةٌ  نگرنده\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nيعنى مستغرق در مطالعه مثوبات جليله كه حق تعالى بايشان كرامت كرده باشد و چون بدلايل عقليه و براهين نيره رؤية حق تعالى محالست چنانچه در كتب كلاميه مبرهن شده پس مراد نگريستن باشد برحمت خداى كه مراتب عليه و درجات عاليه است نه نگريستن بذات خدا و تفصيل و تبيين اين مبحث و اجوبه از طرف اشاعره در جواز رؤية و اثبات عدم رؤية او در دنيا و آخرت بدلايل واضحه بر وجهى ابسط و اكمل در منهج الصادقين مرقوم و مسطور است .\r\n وَ وُجُوهٌ يَوْمَئِذٍ باسِرَةٌ  و رويها در آن روز سخت ترش باشد يعنى وجوه منافقان و مشركان و اهل طغيان .\r\n تَظُنُّ  گمان برى تو اى بيننده يعنى بدانى يا گمان برد آن بنفس يعنى بيقين بشناسد  أَنْ يُفْعَلَ بِها  آنكه كرده خواهد شد به دو  فاقِرَةٌ  عقوبتى كه شكننده مهرهء پشتش باشد اين كنايه‌ايست از نزول عذاب عظيم و گويند ظن بر معنى خود است يعنى گمان برند حصول آن را فى الجمله و بتفصيل آن عالم نباشد .\r\n كَلَّا  نچنان است اى طالبان دنيا كه دل بر دنيا توان نهاد و از آخرت غافل توان شد پس از اين مرتدع شويد و تامل نمائيد در اينكه  إِذا بَلَغَتِ التَّراقِيَ  چون برسد روح باستخوان‌هاى كه بر بالاى سينه‌اند و از يمين و يسار احاطه مقدم حلق نموده كه آن موضع چنبر گردنست .\r\n وَ قِيلَ  و گفته شود يعنى كسان محتضر گويند  مَنْ راقٍ  كيست افسون كننده بادعيه و علاج نماينده بادويه يا گويند ملائكه با هم كه آيا ملائكهء رحمت روح او را مرتقى سازند به آسمان يا ملائكه عذاب به نيران - از ابو العاليه روايتست كه ملائكهء رحمت و عذاب با هم نزاع كنند بر بالا بردن روح .\r\n وَ ظَنَّ  و يقين كند محتضر  أَنَّهُ الْفِراقُ  كه آنچه به دو نازلشده مفارقتست يعنى سبب جدائيست از دنيا و علت مفارقت از اقربا و احبا و اصدقا و در حديث آمده كه بنده علاج شدايد مرك كند و حال آنكه هر يك از مفصل هاى او بر يكديگر سلام كنند و گويند سلام بر تو باد كه جدا ميشوى از من و من از تو تا روز قيامت .\r\n وَ الْتَفَّتِ السَّاقُ  و به پيچد ساق محتضر  بِالسَّاقِ  بساق او يعنى پايهاى او از هول مرك و سختى جان كندن در هم پيچد و قتاده گفته كه مراد آنست كه متحرك و مضطرب شود و پيوسته يكى را پيش خود كشد و يكى را فرو گذارد و ابن عباس و مجاهد گفته‌اند كه معنى آنست كه جمع شود شدت موت بشدت آخرت در حديث آمده كه هيچ منزلى سخت‌تر از قبر نيست كه اولين منزلست از منازل آخرت و از يحيى بن معاذ مرويست كه چون بنده را در قبر نهند چهار فرشته بيايند يكى بر سرين و يكى بر پائين و ديگرى بر راست و ديگرى بر چپ فرشتهء سرين گويد كه آجل حاضر آمد و عاجل\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nمنقضى شد و آنكه بر راست باشد گويد مال رفت و و بال ماند و آنكه بر طرف چپ باشد گويد اشغال رفت و اعمال ماند و آنكه بر پائين باشد گويد خوشا به حال آنكسى كه كسبش حلال بود و و شغلش به حضرت ذو الجلال حاصل جميع اقوال مذكوره آنست كه شدايد بر محتضر متتابع شود و هنوز از يكى خلاص ناشده به ديگرى كه ازو سخت‌تر باشد گرفتار شود .\r\n إِلى رَبِّكَ  بسوى جزاى پروردگار تو  يَوْمَئِذٍ الْمَساقُ  در آن روز يعنى روز قيامت موضع راندنست يعنى همه كس را به زمين محشر كشند .\r\n فَلا صَدَّقَ  پس تصديق نكرد برسول يا به قرآن و در اكثر تفاسير آمده كه ابو جهل ملعون را شدت معادات با سيد المرسلين بيشتر از مشركان ديگر بود و حق تعالى در بارهء او فرمود كه نگرويد ابو جهل بمحمد صلى اللّه عليه و آله و سلّم يا صدقه نداد از آنچه واجب مال او بود  وَ لا صَلَّى  و نماز مفروضه نگذارد يا پيروى نكرد پيغمبر را .\r\n وَ لكِنْ كَذَّبَ  و ليكن تكذيب كرد او را  وَ تَوَلَّى  و برگشت از راه حق .\r\n ثُمَّ ذَهَبَ  پس برفت  إِلى أَهْلِهِ  بسوى كسان خود  يَتَمَطَّى  ميخراميد از روى افتخار كه من تكذيب كرده‌ام و برگشته‌ام از محمد و تابع او نشده‌ام بعد از آن از غيبت بخطاب التفات نموده ميفرمايد كه .\r\n أَوْلى لَكَ  نيك سزاوار است مر ترا اى كافر معاند شدت هلاك در دنيا  فَأَوْلى  پس سزاوار است ترا عذاب اليم در قبر .\r\n ثُمَّ أَوْلى لَكَ  پس نيك باشد ترا هول قيامت  فَأَوْلى  پس بغاية سزاوار است ترا خلود در دوزخ آورده‌اند كه بعد از نزول اين آيه حضرت رسالت صلى اللّه عليه و آله و سلّم ابو جهل را در بطحا ديد جامه‌اش بگرفت و گفت اولى لك فاولى ابو جهل گفت بچه چيز مرا ميترسانى حقا كه تو و خداى تو هيچ نتوانيد كردن با من بدرستى كه من عزيزترين اهل مكه‌ام چون روز بدر شد قوة قريش و ضعف لشگر رسول بديد هيچ شك نكرد در اين كه ايشان بر پيغمبر غالب شوند روى برسول كرد و گفت پس از اين روز خداى خود را مپرست كه ترا ذليل گردانيد چون جنك ملتحم شد حق تعالى او را مغلوب ساخت عبد اللّه مسعود كه مرد پيرى بود در كمال ضعف و ناتوانى گرد كشتگان ميگشت و هر كرا رمقى مييافت ميكشت چنان كه از عبد اللّه مرويست كه گفت ابو جهل را ديدم در آن معركه در ميان كشتگان افتاده بود پاى او را گرفتم و از ميان كشتگان بيرون آوردم و پاى بر پشتش نهادم چشم باز كرد مرا بديد گفت پاى بر بلندى نهادهء گفتم اى ابو جهل به اين حال رسيدهء و هنوز ترك تكبر نميكنى گفت اى عبد اللّه دانم كه مرا بخواهى كشت ترا سه وصيت ميكنم قبول كن اول آنكه محمد را بگو كه در جهان از تو دشمن‌ترى نداشتم دويم آنكه مرا بشمشير من بكش سيم آنكه سر مرا از سينه به‌بر و پيش\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nمحمد بر تا او را خوش آيد گفتم بخداى كه خدا ترا دشمن‌تر دارد كه محمد تو را و اللّه كه به غير از شمشير خود ترا نكشم و سر تو را از بيخ ببرم تا از همه كس حقيرتر باشى پس گفت سرش را ببريدم و خواستم كه بردارم قوة نداشتم ريسمانى بر سرش بستم و مىكشيدم تا بنزديك رسول خداى آوردم حضرت مرا ببهشت بشارة داد و خدايرا شكر كردم و فرمود كه هر امتى را فرعونى بوده است و فرعون امت من ابو جهل بود و بعد از ذكر تهديد و وعيد بر سبيل انكار ميفرمايد .\r\n أَ يَحْسَبُ الْإِنْسانُ  آيا ميپندارد آدمى يعنى ابو جهل يا جنس كافران  أَنْ يُتْرَكَ  آنكه وا گذاشته شود  سُدىً  در حالتى كه مهمل و معطل و ضايع باشد به دنيا پس تقرير حجة ديگر ميفرمايد بر كمال قدرة خود .\r\n أَ لَمْ يَكُ نُطْفَةً  آيا نبوده است آدمى قطرهء آبى  مِنْ مَنِيٍّ  از منى كه ريخته مىشود در رحم  يُمْنى  .\r\n ثُمَّ كانَ عَلَقَةً  پس بوده است خون بسته  فَخَلَقَ  پس تقدير كرد براى وى زمانى در رحم يا آفريد اعضاى باطنه و ظاهره و حقيقت او را در شكم  فَسَوَّى  پس راست گردانيد او را باعتدال قامت و حسن صورة و كمال قدرة يا تسويه فرمود هر جارحه را براى عملى كه مختص به آنست .\r\n فَجَعَلَ مِنْهُ  پس گردانيد از آدمى  الزَّوْجَيْنِ  دو صنف را  الذَّكَرَ وَ الْأُنْثى  نر و ماده كه تناسل از او حاصل مىشود .\r\n أَ لَيْسَ ذلِكَ  آيا نباشد آنكه چنين ايجاد فرمايد  بِقادِرٍ عَلى أَنْ يُحْيِيَ الْمَوْتى  توانا بر آنكه زنده گرداند مردگانرا يعنى هر كسكه قادر باشد بر ابداء قادر خواهد بود بر احيا و بعث چه هر كه توانا شد بر اينكه نطفه را علقه سازد و علقه را مضغه و مضغه را بلحم و عظام پس تسويه آن نموده حياة بخشد و حواس خمس و اعضاى شريفه كه هر يك را از آن فايدهء هست كه آن ديگر را نيست كرامت فرمايد و تقدير ذكر و انثى نمايد كه منشاء تناسل است هر آينه قادر خواهد بود بر اعاده آن بعد از موت براى مجازات اعمال و مكافات افعال از ابن عازب روايتست كه چون آيه نازل شد پيغمبر صلى اللّه عليه و آله و سلّم فرمود ( سبحانك اللهم بلى ) و اين روايت از صادقين عليهما السلام نيز روايتست .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nسورة الدهر\r\nمكية احدى و ثلثون آية ابى بن كعب از پيغمبر صلى اللّه عليه و آله و سلّم روايت كرده كه هر كه سورة الدهر را بخواند اجر وى جنت و حرير باشد و ابو جعفر عليه السّلام فرموده كه هر كه اين سوره بخواند در هر صبح پنجشنبه حق تعالى صد حور العين عذراء و چهار هزار ثيب از آنها را به او كرامت كند  بِسْمِ اللَّهِ الرَّحْمنِ الرَّحِيمِ \r\n  هَلْ أَتى   بتحقيق كه آمد پيش از اين به زمان اندكى   عَلَى الْإِنْسانِ   بر آدمى مراد جنس است   حِينٌ   هنگامى ممدوده و معين   مِنَ الدَّهْرِ   از زمان ممتد و غير محدود   لَمْ يَكُنْ   در حالتى كه نبود آن آدمى   شَيْئاً مَذْكُوراً   چيزى ياد كرده شده كه آن عنصر بود و نطفه در اصلاب آبا و هيچكس نام او نميبرد و نميدانست كه او انسان خواهد بود و اكثر مفسران برآنند كه مراد به انسان آدم است عليه السّلام كه چهل سال بميان مكه و طايف افتاده قبل از نفخ روح در او و در آن مدت در بعضى زمان خاك بود و بعضى ديگر گل حمأ صلصال و گويند چهل سال خاك بود و باران بر آن ميباريد و بعد از آن مدت چهل سال ديگر بود و بدور زمان متغير گشت و حمأ شد و چهل سال ديگر روح در او دميده شد و آنچه از عطا و ابن عباس نقل است كه آدم بعد از صد و بيست سال تمام آفريده شد و در اين مدت هيچكس از ملائكه و جن او را بانسانيت ياد نميكردند و نميدانستند كه نام او چيست و فايده خلقت او چه باشد مؤيد اينست و در تفسير اهل البيت مذكور استكه مراد على ابن أبي طالبست عليه السّلام و هل استفهام در معنى نفى است نه بمعنى تحقيق يعنى هيچ زمانى نگشت مگر كه او در آن زمان مذكور نشود بلكه هميشه معروف و مذكور بود و چگونه چنين نباشد كه نام شريفش با نام خدا و رسول او بر ساق عرش و بر در بهشت نوشته باشند پيش از خلق عالم در مناقب خوارزمى از جابر عبد اللّه انصارى نقل كرده كه پيغمبر فرمود كه بر در بهشت نوشته استكه لا إله الا اللّه محمد رسول اللّه على ابن أبي طالب عليه السّلام اخ رسول اللّه صلى اللّه عليه و آله و سلّم قبل ان يخلق السموات و الارض بالفى عام يعنى هر سه كلمه بزرگ بر در بهشت نوشته بود پيش از خلق آسمانها و زمينها به دو هزار سال و ديگر در كتاب مذكور مسطور است كه امام حسين بن على عليه السّلام فرمود كه نور من و پدرم يك نور بود در نزد خداى تعالى و چهار هزار سال پيش از آدم مخلوق شده بوديم و نيز در كتاب مزبور مذكور است كه پيغمبر صلى اللّه عليه و آله و سلّم فرمود كه جبرئيل به من آمد هر دو\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبال خود را گشاده نگه كردم نوشته بود لا إله الا اللّه محمد رسول اللّه على ولى اللّه و باقى احاديث در اين باب حواله بمنهج الصادقين است و مؤيد اين قولست نزول اين سوره در حق اهل بيت باجماع اماميه و جمهور سنيه چنان كه بعد ازين مذكور شود .\r\n إِنَّا خَلَقْنَا الْإِنْسانَ  بدرستى كه ما آفريديم آدميرا  مِنْ نُطْفَةٍ  از آبى اندك كه منى است و بنا بر آنكه مراد يا آدم يا امير المومنين على است عليه السّلام از انسان پس ضمير خلقنا محمول بر عموم خواهد بود و اگر چه بر خصوص وارد شده و اگر مراد اسم جنس باشد معنى آن خواهد بود كه ما آدميان را در اول حال كه نطفه و عناصر بودند و هيچكس از مخلوقات سماوى و ارضى ايشانرا بعنوان انسانية ذكر نميكرد پس ايشانرا از نطفه ايجاد فرموديم و به حد انسانية رسانيديم و چون منى هر يك از مرد و زن مختلف الاجزاء است در رقت و قوام چه هر عضوى از آن ماده عضوى مخصوص مىشود از اين جهت نطفه را با آنكه مفرد است بجمع صفة فرمود كه  أَمْشاجٍ  يعنى از جزؤهاى منى كه آميخته شده‌اند بهم و يا مراد بامشاج طباع است از حرارة و برودت و رطوبة و يبوست كه حق تعالى آنها را در نطفه ايجاد فرموده پس حاصل معنى آنست كه آفريديم آدمى را در حالتى كه اراده كرديم كه  نَبْتَلِيهِ  بيازماييم او را مراد تكليف است كه صورة امتحانست  فَجَعَلْناهُ  پس گردانيديم او را  سَمِيعاً بَصِيراً  شنوا و بينا تا ممكن باشد بر مشاهده دلايل و استماع آيات يعنى به جهت آنكه اراده ابتلاى او را داشتيم سمع و بصر را به او داديم .\r\n إِنَّا هَدَيْناهُ السَّبِيلَ  بدرستى كه ما نموديم او را راه راست بنصب ادله باهره و انزال آيات بينه بعد از اعطاى سمع و بصر كه آلت ادراك آنهاست  إِمَّا شاكِراً  در حالتى كه يا با سپاس است يعنى مؤمن و موحد است  وَ إِمَّا كَفُوراً  و يا ناسپاس يعنى كافر جاحد مراد آنست كه هداية ما مخصوص نيست باهل ايمان بلكه به همه مردمان نصب ادله كرده‌ايم .\r\n إِنَّا أَعْتَدْنا  بدرستى كه ما آماده كرده‌ايم  لِلْكافِرِينَ  براى ناگرويدگان  سَلاسِلَ  زنجيرهائى كه ايشانرا بدان بدوزخ كشند  وَ أَغْلالًا  و غلهاى كه بر گردن ايشان نهند  وَ سَعِيراً  و آتش افروخته كه در آن هميشه سوزند پس ذكر احوال ابرار مىكند .\r\n إِنَّ الْأَبْرارَ  بدرستى كه نيكوكاران كه مؤمنان فرمان بردارند  يَشْرَبُونَ  آشامند در آخرت  مِنْ كَأْسٍ  از جام خمرى كه  كانَ مِزاجُها كافُوراً  باشد كه آنچه مزج كنند به آن كافور مراد كافور بهشت است كه بر خلاف كافور دنياست و مرويست كه كافور\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nچشمه‌ايست در بهشت خوش‌بو و سفيد و مؤيد اينست آنكه بدل كافور آورده كه .\r\n عَيْناً  يعنى آميخته باشند آن كاس را به آب چشمهء كه  يَشْرَبُ بِها  مىآشامند آن را  عِبادُ اللَّهِ  بندگان خداى كه فرمان‌بردار او بوده باشند  يُفَجِّرُونَها  ميرانند چشمه را هر جا كه ميخواهند از منازل و قصور خود  تَفْجِيراً  راندنى به سهولت بدون منعى و مانعى و در خبر است كه اگر اراده تفجير داشته باشند خطى بكشند آب در آن خط جارى شود بىآنكه نهر كنند و ببايد دانست كه باتفاق جميع اهل حق كه اماميه‌اند و معظم اهل سنت اين آيه و آنچه بعد از اين است در شان عاليشان حضرت امير المؤمنين على و فاطمه و حسن و حسين عليهم السلام و فضه كه خادمهء ايشان بود نازل شده - و از جمله ايشان ثعلبى كه از اعاظم اهل سنت است باسانيد خود در تفسير خود بر اين وجه آورده كه آيه ان الابرار تا آخر بلكه تمام سوره در شان اهل بيت گرام عليهم السلام نزول يافته و در سبب او چنين ذكر كرده‌اند كه در بعضى ايام امام حسن و امام حسين عليهم السلام بيمار شدند حضرت رسالت صلى اللّه عليه و آله و سلّم با جمعى اصحاب بعيادة آن دو نور ديده مرتضى و ميوه دل زهرا رفتند و به حضرت شاه اوليا امر فرمود كه يا ابو الحسن از براى اين دو نور ديده خود نذرى كن تا حضرت قاضى الحاجات ايشانرا شفا دهد و لباس صحت و عافيت در ايشان پوشاند پس آن سيد اوصيا نذر فرمود كه اگر حق تعالى دو فرزند مرا شفا دهد من سه روز روزه دارم چون آن نذر حضرت فرمود حضرت فاطمه و حسن و حسين عليهم السلام و خادمه ايشان فضه موافقت فرمودند و چون حق تعالى لباس عافيت در ايشان پوشانيد عزيمة كردند كه به نذر خود قيام نمايند نيت روزه كردند حضرت فاطمه در روز اول يك صاع جو آرد كرد و پنج قرص بپخت و چون شب درآمد نماز شام ادا فرمودند و طعامى كه مهيا ساخته بودند حاضر كردند كه افطار كنند ناگاه آوازى به گوش ايشان رسيد كه السلام عليكم يا اهل بيت محمد من مسكينىام از مساكين و محتاجم و گرسنه مرا طعامى دهيد تا حق تعالى شما را از موايد جنت محظوظ گرداند پس سرور اوصيا و سيد اسخيا قرص خود را به او تصديق فرمود و اهل بيت همه به آن مقتدا اقتدا نمودند و در آنشب به آب خالص افطار فرمود و فضه نيز قرص خود را به او تصدق نمود روز دويم حضرت فاطمه عليه السّلام بر نهج روز اول پنج قرص مهيا ساخت و چون شب درآمد خواستند كه افطار كنند ناگاه آوازى به گوش ايشان رسيد كه يا اهل بيت محمد صلى اللّه عليه و آله و سلّم يتيمىام بر در سراى شما گرسنه مرا طعامى دهيد پس شاه اوصيا قرص خود را به او تصدق فرمود و اهل بيت و فضه نيز متابعت او كردند و در آن شب نيز به آب افطار كردند و در روز سيم آن سيده طاهره پنج قرص ديگر پخت چون خواستند كه افطار كنند ناگاه آوازى به گوش ايشان\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nرسيد كه من اسيرىام از اسيران محمد و گرسنه‌ام مرا طعامى دهيد تا حق تعالى شما را از خان جنان حظى كامل و نصيب شامل ارزانى فرمايد شاه اولياء قرص خود را داد و فاطمه و حسن و حسين نيز قرصهاى خود را به آن اسير بخشيدند و در آن شب نيز به آب افطار كردند روز چهارم سرور اوليا دست حسن و حسين گرفته به خدمت حضرت رسالت صلى اللّه عليه و آله و سلّم رفت آن دو نور ديده زهرا از جوع و ضعف ميلرزيدند چون چشم مبارك حضرت رسالت بايشان افتاد فرمود يا ابو الحسن اين معصومان چه حال دارند كه چنين ضعيف و ناتوان شدند شاه اولياء صورة حال بعرض سرور انبياء رسانيد آن حضرت بجانب خانه فاطمه روان شد و چون بحجره طاهره زهرا درآمد ديد كه فاطمه در مصلاى خود بعبادت مشغولست و از بىقوتى و گرسنگى شكم او به پشت چسبيده پس آن حضرت چون قرة العين خود را به آن حالت ديده آه از روان مباركش برآمد و گفت وا غوثاه يا اللّه اهل بيت محمد يموتون جوعا اى پروردگار عالم اهل بيت پيغمبر تو از گرسنگى بخواهند مرد پس جبرئيل در رسيد فرمود اى محمد بگير اين را و خوش باش به آن كرامتى كه خداى تعالى در حق اهل بيت تو فرموده است و سوره هل اتى را تا آخر به حضرت رسالت پناه تلاوة فرمود حاصل كه رفعت درجه و مزيت كه اهل بيت راست آنست كه .\r\n يُوفُونَ بِالنَّذْرِ  وفا كنند بنذرى كه در او طاعة كنند و آن سه روز روزه داشتن بود براى وفاى نذرى كه كرده بودند در بيمارى امام حسن و امام حسين عليه السّلام  وَ يَخافُونَ  و ميترسند  يَوْماً كانَ شَرُّهُ  از روزى كه هست بدى او يعنى شدة و هول آن  مُسْتَطِيراً  فاش و آشكارا و به همه اهل عصيان و طغيان رسيده و يا بجميع اقطار منتشر گشته .\r\n وَ يُطْعِمُونَ الطَّعامَ  و ميدهند خوردنى را  عَلى حُبِّهِ  بر دوستى خدا  مِسْكِيناً  درويش بىمايه را  وَ يَتِيماً  و خرد بىپدر را  وَ أَسِيراً  و اسيرى را كه بدار الحرب گرفته‌اند و در حديث آمده كه هيچ مسلمانى مسلمان گرسنه را طعام ندهد الا كه حق تعالى او را از ميوه بهشت طعام كرامت فرمايد و اگر تشنهء را آب دهد حق تعالى او را از شراب رحيق سيراب گرداند و بعد از آن حق تعالى از خلوص نيت ايشان خبر ميدهد كه .\r\n إِنَّما نُطْعِمُكُمْ  جز اين نيست كه ميخورانيم شما را اى اهل استحقاق اين طعامها را  لِوَجْهِ اللَّهِ  براى رضاى خدا  لا نُرِيدُ مِنْكُمْ جَزاءً  نميخواهيم از شما پاداش و مكافاتى بر آن  وَ لا شُكُوراً  و نه شكر گذارى چه در احسان منت نهادن و توقع جزا كردن ثوابرا بكاهاند بلكه اطعام شما به جهت اينست .\r\n إِنَّا نَخافُ  بدرستى كه ما ميترسيم  مِنْ رَبِّنا  از\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nپروردگار خود  يَوْماً عَبُوساً  در روزى ترشى يعنى از عذاب روزى كه در آن روز رويها ترش گردد به جهت شدة اهوال يا روزى كه مانند باشد بشير خشمناك در اضرار  قَمْطَرِيراً  روزى در غاية سختى و كراهة كه بسبب آن مردمان روى خود را بسيار در هم كشند كه .\r\n فَوَقاهُمُ اللَّهُ  پس نگاه دارد خداى ايشانرا  شَرَّ ذلِكَ الْيَوْمِ  از بدى آن روز يعنى از اهوال و شدايد  وَ لَقَّاهُمْ  و پيش آرد ايشانرا يعنى بدهد بايشان بدل عبوس كفار و حزن فجار  نَضْرَةً  نضارة و تازگى و گشاده‌روئى و خوب روئى  وَ سُرُوراً  و فرح و شادى در دل .\r\n وَ جَزاهُمْ  و پاداش دهد ايشانرا  بِما صَبَرُوا  بسبب صبر كردن ايشان بر اداى واجبات و اجتناب محرمات و ايثار طعام  جَنَّةً  بوستانهاى مملو از اثمار و ساير اطعمه و اشربه كه از آن خورند  وَ حَرِيراً  و جامه ابريشم بهشت كه پوشند .\r\n مُتَّكِئِينَ  در حالتى كه تكيه زدگان باشند  فِيها  در آن بهشت  عَلَى الْأَرائِكِ  بر تختهاى آراسته به طلا و نقره و انواع جواهر و يواقيت  لا يَرَوْنَ فِيها  نه بينند در بهشت  شَمْساً  آفتابرا يعنى گرما را نيابند  وَ لا زَمْهَرِيراً  و نه سرما را مراد آنست كه هواى بهشت معتدل بود از ابن عباس مرويست كه روزى اهل بهشت روشنائى زياده از عادة بينند گويند بار خدايا نه ما را وعده دادى و فرمودى كه لا يرون فيها شمسا و لا زمهريرا اين نور آفتاب چيست خطاب آيد كه اين نور آفتاب نيست بلكه سيد اوصيا با فاطمه زهرا عليهم السلام لطافتى كرده خنديده‌اند و اين نور از اثر دندان ايشانست كه بر روشنى بهشت غلبه كرده .\r\n وَ دانِيَةً  و پاداش دهد ايشانرا بهشتى ديگر غير از بهشت اول كه نزديك بود  عَلَيْهِمْ ظِلالُها  بر ايشان سايه‌هاى درختان آن  وَ ذُلِّلَتْ  و رام كرده شود  قُطُوفُها  ميوه آن  تَذْلِيلًا  رام كردنى يعنى آسان بود چيدن آن .\r\n وَ يُطافُ عَلَيْهِمْ  و گردانيده مىشود بريشان  بِآنِيَةٍ مِنْ فِضَّةٍ  جامهاى خرد دسته‌دار كه نقره باشد  وَ أَكْوابٍ  و جامهاى بزرگ بىدسته  كانَتْ قَوارِيرَا  كه باشد مانند آبگينها در صفا و لطافة .\r\n قَوارِيرَا  آن اوانى و اكواب  مِنْ فِضَّةٍ  از نقره مخلوق شده باشد پس آنچه درو داخل باشد از خارج آن توان ديد  قَدَّرُوها  اندازه كنند بهشتيان آن ظرفها را در مقادير و اشكال بمقتضى آرزوى خود يا اندازه نمايند ساقيان آن ظرفها را فراخور هواى ايشان  تَقْدِيراً  اندازه كردنى يعنى هر كس را فراخور حوصله او جامى دهند كه بدان سيراب گردند و در آن\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nظرف زياده و نقصان نبود .\r\n وَ يُسْقَوْنَ فِيها  و آشاميده شوند در بهشت  كَأْساً  خمرى را  كانَ مِزاجُها زَنْجَبِيلًا  باشد آميزش آن زنجبيل يعنى شراب را بياميزند بزنجبيل بهشت كه بسيار طرب انگيز است و اين غير زنجبيل دنياست .\r\n عَيْناً فِيها  بدل زنجبيل است يعنى خمرى آميخته به آب چشمه بهشت كه بطعم زنجبيل باشد  تُسَمَّى سَلْسَبِيلًا  نام نهاده شده باشد به سلسبيل كه بجهة سلاسة انحدار آن در حلق يعنى آسان به حلق فرو رود .\r\n وَ يَطُوفُ عَلَيْهِمْ  و طواف كنند بر ايشان  وِلْدانٌ مُخَلَّدُونَ  پسران جاويد مانده بر حال طفولية يا گوشواره‌دار  إِذا رَأَيْتَهُمْ حَسِبْتَهُمْ  چون به بينى ايشانرا در صفاى لون و درخشندگى چهره و انعكاس شعاع بعضى از ايشان به بعضى  لُؤْلُؤاً مَنْثُوراً  مرواريد افشانده شده از صدف يعنى تر و تازه و نورانى و گويند وصف ايشان بانتشار جهة آنست كه براى خدمت ايشان در بهشت پراكنده باشند .\r\n وَ إِذا رَأَيْتَ  و چون به بينى يعنى در بهشت بصر تو بهر جا كه واقع شود  ثَمَّ رَأَيْتَ نَعِيماً  به بينى نعمتها كه در وصف نگنجد  وَ مُلْكاً كَبِيراً  و ملكى بزرگ و متسع كه زوال به دو ره نيابد و در حديث آمده كه پست‌تر كسى از اهل بهشت كه نظر كند در ملك خود هزار ساله راه بيند و اين پسران به اين وصف طواف كنند بر ايشان .\r\n عالِيَهُمْ ثِيابُ سُندُسٍ  در حالتى كه در زير ايشان باشد جامهاى ديباى لطيف و نازك  خُضْرٌ  برنگهاى سبز  وَ إِسْتَبْرَقٌ  و در بر ايشان باشد ديباى محكم بافته و گفته‌اند كه اين ديبا آستر جامه باشد  وَ حُلُّوا  پيرايه بسته شوند و آراسته گردانيده شوند  أَساوِرَ مِنْ فِضَّةٍ  بدست برنجهاى از نقره و در خبر است كه نقره بهشت بر وجهى صفا داشته باشد كه آنچه ماوراى آن باشد بر آن توان ديد  وَ سَقاهُمْ  و بياشاماند ايشانرا  رَبُّهُمْ  آفريدگار و پروردگار ايشان  شَراباً طَهُوراً  شرابى پاك از ادناس و ارجاس و پاك كننده از غل و حسد و ساير صفات رذيله بدانكه جوى كوثر در بهشت خاصه حضرت رسالتست و ذكر آن در سورة الكوثر خواهد آمد و چهار جوى ديگر از متقيانست كه آبست و شير و عسل و خمر و صفات آنها در سوره محمد ذكر يافته و دو چشمه از آن اهل خشيت است و دو چشمه از اصحاب يمين است و اين چهار چشمه در سورة الرحمن جل علا ذكر يافت و شراب رحيق از آن ابرار است و تسنيم از آن مقربانست و اين هر دو در سوره مطففين رقم بيان خواهد يافت و دو چشمه از اهل بيت است كه آن كافور و زنجبيل است و آن را سلسبيل\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nخوانند و شراب طهور نيز از ايشانست و در بعضى رواية آمده كه رب اينجا بمعنى سيد است مانند قوله تعالى اذكرونى عند ربك و مراد به آن امير المؤمنين عليه السّلام است يعنى آب دهد ايشان را سيد ايشان على بن ابى طالب كه ساقى اهل بهشت است و اخبار بسيار از مخالف و موافق متظاهر است كه ساقى كوثر على بن ابى طالب خواهد بود چنان كه گفته‌اند\r\n رب هب لى من المعيشة سؤلى * و اعف عنى به حق آل رسولى \r\n و اسقني شربة به كف على * سيد الاولياء زوج بتولى \r\n.\r\n إِنَّ هذا  بدرستى كه آنچه مذكور شد از اصناف نعم  كانَ لَكُمْ جَزاءً  هست مر شما را پاداش اعمال حسنه و طاعة مبروره  وَ كانَ سَعْيُكُمْ  و هست شتافتن شما در طاعات و مرضات واهب العطيات  مَشْكُوراً  پسنديده و جزا داده شده بر آن بعد از آن بر سبيل تذكير نعمت خطاب به حضرت رسالت صلى اللّه عليه و آله و سلّم ميفرمايد .\r\n إِنَّا نَحْنُ نَزَّلْنا  بدرستيكه ما فرو فرستاديم  عَلَيْكَ الْقُرْآنَ  بر تو قرآن را  تَنْزِيلًا  فرو فرستادنى بتدريج سوره‌ئى بعد از سوره‌ئى و آيتى بعد از آيتى تا بر تو دشوار نباشد حفظ آن و فهم معانى آن كقوله تعالى و قرآنا نزلناه لتقرأه على الناس على مكث .\r\n فَاصْبِرْ  پس صبر كن  لِحُكْمِ رَبِّكَ  مر حكم پروردگار خود را بتاخير نصرت تو بر كفار و تعويق هلاكت معاندان تو چه حكمت مقتضى اينست  وَ لا تُطِعْ مِنْهُمْ  و فرمان مبر از ايشان  آثِماً  گناهكارى را كه ترا باثم خواند چون عتبه كه متحمل انواع فسوق و مآثم است و بسبب اين ترا ميگويند كه از دعوت خود بازايست تا دختر خود به تو دهم  أَوْ كَفُوراً  يا ناسپاسى را كه تو را بكفر دعوة كند چون وليد مغيرة كه در كفر غالبست و ترا بجهة آن ميگويد كه بدين اما رجوع كن تا ترا توانگر سازم .\r\n وَ اذْكُرِ اسْمَ رَبِّكَ  و ياد كن نام پروردگار خود را  بُكْرَةً وَ أَصِيلًا  در هر صباح و شام يعنى پيوسته بذكر او مشغول باش و در تبليغ رسالت اشتغال نماى .\r\n وَ مِنَ اللَّيْلِ  و در بعضى از شب  فَاسْجُدْ لَهُ  پس سجده كن او را يعنى نماز گذار و اكثر مفسران بر آنند كه بكرة وقت نماز بامداد است و اصيل متناول وقت ظهر و عصر و من الليل فاسجد له مغرب و عشا پس معنى آنست كه بر پنج وقت نماز مداومت كن  وَ سَبِّحْهُ  و نماز گذار براى خدا  لَيْلًا طَوِيلًا  در شب دراز يعنى در وقتى دراز از اوقات شب به نماز تهجد قيام نما كه آن دو ثلث آنست يا نصف آن يا ثلث آن احمد بن محمد از امام رضا پرسيد كه ما ذاك التسبيح چه تسبيح است فرمود هو صلاة الليل آن نماز شب است .\r\n إِنَّ هؤُلاءِ يُحِبُّونَ الْعاجِلَةَ  بدرستيكه آن گروه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nدوست ميدارند سراى شتابنده را  وَ يَذَرُونَ وَراءَهُمْ  و وا ميگذارند در پيش خود و يا مياندازند از پس پشت خود  يَوْماً ثَقِيلًا  روز گرانرا كه قيامتست يعنى بدان نميگروند مراد بثقيل شدة هول آنست .\r\n نَحْنُ خَلَقْناهُمْ  ما آفريديم ايشانرا از آب اندك و سست  وَ شَدَدْنا  و محكم كرديم  أَسْرَهُمْ  ربط مفاصل ايشانرا باعصاب يعنى اعضاى ايشانرا محكم به يكديگر بستيم  وَ إِذا شِئْنا  و چون خواهيم هلاكت ايشانرا  بَدَّلْنا أَمْثالَهُمْ  بدل كنيم ايشانرا بامثال ايشان در خلقت و شدة  تَبْدِيلًا  بدل كردنى يعنى ايشانرا به غير از ايشان از بندگان فرمانبردار كه اگر حكمت ما مقتضى آن باشد .\r\n إِنَّ هذِهِ  بدرستيكه اين سوره  تَذْكِرَةٌ  پندى و موعظه‌ايستكه به آن متذكر شوند بامر آخرة  فَمَنْ شاءَ اتَّخَذَ  پس هر كه خواهد فرا گيرد  إِلى رَبِّهِ  بقرب پروردگار خود  سَبِيلًا  راهى بوسيله كسب خيرات و اجتناب از محرمات چه عنان اختيار در قبضه اختيار اوست .\r\n وَ ما تَشاؤُنَ  و نخواهيد شما اى كافران معاند هيچ راهى بمرضات الهى بر وجه اختيار  إِلَّا أَنْ يَشاءَ اللَّهُ  مگر وقتى كه خواهد خداى اجبار شما به آن و الجاء شما بر آن اما در اين صورت نفعى بشما نرسد و خالى از تكليف باشد چه تكليف در وقت اختيار است نه در زمان اجبار پس او سبحانه اراده اين مشية نكند مشيت او آنست كه به اختيار خود ايمان آريد تا مستحق ثواب شويد  إِنَّ اللَّهَ  بدرستيكه خداى  كانَ عَلِيماً  داناست بافعال و احوال شما  حَكِيماً  صواب كار كه هيچ چيز اراده نكند الا بمقتضاى حكمة و مصلحت .\r\n يُدْخِلُ مَنْ يَشاءُ  درآورد هر كه را خواهد از اهل ايمان  فِي رَحْمَتِهِ  در بخشش خود كه هداية و توفيق است در طاعة يا در بهشت بفضل و كرم بىغاية  وَ الظَّالِمِينَ  و ستمكاران را يعنى مشركانرا كه درگذشته‌اند از طريق مستقيم  أَعَدَّ لَهُمْ  آماده كرده است از براى ايشان  عَذاباً أَلِيماً  عذاب دردناك .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nسورة المرسلات\r\nخمسون آية مكية ابى بن كعب از حضرت رسالت صلى اللّه عليه و آله و سلّم روايت كرده كه هر كه سورة المرسلات بخواند در نامه او ثبت كنند كه از مشركان نيست و هر كه اين سوره بخواند از شر جن و انس در پناه خداى باشد و او را از زمره مؤمنان نويسند حق سبحانه او را به پيغمبر همنشين سازد  بِسْمِ اللَّهِ الرَّحْمنِ الرَّحِيمِ \r\n  وَ الْمُرْسَلاتِ   سوگند بفرشتگان فرستاده شده   عُرْفاً   به جهت نيكوئى يعنى بامر و نهى كه موجب هدايتست بآيات قرآن كه فرستاده شده است براى نيكوئى و خيرخواهى بندگان يا ببادهاى كه روان گردانيده شده‌اند متتابع و متعاقب يكديگر يا بنفوس كامله كه فرستاده شده‌اند با بدان به جهت استكمال آن و قول اول منقولست از امير المؤمنين عليه السّلام .\r\n فَالْعاصِفاتِ  پس سوگند بملائكه كه جهنده و سخت رونده‌اند  عَصْفاً  سخت جهنده و رفتنى در امتثال و اوامر الهى مانند وزيدن باد يا آيات قرآنى كه محو كننده و زايل سازنده احكامند يعنى ناسخ شرايع و اديان متقدمه است و يا ببادهاى جهنده به سختى جهة تعذيب كفار يا بنفوس كامله كه برنده و نيست سازنده‌اند ما سواى حق را .\r\n وَ النَّاشِراتِ  و سوگند بفرشتگان كه نشر كنندگانند شرايع و كتب را و منتشر سازنده اجنحه خود نزد فرود آوردن وحى بانبيا  نَشْراً  منتشر ساختنى بآيتهاى قرآنى يا ببادهاى پراكنده براى استراحت بندگان يا بنفوس كامله كه نشر كننده نفوس‌اند كه مرده‌اند بجهل و ضلالت بالقاى علم و هداية در دل ايشان .\r\n فَالْفارِقاتِ  پس سوگند بملائكه كه جدا كننده مر حق و باطل را از يكديگر  فَرْقاً  جدا كردنى بآيات قرآن كه جدا كننده خيراند از شر يا برياح كه متفرق سازنده اشراراند يا بنفوس كامله كه فارق حق و باطل‌اند از هم .\r\n فَالْمُلْقِياتِ  پس سوگند بفرشتگان كه افكندگانند به پيغمبران  ذِكْراً  وحى را بآيات قرآن كه القاى ذكر حق ميكنند در ميان عالميان يا بادهاى كه سبب ذكر ميشوند و يا بنفوس كامله كه افكندهء ذكراند در قلوب بندگان .\r\n عُذْراً  به جهت عذر محقان و صواب كاران  أَوْ نُذْراً  يا بيم كردن مبطلان تبه روزگار يعنى القاى ذكر به جهت آنست كه اهل حق اعتذار جويند به خدا بتوبه و استغفار در وقت مشاهده نعمتهاى الهى و تفكر در آلاى پادشاهى و دلايل قدرت وى حاصل كه حق سبحانه و تعالى بامور مذكوره قسم ياد ميفرمايد بر اينكه .\r\n إِنَّما تُوعَدُونَ  جز اين نيست كه آنچه وعده داده ميشويد از\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nآمدن قيامت و آنچه متعلق است به آن از ثواب و عقاب  لَواقِعٌ  هر آينه بوقوع آينده است و ظاهر شونده آنگه بيان علامات وقوع ميفرمايد .\r\n فَإِذَا النُّجُومُ  پس آنگاه كه ستارگان  طُمِسَتْ  محو و زايل كرده شوند از اماكن خود يا نور ايشان از آنها نزع نموده شود پس بىنور منتشر گردند .\r\n وَ إِذَا السَّماءُ  و آنگاه كه آسمان  فُرِجَتْ  شكافته شود و راهها و شكافها درو پيدا شود .\r\n وَ إِذَا الْجِبالُ  و آنگاه كه كوهها  نُسِفَتْ  پراكنده شوند از مواضع خود مانند اينستكه   وَ بُسَّتِ الْجِبالُ بَسًّا فَكانَتْ هَباءً مُنْبَثًّا    وَ كانَتِ الْجِبالُ كَثِيباً مَهِيلًا  يا بسرعت تمام ربوده و زايل گردانيده شوند از مكان خود كه هيچ اثر از آن در زمين نماند و مانند غبار بر هوا روند .\r\n وَ إِذَا الرُّسُلُ  و آنگاه كه پيغمبران  أُقِّتَتْ  تعيين كرده شوند براى ايشان ميقاتى كه حاضر شوند در آن براى گواهى دادن پس ندا كرده شوند .\r\n لِأَيِّ يَوْمٍ  براى كدام روز  أُجِّلَتْ  واپس داشته بود اين چيزها يعنى طمس نجوم و شق سما و قلع جبال و تعيين وقت رسل اين سؤال تعظيم و تفخيم آن روز باشد و تعجب از هول آن پس جواب گويد .\r\n لِيَوْمِ الْفَصْلِ  براى روز جدا كردن كه امروز است كه در آن روز مؤمن را از كافر و مطيع را از عاصى جدا گردانند در مكافات يا روز حكم كردن ميان خلقان .\r\n وَ ما أَدْراكَ  و چه چيز دانا گردانيد ترا يعنى تو چه دانى كه  ما يَوْمُ الْفَصْلِ  چيست روز فصل و چگونه بكنه او رسى .\r\n وَيْلٌ  ويل كلمهء عذابست  يَوْمَئِذٍ لِلْمُكَذِّبِينَ  در آن روز مر تكذيب كنندگانراست بروز فصل بعد از آن در تهديد كفار ميفرمايد .\r\n أَ لَمْ نُهْلِكِ الْأَوَّلِينَ  آيا هلاك نكرديم پيشينيان را چون قوم نوح و عاد و ثمود كه تكذيب انبيا كردند .\r\n ثُمَّ نُتْبِعُهُمُ  پس ما از پى ايشان درآريم به هلاكت  الْآخِرِينَ  پسينيان را كه نظراى ايشانند چون كفار مكه و آن قتل بدر بود و غلا و قحطى و غير آن .\r\n كَذلِكَ  مثل اين فعل شنيع  نَفْعَلُ بِالْمُجْرِمِينَ  ميكنيم به همه گناهكاران مراد كفارند .\r\n وَيْلٌ يَوْمَئِذٍ لِلْمُكَذِّبِينَ  مكروهى بزرگ در آن روز مر تكذيب كنندگان را بآيات خدا و انبيا اين تكرير نيست زيرا كه اول تكذيب است بآيات خدا يا ويل اول عذاب آخرتست و ثانى اهلاك در دنيا بعد از آن بر سبيل منت و تذكر ميفرمايد كه .\r\n أَ لَمْ نَخْلُقْكُمْ  آيا نيافريديم شما را  مِنْ ماءٍ مَهِينٍ  از آبى خوار و بىمقدار .\r\n فَجَعَلْناهُ  پس گردانيديم آن آب را و نگاه داشتيم  فِي قَرارٍ مَكِينٍ  در قرارگاه استوار كه رحم است .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n إِلى قَدَرٍ مَعْلُومٍ  تا به مقدارى دانسته گشته و معين شده كه آن زمان ولادتست كه آن نه ماه و يازده و يا كمتر بر هر تقدير .\r\n فَقَدَرْنا فَنِعْمَ الْقادِرُونَ  پس توانا بوديم بر آفرينش شما پس نيك توانائيم ما در تدبير آن يا اندازه كرديم خلق شما را از طول و قصر و انثى و ذكور و غير آن از كيفيت و كميت پس نيكو اندازه كننده‌ايم ما .\r\n وَيْلٌ يَوْمَئِذٍ لِلْمُكَذِّبِينَ  بزرگتر بلاى آن روز مر تكذيب كنندگان راست و قدرت ما را بر اين و باور ندارندگان اقتدار ما بر اعاده امثال اين .\r\n أَ لَمْ نَجْعَلِ الْأَرْضَ  آيا نگردانيديم زمين را  كِفاتاً  جمع كننده و ضم نماينده .\r\n أَحْياءً وَ أَمْواتاً  زندگان و مردگان را يعنى احيا را فراهم آورده از برون خود و اموات را بدرون خود در آورده .\r\n وَ جَعَلْنا  و گردانيديم  فِيها  در زمين  رَواسِيَ  كوههاى استوار و پابرجا  شامِخاتٍ  بلند و سر افراز  وَ أَسْقَيْناكُمْ  و بياشامانيديم شما را  ماءً فُراتاً  آب شيرين و صافى بسبب آفريدن عيون و منابع در جبال .\r\n وَيْلٌ  وادى جهنم  يَوْمَئِذٍ لِلْمُكَذِّبِينَ  در روز رستخيز مر تكذيب كنندگان راست كه بامثال اين نعمتها اعتراف نكنند و خزنهء دوزخ مكذبان را در آن روز گويند .\r\n انْطَلِقُوا  برويد  إِلى ما  بسوى آنچه  كُنْتُمْ بِهِ  بوديد كه به آن  تُكَذِّبُونَ  تكذيب ميكرديد يعنى روان شويد بجانب آتش دوزخ و انواع عذاب آن .\r\n انْطَلِقُوا  تكرار براى تاكيد است يعنى برويد البته يا روان شويد  إِلى ظِلٍّ  بسوى سايه  ذِي ثَلاثِ شُعَبٍ  كه خداوند سه شاخ است مراد ظل يحموم است كه دور جهنم است و به جهت بزرگى و بسيارى متفرق مىشود بشعب و هر شعبى به طرفى ميرود همچنان رود عظيم يا مراد بسايه دود دوزخ است كه سه شعبه است و كافران را احاطه نمايد شعبهء بر بالاى سر او باشد و شعبهء از يمين و شعبهء از يسار پس هر كه خواهد كه فردا از اين دخان كه ظل من يحموم اشاره به اوست ايمن گردد امروز بنور عقل متمسك شده از صفت بهيمى و سبعى بگذرد و تهذيب اخلاق نموده از معاصى اجتناب نمايد و پيوسته بطاعت و عبادت مشغول شود و در معالم آورده كه گردى بزرك از دوزخ بيرون آيد و از او سه شعبه منشعب گردد يكى نور و آن بر سر مؤمنان سايه افكند يكى دخان و آن بر مؤمنان متوقف گردد يكى زبانهء خالص آن بر بالاى سر كافران بايستد و در كشاف و تفسير طبرسى مذكور است كه بيرون آيد زبانهء از آتش و همهء كفار را احاطه كند مانند سرا پرده كما قال احاط بهم سرادقها و بسه شعب گردد پس سايه افكند بر ايشان تا آنكه از حساب فارغ شوند مؤمنان در زير عرش خدا باشند پس از جهت رفع توهم\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nآنكه مراد ظل او باشد ميفرمايد .\r\n لا ظَلِيلٍ  نه سايهء خنك و دايم كه در او راحت باشد  وَ لا يُغْنِي  و دفع نكند از كفار  مِنَ اللَّهَبِ  از حرارت زبانيهء آتش چيزيرا .\r\n إِنَّها  بدرستى كه دوزخ  تَرْمِي  مىاندازد  بِشَرَرٍ  شررها و جمرهاى آتش هر شراره از آن  كَالْقَصْرِ  مانند كوشكى عظيم يعنى آن شررها مانند درختان سطبر و تناور باشند .\r\n كَأَنَّهُ  گوييا كه آن شرر  جِمالَتٌ صُفْرٌ  شترانىاند زرد پرنگ آتش و چون آتش دوزخ سياهست و مايل بزردى شراره او نيز چنين خواهد بود و حفص جمالة خوانده .\r\n وَيْلٌ  عذاب عظيم و عقاب اليم  يَوْمَئِذٍ  در آن روز  لِلْمُكَذِّبِينَ  مر دروغ زنان راست كه صفت دوزخ و شرارهء آن را باور ندارد .\r\n هذا  اين روز  يَوْمُ لا يَنْطِقُونَ  روزيست كه سخن نگويند كافران به جهت فرط دهشت يعنى در بعضى مواقف چه قيامت مواطن و مواقف كفار متعدده خواهد بود در يك موقف سخن نگويند به جهت فرط اهاويل و اخاويف آن در موضعى ديگر مهر بر زبانهاى ايشان نهند تا سخن نگويند و جوارح و اعضاى ايشان را بسخن درآرند .\r\n وَ لا يُؤْذَنُ لَهُمْ  و دستورى داده نشود مر ايشانرا در اعتذار  فَيَعْتَذِرُونَ  پس عذر خواهى نكند يعنى عذر و اعتذارى كه متعقب آنست از ايشان منتفى باشد .\r\n وَيْلٌ  كرب بسيار و اندوه و مشقت بيشمار  يَوْمَئِذٍ  در آن روز  لِلْمُكَذِّبِينَ  مر آنانراست كه تكذيب كنند اين چيزها را .\r\n هذا  اين روز  يَوْمُ الْفَصْلِ  روز فصل و قضاست ميان ظالمان و مظلومان يا روز جدا كردنست محق را از مبطل  جَمَعْناكُمْ  جمع كرديم شما را اى مكذبان اين امت  وَ الْأَوَّلِينَ  و پيشينيان را كه در تكذيب رسل گذشته بودند با پيغمبر و مؤمنان اين كلام مقرر و مبين يوم فصل است كه فصل سعدا و اشقيا و انبياء و امم فرع جمع شدن اولين و آخرين است در يك موضع تا فصل ميان ايشان متحقق شود .\r\n فَإِنْ كانَ لَكُمْ  پس اگر هست مر شما را اى كافران  كَيْدٌ  مكرى و حيلهء  فَكِيدُونِ  پس مكر و حيله كنيد با من اين تقريع است مر ايشان را و اظهار عجز ايشان يعنى حيلهء ايشان با خدا پيش نرود و بمكر و فريب عذاب از خود دفع نتوانند كرد .\r\n وَيْلٌ  شدة غم و غصه  يَوْمَئِذٍ  در آن روز  لِلْمُكَذِّبِينَ  مر تكذيب كنندگان راست كه بحيله از عذاب نتواند رهيد بعد از ذكر احوال كافران و عاصيان بيان احوال مؤمنان ميفرمايد .\r\n إِنَّ الْمُتَّقِينَ  بدرستيكه پرهيزكاران از شرك و عصيان  فِي ظِلالٍ  در سايهء درختان بهشت  وَ عُيُونٍ  و در كنار چشمه‌هاى آب .\r\n وَ فَواكِهَ  و در ميان ميوها  مِمَّا يَشْتَهُونَ  از آنچه آرزو كنند مرفه الحال و فارغ البال .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n كُلُوا  اين در موضع حالست از ضمير متقين در ظرف كه آن فى ظلالست يعنى متقيان در سايه‌هاى بهشت قرار گيرندگان باشند در حالتى كه خزنه جنت ايشانرا گويند بخوريد اين ميوه‌ها را  وَ اشْرَبُوا  و بياشاميد اين آبها را  هَنِيئاً  خوردنى و آشاميدنى گوارنده با طيب نفس  بِما كُنْتُمْ تَعْمَلُونَ  بسبب آنكه بوديد كه عمل ميكرديد در دنيا .\r\n إِنَّا كَذلِكَ  بدرستى كه ما چنين  نَجْزِي الْمُحْسِنِينَ  پاداش ميدهيم اهل احسانرا در عقيده و عمل ميتواند بود كه اين كلام ابتداء اخبار باشد از جانب حق سبحانه و مخاطب حضرت رسالت صلى اللّه عليه و آله و سلّم باشد در دنيا يا خطاب باشد باهل جنت در آخرت بطريق امر مذكور مراد حق سبحانه در اين آنست كه اى متقيان البته اكل و شرب نمائيد چون دانسته باشند كه اكل و شرب مراد حق سبحانه است سرور ايشان بيشتر گردد و ميل ايشان زياده شود پس مراد او سبحانه مستلزم عبث نباشد .\r\n وَيْلٌ  چاه قبح و ذم  يَوْمَئِذٍ  در آن روز  لِلْمُكَذِّبِينَ  مر اهل تكذيب را كه بنعيم بهشت نميگروند و آن را باور ندارند .\r\n كُلُوا  اين در موضع حالست از مكذبين يعنى كلمهء عذاب ثابتست مر مكذبان را در حالتى كه خزنهء دوزخ ايشان را گويند كه بخوريد اى مكذبان نعيم فانى دنيا را  وَ تَمَتَّعُوا  و برخوردار شويد  قَلِيلًا  زمانى اندك  إِنَّكُمْ مُجْرِمُونَ  بدرستى كه شما مشركانيد .\r\n وَيْلٌ يَوْمَئِذٍ  واى در اين روز  لِلْمُكَذِّبِينَ  مر مكذبان را كه تكذيب كرده باشند عذاب اليم را خطاب ربانيه باهل نار به اين گفتار در آن روز به جهت تذكير باشد مر ايشانرا به حال سمج ايشان در دنيا و آنچه كردند بر نفسهاى خود از ايثار متاع قليل بر نعيم مقيم جليل و معنى اينكه ايكسانى كه بر زخارف دنيا مغرور شده‌ايد و پشت بر آخرت آورده‌ايد بخوريد از دنيا زمانى اندك كه شما كافران باشيد و عمر كوتاه زود به آخر رسد و ببلا زود گرفتار شويد .\r\n وَ إِذا قِيلَ  و چون گفته شود  لَهُمُ ارْكَعُوا  مر ايشان را كه نماز گذاريد  لا يَرْكَعُونَ  نماز نگذارند مراد به ركوع اسلام است و تسميه آن به ركوع به جهت آنست كه نماز ركن اعم است بعد از شهادتين پس معنى آنست كه چون كفار مأمور شوند باسلام آوردن اسلام نيارند و قبول اين امر نكنند و بر استكبار خود مصر شوند در خبر آمده كه ما كان على العرب اشدّ من الركوع و السجود از ابن عباس نقل است كه اين در روز قيامت باشد كه مردمانرا بسجود خوانند ايشان توانائى نداشته باشد كه سجده كنند .\r\n وَيْلٌ يَوْمَئِذٍ لِلْمُكَذِّبِينَ  نفرين در آن روز مر دروغ گويان راست كه اسلام را قبول ندارند .\r\n فَبِأَيِّ حَدِيثٍ  پس بكدام سخن  بَعْدَهُ  پس از قرآن  يُؤْمِنُونَ  ميگروند اگر به قرآن نگرويدند كه\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمعجزيست مشتمل بر حجج واضحه و معانى لايحه در خبر آمده كه بعد از خواندن اين آيه بايد گفت آمنا باللّه .\r\n\r\nسورة النبأ\r\nاحدى و اربعون آية ابى بن كعب از حضرت رسالت پناه صلى اللّه عليه و آله و سلّم رواية كرده كه هر كه سوره عمّ بخواند حق تعالى او را در روز قيامت شراب سرد و خنك بياشاماند مرويست از ابى عبد اللّه عليه السّلام كه هر كه اين سوره را قرائت كند و هر روز بدان مداومت نمايد از آن سال بيرون نيايد تا كه بشرف زيارة بيت اللّه الحرام مشرف گردد  بِسْمِ اللَّهِ الرَّحْمنِ الرَّحِيمِ  آورده‌اند كه چون حضرت رسول صلى اللّه عليه و آله و سلّم دعوة آشكارا كرد و قرآن بر مردمان خواند كفار در نبوة و نزول قرآن و وقوع بعث اختلاف كردند و از يكديگر يا از پيغمبر پرسش مينمودند حق تعالى از تساؤل ايشان خبر داد\r\n  عَمَّ يَتَساءَلُونَ   از چه ميپرسند استفهام براى تفخيم شان آنچيزيست كه از آن تساؤل كرده‌اند و بعد از آن بيان شان و تفخيم آن مىكند بقوله .\r\n عَنِ النَّبَإِ الْعَظِيمِ  از خبر بزرگى يكديگر را سؤال ميكنند .\r\n الَّذِي هُمْ فِيهِ مُخْتَلِفُونَ  آنچيزى كه ايشان در آن اختلاف كنندگانند يعنى جمعى از ايشان ميگويند كه قيامت هست و بتان ما شفاعت خواهند كرد كه هؤلاء شفعاؤنا عند اللّه و بعضى مطلق آن را منكرند كه ان هى الا حياتنا الدنيا و گروهى شك دارند در وقوع و لا وقوع بل هم فى شك منها و برخى ديگر ميگويند كه حشر ارواح خواهد بود نه حشر اجساد و طايفه ديگر ميگويند كه احوال اينجا همچو احوال آخرة خواهد بود و فرقه ديگر ميگويند كه آخرت خواهد بود اما بهشت و دوزخ نخواهد بود و گروهى ديگر برآنند كه بهشت باشد اما اكل و شرب و تمتع در آن نباشد و گويند معنى آنست كه جميع مردمان از بعث سؤال ميكنند اما اهل اسلام تا حسنه ايشان زياده شود مستعد آن شوند اما كفار تا استهزاى ايشان بيفزايد و يا اختلاف ايشان در قرآنست كه مخبر است بر وقوع قيامت و مصدق نبوة حضرت رسالت صلى اللّه عليه و آله و سلّم يعنى او را بسحر و كهانة نسبت ميدهند و حافظ ابن نعيم اصفهانى كه يكى از اكابر اهل سنت است روايت كرده است از سدى كه حضرت رسالت صلى اللّه عليه و آله و سلّم فرموده كه مراد از نباء عظيم ولاية على بن أبي طالب است كه خلايق را در قبور از آن سؤال كنند و هيچ ميتى نيست در شرق و غرب و بر و بحر الا كه منكر و نكير از او سؤال كنند و از ولايت على بن أبي طالب نيز از او سؤال كنند فطوبى للمصدق بولايته و الويل للمكذب بولايته يعنى خوشا حال نيك بختى كه\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nبولايتش تصديق نموده باشد و او را امام و پيشواى خود دانسته و بحبل مودتش اعتصام نموده باشد و واى به آن جاحد معاند كه از ولايتش بىبهره بود مرويست از اسحق ابن محمد بصرى كه او گفت مرا خبر داد محمد بن حسن بن شمعون كه او گفت من از ابو جعفر پرسيدم كه مرا آگاه كن از تفسير نباء العظيم فرمود انا النباء العظيم الذى فىّ اختلفتم و على خلافتى تنازعتم و عن ولايتى رجعتم بعد ما قبلتم و ببغيكم هلكتم بعد ما بسيفى عن الكفر نجوتم و يوم غدير قد علمتم و يوم القيمة تعلمون ما عملتم ثم علا بسيفه و رمى برأسه يعنى من آن خبر بزرگم كه در من اختلاف كرديد و بر مخالفت من منازعت نموديد و از ولاية من رجوع كرديد پس از آنكه قبول كرديد و ببغى و ستم خود هلاك گشتيد بعد از آنكه بشمشير من از كفر نجات يافتيد و در غدير دانستيد مرتبهء ولايت و خلافت مر او در روز قيامت بدانيد آنچه امروز كرديد پس تيغ برآورد و سر او را بينداخت پس حق تعالى ردع ميفرمايد كفار را از تساؤل و وعيد مينمايد ايشانرا بقوله .\r\n كَلَّا سَيَعْلَمُونَ  بايد كه بازايستند ازين سؤال و دور شوند ازين مقال كه نچنانست كه ايشان ميگويند بلكه زود باشد كه بدانند نزديك نزع حقيقت آنچه در آن اختلاف ميكنند .\r\n ثُمَّ كَلَّا سَيَعْلَمُونَ  پس عنقريب عالم شوند در آخرة بخبث عقيده و بطلان قول خود پس تعداد نعم خود مينمايد بر ايشان به آنچه معاينه ميبينند از عجيب صنع خود كه دالست بر كمال قدرت او تا تنبيه ايشان باشد بر وجه استدلال بر صدقيت آنچه در آن اختلاف ميكنند و ميفرمايد كه .\r\n أَ لَمْ نَجْعَلِ الْأَرْضَ  آيا نساخته‌ايم زمين را  مِهاداً  فرش گسترده تا قرارگاه شما باشد .\r\n وَ الْجِبالَ  و نگردانيديم كوهها را  أَوْتاداً  ميخهاى زمين تا بدان‌ها استوار شود و متحرك نشود مانند مثقله كه بر كنار بساط نهند .\r\n وَ خَلَقْناكُمْ  آيا نيافريديم شما را  أَزْواجاً  جفت جفت يعنى نر و ماده تا مستانس شويد با يكديگر و نسل شما باقى ماند يا شما را انواع مختلفه آفريديم سياه و سفيد سرخ و زرد كوتاه و دراز و خوب و زشت و هر يكى را زبانى ديگر و لهجه ديگر .\r\n وَ جَعَلْنا  و گردانيديم  نَوْمَكُمْ  خواب شما را  سُباتاً  آنچيزى كه به آن قطع حس و حركة شود تا آسايش نماييد .\r\n وَ جَعَلْنَا اللَّيْلَ  و ساخته‌ايم شب را  لِباساً  پوششى كه بظلمت خود چيز ها را بپوشاند تا هر كه از شما اراده اختفا داشته باشد بظلمت آن مستتر شود .\r\n وَ جَعَلْنَا النَّهارَ  و گردانيديم روز را  مَعاشاً  وقت طلب معيشت تا بيدار گشته در حوايج و مكاسب خود متقلب شويد و در تحصيل آن جست و جوى نمائيد .\r\n وَ بَنَيْنا فَوْقَكُمْ  و بنا كرديم بر زبر شما  سَبْعاً شِداداً  هفت آسمان سخت را يعنى محكم و استوار كه در آن فرجه و شكافى كه نشانهء خلل\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nو ذلل باشد نيست و بمرور دهور در آن قصور و فتور پيدا نميشود .\r\n وَ جَعَلْنا  و آفريديم در آسمان  سِراجاً وَهَّاجاً  چراغى درخشان و تابان مراد آفتابست كه درخشنده و گرم كننده عرصه غبراء است .\r\n وَ أَنْزَلْنا  و فرو فرستاديم  مِنَ الْمُعْصِراتِ  از ابرهاى فشارنده بباران پس باران را ببارانيد از عبد اللّه مسعود روايتست كه خداى تعالى باد را ميفرستد تا ابر را جمع مىكند پس آب از آن چنان بيرون آيد كه شير از پستان شتر بعد از آن بار ديگر بيايد و آب را پراكنده گرداند در هوا تا چون بر زمين آيد شدة آن مضرت نرساند حاصل كه ميفرمايد كه بسبب باد از ابر يا از آسمان فرو فرستاديم  ماءً ثَجَّاجاً  آبى بغاية ريزان .\r\n لِنُخْرِجَ بِهِ حَبًّا وَ نَباتاً  تا بيرون آريم به او از دريا دانه درو از زمين گياه را .\r\n وَ جَنَّاتٍ  و بوستانهاى مملو از اشجار يعنى بيرون آريم درختان انبوه را در آن  أَلْفافاً  در هم پيچيده يعنى بسيار به يكديگر نزديك و ايجاد اين نعم براى آن كرديم تا شكر گوييد به آن و كفران نورزيد و از آن روزى كه در پيش است انديشه كنيد و بر صحت بعث آن اقرار نماييد .\r\n إِنَّ يَوْمَ الْفَصْلِ  بدرستى كه روز حكم گذارى يعنى روز قيامت  كانَ  هست در حكم خدا  مِيقاتاً  وقتى مقرر براى محاسبهء خلايق و مجازات ايشان .\r\n يَوْمَ يُنْفَخُ فِي الصُّورِ  روزى كه دميده شود صور در نفخهء ثانية  فَتَأْتُونَ  پس بياييد شما  أَفْواجاً  گروه گروه مختلف از قبرهاى خود بعرصه گاه محشر با پيغمبر خود و در تفسير ثعلبى و كشاف و طبرسى و غير آن مذكور است كه معاذ بن جبل روزى با حضرت رسالت صلى اللّه عليه و آله و سلّم در منزل ايوب انصارى بود اين آيه را از آن حضرت سؤال كرد فرمود يا معاذ از چيزى كه بزرگ‌ترين چيزهاست پرسيدى پس آب در چشم مبارك بگردانيد و فرمود ده صنف از امت من در قيمة حشر كنند و ايشان را از مؤمنان ممتاز سازند بعضى بر صورت بوزينگان باشند و بعضى بر هيئت خوكان و بعضى نگون ساران كه ايشان را به روى بدوزخ ميكشند و بعضى نابينايان و بعضى كران و گنگان و بعضى مىخوايند زبان را و بر سينهاى ايشان افتاده باشد و ريم از دهنهاى ايشان سيلان كند و اهل محشر را از آن كراهة باشد و بعضى دست و پاى ايشان بريده باشد و بعضى از دارهاى آتشين آويخته و بعضى را نتنى باشد بدتر از مردار و بعضى را جبها پوشانيده از قطران اما بوزينگان سخن چينان و خو كان حرام خواران و نگونساران ربا خورندگان و گنگان و كران آنها كه باعمال خود معجب بوده‌اند و زبان خوايان علما كه بعلم خود عمل نكردند و دست و پا بريدگان رنجانندگان هم‌سايگانند و آويختگان\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nاز دار غمازان و معاونة كنندگان سلاطين و آنها كه نتن عظيم دارند متابعان شهوات‌اند و پوشيدگان به لباس قطران اهل تكبر .\r\n وَ فُتِحَتِ السَّماءُ  و شكافته شود آسمان در آن روز براى انزال ملئكه  فَكانَتْ  پس گردد از بسيارى شكاف  أَبْواباً  درها يعنى خداوند درها يا از كثرت فرجه‌ها همهء آسمان ابواب نمايد .\r\n وَ سُيِّرَتِ الْجِبالُ  و روان گردانيده شوند كوهها در آن  فَكانَتْ سَراباً  پس باشند مثل سراب يعنى نمايش كوه داشته باشند .\r\n إِنَّ جَهَنَّمَ  بدرستى كه دوزخ  كانَتْ مِرْصاداً  باشد كمين گاهى كه زبانيه در وى مترصد ايستاده باشد براى تعذيب كافران و گذار كفار بر آن باشد .\r\n لِلطَّاغِينَ  مر مشركان را كه از حد در گذشتگانند  مَآباً  بازگشت و قرارگاه .\r\n لابِثِينَ فِيها  در حالتى كه درنك كنندگان‌اند در آن  أَحْقاباً  روزگار هاى متعاقب و متوالى يكديگر از مجاهد منقولست كه حقب هشتاد سالست از سالهاى آخرت عمار رهنى گفت امير المؤمنين عليه السّلام از هلال هجرى پرسيد كه شما حقب را در كتاب خود چه مقدار يافته‌ايد گفت هشتاد سال هر سالى دوازده ماه و هر ماهى سى روز و هر روزى هزار سال و در رواية ديگر آمده كه حقب هفتاد هزار سال است و بر هر تقدير آيه مقتضى تناهى احقاب نيست زيرا كه مراد احقاب متعاقب است يعنى هر حقبى كه تمام شود در عقب آن حقبى ديگر بيايد و نزد خالد بن سعدان مراد اين آيه كفار نيستند بلكه اهل توحيداند كه بعد از مضى احقاب از دوزخ بيرون آيند و مؤيد اينست كه عياشى باسانيد معتبره از ابو جعفر عليه السّلام نقل كرده كه اين آيه در شان جماعتى است كه از دوزخ بيرون آيند پس مراد اهل توحيد خواهند بود چه بنص و اجماع كافران از دوزخ هرگز خلاصى نخواهند داشت .\r\n لا يَذُوقُونَ فِيها  نچشند در دوزخ يعنى در نيابند  بَرْداً  خنكى هوا را يعنى چيزيرا كه بدان راحت يابند و حرارة دوزخ از ايشان باز دارد  وَ لا شَراباً  و نياشامند شرابى .\r\n إِلَّا حَمِيماً  مگر حميم كه آن آبيست در نهاية حرارة  وَ غَسَّاقاً  و مگرريم را از ريشهاى ايشان سيلان كند يا اشكها كه از حسرت به بارند يا زمهرير كه بر آن معذب گردند و از شهر بن خوشب نقل است كه غساق وادييست در دوزخ كه در او سيصد و شصت شعب است و هر شعبى سيصد و شصت خانه و هر خانهء چهار هزار زاويه و در هر زاويهء عظيم‌ترين مارى و در هر سر مارى چندان زهر باشد كه جز خداى نداند شراب دوزخيان از آنست .\r\n جَزاءً  پاداش داده شوند دوزخيان پاداش دادنى  وِفاقاً  موافق كردار ايشان پس بيان موافقت\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nكردار به جزا مىكند و ميفرمايد .\r\n إِنَّهُمْ  بدرستى كه ايشان  كانُوا لا يَرْجُونَ  بودند كه اميد نميداشتند و نميترسيدند  حِساباً  از حساب آخرت يا اميدوار نبودند به ثواب آن سراى .\r\n وَ كَذَّبُوا  و تكذيب مينمودند  بِآياتِنا  بآيتهاى ما كه انبيا بايشان نمودند  كِذَّاباً  تكذيب كردنى .\r\n وَ كُلَّ شَيْءٍ  و هر چيزيرا از اعمال بندگان از طاعة و معصيت و غير آن  أَحْصَيْناهُ  شمرده‌ايم آن را  كِتاباً  نوشتنى .\r\n فَذُوقُوا  پس بچشيد عذاب دوزخ را  فَلَنْ نَزِيدَكُمْ  پس نميافزائيم شما را هميشه  إِلَّا عَذاباً  مگر عذابى بالاى عذابى مرويست كه اين آيه سخت‌ترين آيات قرآنست بر دوزخيان و بعد از آن بر وعد متقيان ميفرمايد كه .\r\n إِنَّ لِلْمُتَّقِينَ  بدرستى كه مر پرهيزكارانراست  مَفازاً  رستگارى از عذاب يا جاى فوز و فلاح .\r\n حَدائِقَ  كه آن باغهاى مشتمله بر درختان بيشمار مملو از اثمار  وَ أَعْناباً  و درختان انگور .\r\n وَ كَواعِبَ  و ايشانراست دختران نار پستان  أَتْراباً  همزادان مساوى و مشاكل يكديگر در سن و خلقت و قامة و صورت و در بعضى تفاسير مذكور است كه شانزده ساله باشند زنان و مردان سى و سه ساله و در اغلب تفاسير همهء اهل بهشت از زنان و مردان سى و سه ساله باشند .\r\n وَ كَأْساً  و مر ايشانراست جامها  دِهاقاً  پر از شراب يا كاسهاى پى در پى .\r\n لا يَسْمَعُونَ فِيها  نميشنوند در بهشت  لَغْواً  سخنان بيهوده و باطل  وَ لا كِذَّاباً  و نه دروغ و يا نشنوند در شرب خمر آن سخن عبث و دروغ بخلاف شاربان خمر دنيا شعبه از قتاده رواية كرده كه گفت من از ابن عباس شنيدم كه گفت مراد از ان للمتقين مفازا كه در سورهء عم است على بن ابى طالب است كه بهتر و مهتر هر متقى است و سرور هر ترس كار است .\r\n جَزاءً  پاداش داده شده‌اند اين متقيان پاداش دادنى  مِنْ رَبِّكَ  از نزد پروردگار تو  عَطاءً  عطيه و بخششى از نزد خداى  حِساباً  وافى و پسنديده يا بر حسب اعمال ايشان .\r\n رَبِّ السَّماواتِ  آن پروردگارى كه آفريدگار آسمانهاست  وَ الْأَرْضِ  و زمينها  وَ ما بَيْنَهُمَا الرَّحْمنِ  و آنچه ميان آنهاست از مخلوقات خداى بزرگ بخشايش  لا يَمْلِكُونَ  مالك نباشند اهل آسمان و زمين  مِنْهُ  از او سبحانه  خِطاباً  سخن گفتن را يعنى قادر نباشند بر آنكه با وى سخن گويند يا زبان به\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nشفاعة بگشايند بر ثواب و عقاب .\r\n يَوْمَ يَقُومُ الرُّوحُ  روز كه بايستد روح  وَ الْمَلائِكَةُ  و بايستند فرشتگان  صَفًّا  در حالتى كه صف زدگان باشند روح فرشته ايست موكل بر ارواح و ابن عباس فرموده كه مخلوقى از وى بزرگ‌تر نيست و در قيامت وى تنها در صفى باشد و باقى ملئكه در صفى و او در بزرگى برابر همه بود و در عين المعانى آورده كه مقام روح در آسمان چهارم است و هر روز دوازده هزار تسبيح ميگويد و از هر تسبيح از او ملكى مخلوق مى گردد و نزد بعضى جبرئيل است كه با ملئكه صف كشند  لا يَتَكَلَّمُونَ  سخن نگويند در باب شفاعة  إِلَّا مَنْ أَذِنَ لَهُ  مگر كسى كه دستورى داده باشد او را  الرَّحْمنُ  خداى بخشاينده كه شفاعة عاصيان است  وَ قالَ صَواباً  و گفته باشد آنكس گفتارى به صواب كه آن لا إله الا اللّه است يعنى از اهل توحيد باشد كه ملايكه و مؤمنان‌اند و از وهب منقولست كه جبرييل نزد خدا ايستاده و لرزه بر دوشهاى او افتاده از هر لرزهء او حق تعالى صد فرشته ميآفريند و همهء ايشان پيش خدا ايستاده باشند و سر برندارند و سخن نگويند چون روز قيامت باشد ايشان را در سخن گفتن رخصت دهند ايشان همه به يك بار بكلمهء طيبهء لا إله الا اللّه زبان بگشايند اينست معنى قوله و قال صوابا و معاوية بن عمار رواية كرده كه از ابو عبد اللّه عليه السّلام اين معنى پرسيدم فرمود به خدا سوگند ماييم آنانى كه روز قيمة اذن شفاعة دهند ايشان را و ماييم كه زبان بشفاعة بگشاييم گفتم يابن رسول اللّه جان من فداى تو باد شما بچه قايل خواهيد شد فرمود زبان بتمجيد و تقديس پروردگار خود بگشاييم و پيغمبر را صلوات فرستيم و از براى شيعيان خود شفاعة كنيم .\r\n ذلِكَ الْيَوْمُ الْحَقُّ  آن روز روزيست محقق الوقوع يعنى البته واقع خواهد شد و هيچ شك نيست در آمدن آن  فَمَنْ شاءَ اتَّخَذَ  پس هر كه خواهد فرا گيرد  إِلى رَبِّهِ  بسوى ثواب پروردگار خود  مَآباً  بازگشتى بايمان و طاعة يعنى هر كه خواهد كه عمل صالح كند كه موجب تقرب او شود به ثواب حق سبحانه پس او متمكن خواهد بود بر آن بجهة ايضاح طريق ابلاغ رسولان .\r\n إِنَّا أَنْذَرْناكُمْ  بدرستى كه ما بيم كرديم شما را و ترسانيديم  عَذاباً قَرِيباً  از عذاب نزديك كه عذاب آخرتست و قرب باعتبار تحقق اوست چه هر آينده قريب است  يَوْمَ يَنْظُرُ الْمَرْءُ  روز كه بنگرد آدمى  ما قَدَّمَتْ يَداهُ  آن چيزيرا كه پيش فرستاده باشد هر دو دست او يعنى هر كسكه باشد از مومن و كافر كردار خود را به بيند از خير و شر  وَ يَقُولُ الْكافِرُ  و گويد كافر در آن روز  يا لَيْتَنِي  ايكاشكى من\r\n\r\n","description":"","footnote":"","page_name":" 267 ","page_number":267},
  {"content":"\r\n\r\n كُنْتُ تُراباً  بودمى خاك يعنى هرگز آفريده نشدمى در دنيا يا امروز خاك بودمى و مرا زنده نكردندى تا اين روز را نديدمى و از عبد اللّه بن عمر مروى است كه روز قيامة ساير حيوانات را از وحوش و طيور و هوام و ذواب و سباع حشر كنند به جهة اقتصاص كه داد گوسفند بىشاخ از شاخ دار بستانند و بعد از آن ايشان را خاك گردانند كافر چون حال ايشان را به بيند گويد يا ليتنى كنت ترابا كاش من نيز چون حيوانات خاك گشتمى و در بعضى تقاسير مذكور است كه چون وحوش و بهايم حال كافران به بينند گويند شكر مر خدايرا كه ما را از آدمى نيافريد تا اگرچه اميد بهشت نداريم غم دوزخ نميخوريم و از مقاتل منقولست كه خداى تعالى جميع و حوش و هوام و طيور را جمع كند و ايشانرا گويد پروردگار شما كيست گويند الرحمن الرحيم خداى بسيار بخشندهء بسيار مهربان پس او سبحانه بعد از اقتصاص ايشانرا گويد كه ما شما را آفريده بوديم و رام گردانده براى بنى آدم و شما در زمان حياة اطاعة آنها كرديد پس خاك شويد همچنانكه در اول خاك بوديد ايشان خاك گردند و چون كافر نگاه كند كه بعضى حيوانات خاك شدند گويد ايكاش من در دنيا به صورت خوك مىبودم و امروز كه روز قيامة است خاك ميبودم و در بعضى رواية آمده كه معنى آيه آنست كه جاحد ولاية امير المومنين عليه السّلام در آن روز تمنا كند كه ايكاش كه من از شيعهء ابو تراب بودمى تا كرامة و مزيت و مرتبت و درجه كه ايشان دارند من نيز داشتمى .\r\n\r\nسورة النازعات\r\nخمس و اربعون آية مكية ابى بن كعب از رسول صلى اللّه عليه و آله و سلّم رواية كرده كه هر كه سورة و النازعات بخواند او را حساب نباشد در قيمة و ابن عباس از رسول صلّى اللّه عليه و آله و سلّم رواية كرده كه هر كه اين سوره را بخواند ثواب او چندان باشد كه از اول عمر تا به آخر عمر به نماز فريضه مشغول بوده و هر سال حجى و عمرهء گذارده و از ابو عبد اللّه عليه السّلام روايت است كه هر كه اين سوره بخواند سيراب در بهشت داخل شود  بِسْمِ اللَّهِ الرَّحْمنِ الرَّحِيمِ \r\n  وَ النَّازِعاتِ   سوگند بكنندگان   غَرْقاً   از روى شدت و قوة يعنى بملائكه موت كه نزع كنندگانند جانهاى كافرانرا و آن بيرون آوردن جانهاى ايشانست از اقصاى ابدان بخشم و قهر تمام تا آنكه چون همهء آن را به حلق آرند بازگذارند تا باز بجاى خود رود پس بار ديگر نزع آن كنند و از مقاتل نقل است كه ملك الموت و اعوان او جان كافرانرا از اصول ابدان بردارند بمقودى كه آن را شاخها باشد هر شاخى از آن به پارهء از جان ايشان درآويزد\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nو بيكبار آن را بكشد و باز رها كند .\r\n وَ النَّاشِطاتِ  و سوگند بفرشتگان كه بنشاط و رفق بيرون برندگانند ارواح مومنانرا  نَشْطاً  بيرون آوردنى بمدارا و نرمى تا آنكه بسهولة تمام روح از بدن ايشان مفارقت كند چنان كه در خبر است كه هيچ مومن نباشد الا كه نزد موة او بهشت و غرف آن و ساير نعم آن بر او عرض كنند و چون جاى خود را در آنجا ببيند بنشاط و بهجت تمام جان را نثار كند و كافران همچنان جاى خود را در دوزخ مشاهده نمايند بانواع عقوبت و عذاب تا بدشوارى هر چه تمامتر جان ايشان را نزع نمايند .\r\n وَ السَّابِحاتِ  و بملائكه شناكننده  سَبْحاً  شنا كردنى يعنى آمد و شد نمايندگان از زمين به آسمان و از آسمان به زمين براى تدبير و مصالح اهل زمين همچنانكه غواصان در بحر غواصى كنند .\r\n فَالسَّابِقاتِ  پس سوگند به پيشى گيرندگان بر يكديگر در وقت فرود آمدن به زمين  سَبْقاً  پيشى گرفتنى در فرمان بردارى و امر الهى .\r\n فَالْمُدَبِّراتِ  پس سوگند بملائكه كه تدبير كنندگانند  أَمْراً  كار دنيا را يعنى جبرئيل كه بر رياح و جنود موكلست و اسرافيل كه نازل مىشود براى قضايا و اقدار و ميكاييل كه باران و گياه متعلق است به دو و عزراييل كه قبض ارواح نامزد اوست و گويند مراد ستارگانند كه بسرعت قطع مسافت مىكنند از شرق تا باقصاى غرب و رونده انذا ؟ ؟ برجى به برجى و سبقت نماينده بر يكديگر در سير سرعة و حركة و مدبر امرىاند كه به آنها باز بسته شده است باذن خداى چون اختلاف فصول و تقدير از منه و يا مراد غازيانند كه بنشاط تمام كمانها ميكشند از براى انداختن تير و در بحر و بر سياحت ميكنند و سبقة ميگيرند بر حرب اعدا و بتدبير امور جهاد ارتكاب ميكنند و قول اول منقول است از امير المومنين صلوات اللّه عليه و جواب قسم اينكه البته مبعوث گرديد .\r\n يَوْمَ تَرْجُفُ الرَّاجِفَةُ  روز كه به‌جنبد جنبيدنى مراد زمينها و كوههااند كه بشدة تمام بلرزه درآيند .\r\n تَتْبَعُهَا الرَّادِفَةُ  در پى درآيد آن را از پى در آيندهء مراد آسمان و ستارگانند كه در عقب جنبيدن زمين و كوه شكافته و پراكنده شوند يا نفخهء ثانيه كه بعد از نفخهء اول واقع شود .\r\n قُلُوبٌ يَوْمَئِذٍ واجِفَةٌ  دلها در آن روز ترسان و هراسان باشد .\r\n أَبْصارُها خاشِعَةٌ  ديده‌هاى خداوندان دلها فرو خوابانيده بود بجهة فرط اهاويل آن .\r\n يَقُولُونَ  ميگويند يعنى منكران بعث در دنيا وقتى كه بايشان ميگويند كه شما مبعوث خواهيد شد  أَ إِنَّا لَمَرْدُودُونَ فِي الْحافِرَةِ  آيا ما بازگردانيده شدگانيم در حالت اول يعنى آيا ما را بعد از مرگ به همان حالت كه داشتيم رد\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nخواهند كرد .\r\n أَ إِذا كُنَّا عِظاماً نَخِرَةً  آيا چون گرديم استخوانهاى كهنه نزديك به خاك شدن كه ما را مبعوث گرداند .\r\n قالُوا تِلْكَ إِذاً كَرَّةٌ خاسِرَةٌ  گفتند از روى استهزا كه اگر چنين باشد آن باز گشتن آنهنگام بازگشتى باشد خداوند خسران با اصحاب آن زيانكار باشند همچون تاجرى كه راس المال درباخته باشد يعنى بطريق سخريه و استهزا گفتند اگر قيامت متحقق شود ما را رجوع بحشر باشد پس زيانكاران باشيم چه پيوسته تكذيب آن كرده‌ايم حق تعالى در جواب ميفرمايد كه استحقار مكنيد بوقوع قيامت كه نزد قدرت ما در كمال آسانيست .\r\n فَإِنَّما هِيَ زَجْرَةٌ واحِدَةٌ  پس جز اين نيست كه آن يك فرياد است يعنى دميدن اسرافيل است كه همهء خلايق به آن زنده شوند مراد نفخهء ثانيه است .\r\n فَإِذا هُمْ بِالسَّاهِرَةِ  پس آنگاه ايشان به روى زمين سفيد و هموارى باشند كه زمين محشر است يعنى همه بر روى آن محشور شوند از وهب نقل است كه ساهرة زمينيست نزديك بيت المقدس در حوالى جبل و محشر آنجا خواهد بود و خداى تعالى آن را گشاده گرداند چندانكه خواهد و برواية قتاده ساهره از اسماى جهنم است بعد از آن حق تعالى به جهت تهديد كفار قريش بر تكذيب حشر و پيغمبر و تسليهء حضرت رسالت صلى اللّه عليه و آله و سلّم خبر ميدهد از وقوع عذاب بر امت موسى كه اعظم ايشان بودند در شوكت و حشمت و جسامة به جهت تكذيب و انكار ميفرمايد كه .\r\n هَلْ أَتاكَ حَدِيثُ مُوسى  آيا آمد استفهام براى تقرير است يعنى بتحقيق آمد به تو سخن موسى .\r\n إِذْ ناداهُ رَبُّهُ  وقتى كه بخواند موسى پروردگار خود را  بِالْوادِ الْمُقَدَّسِ طُوىً  به وادى پاكيزه كه آن وادى طور است و مضمون ندا اين بود كه .\r\n اذْهَبْ إِلى فِرْعَوْنَ إِنَّهُ طَغى  برو ايموسى بسوى فرعون بدرستى كه او از حد درگذشته است از تكبر و عتو .\r\n فَقُلْ هَلْ لَكَ إِلى أَنْ تَزَكَّى  پس بگو مر او را از روى تلطف و مدارا آيا مر تو را هست ميل و رغبتى بسوى آنكه پاك شوى يعنى آيا سر آن دارى كه از دنس شرك و عصيان و لوث كفر و طغيان پاكيزه گردى و بكلمهء طيبهء لا إله الا اللّه ترنم نمائى .\r\n وَ أَهْدِيَكَ إِلى رَبِّكَ فَتَخْشى  و آيا رغبت دارى به اين كه راه نمايم تو را بشناختن پروردگار خود پس بترسى از عذاب او و حذر كنى از سركشى و نافرمانى آيه دالست بر نهاية لطف او سبحانه نسبت ببندگان چه هر گاه لطف او بكسيكه همهء عمر چهار صد سال دعوى خدائى كرد به اين مرتبه باشد كه موسى را گويد باوى سخن نرم گوى و نسبت به او لطف و مدارا مرعى دار پس نسبت به دوستان در چه مرتبه خواهد بود پس موسى بفرمان حق تعالى نزد فرعون رفت و تبليغ رسالت فرمود\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nو او معجزه طلبيد .\r\n فَأَراهُ الْآيَةَ الْكُبْرى  پس نمود او را موسى معجزهء بزرگ كه آن قلب عصا بود بحيه كه اصل همهء معجزات بود .\r\n فَكَذَّبَ وَ عَصى  پس تكذيب كرد فرعون موسى را در دعوى رسالة و عاصى شد از خداى يعنى بعد از مشاهدهء معجزه گفت اين از نزد خدا نيست بلكه سحر موسى است .\r\n ثُمَّ أَدْبَرَ يَسْعى  پس پشت كرد بموسى و اعراض كرد از اطاعة وى در حالتى كه سعى مى كرد بر ابطال او يا بترسيد از اژدها و پشت برگردانيد و ميشتافت در گريختن .\r\n فَحَشَرَ فَنادى  پس جمع كرد همهء لشكريان يا ساحران را پس ندا كرد مر ايشان را بنفس خود يا منادى از قبل او ندا در داد .\r\n فَقالَ أَنَا رَبُّكُمُ الْأَعْلى  پس گفت فرعون منم پروردگار شما و متولى در جميع امور شما كه بزرگتر و برترم از همهء شما چه بهر كه ميخواهم ضررى توانم رسانيد پس هيچكس برتر از من نباشد در لطايف آورده كه ابليس اين سخن از وى بشنيد گفت مرا طاقت شنيدن اينكلام نيست چه من خيريت كردم بر آدم اينهمه بلا به من رسيد فرعون كه لاف چنين مىزند كار او بكجا رسد مرويست كه فرعون معجزات موسى را بديد ملزم شد و نخواست كه عجز او بر قوم ظاهر گردد طريق حيله بازى پيش گرفت و گفت اگر بحسب فرض خداى ديگر باشد چنان كه زعم موسى است من بهتر از او خواهم بود چه رسول او موسى است كه هميشه گرسنگى مىخورد و برهنه و كلاهى بر سر و چوبى بر دست و نعلينى در پا دارد نه اسب دارد نه غلام و نه چاكر و رسولان من لباسهاى پاكيزه و جامه‌هاى ديبا پوشيده‌اند و بشوكتى تمام بر اسبان تازى سوارند و مستغرق زر و سيم و خداوندان مال و منال و خدم و حشم از اينجا رتبهء من و رتبهء موسى و خداى موسى معلوم كنيد و بدانيد كه من عزيزتر و بزرگترم از او .\r\n فَأَخَذَهُ اللَّهُ نَكالَ الْآخِرَةِ  پس بگرفت او را خداى بعقوبت آنسراى كه احراقست  وَ الْأُولى  و به عذاب دنيا كه اغراقست و برواية ابن عباس فيما بين غرق شدن فرعون و گفتن اين كلمه چهل سال بود مرويست كه موسى مناجات كرد كه فرعون را مهلت دادى كه مدت چارصد سال انا ربكم الاعلى گفت و تكذيب رسولان نمود حق تعالى وحى كرد بوى كه او مردى نيك خلق بود در قضاى حوائج و مهمات مردمان و ايشان را از درگاه خود منع نميكرد من خواستم كه مجازات او را به او رسانم و به جهت اين او را واگذاشتم تا از متاع دنيا محظوظ گردد .\r\n إِنَّ فِي ذلِكَ لَعِبْرَةً لِمَنْ يَخْشى  بدرستى كه در گرفتن فرعون هر آينه پنديست و اعتبارى مر كسى را كه از شان او باشد كه بترسد و از نافرمانى مجتنب شده سر به خط فرمان بردارى نهد و چون بيان معجزات موسى نمود و امتناع فرعون از آن و معاقب شدن بسبب آن بعد از آن به جهت تذكر منكران بعث ميفرمايد كه .\r\n أَ أَنْتُمْ أَشَدُّ خَلْقاً  آيا شما منكران حشر و نشر سخت‌تريد و دشوارتر نزد\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nخداى از روى آفريدن  أَمِ السَّماءُ  يا آسمان با اين عظمت و چون شما ميدانيد كه آسمان باعظم جثه و رفعت آفريدهء خداست پس چگونه او قادر نباشد بار ديگر شما را بيافريند بعد از آن در بيان كيفيت خلق آسمان ميفرمايد  بَناها  بنا كرديم آن را به اين طريق كه .\r\n رَفَعَ سَمْكَها  برداشت سقف آن را يعنى مقدار ذهاب آن را از زمين مدوّر و مرفوع گردانيد كه آن مسير پانصد ساله راهست  فَسَوَّاها  پس تسويه فرمود آن را بىقصور و تفاوت و آن را كامل ساخت و آنچه موجب صلاح و اصلاح آنست از كواكب و تداوير و غير آن .\r\n وَ أَغْطَشَ لَيْلَها وَ أَخْرَجَ ضُحاها  و تاريك ساخت شب آن را و بيرون آورد روشنى آن را بآفتاب مراد به اين روز است .\r\n وَ الْأَرْضَ بَعْدَ ذلِكَ دَحاها  و زمين را بعد از آسمانها بگسترد و منبسط ساخت بجهة آرام گرفتن خلايق در آن در رواية آمده كه حق تعالى اول زمين را بيافريد و همه را در زير كعبه جمع كرد و بعد از آنكه آسمان ها را بيافريد جبرئيل را امر كرد تا زمين را از زير كعبه بگسترد همچنانكه جامهء در هم پيچيده را بگسترانند و چون آسمان مخلوق گشت زمين را منبسط گردانيد .\r\n أَخْرَجَ مِنْها ماءَها وَ مَرْعاها  در حالتى كه بيرون آورد از آن زمين آب را و چراگاه و گياه آن را .\r\n وَ الْجِبالَ أَرْساها  و كوههاى محكم و پايدار و استوار ساخت و اينهمه را ايجاد فرمود .\r\n مَتاعاً لَكُمْ وَ لِأَنْعامِكُمْ  بجهة برخوردارى مر شما را و مر چهارپايان شما را بعد از آن در بيان بعث ميفرمايد .\r\n فَإِذا جاءَتِ الطَّامَّةُ الْكُبْرى  پس چون بيايد بليهء بزرگتر كه بالاى همهء بلاهاست و غالب بر جميع داهيه‌ها كه همهء داهيه و بليه در تحت آن پوشيده شود و آن قيامتست يا نفخهء ثانيه يا ساعتى كه اهل دوزخ را بدوزخ رانند و اهل بهشت را ببهشت رسانند .\r\n يَوْمَ يَتَذَكَّرُ الْإِنْسانُ ما سَعى  ياد كن روزى را كه ياد آورد آدمى از آنچه كرده از خير و شر يعنى همه را نوشته بدست وى دهند تا بخواند و آن روز تأسف و حسرت خورند اما ابرار بجهة آنكه چرا آن كار را بيشتر نكرده‌اند و فجار بجهة آنكه چرا كردند .\r\n وَ بُرِّزَتِ الْجَحِيمُ لِمَنْ يَرى  و ظاهر گردانيده شود دوزخ مر هر كسى را كه ببيند يعنى بمرتبهء آشكارا شود كه هر كه از اهل رؤيت باشد او را ببيند .\r\n فَأَمَّا مَنْ طَغى  پس اما هر كه در گذشته باشد از حدود خداى كه ايمانست و نگرويده باشد بوى .\r\n وَ آثَرَ الْحَياةَ الدُّنْيا  و برگزيده باشد زندگانى دنيا را و بجهة آن مستعد آخرت نشده باشد و كار آن نساخته .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n فَإِنَّ الْجَحِيمَ هِيَ الْمَأْوى  پس بدرستيكه دوزخ جاى اوست .\r\n وَ أَمَّا مَنْ خافَ مَقامَ رَبِّهِ  و اما هر كه ترسيده باشد از ايستادن نزد پروردگار خود يعنى در موقف عقاب رب الارباب  وَ نَهَى النَّفْسَ عَنِ الْهَوى  و نهى كرده باشد و بازداشته نفس اماره خود را از آرزوى آن يعنى از تمناى حرام و ناشايست .\r\n فَإِنَّ الْجَنَّةَ هِيَ الْمَأْوى  پس بهشت آرامگاه اوست از مقاتل نقل استكه اين آيه در شأن كسيست كه قصد معصيتى كند در خلوت و بدان قادر بود پس خلاف نفس نموده از خدا ترسد از آن عمل دست بازدارد بعد از وعد و وعيد خطاب برسول كرده ميفرمايد كه .\r\n يَسْئَلُونَكَ عَنِ السَّاعَةِ أَيَّانَ مُرْساها  ميپرسند از تو اى محمد از روز رستخيز كه كى باشد اقامة آن يعنى در چه زمان خدا قيامت را قايم گرداند .\r\n فِيمَ أَنْتَ مِنْ ذِكْراها  در چه چيزى تو از ياد كردن آن وقت از براى امة و بيان كردن براى ايشان يعنى علم قيامت به تو تعلق ندارد و تو را در آن دخلى نيست .\r\n إِلى رَبِّكَ مُنْتَهاها  بسوى پروردگار تست موضع نهاية علم قيامت و هيچكس ديگر را بر آن گاهى نيست مرويستكه كفار قريش از پيغمبر صلّى اللّه عليه و آله و سلّم به علم وقوع قيامت اقتراح مينمودند حضرت رسالت صلّى اللّه عليه و آله و سلّم بجهة اين پيوسته ذكر قيمة ميكرد و از حق تعالى سؤال مينمود حق تعالى فرمود كه اى محمد تو از دانستن قيامت بر چه چيزى يعنى علم آن حق تو نيست از آن سؤال مكن پس به جهت قطع طمع مردمان از اين علم ميفرمايد كه .\r\n إِنَّما أَنْتَ مُنْذِرُ مَنْ يَخْشاها  جز اين نيست كه تو بيم كنندهء آنكسى كه بترسد از قيمة يعنى تو مبعوث نشدهء براى آنكه وقت قيمة را اعلام ايشان نمائى چه هيچ فايدهء در ضمن آن نيست بلكه جز اين نيست كه مبعوث شدهء بر ايشان به آنكه انذار ايشان كنى از اهوال آن تا از آن بترسند .\r\n كَأَنَّهُمْ يَوْمَ يَرَوْنَها  گوئيا كه كفار مكه روز كه به بينند قيامة را كه از آمدن آن ميپرسند  لَمْ يَلْبَثُوا إِلَّا عَشِيَّةً أَوْ ضُحاها  درنگ نكرده‌اند در دنيا يا در قبر مگر شبانگاه يا روزى يا چاشت يعنى از اهوال آن روز چنان پندارند كه نبوده‌اند در دنيا مگر شبانگاهى يا چاشت گاهى .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nسورة العبس\r\nاربع و اربعون آية مكية از ابى بن كعب مرويستكه پيغمبر صلى اللّه عليه و آله و سلّم فرمود كه هر كه اين سوره بخواند در روز قيامت روى او ضاحك و مستبشر باشد و از ابو عبد اللّه عليه السّلام نقلست كه هر كه سورهء عبس يا سوره اذا الشمس كورت بخواند از دوستان خداى بود و در بهشت در ظل ظليل خداى و از مقربان درگاه او باشد و بدانكه چون حق تعالى ختم اين سوره نمود بذكر انذار كسى كه مرجو الاسلام باشد افتتاح اين سوره نمود بذكر كسى كه اعراض نمايد از اهل خشيت و ميگويد  بِسْمِ اللَّهِ الرَّحْمنِ الرَّحِيمِ  آورده‌اند كه عبد اللّه بن ام مكتوم مردى اعمى بود بنزديك حضرت رسالت صلّى اللّه عليه و آله و سلّم آمد و در آن وقت صناديد قريش نزد او حاضر بودند چون ابو جهل بن هشام و عباس بن عبد المطلب و وليد بن مغيره و اميه بن خلف و عتبة بن ربيعه و برادر او شبيه و غيرهم و آنحضرت بجهة اميدوارى بر اسلام ايشان با ايشان نجوى ميفرمود و سخنان سرى در ميان داشت و از سر حرص بر ايمان ايشان بالكليه خاطر خطيره خود را متوجه ايشان ساخته بود و ايشان را دعوت ميفرمود ابن ام مكتوم ندانست كه آن حضرت با ايشان مشغولست پيش آمد و گفت يا رسول اللّه از آنچه خداى تعالى بر تو آموخته بر من خوان و مرا بياموز و مكرر اين كلمه ميگفت و رسول صلى اللّه عليه و آله و سلّم به جهت آنكه ابن ام مكتوم قطع سخن او نمود بانديشه اينكه مبادا صناديد قريش گويند كه اتباع رسول نابينايان و سفله انداز آن اعراض نمود و روى مبارك درهم كشيد جبرئيل آمد و اين آيه آورد .\r\n  عَبَسَ   روى ترش كرد   وَ تَوَلَّى   و بگردانيد روى را .\r\n أَنْ جاءَهُ الْأَعْمى  آنكه آمد بسوى او نابينا يعنى عبد اللّه مكتوم .\r\n وَ ما يُدْرِيكَ لَعَلَّهُ يَزَّكَّى  و چه چيز دانا گردانيد ترا به حال ابن ام مكتوم شايد كه او پاك شود از آثام بسبب رسيدن بر تو و التفات تعليم تو به او .\r\n أَوْ يَذَّكَّرُ  يا پند گيرد به آنچه نداند از مواعظ  فَتَنْفَعَهُ الذِّكْرى  پس سود دهد او را از پند دادن تو پس چرا از او اعراض ميكنى در آيه لطف عظيم است از جانب ملك كريم به حضرت رسول واجب التعظيم و التكريم زيرا كه در ذكر عبس و تولى او را مخاطب نساخت و نگفت عبست و توليت و بعد از آن بصيغهء غيبت التفات بخطاب كرده فرمود كه و ما يدريك .\r\n أَمَّا مَنِ اسْتَغْنى  اما آنكسكه توانگرى دارد يا بىنيازى دارد از ايمان .\r\n فَأَنْتَ لَهُ تَصَدَّى  پس تو براى او رو ميآرى يعنى بر او اقبال ميكنى از بهر حرص تو بر ايمان او .\r\n وَ ما عَلَيْكَ أَلَّا يَزَّكَّى  و نيست بر تو وزر و وبالى در آنكه مستغنى پاك\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nنشود باسلام چه بر تو همين ابلاغست و بس پس چه باعث حرص تو شده بر اسلام مستغنى تا بسبب آن اعراض ميكنى از آنكس كه اسلام آورده .\r\n وَ أَمَّا مَنْ جاءَكَ يَسْعى  و اما آنكه آمد به تو در حالتى كه ميشتابد در طلب علم يعنى ابن مكتوم .\r\n وَ هُوَ يَخْشى  و او ميترسد از خداى يا از اذيت كفار بسبب آمدن نزد تو يا خائف است از آنكه مبادا به جهت عمى بسر درآيد و اعضاى او نقصان پذيرد .\r\n فَأَنْتَ عَنْهُ تَلَهَّى  پس تو از او مشغول ميشوى يعنى از او اعراض مينمائى مراد آنست كه مثل تو را سزاوار نيست كه از براى مستغنى متصدى شود و از فقير متلهى گردد و منقولست كه جبرئيل آيهء مذكوره را بر آن حضرت ميخواند و بشرهء مبارك وى متغير ميشد و در لباب آورده كه بعد از اين آيه نرگس ديدهء آن جويبار رسالت بىآب و تاب شده و بمثابهء ديدهء آن نور ديده پر آب شد كه در وقت مشى راه نميديد و در خبر است كه سيد عالم صلى اللّه عليه و آله و سلّم در عقب ابن ام مكتوم روان شد و او را بازگردانيد و به مسجد آورد و رداى مبارك خود را بگسترانيد و او را بر سر او نشاند و به او انواع تلطف فرمود و آنچه كمال تعظيم بود مرعى داشت و بعد از آن هرگاه ويرا ديدى گرامى داشتى و گفتى مرحبا به من عاتبنى فيه ربى هل لك من حاجة خوش آمدى اى آنكسكه پروردگار من عتاب كرد مرا در بارهء تو هيچ حاجتى دارى و دو بار او را در مدينه خليفهء خود كرد در وقتى كه بغزا ميرفت و مرويستكه آن حضرت بعد از اين آيه هرگز به روى هيچ فقيرى روى ترش نكرد و از براى هيچ غنى تصدى نفرمود و نزول اين آيه بر آن حضرت به جهت آنست تا او بر محاسن اخلاق متخلق شود و متنبه شود بر عظم حال مؤمن و بدانكه تاليف حال مؤمنى كه بر ايمان خود ايستاده باشد اولى است از تاليف مشرك به جهت طمع در ايمان آوردن او .\r\n كَلَّا  منزجر شو از عبوس و تولى و تلهى و تصدى  إِنَّها تَذْكِرَةٌ  بدرستيكه آيات قرآنى پنديست مر خلقان را يعنى واجب است متعظ شدن به آن و عمل كردن بموجب آن .\r\n فَمَنْ شاءَ ذَكَرَهُ  پس هر كه خواهد حفظ كند آن را و آن را فراموش نگرداند چه زمام اختيار در قبضهء اقتدار اوست و اين قرآن كه تذكره است ثابت است .\r\n فِي صُحُفٍ مُكَرَّمَةٍ  در صحيفهاى نوشته شده در لوح محفوظ يا در صحف انبياء گرامى كرده شده نزد خداى .\r\n مَرْفُوعَةٍ  برداشته شده در آسمان هفتم يا بلند قدر  مُطَهَّرَةٍ  پاكيزه كرده شده از دناءس انجاس يا از آلايش شياطين چه مس آن نميكند مگر دستهاى مطهرين كه ملئكه‌اند .\r\n بِأَيْدِي سَفَرَةٍ  بدستهاى نويسندگان يعنى فرشتگان كه آن را نوشته‌اند فضيل بن يسار نقل كرده كه حضرت امام جعفر صادق عليه السّلام فرمود كه مراد حافظان قرآنند و عالمان آن و نزد بعضى مراد\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاهل بيت رسولند .\r\n كِرامٍ  بزرگان نزد خدا يا مؤمنان به استغفار براى ايشان و استدعاى مزية درجهء ايشان از حضرت خداوند منان  بَرَرَةٍ  نيكوكاران و متقيان از مقاتل مرويست كه قرآن در شب قدر از لوح محفوظ به آسمان دنيا منزل شد بدست فرشتگان كه كاتبات او بودند و بعد از وصف قرآن بيان حال مكذبان مىكند بقوله .\r\n قُتِلَ الْإِنْسانُ ما أَكْفَرَهُ  لعنت كرده باد و از رحمت دور بود آدمى يعنى كافران معاند چه چيز كافر ساخت او را با وجود كثرت شواهد بر توحيد و ظهور آيات و معجزات بر صدقيت اسلام و حقيقت ايمان و گويند مراد به اين امية بن خلفست كه در نهايت عناد بود و كفر او بغايت اشتداد يافته و اصلا نظر نميكرد در اينكه .\r\n مِنْ أَيِّ شَيْءٍ خَلَقَهُ  از چه چيز آفريده است خداى او را .\r\n مِنْ نُطْفَةٍ خَلَقَهُ  از مقدارى اندك از آب منى بيافريد او را  فَقَدَّرَهُ  پس آماده ساخت آنچه موجب صلاح اوست از اعضا و اشكال و هيات بر طريق مناسب .\r\n ثُمَّ السَّبِيلَ يَسَّرَهُ  پس راه بيرون آمدن از شكم مادر آسان گردانيد او را باينوجه كه دهنهء رحم او را واسع ساخت و او را ملهم ساخت تا منكس متولد شود .\r\n ثُمَّ أَماتَهُ  پس بميرانيد او را به وقت انتهاى عمر  فَأَقْبَرَهُ  پس امر فرمود به خاك درآوردن او را يا او را صاحب قبر گردانيد .\r\n ثُمَّ إِذا شاءَ أَنْشَرَهُ  پس وقتى كه خواهد خداى زنده گرداند او را چه وقت نشور باز بسته است بمشيت او .\r\n كَلَّا  بايد كه كافر منزجر شود از اين انكار  لَمَّا يَقْضِ ما أَمَرَهُ  هنوز نگذارد آنچه فرمود خدا او را يعنى بعهد و ميثاق وفا ننمود و بايمان و طاعة كردن دل ننهاد و گويند مراد همهء آدميانند يعنى هنوز آدمى از عهدهء اداى حقوق الهى كما ينبغى بيرون نيامد و چنان كه حق عبادة او سبحانه است قيام ننمود بعد از آن ذكر نعمى مىكند كه در زمان حياة محتاج اليه است و ميفرمايد كه .\r\n فَلْيَنْظُرِ الْإِنْسانُ إِلى طَعامِهِ  پس بايد كه نظر كند آدمى بديدهء عبرت بخوردنى خود و ببيند كه بچه وجه احداث كرده مىشود پس بايد كه بنگرد .\r\n أَنَّا صَبَبْنَا الْماءَ صَبًّا  به اين كه ما ريختيم آب را از ابر ريختنى .\r\n ثُمَّ شَقَقْنَا الْأَرْضَ شَقًّا  پس شكافتيم زمين را شكافتنى بنبات يا بگرداب .\r\n فَأَنْبَتْنا فِيها حَبًّا \r\n\r\n","description":"","footnote":"","page_name":" 276 ","page_number":276},
  {"content":"\r\n\r\nپس برويانيديم در زمين دانه را كه قوة توان كرد چون جو و گندم و امثال آن .\r\n  وَ عِنَباً وَ قَضْباً وَ زَيْتُوناً   و درخت انگور و رطب و درخت زيتون .\r\n  وَ نَخْلًا وَ حَدائِقَ غُلْباً   و خرما بنان و باغهاى مشتمل بر درختان تناور و سطبر و بسيار انبوه .\r\n وَ فاكِهَةً وَ أَبًّا  و ميوهاى تر و چراگاه يا ميوهاى خشك كه براى زمستان مقرر است اما نزد معظم مفسران بمعنى چراگاه است و اين امور مذكوره را ايجاد كرديم .\r\n مَتاعاً لَكُمْ وَ لِأَنْعامِكُمْ  از جهت برخوردارى مر شما را و به جهت تمتع چهارپايان شما چه اشياى مذكوره بعضى طعام است و بعضى علف و بعد از تعداد نعم دنيويه در احوال قيامت ميفرمايد كه .\r\n فَإِذا جاءَتِ الصَّاخَّةُ  پس چون بيايد آواز كننده يعنى صيحهء كه بجهة فرط شدت صوت هر كه بشنود كر گردد مراد نفخهء ثانيه است .\r\n يَوْمَ يَفِرُّ الْمَرْءُ مِنْ أَخِيهِ  روز كه بگريزد مرد از برادر خود با وجود مهربانى و انس .\r\n وَ أُمِّهِ  و از مادر خود با كثرت حقوق كه مادر را بر او بوده و مرحمت و شفقت كه از او صادر شده  وَ أَبِيهِ  و از پدر خود با وجود شفقت و عاطفت كه از او ديده .\r\n وَ صاحِبَتِهِ  و از زن خود با آنكه مونس روزگار او بوده  وَ بَنِيهِ  و از فرزندان خود با وجود استظهار ايشان به او و فرار او از اقربا به جهت اشتغال او باشد به كار خود و اضطرار او باحوال خود و گويند مراد مؤمنى باشد كه از اقرباى كافر خود بگريزد .\r\n لِكُلِّ امْرِئٍ مِنْهُمْ يَوْمَئِذٍ شَأْنٌ يُغْنِيهِ  مر هر مردى را از اهل قيامت در آن روز كاريست كه مشغول دارد به آن بسبب گرفتارى وى به آن به شغل ايشان نپردازد - و اعطاى بن يسار از سوده زوجهء حضرت رسالت صلّى اللّه عليه و آله و سلّم رواية كرده كه آنحضرت فرمود كه روز قيامت خلايق را حشر كنند تن برهنه و ختنه ناكرده و عرق به طريق لجام در دهن ايشان درآمده و به گوش ايشان رسيده باشد سوده گفت آيا چه رسوائى باشد كه در آن روز همه عورة يكديگر را به بينند فرمود مردمان بجهة بسيارى گرفتارى به كار و بار خود به ديگرى نه‌پردازند .\r\n  وُجُوهٌ يَوْمَئِذٍ مُسْفِرَةٌ ضاحِكَةٌ مُسْتَبْشِرَةٌ   رويها باشد در آن روز روشن و درخشان و خندان و فرحناك و شادان بجهة نجات از نيران و به وصول روضهء رضوان و نگريستن در رياض جنان و حور و غلمان مراد بوجوه اصحاب وجوه‌اند .\r\n وَ وُجُوهٌ يَوْمَئِذٍ عَلَيْها غَبَرَةٌ  و رويها باشد در آن روز بر آن غبار و تيرگى نشسته .\r\n تَرْهَقُها قَتَرَةٌ  فرو گيرد آن را تاريكى و سياهى نزد معاينه آتش دوزخ و انواع عذاب آن .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n أُولئِكَ هُمُ الْكَفَرَةُ الْفَجَرَةُ  آن گروه كه رويهاى سياه گرد آلود داشته باشند ايشانند ناگرويدگان نابكاران يعنى جمع كنندگان فجورند بكفر و لهذا سواد وجوه ايشان با غبرت باشد مانند وجوه زنگيان و وجوه فساق اهل ايمان غبرت داشته باشد بدون قترة .\r\n\r\nسورة كوّرت\r\nتسع و عشرون آية مكية برواية ابى از حضرت رسالت صلى اللّه عليه و آله و سلّم مرويست كه هر كه سوره اذا الشمس كورت بخواند خداى تعالى او را در پناه خود گيرد از رسوائى قيمة وقتى كه نشر صحيفهء او نمايند رواية است از حضرت امير المؤمنين عليه السّلام كه گفت از حضرت رسالت صلى اللّه عليه و آله و سلّم پرسيدم كه يا رسول اللّه پيرى زود روى بشما آورد فرمود كه سورهء هود و واقعه و مرسلات و عم و اذا الشّمس كوّرت مرا پير گردانيدند بدانكه چون حق تعالى ختم نمود سورهء عبس را بذكر قيامت و اهوال آن افتتاح اين سوره كرد بذكر علامات و احوال آن و فرمود كه  بِسْمِ اللَّهِ الرَّحْمنِ الرَّحِيمِ \r\n  إِذَا الشَّمْسُ كُوِّرَتْ   چون آفتاب در هم پيچيده شود و انتشار و انبساط نور آن از آفاق زايل گردد .\r\n وَ إِذَا النُّجُومُ انْكَدَرَتْ  و آنگاه كه ستارگان تيره شوند يعنى اجرام آنها بىنور مانند و يا آنكه منتشر و متساقط گردند و مرويست كه در آن روز آفتاب و ستارگان را در جهنم اندازند تا عبدهء ايشان بدانند كه ايشان استحقاق الوهيت نداشته‌اند و معبودان باطل بوده‌اند .\r\n وَ إِذَا الْجِبالُ سُيِّرَتْ  و آنگاه كه كوهها بعد از انقلاع از اماكن خود روان گردانيده شوند از روى زمين يا در هوا مانند ابر روان شوند .\r\n وَ إِذَا الْعِشارُ عُطِّلَتْ  و آنگاه كه ناقها كه ده ماه از حمل ايشان گذشته باشد و بزادن نزديك گشته فرو گذاشته شوند يعنى به جهت فرط مشغولى و گرفتارى هيچكس پرواى رعى و مراعات آنها ننمايند با آنكه آن نفيس‌تر و عزيزترين مالهاست نزد عرب .\r\n وَ إِذَا الْوُحُوشُ حُشِرَتْ  و آنگاه كه همه جانوران وحشى جمع كرده شوند در يك جا و همه به يكديگر مختلط شده متعاديان را مجال اضرار يكديگر نباشد مرويستكه بعد از قصاص حيوانات آنها را خاك سازند .\r\n وَ إِذَا الْبِحارُ سُجِّرَتْ  و آنگاه كه همه درياها برگردانيده شوند يعنى به يكديگر آميخته سازند تا همه دريا يك دريا شود يا گرم كرده و تفتاينده گردد براى تعذيب اهل نار از ابن عباس نقلست كه چون روز قيامت باشد خداى تعالى آفتاب و ماه و ستارگان را در هم پيچيد و در دريا\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاندازد بعد از آن بادى در آنجهد و همه درياها را پر آتش گرداند و گويند مراد بخار جهنم است يعنى همه درياهاى جهنم را پر از ريم و چرك گردانند كه از ابدان دوزخيان سيلان كند از ابى بن كعب منقولست كه در وقت حدوث قيامت مردمان از آنغافل و بى خبر باشند و در بازارها بسودا و معامله مشغول كه ناگاه به‌بينند كه روشنائى آفتاب زايل شود و در اين حيران باشند كه آفتاب را چه رسيده و چه حادثه رخ نموده و ناگاه ستارگان از آسمان فرو ريزند و در اين انديشه باشند كه كوهها در روى زمين به حركت آيند و چون گرد بر هوا روند جنيان در آدميان گريزند و آدميان پناه بپريان برند و دواب و وحوش و طيور با يكديگر مختلط گردند و در اينحال جنيان گويند با آدميان كه ما برويم و اين معنى را استخبار كنيم پس بروند و درياها را ببينند كه آتش گشته ميدرخشند و شعله ميكشند و در اثناى آن همهء زمينها و آسمانها شكافته شوند و بادى پيدا شود و همه را هلاك كند و از ابن عباس مرويست كه اين شش علامت كه مذكور شد در دنيا حادث شود و شش ديگر در آخرت بوقوع آيد و آن اينست كه .\r\n وَ إِذَا النُّفُوسُ زُوِّجَتْ  و آنگاه كه نفسها جفت گردانيده شوند يعنى هر كس را با مثل خود برانگيزند صالح را با صالح و طالح را با طالح يا هر كس را با عمل خود جمع كنند يا همه را به شكل خود مقارنه دهند كفار و عصات را به شكل اهل دوزخ و اهل ايمان و طاعت را به شكل اهل بهشت .\r\n وَ إِذَا الْمَوْؤُدَةُ سُئِلَتْ  و آنگاه كه دختر زنده در گور پرسيده شود يعنى از او سؤال كنند .\r\n بِأَيِّ ذَنْبٍ قُتِلَتْ  بكدام گناه كشته شده است و فايدهء اين سؤال از موؤدة توبيخ و تبكيت و ايذا باشد و لزوم حجت بر او يعنى غرض از اين تهديد و سرزنش باشد پدرانى را كه دختران را زنده در گور كرده باشند و اين از رسوم جاهلية بود مرويست كه چون كسى نخواستى كه دختر را بكشد از براى وى پيرهن پشمين بدوختى و در او پوشانيدى و بشبانى فرستادى و اگر خواستى بكشد مدت شش ماه او را نيكو داشتى پس مادرش را گفتى كه آن را مطيب ساز كه بخانهء شوهرش ميبرم و در صحرا گوى بكندى و او را بر كنار آنگوى بردى و با وى گفتى كه در اينجاى نگاه كن چون نگاه كردى دست بر وى زدى و او را در آنجا انداختى و پر از خاك كردى - قيس بن عاصم روزى بنزد رسول صلى اللّه عليه و آله و سلّم آمد و گفت من در زمان جاهليت نه دختر را زنده بگور كردم عذر آن را چگونه خواهم فرمود از هر كشته بنده آزاد كن گفت مرا بندهء نيست گفت از براى هر كدام اشترى فديه بده آن نه شتر را فدا داد .\r\n وَ إِذَا الصُّحُفُ نُشِرَتْ  و آنگاه كه نامهاى اعمال بندگان كه در هم پيچيده باشد گشاده گردانيده شود نزد حساب تا اعمال او بر او ظاهر شود و از قتاده مرويست كه اى فرزند آدم صحيفهء تو در هم پيچيده شود بر عمل تو و بعد از آن در روز قيامت آن را\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nگشاده سازند پس بايد كه مرد نظر كند در آنچه املا مىكند در صحيفهء خود و از نشر آن انديشه كند و گويند مراد از نشر تفريق است ميان اصحاب آن يعنى نامها را ميان مردمان پراكنده سازند و همه كس نامهء خود را بردارد - مرويست از پيغمبر صلى اللّه عليه و آله و سلّم كه در روز قيامت صحف از زير عرش پران شوند پس صحيفه مؤمن را بر دست راست او دهند و در او نوشته باشد كه جنة عالية و صحيفهء كافر را پر دست چپ او دهند و در او نوشته باشد فى سموم و حميم .\r\n وَ إِذَا السَّماءُ كُشِطَتْ  و آنگاه كه آسمان بركنده شود از روى يكديگر و فرو كشيده شود مانند بركندن پوست از مذبوح و برداشتن پرده از روى چيزى و بعد از آن آن را در هم پيچند .\r\n وَ إِذَا الْجَحِيمُ سُعِّرَتْ  و آنگاه كه دوزخ افروخته و تافته شود بيشتر از پيشتر .\r\n وَ إِذَا الْجَنَّةُ أُزْلِفَتْ  و آنگاه كه بهشت نزديك گردانيده شود بدوستان خداى براى دخول و عرض نعم آن بر مؤمنان تا موجب سرور ايشان شود و سبب حسرت دوزخيان جواب شروط مذكوره اينست كه .\r\n عَلِمَتْ نَفْسٌ ما أَحْضَرَتْ  بداند هر نفسى آنچه كرده باشد از اعمال خير و شر مراد آنست كه تا آدمى اين دوازده حال كه مشروط شد شش به زمين دنيا و شش به زمين عقبا مشاهده نكند نداند كه چه كرده است .\r\n فَلا أُقْسِمُ بِالْخُنَّسِ  پس البته سوگند ميخورم بستارگان كه رجوع ميكنند بعد از رفتن .\r\n الْجَوارِ الْكُنَّسِ  روندگان كه پنهان شوندگانند در تحت روشنى آفتاب از امير المؤمنين على عليه السّلام مرويست كه مراد به آن نجوم خمسه‌اند كه آن را خمسهء متحيره نيز گويند و اين مريخ است و زحل و عطارد و زهره و مشترى كه با شمس و قمر سير مى كنند تا آنكه در تحت ضوء شمس پنهان ميشوند پس خنوس ايشان رجوع است و كنوس ايشان اختفا در تحت ضوء شمس و گويند مراد جميع كواكب‌اند كه خنس ايشان در نهار است و كنس ايشان در شب .\r\n وَ اللَّيْلِ إِذا عَسْعَسَ  و سوگند بشبانگاه كه پيش آيد و هوا را تاريك گرداند يا بازپس رود و ظلمت آن را زايل گرداند .\r\n وَ الصُّبْحِ إِذا تَنَفَّسَ  و سوگند بصبح آنگاه كه دم زند يعنى طلوع كند و روشنائى آن ممتد شود جواب قسم اينكه .\r\n إِنَّهُ لَقَوْلُ رَسُولٍ كَرِيمٍ  بدرستى كه قرآن هر آينه گفتار فرستاده‌ايست بزرگوار مراد جبرئيل است كه از نزد خداى آورده و بر پيغمبر خوانده و به او گفته حاصل معنى اينكه قرآن كلام خداست و آن را بلسان جبرئيل بر پيغمبر خوانده و پيغمبر آن را از جبرئيل شنيده كه جبرئيل آن را از نزد حق آورده پس در صفت جبرئيل ميفرمايد .\r\n ذِي قُوَّةٍ \r\n\r\n","description":"","footnote":"","page_name":" 280 ","page_number":280},
  {"content":"\r\n\r\nخداوند توانائى در قلع موتفكات و آن را برداشتن بر جناح خود و نزديك آسمان بردن و منقلب ساختن يا توانا بودن در علم و عمل و تبليغ رسالت  عِنْدَ ذِي الْعَرْشِ مَكِينٍ  آنچنان رسولى كه نزديك خداوند عرش با مكانت و منزلت است .\r\n مُطاعٍ  فرمان برده شده در ميان ملائكه يعنى هر چه گويد فرمان او برند از آن جمله در شب معراج خزنهء جنت را امر كرد تا ابواب جنت را گشودند و پيغمبر داخل او شد و انواع نعم آن را بديد و خازنان دوزخ را امر كرد تا درهاى دوزخ را گشودند و آنحضرت اصناف عذاب آن را بديد  ثَمَّ أَمِينٍ  در آسمانها با امانتست در وحى گذارى كه اصلا زياده و كم نميكند بلكه بر آنوجه كه حق تعالى به او گفته بپيغمبر رساند و در تبيان آورده كه مراد برسول در اين آيه حضرت رسالتست صلى اللّه عليه و آله و سلّم كه بزرگوار است نزد پروردگار و صاحب قوتست در طاعة و بعد از آن در بيان حقيقت قرآن و نزول آن از حضرت منان خطاب مىكند بكافران كه .\r\n وَ ما صاحِبُكُمْ  و نيست صاحب و يار شما يعنى محمد صلى اللّه عليه و آله و سلّم  بِمَجْنُونٍ  ديوانه كه عقل آن پوشيده باشد و تميز ميان حق و باطل و صحت و فساد نتواند كرد .\r\n وَ لَقَدْ رَآهُ  و بدرستيكه ديد پيغمبر جبرئيل را به صورت اصل وى  بِالْأُفُقِ الْمُبِينِ  بكنارهء آسمان كه روشن است يعنى مطلع آفتاب كه بلندترين موضعى است چنان كه تفصيل او در سورهء و النجم گذشت .\r\n وَ ما هُوَ  و نيست پيغمبر  عَلَى الْغَيْبِ  بر چيزهاى پوشيده يعنى آنچه وحى به دو ميرسد  بِضَنِينٍ  بخيل كه شما را تعليم ندهد و از شما بپوشاند .\r\n وَ ما هُوَ  و نيست قرآن  بِقَوْلِ شَيْطانٍ رَجِيمٍ  سخن ديو رانده شده و قرآن گفتار مسترقهء سمع نيست كه آن را از سكنهء آسمان استراق نموده باشد آنگاه به جهت تبكيت كفار ميفرمايد .\r\n فَأَيْنَ تَذْهَبُونَ  پس كجا ميرويد يعنى سخن بدين راستى و درستى چرا از آن اعراض ميكنيد و نسبت آن ميدهيد بسحر و كهانت و اساطير الاولين .\r\n إِنْ هُوَ  نيست قرآن  إِلَّا ذِكْرٌ لِلْعالَمِينَ  مگر پندى مر عالميان را يا نيست محمد مگر شرف اهل علم و اين موعظه .\r\n لِمَنْ شاءَ مِنْكُمْ  مر كسى راست كه خواهد از شما  أَنْ يَسْتَقِيمَ  آنكه مستقيم شود در راه خداى و پيروى حق كند .\r\n وَ ما تَشاؤُنَ  و نخواهيد شما استقامة و هداية را به اختيار  إِلَّا أَنْ يَشاءَ اللَّهُ  مگر آنكه خواهد خدا از شما  رَبُّ الْعالَمِينَ  كه پروردگار عالميانست يعنى شما بمشية و اختيار خود ايمان نياريد مگر گاهى كه مشية خداى تعلق گيرد بر اجبار شما بر آن اما چون اين مخالف تكليف است ارادهء آن نفرمايد .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n\r\nسورة انفطرت\r\nسبع عشرة آية و هى مكية ابى بن كعب از پيغمبر صلى اللّه عليه و آله و سلّم رواية كرده كه هر كه اين سوره بخواند بعدد هر قطرهء باران و برك درختان براى وى حسنه بنويسند و جان كندن بر وى آسان گردد و برواية ابو عبد اللّه كه هر كه اين سوره يا سورهء اذا السماء انشقت در نماز فريضه و نافله بخواند هيچ حجابى او را از رحمت خدا منع نكند و او هميشه نظر رحمت به او كند بدانكه حق تعالى ذكر افتتاح اين سوره نيز به مثل سورهء ما تقدم كرده فرمود  بِسْمِ اللَّهِ الرَّحْمنِ الرَّحِيمِ \r\n  إِذَا السَّماءُ انْفَطَرَتْ   آنگاه كه آسمان شكافته شود .\r\n وَ إِذَا الْكَواكِبُ انْتَثَرَتْ  و آنگاه كه ستارگان فرو ريزند - از ابن عباس مرويست كه اول نور از كواكب زايل كنند و بعد از آن اجرام مظلمهء آن را منتشر سازند .\r\n وَ إِذَا الْبِحارُ فُجِّرَتْ  و آنگاه كه درياها روان گردانيده شوند يعنى بعضى را راه در بعضى ديگر بگشايند تا همه درياهاى شور و شيرين يك دريا شود .\r\n وَ إِذَا الْقُبُورُ بُعْثِرَتْ  و آنگاه كه گورها زير و زبر كرده شود يعنى خاكهاى آن را منقلب سازند و باطن آن را ظاهر سازند پس همهء مردگان زنده شوند چون اين امور مذكوره حادث شوند .\r\n عَلِمَتْ نَفْسٌ ما قَدَّمَتْ  بداند هر نفسى آنچه از پيش فرستاده است از طاعت و معصيت  وَ أَخَّرَتْ  و آنچه بازپس گذاشته از توبه يا تركه يا از فرايض كه ضايع كرده از سنة حسنه كه بعد از او مردمان به او عمل نموده باشند و او را مثل ثواب عامل آن باشد بىآنكه از اجور ايشان چيزى كم كنند به او دهند و از سنت سيئه كه بندگان پس از او بر او اقدام كرده باشند و آن هنگام او را عذاب مانند آنها باشد بىآنكه نقصى در عقاب ايشان واقع شود آنگه خطاب بكافر رسد كه .\r\n يا أَيُّهَا الْإِنْسانُ  اى آدمى  ما غَرَّكَ  چه چيز بفريفت تو را  بِرَبِّكَ الْكَرِيمِ  بپروردگار بزرگوار خود كه كافر شدى و جرات نمودى بر عصيان او حاصل كه حق تعالى در روز محشر به انسان گويد كه چه چيز تو را مغرور ساخت به خداوند بزرگوار خود .\r\n الَّذِي خَلَقَكَ  آن خدائى كه بيافريد تو را در حالتى كه هيچ نبودى  فَسَوَّاكَ  پس راست كرد و تمام گردانيد اجزا و اعضاى تو را چنانچه بايد  فَعَدَلَكَ  پس بگردانيد ترا معتدل و متناسب در خلقت بدون تفاوت و اختلاف چنانچه أحد يدين را اطول از ديگرى نگردانيد واحد عينين را اوسع از ديگرى و بعضى را ابيض و بعضى را اسود و\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبعضى را موى سياه و بعضى را موى سرخ يا تو را معتدل القامة گردانيد نه مانند بهايم يا آفريد ترا بخلقة حسنه كه مفارق ساير مخلوقات ديگر است .\r\n فِي أَيِّ صُورَةٍ  در هر صورت كه خواست آن را  ما شاءَ رَكَّبَكَ  تركيب كرد تو را و در هم پيوست يعنى تركيب تو را در هر صورتى كه مشيت و حكمت او اقتضاى آن ميكرد از صورت مختلفه از حسن و قبح و طول و قصر و ذكور و اناث و شبه او باب وام يا خال يا عم و غير آن از ساير اقارب و از امام جعفر صادق عليه السّلام مرويست كه مراد آنست كه قادر است كه بهر صورتى از صورت حيوانات كه خواهد تو را به آن صورت مصور سازد چه تصوير به اختيار فاعل مختار است و ليكن بفضل عميم خود ترا باحسن تقويم خلق فرمود كه آن صورت انسانيت .\r\n كَلَّا  بازايستيد از مغرور شدن بكرم خدا و توسل بفضل و كرم او چه كرم و فضل او موجب شكر و طاعة است نه كفر و معصية  بَلْ  نه آنست كه بازايستيد از كفر و عصيان  تُكَذِّبُونَ بِالدِّينِ  تكذيب ميكنيد بروز معاد از روى عناد و تصديق نميكنيد به ثواب و عقاب و تكذيب مىنمائيد بدين اسلام .\r\n وَ إِنَّ عَلَيْكُمْ  و بدرستى كه بر شما يعنى بر كردار و گفتار شما  لَحافِظِينَ  نگهبانانند از ملائكه .\r\n كِراماً  بزرگان نزد خداى  كاتِبِينَ  نويسندگان شب و روز نامهء افعال و اقوال شما را .\r\n يَعْلَمُونَ ما تَفْعَلُونَ  مىدانند آنچه ميكنيد از نيك و بد يعنى از روى دانش مىنويسند - در خبر است كه چون بنده طاعت كند فرشتهء دست راست شاد شود و بتعجيل تمام يكى را ده به‌نويسد و چون معصية كند هر دو دلتنگ شوند و فرشتهء دست چپ خواهد كه بنويسد آن فرشتهء ديگر گويد كه توقف كن تا هفت ساعت توقف نمايد تا شايد كه بنده پشيمان گردد اگر در اين مدت تايب نگردد فرشته دست راست گويد آن را بنويس كه جاهل بنده ايست .\r\n إِنَّ الْأَبْرارَ  بدرستى كه نيكوكاران و فرمان برداران  لَفِي نَعِيمٍ  در بهشت بانعم‌اند .\r\n وَ إِنَّ الْفُجَّارَ  و بدرستى كه بدكاران كه منكر بعث‌اند  لَفِي جَحِيمٍ  در دوزخند پس در صفت فجار ميفرمايد كه .\r\n يَصْلَوْنَها  درآيند بدوزخ  يَوْمَ الدِّينِ  در روز حساب كه قيامت است .\r\n وَ ما هُمْ  و نيستند فجار  عَنْها  از دوزخ  بِغائِبِينَ  گم شدگان به جهت خلود ايشان در آن يعنى هميشه در آن باشند و بيرون نيايند .\r\n وَ ما أَدْراكَ  و چه دانا ساخت تو را يعنى چه دانى تو كه  ما يَوْمُ الدِّينِ  چيست روز حساب و جزا .\r\n ثُمَّ ما أَدْراكَ  پس چه دانا كرد و بچه دانستى كه  ما يَوْمُ الدِّينِ  چيست روز جزا تكرار به جهت مزيت تعجب و تفخيم\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nشان آن روز است يعنى كنه او را هيچ كس نداند .\r\n يَوْمَ لا تَمْلِكُ نَفْسٌ  روزى كه مالك نشود هيچ نفسى  لِنَفْسٍ  براى هيچ نفس  شَيْئاً  چيزيرا از منفعت و دفع ضرر يعنى هيچكس نتواند كه به قوت و قدرت خود نفعى به كسى رساند و از او رفع عذاب كند  وَ الْأَمْرُ يَوْمَئِذٍ لِلَّهِ  و حكم و فرمان در آن روز مر خدايراست در جزا و ثواب و عفو و انتقام و اذن شفاعة و جابر از ابو جعفر عليه السّلام رواية كند كه همه كارها در آن روز مر خدايرا باشد فرمود ايجابر چون روز قيامة باشد همه حكم كنندگان هلاك شده باشند و هيچ حكم كننده نباشد مگر خداى تعالى بر خلاف اين روز كه بعضى دعوى حكومت و فرمان روائى ميكنند و مثل اينست آيهء كريمه  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  .\r\n\r\nسورة المطففين\r\nست و ثلثون آية مكية ابى بن كعب از رسول صلى اللّه عليه و آله و سلّم روايت كرده كه هر كه اين سوره قرائت كند حق تعالى در روز قيامت او را از رحيق مختوم آب دهد و از أبو عبد اللّه عليه السّلام نقل است كه هر كه قرائت اين سوره در فرايض كند حق تعالى او را در روز قيامت از آتش دوزخ ايمن گرداند و آتش او را نه‌بيند و او آتش را نه‌بيند و در روز قيامت حساب او را نكنند و چون حق تعالى ختم سوره مذكور نمود بذكر قيامت و آنچه معد است در آن براى ابرار و فجار افتتاح اين سوره نيز به مثل آن كرده فرمود كه  بِسْمِ اللَّهِ الرَّحْمنِ الرَّحِيمِ  آورده‌اند كه اهل مدينه در كيل و وزن خيانتى عظيم داشتند چون حضرت رسالت پناه صلّى اللّه عليه و آله و سلّم از مكه هجرت نمود و متوجه مدينه شد در اثناى طريق اين سوره نازلشد آورده‌اند كه در مدينه مردى بود ابو جهينه نام دو صاع داشت يكى بزرگ كه به او بخريدى و يكى خورد كه به او بفروختى حق تعالى در شان او اين سوره فرستاد كه\r\n  وَيْلٌ لِلْمُطَفِّفِينَ   ويل كلمه ايست جامع جميع بديها يعنى انواع عذاب و عقاب و شدّت و محنت مر كاهندگان راست در كيل و وزن پس تفسير مطففين مىكند به اين كه ايشان .\r\n الَّذِينَ  آنانند كه  إِذَا اكْتالُوا  چون ميستانند بكيل  عَلَى النَّاسِ  بر مردمان يعنى از ايشان براى خود  يَسْتَوْفُونَ  تمام ميستانند .\r\n وَ إِذا كالُوهُمْ  و چون مىپيمايند براى مردمان  أَوْ وَزَنُوهُمْ  يا مىسنجند براى ايشان حقوقرا  يُخْسِرُونَ  زيان ميرسانند بديشان و ميكاهانند آن را در آثار آمده كه اهل مدينه همه تاجر بودند و هيچكدام اين صفة خبيثه را از دست نميدادند چون اين سوره نازل شد پيغمبر بميان\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nبازار آمد و بديشان خواند و بعد از آن فرمود خمس به خمس پنج خصلت ذميمه است كه مقارن پنج مصيبت و بليه است گفتند يا رسول اللّه كدامند فرمود كه هيچ قوم نباشد كه نقض عهد كنند مگر كه خداى تعالى دشمنى را بر ايشان مسلط گرداند و هيچ گروهى نباشد كه حكم كنند به غير آنچه خدا نازل گردانيده مگر كه درويشى در ميان ايشان آشكارا گردد و هيچ گروهى نباشند كه فاحشه در ميان ايشان پيدا شود مگر كه مرك در ميان ايشان آشكارا گردد و هيچ فرقه نباشد كه سنجيدن و كم پيمودن عادت كنند مگر كه ايشانرا به قحط مؤاخذه گردانند و هيچ گروهى نباشد كه منع زكات كنند مگر كه باران از ايشان بردارند و در خبر است كه چون امير المؤمنين صلوات اللّه عليه از حكومة فارغ شدى ببازار كوفه در آمدى و فرمودى كه ايمردمان بترسيد از خدا و كيل و وزن را درست به پيمائيد و چيزها بمردم كم مدهيد و از حضرت رسول صلى اللّه عليه و آله و سلّم مرويست كه هر كه در كيل و وزن خيانت كند فردا او را در قعر دوزخ در اندازند و در ميان دو كوه آتشين جاى دهند و به او گويند كه كيل و وزن اين دو كوه كن و او هميشه به اين عمل مشغول باشد مالك دينار فرمود كه مرا همسايهء بود بيمار شد در دم نزع بعيادت او رفتم بانك ميكرد كه دو كوه آتشين قصد من ميكنند گفتم ايمرد اين محض خيال و وهم است گفت نه چنين است بلكه حق خواهد بود زيرا كه مرا دو مكيل بود يكى ناقص و يكى زايد بناقص مىدادم و بزايد ميگرفتم از ابى بن كعب مرويست كه طلب حاجة خود مكنيد از كسى كه روزى او بر سر مكيال و زبانهاى ترازو باشد از ابن مسعود رواية است كه نماز مكيالست هر كه تمام به پيمايد پاداش او را تمام بپيمايند و اگر بكاهاند در آيه ويل للمطففين داخل خواهد بود .\r\n أَ لا يَظُنُّ أُولئِكَ  آيا گمان نميبرند اين گروه بيش ستاننده و كم فروشنده  أَنَّهُمْ  آنكه ايشان  مَبْعُوثُونَ  برانگيختگانند .\r\n لِيَوْمٍ عَظِيمٍ  مر روز بزرگ را چه هر كه گمان وقوع اين روز داشته باشد اين جرات نكند چه جاى آنكه يقين دانسته باشد كه مبعوث خواهد شد و بر مقدار ذره محاسب خواهد شد .\r\n يَوْمَ يَقُومُ النَّاسُ  در روز كه به پا بايستند مردمان  لِرَبِّ الْعالَمِينَ  براى حكم آفريدگار عالميان يعنى از پاى ننشينند تا فرمان نرسد و آنمقام هيبت باشد كه اهل عرصات سيصد سال ايستاده باشند و كس را زهرهء سخن گفتن نباشد و در خبر است كه مقدار ايستادن مؤمن آنمقدار باشد كه نماز فريضه گذارده شود و عبد اللّه عمر گويد كه نزد پيغمبر رفتم و گفتم يا رسول اللّه سه مسئله از تو ميخواهم كه بپرسم فرمود بپرس گفتم يا رسول اللّه مقام مؤمنان نزد پروردگار عالميان\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nچند مدت باشد و ميان بهشت و دوزخ منزلى باشد يا نه و چه مشقة در اين مقام بمردمان رسد فرمود كفار و فجار سيصد سال در آنمقام بر پاى بايستند و به جهت هول و دهشت قدرة تكلم نداشته باشند اما مؤمنان دو فريق باشند گروهى سابقان و گروهى اصحاب يمين و مقدار ايستادن سابقان همچون امتداد زمانى باشد ميان دو كس كه با يكديگر راز گويند و چون راز ايشان دراز كشد از يكديگر جدا شوند و به بهشت نعيم درآيند و مدت مقام اصحاب يمين چون مدت زمان مردى باشد روزه‌دار تشنه و گرسنه كه بعد از غروب روزه بگشايند آنگه ببهشت درآيند و ميان بهشت و دوزخ حوضى باشد طول آن يك ماهه راه و عرض او يك ماه آب آن سفيد تر از شير و شيرين‌تر از عسل و در كنار آن قدحها از فضه و قوارير باشد كه هر كه يك قدح از آن بازخورد هرگز تشنه نشود و سليم بن عامر از مقداد بن اسود نقل كرده است كه گفت از پيغمبر صلى اللّه عليه و آله شنيدم كه گفت در عرصات قيامت آفتاب بر بالاى سر بندگان بدارند به مقدار يك ميل يا دو ميل پس آفتاب تحليل رطوبات ايشان كند و بطريق عرق از بدن ايشان بيرون آيد بعضى باشد كه عرق تا پاشنهء پاى ايشان رسيده باشد و بعضى مانند لجام بدهن ايشان گرفته پس آنحضرت اشاره بدهن خود كرده فرمود يلجمه لجاما مرويست كه عبد اللّه عمر اين سوره را قرائت كرد چون بآيهء يوم يقوم الناس لرب العالمين رسيد گريه بر او غالب شد و بيفتاد و از قرائة ممتنع شد آورده‌اند كه اعرابى بعبد الملك بن مروان گفت تو شنيدهء آنچه حق تعالى در مطففين فرموده گفت نعم اعرابى گفت پس چيست ظن تو بنفس خود كه مالهاى مسلمانانرا بىكيل و وزن ميگيرى و بىانديشه و بى محابا در آن تصرف ميكنى .\r\n كَلَّا  ردع‌است از تطفيف يعنى كم ميپيمائيد و از روز بعث و جزا غافل مىباشيد بعد از آن در ذكر وعيد فجار ميفرمايد  إِنَّ كِتابَ الفُجَّارِ  به تحقيق كه نوشتن اعمال فجار  لَفِي سِجِّينٍ  در سجين است و آن ديوانيست جامع جميع شياطين از كفره و فجره و جن و انس .\r\n وَ ما أَدْراكَ  و چه دانا ساخت تو را كه  ما سِجِّينٌ  چيست سجين .\r\n كِتابٌ مَرْقُومٌ  كتابى است نوشته شده يا محل كتابيست كه حروف آن روشن و نمايانست و يا نشانه كرده شده بعلامتى كه هر كه بيند داند كه اصلا در آن خيرى نيست از كعب احبار روايتست كه چون ارواح و كتاب فاجران به آسمان برند اهل آسمان قبول نكنند پس به زمين بازآورند اهل زمين نيز قبول نكنند به زير هفتم زمين برند و سجين كه موضع ابليس است و لشگر او بنهند .\r\n وَيْلٌ يَوْمَئِذٍ  شدّة عقوبة و عذاب در آن روز  لِلْمُكَذِّبِينَ  مر تكذيب كنندگان راست .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n الَّذِينَ يُكَذِّبُونَ  آنان كه تكذيب ميكنند  بِيَوْمِ الدِّينِ  بروز جزا و باور ندارند آن را .\r\n وَ ما يُكَذِّبُ بِهِ  و تكذيب نكند به آن روز  إِلَّا كُلُّ مُعْتَدٍ  مگر هر ستمكار از حد درگذرنده در تقليد كه بقدرة الهى و علم او استقصار كند و اعادهء او را مستحيل داند  أَثِيمٍ  بزه‌كار بىباك و متوغل شهوات و معاصى كه مشغول ساخته باشد او را از ماوراى آن .\r\n إِذا تُتْلى عَلَيْهِ  چون خوانده شود بر او  آياتُنا  آيتهاى كلام ما  قالَ  گويد از فرط جهل و عناد و اعراض از حق اينكه  أَساطِيرُ الْأَوَّلِينَ  افسانه‌هاى پيشينيانست .\r\n كَلَّا  نه چنين است كه مكذبان ميگويند  بَلْ رانَ  بلكه غلبه كرده و زنك نهاده  عَلى قُلُوبِهِمْ  بر دلهاى ايشان  ما كانُوا يَكْسِبُونَ  آنچه بودند كه ميكردند از آثام و معاصى يعنى قلوب ايشان بسبب خبث و اعتقاد كفر و معاصى زنك گرفته و تاريك شده بجهة اين معرفة حق و باطل بر ايشان پوشيده گشته عياشى از زراره نقل كرده‌اند كه ابو جعفر عليه السّلام فرمود كه هيچ بندهء مؤمن نه باشد مگر كه در دل او نقطه سفيدى هست چون گناه كند نقطهء سياه در ميان آن پيدا شود چون توبه كند سياهى زايل گردد .\r\n كَلَّا  بايد كه بازايستند كفره و فجره از كفر و فجورى كه بر دلهاى ايشان غالب مىشود و بسبب آن زنك غفلت بدان نشسته  إِنَّهُمْ عَنْ رَبِّهِمْ  بدرستى كه ايشان از مثوبة و رحمت پروردگار خود  يَوْمَئِذٍ  در آن روز  لَمَحْجُوبُونَ  در پرده شدگان باشند يعنى از آن محجوب و ممنوع شوند .\r\n ثُمَّ إِنَّهُمْ  پس بدرستيكه تكذيب كنندگان  لَصالُوا الْجَحِيمِ  در آيندگان بدوزخ و هميشه سوزندگان در آن .\r\n ثُمَّ يُقالُ  پس گفته شود يعنى زبانيه ايشانرا گويند از روى توبيخ  هذَا الَّذِي كُنْتُمْ بِهِ  عذابيست كه بوديد كه بدان  تُكَذِّبُونَ  تكذيب ميكرديد .\r\n كَلَّا  ردع است از تكذيب يعنى كه از تكذيب اين توعيدات و تهديدات بازايستيد و تصديق نمائيد بوقوع آن و بعد از وعيد كفار در وعد ابرار ميفرمايد كه  إِنَّ كِتابَ الْأَبْرارِ  بدرستى كه آنچه نوشته مىشود از اعمال نيكوكاران يا نوشتن اعمال ايشان  لَفِي عِلِّيِّينَ  در عليين است .\r\n وَ ما أَدْراكَ ما عِلِّيُّونَ  و چه چيز دانا كرد تو را آنچه در عليين است و آن علم ديوان خير است كه مدون شده .\r\n كِتابٌ مَرْقُومٌ  كتابى است مسطور يا مكان كتابيست كه مبين و روشن است حروف كتابة آن يا موسوم بعلامتى كه هر كه مشاهده\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nكند داند كه در او همه خير است .\r\n يَشْهَدُهُ الْمُقَرَّبُونَ  حاضر شوند بدان كتاب ملائكه كه مقربان درگاه كبريااند و حفظ آن بكنند و آن را بدرجه عالى و مرتبهء بلند رسانند و آن كتاب مرفوع است در آسمان هفتم در زير قايمهء عرش كه مسكن كروبيانست و بروايت ضحاك عليين سدرة المنتهى است و بروايت ابن عباس لوحى است از زبرجد سبز معلق در زير عرش كه اعمال ابرار در آن مرقوم است و از كعب الاحبار و مجاهد و قتاده نقل است كه عليين در آسمان هفتمست و ارواح مومنان در اوست پس معنى آيه اينست كه نامهء اعمال ابرار در جائيست كه آن را عليين گويند و مرويست از پيغمبر صلى اللّه عليه و آله و سلّم كه ملايكه حفظه چون عمل بنده بردارند به استقلال تمام آن را به آسمان برند وحى آيد بايشان كه شما نگاه بانان بوديد بر اعمال بنده من و من نگهبان بر آنچه در دل او بود و او عمل خود را باخلاص كرده او را در عليين جاى دهيد كه من آن را آمرزيدم و چون عمل بندهء ديگر بردارند و تزكيهء آن كنند و آن را بعالم بالا برند وحى آيد بديشان كه شما حافظان اعمال او بوديد و من نگهبان بودم بر سراير دل او و او عمل خود را باخلاص نكرده آن را بسجين بريد حاصل كه حق تعالى در صفت ابرار ميفرمايد .\r\n إِنَّ الْأَبْرارَ  بدرستى كه نيكوكاران  لَفِي نَعِيمٍ  در بهشت پر نعمت‌اند .\r\n عَلَى الْأَرائِكِ  بر تختها و حجلهاى آراسته  يَنْظُرُونَ  مىنگرند بچيزهائيكه شادان و فرحناك ميشوند از مناظر جنت و انواع نعمت و كرامت يا از عرش يا از انبيا و اوصيا يا نگرند بكفار در دوزخ كه بانواع عذاب معذب باشند .\r\n تَعْرِفُ  بشناس اى نگرنده  فِي وُجُوهِهِمْ  در رويهاى ايشان  نَضْرَةَ النَّعِيمِ  تازگى نعمتهاى بهشت .\r\n يُسْقَوْنَ  آشامانيده شوند يعنى بديشان آشامانند  مِنْ رَحِيقٍ  از شراب خالص بيغش كه سفيد و خوش بو باشد  مَخْتُومٍ  مهر كرده شده اوانى آن كه اكواب و اباريق است .\r\n خِتامُهُ مِسْكٌ  مهر او بجاى گل مشك است و مهر بجهة آن كنند تا تو هم اهل بهشت نشود كه دست كسى بدان رسيده و موجب تنفر ايشان شود پس ابرار خود آن مهر بر دارند و اين غير خمريست كه در انهار بهشت است  وَ فِي ذلِكَ  و در اين شراب يا نعيم  فَلْيَتَنافَسِ الْمُتَنافِسُونَ  بايد كه رغبت كنند رغبت كنندگان يعنى عملى بجاى آرند كه سبب استحقاق شرب آن گردد و در حديث آمده كه هر كه در روزهاى تابستان روزه دارد حق تعالى دفع تشنگى او كند به آب دادن از شراب رحيق - از جملهء وصيتى كه پيغمبر ( ص ) بامير المومنين عليه السّلام كرده است اينستكه يا على هر كه ترك خمر كند جهة رضاى خدا و امتثال اوامر او حق تعالى او را از مختوم آب دهد .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n وَ مِزاجُهُ  و آميختگى رحيق  مِنْ تَسْنِيمٍ  از چشمهء تسنيم است در تبيان آورده از ابن عباس مرويستكه تسنيم اسم آبيستكه از تحت عرش ببهشت ميريزد و آن اشرف اشربهء بهشت است و گويند شرابيست كه از بلندى ريزان مىشود پس تفسير تسنيم مىكند .\r\n عَيْناً  تسنيم چشمه ايست  يَشْرَبُ بِهَا الْمُقَرَّبُونَ  ميآشامند به آن نزديكان بارگاه عنايت و ممزوج آن را بابرار ميدهند و از ابن عباس نقل است كه چون مقربان مشغول بما سوى نشده‌اند يعنى محبت حقرا بمحبت غير نياميخته‌اند شراب ايشان صرفست و آنها كه محبت ايشان آميخته باشد شراب ايشان ممزوج باشد آورده‌اند كه صناديد قريش چون ابو جهل و وليد مغيره و عاص بن وائل و اتباع ايشان چون فقراى صحابه مانند عمار و صهيب و خباب و بلال و امثال ايشان را ميديدند بايشان سخريه و استهزا ميكردند اين آيه آمد كه .\r\n إِنَّ الَّذِينَ أَجْرَمُوا  بدرستيكه آنان كه شرك آوردند  كانُوا مِنَ الَّذِينَ آمَنُوا  هستند از آنان كه گرويده‌اند  يَضْحَكُونَ  مى خندند .\r\n وَ إِذا مَرُّوا بِهِمْ  و چون بگذرند به آن مؤمنان  يَتَغامَزُونَ  غمز ميكنند بچشمها يعنى اشارتها ميكنند بجهة استهزا و در كشاف و تفسير طبرسى مذكور است كه روزى امير المؤمنين عليه السّلام با جمعى از فقراى مسلمانان ميگذشت جمعى منافقان بخنديدند و به چشم و ابرو اشارتها كردند هنوز آنحضرت به مسجد پيغمبر صلّى اللّه عليه و آله و سلّم نرسيده بود كه اين آيه نازل شد كه منافقان نامه سياه بر مؤمنان ميخندند .\r\n وَ إِذَا انْقَلَبُوا  و چون بازميگردند  إِلى أَهْلِهِمُ  بسوى كسان خود  انْقَلَبُوا  بازميگردند  فَكِهِينَ  متلذذند بدانچه كرده‌اند و گفته‌اند حاكم ابو القاسم حسكانى در كتاب شواهد التنزيل آورده باسناد خود از ابى صالح نقل كرده كه ابن عباس فرمود ان الذين اجرموا منافقان قريش‌اند و الذين آمنوا على بن أبي طالبست و اصحاب او و اينرواية از أبو سعيد بلخى كه از رواة اهل سنة است از پدر خود رواية كرده باسناد صحيح از ابن عباس كه مراد ان الذين اجرموا جماعة بنى اميه بودند كه چون على بن أبي طالب با جمعى از مؤمنان بر ايشان بگذشتند به چشم و ابرو اشاره به حضرت ميكردند مراد بالذين آمنوا على بن أبي طالبست و خواص اصحاب و پيغمبر صلى اللّه عليه و آله و سلّم شاه اوليا را و آنان كه با او بودند بشارة داده و فرمود كه انكم ستنظرون اليهم و هم يعذبون فى النار زود باشد كه شما در ايشان نگريد و ايشان در آتش دوزخ معذب باشند و مقاتل نيز كه از اعاظم سنيانست در تفسير خود آورده كه چون شاه اوليا بعد از غمز و استهزاى منافقان نسبت به او و خواص او بمجلس حضرت رسالت پناه رسيد آن حضرت اين آيه را بر شاه اوليا خواند و آن سرور را مسرور ساخت و رفعت قدر آنسلطان ولاية را عند اللّه بر او منكشف ساخت و نيز حق تعالى در صفت اهل كفر و نفاق ميفرمايد .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n وَ إِذا رَأَوْهُمْ  و چون ببينند كافران و منافقان مؤمنان را  قالُوا  گويند با يكديگر  إِنَّ هؤُلاءِ  بدرستيكه اين گروه كه تابع محمداند ( ص )  لَضالُّونَ  هر آينه گمراهانند .\r\n وَ ما أُرْسِلُوا  و حال آنكه فرستاده نشده‌اند اهل كفر و نفاق  عَلَيْهِمْ  بر مؤمنان  حافِظِينَ  نگهبانان تا گواهى دهند بر ضلالة و هداية ايشان اين تهكم است بايشان و چون كفار با مؤمنان به اين طرز سلوك نمودند و پيوسته استهزا كرده ميخنديدند .\r\n فَالْيَوْمَ  پس امروز كه روز قيامتست  الَّذِينَ آمَنُوا  آنان كه گرويده‌اند  مِنَ الْكُفَّارِ  از حال كافران  يَضْحَكُونَ  ميخندند .\r\n عَلَى الْأَرائِكِ  در حالتى كه بر تختها و حجلهاى آراسته بجواهر  يَنْظُرُونَ  مينگرند بديشان كه در دوزخ بانواع عذاب معذب‌اند مراد آنست كه اهل ايمان در روضهء جنان نظر در مشركان و منافقان كنند بعد از آنكه تنعم و ترفه ايشانرا ملاحظه كرده باشد در حينى كه در تختهاى بهشت مانند پادشاهان نشسته باشند و در اخبار آمده كه درى از بهشت بگشايند دوزخيان را گويند ببهشت درآييد بتعجيل تمام به طرف بهشت روان شوند چون در رسند خزنه فى الحال در به روى ايشان در بندند ايشان بدوزخ بازگردند مؤمنان از اينحال خندان شوند و گويند .\r\n هَلْ ثُوِّبَ الْكُفَّارُ  آيا جزا داده شدند كافران  ما كانُوا يَفْعَلُونَ  آن عملها كه بودند در دنيا كه ميكردند از سخريه و استهزاء استفهام بر سبيل تقرير است يعنى البته ايشان پاداش داده شده‌اند به مثل آنچه با مؤمنان ميكردند از استهزا و ضحك و به جهت اين به عذاب نيران و عقاب جاودان گرفتار گشتند .\r\n\r\nسورة انشقت\r\nثمان و عشرون آية مكية ابى بن كعب از رسول صلّى اللّه عليه و آله و سلّم رواية كرده كه هر كه سوره انشقت بخواند خداى تعالى او را در پناه خود گيرد و نامهء اعمال او را بدست راست او دهد ببايد دانست كه چون حق تعالى ختم سوره مذكوره نمود بذكر احوال قيامت افتتاح اين سوره نيز به مثل آن كرده فرمود كه  بِسْمِ اللَّهِ الرَّحْمنِ الرَّحِيمِ \r\n  إِذَا السَّماءُ انْشَقَّتْ   آنگاه كه آسمان شكافته شود و فرشتگان از آن به زمين نازل شوند و از امير المؤمنين عليه السّلام مرويست كه آسمان شكافته گردد از كهكشان .\r\n وَ أَذِنَتْ لِرَبِّها  و بشنود و فرمان برد مر پروردگار خود را يعنى منقاد شود مراد آنست كه آسمان در انشقاق مسخر فرمان وى است و از آن امتناع ننمايد  وَ حُقَّتْ  و سزاوار گردانيده شده است آسمان باستماع و انقياد امر حق تعالى چه او سبحانه خالق اوست .\r\n وَ إِذَا الْأَرْضُ مُدَّتْ  و آنگاه كه زمين كشيده شود باينوجه كه كوهها و جميع بلنديها را از ميان بردارند و او را پهن بازكشند كه هيچ موضعى از آن مرتفع و منخفض نماند چنانچه اگر تخم مرغى در مشرق نهند از مغرب آن را\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nتوان ديد .\r\n وَ أَلْقَتْ ما فِيها  و بيرون افكند آنچه در درون او از كنوز و امواتست  وَ تَخَلَّتْ  و تكلّف كند در خالى شدن يعنى هر جد و جهدى كه در اين باب آن را ممكن باشد بجاى آرد تا هيچ در باطن او نماند .\r\n وَ أَذِنَتْ لِرَبِّها  و فرمان برد زمين مر حكم خداى خود را در بيرون افكندن و خالى شدن از همه و  حُقَّتْ  و سزاوار گرديده مر حكم ربانى را چه مخلوق و آفريدهء اوست و عنان اختيار در قبضهء اقتدار او از سيد كائنات ( ص ) منقولست كه چون نشانهاى قيامة ظاهر گردد زمين آنچه در وى باشد بيرون اندازد از پارهاى جگر خود .\r\n يا أَيُّهَا الْإِنْسانُ  اى آدمى مراد جنس است و خطاب راجع بهر يك از مكلفان از اولاد آدم  إِنَّكَ كادِحٌ  بدرستى كه تو كار كنندهء برنج و سعى تمام  إِلى رَبِّكَ  تا وقتى كه برسى بجزاى پروردگار خود  كَدْحاً  كار كردنى بجد و جهد بسيار كه اثر آن در نفس تو ظاهر گردد  فَمُلاقِيهِ  پس تو رسندهء به كار خود يا بآفريدگار خود مراد ملاقاتست بجزاى كردار نزد آفريدگار يعنى البته بپاداش خود رسى و از آن چارهء ندارى معنى آنست كه اى آدميان در عمل خير و شر مشقت ميكشيد تا آنكه بجزاى آن ميرسيد .\r\n فَأَمَّا مَنْ أُوتِيَ  پس اما آنان كه داده شود  كِتابَهُ  نوشته اعمال او را  بِيَمِينِهِ  بدست راست .\r\n فَسَوْفَ يُحاسَبُ  پس زود باشد كه حساب كرده شود  حِساباً يَسِيراً  حسابى آسان كه اصلا مناقشه و مضايقهء در آن نباشد - از حضرت رسول ( ص ) مرويستكه حساب يسير آنست كه ذنوب بنده را به او نمايند و بعد از آن بقلم عفو آن را محو كنند .\r\n وَ يَنْقَلِبُ  و بازگردد آنكه حساب او آسان باشد  إِلى أَهْلِهِ  بسوى كسان خود يعنى بعشيرهء خود از اهل ايمان يا بگروه مؤمنان يا بزنان خود از حور العين  مَسْرُوراً  شادمان و خوش حال شده بسبب آنچه يافته باشد از خيرات و كرامات و رفعت درجات خود - در حديث آمده كه هر كراسه خصلت باشد حق تعالى حساب او را به آن آسان گرداند و در بهشتش در آرد يكى آنست كه عطا كنى بكسيكه تو را محروم كرده باشد دوم آنكه بپيوندى بكسيكه از تو بريده باشد سوم آنكه عفو كنى و درگذرى از كسى كه بر تو ستم كرده باشد .\r\n وَ أَمَّا مَنْ أُوتِيَ  و اما آنان كه داده شود  كِتابَهُ  نامه كردار او  وَراءَ ظَهْرِهِ  از پس پشت او بدست چپ و آنچنان بود كه دست راست او را بر گردن او بندند و دست چپ او را بر پس پشت او بيرون آرند و گويند اقرا كتابك او گويد من نامه را چگونه از پس پشت بخوانم پس گردن او را بازپس شكنند تا نامهء خود را ببيند تاريك و\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nسياه عاجز و متحير شود و نتواند كه او را بخواند .\r\n فَسَوْفَ يَدْعُوا  پس زود باشد كه بخواند يعنى تمنا كند  ثُبُوراً  هلاكت را .\r\n وَ يَصْلى سَعِيراً  و درآيد به آتش افروخته و هميشه ملازم او باشد آنگه بيان موجب اين عذاب مىكند .\r\n إِنَّهُ كانَ  بدرستى كه اينكس بود در دنيا  فِي أَهْلِهِ  در ميان كسان خود  مَسْرُوراً  شادان و نازان بمال فانى و جاه ناپايدار .\r\n إِنَّهُ ظَنَّ  بدرستيكه او گمان برده  أَنْ لَنْ يَحُورَ  آنكه بازنگردد به خدا يعنى او را بعث و نشور نبود .\r\n بَلى  آرى او را بازگشت خواهد بود  إِنَّ رَبَّهُ  بدرستيكه پروردگار او  كانَ بِهِ  هست باعمال او  بَصِيراً  بينا پس او را فرو نخواهد گذاشت بلكه بمحشر خواهد آورد و جزا به او خواهد رسانيد .\r\n فَلا أُقْسِمُ  پس سوگند ميخورم  بِالشَّفَقِ  بسرخى كه بعد از آفتاب و مغرب ديده شود .\r\n وَ اللَّيْلِ  و سوگند بشب  وَ ما وَسَقَ  و آنچه جمع كند و فراهم آورد و بپوشد يعنى بهر چه تاريكى شب آن را جمع كند و فرو پوشد بعد از آنكه در روز منتشر شده باشد .\r\n وَ الْقَمَرِ  و سوگند به ماه  إِذَا اتَّسَقَ  آنگاه كه مجتمع و مستوى شود و تمام و كامل گردد و اين وقتيست كه بمرتبه بدريه رسيده باشد در شب چهاردهم جواب قسم اينكه .\r\n لَتَرْكَبُنَّ  هر آينه برنشينيد و مرتكب شويد يعنى اقدام كنيد و ملاقات نماييد  طَبَقاً عَنْ طَبَقٍ  حالى پس از حالى كه مطابق يكديگر باشيد در شدت و هول مراد مرگست و شدايد آن و احوال قيامت و مواطن هائله آن كه يكى بعد از ديگرى ديده شود بعد از آن بر سبيل تبكيت و انكار ميفرمايد كه .\r\n فَما لَهُمْ  پس چيست كفار قريش را كه با وجود اين احوال و تفاوت مراتب  لا يُؤْمِنُونَ  كه نميگروند به خدا و روز آخرت و به قرآن مجيد و به حضرت رسالت تصديق ننمايند با وجود وضوح دلايل و ظهور حجج .\r\n وَ إِذا قُرِئَ عَلَيْهِمُ الْقُرْآنُ  و چون خوانده شود بر ايشان قرآن  لا يَسْجُدُونَ  فروتنى نميكنند و منقاد آن نميشوند يا نماز نميگذارند و يا سجده نميكنند بر تلاوت و باتفاق علما اين سجده از سجدات مندوبه است و سجده ناكردن كفار نه جهت قصور دليل و انقطاع حجت است .\r\n بَلِ الَّذِينَ كَفَرُوا  بلكه آنان كه نگرويده‌اند  يُكَذِّبُونَ  تكذيب ميكنند مر قرآن را و تدبر نمى نمايند در آيات آن و ايمان نميآرند به جهت اقتدا برؤسا و تقليد بآباى خود در تكذيب .\r\n وَ اللَّهُ أَعْلَمُ  و خدا داناتر است  بِما يُوعُونَ  به آنچه نگاه ميدارند در وعاى دل خود از كفر و به آنچه ميپوشند از كينه و عداوة مؤمنان .\r\n فَبَشِّرْهُمْ  پس مژده ده ايشانرا  بِعَذابٍ أَلِيمٍ  به عذاب دردناك ايراد بشارت\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nدر مقام انذار براى تهكم است .\r\n إِلَّا الَّذِينَ آمَنُوا  ليكن آنان كه گرويدند  وَ عَمِلُوا الصَّالِحاتِ  و كردند عملهاى ستوده  لَهُمْ أَجْرٌ  مر ايشانراست مزدى  غَيْرُ مَمْنُونٍ  ناكاسته و نابريده يا منت نانهاده .\r\n\r\nسورة البروج\r\nعشرون آية مكية ابى ابن كعب از پيغمبر صلى اللّه عليه و آله و سلّم رواية كرده كه هر كه سورة البروج تلاوت كند خداى تعالى بعدد هر روز عرفه ده حسنه براى او كرامت فرمايد و هر كه در نماز فريضه تلاوة كند محشر و موقف او با انبياى مرسلين بوده باشد چه اين سورهء پيغمبر است بدانكه چون اختتام سورهء مذكوره شد بذكر مؤمنان افتتاح اين سوره نيز بذكر مؤمنان و اصحاب اخدود كرده فرمود  بِسْمِ اللَّهِ الرَّحْمنِ الرَّحِيمِ \r\n  وَ السَّماءِ ذاتِ الْبُرُوجِ   سوگند به آسمان كه خداوند برجهاست مراد بروج اثنا عشر است كه آن حمل و ثور و جوزا و سرطان و اسد و سنبله و ميزان و عقرب و قوس و جدى و دلو و حوتست و اينها مشابه قصوراند و در ارتفاع منازل و ماه در هر برجى دو روز كسرى مىباشد و آفتاب در هر برجى يك ماه و يا مراد ابواب سماواتست كه نوازل از آن متنازل مىشود و گويند مراد كوشكهايند از زر سرخ و زبرجد و نقرهء سفيد و گوهر و مرواريد و آن مواضع عبادت ملايكه است همچنانكه زمين مساجد آدميانست .\r\n وَ الْيَوْمِ الْمَوْعُودِ  و سوگند بروز وعده داده شده مراد روز قيامتست كه خلايق در آن مجازات خواهند يافت .\r\n وَ شاهِدٍ  و سوگند بهر كه حاضر شود در اين روز از مكلفان و غير آن  وَ مَشْهُودٍ  و به آنچه حاضر كرده شده بر آن از عجايب و غرايب جواب قسم اينكه .\r\n قُتِلَ أَصْحابُ الْأُخْدُودِ  هر آينه هلاك شدند و ملعون گشتند خداوندان شكافها در زمين يعنى جماعتى كه حفرها در زمين كندند و پر از آتش كردند براى تعذيب مؤمنان - و عياشى باسناد خود از ابو جعفر صلوات اللّه عليه رواية كرده كه امير المؤمنين عليه السّلام شخصى را با سقف نجرانى فرستاد و او را از اصحاب اخدود سؤال كرد وى قصهء ايشانرا به حضرت اخبار نمود امير عليه السّلام فرمود كه نه چنين است كه تو گفتى ليكن من ترا خبر دهم بدانكه حق تعالى مردى حبشى را برسالت حبشه فرستاد ايشان ابا كردند و بعضى اصحاب او را بكشتند و بعضى از اصحاب كه مانده بودند بگرفتند و بنائى بساختند و آن را پر از آتش كردند و همهء مردمانرا نزد آن جمع كردند و بايشان گفتند هر كه\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nبدين ماست و مأمور بامر ما بايد كه بيك طرف رود و هر كه بدين آن جماعتست خود را در اين آتش اندازد پس اهل ايمان دست يكديگر را گرفتند و خود را در آتش انداختند زنى مؤمنه با كودك يك ماههء نزد آن آتش آمد و خواست كه خود را در آتش اندازد دلش بر كودك بسوخت و خواست كه برگردد كودك گفت اى مادر مترس و مرا و خود در اين آتش انداز كه اين مشقت در راه خدا اندك است زن خود را با آن كودك در آتش انداخت و حق تعالى مجرمانرا هدف تير لعنت كرده فرمود كه  قُتِلَ أَصْحابُ الْأُخْدُودِ  يعنى ملعون گشتند اصحاب گودىها كه آن .\r\n النَّارِ ذاتِ الْوَقُودِ  آتشى بود خداوند هر چيزى كه به آن افروخته ميشد .\r\n إِذْ هُمْ عَلَيْها قُعُودٌ  در وقتى كه ايشان بودند در كنار حفرهاى آتش نشستگان براى القاى اهل ايمان در آن .\r\n وَ هُمْ  و اعوان ملك  عَلى ما يَفْعَلُونَ  بر آنچه ميكردند  بِالْمُؤْمِنِينَ  بگرويدگان  شُهُودٌ  گواهى دهندگان بودند نزديك ملك و بعضى گواهى ميدادند كه ايشان تقصير نكردند در آنچه ملك بايشان امر كرده بود يا ملك و اصحاب او شاهد بودند به آنچه با مؤمنان ميكردند .\r\n وَ ما نَقَمُوا  و انكار نكردند اصحاب اخدود  مِنْهُمْ  از مؤمنان چيزيرا يا كراهت نداشتند از ايشان و عيب نكردند ايشان را به چيزى  إِلَّا أَنْ يُؤْمِنُوا  مگر آنكه ميگرويدند  بِاللَّهِ الْعَزِيزِ  بخداى غلبه كننده كه از عقاب او بايد ترسيد  الْحَمِيدِ  ستوده برحمة و مثوبة او اميدوار بايد بود .\r\n الَّذِي لَهُ  آن خدائى كه مر او را ثابتست  مُلْكُ السَّماواتِ وَ الْأَرْضِ  پادشاهى آسمانها و زمينها  وَ اللَّهُ عَلى كُلِّ شَيْءٍ  و خداى بر همه چيزها از افعال و اقوال مؤمن و كافر و غيره  شَهِيدٌ  گواهست و عالم به آن و كسى كه متصف به اين صفات باشد مستحق آنست كه بوى ايمان آرند نه آنكه در حق او كافر شوند و كفران پيش گيرند .\r\n إِنَّ الَّذِينَ  بدرستيكه آنان كه  فَتَنُوا الْمُؤْمِنِينَ وَ الْمُؤْمِناتِ  در فتنه انداختند مردان و زنان گرونده را يعنى ايشانرا به عذاب آخرت گرفتار كردند  ثُمَّ لَمْ يَتُوبُوا  پس بازنگشتند به خدا و از كفر توبه نكردند  فَلَهُمْ  پس مر ايشانراست  عَذابُ جَهَنَّمَ  عذاب دوزخ  وَ لَهُمْ عَذابُ الْحَرِيقِ  و مر ايشانراست عذاب آتش سوزان يعنى آتش عظيم غير از آتش جهنم چنانچه در روايت آمده كه در وقتى كه مؤمنين را باخدود انداختند آتش از آن ارتفاع يافت به مقدار چهل گز بديشان احاطه كرد و همه را بسوخت .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n إِنَّ الَّذِينَ آمَنُوا  بدرستيكه آنان كه ايمان آوردند  وَ عَمِلُوا الصَّالِحاتِ  و كردند عملهاى شايسته مراد مؤمنانىاند كه ايشانرا در اخدود انداختند  لَهُمْ  مر ايشانراست  جَنَّاتٌ تَجْرِي  بوستانهائى كه ميرود  مِنْ تَحْتِهَا الْأَنْهارُ  از زير اشجار نهرها يا مساكن آن  ذلِكَ الْفَوْزُ الْكَبِيرُ  آنست رستگارى بزرگى كه دنيا و ما فيها در جنب آن در نهايت صغر و پستيست .\r\n إِنَّ بَطْشَ رَبِّكَ  بدرستى كه گرفتن پروردگار تو ايمحمد  لَشَدِيدٌ  هر آينه سخت است و شبهه نيست كه هر كه را بسبب كفر و عناد در سلسلهء عذاب و عقبهء عقاب كشند هرگز اميد نجات از آن نخواهد ديد .\r\n إِنَّهُ  بدرستيكه خداى تعالى  هُوَ يُبْدِئُ  او آشكارا مىكند بطش خود را بر كافران در دنيا  وَ يُعِيدُ  و اعاده مىكند ايشانرا در عقاب براى حساب و جزا .\r\n وَ هُوَ الْغَفُورُ  و اوست كثير الغفران مر آنانرا كه از كفر توبه كنند يا بسيار آمرزنده ذنوب مؤمنانى كه اهل طاعت باشند  الْوَدُودُ  دوست‌تر آنكس را كه مطيع او شود بطلب رضاى او يا از معاصى اجتناب نمايد مراد بمودت او سبحانه اعطاى نعم جميله است .\r\n ذُو الْعَرْشِ  خداوند عرش عظيم و خالق آن يا مالك ملك و علو رفعت بىغايت  الْمَجِيدُ  بزرگوار در ذات و صفات و غالب بر جميع مكونات .\r\n فَعَّالٌ  بسيار كننده است  لِما يُرِيدُ  مر هر چه خواهد مينمايد و بعد از ذكر صفات كمال خود خبر ميدهد از حال جميع كفره .\r\n هَلْ أَتاكَ  آيا آمد به تو استفهام براى تقرير است يعنى البته آمد به تو  حَدِيثُ الْجُنُودِ  سخن لشگرهاى اهل كفر كه بر انبيا بيرون آمدند و با ايشان كمر عناد بستند و تكذيب ايشان نمودند و به عذاب دنيا و عقبى گرفتار شدند .\r\n فِرْعَوْنَ وَ ثَمُودَ  بدل جنود است يعنى بيقين شناختى حديث فرعون و قوم لوط و ثمود را كه تكذيب ايشان بود و استيصال ايشان بسبب آن .\r\n بَلِ  نچنانست كه كفار بگروند به خدا و رسول و روز قيامت و تصديق نمايند  الَّذِينَ كَفَرُوا  بلكه آنان كه نگرويده‌اند از مشركان مكه  فِي تَكْذِيبٍ  در باور نداشتن‌اند يعنى وقوع قيامت و حساب و جزا را باور ندارند .\r\n وَ اللَّهُ مِنْ وَرائِهِمْ  و حق تعالى از وراى ايشان  مُحِيطٌ  احاطه كننده است بديشان بعلم و قدرة پس از آن فوت نخواهند شد و نتوانند گريخت .\r\n بَلْ  نچنانست كه ايشان ميگويند  هُوَ  بلكه آنچه تكذيب كردند  قُرْآنٌ مَجِيدٌ  قرآن شريف و بزرگوار است .\r\n فِي لَوْحٍ مَحْفُوظٍ  در لوحى كه نگهداشته شده است از تغيير و تحريف و زياده\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nو نقصان و يا از شياطين از ابن عباس منقولستكه لوح محفوظ يك دانه است از در سفيد طول آن از آسمان تا به زمين و عرض آن از مشرق تا مغرب و كنارهاى آن از ياقوت سرخست مرويستكه كه حق تعالى در شبانه روزى سيصد و شصت بار در آن لوح نظر مىكند براى احيا و اماته و اعزاز و اذلال مرويستكه در لوح محفوظ هفت خط نوشته شده دو خط و نيم از براى احوال دنيا و چهار خط و نيم از احوال قيامت از نشر و بعث تا وقت رسيدن ببهشت .\r\n\r\nسورة الطارق\r\nسبع عشرة آية و هى مكية ابى بن كعب از پيغمبر خدا صلّى اللّه عليه و آله و سلّم روايت كرده است كه هر كه سوره الطارق را قرائت كند حق تعالى بعدد هر ستارهء ده حسنه براى او بنويسد و على بن خنيس از ابو عبد اللّه عليه السّلام نقل كرده كه هر كه قرائت او در فريضه سورهء و الطارق باشد او را در قيامت نزد حضرت عزت جاه و منزلت باشد و از رفقاى انبيا و اصحاب ايشان باشد در جنت بدانكه حق تعالى ختم سورهء البروج نمود بوعيد افتتاح اين سوره نيز مثل آن كرده فرمود  بِسْمِ اللَّهِ الرَّحْمنِ الرَّحِيمِ  در كشاف آورده كه در بعضى روايات آمده كه شبى رسول خدا صلى اللّه عليه و آله و سلّم با عم خود ابو طالب نشسته بود ناگاه ستارهء بدرخشيد و شعلهء آتش عظيمى از او ظاهر شد ابو طالب بترسيد و گفت اين چه چيز است حضرت فرمود كه اين ستارهءايست كه ديو را از آسمان ميراند فى الحال جبرئيل نازلشد و اين سوره را آورد .\r\n  وَ السَّماءِ   سوگند به حق آسمان كه در غايت ارتفاع و عظمت است   وَ الطَّارِقِ   و سوگند بستارهء ظاهر شونده و رونده در شب .\r\n وَ ما أَدْراكَ  و چه چيز دانا كرد ترا تا بدانى كه  مَا الطَّارِقُ  كه چيست طارق .\r\n النَّجْمُ الثَّاقِبُ  ستارهء درخشندهء فروزان چون شعلهء كه از غايت درخشندگى گوئيا ثقب ميكنند تاريكى شب را يا در آن نفوذ مىكند يا شهب ثاقبه كه رجم شياطين مىكند جواب قسم آنكه .\r\n إِنْ كُلُّ نَفْسٍ  نيست هيچ نفس  لَمَّا عَلَيْها حافِظٌ  الا كه بر او نگهبانست و آن حق تعالى است  وَ كانَ اللَّهُ عَلى كُلِّ شَيْءٍ رَقِيباً  يا فرشته كه نگاه ميدارد قول و عمل او را و از حضرت رسالت صلى اللّه عليه و آله و سلّم مرويستكه صد و شصت فرشته بر هر بندهء موكلند كه آفات و بليات و شر شياطين را از او دفع ميكنند .\r\n فَلْيَنْظُرِ الْإِنْسانُ  پس بايد كه نظر كند آدمى يعنى هر كه منكر بعث و نشور است بايد كه در نگرد در اصل ايجاد خود كه\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n مِمَّ خُلِقَ  از چه چيز آفريده شده .\r\n خُلِقَ مِنْ ماءٍ دافِقٍ  آفريده شده است از آبى جهنده و ريزنده در رحم يا آبيكه صاحب آن ريزاننده آنست در رحم .\r\n يَخْرُجُ  بيرون ميآيد آن آب  مِنْ بَيْنِ الصُّلْبِ  از ميان پشت مردان  وَ التَّرائِبِ  و از استخوان سينهء زنان كه نزديك بقلاده است يعنى محل كشيده شدن منى از اعضاى صلب و ترائب است .\r\n إِنَّهُ  بدرستيكه خداى تعالى آفرينندهء ايشانست از نطفه  عَلى رَجْعِهِ  بر بازگردانيدن او يعنى بر اعادهء او در روز بعث و نشور  لَقادِرٌ  هر آينه تواناست مقاتل گفته كه معنى آنست كه قادر است بر بازگردانيدن آدمى را از پيرى بجوانى و از جوانى بطفلى و از طفلى بنطفه و نطفه بصلب و ترائب و قول اول اصح است پس خداى تعالى قادر است بر اعاده و رجع آدمى .\r\n يَوْمَ تُبْلَى السَّرائِرُ  در روز كه آزموده شود نهانيها يعنى ظاهر كرده شود كه مخفيات ضماير و عقايد و نيات تا طيب از خبيث متميز گردد يا فرايض اعمال ظاهر كنند چون روزه و غسل جنابت و وضو كه كسى بر آن اطلاع نداشته باشد و مكلف به عمل آن قائل بوده و نكرده .\r\n فَما لَهُ  پس نباشد مر او را كه منكر بعث و نشورند و فاعل معاصى و شرور  مِنْ قُوَّةٍ  هيچ توانائى در نفس او تا عذاب را از خود بازدارد  وَ لا ناصِرٍ  و نه يارى كه بمدد كارى او عقاب را از خود رفع نمايد و بعد از آن از براى تاكيد قسم ديگر ياد مينمايد كه .\r\n وَ السَّماءِ ذاتِ الرَّجْعِ  و سوگند به آسمان كه خداوند بازگرديدنست يعنى بازگردنده است .\r\n وَ الْأَرْضِ ذاتِ الصَّدْعِ  و سوگند به زمين كه خداوند شكافتن است يعنى شكافته مىشود از آن نباتات بيرون مىآيد و چشمها روان ميگردد جواب قسم اينكه .\r\n إِنَّهُ لَقَوْلٌ فَصْلٌ  بدرستيكه قرآن هر آينه سخنى است جدا كننده ميان حق و باطل يا قول ببعث قوليست مقطوع به كه هيچ شبهه در آن نيست و قول اول از امام جعفر صادق عليه السّلام منقولست .\r\n وَ ما هُوَ بِالْهَزْلِ  و نيست آن بازى و باطل و سخريه و افسانه پس حق وى آنست كه در صدور مهيب باشد و بعد از آن از حال مشركان خبر ميدهد كه .\r\n إِنَّهُمْ  بدرستيكه معاندان قريش  يَكِيدُونَ كَيْداً  مكر ميكنند مكر كردنى در ابطال امر خدا و اطفاء نور حق و گويند اين آيه اخبار است قبل از وقوع آن حق تعالى خبر داده كه كفار مكه خواهند كرد به پيغمبر در دار الندوة .\r\n وَ أَكِيدُ كَيْداً  و جزا ميدهيم مكر ايشان را باستدراج جزا دادنى مناسب آن مكر و انتقام كشيدن از ايشان از جائى كه هيچ گمان نداشته باشند .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n فَمَهِّلِ الْكافِرِينَ  پس مهلت ده كافرانرا و تعجيل مكن در نفرين كردن بر مشركان و استعجال منما در طلب هلاكت ايشان  أَمْهِلْهُمْ  فرو گذار ايشانرا  رُوَيْداً  فرو گذاشتنى اندك يعنى به زودى همه هلاك خواهند شد و اين يا در قيامتست يا در روز بدر ابو عاصم روايت كرده كه رسول را ديدم در مشربهء بنى ثقيف بر كمانى تكيه زده بود و اينسوره ميخواند من ياد گرفتم و بجماعتى از ثقيف بگذشتم قومى از قريش مرا گفتند از مسجد چه شنيدى اينسوره را برخواندم ثقيفيان گفتند چنان مينمايد كه اينمرد صادق القولست و آنچه ميگويد از نزد خداست قريشيان از روى عناد و استكبار گفتند ما صاحب خود را به از شما مىشناسيم اگر ميدانستيم كه حق است متابعتش ميكرديم .\r\n\r\nسورة الاعلى\r\nتسع و عشرة آية مكية ابى بن كعب از پيغمبر صلى اللّه عليه و آله و سلّم روايت كرده كه هر كه اينسوره را بخواند حق تعالى بعدد هر حرفى كه بر ابراهيم و موسى و من كه محمدم انزال فرموده حسنهء در نامهء اعمال او بنويسد و از امير المؤمنين على عليه السّلام منقولست كه پيغمبر اين سوره را دوست ميداشت و ميگفت كه اول كسى كه سبحان ربى الاعلى گفت ميكائيل بود كه چون عرش خدا را با عظمت و طول و عرض ديد به سجده افتاد و اين تسبيح را در آن سجده گفت و از ابن عباس روايتست كه رسول صلى اللّه عليه و آله و سلّم چون اين سوره را بخواندى فرمودى سبحان ربى الاعلى و بحمده و حضرت از جبرئيل پرسيد كه ثواب گوينده اين تسبيح در نماز و غير آن چه باشد گفت بندهء كه بگويد سبحان ربى الاعلى و بحمده حق تعالى گويد گواه باشيد ايملائكه كه من او را آمرزيدم و چون بميرد ميكائيل زاير وى باشد و ببايد دانست كه چون حق سبحانه ختم سورهء مذكوره نمود بذكر وعيد و تهديد كفار افتتاح اين سوره كرد بصفات عليه و قدرت باهرهء خود بر هر چه اراده نمايد و فرمود  بِسْمِ اللَّهِ الرَّحْمنِ الرَّحِيمِ \r\n  سَبِّحِ اسْمَ رَبِّكَ الْأَعْلَى   تنزيه كن اسم پروردگار خود را كه برتر است آن نام و منزه از هر چه صحيح نيست اطلاق آن بر آن مانند حمل آن بر جبر و تشبيه و غير آن بلكه اسماء او را استعمال كن در معانى كه لايق او باشد مثل آنكه تفسير نمائى اعلى را بعلوى كه بمعنى قهر و اقتدار است نه بمعنى علو در مكان و ذكر او كنى بر وجه خشوع و تعظيم و اعتقاد نه بطريق استهزاء و يا اعلى صفت رب باشد يعنى خداوندى كه رب باشد و برتر است از روى اقتدار و قدرة و قهر كه هيچ چيز از او اقدر نيست بلكه همه در تحت قهر و قدرت اويند يا برتر است از مشابه باعراض و اجسام و جواهر .\r\n الَّذِي  آنخدائيكه  خَلَقَ  بيافريد همه چيزها\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nرا  فَسَوَّى  پس تسويه فرمود خلقان را يعنى راست گردانيد اجزا و اعضاى آن را بر قانون حكمت و آن احكام و اتساق آنست كه دالست بر آنكه خالق عليم و حكيم و قدير است .\r\n وَ الَّذِي قَدَّرَ  و آنخدائى كه تقدير اجناس اشياء و انواع اشخاص و مقادير و صفات و افعال و آجال و ارزاق آن را مقدر ساخت از براى هر حيوانى آنچه صلاح او در آنست  فَهَدى  پس راه نمود او را آشنا ساخت به آنچه از آن منتفع مىشود بطريق الهامات و ارادات همچنانكه طفل را به پستان راه نمود .\r\n وَ الَّذِي أَخْرَجَ الْمَرْعى  و آنخداييكه بيرون آورد از زمين چراگاه را يعنى برويانيد چيزيرا كه چهارپايان بخورند .\r\n فَجَعَلَهُ  پس گردانيد آن گياه را بعد از سبزى آن  غُثاءً  گياه خشك و خورد و ريزنده  أَحْوى  سياه و تيره و در هر دو حال قوت بهايم است .\r\n سَنُقْرِئُكَ  زود باشد كه بر تو خوانيم قرآن را يعنى جبرييل بامر ما بر تو خواند يا ترا قارى گردانيم بالهام قراءت  فَلا تَنْسى  پس تو فراموش نكنى آن را به جهت قوت حفظى كه به تو ارزانى داشته‌ايم .\r\n إِلَّا ما شاءَ اللَّهُ  مگر آنچه خواهد خدا كه فراموش نكنى آن را و آنگاهى باشد كه تلاوت آن منسوخ گردد  إِنَّهُ يَعْلَمُ الْجَهْرَ  بدرستيكه اوست كه ميداند آشكارا از اقوال و افعال شما را  وَ ما يَخْفى  و آن چيزى كه پنهانست در نفس كه آن خوف و نسيانست پس انديشه به خود راه مده كه من حافظ توام از نسيان .\r\n وَ نُيَسِّرُكَ  و آسان گردانيم و توفيق دهيم ترا  لِلْيُسْرى  براى سلوك طريقت كه آن آسان‌تر و سهل‌تر است .\r\n فَذَكِّرْ  پس پند ده به قرآن مردمان را  إِنْ نَفَعَتِ الذِّكْرى  اگر سود دهد پند دادن .\r\n سَيَذَّكَّرُ  زود باشد كه پند پذيرد  مَنْ يَخْشى  كسى كه بترسد از خدا .\r\n وَ يَتَجَنَّبُهَا  و پهلو تهى كند از موعظه  الْأَشْقَى  بدبخت‌ترين يعنى كافرى كه اشقى از فاسق است .\r\n الَّذِي يَصْلَى النَّارَ الْكُبْرى  آنكسيكه شقيست درآيد به آتش بزرك يعنى از آتش دركه جهنم .\r\n ثُمَّ لا يَمُوتُ  پس آن بدبخت‌ترين مردمان نميرد  فِيها  در آن نار كبرى تا آسايش يابد  وَ لا يَحْيى  و نه زنده باشد زندگى كه از آن راحت يابد بلكه آن حياة و بال او باشد .\r\n قَدْ أَفْلَحَ  رستگارى يافت  مَنْ تَزَكَّى  آنكه پاك شد از كفر و معصيت .\r\n وَ ذَكَرَ اسْمَ رَبِّهِ  و ياد كرد نام پروردگار خود را بدل و زبان  فَصَلَّى  پس نماز گذارد يا رستگار شد كسى كه طهارت كرد\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nو تكبير احرام گفت پس به اين تكبير نماز پنجگانه را بگذارد و از امير المؤمنين على عليه السّلام مرويست كه تزكى يعنى تصدق است بصدقهء فطر لقوله تعالى  قَدْ أَفْلَحَ مَنْ تَزَكَّى  يعنى عطا كرده زكات فطر را پس متوجه شد بمصلى و نماز عيد را گذارد پس خطاب باشقيا مىكند كه شما مستعد آخرت نميشويد .\r\n بَلْ تُؤْثِرُونَ الْحَياةَ الدُّنْيا  بلكه برميگزينيد زندگانى دنيا را و به جهت اين عملى نميكنيد كه موجب سعادت شما باشد .\r\n وَ الْآخِرَةُ خَيْرٌ  و سراى آخرت بهتر است  وَ أَبْقى  و پاينده‌تر .\r\n إِنَّ هذا  بدرستيكه اين سخن يعنى مضمون قد افلح تا آخر يا آنچه در اين سوره است  لَفِي الصُّحُفِ الْأُولى  هر آينه در صحيفهاى پيشين است كه .\r\n صُحُفِ إِبْراهِيمَ  صحيفهاى ابراهيم خليل است كه ده است  وَ مُوسى  و صحف موسى يعنى الواح تورية أبو ذر غفارى روايت كرده كه پيغمبر صلى اللّه عليه و آله و سلّم را گفتم كه انبيا چندند فرمود صد و بيست و چهار هزار گفتم مرسل چند بودند فرمود سيصد و سيزده گفتم آدم پيغمبر بود فرمود نعم حق تعالى به او تكلم فرمود .\r\n\r\nسورة الغاشيه\r\nخمس و عشرون آية مكية ابى ابن كعب از پيغمبر صلى اللّه عليه و آله و سلّم روايت كرده كه هر كه اين سوره را تلاوت كند حق تعالى حساب آخرت را بر وى آسان گرداند و ابو بصير از ابو عبد اللّه نقل كرده كه هر كه اين سوره را در فرايض و نوافل بخواند حق تعالى او را غريق رحمت خود گرداند و از آتش دوزخ ايمن گردد پوشيده نماند كه چون حضرت حق سبحانه و تعالى اختتام سورة الاعلى نمود بترغيب عباد در ثواب روز معاد افتتاح اين سوره به بيان احوال آخرت كرده فرمود كه  بِسْمِ اللَّهِ الرَّحْمنِ الرَّحِيمِ \r\n  هَلْ أَتاكَ   البته آمد به تو ايمحمد صلّى اللّه عليه و آله و سلّم   حَدِيثُ الْغاشِيَةِ   خبر داهيه و بليه كه پوشيده است مراد قيامتست .\r\n وُجُوهٌ يَوْمَئِذٍ  رويهاى كفار در آن روز  خاشِعَةٌ  ترسناك بود و ذليل مراد اصحاب وجوهند .\r\n عامِلَةٌ  عمل كننده  ناصِبَةٌ  رنج كشنده در آن عمل يعنى دوزخيان در آن عمل مشغول باشند كه رنج و تعب بايشان بسيار رسد مثل كشيدن سلسلهاى آتشين كه بر دست و گردنهاى ايشان نهاده باشند و خوض نمودن در آتش و در تفسير امام حسن عسكرى عليه السّلام مذكور است كه ايشان جمعىاند كه مخالفت كرده‌اند دين خدايرا يا آنكه روزه داشته‌اند و نماز گذارده‌اند و كسانىاند كه نصب عداوت امير المؤمنين عليه السّلام كرده‌اند\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nپس حق تعالى افعال و اقوال ايشانرا قبول نخواهد كرد .\r\n تَصْلى  درآورده شوند و حفص به صيغه معلوم خوانده يعنى درآيند  ناراً حامِيَةً  در ميان آتش بنهاية حرارت رسنده كه زبانه زند بر دشمنان خدا و ايشان هميشه ملازمان آن باشند .\r\n تُسْقى  آشاميده شوند يعنى بعد از آن كه عطش ايشان بنهايت رسيده باشد بياشامانند ايشانرا  مِنْ عَيْنٍ آنِيَةٍ  از آب چشمهء بغايت گرم شده .\r\n لَيْسَ لَهُمْ  نيست مر دوزخيان را  طَعامٌ  خوردنى  إِلَّا مِنْ ضَرِيعٍ  و آن نوعى گياهيست خارناك كه آن را برك نباشد و چون خشك گردد سم قاتل باشد و هيچ دابه گرد آن نگردد و آن را بخورد دوزخيان دهند .\r\n لا يُسْمِنُ  فربه نميكند ضريع دوزخ كسى را  وَ لا يُغْنِي  و رفع نميكند  مِنْ جُوعٍ  هيچ گرسنگى را يعنى مقصود از طعام يكى از اين دو امر است و هيچكدام آنجا دست نخواهد داد بعد از آن ذكر وصف بهشتيان مىكند كه .\r\n وُجُوهٌ يَوْمَئِذٍ  رويهاى بهشتيان در آن روز  ناعِمَةٌ  تازه باشد و اثر نعمت در او پيدا .\r\n لِسَعْيِها  مر عمل خود را  راضِيَةٌ  پسند كننده يعنى عملى كه كرده باشند به آن راضى شوند در آنكه جزا و ثواب آن را ببينند و بانواع كرامت برسند .\r\n فِي جَنَّةٍ عالِيَةٍ  در بهشت عاليمقدار و بلند قدر باشند .\r\n لا تَسْمَعُ  نشنوند خداوندان وجوه يا نشنوى تو اى مخاطب  فِيها  در آن بهشت عالى  لاغِيَةً  لغوى و بيهوده يا كلمهء يا نفسى كه خداوندان لغو باشد يعنى كلام بهشتيان همه ذكر و حمد باشد .\r\n فِيها عَيْنٌ جارِيَةٌ  در آن جنة چشمهء روان بود در غايت عظمت و كثرة كه هرگز منقطع نگردد و بعضى از آن مى و بعضى از آن انگبين بعضى شير و بعضى از آب و انهار .\r\n فِيها سُرُرٌ  در آنجا تختها باشد  مَرْفُوعَةٌ  رفيع القدر يا بلند برداشته تا هر مؤمن كه بر بالاى آن برآيد جميع نعم دايمى كه حق تعالى به او كرامة فرموده باشد به نظر او در آيد و اصل آن تختها از زر بود و مكلل بزبرجد و در و ياقوت .\r\n وَ أَكْوابٌ  و در جنت كوزهاى بىدسته و لوله باشد  مَوْضُوعَةٌ  نهاده شده پيش بهشتيان و مهيا و آماده نزد ايشان تا احتياج نداشته باشند بطلبيدن آن .\r\n وَ نَمارِقُ مَصْفُوفَةٌ  و بالشها نهاده بهم ديگر تا بهر كدام كه خواهند بنشينند .\r\n وَ زَرابِيُّ مَبْثُوثَةٌ  و فرشهاى فاخر عريض كه گسترده شده باشد در هر جا كه ارادهء بهشتى باشد عاصم بن ضمره از امير المؤمنين على عليه السّلام رواية كرده\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nكه بهشتيان در بهشت داخل شوند و ايشان دست در گردن زوجات خود كنند و بر بالاى تختهاى بلند خود بنشينند .\r\n أَ فَلا يَنْظُرُونَ  آيا نمينگرند ايشان  إِلَى الْإِبِلِ  بسوى شتر كه بقدرت ما  كَيْفَ خُلِقَتْ  چگونه آفريده شده است يعنى به آن بلندى و بزرگى مسخر كودكى مىشود تا برو بر ميرود و فرو مىآيد .\r\n وَ إِلَى السَّماءِ  و بازنمينگرند به آسمان كه بقدرت عاليه  كَيْفَ رُفِعَتْ  كه چگونه بلند برداشته شده است بر بالاى زمين بىعمودى و ستونى .\r\n وَ إِلَى الْجِبالِ  و نظر نميكند بكوهها كه بقدرت عاليه  كَيْفَ نُصِبَتْ  كه چگونه برافراشته شده است بر زمين .\r\n وَ إِلَى الْأَرْضِ  و نمى نگرند بر زمين  كَيْفَ سُطِحَتْ  كه چگونه پهن شده است تا جاى آرام مخلوقات باشد .\r\n فَذَكِّرْ  پس پند گوى ايمحمد ايشانرا كه از روى عناد نظر در دلايل مذكور نكنند تا راه برند بقدرت ما  إِنَّما أَنْتَ مُذَكِّرٌ  جز اين نيست كه تو پند دهنده .\r\n لَسْتَ عَلَيْهِمْ  نيستى بر ايشان  بِمُصَيْطِرٍ  مسلط تا اجبار كنى ايشانرا بايمان .\r\n إِلَّا مَنْ تَوَلَّى  ليكن هر كسى روى بگرداند بعد از تذكر  وَ كَفَرَ  و نگرود و حق را بپوشد .\r\n فَيُعَذِّبُهُ اللَّهُ  پس عذاب كند خدا او را  الْعَذابَ الْأَكْبَرَ  عذابى بزرگتر يعنى عذاب آخرت كه اعظم از عذاب دنيا است كه آن قحط و قتل و اسر ايشانست .\r\n إِنَّ إِلَيْنا  بدرستيكه بسوى ماست يعنى به حكم ما  إِيابَهُمْ  بازگشت ايشان .\r\n ثُمَّ إِنَّ عَلَيْنا  پس بتحقيق كه بر ما است  حِسابَهُمْ  شمار اعمال ايشان در محشر اين آيه جامع وعد پيغمبر است و وعيد كفار و خلاصهء معنى آنست كه ايمحمد اندوه و ملال بر خاطر عاطر خود راه مده كه كفار اگرچه با تو معانده ميكنند و آزار و ايذا به تو ميرسانند بازگشت ايشان به حكم ما است و عنقريب از دغدقهء ايشان فارغ شوى .\r\n\r\nسورة الفجر\r\nثلثون آية مكية ابى ابن كعب از پيغمبر صلّى اللّه عليه و آله و سلّم روايت كرده كه هر كه اين سوره را در ليالى عشر ذى الحجه بخواند آمرزيده شود و اگر در آن روزها بميرد بيحساب ببهشت رود از ابى عبد اللّه عليه السّلام روايت كرده كه سورة الفجر بخوانيد در فرايض كه اين سورهء حسين بن على عليه السّلام است  بِسْمِ اللَّهِ الرَّحْمنِ الرَّحِيمِ \r\n  وَ الْفَجْرِ   و سوگند به اول صبح كه مانند عمود از افق ظاهر مىشود و راست ميايستد و اين پيش از صبح دوم است باندك زمانى و آن وقت مناجات و مجال دعاى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nدوستانست يا بسفيدى صبح دوم كه هنگام نماز و زمان اجتماع بندگانست براى آن يا به نماز صبح كه فرشتگان در آن شاهدند و نزد ابن عباس مراد همهء روز است و گويند مراد اول محرم است كه سال از آن منفجر مىشود يا اول ذيحجه كه ابتداى ليالى عشر است يا بامداد و صبح جمعه كه حج مسكينانست يا صباح روز عرفه كه وظايف دعا و نياز حاجيان در آنست يا سفيده دم روز عيد يا اول روز قيامة يا انفجار خلقان از قبور در تبيان گويد كه اشارتست بانفجار آب از اصابع مبارك حضرت رسالت صلى اللّه عليه و آله و سلّم و يا مراد انفجار عيونست و يا انفجار ناقهء صالح از كوه و يا انفجار آب از حجر موسى و يا انفجار مطر از سحاب و يا انفجار معرفت از سر عارفان و يا صبح عرفان از قلوب عارفان يا انفجار اشك از ديدهء عاصيان .\r\n وَ لَيالٍ عَشْرٍ  و سوگند بده شب يعنى دههء ذيحجه كه عرفه در آنست يا محرم كه روز عاشورا در آنست يا دههء آخر رمضان كه شب قدر در آنست يا دههء شعبان كه شب برات در اوست و اشهر مراد عشر ذى حجه است از انس بن مالك مرويست كه حق تعالى سوگند به اين ده روز خورد كه ايامى از آن دوستر ندارد و هر روزه از آن در ثواب برابر روزهء يك سالست و هر كه صدقه بدهد چنان باشد كه آن را بپيغمبران تصديق كرده و هر كه بعيادة بيمارى رود چنان باشد كه رسول خدايرا عيادت نموده .\r\n وَ الشَّفْعِ وَ الْوَتْرِ  و سوگند بجفت و طاق مراد جميع اشيااند كه از زوج و فرد خالى نيستند يا شفع ليالى مذكور است و وتر روز آن و يا روز نحر كه عاشر ايام عشره است و عرفه كه تاسع آنست و باقى احوال در اين باب حواله بمنهج الصادقين است .\r\n وَ اللَّيْلِ إِذا يَسْرِ  و سوگند بشبانگاه كه بگذرد و منقضى شود در نزد مجاهد و عكرمه و كلبى مراد ليلهء مزدلفه است كه اجتماع مردمان در آنست به جهت طاعت رحمن و آمدن حاج در آن شب از عرفه بمزدلفه و گذاردن نماز صبح در آن و از آنجا بمنى رفتن نزد جمعى شب قدر است و اصح آنست كه مراد جميع لياليست آنگه به جهت تعظيم اقسام مذكوره ميفرمايد كه .\r\n هَلْ فِي ذلِكَ  آيا هست در آنچه قسم ياد كرديم  قَسَمٌ  مقسم به پسنديده  لِذِي حِجْرٍ  مر خداوندان عقل را يعنى بتحقيق كه اين اقسام مذكوره به جهت عظم آن كافيست مر خداوندان عقول را كه تعقل كنند در آن تقدير آنكه يعنى سوگند به اين امور كه عذاب كرده شوند كافران معاند و دال بر حذف جواب قسم است قوله .\r\n أَ لَمْ تَرَ  خطاب بحضرتست و تهديد كفار يعنى آيا نديدى و ندانستى ايمحمد مراد تقرير است يعنى البته معلوم شده كه  كَيْفَ فَعَلَ رَبُّكَ  كه چه كرد پروردگار تو  بِعادٍ  به اولاد عاد بن عوص بن ارم بن سام بن نوح عليه السّلام كه قوم هود بودند .\r\n إِرَمَ  بط ارم بودند و اينها عاد\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nاولىاند كه باسم جد خود تسميه يافته‌اند و گويند ارم نام بلدهء ايشانست و برين تقدير مراد اهل ارم باشند  ذاتِ الْعِمادِ  خداوندان مهترى بزرگ و گويند استخوانهاى تن هر يك چون ستونى بوده و درازى بالاى هر يك كمتر از هزار گز و پانصد و چهار صد و سيصد گز نبود .\r\n الَّتِي لَمْ يُخْلَقْ مِثْلُها  آن قبيلهء كه آفريده نشد مانند ايشان در درازى قد و بزرگى جسد  فِي الْبِلادِ  در شهرها و اشهر آنست كه ارم بلدهء عاديانست و ذات العماد صفت آنست كه مثل آن در هيچ بلادى نبوده و نيست و آن شهريست كه شداد بن عاد آن را بنا كرده و شداد و شديد پسر عاد بودند و هر دو پادشاه روزگار شدند چون شديد درگذشت سلطنت در جميع ممالك بر شداد قرار گرفت و همهء ملوك سر اطاعت پيش او به زمين نهادند و دعوى خدائى كرد و باغى بنا كرد و ارم نام نهاد يعنى بهشت .\r\n وَ ثَمُودَ  و آيا نديدى و خبر به تو نرسيد كه چه كرد آفريدگار تو بثمود كه قوم صالح بودند  الَّذِينَ جابُوا الصَّخْرَ  آنان كه ميبريدند سنگها و كوهها را براى مأوى خود  بِالْوادِ  بوادى قرى و گويند اول كسى كه تراشيد كوهها و سنگهاى رخام را ثمود بودند و ايشان هزار هزار و نهصد و نود هزار هزار و هشتاد و هفت خانه از سنگ بريدند حق تعالى صالح را بر ايشان فرستاد متابعت او نكردند عذاب بر ايشان نازلشد .\r\n وَ فِرْعَوْنَ  و آيا ندانستى و به تو خبر نيامد كه چه كرد پروردگار تو بفرعون  ذِي الْأَوْتادِ  كه خداوند جنود بسيار و اموال و حشم بيشمار بود و استحكام و ربط ملك وى به آن بود يا خداوند خيمهاى بيشمار كه در وقت نزول ميزدند چه او را لشگرى فراوان بود بهر جا كه فرود آمدندى خيمه در خيمه كشيدندى و چون استحكام خيمه بوتد است از اينجهت بذى الاوتاد موصوف شد يا او را ذى الاوتاد ميگفتندى باعتبار آنكه به چهار ميخ عذاب مردمان ميكرد و تفصيل اين در منهج الصادقين با بسط وجهى مرقوم شد .\r\n الَّذِينَ  آن سه گروه آنانند كه بجهل و غوايت  طَغَوْا  از حد بندگى درگذشتند و بر انبيا تكبر و تجبر نمودند  فِي الْبِلادِ  در شهرها كه حاكم بودند .\r\n فَأَكْثَرُوا  پس بسيار كردند  فِيهَا الْفَسادَ  در آن شهرها تبه كاريرا كه آن قتل مردمان بود و غضب اموال و غير آن تا مستوجب عذاب شدند .\r\n فَصَبَّ عَلَيْهِمْ  پس ريخت بر ايشان  رَبُّكَ  پروردگار تو  سَوْطَ عَذابٍ  تازيانهء عذاب را يعنى كه فرو گرفت ايشانرا انواع عقوبت در دنيا و آخرت .\r\n إِنَّ رَبَّكَ  بدرستيكه آفريدگار تو  لَبِالْمِرْصادِ  هر آينه در گذرگاهست و در موضع ترقب يعنى همچنانكه كسى در مرصاد نشسته\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nمترصد گذرندگانست هيچ چيز از او فوت نميشود و از حق تعالى نيز چيزى فوت نميگردد از افعال و اقوال بندگان و همه را بر وفق آن جزا خواهد داد حاصل كه حق تعالى عالم است بافعال بندگان و مريد طاعتست و كاره معصيت از ايشان .\r\n فَأَمَّا الْإِنْسانُ  پس آيا آدمى نميخواهد ايرا و اهتمام ندارد مگر در دنيا و مستلذات آن پس از اين جهت كه  إِذا مَا ابْتَلاهُ رَبُّهُ  چون بيازمايد او را پروردگار او بشكر بر نعمة او  فَأَكْرَمَهُ  پس گرامى كند او را بجاه و اقتدار  وَ نَعَّمَهُ  و نعمت دهد او را و معيشت بر او فراخ گرداند و به آسانى كار او بسازد  فَيَقُولُ  پس گويد از روى فرح و سرور  رَبِّي أَكْرَمَنِ  پروردگار من گرامى كرد مرا و با من اين كرامتها فرمود .\r\n وَ أَمَّا إِذا مَا ابْتَلاهُ  و اما آدمى چون بيازمايد او را پروردگار او بصبر بر درويشى  فَقَدَرَ عَلَيْهِ  پس تنك سازد بر او  رِزْقَهُ  روزى او را  فَيَقُولُ رَبِّي  پس گويد از روى جزع و ناشكيبائى كه آفريدگار من  أَهانَنِ  خوار كرد مرا يعنى گمان برد كه سبب هوان او فقر است و به جهت اين گويد كه خدا مرا به فقر مبتلا گردانيد .\r\n كَلَّا  نچنانست كه آدمى تصور كرده از كرامت بغنا و اهانة به فقر  بَلْ  بلكه فعل شما بدتر است از اقوال شما و دلالت او بيشتر است بر هلاكت شما بمال و آن اينستكه  لا تُكْرِمُونَ الْيَتِيمَ  گرامى نميداريد طفل بىپدر را و تفقد و دلجوئى او نميكنيد مرويستكه حضرت رسالت صلى اللّه عليه و آله و سلّم اشاره بسبابه و وسطى كرده فرمود من و كافل يتيم همچون اين دو انگشتيم در انضمام و در دخول بهشت و درجهء آن .\r\n وَ لا تَحَاضُّونَ  و تحريص نميكنيد يكديگر را  عَلى طَعامِ الْمِسْكِينِ  بر دادن طعام بر درويش مراد آنست كه به جهت فرط محبت شما بر حطام دنيا نه يتيم را دلنوازى ميكنيد و نه مسكين را نوازش مينمائيد .\r\n وَ تَأْكُلُونَ التُّراثَ  و ميخوريد مال ميراث را  أَكْلًا لَمًّا  خوردنى كه خداوند جمع است يعنى جميع مالها را از حلال و حرام ميخوريد و هيچ تفرقه نميكنيد ميان آنها و گويند مراد مال ايتام است كه با مالهاى خود خلط ميكردند و ميخوردند .\r\n وَ تُحِبُّونَ الْمالَ  و دوست ميداريد مال را  حُبًّا جَمًّا  دوستى بسيار با حرص و شره و منع حقوق و از بدى عاقبت آن انديشه نميكنيد .\r\n كَلَّا  بازايستيد از اين امر ناشايسته و ياد كنيد تحسر روزى را كه  إِذا دُكَّتِ الْأَرْضُ  چون شكافته شود زمين در آن  دَكًّا دَكًّا  شكستنى بعد از شكستنى يعنى پاره پاره گردد و تلال و جبال او هموار گردد و يا مانند گرد بر هوا پراكنده شود .\r\n وَ جاءَ رَبُّكَ  و بيايد پروردگار تو يعنى ظاهر گردد قدرت و آثار هيبت و سطوت پروردگار تو\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n وَ الْمَلَكُ  و بيايند فرشتگان بعرصه‌گاه محشر  صَفًّا صَفًّا  صفى از پس صفى بحسب منازل و مراتب از ضحاك منقولستكه در آن روز آسمان متزلزل شود و فرشتگان از منازل خود به زمين نازل شوند و هفت صف شده احاطهء جميع جنيان و آدميان نمايند .\r\n وَ جِيءَ يَوْمَئِذٍ بِجَهَنَّمَ  آورده شود در آن روز جهنم يعنى حاضر كرده شود از پرده حجاب  يَوْمَئِذٍ  در آن روز  يَتَذَكَّرُ الْإِنْسانُ  ياد كند آدمى گناهان خود را يا پند گيرد زيرا كه عالم شود بقبح عمل خود و بر آن ندامة خورد  وَ أَنَّى لَهُ الذِّكْرى  و از كجا باشد او را ياد كردن و يا پند گرفتن حضرت امير المؤمنين عليه السّلام روايت كرده از حضرت رسالت صلى اللّه عليه و آله و سلّم كه بعد از نزول اين آيه رنگ روى آن حضرت متغير شد من منشا تغيير را از آن حضرت پرسيدم فرمود كه جبرئيل نزد من آمد و اين آيات بر من خواند و بعد از آن امير المؤمنين عليه السّلام فرمود كه يا رسول اللّه دوزخ را چگونه بيارند رسول فرمود بياورند دوزخ را هفتاد هزار فرشته و بكشند آن را بهفتاد هزار زمام و به اين طريق او را بعرصات درآورند و بروايت ديگر جمرهء از جمرات دوزخ را بهفتاد هزار زمام بمحشر حاضر سازند پس يك شرر از شررهاى او بجهد كه فرشتگان دفع آن نكنند جملهء اهل قيامت را بسوزد و نزد آن حال هيچكس نماند مگر كه نفسى نفسى گويد و من گويم اى پروردگار من امتى امتى بفرياد امت من برس و كافر بر وجه حسرت و ندامت .\r\n يَقُولُ  گويد  يا لَيْتَنِي  كاشكى من  قَدَّمْتُ  پيش ميفرستادم عمل خيرى  لِحَياتِي  براى زندگانى من در اين عالم يا در وقت حياة من در دنيا .\r\n فَيَوْمَئِذٍ  پس در آن روز  لا يُعَذِّبُ عَذابَهُ  عذاب نكند كسى را مثل عذاب خداى  أَحَدٌ  هيچيك از مردمان .\r\n وَ لا يُوثِقُ  و بند نكند بسلاسل و اغلال هيچكس را  وَثاقَهُ  مانند بند كردن خداى  أَحَدٌ  هيچ يكى پس حق تعالى نزديك موت مؤمن يا در وقت بعث يا در وقت دخول او در جنت به او خطاب كند بكيفيتى كه با موسى در طور خطاب نمود يا به زبان ملكى فرمايد كه .\r\n يا أَيَّتُهَا النَّفْسُ الْمُطْمَئِنَّةُ  اى نفس آرام گرفته بذكر من و فارغ از غير من كه شاكر بودى در نعمت و صابر در بليه يا ايمن از خوف و حزن و اندوه و غنا از عذاب و عقاب من .\r\n ارْجِعِي إِلى رَبِّكِ  بازگرد بسوى موعد پروردگار خود  راضِيَةً  در حالى كه پسند كننده باشى به آنچه به تو دهند يا شاكر و صابر بودى در دنيا بر آنچه به تو رسيده بود  مَرْضِيَّةً  پسنديده شده نزد خداى بعملى كه كردهء .\r\n فَادْخُلِي  پس درآى  فِي عِبادِي \r\n\r\n","description":"","footnote":"","page_name":" 306 ","page_number":306},
  {"content":"\r\n\r\nدر زمرهء بندگان شايسته من و منتظم شو در سلك ايشان .\r\n وَ ادْخُلِي جَنَّتِي  و درآى در بهشت من با ايشان يا در زمرهء مقربان مرويستكه چون بنده مؤمن مشرف بر موت شود حق تعالى دو فرشته را بفرستد تا از براى او تحفهء از بهشت بياورند و به او گويند كه اى نفس آرميده بيرون آى راضى و مرضى با روح و ريحان و چون آن رايحه را فرشتگان آسمان بشنوند با خود گويند كه نفس بندهء مؤمن ميآورند درهاى آسمانرا بر وى بگشايند و برو صلوات فرستند و او را نزد عرش برند خطاب آيد كه او را بنزديك نفسهاى مؤمنان بريد و قبر او را در طول و عرض هفتاد گز فراخ سازيد پس او در قبر چنان خواب كند كه عروس بر بالاى جامهاى الوان و چون كافر را موت فرا رسد حق تعالى دو فرشته را بفرستد و به او گويند كه يا ايتّها النفس الخبيثة ارجعى الى الجحيم و العذاب الاليم .\r\n\r\nسورة البلد\r\nعشرون آية مكية ابى بن كعب از رسول صلى اللّه عليه و آله و سلّم رواية كرده كه هر كه اين سوره در فرايض قراءت كند در دنيا معروف شود كه از صالحانست و در آخرت مشهور گردد كه او از مقربان درگاه سبحانه است و از رفقاء انبيا و صلحا و شهدا باشد و حق تعالى او را امان از غضب و خشم خود دهد بدانكه چون حق تعالى ختم سورة الفجر نمود بذكر نفس مطمئنة در اين سورهء تبيين وجه نمود كه آن نظر است در طريق معرفت حق تعالى و آن را مؤكد ساخت به قسم و فرمود كه  بِسْمِ اللَّهِ الرَّحْمنِ الرَّحِيمِ \r\n  لا أُقْسِمُ   البته كه سوگند ميخورم   بِهذَا الْبَلَدِ   بدين شهر يعنى مكه و چگونه سوگند نخورم به اين شهر .\r\n وَ أَنْتَ حِلٌّ  و حال آنكه فرو آمده  بِهذَا الْبَلَدِ  بدين شهر يا آنكه موضع امن و مثاب خلق و ميقات حج و مكان بيت الحرام است و محل ابراهيم و اسمعيل نيز هست قسم را مقيد ساخته بحلول حضرت رسالت صلى اللّه عليه و آله و سلّم در آن به جهت اظهار مزيت فضل آن حضرت يعنى اين شهر به جهت آنكه تولد تو در آنجاست و در او نزول اجلال نمودهء شايسته است كه بوى سوگند خورند و گويند معنى آنست كه در حالتى كه تو حلالى به اين يعنى حلال است آنچه كسى ديگر را حلال نبوده و نيست از قتل و بعد از آن فرمود كه بدرستيكه حرام گردانيده حق تعالى مكه را روز كه بيافريد آسمان و زمين را پس مكه حرامست تا آنكه قيامت قايم شود حلال نبوده مر هيچ كسى را كه پيش از من بوده و هرگز حلال نشود مر كسى را كه بعد از من باشد و مرا حلال نيست مگر يك ساعت از روز كه حلال بود پس درخت آن را قطع نبايد كرد و گياه تر آن را نبايد بريد و صيد آن را نبايد رهانيد و لقطهء آن حلال نيست مگر كسى را كه تعريف كند آن را .\r\n وَ والِدٍ  و سوگند به پدر يعنى آدم كه ابو البشر است يا ابراهيم كه پدر حضرت رسالت است عليهم السلام و بانى كعبهء معظمه زاد اللّه تعظيما و تكريما  وَ ما وَلَدَ  و به آنچه زاده است از آدم\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nكه جميع ذرية ويند كه عمار ارضند يا انبياء و اوصيا و اتباع ايشان و بر هر تقدير جواب قسم اينكه .\r\n لَقَدْ خَلَقْنَا الْإِنْسانَ  بدرستيكه آفريديم آدمى را  فِي كَبَدٍ  در سختى و رنج و انواع مشقة از ظلمة رحم و مضيق آن و تولد و معاش و تكليفات شرعيه و موت و بعث و حساب و عقاب و غير آن از ساير مصايب دنيا و شدايد آخرت .\r\n أَ يَحْسَبُ  آيا ميپندارد آدمى يعنى آن صنديد قوى و آن جاحد معاند  أَنْ لَنْ يَقْدِرَ  آنكه قادر نباشد  عَلَيْهِ أَحَدٌ  بر او كسى كه از او انتقام معاندة و معادات او با پيغمبر بكشد و مكافات ايذا و آزار به او رساند يعنى ظن وى آنست كه قيامت قايم نگردد و كسى اين انتقام از او نكشد و در تفسير امام حسن عسكرى عليه السّلام مذكور است كه مراد از اين انسان عمر و بن عبد ود است كه امير المؤمنين در روز خندق اسلام بر او عرضه كرد و او ابا كرد آنحضرت او را بقتل رسانيد .\r\n يَقُولُ  گويد از روى حسرت در وقت وقوع قيامت  أَهْلَكْتُ  هلاك كردم يعنى ضايع گردانيدم در دنيا  مالًا لُبَداً  مالى انبوه و بسيار مراد كثرة انفاق ويست از پيغمبر صلى اللّه عليه و آله و سلّم رواية آمده كه ابو الاشد بن كلده رشوه بمردم دادى تا پيغمبر را بيازارند و آن معاند از روى افتخار ميگويد كه من مال بسيار دارم و در عداوة محمد انفاق نمودم .\r\n أَ يَحْسَبُ  آيا ميپدارد  أَنْ لَمْ يَرَهُ  آنكه نديده است او را  أَحَدٌ  كسى يعنى خداى ويرا ديده بر آن قصديكه نفقه كرده جزا خواهد داد از ابن عباس مرويست كه هيچ بنده را نگذارند كه قدم از سر قدم بردارد تا از عهدهء چهار سؤال بيرون آيد از عمر كه در چه بسر بردهء و از مال كه از كجا فراهم آورده و در كجا نفقه كردهء و از علم كه چگونه به آن عمل نمودهء و از محبت و دوستى اهل بيت عليهم الصلاة و السلام بعد از آن به جهت تقدير و تذكير نعمت ميفرمايد .\r\n أَ لَمْ نَجْعَلْ لَهُ  آيا نگردانيديم مر او را يعنى نيافريديم براى او  عَيْنَيْنِ  دو چشم كه به دو ميبيند آثار حكمت و قدرت ما را و هر چه ميخواهد از مرئيات مشاهده مىكند .\r\n وَ لِساناً  و زبان را كه بدان سخن ميگويد و از ما فى الضمير خود خبر ميدهد  وَ شَفَتَيْنِ  و دو لب را كه دهن او را ميپوشد ابو حازم رواية كند كه پيغمبر فرمود كه حق تعالى ميفرمايد كه ايفرزند آدم اگر زبانت بر تو منازعت كند بر آنچه بر تو حرام كرده‌ام از گفتن پس اعانت نموده‌ام ترا بر منع بر آن به دو لب پس آن را بر هم نه و اگر چشم بر تو نزاع كند بر آنچه بر تو حرام كرده‌ام پس اعانة فرموده‌ام تو را بر آن بدوختن پس آن را بر يكديگر نه و فراهم آور .\r\n وَ هَدَيْناهُ النَّجْدَيْنِ  و راه نموده‌ايم او را بطريق خير و شر و ارسال رسل و از ابو جعفر عليه السّلام روايتست كه مراد بعينين حضرت رسالتست كه مظهر نبوت و ولايتست و بلسان امير المؤمنين عليه السّلام و بشفتين امام حسن و امام حسين عليهما السلام\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nو بنجدين ولايت ايشان و بذا مقربه و مسكين كه بعد از اين ميآيد محمد است و على .\r\n فَلَا اقْتَحَمَ الْعَقَبَةَ  پس به تكليف درنيامد و شروع نكرد در امر سخت يعنى رنج نكشيد در مخالفت نفس بمجاهده شيطان و بواسطهء اعمال صالحه كه متضمن مشقت و تكلف است بشكر گذارى نعم مذكوره قيام ننمود بعد از آن بجهة تعظيم عقبه ميفرمايد .\r\n وَ ما أَدْراكَ  و چه چيز دانا گردانيد ترا كه  مَا الْعَقَبَةُ  چيست عقبه يعنى تو نميدانى كنه صعوبت آن را بر نفس و كنه ثواب آن را نزد خداى .\r\n فَكُّ رَقَبَةٍ  رهانيدن گرد نيست از بندگى و تخليص آن از رقية .\r\n أَوْ إِطْعامٌ  يا خورانيدن طعامى  فِي يَوْمٍ ذِي مَسْغَبَةٍ  در روز كه خداوند گرسنگى است يعنى در وقتى كه طعام بدشوارى بيابند و بخورند .\r\n يَتِيماً ذا مَقْرَبَةٍ  بىپدر را كه خداوند قرابة و خويشست يعنى آن يتيم خويش مطعم بوده باشد .\r\n أَوْ مِسْكِيناً  يا درويشى را كه  ذا مَتْرَبَةٍ  خداوند خاك نشين باشد يعنى پهلو بر خاك نهاده باشد و اين كنايه است از احتياج و تنگدستى و هر كه سير گرداند گرسنه را در روز قحط حق تعالى در روز قيامت در آورد او را از درهاى بهشت كه داخل نشود كسى مگر كسى كه كرده باشد مثل آنچه او كرده و از آن حضرت روايتست كه از چيزهائى كه موجب آمرزش است طعام دادنست به مسلمانان گرسنه .\r\n ثُمَّ كانَ مِنَ الَّذِينَ آمَنُوا  پس نبود آن انسان معاند جاحد از آنان كه ايمان آورده‌اند  وَ تَواصَوْا بِالصَّبْرِ  و وصيت كرده‌اند يكديگر را بشكيبائى در طاعة و دورى از معصيت يا در نصرت دين الهى بر انواع مشقت يا مطلق محن كه بندهء مؤمن به آن مبتلا مىشود  وَ تَواصَوْا بِالْمَرْحَمَةِ  و وصيت كرده‌اند ببخشايش و مهربانى بر بندگان خصوصا بر اهل حاجت و ذى قرابة .\r\n أُولئِكَ  آن گروه مومنان كه بصبر و مرحمة يكديگر را وصيت ميكنند  أَصْحابُ الْمَيْمَنَةِ  ياران دست راستند كه از جانب يمين عرش ببهشت درآيند و يا خداوندان يمن و بركت .\r\n وَ الَّذِينَ كَفَرُوا  و آنان كه نگرويده‌اند  بِآياتِنا  بنشانهاى ما يعنى بدلايلى كه نصب كرده‌ايم بر حق از كتاب و حجة ما بآيتهاى قرآن  هُمْ أَصْحابُ الْمَشْأَمَةِ  ايشانند اصحاب دست چپ كه ايشانرا از جانب شمال عرش بدوزخ برند و يا آنها اهل شآمت و نكبت‌اند .\r\n عَلَيْهِمْ نارٌ مُؤْصَدَةٌ  بر ايشانست در دوزخ آتشيكه پوشيده باشد يعنى سر آن دركه كه در آنجا معذب باشند بپوشند و بطبقى آن را مضبوط سازند كه ريحى كه در آن موجب روح و راحت باشد در آنجا در\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nنيايد و دود نيز بيرون نيايد پس نااميد باشند از راحت و آسايش و دايم معذب به عذاب نيران .\r\n\r\nسورة الشمس\r\nخمس و عشرة آية مكية ابى ابن كعب از پيغمبر صلى اللّه عليه و آله و سلّم رواية كرده كه هر كه اين سوره بخواند ثواب كسى داشته باشد كه هر چه شعاع آفتاب و ماه بر او ميتابد در راه خدا تصدق كرده باشد و از ابو عبد اللّه عليه السّلام روايتست كه هر كه سورة الشمس و و الليل و و الضحى و الم نشرح بسيار خواند در روز يا در شب هيچ چيز نزد او حاضر نباشد مگر كه در روز قيامة براى او گواهى دهند از موى و پوست و گوشت و عروق و اعصاب و عظام وى و آنچه زمين آن را برداشته و حق تعالى گويد قبول كردم شهادت شما را و او را از آتش دوزخ نجات دادم ببريد او را بر بهشتهاى من تا هر جا كه اختيار كند داخل شود بدانكه چون حق تعالى اختتام سورة البلد نمود بذكر نار موصده در اين سوره بيان مىكند كه نجات از آن مر كسى راست كه تذكيهء نفس خود كند و به جهت آن تاكيد قسم ياد كرد و فرمود  بِسْمِ اللَّهِ الرَّحْمنِ الرَّحِيمِ \r\n  وَ الشَّمْسِ   سوگند بآفتاب عالمتاب   وَ ضُحاها   و بروشنى و درخشندگى او در آنوقت كه بلند شود و بموضع چاشت رسد و ضوء او منبسط گردد .\r\n وَ الْقَمَرِ  و به ماه جهان پيما  إِذا تَلاها  چون پيروى كند آفتابرا يعنى در عقب آفتاب طلوع كند و در تفسير امام حسن عسكرى عليه السّلام مذكور است كه ابو بصير از ابو عبد اللّه الحسين عليه السّلام رواية كرده كه مراد بآفتاب حضرت رسالتست صلى اللّه عليه و آله و سلّم كه لمعات نور هداية او تمام عالم را منور ساخت و بقمر امير المؤمنين عليه السّلام است كه كسب نور از آنحضرت نموده و من جميع الوجوه تابع او شده .\r\n وَ النَّهارِ  و سوگند بروز  إِذا جَلَّاها  چون جلا دهد و ظاهر و روشن گرداند آفتاب را در وقت انبساط خود .\r\n وَ اللَّيْلِ  و سوگند بشب  إِذا يَغْشاها  چون به‌پوشاند آفتاب را يعنى روشنائى آن را مستور سازد .\r\n وَ السَّماءِ  و سوگند به آسمان  وَ ما بَناها  و كسى كه آن را بنا كرده قدرت كامل ذاتيه .\r\n وَ الْأَرْضِ وَ ما طَحاها  و سوگند به زمين و آن قادر تمام القدرت كه گسترده است آن را و مسطع گردانيده براى مقر بندگان .\r\n وَ نَفْسٍ وَ ما سَوَّاها  و بنفس آدم يا مطلق نفوس و بحكيم غالب الحكمت كه تسويه فرموده اعضاى او را و راست خلقت گردانيده .\r\n فَأَلْهَمَها  پس الهام داده و افهام نموده آن نفس را  فُجُورَها  دروغ و ناپاكى و بىباكى او را  وَ تَقْواها  و پرهيزكارى و نيكوكارى و فرمان بردارى او را يعنى اعلام كرده\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nكه فجور و معصيت قبيح است و طاعة و تقوى و اصناف فعل خير حسن است و تمكين او داده در اختيار كردن هر كدام از آن جواب قسم اينكه .\r\n قَدْ أَفْلَحَ مَنْ زَكَّاها  بدرستى كه رستگار شد هر كه نفس خود را از ادناس رذايل كفر و معصيت پاك كرد يا نشو و نما داد او را بمعرفت و طاعة .\r\n وَ قَدْ خابَ مَنْ دَسَّاها  و بدرستيكه بىبهره ماند هر كه نفس خود را بجهالت و ضلالت پايمال گردانيده و مرتبه او را بفسق و معصيت ناقص گردانيده صاحب كشاف آورده كه جواب قسم محذوف است و آن اينست كه سوگند بامور مذكوره كه فرود آورد خداى عذاب را بر كفار مكه بجهة تكذيب ايشان رسول خدايرا همچنانكه عذاب فرود آورد بر قوم ثمود بجهة تكذيب آن‌ها صالح پيغمبر را .\r\n كَذَّبَتْ ثَمُودُ  تكذيب كردند قبيله ثمود  بِطَغْواها  بسبب طغيان و عدوان خود مر صالح را .\r\n إِذِ انْبَعَثَ  در وقتى كه برخاست  أَشْقاها  بدبخت‌ترين قبيلهء ايشان كه قدار بن سالف بود .\r\n فَقالَ لَهُمْ  پس گفت مر آن قبيله را  رَسُولُ اللَّهِ  فرستادهء خدا يعنى حضرت صالح كه  ناقَةَ اللَّهِ  دست بداريد ناقهء خدا را يعنى ناقهء كه خدا بقدرة كامله خود آن را از سنگ بيرون آورده  وَ سُقْياها  و گرد مگرديد شرب آن را يعنى مانع شرب آن مشويد در وقتى كه نوبت اوست تا عذاب بشما نيايد .\r\n فَكَذَّبُوهُ  پس تكذيب كردند صالح را در آنچه تهديد ايشان كرده بود از حلول عذاب بعد از عقر ايشان  فَعَقَرُوها  پس پى كردند و مجروح ساختند ناقه را  فَدَمْدَمَ عَلَيْهِمْ  پس فرو پوشانيد عذاب را بر ايشان  رَبُّهُمْ  پروردگار ايشان  بِذَنْبِهِمْ فَسَوَّاها  بسبب گناه ايشان پس يكسان كرد دمدمه را بر همهء ايشان يعنى همهء ايشانرا مستاصل ساخت .\r\n وَ لا يَخافُ  و نترسد خداى  عُقْباها  عاقبة و بليه دمدمه را همچنان كه ملوك ميترسند از عاقبة هلاك همه - طبرسى در تفسير آورده بروايت صحيحه و اسانيد وثيقه كه عثمان بن صهيب از پدر خود رواية كرده كه حضرت پيغمبر صلى اللّه عليه و آله و سلّم امير المؤمنين عليه السّلام را گفت يا على بدبخت‌ترين پيشينيان كيست امير المؤمنين فرمود عاقر الناقه حضرت فرمود صدقت بدبخت‌ترين پسينيان كيست فرمود خدا و رسول داناترند فرمود هر كه شمشير بر اينموضع تو زند و اشارة كرد بتارك امير المؤمنين على عليه السّلام .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nسورة الليل\r\nاحدى عشرون آية مكية ابى بن كعب از پيغمبر صلى اللّه عليه و آله و سلّم رواية كرده كه هر كه اين سوره بخواند حق تعالى چندين عطا به او كرامة فرمايد كه به آن راضى شود و او را از عسر و تنگى عافيت دهد و جميع امور او را سهل و آسان گرداند و مهمات او را كفايت كند و او را با شهدا حشر كند بدانكه چون حق تعالى در سورهء سابق بيان حال مؤمنان و كافران نمود در اين سوره نيز به مثل آن افتتاح كرده و آن را مؤكد ساخت به قسم و فرمود كه  بِسْمِ اللَّهِ الرَّحْمنِ الرَّحِيمِ \r\n  وَ اللَّيْلِ   و سوگند بشب   إِذا يَغْشى   چون بپوشد آفتاب را يا روشنى روز را .\r\n وَ النَّهارِ  و سوگند بروز  إِذا تَجَلَّى  چون آشكارا گردد به زوال ظلمت شب يا مبين گردد بطلوع آفتاب .\r\n وَ ما خَلَقَ الذَّكَرَ وَ الْأُنْثى  و سوگند به قادر عظيم القدر كه بيافريد نر و ماده را يعنى آدم و حوا را كه منشاء وجود آدميان‌اند يا جميع مذكر و مؤنث را از انواع حيوانات جواب قسم اينكه .\r\n إِنَّ سَعْيَكُمْ لَشَتَّى  بدرستى كه سعيهاى شما در افعال و اقوال هر آينه مختلف است و پراكنده چه بعضى از سعى شما موجب نجاتست و بعضى ديگر سبب هلاكة - و از رسول صلى اللّه عليه و آله و سلّم رواية است كه مردم بر دو نوعند يكى خود را بخرد و آزاد كند و ديگرى خود را بفروشد و هلاك كند .\r\n فَأَمَّا مَنْ أَعْطى  پس اما هر كه بداد حقوق مال خود را در راه خدا  وَ اتَّقى  و پرهيز كرد از معاصى .\r\n وَ صَدَّقَ بِالْحُسْنى  و تصديق نمود بكلمهء لا إله الا اللّه محمد رسول اللّه و على ولى اللّه يا هر كلمهء كه دلالة بر حق كند يا باور داشت مثوبت حسنى را كه جنت است .\r\n فَسَنُيَسِّرُهُ  پس زود باشد كه به آسانى دهيم ويرا و اسباب لطف كرامة كنيم به او تا آماده شود  لِلْيُسْرى  براى طاعتى كه ايسر و اهون امور باشد بر او بطيب نفس و بهجت به آن اقدام نمايند و از حضرت رسالت صلى اللّه عليه و آله و سلّم مرويستكه هيچ روز آفتاب برنيايد الا كه بر دو جانب او دو فرشته هست كه ميگويند بار خدايا هر كه مال نفقه مىكند عوض وى بتعجيل بوى رسان و هر كه انفاق نميكند مال او را بتعجيل تلف كن .\r\n وَ أَمَّا مَنْ بَخِلَ  و هر كه بخل كرد به دادن حقوق مال خود را يا بكلمهء توحيد  وَ اسْتَغْنى  و بىنياز ديد خود را بشهوات دنيا از ثواب .\r\n وَ كَذَّبَ بِالْحُسْنى  و تكذيب كرد بكلمهء نيكوتر كه توحيد است يا غير آن يا خصلت نيكوتر را كه تدين است بدين .\r\n فَسَنُيَسِّرُهُ \r\n\r\n","description":"","footnote":"","page_name":" 312 ","page_number":312},
  {"content":"\r\n\r\nپس مهيا گردانيديم يعنى او را به جهت اين عناد اسباب لطف و توفيق از او بازگيريم تا آماده و مهيا شود  لِلْعُسْرى  براى خصلتى يا حالتى كه طريقهء اسلام مؤدى او باشد به عسر او كه آن دخول نار است .\r\n وَ ما يُغْنِي عَنْهُ  و دفع نكند از او عذاب را  مالُهُ  مال او كه بدان بخل كرد  إِذا تَرَدَّى  چون هلاك شود يا در دوزخ افتد ابن عباس فرمود كه سبب نزول اين آيات آن بود كه مردى از انصار در سراى وى درختى از خرما بود كه بعضى از شاخهايش در سراى همسايهء درويش عيال وار آويخته بود صاحب آن درخت هر گاه كه بر بالاى آن درخت رفتى و ميوهء آن چيدى و اگر ميوه افتادى و اطفال همسايه برداشتى انگشت در دهان ايشان كردى و بيرون آوردى مرد همسايه شكايت او را به حضرت رسالت معروض داشت آن حضرت صاحب آن درخت را طلبيد و گفت اى مرد فلان نخل خود را به من به فروش بنخلهء كه در بهشت به تو دهم آن مرد گفت خاطر من به اين متعلق است و فروختن آن را به خود قرار نتوانم داد ابو دحداح چون اين سخن را از پيغمبر بشنيد گفت با حضرت كه اگر من آن نخله بخرم تو او را از من ميخرى به آن درختى كه در بهشت به او ميدادى حضرت گفت آرى او را از تو ميخرم بنخلهء بهشت ابو دحداح بنزد آن مرد رفت و از او طلب آن بيع كرد گفت اگر بمدعاى من ميخرى ميفروشم ابو دحداح گفت مدعاى تو چيست گفت او را كمتر از چهل نخله نفروشم پس آن درخت را از او بخريد بخرما ستانى كه مشتمل بر چهل نخل بود و بعد از آن نزد پيغمبر رفت و گفت يا رسول اللّه آن نخل را خريدم حضرت آن نخل را از ابو دحداح بخريد بدرختيكه در بهشت بوى دهد پس بسراى همسايه رفت و گفت اين نخله را به تو و عيالات تو بخشيدم حق تعالى اين سوره را فرستاد كه فاما من اعطى ابو دحداح است و اما من بخل مرد انصارى است كه بخيلى كرد و به عذاب نيران گرفتار شد و هر كه متصف بصفت ابو دحداح و يا آن مرد انصارى است در اين حكم داخل .\r\n إِنَّ عَلَيْنا لَلْهُدى  بدرستيكه بر ما واجبست راه نمودن .\r\n وَ إِنَّ لَنا  و بدرستيكه ما راست  لَلْآخِرَةَ وَ الْأُولى  سراى عقبى و سراى پيشين كه دنياست و چون مالك هر دو ملك ماييم هر چه خواهيم و بهر كه خواهيم دهيم .\r\n فَأَنْذَرْتُكُمْ  پس بيم ميكنيم شما را اى اهل مكه  ناراً تَلَظَّى  بآتشى كه زبانه در زند .\r\n لا يَصْلاها  در نيايد در آن آتش بطريق دوام و لزوم  إِلَّا الْأَشْقَى  مگر بدبخت‌ترى .\r\n الَّذِي كَذَّبَ  كه تكذيب كرد حق را و مهتدى نشد  وَ تَوَلَّى  و رو بگردانيد از اطاعت مفروضه و مرتكب آن نشد چون مرد انصارى .\r\n وَ سَيُجَنَّبُهَا  و زود باشد كه دور كرده شود از آن آتش  الْأَتْقَى  پرهيزكارتر يعنى مجتنب از شرك\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nو عصيان .\r\n الَّذِي يُؤْتِي مالَهُ  آنكسيكه ميدهد مال خود را يعنى آن را در مصارف خير صرف مىكند  يَتَزَكَّى  ميجويد بدان پاكى را نزد خدا يعنى باخلاص ميدهد آن را .\r\n وَ ما لِأَحَدٍ عِنْدَهُ  و نيست هيچكس را نزد آن معطى  مِنْ نِعْمَةٍ تُجْزى  از نعمتى و منتى كه مكافات كرده شود يعنى تا قصد كند باعطاى آن مجازات آن نعمت را بلكه اعطاى آن نميكند چنان كه ميبايد .\r\n إِلَّا ابْتِغاءَ وَجْهِ رَبِّهِ الْأَعْلى  مگر براى طلب رضاى پروردگار خود كه برتر و بزرگتر است براى مكافات آن .\r\n وَ لَسَوْفَ يَرْضى  و زود باشد كه خشنود شود به آنچه خداى بوى دهد از مثوبات عظمى در خبر است كه هر گاه رسول بخرما ستان ابو دحداح بگذشتى فرمودى كه ابو دحداح را در بهشت بهتر از اين خواهد بود .\r\n\r\nسورة الضحى\r\nاحدى عشرة آية مكية ابى بن كعب از حضرت پيغمبر صلى اللّه عليه و آله و سلّم روايت كرده كه هر كه اين سوره بخواند حق تعالى او را از جمله كسانى گرداند كه بشرف شفاعة حضرت مشرف شوند و به آن خشنود و خرسند باشد و ببهشت درآيد و بعدد هر يتيمى و سائلى او را ده حسنه باشد بدانكه چون حق تعالى ختم سورة الليل نمود به اين كه اتقى را چندان ثواب بدهد كه به آن راضى شود افتتاح اين سوره فرمود به اين كه حق تعالى حضرت رسالت صلى اللّه عليه و آله و سلّم را چندان كرامت دهد كه بوى راضى شود  بِسْمِ اللَّهِ الرَّحْمنِ الرَّحِيمِ \r\n  وَ الضُّحى   سوگند بچاشتگاه كه آفتاب در آن وقت ارتفاع يافته و بسبب آن نور نهار متزايد گشته و قوة و تزايد گرفته .\r\n وَ اللَّيْلِ إِذا سَجى  و سوگند بشبانگاه كه بيارامد تاريكى آن و ساكن شوند اهل آن آورده‌اند كه چون در مبدأ حال سيد عالم صلى اللّه عليه و آله و سلّم اظهار دعوة نمود اهل مكه رسولى بمدينه فرستادند كه شخصى در ميان ما پديد آمده نام وى محمد بن عبد اللّه و در كمال عقل و فطانت و بحسب و نسب از همه پيش و در خلق و خلق و احسان و حسن بنهاية رسيده و ليكن دعوى دينى مىكند كه آباى ما به آن دين نبوده‌اند و مردمانرا به آن ميخواند شما كتابها خوانده‌ايد ما را خبر دهيد كه در كتاب خود نام و نشان اين مرد خوانده‌ايد ايشان در جواب فرستادند كه در جميع كتابهاى خود نام نبى امى مكرر ديده‌ايم و پيغمبران سابق بوجود او خبر داده‌اند ويرا بسه مسئله تجربه كنيد يكى قصهء اصحاب كهف دويم حكايت ذو القرنين\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nسيم حكايت روح اگر هر سه را جواب دهد يا هيچكدام را جواب ندهد رسول نيست و اگر دو را جواب دهد و يكى را جواب ندهد بدانيد كه وى رسول خداست اشراف ايشان برخاستند و نزد پيغمبر آمدند و آن سه مسئله را از او سؤال كردند آنحضرت فرمود من نيز آدمىام مثل شما تا وحى به من نيايد علم به چيزى پيدا نميكنم فردا بيائيد تا جواب شما بگويم و به جهت آنكه حضرت كلمهء انشاء اللّه در عقب آن نگفت تا پانزده روز و بروايتى تا بيست روز و بقول اشهر چهل روز وحى بوى نيامد و آنحضرت بسيار دلتنگ بود و كفار زبان تعرض دراز كردند و گفتند خداى محمد را وا گذاشته و او را دشمن گرفت حضرت از طعن دشمنان بر كوه حرا برآمد و سر بر زمين نهاد و گفت خداوندا تو عالمى كه دشمنان چه ميگويند هنوز سر از سجده برنداشته بود كه جبرئيل آمد حضرت پرسيد كه چرا در اين مدت كه من بغايت مشتاق بودم نيامدى او اين آيه برخواند كه و ما نتنزل الا بامر ربك بعد از آن اين آيه ديگر را كه ولا تقولن لشيء انى فاعل ذلك غدا الا ان يشاء اللّه پس قصهء اصحاب كهف و ذو القرنين را تعليم آنحضرت داد و در جواب سؤال حقيقت روح اين آيه آورد كه يسئلونك عن الروح قل الروح من امر ربى و به جهت رد قول كفار اين سوره بر او نازل ساخت و بضحى و ليل قسم ياد نمود بر اينكه .\r\n ما وَدَّعَكَ رَبُّكَ  وانگذاشت ترا پروردگار تو و از تو نبريد  وَ ما قَلى  و دشمن نگرفت ترا بلكه تو حبيب و برگزيده خدائى و تا زنده باشى هرگز وحى از تو منقطع نسازد .\r\n وَ لَلْآخِرَةُ  و هر آينه آن سراى ديگر  خَيْرٌ لَكَ  بهتر است مر تو را  مِنَ الْأُولى  از اين سرا يعنى كرامة خداى به تو در آخرت بهتر است از كرامة او در دنيا .\r\n وَ لَسَوْفَ يُعْطِيكَ  و زود باشد كه بدهد تو را  رَبُّكَ  آفريدگار تو نعم تامه خود را  فَتَرْضى  پس خشنود شوى به آن و اين وعده‌ايست شامل بر جميع آنچه به او عطا فرمايد در دنيا و آخرت حضرت فرمود كه در روز قيامت مرا چندان شفاعت دهند كه گويم حسبى حسبى يعنى بسست و راضى شدم مقرر است كه آنحضرت راضى نخواهد شد كه يكى از امت وى در دوزخ باشد و نيز از امام جعفر صادق عليه السّلام روايتست كه جد من آنزمان راضى خواهد شد كه هيچ موحدى از امت او در دوزخ نماند از ابن عباس روايتست كه حضرت رسول صلى اللّه عليه و آله و سلّم فرمود كه از پروردگار خود پرسيدم و دوست داشتمى كه آن را نپرسيدمى گفتم سليمان پيغمبر را ملك عظيم دادى و فلان و فلان را اين و آن عطا نمودى حق تعالى فرمود كه ايمحمد .\r\n أَ لَمْ يَجِدْكَ  آيا نيافت پروردگار تو\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nتو را  يَتِيماً  كودكى بىپدر يعنى عالم بود بيتيمى تو  فَآوى  پس جاى داد تو را در كنف كفاية جد و عم تو از حضرت امام جعفر صادق عليه السّلام پرسيدند كه چرا پيغمبر را يتيم كردند فرمود كه تا هيچ آفريدهء را بر او حقى نباشد و توليت كار او خدا كند و مجاهد گفته عرب درى را كه نفيس‌تر و قيمتىتر است يتيم خوانند پس معنى آنست كه خداى تعالى تو را در ميان كاينات بىنظير و يگانه يافت بشرف و فضل و كمال و قابليت و منفرد بقطع علاقه نسبت بما سوى و به جهت اين تو را در صدف نبوت جاى داد .\r\n وَ وَجَدَكَ ضَالًّا  و يافت راه ترا گم كرده بر دروازهء مكه وقتى كه حليمه دايهء تو ترا آورده بود تا بجدت بسپارد  فَهَدى  پس راه نمود ترا به اين كه جدت را به تو رسانيد و كيفيت اين حال بر اين منوال بود كه چون مادر آنحضرت از دار فنا بدار بقا رحلت فرمود جد وى عبد المطلب حليمه بنت ذويب را بشرف ارضاع او نامزد كرد و حليمه او را بقبيلهء خود برد و چون ايام رضاع او منقضى شد ويرا بگذاشت و به طهارت گرفتن رفت چون بازگشت رسول را نيافت حليمه گويد آوازه برداشتم كه يا عبد المطلب محمد ترا پروردم و او را بر در دروازهء مكه آوردم او را گم كردم پس در مكه درآمدم و فرياد ميكردم كه وا محمدا پيرى تكيه بر عصاى خود زده چون جزع مرا بديد گفت ترا چيست من قصهء خود را بازگفتم وى گفت بيا تا نزد هبل رويم كه بزرگ اصنام است و شفاعت كنيم تا او ما را هدايت كند پس پير بنزد خانهء كعبه آمد و بوسه بر دست هبل ميداد و ميگفت اى هبل بفرياد اين زن رس كه او را فرزندى محمد نام گم شده و جزع بسيار مىكند چون نام محمد بر زبان بگذرانيد هبل و ديگر بتان بر روى درافتادند و هاتفى آواز داد كه اى بى خبر هلاكت بتان در دست محمد خواهد بود پير بلرزيد و عصا از دستش بيفتاد پس روى بحليمه كرد و گفت دل مشغول مدار كه اين محمد را خدائى هست بزرگ ويرا به تو رساند و چون خبر گم شدن محمد صلى اللّه عليه و آله و سلّم بعبد المطلب رسيد گمان برد كه قريش او را هلاك كرده‌اند شمشير بركشيد و آواز داد كه يا آل غالب قريش همه جمع آمدند و گفتند يا سيد ترا چه افتاده است وى صورت حال بازگفت و با قريش سوار شده در شعاب مكه بگشت او را نيافت اسلحه بينداخت و رو ببيت اللّه الحرام نهاد و طواف بجاى آورد و گفت يا رب ردّ ولدى محمدا ردّ الىّ و اتخذ عندى يدا يا ربّ انّ محمدا لن يوجدا يصبح قريش كلّهم متبددا يعنى اى آفريدگار من بازگردان به من فرزند مرا و فرا گير نزد من منتى و نعمتى اى آفريدگار من اگر محمد يافت نشود همه قريش متفرق شوند ندائى از آسمان بوى رسيد كه اى قوم جزع مكنيد كه محمد را خدائى هست كه حافظ و ناصر اوست عبد المطلب گفت كجاست آواز آمد كه بوادى تهامه نزديك فلان درخت عبد المطلب با اشراف قوم به آن وادى رفتند رسول را ديدند كه با شاخى از درخت بازى ميكرد عبد المطلب پياده شد سر\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nو چشمش ببوسيد و در كنارش گرفت و به مكه آمد و باقى وجوه در اين باب در منهج الصادقين توان يافت .\r\n وَ وَجَدَكَ  و يافت ترا  عائِلًا  درويش و عيال دار  فَأَغْنى  پس توانگر ساخت تو را بمال خديجه تا به آن تجارت كردى و بعد از آن بغنايم دار الحرب يا دل ترا بىنياز گردانيد بقناعت .\r\n فَأَمَّا الْيَتِيمَ  پس اما يتيمان را  فَلا تَقْهَرْ  پس زجر مكن و از نزد خود مران و حقير مشمر و در طريق احسان و رأفت و عطوفت با ايشان سلوك نماى .\r\n وَ أَمَّا السَّائِلَ  و اما درويشان خواهنده را  فَلا تَنْهَرْ  پس زجر مكن و بانك بر ايشان نزن و محروم مساز و درويشى خود را فراموش مكن يا طالبان علم شريعت را از تعليم و افادهء خود منع مكن و در حديث قدسى وارد شده منقول از ابو عبد اللّه عليه السّلام كه حق تعالى ميفرمايد كه هيچ چيز نيست مگر كه غير خود را و كيل گردانيده‌ام كه قبض آن كنند الا صدقهء كه او را فراميگيرم تا آنكه مردى يا زنى بتمرهء يا نصف تمرهء تصدق كند من او را پرورم همچنانكه شخصى كرهء اسب و شتر بچه را پرورش دهد و چون روز قيامت به من رسد آن صدقه مانند كوه احد شده باشد .\r\n وَ أَمَّا بِنِعْمَةِ رَبِّكَ  و اما بنعمت پروردگار خود كه آن نعم مذكوره است  فَحَدِّثْ  پس سخن كن و بندگان مرا اعلام نماى و افشاى اين كن كه تحدّث بنعم شكر منعم است و اخفاى آن مظنهء كفران نعمت و نزد مجاهد مراد نعمت نبوتست كه اعظم نعم است و نزد كلبى نعمت قرآنست و تحدث نمودن به آن تلاوت كردنست .\r\n\r\nسورة الانشراح\r\nثمانى آيات مكية ابى بن كعب از پيغمبر صلى اللّه عليه و آله و سلّم نقل كرده كه هر كه اين سوره بخواند ثواب او مانند ثواب كسى باشد كه به من ملاقات كرده و مرا از همه غمها شاد كرده و شفاعت او بر من واجب باشد وجه ارتباط اين سوره با سورهء سابقه اشتراك تعداد نعمتست و خاتمه تعداد در اين سوره  بِسْمِ اللَّهِ الرَّحْمنِ الرَّحِيمِ \r\n  أَ لَمْ نَشْرَحْ لَكَ   آيا گشاده نگردانيديم براى تو   صَدْرَكَ   سينهء تو را تا مناجات حق و دعوت خلق و غم امت و اعبائى رسالت در وى گنجد يا آيا دل ترا گنجايش نداديم كه هر چه از اسرار وحى و حكمت بر تو وارد شود تواند ضبط كرد يا منشرح ساختيم آن را از براى علوم و حكمت و حفظ قرآن و آسان گردانيديم تلقى وحى بر آن بعد از دشوارى آن .\r\n وَ وَضَعْنا عَنْكَ  و بر گرفتيم از تو  وِزْرَكَ  بار گران تو را .\r\n الَّذِي أَنْقَضَ ظَهْرَكَ  آن باريكه شكسته و گران ساخته بود پشت ترا و آن تحمل اعبائى رسالت بود و امر او و تكذيب كفار و\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nعجز او از ارشاد آنها كه حق تعالى تحمل آن را آسان گردانيد و بمعجزات و براهين پشت او را قوى گردانيد و او را مسلط ساخت بر همهء ايشان .\r\n وَ رَفَعْنا لَكَ ذِكْرَكَ  و برداشتيم براى تو اظهار قدر ذكر ترا به نبوت و رسالت و خاتميت يا آنكه نام ترا قرين نام خود ساختيم در اذان و اقامه و تشهد و خطبه تا مرا ياد نكنند مگر تو را در عقب آن ياد كنند يا خود بر تو صلوات فرستاديم يا نام ترا در كتب سابقه مذكور ساختيم يا روز قيامت ترا شافع بندگان گردانيديم و مقدم پيشوايان اولين و آخرين گردانيديم .\r\n فَإِنَّ مَعَ الْعُسْرِ يُسْراً  پس بدرستيكه با هر دشوارى كه در دنياست آسانيست در عقب آن .\r\n إِنَّ مَعَ الْعُسْرِ يُسْراً  بدرستيكه با هر دشوارى كه در مكه است آسانى است در مدينه و در موضح آورده كه با عسرى كه در مدينه باشد يسريست در بهشت طبرسى در تفسير خود از ابن عباس نقل كرده كه حق تعالى فرموده كه آفريديم يك عسر را و دو يسر را پس هرگز غالب نشود يك عسر بر دو يسر و از حسن نيز منقولست كه روزى رسول صلى اللّه عليه و آله و سلّم از خانه بيرون آمد مسرور و فرحناك و خندان و ميگفت هرگز غالب نگردد يك عسر بر دو يسر   فَإِنَّ مَعَ الْعُسْرِ يُسْراً إِنَّ مَعَ الْعُسْرِ يُسْراً   پس حقيقت معنى آنست كه آنچه اهل مكه ميگويند بايد كه آن ترا غمگين نسازد چه با اين عسر يسرى خواهد بود در دنيا و آخرة و انجاز اين وعده نموده و حجاز و قراء عرب و عامهء بلاد يمن را از براى او مفتوح ساخت و دويست شتر بتحت تصرف او درآورد و آن حضرت قوة يك ساله از براى اهل خود بگذاشت و باقى را در راه خدا تصدق نمود .\r\n فَإِذا فَرَغْتَ  پس چون فارغ شدى از تبليغ رسالت  فَانْصَبْ  پس رنج كش در مراسم عبادت يا چون از نماز فارغ شوى جهد كن در دعا و در تفسير امام حسن عسكرى عليه السّلام و ابى عبد اللّه الحسين صلوات اللّه عليه نقل كرده كه چون فارغ شوى ايمحمد از حجت الوداع و اداى تبليغ رسالت نصب كن على بن ابى طالب را براى خلافت و جانشينى خود كن .\r\n وَ إِلى رَبِّكَ  و بدعاى پروردگار  فَارْغَبْ  پس رغبت كن در همه اوقات و هر چه خواهى از او خواه نه غير او و از ابو جعفر و ابو عبد اللّه عليهما السلام منقولست كه چون از نماز فارغ شوى جد و جهد نما در دعا بسوى پروردگار خود و رغبت كن بجانب او در سؤال تا بدهد به تو آنچه از او طلبى و در تفسير امام حسن عسكرى عليه السّلام مسطور است كه امير المؤمنين على را عليه السّلام نصب كن براى امامت و وصايت و خلافت خود و رغبت بجانب احدية كن و از اين سراى فانى خود را بدار الخلود رسان و بفراقت تمام در مقعد صدق قرار گير .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nسورة التين\r\nثمان آيات مكية ابى بن كعب از پيغمبر صلى اللّه عليه و آله و سلّم روايت كرده كه هر كه اين سوره را بخواند حق تعالى دو خصلت به او كرامت فرمايد يكى عافيت و ديگرى يقين مادام كه در دنيا باشد و چون وفات كند بعدد هر كه اين سوره را خوانده باشد ثواب روزه يك روزه به او عطا فرمايد و هر كه در فرايض و نوافل بخواند هر موضعى كه در بهشت آرزو كند به او بدهند و چون اختتام سوره مذكوره امر بندگان بود برغبت به حق تعالى افتتاح اين سوره شد به اين طريق كه مستحق عبادت است به جهت تاكيد آن را مؤكد ساخت به قسم و فرمود كه  بِسْمِ اللَّهِ الرَّحْمنِ الرَّحِيمِ \r\n  وَ التِّينِ   سوگند بانجير   وَ الزَّيْتُونِ   و بزيتون تخصيص اين هر دو ميوه به قسم از جميع ثمار به جهت آنست كه انجير فاكهه طيبه ايست و بىفضله و لطيف و سريع الهضم و دوائى كثير النفع و ملين طبع و محلل بلغم و در حديث آمده كه او قطع بواسير كند و نقرس را فايده دهد و اما زيتون هم ميوه است و هم نان خورش و هم دوا و روغنى كثير المنافع دارد و در معالم گفته كه تين مسجد اصحاب كهف است و زيتون مسجد انبيا در تبيان گفته كه جبل جودى و جبل بيت المقدس است و از ابن عباس نقل است كه تين مسجد نوح است و زيتون بيت المقدس و بروايت ضحاك تين مسجد الحرام است و زيتون مسجد اقصى .\r\n وَ طُورِ سِينِينَ  و سوگند بطور سينا يعنى كوه زبير كه محل مناجات حضرت كليم بوده و از عبد اللّه مسعود نقل است چهار كوه است كه نزد خداى تعالى مقدس است اول طور سينا دويم طور زيتا كه بيت المقدس است سيم طور تينا كه دمشق است چهارم طور تيمانا كه مكه است .\r\n وَ هذَا الْبَلَدِ الْأَمِينِ  و سوگند بدين شهر كه امان دهندهء اهل مكه است از خسف و رجف و سبى و قتل و حافظ هر كه در او داخل شود و از امام محمد باقر عليه السّلام روايتست كه مراد بتين امام حسن است و از زيتون امام حسين و از طور سنين امير المؤمنين على عليه السّلام و از بلد الامين فاطمه ( ع ) حاصل كه حق تعالى سوگند خورده به اين امور مذكوره كه متضمن بركات عظيمه‌اند بر اين .\r\n لَقَدْ خَلَقْنَا الْإِنْسانَ  بدرستيكه ما آفريديم جنس آدمى را  فِي أَحْسَنِ تَقْوِيمٍ  در نيكوترين تعديلى و راست كردنى در شكل و صورت و تسوية اعضا يعنى مخصوص گردانيديم او را از ميان حيوانات بانتصاب قامة و حسن صورة و اعتدال مزاج و كمال نفس و نطق و تميز و راى و تدبير و استجماع خواص مكونات\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nيا خلق فرموديم او را مظهرى اتم و اكمل و محلى اعم و اشهر كه حامل امانت الهى و منبع فيض نامنتهائى تواند بود .\r\n ثُمَّ  بعد از آن بسبب عدم شكرگزارى او بر نعمت خلقة قويمهء سويه و صور حسنهء بهيه  رَدَدْناهُ  بازگردانيديم او را در عاقبت امر او  أَسْفَلَ سافِلِينَ  بزيرترين همه فروتران در خلق و تركيب يعنى صور حسنه او را باقبح صورت گردانيديم و خلقت بهيئة او را باسوء خلقة مراد اصحاب دوزخند كه در آخرت بصورة منكره در خلق مستقبحه مخلوق گرداند يا بازگردانيديم او را به زير همه زيرتران از اهل دركات يعنى او را در آخرين در كه دوزخ رد كرديم .\r\n إِلَّا الَّذِينَ آمَنُوا  مگر آنان كه گرويده‌اند  وَ عَمِلُوا الصَّالِحاتِ  و كرده‌اند كارهاى ستوده و شايسته  فَلَهُمْ  پس مر ايشانراست  أَجْرٌ غَيْرُ مَمْنُونٍ  مزدى نابريده و گم ناشده مراد نعم دايمى بهشت است يعنى همچنانكه در جوانى و صحت مزد عبادت ايشان را مىنوشتند در پيرى و ضعف با آنكه عمل نميكنند به همان دستور مزد ايشان ثابتست و از ابن عباس مرويست كه مراد مؤمنان قرآن خوانند كه چون بنهاية پيرى رسند قصور عقل ايشان پيدا شود در آخرت مزد ناكاسته بوى دهند و بر طريق جوانى بعد از آن بر طريق التفات آدمى را خطاب مىكند كه .\r\n فَما يُكَذِّبُكَ  پس چه چيز ترا بتكذيب ميدارد اى منكر بعث  بَعْدُ  پس از ظهور دلايل واضحه  بِالدِّينِ  بروز جزا و حساب چه چيز ترا كاذب گردانيده بسبب دين و انكار بعد از ادله ساطعه .\r\n أَ لَيْسَ اللَّهُ  آيا نيست خداى  بِأَحْكَمِ الْحاكِمِينَ  حكم كننده يعنى بتحقيق و يقين كه او احكم الحاكمين است در هر چه كند و فرمايد از تعذيب كفار و غير آن مروى است كه پيغمبر صلى اللّه عليه و آله و سلّم هر گاه خواندى  أَ لَيْسَ اللَّهُ بِأَحْكَمِ الْحاكِمِينَ  گفتى بلى و انا على ذالك من الشاهدين از مقاتل منقولست كه معنى آيه آنست كه اى محمد آيا نيست خدا اقضى القاضين در حكم كردن ميان تو و اهل تكذيب .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nسورة العلق\r\nتسع عشرة آية مكية ابى بن كعب از پيغمبر صلى اللّه عليه و آله و سلّم رواية كرده كه هر كه اين سوره را بخواند همچنانست كه جميع سور مفصل را خوانده و هر كه در آن روز يا در آن شب بميرد شهيد مرده باشد و چون حق تعالى ختم سورهء و التين باسم سامى خود گردانيد اين سوره را نيز مفتح ساخت باسم خود و فرمود كه  بِسْمِ اللَّهِ الرَّحْمنِ الرَّحِيمِ \r\n  اقْرَأْ بِاسْمِ رَبِّكَ   اكثر مفسران برآنند كه اول چيزى كه بر رسول صلى اللّه عليه و آله و سلّم نازلشد پنج آيه است از اول اينسوره و نزد جمعى سورهء فاتحة الكتاب و نزد بعضى ديگر سورهء مدثره زهرى رواية كرده كه در بداية كار رسول صلى اللّه عليه و آله و سلّم هر خوابى كه ديدى همه در بيدارى واقع شدى و چون تنها بودى ندا به او رسيدى مگر يكروز كه در كوه حرا تكيه زده بود ناگاه جبرئيل بر او ظاهر گشت و گفت ايمحمد مرا به تو فرستاده‌اند و تو رسول خدائى آنگه گفت اقرء حضرت گفت ما انا بقارئ من خواننده نيستم مرا بگرفت و بيفشرد تا دو نوبت مرا بيفشرد من ترسيدم و تب گرفتم و لرزه بر اعضاى من افتاد بحجرهء خديجه رفتم خديجه جامهء بر سر من افكند من بخفتم ديگر جبرئيل بر من نازلشد و آيهء   يا أَيُّهَا الْمُدَّثِّرُ   آورد و هر گاه جبرئيل بيامدى من خواستمى خود را بيندازم او مرا بگرفتى ورقة بن نوفل را از اين خبر كردم گفت در اينحال خود را مينداز و آنچه گويد ياد گير جبرئيل آمد و گفت انك نبى اللّه اقرء گفتم چه بخوانم گفت   بِسْمِ اللَّهِ الرَّحْمنِ الرَّحِيمِ الْحَمْدُ لِلَّهِ رَبِّ الْعالَمِينَ   تا آخر سوره بخواند و گفت بگو لا إله الا اللّه من نزد ورقه آمدم و صورة حال را گفتم گفت مژده باد ترا كه من گواهى مىدهم كه تو آنكسى كه عيسى بن مريم آمدن ترا مژده داد و تو مثل موسى پيغمبر زود باشد كه بجهاد مأمور شوى و در روايت آمده كه آنحضرت فرمود كه جبرئيل از زير پر خود نامهء از حرير بهشت بيرون آورده نزد من انداخت و گفت بخوان من گفتم خواننده نيستم جبرئيل مرا به خود ضم كرد و منضغط ساخت چنان كه نزديك بود بيهوش شوم تا سه نوبت اين صورت واقع شد بعد از آن مرا گذاشته اين آيه بر من خواند كه اقرء باسم ربك بخوان قرآن را در وقتى كه افتتاح كننده باشى يا استغاثه كننده بنام پروردگار خود   الَّذِي خَلَقَ   آنخدائيكه بيافريد همه چيزها را تا خلق كرد آدم را از خاك و فرمود كه .\r\n خَلَقَ الْإِنْسانَ  آفريد آدميان را  مِنْ عَلَقٍ  از خونهاى بسته بعد از آنكه نطفه بودند .\r\n اقْرَأْ  تكرار براى مبالغه است يا اول امر است\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nبقراءت براى نفس خود و ثانى براى تبليغ  وَ رَبُّكَ الْأَكْرَمُ  و پروردگار تو بزرگتر است از همهء بزرگان و كرم او از همهء كريمان بيشتر چه هر نعمتى كه هست از جانب اوست .\r\n الَّذِي عَلَّمَ  آنخدائيكه آموزانيد نوشتن را  بِالْقَلَمِ  بقلم تا علم را به خط قيد كنند و يا غايبان را بنامهء آگاهى دهند و اشهر آنست كه اول كسى كه خط نوشت ادريس بود .\r\n عَلَّمَ الْإِنْسانَ  بياموخت جنس آدميرا  ما لَمْ يَعْلَمْ  آنچه نميدانست از امور دين و دنيا بنصب دلايل و خلق قوى و انزال آيات يا محمد را تعليم داد از احكام شريعت آنچه بدان دانا نبود كه علّمك ما لم تكن تعلم .\r\n كَلَّا  بازايست ايجاحد نعمت از جحود و كفران خود  إِنَّ الْإِنْسانَ  بدرستيكه آدمى  لَيَطْغى  هر آينه از حد بيرون ميرود و گردنگشى مىكند بر خدا .\r\n أَنْ رَآهُ اسْتَغْنى  بجهة آنكه ديده است خود را كه بينياز شده يعنى توانگر گشته بكثرت عشيره و اموال و بمزيت قوه بعد از آن بطريق التفات خطاب ميفرمايد بايشان از روى تهديد و تحذير از عاقبة طغيان و ميفرمايد .\r\n إِنَّ إِلى رَبِّكَ  بدرستيكه بسوى آفريدگار تست  الرُّجْعى  بازگشتن همه در آخرت پس طاغى و كافر نعمت خود بسزا خواهد رسيد و هر گاه مآل كار چنين باشد چگونه آدمى بسبب مال طاغى شود و عبادت حق را فرو گذارد .\r\n أَ رَأَيْتَ  آيا ميبينى تو  الَّذِي يَنْهى  آنكس را كه بازميدارد .\r\n عَبْداً  بندهء كامل را يعنى محمد صلى اللّه عليه و آله و سلّم  إِذا صَلَّى  در وقتى كه نماز ميگذارد حاصل كه حق تعالى بر طريق تعجب خطاب بحبيب خود مىكند كه ايمحمد خبر ده به من كه شخصى كه منع صلاة كند حال او نزد خدا بر چه وجه باشد .\r\n أَ رَأَيْتَ  آيا مىبينى تو اى ناهى عبد از صلاة  إِنْ كانَ  اگر باشد منهى از نماز  عَلَى الْهُدى  بر راه راست .\r\n أَوْ أَمَرَ  يا فرمايد خلق را  بِالتَّقْوى  بپرهيز كارى آن را چگونه بازتوان داشت از آن .\r\n أَ رَأَيْتَ  آيا ميبينى  إِنْ كَذَّبَ  اگر تكذيب كند ابو جهل ترا يا مطلق سخن حق را  وَ تَوَلَّى  و روى بگرداند از ايمان و برگردد از طريق فرمان كه مستحق چه نوع عذاب باشد در آن جهان .\r\n أَ لَمْ يَعْلَمْ  آيا ندانسته است ابو جهل يعنى دانا نيست  بِأَنَّ اللَّهَ يَرى  به آنكه از روى تحقيق خدا قصد او را مىبيند و مطلع است بر احوال شنيعهء او و ويرا بر آن جزا خواهد داد - اورده‌اند كه نوبة ديگر حضرت نماز ميگذارد ابو جهل برسيد و گفت ايمحمد من ترا از نماز نهى كردم آنحضرت او را تهديد بسيار نمود ابو جهل گفت مرا ميترسانى و حال آنكه مجلس من از همه اهل وادى بزرگتر است و بيشتر اين آمد .\r\n كَلَّا  بايد باز ايستد آن ناهى معاند و آن كافر جاحد كه ابو جهل است يا حقا كه  لَئِنْ لَمْ يَنْتَهِ  اگر بازنايستد\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nابو جهل از ايذاى محمد و از نهى او از عبادت  لَنَسْفَعاً بِالنَّاصِيَةِ  هر آينه بقهر و شدت بگيريم او را به موى پيشانى او و او را بعنف و تعدى بدوزخ كشيم .\r\n ناصِيَةٍ كاذِبَةٍ خاطِئَةٍ  و بگيريم و بكشيم موى پيشانى كسى را كه دروغ‌گو است و خطا كار يعنى ابو جهل و بخوارى تمام او را بدوزخ سوزان كشيم .\r\n فَلْيَدْعُ نادِيَهُ  پس بايد كه بخواند اهل مجلس و عشيرهء خود را تا يارى او دهند .\r\n سَنَدْعُ الزَّبانِيَةَ  زود باشد كه ما بخوانيم زبانهء دوزخ را كه ملائكه غلاظ و شداداند براى بردن او بدوزخ .\r\n كَلَّا  بايد كه ابو جهل از اين قول باطل خود بازايستد كه نه چنان است كه او تصور مىكند  لا تُطِعْهُ  فرمان مبر او را بر ترك نماز يعنى بر مخالفت او ثابت قدم باش  وَ اسْجُدْ  و سجده كن خدايرا يعنى بر سجود خدا استمرار نما مراد آنست كه بر دوام نماز گذار  وَ اقْتَرِبْ  و نزديك شو بپروردگار خود بوسيلهء طاعت مراد قرب منزلتست و مكانة ابن مسعود از پيغمبر صلى اللّه عليه و آله و سلّم نقل كرده كه وقتى بنده بپروردگار خود اقرب باشد كه در سجده باشد و اينسوره از عزايم اربعه است و باجماع علماء امر بطريق وجوبست هم بر قارى و هم بر سامع .\r\n\r\nسورة القدر\r\nخمس آية مكية ابى بن كعب از پيغمبر ( ص ) روايت كرده كه هر كه اينسوره بخواند همچنان باشد كه تمام ماه رمضان روزه داشته و ليلة القدر را دريافته و هر كه ده بار بخواند هزار گناه از ديوان او محو شود بدانكه حق تعالى چون ختم سورة العلق نمود بامر بسجود و تقرب بجانب او افتتاح اين سوره كرده بليلة القدر كه تقرب در آن بيشتر است از باقى ليالى و ساير ايام سال و فرمود  بِسْمِ اللَّهِ الرَّحْمنِ الرَّحِيمِ  ثعلبى در تفسير خود از وهب بن منبه روايت كرده كه رسول ( ص ) اصحاب خود را خبر داد كه در بنى اسرائيل عابدى بود شمسون ( شمعون خ ا ) نام هزار سال سلاح پوشيده بود و در راه خدا جهاد ميكرد اصحاب متعجب شده گفتند ما با اين عمر كوتاه بچنين دولتى چگونه توانيم رسيد حق تعالى اين آيه فرستاد .\r\n  إِنَّا أَنْزَلْناهُ   بدرستيكه ما فرستاديم قرآن را از لوح محفوظ به دنيا   فِي لَيْلَةِ الْقَدْرِ   در شب قدر يعنى ابتداى نزول آن در شب قدر بود يا تمام قرآن در آنشب از لوح محفوظ به آسمان دنيا آمد و روح الامين در مدت بيست و سه سال آيه آيه\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nو سوره سوره بحسب مصالح آورده و اينقول معظم مفسرانست .\r\n وَ ما أَدْراكَ  و چه چيز ترا دانا گردانيد كه تا بدانى  ما لَيْلَةُ الْقَدْرِ  چيست شب قدر يعنى درايت تو به قدر و عزت و شرف و غاية فضل و منتهى علو قدر آن نميرسد و بجهة مزيت قدر و شرف و عزت اين شبست كه هر كه در او طاعت كند عزيز و مشرف گردد و عملى كه در او واقع شود نزد خدا با قدر بود و يا هر بىقدريكه در اين شب احيا دارد با قدر گردد گويند ليلة القدر بجهة آنست كه در اينشب از نزد ملك ذيقدر كتاب ذيقدر نازلشد بر رسولان ذيقدر و براى امت ذيقدر بر دست ملك ذيقدر و گويند قدر بمعنى قضاست يا قدر بمعنى تنگيست چه زمين در آنشب بر ملايك تنگ شود از بسيارى ايشان كه بر زمين آيند .\r\n لَيْلَةُ الْقَدْرِ خَيْرٌ  شب قدر بهتر است  مِنْ أَلْفِ شَهْرٍ  از هزار ماه كه غارى بنى اسرائيل يعنى شمعون ( شمسون خ ا ) در آن جهاد كرده باشد مر كسى را كه آن را دريابد و بطاعت بروز آورد و حق تعالى با حبيب خود خطاب كرد كه من ترا شبى داده‌ام كه تو و امت تو اگر در آنشب بعبادت بروز رسانيد بهتر باشد از هزار ماه كه شمعون ( شمسون خ ا ) با كفار جهاد ميكرد گفته‌اند كه رسول چهار عابد را نام برد كه ايشان هشتاد سال خداى را پرستيدند و طرفة العينى در او عاصى نشدند يحيى و زكريا و حزقيل و يوشع بن نون صحابه را از اين عجب آمد اينسوره آمد و باز فرمود كه عبادت در شب قدر بهتر است از هزار ماه عبادت ايشان و بيايد دانست كه علما را در اينشب اختلاف بسيار است جمهور ايشان برانند كه شب قدر در ماه رمضان است و در ليالى آن اختلاف كرده‌اند آنچه مشهور است نزد علما از شب نوزدهم و بيست و يكم و بيست و سوم بيرون نيست و اصح اقوال آنست كه آن در عشر آخر ماه رمضان است و از امير المؤمنين على عليه السّلام مرويستكه پيغمبر ( ص ) اهل خود را در عشر اواخر رمضان بيدار ميكرد و بعبادت ترغيب مينمود و ميگفت شب قدر را در اين ده شب طلب كنيد و نزد اكثر علماى امة شب بيست و سوم است و اختيار اهل البيت عليهما السلام همين است و عياشى باسناد خود روايت كرده از ابى جعفر عليه السّلام كه فرمود ليلة القدر در دو شب است شب بيست و سوم و بيست و يكم و بعضى عامه شب بيست و هفتم را شب قدر ميدانند و اينقول نزد ما به صحت نه‌پيوسته و حق تعالى فرمايد امت محمد را آمرزيديم در اين شب قدر و در خبر ديگر آمده كه جبرئيل عليه السّلام با هفتاد هزار فرشته به زمين فرود آيد و ميكائيل با هفتاد هزار و لواى حمد بيارند و آن را چهار زاويه باشد يكى بشرق و يكى بغرب يكى بر آسمان و يكى بر زمين و بر لواى حمد نوشته باشد كه امة مذنبة و رب غفور و هيچ جائى نباشد كه جبرئيل با فرشتگان نروند و سلام نكنند مگر خانهء كه درو سك باشد يا خوك يا خمر يا جنب از حرام يا صورة مجسمه در آنخانه باشد و سلام\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nايشان باهل ايمان باشد چنان كه ميفرمايد .\r\n تَنَزَّلُ الْمَلائِكَةُ  فرود آيند فرشتگان به زمين  وَ الرُّوحُ  و فرود آيد جبرئيل با ايشان  فِيها  در شب قدر اصح آنست كه جبرئيل با فرشتگانى كه ايشانرا علاقهء آشنائى با اهل زمين هست فرود آيند و بخانهاى مؤمنان در روند جبرئيل مؤمنان را مصافحه كند و علامت مصافحه جبرئيل اقشعر او جلد و رقت قلب و اشك چشم باشد حاصل كه بجهة شرافت اين شب ملائكه و روح فرود آيند  بِإِذْنِ رَبِّهِمْ  بفرمان آفريدگار خود  مِنْ كُلِّ أَمْرٍ  از جهت هر كارى بزرك كه حق تعالى قضا فرموده است و بهر كارى از خير و بركت و بهر امرى از روزى و اجل كه بدان حكم فرمايد .\r\n سَلامٌ هِيَ  تقديم خبر جهت افادهء حصر است يعنى نيست اينشب مگر سلامتى يعنى تقدير كرده نشود در او الا سلامت و خير بر خلاف شبهاى ديگر كه خير و بليه هر دو تقدير مىشود يا نيست اين شب مگر سلام به جهت كثرت سلام كردن ملائكه در اينشب بر قايم و راكع و ساجد اهل ايمان يا سلامتيست از شياطين و وسواس ايشان چه در آنشب ممنوع باشند كه ضررى و اذيتى به كسى رسانند و اين سلامتى و بركت و فضيلت و كرامت در آن شب ممتد است  حَتَّى مَطْلَعِ الْفَجْرِ  تا دميدن سفيدهء صبح .\r\n\r\nسوره البينة\r\nتسع آيات و هى مدينة از ابى بن كعب روايتست كه پيغمبر صلى اللّه عليه و آله و سلّم فرمود كه اگر مردمان بدانستند آنچه در اين سوره است از فضيلت و مثوبة اهل و مال را رها كردندى و اينسوره را بياموختندى و هيچ بندهء اينسوره را نخواند مگر كه او سبحانه فرشتگان را بفرستد تا محافظت او كند در دين و دنياى او قرائت كنندهء اين سوره از شرك برى باشد بدانكه حق تعالى در سورة القدر بيان فرمود كه قرآن حجت است در اينسوره بيان ميفرمايد كه كفاريكه قبل از نزول قرآن بودند هيچ وقت خالى از حجت نبودند و ميفرمايد كه  بِسْمِ اللَّهِ الرَّحْمنِ الرَّحِيمِ \r\n  لَمْ يَكُنِ الَّذِينَ كَفَرُوا   نبودند آنان كه كافر بودند   مِنْ أَهْلِ الْكِتابِ   از اهل كتاب مشركان پيش از آنكه حضرت رسالت مبعوث شود گفتند ما باز نمىايستيم از دين خود و ترك آن نميكنيم تا آنكه پيغمبر موعود كه در تورية و انجيل مكتوبست مبعوث گردد يعنى حضرت محمد ( ص )   وَ الْمُشْرِكِينَ   و از شرك آورندگان كه عبدهء اصنام بودند\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n  مُنْفَكِّينَ   بازايستادگان از كفر و معصيت و جحود و عناد   حَتَّى تَأْتِيَهُمُ الْبَيِّنَةُ   تا آنگاه كه آمد بديشان حجتى روشن يعنى پيغمبر يا قرآن كه مبين حقست يا ساير معجزات وى چنانچه ميفرمايد كه آن حجت بينه .\r\n رَسُولٌ مِنَ اللَّهِ  فرستادهء خداست  يَتْلُوا  ميخواند بر امت خود  صُحُفاً مُطَهَّرَةً  صحيفهاى پاكيزه از كذب و بطلان يعنى قرآن و تسميهء قرآن بصحف جهة آنست كه آن جامع اسرار جميع صحايف است .\r\n فِيها  در آن  كُتُبٌ قَيِّمَةٌ  نوشتهائى است راست و درست و ناطق به حق كه مواعظ و احكامست خلاصهء معنى آنكه اهل كتاب و مشركان بر دين خود بودند تا پيغمبر صلى اللّه عليه و آله و سلّم بيامد و ايشان را بر دين خود خواند و بايمان ارشاد فرمود و بعضى از ايشان بشرف ايمان رسيدند .\r\n وَ ما تَفَرَّقَ  و متفرق نشدند يعنى اختلاف نكردند در شان پيغمبر صلى اللّه عليه و آله و سلّم  الَّذِينَ أُوتُوا الْكِتابَ  آنان كه داده شده‌اند كتاب تورية و انجيل را  إِلَّا مِنْ بَعْدِ ما جاءَتْهُمُ الْبَيِّنَةُ  مگر بعد از آنكه بايشان آمد حجتى مبين كه محمد است يعنى پيشتر از بعثت آنحضرت همه مجتمع شدند بر تصديق وى و بعد از آن كه مبعوث شد مختلف شدند كه بعضى گرويدند و بعضى كافر شدند .\r\n وَ ما أُمِرُوا  و مأمور شدند اهل كتاب به آنچه در تورية و انجيل است  إِلَّا لِيَعْبُدُوا اللَّهَ  مگر بجهة آنكه پرستش كنند خداى را  مُخْلِصِينَ  كه پاك كنندگان باشند  لَهُ الدِّينَ  براى خدا كيش خود را از شرك و الحاد  حُنَفاءَ  ميل كنندگان از عقايد باطله بدين اسلام  وَ يُقِيمُوا الصَّلاةَ  و به پا دارند نماز مفروضه را در اوقات آن  وَ يُؤْتُوا الزَّكاةَ  و بدهند زكات واجبه را در محل خود  ذلِكَ  و آنچه مأمور شدند به آن  دِينُ الْقَيِّمَةِ  دين و ملتيست كه درست است و راست .\r\n إِنَّ الَّذِينَ كَفَرُوا  بدرستيكه آنان كه نگرويدند  مِنْ أَهْلِ الْكِتابِ  از اهل كتاب كه يهود و نصارىاند  وَ الْمُشْرِكِينَ  و از مشركان كه عبدهء اصنامند  فِي نارِ جَهَنَّمَ  در آتش دوزخ باشند در روز قيامت  خالِدِينَ فِيها  در حالتى كه جاويد باشند در آن و اگر چه عذاب ايشان در شدة و ضعف باشد يعنى عذاب اهل شرك اشد باشد از اهل كتاب  أُولئِكَ  آنگروه  هُمْ شَرُّ الْبَرِيَّةِ  ايشانند بدترين آفريدگان .\r\n إِنَّ الَّذِينَ آمَنُوا  بدرستيكه آنان كه گرويدند  وَ عَمِلُوا الصَّالِحاتِ  و كرده‌اند عملهاى شايسته و پسنديده  أُولئِكَ هُمْ خَيْرُ الْبَرِيَّةِ  آنگروه ايشانند بهترين همه آفريدگان .\r\n جَزاؤُهُمْ  پاداش ايشان كه\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nخير البريه‌اند  عِنْدَ رَبِّهِمْ  نزد پروردگار ايشان  جَنَّاتُ عَدْنٍ  بوستانهاى با اقامت است  تَجْرِي مِنْ تَحْتِهَا الْأَنْهارُ  ميرود از زير اشجار يا قصور آن جويها چرا كه بوستان بىآب مرغوب نيست  خالِدِينَ فِيها  جاويد باشند در آن بهشتها  أَبَداً  اين تاكيد خلود است  رَضِيَ اللَّهُ عَنْهُمْ  خشنود باشد خداى از ايشان به جهت توحيد و تنزيه او سبحانه از ما لا يليق و و كسب طاعات و خيرات  وَ رَضُوا عَنْهُ  و خشنود باشند ايشان از خدا به دادن ثواب بيحساب بايشان  ذلِكَ  آنچه مذكور شد از جنان و رضوان  لِمَنْ خَشِيَ رَبَّهُ  براى كسى است كه بترسد از پروردگار خود يعنى از معاصى اجتناب نمايد و بموجبات مثوبات اشتغال نمايد رواية مىكند ابن عباس كه چون اين آيه نزول يافت حضرت رسالت صلى اللّه عليه و آله و سلّم خطاب كرد بشاه اولياء و فرمود كه يا على مراد بخير البريه توئى و شيعهء تو و چون روز قيامت حق تعالى خلق را برانگيزد در آن روز تو و شيعهء تو از خدا راضى و خشنود باشيد و حق تعالى نيز از شما خشنود باشد يا على در آن روز اعداى تو كه محشور شوند ايشان مغضوبان و مقهوران باشند .\r\n\r\nسورة الزلزله\r\nثمان آيات مدنية ابى بن كعب از پيغمبر صلى اللّه عليه و آله و سلّم روايت كرده كه هر كه چهار بار اين سوره بخواند همچنان باشد كه تمام قرآن تلاوة كرده باشد و هر كه در نوافل اذا زلزله بخواند حق تعالى او را ببلاى زلزله گرفتار نكند و از صاعقه و آفت دنيا هلاك نشود و چون بميرد مأمور شود به داخل شدن در بهشت بدانكه چون حق تعالى ختم سورهء بينه نمود به بيان حال مؤمنان و كافران افتتاح اين سوره فرمود به بيان وقت آن و فرمود كه  بِسْمِ اللَّهِ الرَّحْمنِ الرَّحِيمِ \r\n  إِذا زُلْزِلَتِ الْأَرْضُ   چون جنبانيده گردد زمين   زِلْزالَها   جنبانيدن وى كه مقرر است بنزديك نفخه اولى يا ثانيه .\r\n وَ أَخْرَجَتِ الْأَرْضُ  و چون بيرون آورد زمين  أَثْقالَها  بارهاى گران خود را كه اجساد اموات و دفاين و كنوز است .\r\n وَ قالَ الْإِنْسانُ  و گويد آدمى يعنى كافر و منكر بعث و يا همه آدميان بعد از مشاهده اين حال از روى تعجب و تفكر گويند كه  ما لَها  چيست مرزمين را كه همه متزلزل شده و پوشيدهاى خود را آشكارا\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nمىكند .\r\n يَوْمَئِذٍ  در آن روز  تُحَدِّثُ  سخن گويد زمين به زبان حال و اصح آنست كه حق تعالى به او قوت تكلم دهد تا بسخن درآيد و گويد  أَخْبارَها  خبرهاى خود را يعنى خبر دهد كه اين جنبيدن و بيرون آوردن مدفونات به سبب چيست يا خبر دهد از عملهاى هر يك از مكلفان كه بر بالاى آن كرده باشند از خير و شر و اين قول اشهر قولين است .\r\n بِأَنَّ رَبَّكَ  يعنى سخن گويد زمين بسبب آنكه پروردگار تو  أَوْحى لَها  وحى كند مر او را يعنى امر كند و دستورى دهد او را كه خبر ده از عملهاى مردمان كه بر تو واقع شده و واحدى باسانيد خود روايت كرده كه پيغمبر صلى اللّه عليه و آله و سلّم فرمود كه بر وضو و بهترين عمل خود كه نماز است محافظت كنيد و خود را نگه داريد از زمين كه آن مأواى شماست و هيچكس در و عمل خير و شر نكند الا كه او خبر دهنده باشد به آن در روز قيامت .\r\n يَوْمَئِذٍ يَصْدُرُ النَّاسُ  در آن روز بازگردند مردم از مخارج خود كه قبور است بموقف حساب  أَشْتاتاً  پراكندگان يعنى گروه گروه جمعى نورانى و ايمن و طايفهء ظلمانى و خايف از حساب بازگردند يعنى بعضى بدست راست متوجه بهشت باشند و بعضى بدست چپ بدوزخ شتابند  لِيُرَوْا أَعْمالَهُمْ  تا نموده شوند عملهاى خود را برؤيت قلب يعنى معرفت باعمال خود پيدا كنند يا به‌بينند به چشم سر جزاى كردارهاى خود را .\r\n فَمَنْ يَعْمَلْ  پس هر كه از اهل ايمان عمل كند  مِثْقالَ ذَرَّةٍ  هم سنگ مورچهء خرد يا مقدار ذرهء از آفتاب  خَيْراً  نيكى را  يَرَهُ  ببيند پاداش خود را .\r\n وَ مَنْ يَعْمَلْ مِثْقالَ ذَرَّةٍ  و هر كه بكند هم سنك مورچهء سرخ يا هباء  شَرًّا يَرَهُ  بديرا ببيند و بيابد مكافات آن را كه مغفرة الهى شامل حال او نشود محمد بن كعب گفته كه معنى آنست كه هر كه در دنيا مثقال يا ذرهء نيكى كند و او كافر باشد جزا يابد در مال و نفس و فرزند تا چون از دنيا برود او را هيچ چيز نبود و اگر بمثقال ذرهء بدى كند و او مؤمن باشد در دنيا عقوبة يابد در نفس و مال و اهل تا چون از دنيا مفارقة كند او را فعل بدى نباشد در خبر است كه چون اين آيه نازلشد صحابه گفتند يا رسول اللّه اين كارى عظيم است كه بهر مثقال ذرهء از عمل كه از ما صادر شود حساب كنند فرمود كه مكاره دنيا در برابر مثاقيل شر شماست اما مثاقيل خير مدخر است تا روز قيامت بشما دهند .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nسورة العاديات\r\nعشرة آيات مكية ابى بن كعب از حضرت رسالت پناه صلّى اللّه عليه و آله و سلّم روايت كرده كه هر كه اين سوره بخواند حق تعالى او را در قيامت با امير المؤمنين عليه السّلام مبعوث سازد و از رفقاى آنحضرت باشد و چون اين سوره در ذكر قيامت و جزاى اعمال است همچنانكه سورهء زلزال از اين جهت اين را به آن متصل ساخت و فرمود  بِسْمِ اللَّهِ الرَّحْمنِ الرَّحِيمِ  ابو عبد اللّه صلوات اللّه عليه و جمعى كثير از مفسران در سبب نزول اين سوره فرموده‌اند كه جماعتى اعراب از بنى سليمه بنزديك مدينه آمدند و در وادى رمله جمع شدند و غرض آن بود كه شبيخون كنند بر حضرت و بر مسلمانان آزارى رسانند حضرت علم بابو بكر داد و او را با جمعى از اهل اسلام بر محاربه امر فرمود چون ابو بكر با لشگر به آن وادى رسيدند ايشان آغاز جنك كردند ابو بكر بترسيد و روى بهزيمت نهاد و از هزيمت او جمعى از مسلمانان بقتل آمدند حضرت روز ديگر علم بعمر بن خطاب داد و او نيز برفت و روى بهزيمت نهاد و جمعى مسلمانان را بقتل رسانيدند حضرت بسيار متألم شد فرمود كه حضرت شاه اوليا را بخوانيد حضرت شاه اوليا عليه التحية و الثنا حاضر شد فرمود كه يا على اين علم را بگير و بجانب رمله متوجه شو و ابو بكر با جمعى به خدمت حضرت روان شدند حضرت در اول صبح خود را به آن جماعت رسانيد و آغاز جنك كرد و بعنايت الهى و بركات انفاس حضرت رسالت پناه بر ايشان غالب شد بعضى را مقتول ساخت و برخى را اسير گردانيد و متوجه مدينه شد مهتر عالم صلى اللّه عليه و آله و سلّم باستقبال آنحضرت بيرون آمد حضرت امير از مركب فرود آمد و ركاب آنحضرت را بوسه داد و حضرت رسالت در حق او دعا فرمود و از غايت فرح فرمود كه يا على اگر مرا انديشهء گمراهى امت نبودى كه ناگاه در شان تو توغل كنند و در محبت تو مبالغه نمايند چنان كه امت عيسى در حق او توغل نمودند و گمراه گشتند هر آينه در شان تو امروز بر وجهى سخن ميگفتم كه هر جا كه ميگذشتى خاك اقدام ترا برميداشتند و از آن استشفا مينمودند يا على بمركب خود سوار شو كه خدا و رسول از تو راضى شدند و در آن وقت كه حضرت شاه اوليا بر بنى سليم غالب شد اين سوره آمد كه .\r\n  وَ الْعادِياتِ   سوگند باسبان دوندهء غازيان كه بوقت دويدن نفس زنند   ضَبْحاً   نفس زدنى بآواز كه نه صهيل بود و نه حمحمه .\r\n فَالْمُورِياتِ  پس سوگند به بيرون آورندگان آتش از سنك بسمهاى خود يعنى اسبانى كه\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nسم بر سنگ زنند و از آن آتش جهد  قَدْحاً  آتش زدنى مراد آنست كه چون سم بر سنگ زنند از آن آتش جهد همچنانكه از آتش زنه آتش زنند .\r\n فَالْمُغِيراتِ  پس سوگند باسبان غارت كننده  صُبْحاً  در وقت سفيده دم مراد راكبان اسبانند كه غارت كنندهء اموال اعداءند و چون سبب غارت كردن عدو اسبانند پس گوييا كه آنها غارت كنانند و اغارت بمعنى سرعة نيز آمده يعنى سوگند باسبان شتاب كننده در رفتار بوقت غارت كردن .\r\n فَأَثَرْنَ  پس برانگيختند به بوقت سفيده دم  نَقْعاً  غبارى در كنار آن قبيله در حين دويدن و شتابيدن .\r\n فَوَسَطْنَ  پس بميان در آمدند  بِهِ  بوقت صبح  جَمْعاً  گروهى را از دشمنان دين كه بنى سليم‌اند جواب قسم اينكه .\r\n إِنَّ الْإِنْسانَ  بدرستيكه آدمى يعنى ابن ابى و تابع او كه اراجيف در ميان مردمان مىافكندند يا مطلق كفار  لِرَبِّهِ  مر پروردگار خود را  لَكَنُودٌ  ناسپاس است حسن گفته كه كنود آنست كه مصايب را بشمرد و نعمت را فراموش كند و در حديث آمده كه الكنود هو الذى يأكل وحده و يمنع رفده و يضرب عبده يعنى كنود آنست كه تنها خورد و عطا ندهد و بنده را زند و فضيل بن عياض گفته كه كنود آنست كه بيك مصيبت همهء نعمتها را فراموش كند .\r\n وَ إِنَّهُ  بدرستيكه آدمى  عَلى ذلِكَ لَشَهِيدٌ  بر آنچه مذكور شد هر آينه حاضر است .\r\n وَ إِنَّهُ  و بدرستيكه آدمى  لِحُبِّ الْخَيْرِ  به جهت دوستى مال و گرانى انفاق بر آن  لَشَدِيدٌ  هر آينه سختست يعنى بخيل است و امساك او بنهايت رسيده است پس حق تعالى بر طريق نكير و وعد ميفرمايد كه .\r\n أَ فَلا يَعْلَمُ  آيا پس نميداند آدمى  إِذا بُعْثِرَ  چون برانگيخته و زنده گردانيده شود  ما فِي الْقُبُورِ  آنچه در گورهاست يعنى اموات .\r\n وَ حُصِّلَ  و حاصل كرده و جمع گردانيده شود در صحف يعنى ظاهر سازند در آن  ما فِي الصُّدُورِ  آنچه در سينهاست از خير و شر تا تميز كرده شود آنچه در صدور است از نيك و بد .\r\n إِنَّ رَبَّهُمْ  بدرستيكه پروردگار ايشان  بِهِمْ  بايشان يعنى باقوال و افعال ايشان  يَوْمَئِذٍ  در روز رستخيز  لَخَبِيرٌ  هر آينه آگاه و داناست و معنى علم او سبحانه بايشان در روز قيامت مجازات اوست مر ايشانرا بر مقادير اعمال ايشان .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\nسورة القارعة\r\nاحدى عشرة آية مكية ابى بن كعب از حضرت رسالت صلى اللّه عليه و آله و سلّم روايت كرده كه هر كه اين سوره بخواند حق تعالى در روز قيامت ترازوى اعمال او را گران‌بار سازد  بِسْمِ اللَّهِ الرَّحْمنِ الرَّحِيمِ \r\n  الْقارِعَةُ   آن ساعت يا حالت كوبنده .\r\n مَا الْقارِعَةُ  .\r\n وَ ما أَدْراكَ  و چه چيز ترا دانا ساخت كه بدانى  مَا الْقارِعَةُ  چيست كوبنده مراد روز قيامتست .\r\n يَوْمَ يَكُونُ النَّاسُ  در روز كه باشند مردمان از شدة رستخيز  كَالْفَراشِ الْمَبْثُوثِ  مانند پروانهاى پراكنده در كثرت و ذلت و ضعف و تطاير بدواعى از جميع جوانب .\r\n وَ تَكُونُ الْجِبالُ  و گردد كوهها از هول آن روز  كَالْعِهْنِ الْمَنْفُوشِ  مانند پشم رنگين كه زده شده باشد به جهت تفرق اجزاى آن پس بيان تفصيل حال مردمان مىكند در آن روز بقوله .\r\n فَأَمَّا مَنْ ثَقُلَتْ  پس اما هر كه گران باشد  مَوازِينُهُ  اعمال موزونه يا ترازوى اعمال پس در آن روز مقادير انواع حسنات او راجح باشد .\r\n فَهُوَ فِي عِيشَةٍ  پس او در زندگانى باشد  راضِيَةٍ  پسنديده .\r\n وَ أَمَّا مَنْ خَفَّتْ  و اما هر كه سبك باشد  مَوازِينُهُ  افعال وزن كردهء او يا ميزانهاى كردار او به آنكه حسنه در آن نباشد يا سيئات او راجح باشد .\r\n فَأُمُّهُ هاوِيَةٌ  پس مأواى او در دركه هاويه است و آن دركه ايست زيرترين همه دركات دوزخ .\r\n وَ ما أَدْراكَ  و چه چيز دانا گردانيد ترا  ما هِيَهْ  چيست هاويه .\r\n نارٌ حامِيَةٌ  آتشى است كه گرمى و سوزش او بغاية رسيده مرويست كه عمق او بر وجهى است كه چون اهل دوزخ را در آن اندازند هفتاد خريف بقعر آن رسند و به صحت رسيده كه فرداى قيامت صحايف اعمالرا وزن خواهند كرد هر كدام راجح باشد حكم آن را باشد و اگر هر دو مساوى باشد حق تعالى بفضل خود نظر در سيئه نكند و صاحبش را ناجى سازد و ببهشتش درآورد .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nسورة التكاثر\r\nثمان آيات مكية ابى بن كعب از رسول خدا صلى اللّه عليه و آله و سلّم روايت كرده كه هر كه اين سوره بخواند حق تعالى حساب او نكند و از ابو عبد اللّه عليه السّلام نقلست كه هر كه اين سوره بخواند در فريضه ثواب صد شهيد براى او بنويسند و اگر در وقت خواب بخواند از فتنه قبر محفوظ باشد و خواننده اين سوره را بيحساب ببهشت برند  بِسْمِ اللَّهِ الرَّحْمنِ الرَّحِيمِ  از قتاده مرويست كه يهودان گفتند ما از بنى فلان بيشتريم و بنى فلان اكثر از فلان قبيلهء ديگر و به اين مشغول بودند تا آنكه بر صفت كفر و ضلالت مردند حق تعالى اين سوره را در باره ايشان فرو فرستاد كه .\r\n  أَلْهاكُمُ التَّكاثُرُ   مشغول گردانيد شما را مفاخرت بر يكديگر به بسيارى قبيله و عشيره از طاعت و ذكر آخرت .\r\n حَتَّى زُرْتُمُ الْمَقابِرَ  تا بحديكه زيارت كرديد يعنى آمديد بگورستان و شماره كرديد مردگان خود را و يا بتكاثر اولاد و عشيره مشغول شديد تا آنگاه كه بمرديد .\r\n كَلَّا  نچنانست كه همت عاقل مصروف دنيا شود و آخرت را فراموش كند چه عاقبت اين و بال و حسرتست و تاسف و ندامت يا حقا كه  سَوْفَ تَعْلَمُونَ  زود باشد كه بدانيد خطاى كار خود را وقتى كه مشاهدهء اهاويل و شدايد عظيم كنيد نزد مرگ .\r\n ثُمَّ كَلَّا  پس بايد كه ازين بازايستيد يا حقا  سَوْفَ تَعْلَمُونَ  زود باشد كه بدانيد خطاى تكاثر و تباهى را يعنى چون قدم در دروازهء مرگ نهيد و بساحت قبر درآييد و مشاهدهء عذاب كنيد و اهوال منكر و نكير و فشارش قبر را دريابيد و بعد از آنكه مبعوث گرديد نامهاى اعمال و ترازوهاى كردار و انواع نكال و عقوبات دوزخ را به نظر درآريد و بسلسلهء عذاب دركشيده شويد و نيز جهت مبالغه در تنبيه مىفرمايد كه .\r\n كَلَّا  نچنانستكه بكثرة مرده و زنده خود تكاثر كنيد  لَوْ تَعْلَمُونَ  اگر بدانيد كه چه در پيش داريد از اهاويل و مخاويف عظيمه  عِلْمَ الْيَقِينِ  همچون ديدن چيزى بيگمان يعنى ديدن به چشم وقتى كه در آن درآييد .\r\n لَتَرَوُنَّ الْجَحِيمَ  تا هر آينه به بينيد دوزخ را .\r\n ثُمَّ لَتَرَوُنَّها عَيْنَ الْيَقِينِ  پس هر آينه ببينيد دوزخ تابان را به چشم يقين و بيگمان دوزخ را مشاهده كنيد .\r\n ثُمَّ لَتُسْئَلُنَّ  پس پرسيده شويد  يَوْمَئِذٍ  در آن روز بوقت محاسبه  عَنِ النَّعِيمِ  از نعمتها كه بدان مشغول شديد و از عبادت\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nدست كشيديد پس معنى آنست كه ايمعاشران مكلفان پرسيده خواهيد شد از هر نعمتى كه بشما داده‌اند و از حضرت رسالت صلى اللّه عليه و آله و سلّم منقولست كه سه چيز است كه بنده را از آن سؤال نكنند خرقهء كه بدان عورة خود را پوشيده باشد و نان ريزهء كه گرسنگى خود را به آن دفع كرده باشد و خانهء كه خود را از سرما نگه داشته باشد و از امام محمد باقر عليه السّلام و امام جعفر صادق عليه السّلام روايت كرده‌اند كه مراد به اين نعمت ولايت امير المؤمنين على است كه تمامت نعمت به آنست و بيان آن اين آيه استكه اتممت عليكم نعمتى و در عيون الرضا از امام على بن موسى الرضا روايت استكه آنحضرت فرمود كه مراد از اين نعم نه آب سرد است و نه سايهء خنك و نه خواب خوش و نه طعام پاكيزه و غير آن همچنانكه اهل خلاف گفته‌اند زيرا كه حق سبحانه سؤال نكند بندگان خود را از آنچه فضل خود بديشان انعام كرده باشد و بر آن منت ننهد چه امتنان منعم از مخلوق قبيح است پس چگونه آن را نسبت به خالق توان داد و ليكن مراد از نعم در اين آيه دوستى ماست كه اهل بيتيم و دوستى ما را حق تعالى سؤال كند بعد از توحيد و نبوة زيرا كه هر گاه بنده به اين نعم وفا كند او را بروضهء رضوان رسانند و پيغمبر صلى اللّه عليه و آله و سلّم امير المؤمنين را گفت اى على اول چيزى كه بعد از مرگ سؤال كنند كلمهء شهادتين باشد و ولايت و محبت تو پس هر كه به اين اقرار نمايد و اعتقاد كند بنعيم ابدى و سعادت سرمدى رسد .\r\n\r\nسورة العصر\r\nثلث آية مكية ابى بن كعب رواية كرده كه هر كه سوره و العصر بخواند خداى تعالى ختم او بخير كند و او را با صابران و اصحاب حق حشر كند و او را بيامرزد و هر كه در نوافل قرائت كند در قيامت روى او نورانى بود .\r\n بِسْمِ اللَّهِ الرَّحْمنِ الرَّحِيمِ \r\n  وَ الْعَصْرِ   سوگند بعصر هر پيغمبرى با بعصر پيغمبر ما صلى اللّه عليه و آله و سلّم كه افضل اعصار است و يا بخداى روزگار و به نماز عصر كه صلاة وسطى است و بر هر تقدير جواب قسم اينست .\r\n إِنَّ الْإِنْسانَ لَفِي خُسْرٍ  .\r\n إِلَّا الَّذِينَ آمَنُوا  بدرستيكه آدمى در زيانكاريست بسبب صرف اعمار در مطالب ناپايدار و سعى در مقاصد بىاعتبار يعنى جميع آدميان در زيانكارى تاختند مگر آنان كه گرويده‌اند به خدا و رسول  وَ عَمِلُوا الصَّالِحاتِ  و كرده‌اند كارهاى پسنديده زيرا كه هر روزى و شبى كه بر ايشان گذشته بسرمايهء عمر خود اكتشاف درجه از درجات جنان كرده‌اند و\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاجتناب نمودند از معاصى  وَ تَواصَوْا  و وصيت كرده‌اند يكديگر را  بِالْحَقِّ  بامر ثابت و راست از اعتقاد و عمل كه جايز نباشد عقلا و شرعا انكار آن چون توحيد و طاعة و اتباع كتاب و رسل و زهد در دنيا و رغبت در عقبا  وَ تَواصَوْا  و وصيت نمودند يكديگر را  بِالصَّبْرِ  بصبر بر تحمل مشاق طاعة يا از معصيت ابى بن كعب گفته كه من تفسير اين سوره را از رسول پرسيدم فرمود و العصر سوگند است به آخر روز به آنكه ابو جهل در خسارتست مگر مؤمنان كه عمل صالح كرده‌اند يعنى اهل بيت من كه على بن أبي طالب است و آل اطهار او عليهم السلام و متابعان ايشان .\r\n\r\nسوره الهمزه\r\nتسع آيات مكية ابى بن كعب از رسول خدا صلى اللّه عليه و آله و سلّم رواية كرده كه هر كه اين سوره بخواند خداى تعالى بعدد هر كه استهزا بمحمد و اصحاب او كرده ده حسنه از براى او بنويسد و هر كه در فرائض خود قراءت كند درويشى از آن زايل گردد و روزى بر وى فراخ شود  بِسْمِ اللَّهِ الرَّحْمنِ الرَّحِيمِ  آورده‌اند كه اخنس بن شريق هميشه غيبت رسول اللّه گفتى در حضور وليد پليد و چون رسول گذشتى به چشم و دست بر او طعنه زدندى حق تعالى در بارهء ايشان فرمود\r\n  وَيْلٌ لِكُلِّ هُمَزَةٍ لُمَزَةٍ   و اى مر هر غيبت كننده در خفيه و طعنه زننده در مواجهه و نزد بعضى معنى بر عكس است و بر هر تقدير ميفرمايد كه جامع اين صفت .\r\n الَّذِي جَمَعَ مالًا  آنكسيكه گرد كرد مال را  وَ عَدَّدَهُ  و شمرد آن را مرة بعد اخرى يا شماره آن را نگاهداشت به جهت شدت محبت و فرط تعلق او به آن .\r\n يَحْسَبُ  ميپندارد  أَنَّ مالَهُ  آنكه مال جمع كرده و تعديد نموده كه او  أَخْلَدَهُ  جاويد خواهد ساخت او را در دنيا و به جهت اين او را دوست ميدارد و يا پندار او آنست كه حب مال او را از موت غافل خواهد ساخت يا امل او را دراز خواهد گردانيد .\r\n كَلَّا  نچنين است آنكه پندار اوست از تخليد مال او را در دنيا يا حقا كه  لَيُنْبَذَنَّ فِي الْحُطَمَةِ  هر آينه انداخته شود در حطمه يعنى در آتشى كه حطم و كسر هر چيزى كند و اين نام دركه ايست از دوزخ .\r\n وَ ما أَدْراكَ مَا الْحُطَمَةُ  و چه دانا گردانيد ترا تا بدانى كه چيست آتشى كه اين خاصيت دارد بعد از آن تفسير آن آتش مىكند .\r\n نارُ اللَّهِ الْمُوقَدَةُ  يعنى حطمة آتش خداست كه برافروخته شده و هر چه خدا برافروزد ديگرى نتواند كه او را فرونشاند .\r\n الَّتِي  آن آتشى كه  تَطَّلِعُ عَلَى الْأَفْئِدَةِ  برآيد و غالب شود بر دلها يعنى\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاز همه اعضا و اطراف او درگذرد و بميان دل درآيد .\r\n إِنَّها  بدرستى كه آن آتش  عَلَيْهِمْ مُؤْصَدَةٌ  بر كافران فرو بسته شده يعنى همچنانكه در را بر چيزى فرو بندند آتش بر كافران و معاندان فرو بسته شود .\r\n فِي عَمَدٍ مُمَدَّدَةٍ  در ستونهاى كشيده شده يعنى همچنانكه ستونها را بر درها ميكشند و آنها را بر ستونها محكم ميگردانند همچنين آتش را بر كافران فرو بندند و آن را بر ايشان مضبوط و محكم كنند پس ابو جعفر فرمود كه بعد از آن ستونهاى آتش را بكشند و بر كفار فرو بندند و به خدا سوگند كه در ميان آن مخلد و جاويدان بمانند و هرگز از آن خلاصى نيابند .\r\n\r\nسورة الفيل\r\nخمس آية مكية ابى بن كعب از پيغمبر صلى اللّه عليه و آله و سلّم روايت كند كه هر كه اين سوره را بخواند حق تعالى او را از خسف و مسخ و خديع ايمن گرداند  بِسْمِ اللَّهِ الرَّحْمنِ الرَّحِيمِ  در روايت صحيحه وارد گشته كه ابرهة بن صباح اشرم كه ملك حبشه بود قصد هدم كعبه كرد و سبب آن اين بود كه زرعهء ذو نواس يهودى كه پادشاه حمير بود جمعى از ترسايانرا كه مهتر ايشان عبد اللّه قاهر ( ثامر خ ا ) بود و بر طريق اتفاق آنجا افتاده بود بدين يهودى ترغيب نمود ايشان قبول نكردند بعضى را بكشت و بعضى را بسوخت و يكى از ايشان كه اوس بن نواس بود اسبى خوب داشت بر آن نشسته بگريخت و نزد قيصر روم رفت و اين قضيه را بعرض رسانيد و خواست كه از ايشان انتقام بخواهد قيصر گفت مسافتى دور است و نميتوانم كه به آن طرف بروم اما كتابتى بملك حبشه نويسم كه بر دين ماست تا ترا اعانت نمايد چون نامهء بملك حبشه رسيد مرديرا ارياط نام با لشكرى عظيم بيمن فرستاد و به او امر كرد كه ثلثى بكش و ثلثى به من فرست و ثلثى از شهر آواره كن اوس با لشكر به آن طرف رفته با ايشان قتال كرد لشكر ذو نواس متفرق شدند و ذو نواس روى بهزيمت نهاد و بيمن درآمد و كيفيت حال را بملك حبشه اعلام كرد ملك حبشه اين صورة را بنجاشى اعلام كرد كه با لشكر خود هم آنجا باش و بعد از مدتى ابرهه با ارباط مجادله نمود و ارباط را بكشت و اين خبر بنجاشى رسيد خشم گرفت و نامه بابرهه نوشت كه چه كس ترا امر كرده بود كه با ارباط حرب كنى و ويرا بكشى و اللّه كه لشكرى بفرستم تا سر ترا و خاك مملكت ترا به شهر خود درآورم ابرهه چون نامه را بخواند در حال بفرمود تا موى سر خود را تراشيده با پارهء خاك در انبانى كرده بنجاشى فرستاد و نوشت كه من بنده توام و\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nاين مملكت را براى تو محافظت ميكنم نجاشى شاد شد و آن ولايت را به آن تفويض نمود در صنعا كنيسهء بساخت از رخام و در و ديوار آن را بزر و جواهر مرصع و مزين گردانيد و قليس نام نهاد و بنجاشى نامه نوشت كه من بنام تو كنيسهء ساخته‌ام و مردم زيارة آن ميكنند اميد هست كه مردمان كعبه را بگذارند و بدين جانب آيند نجاشى شادمان شد يكى از بنى كنانه به خدمت كنيسه مشغول شده رتبه مجاورت يافت شبى آن بيت محدث را حدث آلوده ساخت و فرار نمود اين خبر در آفاق اقطار عالم منتشر شده و مردم از طواف آن متفرق شدند ابرهه در غضب شده لشكرى جمع كرد با پيلان قوى پيكر به قصد تخريب حرم محترم مكه معظمه شد و پيل محمود را كه چون كوه بود با خود ببرد و بهر بلدهء از بلاد عرب كه ميرسيد با پادشاه آن بلاد محاربه ميكرد و او را ميگرفت و ميخواست كه بكشد ايشان ميگفتند كه ما را مكش كه درين كار كه عزم كردهء ما مدد تو ميكنيم و اول كسى كه با وى قتال كرد دو نفر بودند از ملوك يكى حمير و ديگر در خثعم نفيل و چون بطاعت آمد مسعود بن مغيث هم ( معيث خ ا ) با اهل طايف بيرون آمد و گفت اگر خواهى دليلى بفرستيم تا ترا بخانهء كعبه راه نمايد گفت چنين باشد پس مردى را با وى فرستاد بنزديك آنجا بمرد و جان به مالك دوزخ سپرد القصه مرديرا پيش از خود به مكه فرستاد تا آنجا را غارت كنند وى بيامد و جميع مال حوالى حرم را جمع كرد و هفتصد شتر عبد المطلب را بگرفت و شخصى را نزد عبد المطلب فرستاد كه من آمده‌ام كه خانهء كعبه را خراب كنم اگر مانع شوى با تو قتال كنم عبد المطلب گفت كه من بيايم و جواب تو بگويم پس با جمعى از اولاد و اقارب و بزرگان قوم به آن جا رفت دو نفر كه ملك حمير بود با ابرهه گفت اى ملك عبد المطلب سيد قريش است و در عرب او را مثل و مانند نيست و در بزرگى بىهمتاست بايد كه حرمت او را نگه دارى و جائى كه لايق مرتبهء او باشد او را بنشانى اين بگفت و با عبد المطلب ملاقات كرد ويرا نزد ابرهه برد ابرهه چون او را بديد وقعى عظيم و هيبتى در دل ابرهه نشست از تخت به زير آمد و ويرا بر بالاى دست خود بر تخت نشانيد و به دو زانوى ادب نشست و مترجم را طلبيد و گفت از او بپرس كه بچه كار آمدهء عبد المطلب گفت ملازمان سلطان هفتصد شتر مرا برده‌اند التماس آنست كه بفرمايد تا بازدهند ابرهه مترجم را گفت اين سخن از اين مرد عجيبست من آمده‌ام خانهء كه دين ايشانست و بدان سجده ميكنند خراب كنم او از آن ممر چيزى نميگويد و از شتران كركين خود سؤال مىكند مترجم اين را بگفت عبد المطلب گفت انا رب المال من خداوند مالم و بطلب مال خود آمده‌ام و للبيت رب انشاء يحفظه و يمنعه آنخانه را خداونديست كه آن را نگاه ميدارد و منع متصديان آن خواهد كرد ابرهه از اين سخن ترسان و هراسان شد و شتران را به او رد كرد عبد المطلب شتران را بكوهى فرستاد و خود روى به مكه نهاد\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nو با قريش گفت بشعاب كوهها رويد تا مضرتى نبينيد پس بيامد و حلقهء خانهء كعبه را بگرفت و گفت بار خدايا خانهء خود را از دشمنان خود حماية كن و آن را در پناه حفظ خود نگه دار پس بيرون آمد و در جائى متوارى شد ابرهه روى بكعبه نهاد با فيلان جنگى نفيل كه سيد خثعم بود بيامد و سر در گوش پيل محمود نهاد كه پيش رو پيلان بود كه اگر او برفتى پيلان برفتندى با او گفت اى پيل محمودى ميدانى كه اين جا چه جائيست اين حرم خداست زنهار كه گرد وى نگردى كه به هلاكت ابدى گرفتار گردى اين بگفت و در ميان ايشان بگريخت پس پيل بان هر چند مطرقه بر پيل محمودى ميزد يك قدم پيش نميرفت و فيلان بر جاى خود ايستاده بودند و آنوقت طلوع آفتاب بود حق تعالى از جانب دريا مرغانى فرستاد بر شكل خطاف و با هر يكى سه سنگ بود يكى در منقار و دو در چنگال هر سنگى بزرگتر از عدس و كوچكتر از نخود بر بالاى سر هر كس مرغى بايستاد و هر كدام را كه سنگى بر سر زدندى از مقعدش بيرون ميآمدندى روى بهزيمت نهادند و مرغان از پى ايشان ميرفتند و نفيل بن حبيب در ايشان نگاه ميكرد تا همه هلاك شدند و در ابرهه دردى و علتى پيدا شد كه همه انگشتان دست و پاى وى بيفتاد و چون بصنعا رسيد سينه و شكمش آماس كرد و بجهنم پيوست و رواية اشهر آنست كه همه لشكريان هلاك شدند مگر ابرهه كه تنها بجست و روى بحبشه نهاد و چون ببارگاه نجاشى در آمد آن مرغ بر بالاى سر او پرواز كرد و ابرهه صورت حال را بعرض رسانيد نجاشى از روى تعجب پرسيد كه چگونه مرغى بودند ابرهه را در اين حال نظر بر آن مرغ افتاد گفت يكى از آن مرغان اينست همان لحظه آن مرغ سنگى كه داشت بسرش افكند و هلاك شد و اين براى آن بود كه نجاشى قوة و قهر الهى را بداند و باقى اقوال در اين باب حواله بمنهج الصادقين است حق تعالى پيغمبر خود را از اين واقعه خبر داد ميفرمايد كه\r\n  أَ لَمْ تَرَ   آيا نديدى   كَيْفَ فَعَلَ رَبُّكَ   چگونه كرد پروردگار تو   بِأَصْحابِ الْفِيلِ   بخداوندان فيل يعنى ابرهه و لشكريان او .\r\n أَ لَمْ يَجْعَلْ  آيا نگردانيد يعنى نيفكند  كَيْدَهُمْ  مكر ايشان را كه در ترويج كنيسه داشتند و در تخريب خانهء كعبه  فِي تَضْلِيلٍ  در تباهى و تضييع و ابطال و گمراهى .\r\n وَ أَرْسَلَ عَلَيْهِمْ  و فرستاد بر ايشان از طرف ساحل درياى هند  طَيْراً  مرغانى را  أَبابِيلَ  در حالتى كه متفرقه بودند يعنى مرغانى متفرقه بر ايشان فرستاد .\r\n تَرْمِيهِمْ  مىافكندند ايشانرا يعنى بايشان مى افكندند  بِحِجارَةٍ مِنْ سِجِّيلٍ  بسنگى از سنگ گلين ابن عباس گويد كه آن گل پخته بود مانند آجر .\r\n فَجَعَلَهُمْ  پس خداى ايشان را بدان سنگ  كَعَصْفٍ مَأْكُولٍ  چون برگ كاه خورد شده يعنى خوره\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nدر وى افتاده و نابود كرده يا همچو كاهى كه دواب آن را خورده باشد و سرگين گردانيده بر هر تقدير اين كنايه است از استيصال ايشان و اين آيه اعظم آيات داله است بر كمال قدرت او سبحانه چه مرغان ضعيف را امر كرد كه سنگهاى گلين را كه مقدار عدسى بود بر سر ايشان زدند و همه را هلاك كردند چنان كه هيچكس از بوى گند نتوانست كه يكفرسخ راه به آن حوالى بگذرد حق تعالى سيل و باران بفرستاد و ايشانرا متفرق ساخت و آن گند ساكن شد .\r\n\r\nسوره قريش\r\nاربع آية مكية ابى بن كعب از پيغمبر خدا صلى اللّه عليه و آله و سلّم روايت كرده كه هر كه بخواند سوره لايلاف قريش حق تعالى بعدد هر كه طواف خانهء كعبه كند ده حسنه او را بدهد و روز قيامت بر مركبى از مراكب بهشت نشانند و ببهشتش برند  بِسْمِ اللَّهِ الرَّحْمنِ الرَّحِيمِ  در بعضى تفاسير آمده كه قريش را براى تجارت دو سفر بود زمستان بيمن رفتندى و تابستان بشام و اهل يمن و شام و ساير مردمان ايشان را اهل حرم و ولايت بيت اللّه گفتندى و حرمت داشتندى و از غارت ايمن بودندى حق تعالى براى اثبات اين نعمت بر ايشان اين سوره فرستاده كه\r\n  لِإِيلافِ قُرَيْشٍ   براى الفت گرفتن قريش .\r\n إِيلافِهِمْ  يعنى به جهت خوگر شدن ايشان  رِحْلَةَ الشِّتاءِ  به سفر زمستان  وَ الصَّيْفِ  و تابستان .\r\n فَلْيَعْبُدُوا  پس بايد كه بپرستند  رَبَّ هذَا الْبَيْتِ  پروردگار و خداوند اين خانهء معظمه را كه تكريم و تعظيم ايشان بسبب آنست يعنى چون بنعمتى اين چنين مخصوص گشته‌اند پس بايد كه بپرستند خداوند اين خانهء بزرگ را نه غير او را .\r\n الَّذِي أَطْعَمَهُمْ  آن خداوندى كه طعام داد ايشان را و بدين دو رحلت سير گردانيد  مِنْ جُوعٍ  از گرسنگى يعنى بعد از آنكه بسبب شدة فقر و فاقه گرسنه بودند و به جهت آن ارواث و عظام و جيف ميخوردند حق تعالى ايشان را بوسيلهء اين رحلت اموال بيشمار و ارزاق بسيار كرامت فرمود و ايشان را از آن گرسنگى برهانيد و متنعم گردانيد  وَ آمَنَهُمْ  و ايمن ساخت ايشانرا به جهت حرم محترم  مِنْ خَوْفٍ  از خوف و ترس عظيم آنها كه در حوالى مكه‌اند و در نواحى ساير بلاد يمن و شام كه يكديگر را ميكشند و غارت ميكردند يا از خوف اصحاب فيل و از امير المؤمنين على عليه السّلام مرويست كه مراد از آمنهم من خوف آنست كه حق تعالى ايشانرا ايمن گردانيد از خوف آنكه خلافت در ميان غير ايشان باشد و از حضرت رسالت صلى اللّه عليه و آله و سلّم نقلست كه چون حق تعالى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاز فرزندان اسمعيل بنى كنانه را برگزيد و از بنى كنانه قريش را و از قريش هاشم را و از كلبى مرويست كه اول كسى كه از ملوك مكه بشام رفت هاشم بن عبد مناف بود و بعد از آن قريش در تجارة دلير شدند تا صاحب خدم و حشم و اموال گشتند و بر جميع اهل زمان خود فائق شدند و نام هاشم عبد العلى بود و چون از براى مردمان هشم تريد ميكرد و به آن اطعام مردمان مينمود خصوصا در زمان غلا و قحط از اين جهت به اين اسم ملقب گشت .\r\n\r\nسورة الماعون\r\nسبع آيات مكية ابى بن كعب از پيغمبر خدا صلّى اللّه عليه و آله و سلّم روايت كرده كه هر كه اين سوره بخواند در فرايض و نوافل حق تعالى نماز و روزه او را بدرجهء قبول برساند و از ابو جعفر صلوات اللّه عليه منقولست كه هر كه اين سوره را بخواند حق تعالى او را بيامرزد و برو رحمت كند و به بهشتش درآرد  بِسْمِ اللَّهِ الرَّحْمنِ الرَّحِيمِ \r\n  أَ رَأَيْتَ الَّذِي يُكَذِّبُ   آيا ديدى اى محمد آنكس را كه تكذيب مىكند   بِالدِّينِ   بروز جزا يا بدين اسلام باور نميدارد آن را با وجود وضوح امر آن و قيام حجج بينه بر صحت آن و بعضى از مفسرين برآنند كه نصف اول سوره در شان كافرانست و نصف آخر در باره منافقان و نزد كلبى اين سوره در باره عاص بن وائل سهمى فرود آمده و نزد سدى در شان وليد بن مغيره و ابن جريج روايت كرده كه ابو سفيان هر هفته دو شتر را نحر كردى چون يتيمى بيامدى عصا را به روى زدى و او را چيزى ندادى حق تعالى اين سوره در شان او فرستاد و بعضى ديگر برآنند كه ابو جهل تكذيب قيامت كردى و هر گاه يتيمى را بديدى بزدى و از طعام و كسوة خود محروم ساختى و پيوسته مردمانرا از انفاق بازداشتى حق تعالى اين سوره را انزال فرمود كه آيا شناختى آن را كه تكذيب كننده روز جزاء است كه چه كس است او را اگر شناختى .\r\n فَذلِكَ الَّذِي  پس او آنكس است كه  يَدُعُّ الْيَتِيمَ  دفع مىكند بعنف و ستم يتيم را و ميراند او را بشدة و خشونة و زجر قبيح .\r\n وَ لا يَحُضُّ  و تحريص نميكند و ترغيب نمىنمايد اهل خود را و ساير مردمانرا  عَلى طَعامِ الْمِسْكِينِ  بر طعام دادن درويش محتاج يعنى نميدهد به جهت عدم اعتقاد او بروز جزا و چون دفع يتيم و عدم تحريض بر اطعام كه رداعت و قبح آن احط است از عدم مبالات بصلاة كه از اركان اسلام است بسبب تكذيب باشد بروز جزاء .\r\n فَوَيْلٌ  پس سختى عذاب  لِلْمُصَلِّينَ  براى نماز گذارندگان ريائيست يعنى ابن ابى و اصحاب او يا همه منافقان معاند و مشركان جاحد .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n الَّذِينَ هُمْ  آنان كه ايشان  عَنْ صَلاتِهِمْ  از نماز خود  ساهُونَ  غافلان و بيخبرانند و آن را وقعى نمينهند و حسابى نميگيرند به جهت عدم اعتقاد ايشان به ثواب آن و عدم خوف عقاب بر ترك آن و به جهت دفع ضرر اهل اسلام از خود در نظر مردمان به شرط و ادب ميگذارند و در خفيه و خلوت ترك آن ميكنند .\r\n الَّذِينَ هُمْ يُراؤُنَ  آنان كه ايشان ريائى ميكنند در كردار خود تا مردمان ايشان را ثنا گويند .\r\n وَ يَمْنَعُونَ الْماعُونَ  و منع ميكنند مال زكات را از اهل استحقاق يعنى آن را نميدهند و شبهه نيست در آنكه تكذيب بروز جزا اضر اشياست بر صاحب خود چون آن مانع جميع دواعى خيراتست و باعث جميع اقسام شرور عياشى باسناد خود از يونس بن عمار روايت كرده كه او گفت ابو عبد اللّه را از اين آيه سؤال كردم و گفتم مراد از اين وسوسه شيطانيست در نماز فرمود مراد او از اين نه وسوسهء شيطانيست كه آن همه كس را واقع مىشود بلكه مراد اينست كه از نماز غافل شود و آن را واگذارد تا آخر وقت و نيز از آنحضرت مرويست كه مراد ترك نماز است و حضرت امير المؤمنين و ابو عبد اللّه ( ع ) فرموده‌اند كه مراد از آن زكات مفروضه است و عبد اللّه عباس و عبد اللّه مسعود و سعيد بن جبير گفته‌اند كه ماعون متاع خانه است كه مردمان آن را به يكديگر دهند چون ديك و كاسه و تبر و نمك و آب و آتش و ابو بصير از ابو عبد اللّه عليه السّلام نقل نموده كه ماعون قرض است و عاريت دادن متاع خانه گفتم يا بن رسول اللّه ما را همسايها هست كه چون عاريت به ايشان ميدهيم ميشكنند و فاسد مىسازند اگر ايشان را از آن منع كنيم گناهى باشد فرمود گناهى نيست گاهيكه ايشان او را مكسور و فاسد سازند و بعضى ماعون را منحصر ميدانند در آب و نمك و آتش و از پيغمبر صلى اللّه عليه و آله و سلّم روايت استكه هر كه نمك به كسى دهد چنان باشد كه شصت مسكين را طعام داده باشد و شصت بنده را آزاد كرده و اگر آب دهد چنانست كه مرده را زنده كرده باشد .\r\n\r\nسورهء كوثر\r\nثلاث آيات مكية ابى بن كعب از پيغمبر صلى اللّه عليه و آله و سلّم روايت كرده كه هر كه اين سوره بخواند حق تعالى او را از همه انهار جنت آب دهد و از ابو بصير از ابو عبد اللّه ( ع ) روايت كرده كه هر كه اين سوره را در فرايض و نوافل قراءت كند حق تعالى او را از حوض كوثر آب دهد در زير طوبى و حضرت رسالت صلّى اللّه عليه و آله و سلّم محدث او باشد  بِسْمِ اللَّهِ الرَّحْمنِ الرَّحِيمِ \r\n  إِنَّا أَعْطَيْناكَ الْكَوْثَرَ   بدرستيكه ما عطا كرديم ترا خير بسيار كه آن اولاد و اعقاب بىشمارند و كثرة نسل و ذريه اطهار از فاطمه زهرا صلوات اللّه عليه\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nيعنى خاطر شريف را اندوهگين مگردان كه ما ترا كثرتى دهيم در عقب و نسل كه در زمين هيچ بقعهء و خطهء نماند كه فرزندان تو در آنجا نباشند و اين قصه مشهور است كه بعد از شهادة امام مظلوم ابى عبد اللّه الحسين عليه الصلاة و السلام به غير امام على زين العابدين ( ع ) از ذكور اهل بيت او كسى نمانده بود حق تعالى انجاز وعده خود فرمود از نسل او همه عالم را پر گردانيده نقل است كه يكروز رسول با اصحاب نشسته بود ناگاه اثر وحى بر او ظاهر شد بعد از زمانى بر بالاى منبر رفت و فرمود ايها الناس بدانيد كه حق تعالى سورهء به من فرستاد و در آنجا نوازش بسيار به من كرده گفتند آن سوره كدامست حضرت اين سوره را بر ايشان خواند و فرمود كه كوثر جوئيست در بهشت كه از شير سفيدتر است و از مشك خوشبوتر و از عسل شيرين‌تر و از برف سفيدتر و قدحهاى مرواريد از ياقوت و جواهر بر كنار او نهاده و منبع آن زير درخت سدرة المنتهى است طول آن از مشرق تا مغرب هر كه از آن آب خورد هرگز تشنه نگردد امت من در آن ازدحام نمايند و جمعى از ايشانرا چون چهارپايان دور گردانند و ايشان در ميان امت چون شتران كركين باشند گويم من اينها امتان منند خطاب آيد كه تو نميدانى كه بعد از تو ايشان چها كردند و در معالم التنزيل همين روايت را نقل كرده و ساقى اين آب كوثر حضرت امير المؤمنين على عليه السّلام باشد كه دوستان خود را آب دهد با يازده فرزند برگزيده وى و دشمنان خود را تشنه بدوزخ فرستد و بر هر تقدير ميفرمايد كه چون خير دنيا و آخرت را به تو كرامت فرموديم بر وجهى كه هيچكس ديگر را نداديم .\r\n فَصَلِّ لِرَبِّكَ  پس نماز گذار براى پروردگار خود يعنى مداومت كن بر آن نماز يعنى خالص از براى خداى به جهت شكرگزارى كثرة نعم او بر تو چه نماز جامع اقسام شكر است  وَ انْحَرْ  و قربان كن شتر را كه خيار اموال عربست و تصدق نماى آن را بر محاويج براى رضاى وى و تقرب برحمة او بخلاف مشركان كه اهل احتياج را از آن منع ميكنند و از ايشان بازميدارند و يا براى بتان آن را قربان ميكنند اين سوره در مقابل سورهء مقدمه است يعنى نقيض سلوك اهل شرك و عناد را اختيار كن از عطيه مرويست كه مراد صلاة فجر است در مزدلفه و نحر بدنه در منا و نزد قتاده و عكرمه نماز عيد است بقرينه نحر يعنى نماز عيد بگذار و ذبح هدى كن و گويند مراد نماز يوميه است يعنى نماز يوميه را اداء كن و بنحر خود مستقبل قبله شو جميل بن دراج فرمود كه من از ابى عبد اللّه پرسيدم از معنى نحر آنحضرت هر دو دست خود را بر روى خود آورد در افتتاح نماز و بعد از آن فرمود هكذا يعنى نحر به اين وجه است از مقاتل بن حيان مرويست كه اصبغ بن نباته حديث كرد به من از امير المؤمنين على عليه السّلام كه چون اين سوره نازلشد\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nحضرت از جبرئيل پرسيد اين نحر كه حق تعالى به من امر فرموده چه چيز است گفت اين نحر نيست و ليكن ترا امر كرده كه از براى نماز چون تكبير احرام گوئى دستها را بردارى و چون ركوع كنى و راست شوى و سجده كنى تكبير را به همين كيفيت بگوئى كه نماز ما و نماز فرشتگان همين طريق است و بدرستيكه هر چيزيرا زينتى است و زينت نماز دستها برداشتن است براى هر تكبيرى و از عطا مرويست كه معنى آيه آنست كه نماز بگذار و سر از ركوع و سجود او بردار چنانچه نحر سينهء تو پيدا شود .\r\n إِنَّ شانِئَكَ  بدرستيكه دشمن دارنده ترا يعنى عاص بن وائل  هُوَ الْأَبْتَرُ  اوست دم بريده و منقطع از خير و نسل و ذريه و چنان شد كه خداى تعالى از آن خبر داد چه عاص و اتباع او كه در حق رسول اين سخن ميگفتند نه عقب ايشان ماند و نه اثر اما آثار اقتدار حضرت سيد مختار عليه الصلاة و السلام و آثار فضل بيشمار ايشان تا قيامت باقى ماند و در آخرة مزية و نهايت قربت ايشان نزد حضرت عزت چنان خواهد بود كه در تحت وصف در نيايد .\r\n\r\nسورهء الكافرون\r\nست آيات مكية ابى بن كعب از سرور عالم صلّى اللّه عليه و آله و سلّم روايت كرده كه هر كه   قُلْ يا أَيُّهَا الْكافِرُونَ   بخواند همچنان باشد كه ربع قرآن را خوانده باشد و مردهء شيطان از او دور شوند و از شرك برى گردد و از فزع اكبر ايمن شود و از جبير بن مطعم روايتست كه پيغمبر فرمود كه اى جبير ميخواهى كه چون به سفر روى از همه چيز در پناه خدا باشى و مهابة تو از همهء همراهان بيشتر باشد و از كثرت مال از همه در پيش باشى گفتم نعم يا رسول اللّه فرمود اين پنج سوره را ورد خود ساز   قُلْ يا أَيُّهَا الْكافِرُونَ   و   إِذا جاءَ نَصْرُ اللَّهِ   و   قُلْ هُوَ اللَّهُ   و   قُلْ أَعُوذُ بِرَبِّ الْفَلَقِ   و   قُلْ أَعُوذُ بِرَبِّ النَّاسِ   و در قراءت هر يك ازين سوره‌ها افتتاح به  بِسْمِ اللَّهِ الرَّحْمنِ الرَّحِيمِ *  كن جبير گفت مالى چندان نداشتم چون بر قراءت اين سوره‌ها مواظبت كردم مال و زاده من از همه كس بيشتر شد و در سفر محتاج برفيق نشدم و هيبت و سطوة من بيش از همه كس شد و از ابو عبد اللّه عليه السّلام روايتست كه   قُلْ يا أَيُّهَا الْكافِرُونَ   ربع قرآنست و چون از قراءت او فارغ مىشد ميگفت اعبد اللّه وحده اعبد اللّه وحده و نيز مرويست از حسن بن علا كه هر كه   قُلْ يا أَيُّهَا الْكافِرُونَ   و   قُلْ هُوَ اللَّهُ   در فريضهء از فرايض قراءت كند حق تعالى او را و پدر و مادر او را و همه اولاد او را بيامرزد و اگر شقى باشد اسم او را از ديوان اشقيا محو كند و در ديوان سعدا نويسد و سعيد بميرد و سعيد مبعوث گردد و از ابن عباس مرويست كه در قرآن هيچ سورهء نيست\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nكه شيطان دشمن‌تر از اين سوره داشته باشد بدانكه حق تعالى در سورة الكوثر ذكر فرموده كه اعداى حضرت پيغمبر ابتر و اقطع‌اند از خير دارين و در اين سوره امر ميفرمايد او را به براءت از ايشان و ميگويد كه  بِسْمِ اللَّهِ الرَّحْمنِ الرَّحِيمِ  جميع مفسران برآنند كه اين سوره در شان جمعى از قريش نازلشد و سبب آن بود كه قيس بن حارث سهمى و عاص بن وائل و وليد بن مغيره و اسود بن عبد يغوث زهرى و اسود بن مطلب بن اسد و امية بن خلف و غير ايشان از صناديد قريش رسول را گفتند كه يا محمد بيا و با ما موافقت كن و تابع دين ما شو ما نيز تابع دين تو شويم و يك سال تو معبودان ما را پرستش كن تا ما نيز يك سال معبود ترا پرستش كنيم تا اگر دين تو بهتر از دين ما بوده باشد ما شريك تو بوده باشيم در آن و از آن محفوظ شده و اگر دين ما بهتر از دين تو باشد تو شريك ما شده باشى در آن و از آن حظى يافته حضرت فرموده كه معاذ اللّه كه من غير خداى به حق را شريك او سازم در عبادت گفتند پس بعضى الهه ما را استسلام كن و لمس و تقبيل آن نما تا ما تصديق تو كنيم و خداى ترا پرستش نمائيم فرمود من مرتكب هيچ امرى نميشوم تا كه فرمان الهى به من نازل شود پس اگر حكم پروردگار من در اين باب فرود آيد من تابع شما شوم در استسلام و نقبيل مقارن اين حال جبرئيل نازلشد و اين سوره آورد كه\r\n  قُلْ يا أَيُّهَا الْكافِرُونَ   بگو ايمحمد كه اى ناگرويدگان جاحد و اى كافران معاند .\r\n لا أَعْبُدُ  نخواهم پرستيد  ما تَعْبُدُونَ  آنچيزى را كه پرستيد در آينده .\r\n وَ لا أَنْتُمْ  و نيستيد شما  عابِدُونَ  پرستندگان در زمان حال  ما أَعْبُدُ  آن را كه من ميپرستم در استقبال .\r\n وَ لا أَنا عابِدٌ  و نيستم من پرستنده هرگز  ما عَبَدْتُّمْ  آنچه پرستش كرديد در ماضى .\r\n وَ لا أَنْتُمْ  و نيستيد شما  عابِدُونَ  پرستندگان در هيچ وقتى از اوقات زمان  ما أَعْبُدُ  آنچه من پرستش ميكنم .\r\n لَكُمْ دِينُكُمْ  مر شما راست كيش شما يعنى شرك كه معتقد آنيد و از آن دست بازنخواهيد داشت  وَ لِيَ دِينِ  و مراست دين و آئين من يعنى توحيد كه بر آنم و به هيچ وجه آن را نخواهم گذاشت ملخص معنى آنست كه من پيغمبرىام مبعوث بشما تا شما را بدين و راه نجات خوانم پس اگر قبول قول من نميكنيد و تابع دين من نمى شويد مرا به حال خود بازگذاريد و بشرك مخوانيد و بدانكه اين سوره متضمن اعجاز حضرت رسالت است از جهت اخبار به آنچه واقع شود از اوقات مستقبله كه ايمان نياوردن آن جماعة مذكوره است\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nدر زمان مستقبل و مردن ايشان بر صفت كفر - بعد از نزول اين سوره حضرت تشريف به مسجد الحرام برد و آن را بر آن جماعة خواند ايشان بعد از استماع آن از آن حضرت مأيوس شدند و ايذا و آزار به او و اصحاب او رسانيدن گرفتند .\r\n\r\nسورة النصر\r\nثلث آية مدنية ابى بن كعب از پيغمبر خدا صلى اللّه عليه و آله و سلّم روايت كرده كه هر كه اين سوره بخواند همچنان باشد كه در روز فتح مكه با پيغمبر همراه بوده باشد و موافقت او نموده و از ابو عبد اللّه عليه السّلام منقولست كه هر كه   إِذا جاءَ نَصْرُ اللَّهِ وَ الْفَتْحُ   در نافله يا در فريضه بخواند حق تعالى او را بر جميع اعدا نصرت دهد و چون مبعوث گردد حق تعالى كتابى از جوف قبر او بيرون آورد به او دهد در او نوشته باشد كه ويرا امانست از جهنم و زفير و نيران و حق تعالى آن نامه را ناطق گرداند تا آنچه در اوست بر او ميخواند تا ببهشت رسد و در روز قيامت به هيچ چيز نگذرد مگر كه او را بشارت دهند بانواع نعمت جنت و اصناف مكرمة تا آنكه بجنت عدن در آيد و بدانكه حق تعالى ختم سوره متقدمه نمود بذكر دين در اين سوره افتتاح نمود بظهور دين و فرمود كه  بِسْمِ اللَّهِ الرَّحْمنِ الرَّحِيمِ \r\n  إِذا جاءَ نَصْرُ اللَّهِ   چون بيايد يارى كردن خداى كه آن ظفر دادن و غالب گردانيدن تو است بر قريش يا بر تمام عرب   وَ الْفَتْحُ   و بيايد فتح مكه و نزد بعضى مراد جنس نصرت او سبحانه است مر كافه اهل ايمان را و فتح مكه و ساير بلاد شرك براى ايشان .\r\n وَ رَأَيْتَ النَّاسَ  و چون ببينى مردمان را  يَدْخُلُونَ  در حالتى كه درآيند  فِي دِينِ اللَّهِ أَفْواجاً  در دين خدا كه اسلام است در آنحال كه جماعت كثيره باشند چون اهل مكه و طايف و يمن و هوازن و بنى اسد و قزاره و بنى مره و بنى كلب و كنانه و بنى هلال و غير آن از قبايل عرب بعد از نزول اين سوره امر موعود متحقق شد قبايل مذكوره فوج فوج و گروه گروه بدايرهء اسلام درآمدند .\r\n فَسَبِّحْ  پس تسبيح كن و تنزيه نماى خداى را تنزيهى مقترن  بِحَمْدِ رَبِّكَ  بستايش پروردگار تو يعنى مسبح و حامد او باش به جهت زيادتى عبادت و ثناى او بر مزية انعام او بر تو يعنى بگو سبحان اللّه و بحمده و يا ثناى او كن بصفات جلال و حامد او باش بر صفات اكرام  وَ اسْتَغْفِرْهُ  و آمرزش طلب او را و چون بدلايل واضحه عصمت انبيا به صحت پيوسته پس مراد به استغفار آن حضرت هضم نفس اوست و تواضع او به حق سبحانه و شدت انقطاع او از ما سوى و يا استغفار كن از ترك اولى و يا طلب\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nآمرزش كن و يا غرض از اين لطفى باشد براى امت يا اقتفاء به آن حضرت نمايد در استغفار و توبه  إِنَّهُ كانَ  بدرستيكه خداى هميشه  تَوَّاباً  قبول كنندهء توبه است از مستغفران و تائبان و رفع درجات ايشان از ام سلمه مرويست كه بعد از نزول اين سوره رسول در نشستن و برخاستن و ايستادن و رفتن و آمدن و خسبيدن پيوسته ميگفتى سبحانك اللهم و بحمدك استغفرك و اتوب اليك - و قصهء فتح مكه بروايت محمد بن اسحق و غيره بر اين نهج بود كه چون رسول در عام الحديبية با قريش صلح كرد به اين شرط كه هر كه از قريش خواهد كه در عهد رسول آيد قريش را با او تعرضى نباشد و هر كه از رسول اراده نمايد كه در عهد قريش رود رسول با او مضايقه ننمايد پس بنى خزاعه بعهد رسول در آمدند و بنى بكر در عهد قريش و بعد از آن ميان آن دو قبيله فتنهء عظيم حادث گشت به جهت دعوى چند كه بنى بكر بر بنى خزاعه ميكردند و چون قريش ديدند كه بنى بكر در عهد ايشان درآمدند مدد آنها كردند و بر بنى خزاعه شبيخون زدند و مردى از ايشان را بكشتند اين مجادله در بيرون حرم بود و از جملهء معاونان بنى بكر عكرمة بن ابى جهل بود و سهل بن عمرو و صفوان بن اميه و بنى خزاعه پناه بحرم آوردند و نوفل بن بنى بكر گفت در حرم رويد و انتقام خود از ايشان بكشيد و ملاحظهء حرمة حرم مكنيد كه در حرم بدتر از اين كارها ميكنند چون دزدى و غير آن از انواع تباهى بنى خزاعه التجا به خانه بديل بن ورقاء بردند و بديل سيد قوم بود بيرون آمد و گفت اى قوم اين آن عهد است كه با محمد كرده‌ايد و اكنون آن را بشكستيد و هتك حرم كرديد و احترام آن را مرعى نداشتيد اگرنه حرمت حرم حرمت خداى بود امروز شما را به تيغ سياست هلاك ميكردم و در ساعت مردى بمدينه فرستاد نام او عمرو بن سالم خزاعى و چون بمدينه آمد رسول با اصحاب در مسجد نشسته بود نزد آنحضرت آمد و صورت گذشته را اعلام آنحضرت كرد حضرت فرمود اى عمرو انديشه به خود راه مده كه من كينهء شما را بخواهم و نصرت خدا نزد منست پس بخانهء ميمونه رفت و گفت آب حاضر كن ميمونه آب بياورد آن حضرت از آن غسل ميكرد و ميگفت نصرت داده نشوم اگر نصرت بنى كعب ندهم و بنى كعب رهط عمرو بن سالم بودند و بديل بن ورقاء با جمعى از خزاعه بعد از فرستادن عمرو به خدمت حضرت بمدينه آمد و مظاهرهء بنى قريش و بنى بكر بر بنى خزاعه و نقض عهد ايشان را معروض داشت پيغمبر او را اعزاز و اكرام تمام نمود و فرمود كه شما بازگرديد كه من بر اثر شما مىآيم و اين انتقام را مىبايد كشيد بديل به مكه مراجعت كرد و رسول با اصحاب گفت چنين مىبينم كه ابو سفيان خواهد آمد تا عقد مرا مجدد سازد و مدت مصالحه را زياده گرداند در راه بديل با او ملاقات خواهد كرد و آنچنان بود كه حضرت از آن خبر داده بود كه قريش ابو سفيان را گفتند ترا نزد محمد ميبايد رفت تا تجديد\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nعهد كنى ابو سفيان از مكه بيرون آمد و در عسفان ببديل رسيد و او را گفت كه از كجا مىآئى گفت شتران من در بطن اين وادى بودند رفته بودم تا مواضع آنها را به‌بينم ابو سفيان گفت از نزد محمد مىآئى بديل گفت نه و چون از او جدا شد ابو سفيان بمدينه آمد و در مسجد با حضرت ملاقات كرد و گفت اى محمد حفظ خون قوم خود كن و قريش را امان ده و مدت مصالحه را تمام كن حضرت فرمود كه نقض عهد كرده‌ايد و اكنون معذرت ميگوئى گفت نه چنين است ما بر صلحيم و نقض آن نكرده‌ايم و بعد از آن هر چند با پيغمبر سخن ميگفت حضرت جواب نميداد و سر از زمين بر نميداشت پس برخاست و نزد دخترش ام حبيبه رفت كه زوجهء رسول بود شفاعت او كند از پيغمبر و خواست كه پاى بر فراش ام حبيبه نهد ام حبيبه برخاست و فراش را درهم پيچيد و جامهء خود را از او درنورديد گفت اى دختر چرا چنين كردى گفت اين فراش و جامه پيغمبر است و تو مشرك و نجس جايز نيست كه عضو تو بر اين فراش و جامه رسد و بر آن نشينى ابو سفيان از آنجا بيرون آمد و نزد امير المؤمنين على عليه السّلام رفت آنحضرت در حجره طاهرهء فاطمه ( س ) بود و امام حسن و امام حسين كودك بودند پيش ايشان نشسته بودند و گفت يابن ابو طالب در كار من انديشه كن گفت چيزى كه صلاح تو در آن باشد و به تو نفعى رساند نمىبينم پس گفت يا امير المؤمنين كارهاى خود را دشوار مىبينم بيان حل اين مشكل كن فرمود تو مهتر قريشى خود به مسجد رو و قريشرا برهان و حمايت ايشان كن گفت راهى بهتر از اين ميدانى بگوى و طوق منتى در گردن من نه فرمود بخداى كه راى ديگر از اين بهتر نميدانم ابو سفيان بدر مسجد آمد و گفت ايمردمان بحمايت قريش آمده‌ام و هيچكس جواب نداد و رسول اصلا به او التفات نكرد ابو سفيان منكوب و مخذول برگشت و قريشرا از قصهء خود اعلام كرد و گفتند و اللّه پسر ابو طالب به تو هزل و مزاح كرده و بر تو خنده و استهزا كرده گفت رائى جز اين نيافتم و تدبيرى ديگر ندانستم پس رسول باصحاب گفت كه مستعد جهاد شويد و به تهيهء رفتن بحرب به مكه مشغول گرديد و بعد از آن دست بدعا برداشت و فرمود بار خدايا جواسيس و اخبار را از قريش بازدار و ايشان را بر احوال ما مطلع مساز تا ظاهر گردانى و درآورى ما را در ديار ايشان و بعد از آن باصحاب امر فرمود كه اينحال از مردمان پنهان داريد و به هيچكس مگوئيد صاحب بن ابى بليعه فرمان نبرده نامه بقريش فرستاد تا ايشان را از آمدن پيغمبر واقف سازد جبرئيل نازلشد و آن حضرت را از اين معنى اخبار نمود پيغمبر شاه ولايت عليه السّلام را بفرستاد و آن نامه از آن زن بستد و تفصيل اين در سوره الممتحنه تحرير پذيرفت القصه سيد عالم صلى اللّه عليه و آله و سلّم خليفه در مدينه بگذاشت و باده هزار مرد بيرون آمده متوجه\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمكه شد و اين صورة در دهم شوال بود در سال هشتم از هجرة ابو سفيان بن حارث و عبد اللّه بن اميه در اثناى راه بر موضعى كه به نيق العقاب مشهور است باردوى همايون پيوستند و التماس كردند كه با پيغمبر ملاقات كنند حضرت رخصت دخول نداد و فرمود بسبب آن جفاها و ايذاها كه از ايشان به من رسيده طاقت آن ندارم كه ايشان را به بينم ام سلمه پيش آمد و گفت يا رسول اللّه يكى پسر عم تست و ديگرى پسر عم و داماد تو فرمود اما ابن عم من هتك حرمت من كرد و از بيحرمتى چيزى فرونگذاشت و اما پسر عم و داماد من در مكه سخنان نالايق و غير واقع در حق من گفته چون اين خبر بايشان رسيد ابو سفيان پسركى كوچك با خود داشت گفت به خدا كه اگر پيغمبر اذن من ندهد و مرا اجازهء دخول نفرمايد من دست اين كودك بگيرم و سر در بيابان نهم تا از گرسنگى و تشنگى هر دو هلاك شويم اين سخن را به حضرت عرض كردند بر حال ايشان رحم فرمود و رخصت دخول داد ايشان درآمدند و اسلام آوردند و حضرت مىآمد تا به منزل ظهران نزول اجلال فرمود و چون خبر رسول بر قريش پوشيده بود و هيچ كس از مكه بمدينه نميرفت تا كيفية احوال را از او به پرسند و از جانب پيغمبر بسيار خايف بودند در همين شب كه پيغمبر بظهران فرود آمده بود ابو سفيان بن حرب و حكيم بن حذام و بديل بن ورقاء به تجسس اخبار از مكه بيرون آمدند عباس گفت من نيز انديشه ميكردم كه اگر رسول بدين جمعيت مكه درآيد از قريش اثرى نخواهد ماند پس در آنشب بر استر رسول سوار شدم و باراك آمدم به قصد اينكه شايد هيزم كشى يا كسى كه شير به مكه برد به بينم و او به مكه رود به او بگويم كه قريش را خبر كند تا بيرون آيند و از رسول امان خواهند و در حدود اراك ميگشتم ناگاه آواز ابو سفيان به گوش من رسيد و آتشهاى عظيم را كه در اردوى حضرت رسالت صلى اللّه عليه و آله و سلّم افروخته بودند از دور بديدند گفتند اين چه آتشست بديل گفت آتش بنى خزاعه است ابو سفيان گفت اين آتش زياده از آن است بديل مىدانست كه لشگر رسول‌اند اما تجاهل ميكرد عباس گويد كه چون آواز ايشان شنيدم گفتم يا ابا سفيان گفت يا ابا الفضل توئى و اين كنيهء عباس است ابو سفيان گفت پدر و مادرم فداى تو باد اين كيست كه در پيش تست گفتم اين رسولخداست با لشكر ظفر پيكر كه ده هزار مردند شما را طاقت مقاومت نيست گفت يا ابا الفضل تو در اين باب چه راى مىبينى و صلاح چيست گفت صلاح اينستكه بر پس اين استر سوار شوى و ببائى نزد پيغمبر تا از براى تو از او طلب امان كنم و به خدا سوگند كه بر تو ظفر يابد و گردن تو را بزند پس او در عقب من سوار شد و من استر را ميدوانيدم تا او را در ميان لشكر در آوردم و بهر آتشيكه ميگذشتم ميگفتم اينعم رسول است كه بر استر رسول سوار است تا آنكه بگذشتم به آتش عمر ابن خطاب ابو سفيان را شناخت گفت شكر مر خدايرا كه ما را بر تو دست داد پى عهدى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nو عقدى پس بجانب پيغمبر آمد تا خبر ابو سفيان به او رساند من استر را دوانيدم و بر او سبقت گرفتم و نزد پيغمبر رفتم او در عقب من درآمد و گفت يا رسول اللّه ابو سفيان است كه دشمن خداست و ما را بر او دست داده بىعهدى و عقدى بگذار مرا تا گردن او را بزنم من گفتم يا رسول اللّه ابو سفيان را امان ده كه من او را اينجا آورده‌ام پس نزد پيغمبر نشستم و گفتم به خدا كه امروز به غير از من با پيغمبر راز نگويد و نگذارم كه كسى ديگر در باره ابو سفيان چيزى بعرض رساند و چون مبالغهء ابن خطاب در باب كشتن ابو سفيان دراز كشيد گفتم ابن خطاب شتاب مكن به خدا كه اين مرد از عبد منافست و اگر از عدى ميبود مضايقه نميكردم گفت مهلا يا عباس پس پيغمبر فرمود كه او را امان داديم تا بفردا كه نزد ما آئى روز ديگر ويرا نزد پيغمبر آوردم فرمود ويحك يا ابا سفيان وقت آن نيامد كه از سر يقين بدانى كه هيچ خدائى نيست مستحق پرستش مگر او سبحانه ابو سفيان گفت پدر و مادرم فداى تو باد چه رحم پيوندى و كريم و رحيم و حليمى به خدا سوگند كه من دانستم كه اگر با او خدائى ديگر ميبود در روز بدر و احد بفرياد ما ميرسيد فرمود كه وقت آن نيامد كه بدانى كه من رسول خدايم و فرستادهء او به حق گفت پدر و مادرم فداى تو باد در اين كلمه در نفس من ترددى هست من گفتم به او گواهى به حق بده پيش از آنكه گردن تو را بزنند گفت مرا در اين حديث دو ماه مهلت بدهيد پيغمبر صلى اللّه عليه و آله و سلّم فرمود چهار ماه تو را مهلت دادم به من امر كرد كه او را ببر بگذر - گاه لشكر بنشان تا مردم ويرا به‌بينند و بدانند كه ويرا امانست گفتم يا رسول اللّه ميدانيكه وى فخر را دوست دارد و طمع تعظيم و تشريف دارد از قريش پس از شما توقع بيش از اين دارد رسول فرمود كه هر كه در سراى او رود ايمن است و هر كه در مسجد الحرام درآيد ايمن است و هر كه در خانهء خود رود و در به بندد در امانست عباس فرمود من وى را همراه گرفتم و در ره گذر تنگ بداشتم تا قبيله قبيله و گروه گروه لشكر بر وى ميگذشت و وى ميگفت اينها چه كسانند من ميگفتم فلان قبيله تا كه رايت رسول اللّه در كتيبهء خضراء نمايان شد و سواد عظيم پديد آمد و از مهاجر و انصار همه غرق آهن كه هيچكس مثل آن نديده بود گفت اينها چه كس‌اند كه بحشمت و هيبت و سطوت ايشان هيچكس را نديده‌ام گفتم هذا رسول اللّه فى المهاجرين و الانصار گفت يا ابا الفضل پسر برادرت پادشاهى عظيم يافت گفتم ويحك اين شوكة نبوة است پس همه متوجه مكه شدند و حضرت فرمود كه رايت مرا در جحون كه اعلى مكه است بزنيد و از آنجا پيش مرويد تا من برسم پس امر كرد كه از جنك دست بكشند و با هيچكس قتال نكنند مگر با آنكه در مقام مجادله درآيند و بكشتن چهار كس امر فرمود عبد اللّه بن سعد بن ابى سرح و حويرث بن نفيل و عبد اللّه بن خطل و مقيس بن ضيامه و دو زن مغنيه كه در غنا هجو پيغمبر خواندندى نيز امر بقتل كرد و فرمود\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nكه اين شش كس را بكشيد اگرچه دست در ستون كعبه زده باشند پس حضرت امير حويرثرا با يكى از آن دو زن بقتل رسانيد و يكى ديگر بگريخت و مقيسرا در بازار بكشتند و ابن حنطل را يافتند كه دست بستون كعبه زده سعيد بن حارث و عمار ياسر بر يكديگر سبقت گرفتند و سعيد پيشدستى كرده ابن حنطل را بكشت و حضرت امير المؤمنين على عليه السّلام رايت برداشته متوجه سراى ابو طالب شد ام هانى در آنجا بود و جمعى كفار به آن خانه پناه آورده بودند و آنحضرت روى پوشيده بود و خود بر سر نهاده آواز داد كه اهل اين سرا هر كدام دشمن خداست بيرون آيد ام هانى بدر خانه آمده على را نشناخت گفت اى جوانمرد من دختر ابو طالبم و خواهر على عليه السّلام حرمة من نگه دار امير المؤمنين عليه السّلام فرمود كه اعداى خدا را از خانه بيرون كن ام هانى گفت به خدا كه شكايت تو بپيغمبر كنم امير المؤمنين خود از سر برداشت ام هانى چون برادر خود را بديد برجست و ركاب او را بوسه داد و گفت ايعلى قسم خورده‌ام كه شكاية تو را بر رسول كنم پس در اين قضيه چه كنم فرمود باكى نيست شكاية مرا بعرض رسان و رسول در وادى اعلى فرود آمده است ام هانى گفت بيامدم ديدم كه رسول در خيمه غسل ميكرد تا به مكه درآيد گفتم يا رسول اللّه چه ديدم امروز از على فاطمه گفت اى ام هانى شرم ندارى كه شكاية على با رسول ميكنى بجهة آنكه وى دشمن خدايرا ميرنجاند رسول بخنديد و فرمود آنان كه در سراى تو و حمايت تواند در حمايت من‌اند براى مكان و مرتبهء تو كه خواهر حيدرى و بعد از آن رسول صلى اللّه عليه و آله و سلّم تشريف شريف بمكهء معظمه آورد صناديد قريش بمظنه آنكه با ايشان محاربه خواهد كرد و ايشان را مقتول خواهد ساخت در اندرون كعبه متحصن شدند آنحضرت در مسجد الحرام آمد و بر در خانه بايستاد گفت لا إله الا اللّه وحده وحده و انجز وعده و نصر عبده و هزم الاحزاب وحده و بعد از آن گفت بدانيد ايمردمان كه هر كه مالى و ثروتى و خونى كه مردمان دعوى آن مى كنند همه در زير قدم منست مگر آستانه كعبه و سقاية حاج كه هر دو باهل خود رد كرده شده‌اند بدانند كه مكه از قتل و غارت و صيد محترمست بتحريم خدا حلال نبود هيچكس را كه پيش از من بودند و حلال نيست بر من مگر يك ساعت روز و آن بعد از من محرم است تا قيام قيامت شود گياه آن را نبرند و درخت آن را قطع نكنند و صيد آن را نرمانند و لقطهء آن را برندارند مگر كسى كه تعريف آن كند و صاحب آن را تجسس نمايد بعد از آن فرمود كه بدانيد اى معشر قريش كه خدا نخوت جاهليت را از شما قطع نمود و بدانيد كه شما بد همسايهء بوديد كه پيغمبر را تكذيب كرديد و او را از وطن اخراج نموديد و با اين همه راضى نشديد مگر آنكه آمديد در شهرهاى من و با من مقاتله كرديد آيا امروز مظنه شما با من در چه مقام است گفتند رحيمى و حليمى و مقتدى و سيد و پيشواى مائى حضرت فرمود برويد كه شما را آزاد كردم ايشان چون اين سخن بشنيدند از خانه\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nهاى خود بيرون آمدند همچنانكه مردگان از قبر بيرون آيند و از اين روز اهل مكه را طلقا گفتند حضرت در زير صفا بنشست و ايشان ميآمدند و بدايرهء اسلام در ميآمدند و بيعت ميكردند و سمعا و طاعة ميگفتند و چون همه مردان بشرف اسلام رسيدند زنان نيز درآمدند و اسلام عرضه كردند و بيعة نمودند از مقاتل مرويست كه چون اين سوره نازلشد و آنحضرت بر اصحاب خواند همه فرحان و شادان شدند مگر عباس كه چون استماع آن كرد بگريست پيغمبر گفت ايعم چه چيز تو را بگريه درآورد گفت گمان من چنانست كه اين سوره خبر از وفات تو ميدهد حضرت فرمود كه اين چنين است كه ميگوئى از مقاتل منقولست كه بعد از دو سال از نزول اين سوره آنحضرت رحلت فرمود و در اين دو سال هيچكس او را خندان و مسرور نديد و بروايت ديگر از ابن عباس مرويست كه چون اين سوره نازل گشت بپيغمبر فرمود كه خبر مرگ من به من رسانيدند و به من اخبار كردند كه امسال قبض روح من شود و باقى تفاصيل اين مطلب در منهج الصادقين طلب توان نمود .\r\n\r\nسورة ابى لهب\r\nخمس آيات مكية ابى بن كعب از پيغمبر خدا صلى اللّه عليه و آله و سلّم رواية مىكند كه فرمود اميدى دارم كه حق تعالى خوانندهء اين سوره را با ابى لهب در يك جا جمع نكند يعنى در جائى كه ابى لهب باشد او را درنيارند و از ابى عبد اللّه عليه السّلام مرويست كه چون تبت را قرائت نمائيد لعن كنيد بر ابى لهب چه وى از جملهء مكذبان پيغمبر بود و منكر آنچه حضرت از جانب حضرت عزت آورده بود و وجه اتصال اين سوره به سورة الفتح اشتراك آنها در مغلوبيت و مقهوريت اعدا است چه اول در وعده نصرت و فتح است و اين در كفايت امر ابى لهب از پيغمبر صلى اللّه عليه و آله و سلّم بخارى در صحيح خود نقل كرده از سعيد بن جبير كه ابن عباس فرمود كه چون آيهء و انذر عشيرتك الاقربين نازل شد سيد عالم بر كوه صفا برآمد و ندا كرد كه يا صباحا و اين كلمه بوقت نزول بليه عظيم چون غارت و قتل استعمال كنند رؤساى قريش كه از اقارب حضرت بودند همه از منازل خود بجانب وى مسارعة نموده گفتند مالك چه مىشود تو را و چه واقع شده آن حضرت فرمود كه خبر دهم شما را كه در پائين كوه جمعى از دشمنان آمده‌اند بداعيهء آنكه صباح يا شام بر سر ما تازند و دست بقتل و غارت بگشايند مرا در آن تصديق ميكنيد يا نه همه گفتند آرى چرا تصديق تو نكنيم و تو نزد ما بدروغ متهم نشدهء فرمود كه چون ميدانيد كه من دروغ نگفته‌ام و هميشه راستگو بوده‌ام پس بدانيد كه من ترساننده‌ام شما را از عذاب جحيم و عقاب اليم پيش از\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nآنكه واقع شود ابو لهب برخاست و گفت تبا لك هلاكت باد ترا براى اين ما را خواندهء و روايت آنست كه بهر دو دست سنگى برداشت و خواست كه بر آنحضرت زند در همان حال حضرت ذو الجلال اين سوره را فرستاد  بِسْمِ اللَّهِ الرَّحْمنِ الرَّحِيمِ \r\n  تَبَّتْ يَدا أَبِي لَهَبٍ   خاسر و هالك باد هر دو دست أبو لهب كه سنگ برداشت و خواست كه بر حبيب و برگزيدهء من زند و گويند مراد از يدين دنيا و آخرت اوست يعنى ناچيز باد دنيا و عقباى او يا خالى باد هر دو دست او از خيرات و وى عم پيغمبر بود پسر عبد المطلب و عبد العزى نام داشت و ذكر وى بطريق كنيه كنايه است از لهب آتش دوزخ   وَ تَبَّ   هلاك شد و ناچيز گشت ابو لهب به عذاب ابدى رسيد از طارق محاربى منقولست كه در اول اسلام روزى در بازار ذى المجاز رفتم جوانى ديدم كه حلهء سرخ پوشيده و به زبان فصيح ميگفت قولوا لا إله الا اللّه تفلحوا اين كلمهء شهادت بگوئيد تا رستگار شويد و يكى را ديدم كه در پى او ميرفت و ميگفت سخن او را مشنويد كه دروغگو است و سنگ بر وى ميانداخت و پاشنه و كعب او را خونين كرده بود من پرسيدم كه اينها چه كسانند يكى گفت آنجوان كه حلهء سرخ دارد محمد قرشيست كه خلق را بخداى آسمان و زمين دعوت مىكند و آنكه بر عقب وى سنگ بر وى مياندازد و تكذيبش مىكند عم او ابى لهب است و اكثر صناديد قريش را در اين قضيه متفق خود ساخته از عبد اللّه مسعود روايت است كه چون ابى لهب را از دوزخ و انواع عذاب آن انذار نمود گفت اگر آنچه ميگوئى حق است فردا بمال و فرزند خود را از دوزخ باز خرم حق تعالى رد قول او كرده فرمود كه .\r\n ما أَغْنى عَنْهُ  دفع نكند از او هلاكت و عذاب دوزخ را  مالُهُ وَ ما كَسَبَ  جمع مال او و آنچه كسب آن كرده يعنى فرزند او عتبه يا غير آن يا مكسوب آن از ارباح تجارات و منافع معاملات و آنچه از انعام بنتايج حاصل كرده و منافع بودن پسران ابو لهب به جهت آنست كه آن مكسوب و محصول پدر است و پدر كاسب و محصل آن در خبر است كه روزى پسران ابو لهب به جهت خصومتى كه با هم داشتند بمحاكمه نزد عبد اللّه عباس آمده بودند و او در مسجد الحرام نشسته بود آنجا در هم آويختند و مخاصمه بمضاربه منجر شد ابن عباس فرمود اخرجوا عنى الكسب الخبيث از من دور كنيد كسب خبيث را يعنى پسران ابى لهب را و از ضحاك منقولست كه معنى آيه آنست كه مال و خواسته او كه در عداوت پيغمبر انفاق ميكرد و عمل خبيث او يعنى كيد و مكر كه در بارهء آنحضرت بجاى مياورد هيچ نفع نرسانيد در دنيا .\r\n سَيَصْلى  زود باشد كه درآيد  ناراً ذاتَ لَهَبٍ  به آتش خداوند زبانه يعنى آتش زبانه كننده و درخشنده مراد آتش دوزخست .\r\n وَ امْرَأَتُهُ  زود باشد كه درآيد به آتش دوزخ\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nزن أبو لهب ام جميل بنت حرب خواهر ابو سفيان آورده‌اند كه وى در همسايگى رسول خانهء داشت روزها پشتهاى خار و دستهاى خسك جمع كردى و شب آوردى و بر سر راه رسول صلى اللّه عليه و آله و سلّم ريختى تا خارى بر دامنش آويزد يا در پايش خلد و چون حضرت به نماز آمدى آنها بطريق ملايمت بر گرفتى و گفتى اين چه نوع همسايگى است و حق تعالى به جهت اين آن را وعيد نمود بقول مذكور و بعد از آن به اين صفت مذموم صفت وى كرده فرمود  حَمَّالَةَ الْحَطَبِ  يعنى بردارندهء هيمه و كشندهء هيزم نصب آن بر ذم است يعنى او را به اين صفت بدمذمت ميكنم و دشنام مىدهم از ابن عباس و مجاهد و قتاده و عكرمه و سدى روايت است كه هيزم كشى عبارتست از نمامى و سخن چينى كه موجب افروخته شدن آتش خصومت بود همچنانكه بهيمه آتش مشتعل مىشود و لهذا نميمه را حطب ميگويند\r\n ميان دو كس جنگ چون آتش است * سخن چين بدبخت هيزم كش است \r\nو گويند در حقيقت او هيزم ميكشيد براى خود چنانچه رسم زنان عرب است روزى پشتهء هيزم در پشت داشت مانده شد رسن هيزم در گردن بر سر سنگى نهاد تا بياسايد ملكى بيامد و آن پشته در پس پشت او از سنگ فرو گردانيد رسن در گلوى او بماند و گلوى وى به آن گرفته شد و نفسش منقطع گشته بدوزخ رفت حق تعالى به جهت تخسيس و تحقير او فرمود كه او هيزم كشست .\r\n فِي جِيدِها  در گردن شوم او  حَبْلٌ مِنْ مَسَدٍ  رسنيست تيك بهم تابيده از ليف خرما كه هيزم بدان بر پشت ميبندند از مقاتل نقل است بر طبق آنكه او رسن در گردن ميكرد و خار و هيزم ميكشيد روز قيامت نيز برسن آتشين پشتهاى خار آتش را از درخت زقوم بر پشت او بندند و ويرا به دو عذاب كنند از ابن عباس منقولست كه آن رسن زنجير باشد از آهن آتشين درازى آن هفتاد گز آن را در دهنش كنند و از مقعدش بيرون آرند و باقى بگردنش پيچند .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n\r\nسورة التوحيد\r\nاربع آية مكية از ابى بن كعب منقولست كه حضرت رسالت پناه محمد صلى اللّه عليه و آله و سلّم فرمود كه هر كه اين سوره بخواند چنان باشد كه ثلث قرآن خوانده باشد و بعدد هر كه ايمان آورده به خدا و ملائكه و كتابها و رسول وى و بروز قيامت ده حسنه در نامهء او ثبت كنند و ابى دردا از سيد انبيا صلى اللّه عليه و آله و سلّم نقل كرده كه فرمود كه آيا هيچكدام از شما نميتواند بود كه در يك شب ثلث قرآن بخواند گفتم يا رسول اللّه كه ميتواند كه ثلث قرآن در يكشب بخواند فرمود قل هو اللّه احد بخوانيد كه ثواب آن مثل ثواب ثلث قرآنست و اگر دوباره بخواند چنان باشد كه دو ثلث قرآن خوانده باشد و اگر سه بار بخواند چنان باشد كه ختم همه قرآن كرده باشد يعنى ثواب او مثل ثواب ختم كنندهء قرآنست و كه در خانهء خود رود و اين سوره بخواند فقر و احتياج از آن خانه بدر رود و توانگرى و فراخ دستى بدان خانه درآيد انس بن مالك از رسول خبر داده كه هر كه يك بار اينسوره بخواند حق تعالى بركت دهد او را در اموال و انفس و هر كه دو بار بخواند او را و اهل او را بركت دهد و هر كه سه بار تلاوت كند بركت در او و اهل او و همسايهاى او پيدا شود و اگر دوازده بار بخواند دوازده قصر در بهشت براى او بنا كنند و حفظه فرشتگان را گويند بيائيد تا قصرهاى برادران خود را ببينيم كه بچه نوع بنا كرده‌اند و اگر صد بار بخواند گناه بيست و پنج ساله او آمرزيده شود غير از خون ناحق و غصب اموال و اگر چهار صد بار بخواند معاصى چهار صد ساله او مغفور شود و اگر هزار بار بخواند نميرد تا جاى خود را در بهشت ببيند يا از براى وى ببينند - سهل بن سعد ساعدى رواية كرده كه مردى نزد پيغمبر آمد و از فقر و فاقه و ضيق معيشت شكاية كرد آنحضرت فرمود هر گاه در خانه خود روى سلام كن خواه كسى باشد يا نه و يك بار سورهء قل هو اللّه احد بخوان آن مرد به اين عمل قيام نمود حق سبحانه روزى را بر وى فراخ گردانيد تا كه همسايه‌هاى خود را نيز از آن محظوظ گردانيد سكونى از ابى عبد اللّه عليه السّلام نقل كرده كه چون سعد بن معاذ وفات كرد پيغمبر صلى اللّه عليه و آله و سلّم بر او نماز گذارد و فرمود كه جبرئيل با هفتاد هزار فرشته در عقب من بر سعد نماز گذارند گفتند يا رسول اللّه سعد اين فضيلت را از چه يافت فرمود قل هو اللّه احد را ورد خود ساخته بود و هميشه آن را در نشستن و برخاستن و سوار گشتن و پياده شدن و رفتن و آمدن ميخواند انس روايت كرده كه روزى با رسول خدا در تبوك بوديم آن روز آفتاب طالع شد با نورى و شعاعى كه مثل آن را هرگز نديده بوديم گفتم يا رسول اللّه اين چه نور است كه بر آفتاب غلبه كرده حضرت متفكر گشت جبرئيل آمد\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nگفت يا رسول اللّه بدانكه معاويه ليثى در مدينه فوت شده و حق تعالى هفتاد هزار فرشته فرستاده كه بر او نماز گذارند پيغمبر از جبرئيل پرسيد كه وى اين مرتبه از كجا يافته گفت به خواندن قل هو اللّه احد چه آن را ايستاده و نشسته و آمد و شد و گاه و بيگاه ميخواند رسول گفت ايجبرئيل مرا آرزوى آنست كه بر وى نماز گذارم پس طى ارض شد و آنحضرت از تبوك بمدينه آمده با فرشتگان بر او نماز گذارد از أبو عبد اللّه عليه السّلام منقولست كه هر كه يكروز و شب بر او بگذرد و پنج نماز يوميه را بگذارد و قل هو اللّه احد در او نخواند او را گويند اى بندهء خدا تو از نماز گذارندگان نيستى و از اسحق بن عمار نقل است كه ابى عبد اللّه عليه السّلام فرموده كه هر كه يك جمعه بر او بگذرد و او در آن قل هو اللّه احد نخوانده باشد و بميرد بر دين ابو لهب مرده باشد و نيز از آن حضرت مرويست كه هر كه ايمان به خدا و روز آخرة دارد بايد قل هو اللّه احد را در عقب هر نماز ترك نكند چه هر كه قرائت كند خير دنيا و آخرت را جمع كند و بيامرزند او را و پدر و مادر او را و هر فرزندى را كه از او متولد شده و بشود عبد اللّه بن حجر رواية كرده كه از امير المؤمنين عليه السّلام شنيدم كه فرمود كه هر كه در عقب نماز صبح يازده بار قل هو اللّه احد بخواند در آن روز هيچ گناهى از او صادر نشود و شيطان را منكوب و مخذول گرداند و از ابى الحسن عليه السّلام مرويست كه هر كه خواهد نزد سلطان جبار قهار رود و از او خائف باشد بايد كه قل هو اللّه احد در پيش خود قرائت كند و در پس خود و در جانب راست و چپ خود حق تعالى خير اين سلطان را به او رساند و شر او را از او دفع كند و از امير المؤمنين عليه السّلام رواية كرده كه رسول صلى اللّه عليه و آله و سلّم فرمود كه هر كه قل هو اللّه احد را در وقت خوابيدن بخواند حق تعالى گناهان پنجاه سالهء او را بيامرزد - از ابن عباس منقولست كه عامر بن طفيل و اربد بن ربيعه برادر لبيد نزد پيغمبر صلى اللّه عليه و آله و سلّم آمدند عامر گفت يا محمد ما را بچه دعوت ميكنى فرمود كه شما را بخدائى كه مستجمع جميع كمالست دعوة ميكنم گفت وصف او كن از براى ما كه او از طلا است يا نقره يا از چوب اين سوره نازلشد ايشان ابا كردند چون برگشتند در عقب ايشان صاعقه آمد و اربد را بسوخت عامر بگريخت اتفاقا نيزهء بر پهلوى او خورد و به آن هلاك گشت و معلوم نشد كه آن از كجا رسيده است و در معالم التنزيل آورده كه يهودان گفتند يا ابو القاسم وصف كن خداى را تا به تو ايمان آوريم چه نعت او را در تورية ديده‌ايم و دانسته بگو چه چيز است و چه مىخورد و چه ميآشامد و از كه ميراث گرفته و ميراث او كه خواهد گرفت ملك تعالى اين سوره فرستاد و فرمود كه  بِسْمِ اللَّهِ الرَّحْمنِ الرَّحِيمِ \r\n  قُلْ   بگو ايمحمد آنكس را كه او را ميپرستيد   هُوَ اللَّهُ   اوست خداى مستجمع صفات كمال   أَحَدٌ   يگانه يعنى متوحد بذات و منفرد بصفات اكثر مفسران بر آنند كه هو ضمير شانست يعنى شان و امر عظيم اينست كه خدا يكيست و او را ثانى نيست در الوهيت و ربوبيت از ابو جعفر\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nروايت است كه امير المؤمنين صلوات اللّه عليه فرمود كه معنى اللّه معبوديست كه واله و متحير او باشند مخلوقات و مستور از ادراك ابصار و محجوب از اوهام و خطرات و بعد از آن فرمود كه معنى كلام امير المؤمنين على عليه السّلام آنست كه اللّه معبوديست كه بندگان متحير و سرگردانند از ادراك ماهيت كه او را نظير و مثل نباشد در ذات و صفات .\r\n اللَّهُ الصَّمَدُ  معبود به حق و پناه همه نيازمندان و محتاجان است و بىنياز از غير خود پس او نخورد و نپوشد بر خلاف آنچه زعم يهودانست و در تفسير ماوردى گفته كه صمد كسيست كه هر چه خواهد كند و در عين المعانى از امام على بن موسى الرضا عليه الصلاة و الثناء نقل كرده كه صمد آنست كه عقلها از اطلاع بر كيفية او نااميد باشند و از امام محمد باقر عليه السّلام مرويست كه پدرم زين العابدين از پدر خود حسين بن على عليه السّلام روايت كرده كه صمد آنست كه نخورد و نياشامد و خواب نكند يعنى زندهء كه احتياج به اين صفات ثلثه ندارد صمد سيد مطاعيست كه فوق او آمرى و ناهى نباشد و از محمد حنفيه نقل فرموده‌اند كه صمد قائم بنفسه است و غنى بالذات از غير خود و متعالى از كون و فساد و غير موصوف بنظائر و امثال و از على بن الحسين زين العابدين عليه السّلام پرسيدند كه ما الصمد فرمودند كه صمد كسيست كه او را شريكى نباشد و از وهب نقل است كه صمد آنست كه چون ارادهء وجود چيزى نمايد بلفظ كن ايجاد آن نمايد و ابداء اشيا نمايد و آن را بيافريند باضداد و اشكال و ازواج مختلفه و منفرد بوحدت باشد و او را ضدى و شكلى و مثلى و ندى نباشد از امام جعفر صادق عليه السّلام معنى صمد پرسيدند فرمود تفسير صمد آنست كه بعد از اين صفات مذكوره ميفرمايد كه .\r\n لَمْ يَلِدْ  نزاد يعنى بيرون نيامد از او چيزى كثيف كه آن ولد است و ساير اشياء كثيفه كه از مخلوق بيرون مىآيد و نه چيزى لطيف چون نفس و منبعث نشد از او عوارض چون سنه و نوم و خطره و غم و حزن و بهجت و ضحك و بكا و خوف و رجاء و رغبت و سأمة و جوع و شبع و غير آن يعنى متعاليست از آنكه متولد شود و بيرون آيد از او اشياء كثيفه و لطيفه  وَ لَمْ يُولَدْ  و زاده نشد يعنى بيرون نيامد از او چيزى همچنان كه اجزاى كثيفه بيرون مىآيد از عناصر خود يعنى مانند حصول حيوان از حيوان و نباة از ارض و مياه از ينابيع و ثمار از اشجار همچنان كه اشياء لطيفه كه از مركز خود بيرون مىآيند چون بصر از عين و سمع از اذن و شم از انف و ذوق از فم و كلام از لسان و معرفت و تميز از قلب و نار از حجر بلكه او صمديست كه لا من شىء و لا فى الشىء و لا على شىء است مبدع اشيا و منشى امور بقدرة و مفنى آن بمشية و مبقى آن بمصلحة .\r\n وَ لَمْ يَكُنْ لَهُ  و نيست و نبوده مر او را  كُفُواً  همتا و مماثل  أَحَدٌ  هيچ كس را يعنى او را مثلى و نظيرى و شبيهى در ذات و صفات نيست بعد از آن فرمود كه\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nصمد اين كس است كه منعوت شد بدانكه لم يلد رد جماعتيست كه گفتند عزير و مسيح پسران خدايند و لم يولد رد نصارى است كه گفتند مسيح خداست و لم يكن له كفوا رد مجوسى و مشركان كه مىگفتند او را شريك و انباز هست و گويند كفو بمعنى صاحبه است يعنى او را زنى نيست كه از او ولدى بياورد چه ولد بدون زوجه نميباشد و تسميهء كفو به جهت آنست كه او كفو زوج است و گفته‌اند كه نزد معطله آنست كه عالم را صانعى نيست و فلاسفه بر آنند كه آن را صانعى هست اما نام و صفة نيست و مذهب ثنويان آنست كه شريك دارد و معتقد مشبهه آنست كه مانند بخلق است و يهود و ترسا گويند او را زن و فرزند است و اعتقاد مغان چنانست كه كفو دارد و چون بندهء مؤمن گفت هو از تعطيل بيزار شد و چون گفت اللّه از گفتار فلاسفه مبرا گشت و چون گفت احد از روش ثنوبه برائت نمود و چون بر زبان راند اللّه الصمد از مذهب مشبهه دور شد و چون لم يلد و لم يولد قرائت نمود از يهود و ترسا بيزارى كرد و چون و لم يكن له كفوا احد گفت از معتقد مغان مبرا شد و باقى اسرار و نكات و سخنان اهل تحقيق در اين سوره حواله به منهج الصادقين است .\r\n\r\nسوره الفلق\r\nخمس آيات و هى مدنية  بِسْمِ اللَّهِ الرَّحْمنِ الرَّحِيمِ  در حديث ابى بن كعب مذكور است كه حضرت رسالت پناه صلى اللّه عليه و آله و سلّم فرمود كه هر كه قل اعوذ برب الفلق و قل اعوذ برب الناس بخواند هم چنان باشد كه جميع كتبى كه حق تعالى بر انبيا نازل گردانيده قرائت نموده و مسلم در صحيح خود از عقبة بن عامر رواية كرده كه پيغمبر صلى اللّه عليه و آله و سلّم فرمود كه چند آيه به من نازل شده كه هرگز مثل آن نازل نشده گفتند يا رسول اللّه آن كدام است فرمود معوذتين و نيز عقبة نقل كرده كه پيغمبر صلى اللّه عليه و آله و سلّم به من گفت اى عقبه تو را تعليم دو سوره كنم كه آن افضل قرآنند گفتم بلى يا رسول اللّه پس آنحضرت معوذتين را تعليم من داد بعد از آن آن را در نماز صبح ميخواند و گفت اين را در محل خسبيدن و برخاستن ميخوان و ابو جعفر عليه السّلام فرمود كه هر كه در نماز وتر معوذتين و قل هو اللّه احد بخواند او را گويند اى بندهء خدا بشارت باد تو را كه حق تعالى نماز تو را قبول فرموده بدانكه چون حق تعالى ذم اعداى رسول نمود در سورهء تبت بعد از آن ذكر توحيد كرد در سوره اخلاص در عقب آن رسول را امر فرمود باستعاذه از مشركان ساحر و حاسد و ساير فسقه جن و انس و در سبب نزول اين دو سوره آورده‌اند كه كودكى از يهود در خدمت رسول صلى اللّه عليه و آله و سلّم مشغول بود\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nدختران لبيد بن اعصم يهودى از آن كودك بمبالغه بسيار مقدارى موى از مشاطه سر آنحضرت و دندانه چند از مشط وى بستدند و بنام آن حضرت بر رسنى سحر كرده در پوست طلع خرما نهادند و در چاه به زير سنگى پنهان كردند آنحضرت به جهت اين بيمار گشت و جبرييل سيد انام را صلى اللّه عليه و آله و سلّم از اين معنى خبر كرد آنحضرت امير المؤمنين على عليه السّلام و عمار ياسر را امر فرمود تا آب آن چاه را بكشيدند و سنك برداشتند و آن پوست را بيرون آوردند از زير آن سنك يازده گره بر آن موى زده بودند حق تعالى معوذتين را فرستاد كه يازده آيه است جبرئيل عليه السّلام قراءت ميفرمود و بهر آيتى عقدهء از آن رسن گشوده ميشد و در روايتى ديگر آمده كه لبيد بن اعصم بر آنحضرت سحر كرد و آن را در چاه زريق پنهان كرد و پيغمبر صلى اللّه عليه و آله و سلّم به جهت آن بيمار شد و حق تعالى دو فرشته را فرستاد نزد آنحضرت و وى در خواب بود يكى در بالين مبارك آنحضرت بنشست يكى در پائين وى او را از اين خبر دادند و آنحضرت امير المؤمنين ( ع ) را بفرستاد و آن را بيرون آورد و جبرئيل معوذتين را بر او خواند و آن سحر باطل شد و رسول خفتى يافت همچنانكه كسى كه از بند گران خلاص شود و مذهب حق آنست كه سحر اصلا در آن حضرت اثر نكرده و جبرئيل او را از اين فعل قبيح اخبار فرموده بجهة آنكه تا معجزهء وى باشد و همه علماى اماميه بر آنند و بعد از آن اين دو سوره را آورد كه\r\n  قُلْ أَعُوذُ   بگو اى محمد كه پناه ميگيرم   بِرَبِّ الْفَلَقِ   بآفريدگار سفيدهء صبح كه ظلمت شب را زايل ميگرداند .\r\n مِنْ شَرِّ ما خَلَقَ  از بدى آنچه آفريده است از موذيات انس و جن و سباع و بهايم يعنى از بدى آنچيز كه مكلفان ميكنند از معاصى و مآثم و احتراز بعضى ببعضى از ظلم و بغى و ضرب و شتم و غير آن و از بدى آنچه غير مكلفان ميكنند مانند اكل و نهش و لذع و عض كه از سباع و حشرات و بهايم صادر مىشود و از بدى هدم و غرق و حرق و تردى و سميت نباتاة و معادن و غير آن .\r\n وَ مِنْ شَرِّ غاسِقٍ  و از بدى شب تاريك  إِذا وَقَبَ  چون درآيد تاريكى آن در هر چيزى و بهمهء آنها فرا رسد و گويند مراد بغاسق مار سياهست يعنى از شر مار سياه و زدن و نيش رسانيدن و گفته‌اند كه غاسق هر چيزيست كه هجو كند به ضرر رسانيدن در هر وقتى كه باشد .\r\n وَ مِنْ شَرِّ النَّفَّاثاتِ  و شردمندگان يعنى زنان كه كلمات سحر ميگويند و ميدمند و بساحرى مردم را تشويش ميرسانند و ميدمند  فِي الْعُقَدِ  در گرهها يعنى دختران لبيد يا مراد نفوس جماعت نفاثه كه رقيه مىخوانند و در گرهها ميدمند و به بايد دانست كه بمذهب حق سحر را تاثيرى نيست و ضررى كه عارض مىشود يا بسبب\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nاطعام شى ضار است يا سقى آن يا اشمام آن و يا بسبب اعتقاد كردن بتاثير آن كه اينمعنى موجب تشويق خاطر و اضطراب قلب مىشود پس مراد از استعاذهء از شر نفاثات يا استعاذه است از عمل ايشان كه آن صفت سحر است و يا از اثم ايشان در آن و يا استعاذه از فتنه ايشان مردمان را بسحر خود و بخداع باطل خود فريب دادن و در وهم انداختن ايشان مردمان عوام را از نفع و ضرر و خير و شر آن و تصديق جهل بر قول باطل ايشان و تعظيم كردن آنها به اين عمل و توهم كردن به آنكه ايشان مسخر جن‌اند و عالم بعلوم غيبيه و اين موجب ضرر و فساد است بر دين اسلام به جهت اين حق تعالى امر فرمود بتعوذ از شر ايشان .\r\n وَ مِنْ شَرِّ حاسِدٍ  و از شر حسد برنده  إِذا حَسَدَ  چون ظاهر كند حسد خود را و بمقتضاى آن عمل كند چه اگر آن را مخفى دارد ضرر وى جز بوى عايد نيست كه مغموم شدن اوست بسرور محسود و تخصيص اين صفت از ميان انواع شرور به جهت آنست كه آنعمده است در اضرار انسان بلكه حيوان به غير خود و ختم شرور به اين صفت دالست بر آنكه حسد بدترين صفات رذيله است چنان كه از ابن عباس مرويست كه اگر در عالم بدتر از شر حسود چيزى بودى حق تعالى اين سوره را به او ختم نكردى و اول خطيئه كه در آسمان واقع شد حسد ابليس بود بر آدم عليه السّلام و نخست گناهى كه بر زمين صادر گشت حسد قابيل بود و گويند مراد بشر نفس حاسد و عين او است چه چشم زخم اثر كلى دارد چنانچه مشهور و معروفست و شمهء از اين دو سوره در سوره نور مذكور شد و در رواية آمده كه پيغمبر صلى اللّه عليه و آله و سلّم به اين دو سوره تعويذ امام حسن و امام حسين عليه السّلام ميفرمود .\r\n\r\nسورة الناس\r\nست آيات و هى مكية ابى بن كعب از پيغمبر صلى اللّه عليه و آله و سلّم رواية كرده كه هر كه اين سوره بخواند از چشم زخم در پناه عصمت حق تعالى باشد فضيل بن يسار رواية كند كه از ابو جعفر عليه السّلام شنيدم كه سيد عالم را مرضى و وجعى شديد عارض شد جبرئيل و ميكائيل نزد وى آمدند و جبرئيل بر بالين وى بنشست و ميكائيل بر پائين جبرئيل تعويذ كرد به قل اعوذ برب الفلق و ميكائيل به قل اعوذ برب الناس و از آن مرض خلاص شد ابو خديجه از ابى عبد اللّه عليه السّلام نيز رواية كند كه جبرئيل نزد رسول آمد و آنحضرت مشتكى بود از مرض پس ويرا رقيه نمود بمعوذتين و قل هو اللّه احد و بعد از آن گفت بسم اللّه ارقيك و اللّه يشفيك من كل داء يؤذيك خذها فلتهنيك بدانكه چون استعاذه در سوره متقدمه از مضار بدنيه بود كه اعم از انسان و غير انسان است و استعاذه در اين سوره از اضراريكه عارض نفوس بشريه مىشود و مخصوص به آن از اين جهة تعميم اضافه نمود و اينجا تخصيص آن نمود به انسان و فرمود كه\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ \r\n  قُلْ أَعُوذُ   بگو ايمحمد پناه ميگيرم   بِرَبِّ النَّاسِ   بپروردگار آدميان كه مالك امور ايشانست و مدبر و منشى ايشان و مستحق عبادت .\r\n مَلِكِ النَّاسِ  پادشاه آدميان .\r\n إِلهِ النَّاسِ  معبود مردمان در اين نظم دلالتست بر آنكه او سبحانه حقيق است باعاذه و قادر بر آن و غير ممنوع از آن و اشعار بر مراتب ناظر در معارف چه ناظر اولا علم برب خود حاصل مىكند بتوسط آنچه ميبند بر خود از نعم ظاهره و باطنه و ثانيا متعقل مىشود كه او غنى است از جميع مكونات و هر چيزى كه ممكنست مملوك اوست و مصارف امر هر شىء از اوست و ثالثا استدلال مىكند بر آنكه او مستحق طاعة و عبادتست نه غير او و در تخصيص رب و إله بناس با اينكه او جل جلاله رب و إله جميع مخلوقاتست اشارتست بشرف و علو مرتبه انسان يا اينكه با وجود آنكه در ميان مردمان بزرگان و صاحبان عظم مرتبة مىباشند او سبحانه اجل و اعظم ايشان است .\r\n مِنْ شَرِّ الْوَسْواسِ  از شر ديو وسوسه كننده مردمان بپروردگار ايشان كه مالك امور ايشانست و معبود و إله ايشان همچنان كه بعضى از عبيد كه چون بامرى عظيم گرفتار ميشوند استغاثه ميكنند بمولا و مخدوم و والى امر خود و وسواس در تقدير ذو وسواس است يعنى از شر ديوى كه خداوند وسوسه است  الْخَنَّاسِ  بازپس رونده و پنهان شونده وقتى كه ياد خدا كنند يعنى عادت او آنست كه چون بنده خدا را ياد كند وى بازپس جهد و بگريزد و چون از ذكر حق تعالى غافل شود بوسوسه آيد .\r\n الَّذِي يُوَسْوِسُ  آن وسوسه كننده و نهان شونده در وقت ياد كردن خدا آنكس است كه وسوسه مىكند  فِي صُدُورِ النَّاسِ  در سينهاى مردمان وقتى كه از ذكر خدا غافل ميشوند در خبر است كه حضرت عيسى پيغمبر على نبينا و عليه السّلام از حق تعالى درخواست تا موضع شيطان را در فرزندان آدم بوى نمايد حق تعالى ويرا اطلاع داد شيطان را ديد در جوف آدمى كه سرش مانند سر مار بود هر گاه آن بنده ذكر خدا ميكرد سر باز پس ميبرد و پنهان ميشد و ميگريخت و چون از ذكر خدا غافل ميشد دل او را مانند لقمه در دهن ميگرفت .\r\n مِنَ الْجِنَّةِ وَ النَّاسِ  بيان الذى است يعنى آنكس كه وسوسه مىكند از پرى و آدميست يعنى شيطان بر دو نوع است جنى و انسى كقوله تعالى شياطين الانس و الجن و مراد بشياطين اهل كفر و اضلالند كه مردمان را بر كفر و ضلالت ميدارند و بتسويلات بصورة مناصحه ايشانرا گمراه ميسازند و در بعضى تفاسير آمده كه لفظ ناس كه در اين سوره كه پنج نوبة واقع شده اگرچه بحسب ظاهر تكرار مينمايد اما بحسب معنى مكرر نيست چه مراد به اول اطفالند و معنى ربوبية دالست بر آن و بثانى جوانان و لفظ ملك كه مفهم قهر و سياست است دليل\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاست بر آن و بثالث پيران و اسم إله كه مشعر است بطاعت و عبادت مبنى است بر آن و برابع صالحان كه وسواس مولع است باغواى ايشان و بخامس مفسدان و عطف اين بر معوذ منه دلالت مىكند بر آن - بدانكه افتتاح كلام الهى به حرف به او اختتام آن به حرف سين سرى عزيز و نكته عجيب و غريبست چه هر آينه اين هر دو حرف نزد تركيب بس است و اعراب ميگويند بسك بمعنى حسبك پس معنى آنست كه حسبك من الكونين ما اعطيناك بين الحرفين يعنى كافيست ترا بهر دو جهان آنچه به تو عطا كرده‌ايم از ميان اين دو حرف يعنى قرآن كفايتست از براى هر مؤمنى و مؤمنهء در تحصيل مرادات دنيويه و اخرويه بحسب تلاوت آن و توجه به آن و مداومت و مواظبت به آن و اشتغال بمطالعهء آن و از نوادر اتفاقات آنست كه اين دو حرف در لغة فارسى بمعنى حسبست يعنى بسند است و حكيم سنائى در اين باب فرمود اول و آخر قرآن ز چه با آمد و سين * يعنى اندر ره دين رهبر تو قرآن و بس حسبنا اللّه و نعم الوكيل نعم المولى و نعم النصير و اليه المرجع و المصير غفرانك ربنا و اليك المصير ( ) تمت خلاصة منهج الصادقين به حمد اللّه رب العالمين و صلى اللّه على سيدنا و نبينا و شافع جميع ذنوبنا محمد و على جميع الانبيا و المرسلين و آل محمد الطيبين الطاهرين المعصومين من آل طه و يس و لعنة اللّه على اعدائهم اجمعين الى يوم الدين و الحمد للّه رب العالمين .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\n[ ذكر موارد اختلاف قرائت ابو بكر بن عياش با قرائت معروف 
  ]\r\nبسمه تعالى نظر به اين كه ترجمه خلاصه المنهج بقرائت است براى رفع شبهه كسانى كه بقرائت آشنا نيستند موارد اختلاف قرائت او با قرائت معروف در اينجا ذكر شد تا خوانندگان حمل بر غلط نكنند 1 - جميع اتخذ و اخذ كه مقارن با تاء خطاب است و مجموع آن در قرآن مجيد هفده كلمه است ابو بكر بادغام ذال در تاء قراءت نموده و حفص باظهار آن 2 - جميع هزؤ كه ده كلمه است در ده موضع قرآن مجيد ابو بكر به همزه قرائت نموده و حفص به واو 3 - در بيست و هشت صيغه فعل مزارع در خطاب و غيبت بين ايشان اختلاف است به اين طريق كه شانزده صيغه تعملون ( بقرة 85 ) تقولون ( بقره 140 ) لتبينه ( آل عمران 187 ) و لا تكتمونه ( آل عمران 187 ) ا فلا تعقلون ( انعام 32 ) و لتنذر ( انعام 92 ) لا تعلمون ( اعراف 38 ) افلا تعقلون ( اعراف 169 ) تستطيعون ( فرقان 19 ) و ما تخفون ( نمل 25 ) و ما تعلنون ( نمل 25 ) تعملون ( نمل 93 ) ترجعون ( عنكبوت 57 ) ترجعون ( روم 11 ) تفعلون ( شورى 25 ) تعملون ( منافقون 11 ) ابو بكر به ياء تحتانى قرائت نموده كه مضارع مغايب باشد به قرائت او ولى حفص به تاء فوقانى كه همه را مضارع مخاطب دانسته و در دوازده كلمهء ديگر كه يبغون ( آل عمران 83 ) يرجعون ( آل عمران 83 ) و ما يفعلوا ( آل عمران 115 ) فلن يكفر ( آل عمران 115 ) يجمعون ( آل عمران 157 ) و لا يحسبن ( انفال 59 ) يوقدون ( رعد 17 ) يجحدون ( نحل 71 ) يدعون ( حج 62 ) ا و لم يرو ( عنكبوت 19 ) يدعون ( لقمان 30 ) يؤمنون ( جاثيه 6 ) بوده باشد ابو بكر به غيبت خوانده و حفص به خطاب 4 - سه كلمه جبريل كه يكى در آيه 97 بقره و دومى در 98 بقره و سومى در آيه پنجم تحريم است ابو بكر به فتح جيم و راء و همزهء مكسوره و بدون ياء ( جبرائل ) قرائت نموده و حفص ( جبريل ) بكسر جيم و بكسر راء و بدون همزه بلكه بياء 5 - در 37 كلمه با ياء متكلم در حركت و سكون ياء اختلاف دارند و آنها عبارتند از يك كلمه عهدى ( بقره 134 ) بفتح ياء در حالت وصل ابو بكر و به سكون آن حفص ) و سه كلمه بيتى يكى در ( بقره 124 ) و در ( حج 26 ) و در ( نوح 28 ) و دو كلمهء وجهى يكى در ( آل عمران 19 ) و در ( انعام 79 ) و يك كلمه يدى در ( مائده 28 ) و يك كلمه امى در ( مائده 116 ) و يازده كلمه معى و همچنين هفت كلمهء اجرى و پنج كلمه بنى و پنج كلمه لى و يك كلمه بعدى در ( صف 6 )\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nكه بيش از آنچه در عدد هر كلمه نام برده شد در قرآن مجيد نيست در همه ابو بكر به فتح ياء قرائت نموده و حفص به سكون آن همه هزء در قرآن بالهمز ابو بكر و بالواو حفص 6 - يازده كلمه رءوف كه در يازده موضع قرآن مجيد است در همه ابو بكر به حذف واو قرائت نموده و حفض باثبات آن 7 - جميع خطوات كه از پنج كلمه بيش نيست ابو بكر به سكون طاء خوانده و حفص به ضم آن 8 - جميع بيوت كه از سى و سه كلمه بيش نيست و همچنين غيوب كه در سه موضع قرآن است و بيش از آن نه ابو بكر بكسر اول قرائت نموده و حفص به ضم آن 9 - و بر همين قياس است 9 كلمه عيون كه در نه موضع قرآن است و يك كلمه شيوخ در ( غافر 67 ) 10 - جميع رضوان كه يازده كلمه است ابو بكر بضم راء قرائت نموده و حفص بكسر آن 11 - نه كلمه ميت كه در قرآن مجيد است ابو بكر به تخفيف ياء خوانده و حفص به تشديد آن 12 - جميع تذكرون كه همهء آن هفده كلمه است ابو بكر به تشديد ذال روايت نموده و حفص به تخفيف آن 13 - در سه كلمه مبينه و سه مبينات و يك منشآت بفتح ياء و شين ابو بكر قرائت نموده و بكسر آن دو حفص - مبينه در ( النساء 19 ) و در ( احزاب 30 ) و در ( طلاق 2 ) مبينات ( نور 34 ) و در ( نور 46 ) و در ( طلاق 11 ) المنشآت ( الرحمن 24 ) بكسر الشين بخلاف عنه ابو بكر و بالفتح حفص ) - 14 - در نه كلمه اختلاف در تذكير و تانيث دارند - كان لم تكن ( نساء 73 ) لتبينن ( انعام 55 ) هل تستوى ( رعد 16 ) ا و لم تاتهم ( طه 133 ) در اين چهار كلمه ابو بكر به تذكير روايت نموده و حفص به تانيث - و پنج كلمه و ان يكن ميتة ( انعام 193 ) يزيغ ( توبه 117 ) يوقد ( نور 35 ) يغلى ( دخان 45 ) يمنى ( قيامت 37 ) ابو بكر به تانيث و حفص به تذكير 15 - در هفت كلمه يؤده ( آل عمران 75 ) لا يؤده آل عمران 75 ) نوته ( آل عمران 145 ) و نيز نوته ( آل عمران 145 ) نوله ( نساء 115 ) نصله ( نساء 115 ) نؤته ( شورى 20 ) ابو بكر به سكوهاء قرائت نموده و حفص به اشباع آن\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n16 - چهار كلمه نوحى كه يكى در ( يوسف 109 ) و ديگرى در ( نحل 43 ) و در ( انبياء 7 ) و نيز در ( انبيا 25 ) مىباشد ابو بكر به ياء و فتح حاء قرائت نموده و حفص به نون و كسر حاء و همچنين در هل نجازى الا الكفور ( 17 سبا ) به يا و فتح زاى و برفع كفور ابو بكر قرائت نموده و به نون و كسر زاى و نصب كفور حفص و نيز نتقبل عنهم احسن ما عملوا و متجاوز ( احقاف 16 ) يتقبل بياء مضمومه و رفع احسن و همچنين يتجاوز به ياء مضمومه روايت ابو بكر است و بنون مفتوحه در هر دو فعل و نصب احسن به قرائت حفص 17 - يازده كلمهء كه عبارتست از يكفر ( بقره 271 ) فيوفيهم ( آل عمران 57 ) يؤتيهم ( نساء 152 ) يحشرهم ( انعام 128 ) يفصل ( يونس 5 ) يحشرهم ( يونس 45 ) يجعل الرجس ( يونس 100 ) ينبت ( النحل 11 ) يحشرهم ( فرقان 17 ) يحشرهم ( سبا 40 ) يقول ( سبا 40 ) ابو بكر به نون قرائت نموده كه آنها را مضارع متكلم مع الغير دانسته و حفص به ياء كه صيغه مغايب بوده باشد - و در چهار كلمه و لنبلونكم - حتى نعلم - و نبلو ( هر سه در 31 محمد صلى اللّه عليه و آله و سلّم ) و نقول ( ق 30 ) ابو بكر به يا قرائت نمود و حفص به نون و در ما ننزل الملئكة ( 8 حجر ) بالتاء فى موضع النون و بفتح الزاى و الملئكة بالرفع ابو بكر و بالنون و كسر الزاى و نصب الملئكة حفص 18 و در 26 كلمهء ماضى و مضارع در معلوم مجهول بودن آنها از آن دو اختلاف روايت است در پانزده كلمه سيصلون ( نساء 10 ) يوصى بها ( نساء 11 ) يدخلون ( نساء 124 ) استحق ( مائده 107 ) ما حرم ( انعام 119 ) تقطع ( 110 توبه ) يدخلون ( مريم 60 ) ترضى ( طه 130 ) يسبح ( نور 36 ) استخلف ( نور 55 ) لخسف ( قصص 82 ) - ان يظهر فى الارض الفساد ( غافر 26 به فتح ياء و ها و به رفع فساد ابو بكر و به ضم ياء و كسرها و نصب دال حفص ) يدخلون ( غافر 40 ) سيدخلون ( غافر 60 ) تصلى ( غاشيه 4 ) ابو بكر مجهول خواند و حفص به صيغهء معلوم و در يازده كلمه احل ( نساء 24 ) احصر ( نساء 25 ) من يصرف ( انعام 16 ) يضل ( توبه 37 ) فعميت ( هود 28 بفتح عين و تخفيف ميم ابو بكر قرائت نموده و به ضم عين و تشديد ميم حفص ) سعدوا ( هود 108 ) يرجع ( هود 123 ) حملنا ( طه 87 بفتح حاء و ميم و بتخفيف ميم روايت ابو بكر و بضم حاء و كسر ميم مشدد حفص ) يقاتلون ( حج 29 ) ينشؤ ( زخرف 18 بفتح ياء و سكون نون و تخفيف شين روايت ابو بكر و به ضم ياء و فتح نون و تشديد شين حفص ) قتلوا - به فتح قاف و تاء و به الفى بين آن دو روايت ابو بكر و بضم قاف و كسر تاء به غير الف حفص ) ابو بكر معلوم خوانده و حفص بصيغهء مجهول -\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n19 2 كلمه مت و يك كلمهء مت و متم و پنج كلمه متنا كه در قرآن مجيد است ابو بكر بضم ميم خوانده و حفص بكسر آن 20 در بيست و چهار كلمه در جمع و افراد اختلاف دارند رسالته ( مائده 67 ) رسالته ( انعام 124 ) مكانتكم ( انعام 135 ) عشيرتكم ( توبه 24 ) صلاتك ( توبه 103 ) أ صلوتك ( هود 87 ) مكانتكم ( هود 93 ) مكانتكم ( هود 121 ) مسكنهم ( سبا 15 ) على بينت ( فاطر 40 ) مكانتكم ( يس 67 ) مكانتكم ( زمر 39 ) بمفازتهم ( زمر 61 ) اسرارهم ( محمد 26 بفتح اول ابو بكر و بكسر آن حفص ) جمالت ( مرسلات 33 ) در اين پانزده كلمه ابو بكر بصيغهء جمع خوانده و حفص به افراد - و نه كلمه شركاء ( اعراف 190 ) لكتب ( انبياء 104 ) ذريتنا ( فرقان 74 ) - آيت ( عنكبوت 50 ) ء اثر ( روم 50 ) نعمه ( لقمان 20 به سكون عين و به تاء منصوبه منونه روايت ابو بكر و بفتح عين و بهاء مضمومه غير منونه حفص ) كتبه ( تحريم 12 ) من ثمرات ( فصلت 47 ) بشهدتهم ( معارج 33 ) ابو بكر بافراد و حفص به جمع قراءت نمودند 21 - جميع زكريا كه در قرآن است ابو بكر به همزه قرائت نموده - 3 كلمه زكريا در ( آل عمران 37 و 38 ) به همزهء مفتوحه در اول و بهمزهء مضمومه در ثانى و ثالث و زكريا ( 2 مريم ) بمد همزهء مفتوحه و يا زكريا ( مريم 7 ) بالمد و همزهء مضمومه و زكريا ( انبياء 89 ) بهمزهء مفتوحه و به حذف همزه در هر شش كلمه 22 - در پنجاه و هفت كلمه از جهت اماله و عدم اماله اختلاف دارند به اين ترتيب 16 كلمه راى ( انعام 76 ) و ( هود 68 ) و ( يوسف 24 ) و ايضا ( يوسف 28 ) و طه 10 ) و انبياء 36 ) و نمل 10 ) و ايضا نمل 40 ) و قصص 31 و فاطر 8 ) و صافات 55 ) و سه كلمه نجم 11 ) و تكوير 23 ) و علق 7 - ابو بكر باماله راء و همزه خوانده و حفص به فتح آن دو و پنج كلمه راى يكى راى القمر ( انعام 77 ) و راى شمس انعام 78 ) و راى الذين ( نحل 85 ) و راى المجرمون ( كهف 53 ) و راى المؤمنون ( احزاب 22 - در اين پنج كلمه بامالة راء و فتح همزه در حالة وصل و بامالة راء و همزه هر دو روايت ابو بكر است و حفص در حال وقفى و و صلى مطلق بفتح هر دو ميخواند و نيز كلمه رمى ( انفال 17 ) و دو كلمه اعمى ( اسراء 72 ) و يك كلمه ناى ( اسراء 83 ) و يك كلمهء سوى ( طه 58 ) و يك كلمه سدى ( قيامت 36 ) و 13 كلمه ادرى كه يكى با ضمير جمع مخاطب است ادريكم ( يونس 16 ) و 12 ديگر ادريك همه را ابو بكر بامالة روايت نموده و حفص به فتح خوانده و نيز در پنج كلمهء مقطعه پنج سوره كه الر سورهء يونس و هود و يوسف و ابراهيم و حجر باشد ابو بكر بامالهء راء قرائت نموده و حفص به فتح آن - و نيز در المر رعد و كهيعص مريم و طه سورهء طه و طسم شعراء و قصص\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nو يس سوره يس و شش حم غافر و فصلت و زخرف و دخان و جاثيه و احقاف ابو بكر باماله راء و ها و طاء و ياء و حاء قرائت نمود و حفص بفتح آنها و نيز در يك كلمه بل ران ( مطففين 14 ) بل ران بالادغام و الامالة ابو بكر و بالسكت على لام بل فى الوصل مع الفتح سكتة لطيفه من غير قطع النفس فيلزم منه الاظهار حفص ) 23 - ليس البر ( بقره 177 ) و وصية ( بقره 240 ) و معذرة ( اعراف 164 ) و متاع ( يونس 23 ) و يعقوب ( هود 71 ) و جزاء ( كهف 88 ) بضم الهمزه بلا تنوين ابو بكر و بالنصب مع التنوين حفص ) و الخامسة ( 9 نور ) و الريح ( سباء 12 ) و تنزيل ( يس 5 ) اللّه ربكم و رب ( صافات 127 هر سه كلمه ) و سواء ( جاثيه 21 ) مثل ( ذاريات 23 ) نزاعة ( معارج 16 ) اين پانزده كلمه را ابو بكر به رفع قرائت نموده و حفص به نصب و نيز در دو كلمهء فعل يكى يتخذها ( لقمان 6 ) و ديگرى فاطلع ( غافر 37 ) در اين دو فعل نيز به رفع ابو بكر و به نصب حفص و همچنين دو كلمه نكذب و نكون ( انعام 27 ) بضم باء در هر دو ابو بكر و به فتح در هر دو حفص و سه كلمهء فتنتهم ( انعام 23 ) و اربع ( نور 6 ) و ثلث ( نور 58 ) به عكس قرائت شده يعنى ابو بكر به نصب و حفص به رفع قرائت نمودند - و دو كلمهء عالم الغيب ( مؤمنون 92 ) و الكواكب ( صافات 6 ) ابو بكر به رفع عالم و كواكب قرائت نمود و حفص بكسر آن دو - ولى در چهار كلمه به عكس كه آن دو كلمهء اليم است يكى سباه و ديگرى جاثيه 11 و يك كلمه رب المشرق مزمل 9 ) و ديگرى خضر ( انسان 21 ) در اين چهار موضع ابو بكر به جر قرائت نمود و حفص برفع - و در كلمهء غير اولى ( نور 31 ) به نصب غير ابو بكر و به جر آن - حفص و در مودة بينكم ابو بكر و به غير تنوين و جر نون حفص - و در يجعل ( فرقان 10 ) به رفع ابو بكر و به جزم حفص ) و در يضاعف و يخلد فيه هر دو در ( فرقان 69 ) برفع فاى يضاعف و دال يخلد و ترك‌هاى فيه ابو بكر و به جزم فاء و دال و اشباع ها حفص ) و نيز در سه كلمهء موهن كيد ( انفال 18 ) و متم نوره ( صف 8 ) و بالغ امره ( طلاق 3 ) به تنوين موهن و متم و بالغ قرائت نموده و به نصب كيد و نور و امر و حفص بىتنوين كه اضافه بما بعدشان ميشوند و كيد و نور و امر مجرور مىشوند عملته ( يس 35 ) و ما تشتهيه ( 71 زخرف ) بحذف الماء فيهها ابو بكر و باثباتها حفص و كذا الهاء فى يخلد فيه ( فرقان 69 ) كما مر 24 - 5 كلمهء لتكلموا ( بقرة 185 ) يغشى ( اعراف 54 ) يمسكون ( اعراف 170 ) يغشى ( رعد 3 ) و ليوفوا ( حج 29 ) ابو بكر از باب افعال قرائت نموده و حفص از باب تفعيل ولى در\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nدو كلمه و ليبدلنهم ( نور 55 ) و منجوك ( عنكبوت 33 ) به عكس نامبرده قرائت نمود بعنى ابو بكر از باب تفعيل و حفص از باب افعال 25 - سه كلمه قرح در ( آل عمران 140 ) و ديگرى نيز در همين آيه و القرح در ( 171 آل عمران ) بضم قاف ابو بكر و بفتح آن حفص و نيز سه كلمه ضعف ( روم 54 ) و نيز رهب ( قصص 32 ) بضم اول آنها ابو بكر و بفتح آن حفص 26 - در قال ( الانبياء 4 ) و نيز در قال ( زخرف 24 ) ابو بكر به صيغه امر قرائت نمود و حفص به صيغه ماضى 27 - در عقدتم ( مائدة 89 ) و قدرنا ( حجر 60 ) و نيز قدرنا ( 57 نمل ) و فعززنا ( يس 14 ) و نزل ( حديد 16 ) ( و سعرت تكوير ) بتخفيف قاف و دال و زاى و عين ابو بكر به تشديد آنها حفص 28 - آنچه جزء و نكر در قرآن دارد بضم زاى و كاف به قرائت ابو بكر و به سكون زاى و كاف به قراءة حفص و همچنين عربا ( الرحمن 37 ) به سكون راى ابو بكر و بضم آن حفص و نذرا ( مراسلات 6 ) همچنين 29 - در چند كلمه در فتح آن و كسر آن اختلاف دارند انها ( انعام 109 ) بكسر همزه بخلاف عنه ابو بكر و بالفتح حفص و ان اللّه ( انفال 19 ) و انك ( طه 119 ) و همچنين 12 كلمه ان از آيه انه تعالى تا تحروا رشدا سورهء جن و نيز آيه 19 سوره جن و انه بكسر همزه در همه 16 مواضع ابو بكر و به فتح حفص 30 - در چند مورد ابو بكر به دو همزه قرائت نمود و حفص به يك همزه انكم ( 81 اعراف ) ان لنا ( 113 اعراف ) و در امنتم ( 133 اعراف ) و در ءامنتم ( 71 طه ) و ءامنتم ( شعراء 49 ) و انكم در ( عنكبوت 28 ) و انا لمغرمون ( واقعه 66 ) و ان كان ( قلم 14 ) در همه اين هشت مورد ابو بكر به دو همزه قرائت نموده و حفص به يك همزه 31 - تلقف ( اعراف 117 ) و تلقف در ( طه 69 ) و تلقف در ( شعراء 45 ) بفتح لام و تشديد قاف ابو بكر در هر سه مورد و به سكون لام و تخفيف قاف در هر سه مورد حفص ) و در يلقون ( فرقان 75 ) بفتح ياء و سكون لام و تخفيف قاف روايت ابو بكر و بضم ياء و فتح لام و تشديد قاف حفص 32 - دو كلمه شنآن يكى در ( مائده 2 ) و ديگرى در همين سوره آمد به سكون نون ابو بكر و بفتح آن حفص\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n33 - دو كلمهء ابن ام ( يكى اعراف 150 ) و ديگرى در ( طه 94 ) در هر دو بكسر ميم ابو بكر و بفتح آن حفص 34 - دو كلمه السلم يكى در ( انفال 61 ) و ديگرى در ( محمد 35 ) در هر دو بكسر سين ابو بكر و بفتح آن حفص 35 - ان ثمودا ( هود 68 ) و ثمودا ( فرقان 38 ) و ثمودا ( عنكبوت ) در هر سه كلمه به تنوين ثمود ابو بكر و بىتنوين حفص 36 - يبصط ( بقره 245 ) و بصطة ( اعراف 69 ) به صاد ابو بكر و به سين حفص ) و المصيطرون ( طور 31 ) بالصاد ابو بكر و وافقه حفص فى احد وجهيه و بالسين حفص باختلاف عنه اى له ايضا و ايضا 37 - دو كلمه قدره ( بقره 236 ) به سكون دال در هر دو آن ابو بكر و بفتح دال در هر دو آن حفص 38 - اف - سه كلمه اف ( اسراء 23 ) و انبياء 67 ) و ( احقاف 17 ) بىتنوين ابو بكر با تنوين حفص 39 - 2 كلمه القطاس ( اسراء 35 ) و شعراء 182 ) در هر دو بضم قاف ابو بكر و بكسر آن حفص 40 - 2 كلمه خفيه ( انعام 63 ) و اعراف 55 ) در هر دو بكسر خاء ابو بكر و بضم آن حفص 41 - 2 كلمه من كل زوجين ( هود 40 ) و ( مؤمنون 27 ) به تنوين كل حفص بى تنوين ابو بكر 42 - 2 كلمهء نسقيكم ( نحل 66 ) و ( المؤمنون 21 ) بفتح نون در هر دو ابو بكر و بضم آن حفص 2 كلمه مهلك ( مهلكهم ) ( كهف 59 ) و مهلك نمل 49 ) در هر دو بفتح لام ابو بكر و بكسر آن حفص ) ما انسانيه ( كهف 64 ) و عليه ( فتح 10 ) در هر دو بكسر هاء ابو بكر و بضم آن حفص 2 كلمه فنعما يكى ( بقره 271 ) و ديگرى ( النساء 85 ) باختلاس كسر العين فيهما و باسكانها ايضا ابو بكر و باشباعها حفص ) 2 كلمه السرين ( كهف 93 و 94 و صدفين ( كهف 96 ) و 2 كلمهء سدا ( يس ) بضم اول در آنها ابو بكر و بالفتح حفص و همچنين سه كلمهء ضعف 5 كلمهء مريم كه 2 عتيا ( آيه 8 و آيه 69 ) و 2 جثيا ( آيه 68 و 72 ) و يك صليا ( آيه 70 ) بضم اول ابو بكر و بكسر آن حفص\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nيتفطرن ( مريم 90 ) و ( شورى 5 ) بالنون الساكنه فى موضع التاء و بكسر الطاء المخففة فيهما ابو بكر و بالتاء المفتوحة و بتشديد الطاء المفتوحه فيها حفص ) كسفا ( شعراء 187 ) و ( سبا 9 ) به سكون سين در هر دو ابو بكر و بفتح آن حفص همهء لؤلؤ در قرآن مجيد بالا بدل ابو بكر و بالهمز حفص ميكيل ( بقره 98 ) بياء بعد الهمزه ابو بكر و به غير همز و لا ياء حفص من موص ( بقره 182 ) بفتح واو و تشديد صاد ابو بكر و به سكون الواو و تخفيف الصاد حفص حتى يطهرن ( بقره 222 ) بفتح طاء و هاء و تشديد هر دو ابو بكر و باسكان طاء و ضم‌ها و تخفيف هر دو حفص فاذنوا ( بقره 279 ) بفتح الهمزه و بالف بعدها و بكسر الذال ابو بكر و بهمزة ساكنة و بفتح ذال حفص وضعت ( آل عمران 36 ) به سكون عين و ضم تاء ابو بكر و بفتح عين و سكون تاء حفص حج البيت ( آل عمران 97 ) بفتح الحاء ابو بكر و بكسرها حفص ارجلكم ( مائده 6 ) بكسر لام ابو بكر و بفتح آن حفص الاوليان ( مائده 107 ) الاولين به صيغه جمع ابو بكر الاوليان به تثنيه حفص منزل من ربك ( انعام 114 ) بتخفيف زاى ابو بكر و بتشديدها حفص حرجا ( انعام 125 ) بكسر اول ابو بكر و بفتح آن حفص يصعد ( انعام 125 ) بالف بعد الصاد و بتخفيف العين ابو بكر و به غير الالف و بتشديد العين حفص يعرشون ( اعراف 137 ) بضم راء ابو بكر و بكسر راء حفص من حى ( انفال 42 ) باظهار ابو بكر و بالادغام حفص مرجون ( توبه 106 ) به همزهء مضمومهء قبل از و او ابو بكر و بحذف همزه حفص شفا جرف هار ( توبه 190 ) به سكون راء و هار بالاماله ابو بكر و بضم راء و فتح ها حفص امن لا يهدى ( يوس 35 ) بكسر الياء ابو بكر بفتحها حفص مجريها ( هود 41 ) به ضم ميم و فتح راء ابو بكر و بفتح ميم و امالهء راء حفص ان كلا ( هود 11 ) بتخفيف نون ان ابو بكر و بتشديد آن حفص و همچنين ان هذا ( طه 63 ) و ابا ( يوسف 47 ) به سكون همزه ابو بكر و بفتح آن حفص ) لفتيته ( يوسف 62 ) بتاء مكسورة بعد الياء من غير الف ابو بكر و بالف بعد الياء و نون مكسورة بعدها حفص\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nحافظا ( يوسف 64 ) حفظا بكسر حاء و سكون فاء بدون الف ابو بكر و بالف بعد از حاء و كسر فاء حفص و النجوم مسخرات ( نحل 12 ) بفتح ميم نجوم و كسر تاء مسخرات ابو بكر و بضم ميم و تاء حفص ليسؤا ( اسراء 7 ) بفتح الهمزه ابو بكر و بضمها مع الواو حفص رجلك ( اسراء 64 ) به سكون جيم ابو بكر و بكسر آن حفص خلفك ( اسراء 76 ) خلفك بفتح خاء و سكون لام ابو بكر و بكسر خاء و فتح لام و الف بعد از لام حفص عوجا ( كهف 1 ) منونا ابو بكر و يبدل من التنوين الفا و يسكت عليه سكنة لطيفه من غير قطع نفس حالة الوصل ثم يقول قيما حفص و لا خلاف فى الوقف على عوجا مع قطع النفس بورقكم ( كهف 19 ) به سكون راء ابو بكر و بكسر آن حفص من لدنى ( كهف 76 ) باسكان الدال من اشمام الضمه و تخفيف النون ابو بكر و بضم الدال و تشديد النون حفص حمئة ( كهف 86 ) حامية بالف بعد الحاء و بياء بعد الميم ابو بكر و به غير الالف و بهمزة فى موضع الياء حفص رد ما أتونى ( كهف 95 ) بكسر التنرين فى ردما و بهمزة ساكنة بعده ابو بكر و الابتداء بهمزة الوصل المكسورة و بابدال الهمزة الثانيه ياء و بهمزة القطع المفتوحه فى الحالين حفص اءتونى ( كهف 96 ) بهمزة ساكنة بعد اللام ابو بكر بخلاف عنه و فى الابتداء بكسر همزة الوصل و ابدال الثانيه ياء ساكنة و بهمزة القطع مفتوحا فى الحالين حفص نسيا ( مريم 23 ) بكسر نون ابو بكر و بالفتح حفص من تحتها ( مريم 24 ) بفتح الميم فى من و نصب التاء فى تحتها ابو بكر و بالكسر و الجر حفص تساقط ( مريم 25 ) بفتح التاء و القاف و تشديد السين ابو بكر و بضم التاء و كسر القاف و تخفيف السين حفص فيسحتكم ( طه 61 ) بفتح الياء و الحاء ابو بكر و بضم الياء و كسر الحاء حفص حرام ( انبياء 95 ) بكسر الحاء و سكون الراء و حذف الالف ابو بكر و بفتح الحاء و الراء و بالف بعدها حفص\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nعظاما ( مؤمنون 14 ) 2 كلمه بفتح العين و سكون الظاء و حذف الالف فيهما ابو بكر و بكسر العين و فتح الظاء بعده الف بينهما حفص منزلا ( مؤمنون 29 ) بفتح الميم و كسر الزاى ابو بكر و بضم الميم و فتح الزاى حفص درى ( نور 35 ) بالمد و الهمزة ابو بكر و به ترك المد و الهمزة حفص يتقه ( نور 52 ) بكسر قاف و سكون الهاء ابو بكر و به سكون القاف و كسر الهاء حفص نزل به روح الامين ( شعراء 193 ) بتشديد الزاى و بنصب الحاء و النون ابو بكر و بتخفيف الزاى و برفع الحاء و النون حفص فما آتين اللّه ( شعراء 36 ) بحذف الياء وصلا و وقفا ابو بكر و بفتح الياء فى الوصل و اذا وقف عليه حفص فله و جهان اعنى الحذف و الاثبات آتوه ( نمل 87 ) آتوه بالمد و ضم التاء ابو بكر و بالقعد و فتح التاء حفص للعالمين ( روم 22 ) بفتح لام ابو بكر و بكسرها حفص الظنونا ( احزاب 10 ) بالالف فى الحالين ابو بكر و به غير الالف فى الوصل و بالالف فى الوقف حفص لا مقام ( احزاب 13 ) بفتح الميم الاولى ابو بكر و بالضم حفص توجى ( احزاب 51 ) بالهمزة المضمومة ابو بكر و بالياء الساكنة حفص التناوش ( سبا 52 ) بالمد و الهمزة ابو بكر و بالواو و القصر حفص مرقدنا ( 52 يس ) لا يسمعون ( صافات 8 ) باسكان السين مع تخفيف الميم ابو بكر و بفتح السين و تشديدها مع تشديد الميم حفص غساق ( 57 ص ) و نيز غساقا ( 25 نباء ) بتخفيف السين فيهما ابو بكر و بتشديدها حفص ادخلوا ( مؤمن 46 بهمزة الوصل و ضم الخاء ابو بكر و بهمزة القطع و كسر الخاء حفص ارنا 29 فصلت به سكون الراء ابو بكر و بكسرها حفص أ أعجمي 44 فصلت بتحقيق الثانيه ابو بكر و بتشهيها حفص جاءنا 38 زخرف بزيادة الالف بعد الهمزة ابو بكر و به غير الف بعد حفص اسورة 53 زخرف بفتح سين و الف بعدها ابو بكر و به سكون السين و به غير الالف حفص يا عباد 68 زخرف باثبات الياء المفتوحه فى الوصل ساكنة فى الوقف ابو بكر و به غير الياء حفص\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nمصدقين - المصدقات 18 حديد بتخفيف الصاد فيهما ابو بكر و به تشديدها فيهما حفص انشزوا - فانشزوا 11 مجادله بالكسر فيهما ابو بكر بخلاف عنه و بالضم حفص نصوحا 8 تحريم بضم النون ابو بكر و بفتحها حفص ن و القلم 1 قلم بادغام النون فى الواو ابو بكر و باظهارها حفص نصب 43 معارج بفتح النون و سكون الصاد ابو بكر و بضم النون و الصاد حفص الرجز 5 مدثر بكسر الراء ابو بكر و بضمها حفص اذا دبر 33 مدثر بالف بعد الذال المعجمة و بفتح الدال المهمله ابو بكر و باسكان الذال و الدال و بهمزة مفتوحه بينهما حفص من راق 27 قيامة بالادغام ابو بكر و بالسكت حفص على نون من فى الوصل سلاسل 4 انسان بالتنوين ابو بكر فوقفه بالالف و حفص به غير التنوين و وقف عليه تارة بالالف و تارة به غير الالف قوارير - قوارير ( 15 انسان ) بالتنوين فيهما ابو بكر و به غير التنوين حفص و وقف حفص على الاول بالالف و على الثانى به غير الالف نخره 11 نازعات بالف بعد النون ابو بكر و به غير الالف حفص - و فكهين ( مطففين 31 ) بالف بعد الالفاء ابو بكر و بحذفها حفص عمد 9 همزه بضم العين ابو بكر و بالفتح حفص .\r\n\r\n\r\n","description":"","footnote":"","page_name":" 371 ","page_number":371}
  ]