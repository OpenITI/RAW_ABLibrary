[
  {"content":"\r\n\r\nبسم الله الرحمن الرحيم\r\nتعاليم اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nعقايد : 83 ( كلام وعقايد : 152 )\r\nگروه مخاطب :\r\n- تخصصى ( طلاب ودانشجويان )\r\n- عمومى\r\nشماره انتشار كتاب ( چاپ اول ) : 1601\r\nمسلسل انتشار ( چاپ اول و باز چاپ ) : 3895\r\nكتاب هاى علامه طباطبائى / 16\r\nطباطبائى ، محمد حسين ، 1281 - 1360 .\r\nتعاليم اسلام / سيد محمد حسين طباطبائى ؛ به كوشش سيد هادى خسروشاهى . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم ) ، 1387 .\r\n[ 380 
  ] ص . - ( مؤسسه بوستان كتاب ؛ 1601 . كتاب هاى علامه طباطبائى ؛ 16 ) ( عقايد ؛ 83 كلام وعقايد ؛ 153 ) .\r\n64000 ريال : ISBN 978 - 964 - 09 - 0047 - 2\r\nفهرست نويسى براساس اطلاعات فيپا .\r\nص . ع . به انگليسى :\r\nALLAMEH SAYYID MUHAMMAD - HUSAYN TABATABAI\r\nthe teachinhgs of islam\r\nكتابنامه به صورت زيرنويس .\r\nنمايه .\r\n1 . اسلام - مجموعه ها . 2 . اسلام - مسائل متفرقه . الف . خسرو شاهى ، هادى ، 1317 - مصحح . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان . د . فروست : كتاب هاى علامه طباطبائى ؛ 16 .\r\n2 ك 2 ط / 6 / 4 BP\r\n08 / 297\r\nش . 16\r\n[ 7 ت 2 ط / 11 BP 
  ]\r\n1387\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتعاليم اسلام\r\nعلامه سيد محمد حسين طباطبائى\r\nبه كوشش : سيد هادى خسروشاهى\r\nبوستان كتاب\r\n1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nتعاليم اسلام\r\nنويسنده : علامه سيد محمد حسين طباطبائى\r\nبه كوشش : سيد هادى خسروشاهى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم )\r\nليتو گرافى ، چاپ وصحافى : چاپخانه مؤسسه بوستان كتاب * نوبت چاپ : اول / 1387\r\nشمارگان : 2000 * بها : 6400 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك : e - mail info @ bustaneketab . com\r\nدريافت پيام كوتاه ( sms ) : 10002155\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : ابوالفضل طريقه دار * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى * اصلاحات حروف نگارى : احمد رمضانى ، مريم ونكى و حسين محمدى\r\n* نمايه ساز و صفحه آرا : احمد مؤتمنى * نمونه خوانى : ابوالفضل سليمانى ، سعيد كاظم رضوى و سيدرضا هدايتى * كنترل نمونه خوانى : محمد جواد مصطفوى ) باز خوانى نهايى متن : بيژن سهرابى * كنترل فنى صفحه آرايى : سيد رضا موسوى منش *\r\nطراح جلد : مسعود نجابتى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى * سيد محمود خسروشاهى و ساير همكاران مركز بررسى هاى اسلامى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n . \r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nدربارهء اين كتاب\r\nبه نام خدا\r\n« تعاليم اسلام » يكى ديگر از تأليفات ارزشمند استاد علامه ، سيد محمدحسين طباطبائى است كه به زبان ساده و براى فهم عموم - به ويژه نسل جوان - دربارهء عقايد ، اخلاق و عبادات از ديدگاه اسلام ، تأليف شده است .\r\nاين كتاب در سال 1342 - از مهرماه تا آذرماه - توسط استاد معظم و به درخواست يكى از تجّار و اخيار تبريزى ، آقاى حاج حسين آقا كاغذيان ، براى رفع خلأ موجود در برنامه درسى مدرسه علوى - كه به مديريت مرحوم كرباسچيان و مرحوم روزبه اداره مىشد - تأليف شده و در همان سال ، براى نخستين بار به شكل چهار رساله مستقل ، تحت عنوان كلى : عقايد و دستورهاى دينى توسط نامبرده ، در چند ده هزار نسخه چاپ و به رايگان توزيع شده است .\r\nاين مجموعه ، پس از چاپ نخست ، يك‌بار ديگر از سوى دايره انتشارات دارالتبليغ اسلامى قم - كه مسئوليت و مديريت آن ، در آن دوران به عهده اين جانب بود - تجديد شد و باز به طور رايگان ، در سطح وسيعى از كشور توزيع گرديد .\r\nمجموعه رسائل چهارگانه فوق ، علاوه بر استفاده در مدرسه علوى ، گويا در مدارس جامعه تعليمات اسلامى هم مورد استفاده بوده است . به نوشته محقق و مورخ معاصر\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nجناب رسول جعفريان : « كتاب دينى كلاس پنجم و ششم مدارس وابسته به جامعه تعليمات اسلامى توسط علامه طباطبائى تأليف و نشر تابان آن را منتشر كرده بود . » « 1 »\r\nپس از چاپ و نشر رايگان و گستردهء اين مجموعه ، به شكل رساله‌هاى مستقل ، تا آن‌جا كه نگارنده اطلاع دارد ، بيش از بيست بار ديگر هم تحت عناوين مختلف و گوناگون از جمله : « اصول عقايد و دستورات دينى » و « خلاصه تعاليم اسلام » ، و « آموزش عقايد و دستورهاى دينى » ، « آموزش دين » و . . . از سوى نهادها و مراكز مختلف نشر ، چاپ و توزيع شده است .\r\nيك‌بار هم « معاونت فرهنگى و اجتماعى » بنياد مستضعفان و جانبازان انقلاب اسلامى - در سال 1370 - آن را براى تدريس در كلاس‌هاى معارف اسلامى - پس از درس‌بندى و در شكلى جديد - در دو مجلد منتشر ساخت ، و آية الحق ، علامه بزرگوار ، استاد جوادى آملى - حفظه اللَّه - بر اين چاپ كتاب ، مقدمه كوتاهى نوشته‌اند كه جهت اطلاع علاقه‌مندان به اهميت و ارزش كتاب ، عيناً نقل مىكنيم :\r\nبسم اللَّه الرحمن الرحيم\r\nو إيّاه نستعين\r\nجانبازان عزيز كه دوران پرافتخار نثار و ايثار را با سرفرازى و همراهى خضر راه تهذيب و تزكيه ، حضرت امام راحل - قدّس اللَّه نفسه الزكيه - پيموده‌اند ، نوبت آن رسيده است كه با جهاد و اجتهاد فرهنگى آنچه را به طور اجمال يافته‌اند ، به صورت تفصيل بفهمند و آنچه را به طور متن مشاهده نموده‌اند ، به صورت شرح بشنوند ، تا با هماهنگى شهد شهود ايثار و لذت حصول اجتهاد ، كامل در عمل و بالغ در علم شده و در پرتو اين جامعيّت ، جامعه را از نقص عملى و قصور علمى آزاد ساخته و هدف\r\n\r\n\r\n","description":"","footnote":"\r\n( 1 ) . جريان‌ها و سازمان‌هاى مذهبى - سياسى ايران ، چاپ ششم ، ص 83\r\n","page_name":" 20 ","page_number":20},
  {"content":"\r\n\r\nوالاى انقلاب اسلامى را از علم به عين آرند و از گوش به آغوش .\r\nشما عزيزان و ساير راهيان كوى علم و عمل ، نيازى به موعظه نداريد ليكن تذكرهء پاره‌اى از مطالب براى راقم اين سطور و ديگرانى چون وى ، كه قبل از مرگ توفيق تنبّه يا انتباه را نداشته و ندارند ، سودمند خواهد بود :\r\n1 . گرچه همهء انبيا اسوهء سالكان راه خدايند ، ولى خاتم پيامبران قدوهء كاملى براى همهء پويندگان طريق تعليم و تهذيب مىباشند :  « لَكُمْ فِي رَسُولِ اللَّهِ أُسْوَةٌ حَسَنَةٌ »  « 1 » به همين منظور ، فضائل علمى و عملى آن حضرت صلى الله عليه و آله در قرآن تبيين شده ، تا مقلدان به آن انسان كامل ، به درستى بفهمند و به راستى عمل نمايند .\r\n2 . فضائل عملى رسول اكرم صلى الله عليه و آله با دستور  « خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ الْجاهِلِينَ »  « 2 » و مانند آن بيان شد و با امتثال و استنتاج :  « وَ إِنَّكَ لَعَلى خُلُقٍ عَظِيمٍ »  « 3 » و مانند آن اعلام شد و در نتيجه وجود مبارك آن خليفهء كامل الهى ، مظهر تام مستخَلف‌عَنْه خود قرار گرفت و از حيث عمل به اوج كمال بار يافت و قدوهء همهء اهل عمل شد .\r\n3 . فضائل علمى نبى مكرم صلى الله عليه و آله با دستور :  « وَ قُلْ رَبِّ زِدْنِي عِلْماً »  « 4 » و با فرمان :  « فَاعْلَمْ أَنَّهُ لا إِلهَ إِلَّا اللَّهُ »  و نظاير آن بيان شد و نتيجهء آن با :  « وَ إِنَّكَ لَتُلَقَّى الْقُرْآنَ مِنْ لَدُنْ حَكِيمٍ عَلِيمٍ »  « 5 » و با :  « وَ عَلَّمَكَ ما لَمْ تَكُنْ تَعْلَمُ »  « 6 » اعلام شد .\r\n4 . آنچه رسول اكرم صلى الله عليه و آله از راه وحى فرا مىگيرد ، اول بر قلب شريف آن حضرت\r\n\r\n\r\n","description":"","footnote":"\r\n( 1 ) . احزاب ، آيهء 21\r\n( 2 ) . اعراف ، آيهء 199\r\n( 3 ) . قلم ، آيهء 4\r\n( 4 ) . طه ، آيهء 114\r\n( 5 ) . نمل ، آيهء 6\r\n( 6 ) . نساء ، آيهء 113\r\n","page_name":" 21 ","page_number":21},
  {"content":"\r\n\r\nنازل مىشود ، آن‌گاه ساير مجارى ادراكى آن را مىيابند ، ولى آنچه را كه ديگران از مكتب بشرى ياد مىگيرند ، اول وارد مجارى سمع و بصر مىشود آن گاه بر دل آن‌ها مىنشيند ، ليكن راه علم شهودى ، براى سالكان پيرو قرآن و عترت به مقدور ميسور ، باز است .\r\n5 . البته هر علمى كه در تأمين سعادت دنيا و آخرت سودمند باشد ، فراگيرى آن ممدوح و طالبان آن محمود و واجدان آن مسعودند ، ليكن بهترين علم همانا معرفت خدا و شناخت اوصاف و افعال بارى تعالى مىباشد كه سراسر جهان آفرينش ، آيت جمال و جلال اويند ، چه اين‌كه بهترين علم ، همانا استغفار از توجه به غيرخدا و طلب آمرزش از هر گرايش به ما سواى حضرت احديَت خواهد بود . لذا خداوند رسول اكرم صلى الله عليه و آله را به علم توحيد و استغفار فراخواند :  « وَ اسْتَغْفِرْ لِذَنْبِكَ وَ لِلْمُؤْمِنِينَ وَ الْمُؤْمِناتِ »  « 1 » .\r\n6 . كتاب حاضر كه پيرامون عقايد اسلامى تنظيم يافت ، اثر و ثمر شجرهء طوباى علم و عمل ، و تأليف عبدصالح مولاى غيب و شهود ، حضرت استاد علامه حاج سيد محمدحسين طباطبائى - قدس اللَّه روحه الزكيه - مىباشد كه شهرت نزاهتش از يك سو و عظمت علمىاش از سوى ديگر ، مايهء تبرّك به آثار باقى و قيّم وى خواهد بود و مضامين آن گرچه به صورت ساده تقرير شد ، ولى نيل به عمق آن سهل نيست ، گرچه درك حصولى آن دشوار نمىباشد .\r\nتوفيق همهء آنانى كه در تنظيم و طبع و نشر و تعليم آن سعى بليغ مىفرمايند ، مسئلت مىشود .\r\nقم ، شهريور 1370 - جوادى آملى\r\n* * *\r\n\r\n\r\n","description":"","footnote":"\r\n( 1 ) . محمد ، آيهء 19\r\n","page_name":" 22 ","page_number":22},
  {"content":"\r\n\r\n. . . صديق مكرّم ، محقق مجهول القدر ، مرحوم شيخ داود الهامى مدير مجلّه « مكتب اسلام » ، در دوران تصدى بخش فرهنگى - آموزشى دارالتبليغ ، - به سال 1354 - اين مجموعه را تحت عنوان « خلاصه تعاليم اسلام » به دست چاپ سپرد كه حداقل دوازده بار ، تجديد چاپ گرديد و مورد استقبال عموم قرار گرفت .\r\nزنده‌ياد الهامى ، در مقدمه چاپ دوازدهم درباره اين كتاب ، چنين مىنويسد :\r\n\r\nامتيازهاى دين اسلام\r\nاسلام جامع‌ترين و كامل‌ترين اديان آسمانى است كه به تمام نيازهاى جسمى و خواسته‌هاى معنوى و درونى افراد بشر توجه كامل دارد و اشعه تعاليم آن تاروپود وجود انسان را فراگرفته است .\r\nاسلام براى رستگارى ، راهى را پيش پاى بشر قرار داده است كه هيچ گونه ابهام و اعوجاج و گمراهى در آن نيست ، راهى است كاملًا صاف و مستقيم :  « يَهْدِي إِلَى الْحَقِّ وَ إِلى طَرِيقٍ مُسْتَقِيمٍ »  « 1 » قرآن مردم را به سوى حق و به سوى يك راه و روشى كه يك‌نواخت و از هر گونه تضاد و تناقض دور است ، راهنمايى مىكند . يعنى با گرايش به آن ، انسان مىتواند از توفان حوادث زندگى جان سالم به در برد و با به كار بستن آن انسان با سازمان آفرينش توافق پيدا كرده ، هيچ گونه تضاد و يا تنافى و يا برخوردى با حركت عمومى و كمالى جهان پيدا نخواهد كرد و به عظمت هستى بيكران و وظايف عالى انسانى و ايثار در راه تعالى زندگى اجتماعى آشنا خواهد گرديد .\r\nاسلام دينى است كه از نظر احاطه و جامعيت علمى تمام حركات و سكنات و رفتار و كردار بشر را تحت نظر عميق خود قرار داده و براى او حدود و مقررات و احكام مناسبى در اقتضاى زمان و مكان وضع نموده است . لذا در تعاليم اسلام از حكم\r\n\r\n\r\n","description":"","footnote":"\r\n( 1 ) . احقاف ، آيهء 30\r\n","page_name":" 23 ","page_number":23},
  {"content":"\r\n\r\nهيچ موضوعى فروگذار نشده است و بدين جهت ، اسلام مىتواند در هر عصرى جواب‌گوىِ مشكلات و مسائل گوناگون فردى ، اجتماعى ، اقتصادى ، فكرى ، قضائى ، سياسى ، فلسفى و غيره باشد . و به طور كلّى جامع محاسن كليه مسلك‌ها و مرام‌هاى اصلاحى است .\r\nلردهدلى متفكر و دانشمند بزرگ مىگويد : « من ايمان قطعى دارم كه هرگاه بزرگ‌ترين و متفكرين و خردمندان اروپا ، براى پيدا كردن دينى كه روى اصول منطقى جهانى و احساسات عمومى بنا شده ، جمع مىشدند ، مسلماً و به اتفاق آرا ، دين اسلام را اختيار مىكردند ، زيرا در بزرگى و عظمت ، و در عين حال ، سادگى مقررات آن ، جاى سؤال نيست . . . . پذيرفتن و استقبال از اين دين ، كه موهبت بزرگى بوده ، سرتاپا منطق و دليل است و راحتى روح و سلامتى تن را در نظر گرفته ، به معنويات روحى نيز توجه كامل دارد موجب رهايى و نجات انسان مىگردد . . . و . . . من ، با درك سادگى و در عين حال شكوه و عظمت نور اسلام ، شبيه كسى هستم ، كه از يك تونل تنگ و تاريك ، به محيط وسيع و روشنى وارد شده است » . « 1 »\r\nدر اسلام دين و دنيا توأم است و هر فرد مسلمانى بايد اين دو را به موازات هم پيش ببرد و تفكيك اين دو در نظر اسلام خطاى بزرگى است ، بدين ترتيب در مكتب اسلام ، حفظ موازنه و تعادل بين جسم و جان ، دنيا و آخرت ، بزرگ‌ترين عامل سعادت است .\r\nاسلام از نقطه نظر تشويق و ترغيب انسان به كارهاى نيك و نشان دادن شرايط تمدن واقعى و قوانين بهداشتى و اصول تعليم و تربيت و لازم شمردن آموزش علم و دانش ، بىنظير است .\r\nاسلام به كسب فضائل اخلاقى ، اهميت بيشترى داده است . مسلمان واقعى و انسان\r\n\r\n\r\n","description":"","footnote":"\r\n( 1 ) . ژنرال دميرهان ، اسلام ، ترجمه دكتر اكبر بهروزى ، ص 7 - 8 ( چاپ تبريز ، انتشارات سروش )\r\n","page_name":" 24 ","page_number":24},
  {"content":"\r\n\r\nكامل ، كسى است كه به كمالات اخلاقى و فضائل معنوى آراسته باشد .\r\nاين‌ها فهرست كلى از مشخصات و امتيازهاى ويژه دين اسلام است و اين آموزش‌ها به طور گزيده ، در كتاب حاضر آمده است و به همين دليل مىتوان گفت كه اين كتاب خلاصه‌اى از تعاليم دين اسلام است .\r\nاولياى « دارالتبليغ اسلامى قم » در اين فكر بودند كه كتابى جامع و در عين حال مختصر و فشرده كه خلاصه‌اى از تعاليم گسترده اسلام باشد ، تهيه شود و به زبان‌هاى زنده دنيا ترجمه گردد .\r\nمسلماً اين عمل براى شناساندن اسلام به كسانى كه از تعاليم اسلام اطلاعى ندارند ، بسيار مؤثر خواهد بود و ارزش اين عمل را كسانى بهتر مىدانند كه درد دين داشته و چند سالى در كشورهاى اروپايى و آمريكايى گذرانده و از فقدان كتب اسلامى به ويژه شيعه ، در كتاب‌خانه‌هاى بزرگ دنيا اطلاع داشته باشند .\r\nاين كتاب توسط استاد علامه سيد محمدحسين طباطبائى به همين منظور تهيه شده است كه در اختيار علاقه‌مندان قرار مىگيرد . اميدواريم كه مورد رضايت حق واقع شود .\r\nقم - داود الهامى\r\n15 / 11 / 54\r\n* * * . . . آخرين چاپ كتاب ، در چند سال قبل ، توسط مركز انتشارات دفتر تبليغات اسلامى حوزهء علميّه قم با مقدمه‌اى مفيد براى استفاده عموم عرضه گرديد كه متن آن مقدمه را هم براى تكميل مقدمه‌ها ! ، باز در اين جا مىآوريم :\r\n\r\nمقدمه\r\nكتاب حاضر فشرده‌اى از تعاليم اسلام است كه به زبانى نسبتاً ساده نگارش يافته\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاست تا آنان كه نمىتوانند به طور تخصصى و عميق مسائل اسلامى را بررسى كنند ، آگاهى اندكى داشته باشند .\r\nيكى از شيوه‌هاى ارزشمند براى گسترش فرهنگ و علوم دينى ، ساده‌نويسى است ، اين روش براى همگانى شدن دانش‌هاى بشرى پديد آمده است تا پرده ابهام و دشوارى را از رخساره پاره‌اى از علوم و فنون تخصصى و پيچيده بردارد و فهم آن را براى همگان آسان سازد . هر علم و موضوعى را ، هرچند فنى باشد ، مىتوان به زبانى بازگو كرد و نوشت كه هر كس در فراخور حال و به اندازه گسترش و ژرفاى انديشه خويش ، از آن طرفى بر بندد و دريافتى نسبى داشته باشد .\r\nاين شيوه را به بهترين شكل در قرآن مىبينيم . در قرآن پيچيده‌ترين مسائل بشرى ، در موضوعات دقيق و سطح بالاى متافيزيكى و انسانى ، معاد و سرانجامِ سير انسان و حالات انسان پس از مرگ و . . . به ساده‌ترين گويش‌ها ترسيم شده است . برشمردن نمونه‌هايى از اين فرازهاى پر بار قرآن فرصتى مىخواهد كه تنها يكى دو نمونه ياد مىشود .\r\nقرآن در استدلال براى معاد و زندگى پس از مرگ ، در عين استوارى و منطقى بودن ، ساده و كوتاه و همه كس فهم سخن مىگويد :  « قالَ مَنْ يُحْيِ الْعِظامَ وَ هِيَ رَمِيمٌ »  « 1 » . هنگامى كه سؤال مىكنند كيست كه استخوان‌هاى پوسيده را دوباره زنده كند ؟ پاسخ مىدهد : آن كس كه در آغاز آن را حيات بخشيده است ، اين چنين قدرتى دارد . استدلال بسيار مهم و سخنى اصولى و برهانى است . آن قدرت كه همه چيز را از عالم نيستى به جهان هستى در آورد ، توان دارد كه پس از پراكندگى اجزاء ، ديگر بار آن را گردهم آورد و چون آغاز ، حيات دوباره ببخشد .\r\nگويند حكيم فارابى گفته است : اى كاش ارسطو بود و اين برهان قرآنى را به او\r\n\r\n\r\n","description":"","footnote":"\r\n( 1 ) . يس ، آيه 78\r\n","page_name":" 26 ","page_number":26},
  {"content":"\r\n\r\nعرضه مىكردم تا معاد جسمانى را مىپذيرفت . مىبينيد در عين برهانى بودن ، كلامى بسيار ساده است كه هركس اندكى بينديشد آن را در مىيابد .\r\nهم‌چنين درباره علم مبدأ سخن‌ها گفته شده و استدلال‌ها آورده‌اند ، قرآن مطلب را با بيانى ساده و استوار مىآورد :  « أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ »  « 1 »\r\nآيا آفريننده نمىداند ؟ كسى كه موجودات را هستى بخشيده طرح و نقشه و چگونگى آن را نمىدانسته است ؟ موضوع با اين بيان كوتاه كاملًا روشن مىشود و براى اهل فن نيز اين آيه در موضوع خود استدلال نيرومندى را دربردارد .\r\nپيامبر اسلام و امامان نيز مطالب بلند و برتر و پيچيده را به پيروى از كتاب خدا به زبان ساده و در عين عمق ، روشن و آشكار بيان مىكردند و اين كه در قرآن آمده است :\r\n « وَ ما أَرْسَلْنا مِنْ رَسُولٍ إِلَّا بِلِسانِ قَوْمِهِ لِيُبَيِّنَ لَهُمْ »  « 2 » . آيه شريفه به روشنى مىگويد كه پيامبران معيارهاى به زبان متداول را دقيقاً به كار مىبستند براى تبيين و بازگوكردن حقايق . . . و اين براى اين است كه پيامبران شيوه دقيق عرضه كردن و چگونگى گويش و بينش مردم زمان خود را نيك مىشناختند و از ذوق‌ها و احساس‌ها آگاه بودند و احساس هنرى و ادبى مردم ديار خويش را در دست داشتند و مسائل و مطالب خود را در قالب‌هاى متداول و مورد پذيرش و پسند مردم زمان مىريختند و گرچه اصول تعاليم انبيا يگانه و يك‌سان بوده است ، اما چگونگى بيان و عرض آن در جوامع مختلف ، تمايز چشم‌گيرى داشته است .\r\nاين اصل در دستور كار انبيا قرار داشته است :\r\nإنّا أمرنا معاشر الأنبياء أن نكلّم النّاس بقدرِ عُقُولهم « 3 » ؛\r\n\r\n\r\n","description":"","footnote":"\r\n( 1 ) . ملك ، آيه 14\r\n( 2 ) . ابراهيم ، آيهء 4\r\n( 3 ) . محمدرضا حكيمى و ديگران ، الحياة ، ج 1 ، ص 146 ، چاپ سوم . ( حديث نبوى )\r\n","page_name":" 27 ","page_number":27},
  {"content":"\r\n\r\nما - گروه پيامبران - مأموريم طبق فراخور انديشه مردم سخن بگوييم .\r\nبنابراين مسائل اسلامى را بايد بدان گونه عرضه كرد كه همگان آن را درك كنند و زبانى ساده و استوار و آميخته با زيبايىهاى هنرى و ادبى برگزيد تا در تأثير بيشتر و فورىتر آن موفقيت‌هايى چشم‌گير به دست آورد .\r\nبنا بر اين اصل و به پيروى از قرآن و حديث ، علماى ما كتاب‌هايى فشرده و ساده و به زبان عموم مىنوشتند كه در عين استوارى و منطقى بودن و برخوردارى از شكل و فرم و شيوه درست ، ساده و فشرده بوده است . آنان نيك دريافته بودند كه همواره كيفيت عرضه و چگونگى زبان و گفتار و نوشتار است كه مىتواند مطلب را در جامعه بگستراند ؛ اصلى كه هم اكنون متأسفانه فراموش شده است !\r\nدر اين راه و براى تحقق راستين اين روش ، دو اصل نقش ضرورى و اصولى دارد :\r\nنخست اطلاع و آگاهى كامل از موضوع مورد نظر ، ديگر شناخت اصول نويسندگى و معيارهاى ادبى و هنرى ساده‌نويسى .\r\nاگر هر يك از اين دو اصل را نداشته باشند بىترديد عرضه كتاب‌هاى مفيد براى همه را ندارند ، و اگر به چنين مهمى دست بزنند ، موفق نخواهند بود .\r\nبنابراين تهيه رساله‌هايى كوچك در مسائل بزرگ معارف ارزشمند بشرى كارى بزرگ ، فنى و دشوار است و آن كس كه علم را « براى همه » مىنگارد ، از آن كس كه علم را براى « متخصصان » مىنگارد ، كارى بزرگ‌تر و فنىتر انجام مىدهد . پس ، از اين كه گفتيم ساده‌نويسى ، انگاشته نشود كه هركس را توان اين هست كه با مايه اندك علمى و هنرى در كار نويسندگى ، رساله‌هايى را عرضه كند ، بلكه اين كار از نگارش‌هاى علمى و فنى ، دشوارتر و توانگيرتر است و چنان كه ياد شد ، دست يازيدن به چنين كارى دو تخصص مىخواهد .\r\nدر رابطه با نشر فرهنگ دين و به ويژه اسلام ، چنين كتاب‌هايى ضرورتى حياتى دارد و چون مردم جامعه ما را فرصت آن نيست كه سال‌هاى سال در راه شناسايى\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاسلام وقت بگذرانند ، بايد چنين رساله‌هايى نوشته شود تا به مقدار لازم با مسائل اسلام آشنا شوند و عظمت و ژرفايى و گستردگى مسائل اسلامى مانع درك عموم نگردد :\r\n آب دريا را اگر نتوان كشيد * هم به قدر تشنگى بايد چشيد \r\nبنابراين ، پژوهش‌گرانى كه در مسائل گوناگون اسلام تخصص و مهارتى دارند ، در فنون ادبى ، هنرى و شكل‌ها و فرم‌هاى عرضه مطالب نيز بايد تخصص و تجربه داشته باشند ، تا مطالبشان بدون زبان نباشد ! و بتوانند فرهنگ اسلام را به ذهنيت نسل جديد ، نزديك كنند .\r\nبراى انجام چنين مهمى كتاب حاضر عرضه مىگردد .\r\nمرحوم علامه طباطبائى با اطلاعات فراوان و عميقى كه از مسائل اسلامى به طور مجموعى و در رابطه با يكديگر داشتند و هم‌چنين تجربه‌اى كه در عرضه كتاب‌هاى نسبتاً ساده و عمومى كسب كردند ، هدفشان انجام چنين رسالتى بوده است . اين كتاب و كتاب‌هاى اندك ديگرى كه در اين زمينه داريم ، مىتواند همگان را سودمند افتد .\r\nوالسلام\r\nمركز انتشارات\r\nدفتر تبليغات اسلامى حوزه علميه قم\r\n* * * . . . در اينجا بايد يادآور شد كه آنچه را ما اينك در ضمن مجموعه آثار علامه طباطبائى ، به علاقه‌مندان آثار استاد تقديم مىداريم ، داراى اضافات و اصلاحاتى است كه براى آخرين بار زيرنظر خود استاد انجام گرفت و مطالب پس از ويرايشِ لازم ، فصل‌بندى و تنظيم به نظر مبارك استاد علامه رحمه الله رسيد و مورد موافقت ايشان قرار گرفت .\r\nعلاوه بر چهار رساله اصلى - تعاليم اسلام - رساله ديگرى از تأليفات استاد علامه\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكه تحت عنوان « اسلام و اجتماع » در دى ماه 1342 منتشر شده بود ، در پايان اين مجموعه و براى تكميل مباحث آن ، و طبق پيشنهاد و صلاحديد خود استاد ، آورده مىشود كه همهء چاپ‌هاى بيست‌گانه قبلى - و توسط ناشران مختلف - فاقد آن است .\r\nاميدوارم كه اين مجموعه كامل ارزشمند ، براى شناخت عقايد و احكام اسلامى ، در بين نسل جوان معاصر هم - مانند نسل جوان پيشين - نقش خاص خود را ايفا كند .\r\nبمنّه و توفيقه .\r\nسيد هادى خسروشاهى\r\nپانزدهء خرداد ، 1387 ، قم .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nمقدمه دين چيست و براى چيست ؟\r\n\r\nدين چيست ؟\r\nدين ، يك سلسله عقايد و دستورهاى عملى و اخلاقى است كه پيمبران از طرف خداوند براى راهنمايى و هدايت بشر آورده‌اند .\r\nاعتقاد به اين عقايد و انجام اين دستورها ، سبب سعادت و خوشبختى انسان در دو جهان است .\r\nپس اگر ما دين‌دار باشيم و از دستورهاى خدا و پيغمبر پيروى كنيم ، هم در اين دنياى زودگذر خوشبخت مىشويم و هم در زندگى جاويد و بى پايان جهان ديگر ، سعادتمند خواهيم بود .\r\nما مىدانيم خوشبخت و سعادتمند كسى است كه در زندگى خود هدف صحيحى داشته و در اشتباه و گمراهى به سر نبرد و داراى اخلاق خوب و پسنديده باشد و كارهاى نيكو انجام بدهد . و در زندگانى پر از تلاطم دنيا قلبى مطمئن و دلى نيرومند و آرام داشته باشد .\r\nدين خدا ، ما را به همين سعادت و خوشبختى هدايت مىكند و بدون دين ، سعادت و خوشبختى امكان ندارد . عقايد دينى مانند نيروى مخفى در دل انسان جاى دارد و او\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nرا در همه حال همراهى مىكند و وى را از رذايل اخلاقى باز داشته و به فضائل وادارش مىكند .\r\nايمان ، قوىترين و محكم‌ترين تكيه گاهى است كه انسان در پرتو آن هرگز در جزر و مد زندگى ، دچار هراس و اندوه نمىشود . خداپرستان در هيچ حادثه‌اى خود را نمىبازند و در خويشتن احساس حقارت و زبونى نمىكنند ، چه خود را به قدرت نامحدود خالق جهان پيوسته مىدانند و در كليه حالات به ياد او و در پناه او هستند .\r\nقلبى مطمئن و دلى نيرومند و آرام دارند .\r\nدين به ما دستور مىدهد كه داراى اخلاق پسنديده باشيم و تا مىتوانيم كارهاى نيك و شايسته انجام دهيم .\r\nبنابراين ، دين به سه بخش تقسيم مىشود :\r\n1 . اعتقادات ؛\r\n2 . اخلاق ؛\r\n3 . عمل ( احكام )\r\nاين بيان مجمل را بايد تفصيل داد تا مورد قبول خوانندگان گرامى واقع شود .\r\n\r\n1 . اعتقادات\r\nما اگر به عقل و وجدان خود مراجعه كنيم ، درمىيابيم كه اين « جهان هستى » با نظام شگفت‌انگيز خود ، نمىشود خود به خود ، به وجود آمده باشد و اين نظام حيرت‌انگيز جهان آفرينش ، نمىتواند بدون نظم دهنده‌اى انجام يابد . پس بدون ترديد آفريننده‌اى هست كه با توانايى و علم بى پايان خود اين جهان بزرگ و با عظمت را پديد آورده است و با قوانين ثابت و تغيير ناپذيرى كه در سرتاسر عالم هستى برقرار كرده ، « جهان آفرينش » را با نظام دقيق به راه انداخته است و هيچ چيز ، بيهوده و به گزاف آفريده نشده و هيچ موجودى از قوانين خدايى كه بر جهان حكومت مىكند ، خارج نيست .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآيا باوركردنى است كه « خداى مهربان » با همهء لطف و عنايتى كه به آفريده‌هاى خود دارد ، « انسان » را - كه شاهكار خلقت و آفرينش است - به حال خود بگذارد ؟ و جامعه بشرى را به پندارهاى خودشان ، كه بيشتر اسير هوا و هوس شده و در نتيجه دچار گمراهى و بدبختى مىشوند واگذار نمايد ؟ . پاسخ اين سؤال ناگفته پيداست .\r\nبنابراين ، بايد به وسيله پيامبرانى كه از هر نوع خطا و اشتباه به دورند ، دستورهايى براى افراد بشر بفرستد تا به كار بستن آن دستورها ، آنان را به سعادت و نيكبختى برساند .\r\nاز سوى ديگر مىبينيم كه در اين جهان ، آثار و فوايد پرارزش عمل به مقررات دينى به طور كامل آشكار نمىشود . نه افراد نيكوكار به پاداش خود مىرسند و نه اشخاص تبهكار و ستمگر كيفر اعمال خود را مىبينند . پس از اين‌جا مىفهميم كه بايد « عالم ديگرى » هم باشد كه در آن‌جا به كارهاى مردم دقيقاً رسيدگى شود تا اگر كسى عمل خيرى انجام داده پاداش آن را ببيند و اگر كار زشتى از او سر زده ، به جزاى آن برسد . دين ، مردم را به اين اعتقادات و عقايد حقهء ديگرى كه بعداً به طور تفصيل بيان مىشود ، تشويق مىنمايد و آنان را از جهل و بىخبرى برحذر مىدارد .\r\n\r\n2 . اخلاق\r\nدين به ما مىگويد كه در زندگى ، صفات پسنديده براى خود اختيار كنيم و خوى خوش داشته باشيم و خود را با اوصاف خوب و نيكو بياراييم .\r\nوظيفه شناس ، خيرخواه ، بشردوست ، مهربان ، باوفا ، خوش خلق ، خوش رو و دادگستر باشيم و از حق خود دفاع كنيم و از حدود و حقوق خود تجاوز نكنيم و به مال و عرض و جان مردم تعدى روا نداريم . و در طلب دانش و ادب ، از هيچ‌گونه تلاش و كوشش و فداكارى و از خود گذشتگى ، كوتاهى ننماييم و بالاخره ، عدل و اعتدال ( ميانه روى ) را در تمام امور زندگى پيشه خود سازيم .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\n3 . عمل به احكام\r\nدين دستور مىدهد كه در زندگى ، كارهايى را انجام دهيم كه خير و صلاح ما و جامعه ما در آن‌هاست و از كارهايى كه فساد و تباهى به بار مىآورد ، دورى كنيم . و نيز به ما مىآموزد كه به عنوان عبادت و پرستش پروردگار ، اعمالى مانند : نماز و روزه و نظاير آن را كه نشانه بندگى و فرمانبردارى است ، به جا بياوريم .\r\nاين‌هاست مقررات و دستورهايى كه دين آورده و ما را به پذيرش آن دعوت مىنمايد و چنان كه پيداست بعضى از آن‌ها اعتقادى و برخى اخلاقى و پاره‌اى ديگر عملى است . به طورى كه گفته شد پذيرفتن و به كاربستن آن‌ها يگانه وسيله سعادت و نيكبختى است ، زيرا مىدانيم كه انسان جز اين‌كه واقع بين باشد و با اخلاق نيكو و اعمال پسنديده زندگى كند ، سعادتى ندارد .\r\n\r\nآيا لازم است انسان پاىبند دينى باشد ؟\r\nنخستين سئوالى كه در اينجا پيش مىآيد اين است كه زندگى انسان‌ها با دين و خداشناسى ، چه بستگى دارد ؟ مگر جامعه بشرى بدون دين و ايمان به خدا ، نمىتواند به زندگانى انسانى خود ادامه دهد ؟ مگر نه اين است كه ديندار به كسى گفته مىشود كه خدايى براى جهان اثبات كند و براى خشنودى او اعمال مخصوصى را انجام دهد ؟\r\nممكن است در اجتماع طبق قوانين وضعى بشرى ، وظيفه هر فردى ، تعيين شود و آن‌ها طبق آن عمل كنند و در اين صورت ، قوانين بشرى جاى دين را مىگيرد و ديگر احتياجى بدين نخواهد بود ! ولى با كمى دقت و تأمل در احكام و مقررات اسلامى ، خلاف اين معنا ثابت مىشود ، زيرا دين اسلام ، تنها به نيايش و ستايش خدا نمىپردازد ، بلكه براى كليه شئون فردى و اجتماعى انسان ، دستورهاى جامع و مقررات خاصى وضع نموده است و جهان پهناور بشريت را به نحو حيرت‌آورى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nبررسى نموده و نسبت به هر حركت سكون فردى و اجتماعى انسان ، مقررات مناسبى وضع كرده و در واقع از هر لحاظ ، سعادت و خوشبختى افراد جامعه بشرى را در حد اعلاى ممكن ، تأمين و تضمين فرموده است و هر آدم منصفى تصديق دارد مقرراتى كه از افكار و معلومات محدود بشر تراوش كرده با دستورها و مقرراتى كه خداوند دانا و توانا آن‌ها را تعيين نموده ، يك‌سان نخواهد بود .\r\n\r\nدين از نظر قرآن\r\nخداوند متعال در قرآن كريم اسلام را آن طور كه هست ، معرفى مىفرمايد كه براى نمونه چند آيه را در اين‌جا ذكر مىكنيم :\r\n1 .  « إِنَّ الدِّينَ عِنْدَ اللَّهِ الْإِسْلامُ وَ مَا اخْتَلَفَ الَّذِينَ أُوتُوا الْكِتابَ إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ وَ مَنْ يَكْفُرْ بِآياتِ اللَّهِ فَإِنَّ اللَّهَ سَرِيعُ الْحِسابِ »  ؛ « 1 »\r\nهمانا حقيقت دين در نزد خدا تسليم بودن [ در برابر او 
  ] است و كسانى كه كتاب [ آسمانى 
  ] به آنان داده شده اختلاف نكردند مگر پس از آن كه آگاهى برايشان حاصل شد ، آن هم از روى زياده‌طلبى كه ميانشان وجود داشت . و هر كس به آيات خدا كفر ورزد ، [ بداند كه 
  ] حساب خدا سريع است .\r\nدينى كه همه پيغمبران مردم را به سوى آن دعوت كرده‌اند ، عبارت از خداپرستى و تسليم در برابر دستورهاى اوست . و علماى اديان با آن كه راه حق را از باطل تشخيص مىدادند ، به واسطه تعصب و دشمنى زير بار حق نرفته هر يك راهى را پيش گرفتند ، و در نتيجه اديان مختلف در روى زمين پيدا شد . درحقيقت اين دسته از مردم به آيات خدا كافر شدند و خداوند به زودى سزاى اعمال آنان را خواهد داد .\r\n2 .  « وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ وَ هُوَ فِي الْآخِرَةِ مِنَ \r\n\r\n\r\n","description":"","footnote":"\r\n( 1 ) . آل‌عمران ، آيه 19\r\n","page_name":" 35 ","page_number":35},
  {"content":"\r\n\r\n الْخاسِرِينَ »  ؛ « 1 »\r\nهر كه جز دين اسلام دين ديگرى را طلب كند و پيرو آن گردد ، هرگز از وى پذيرفته نمىشود و در آخرت اهل نجات نخواهد بود .\r\n3 .  « يا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ »  ؛ « 2 »\r\nاى مسلمانان در امور دينى همگى تسليم خدا شويد و چون شيطان دشمن آشكار شما است از او پيروى مكنيد .\r\n4 .  « وَ أَوْفُوا بِعَهْدِ اللَّهِ إِذا عاهَدْتُمْ وَ لا تَنْقُضُوا الْأَيْمانَ بَعْدَ تَوْكِيدِها وَ قَدْ جَعَلْتُمُ اللَّهَ عَلَيْكُمْ كَفِيلًا إِنَّ اللَّهَ يَعْلَمُ ما تَفْعَلُونَ »  ؛ « 3 »\r\nاى مسلمانان اگر عهدى بستيد به عهد و پيمان خود وفا كنيد و بعد از آن كه سوگندهاى خود را محكم كرديد و خدا را در كار خود شاهد گرفتيد چون خدا به كارهاى شما داناست ، سوگند خود را مشكنيد .\r\nمقصود از آيه اين است كه مسلمان هر پيمانى را با خدا يا مردم ببندد بايد به آن عمل كند و نقض ننمايد .\r\n5 .  « ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتِي هِيَ أَحْسَنُ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِهِ وَ هُوَ أَعْلَمُ بِالْمُهْتَدِينَ »  ؛ « 4 »\r\nاز راه بيان حقيقت و بيان صلاح و فساد كارها و با پند و اندرز نيكو ، مردم را به راه خدا دعوت كن ، و با بهترين وجهى كه ممكن است در راه اثبات حق ، با بيگانگان\r\n\r\n\r\n","description":"","footnote":"\r\n( 1 ) . همان ، آيه 85\r\n( 2 ) . بقره ، آيه 208\r\n( 3 ) . نحل ، آيه 91\r\n( 4 ) . همان ، آيه 125\r\n","page_name":" 36 ","page_number":36},
  {"content":"\r\n\r\nمجادله نما ، چون خدا به گمراهان و راه يافتگان ، داناتر است .\r\nدر واقع مسلمان براى پيشرفت دين ، با هر كس مطابق فهم وى و به طورى كه براى او مفيد باشد ، بايد گفت‌وگو كند و اگر به وسيله برهان و پند و اندرز ، نتوانست كسى را راهنمايى كند ، با جدل كه يكى از راه‌هاى اثبات مطلب است ، بايد او را به سوى حق دعوت نمايد .\r\n6 .  « وَ إِذا قُرِئَ الْقُرْآنُ فَاسْتَمِعُوا لَهُ وَ أَنْصِتُوا لَعَلَّكُمْ تُرْحَمُونَ »  ؛ « 1 »\r\nدر موقع خواندن قرآن صحبت نكنيد و با گوش دل معناى آن را فرا گيريد ، شايد رحمت خدا شامل حال شما گردد .\r\n7 .  « يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا »  ؛ « 2 »\r\nاى مردم با ايمان به دستور خدا و پيغمبر و امامانى كه خدا و پيغمبر اطاعت آنان را بر شما واجب نموده است ، عمل كنيد و اگر به خدا و روز قيامت عقيده داريد ، اختلافات خود را از روى قرآن و فرمودهء پيغمبر حل كنيد ، چون اين روش براى شما بهتر و عاقبتش نيكوتر مىباشد .\r\nپس در جامعه اسلامى وسيله رفع اختلاف غير از قرآن و كلمات پيغمبر چيز ديگرى نيست ، و هر اختلافى را با اين دو دليل و سند استوار بايد حل كرد و اگر يك نفر مسلمان با منطق عقل رفع اختلاف كند در واقع آن هم براى اين است كه قرآن دستور عقل را پذيرفته است .\r\n8 .  « فَبِما رَحْمَةٍ مِنَ اللَّهِ لِنْتَ لَهُمْ وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ فَإِذا عَزَمْتَ فَتَوَكَّلْ عَلَى \r\n\r\n\r\n","description":"","footnote":"\r\n( 1 ) . اعراف ، آيه 204\r\n( 2 ) . نساء ، آيه 59\r\n","page_name":" 37 ","page_number":37},
  {"content":"\r\n\r\n اللَّهِ إِنَّ اللَّهَ يُحِبُّ الْمُتَوَكِّلِينَ »  ؛ « 1 »\r\nپس به واسطهء رحمت و بخشايشى كه از خداى متعال به تو رسيده است ، اين چنين نرم دل و خوش‌خو گشتى ، و چنانچه بد زبان و سنگدل بودى از دور تو پراكنده مىشدند ، بنابراين از لغزش‌هاى مردم درگذر و براى آنان از خدا آمرزش بخواه و در كارها با آنان مشورت كن ، و چون خدا كسانى را كه به او توكل مىكنند دوست دارد و از آنان پشتيبانى مىكند هر وقت در كارها تصميم گرفتى به خدا توكل كن و خداوند توكل كنندگان را دوست دارد .\r\nپس خوش‌رفتارى و خيرخواهى و مشورت كردن در امور ، وسيلهء انس و محبت است و بايد افراد جامعه به سرپرست خودشان علاقه‌مند باشند تا او بتواند در آن نفوذ كند ، خداوند به سرپرست گرامى مسلمانان دستور خوش‌خويى و مشاوره را مىدهد .\r\nولى براى اين‌كه ممكن است مردم در فكر خودشان اشتباه كنند ، دستور مىدهد كه بعد از مشورت ، در تصميم خود مستقل باشند و به واسطهء آن‌كه با ارادهء خدا كسى نمىتواند مخالفت كند ، در كارها دل به خدا ببندند و كار خود را به او واگذار كنند .\r\nهم‌چنين خداى متعال دين يهوديت و نصرانيت را كه تورات و انجيل كتاب‌هاى آسمانى آن‌هاست و داراى احكام و مقررات اجتماعى مىباشند ، به همين نحو معرفى مىفرمايد چنان‌كه فرموده است :\r\n « وَ كَيْفَ يُحَكِّمُونَكَ وَ عِنْدَهُمُ التَّوْراةُ فِيها حُكْمُ اللَّهِ »  ؛\r\n « إِنَّا أَنْزَلْنَا التَّوْراةَ فِيها هُدىً وَ نُورٌ يَحْكُمُ بِهَا النَّبِيُّونَ الَّذِينَ أَسْلَمُوا لِلَّذِينَ هادُوا وَ الرَّبَّانِيُّونَ وَ الْأَحْبارُ »  ؛\r\n « وَ قَفَّيْنا عَلى آثارِهِمْ بِعِيسَى ابْنِ مَرْيَمَ مُصَدِّقاً لِما بَيْنَ يَدَيْهِ مِنَ التَّوْراةِ وَ آتَيْناهُ الْإِنْجِيلَ فِيهِ هُدىً وَ نُورٌ وَ مُصَدِّقاً لِما بَيْنَ يَدَيْهِ مِنَ التَّوْراةِ وَ هُدىً وَ مَوْعِظَةً لِلْمُتَّقِينَ »  ؛\r\n « وَ لْيَحْكُمْ أَهْلُ الْإِنْجِيلِ بِما أَنْزَلَ اللَّهُ فِيهِ » ؛ \r\n\r\n\r\n","description":"","footnote":"\r\n( 1 ) . آل عمران ، آيه 159\r\n","page_name":" 38 ","page_number":38},
  {"content":"\r\n\r\n « وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ فَاحْكُمْ بَيْنَهُمْ بِما أَنْزَلَ اللَّهُ »  ؛ « 1 »\r\nتورات و انجيل هم كه اكنون در دست يهود و نصارى است ، همين مطلب را تأييد مىكند ، زيرا در تورات ، مقررات حقوقى و جزائى بسيار موجود است و ظاهر انجيل نيز شريعت تورات را تأييد و تصديق مىنمايد .\r\n\r\nنتيجه\r\nاز بيان گذشته روشن مىشود كه دين در اصطلاح قرآن ، همان روش زندگى است كه انسان گريزى از آن ندارد و فرقى كه ميان دين و يك قانون اجتماعى مىتوان يافت در اين است كه دين از ناحيه خداى متعال است ، و قانون اجتماعى مولود افكار مردم .\r\nو به عبارت ديگر دين ميان زندگى اجتماعى مردم و پرستش خداى متعال و فرمانبردارى از وى ، پيوند مىدهد ، ولى در قوانين اجتماعى اهتمامى به اين پيوستگى نيست .\r\n\r\nفوايد دين\r\nاز آنچه گفتيم معلوم شد كه دين در اصلاح فرد و جامعه تأثيرى عميق دارد و بلكه تنها وسيله سعادت و نيكبختى است .\r\nجامعه‌اى كه به دين پاى بند نباشد ، واقع بينى و روشنفكرى را از دست مىدهد و عمر گران‌مايهء خود را در گمراهى و ظاهر بينى و غفلت مىگذراند . عقل را زير پا مىگذارد و چون حيوانات ، كوتاه نظر و بىخرد ، زندگى مىكند . دچار زشتى اخلاق و پستى كردار مىشود و بدين ترتيب ، به كلى امتيازات انسانى را از دست مىدهد . چنين جامعه‌اى ، گذشته از اين‌كه به سعادت ابدى و كمال نهايى خود نمىرسد ، در زندگانى\r\n\r\n\r\n","description":"","footnote":"\r\n( 1 ) . مائده ، آيات 43 - 48\r\n","page_name":" 39 ","page_number":39},
  {"content":"\r\n\r\nكوتاه و زودگذر اين جهان نيز نتايج شوم و آثار ناگوار انحرافات و كجروىهاى خود را ديده ، و دير يا زود چوب غفلت خود را خواهد خورد و به روشنى خواهد فهميد كه تنها راه سعادت همان دين و ايمان به خدا بوده است و سرانجام از كردار خود پشيمان خواهد شد .\r\nخداوند متعال در كلام خود مىفرمايد :\r\n  « قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها »   ؛ « 1 »\r\nكسى كه خود را از آلودگىها حفظ كند ، رستگار است و آن كس كه به هر ناروايى نزديك شود به هدف خود ، يعنى به خوشبختى و رستگارى نخواهد رسيد .\r\nالبته بايد دانست كه آنچه سعادت انسان و نيكبختى فرد و جامعه وابسته به آن است ، به كار بستن دستورات دينى است و گرنه تنها نام گذارى فايده ندارد ، زيرا آنچه كه ارزش دارد خود حقيقت است نه دعوى حقيقت . در واقع كسى كه خود را مسلمان مىخواند ولى با درون تيره و اخلاق پست و كردار زشت انتظار فرشته سعادت را مىكشد ، درست مانند بيمارى است كه نسخهء پزشك را در بغل گذاشته توقع بهبودى دارد و مسلماً با چنين فكرى به سر منزل مقصود نخواهد رسيد .\r\nخداوند متعال در كلام خود مىفرمايد :\r\n « إِنَّ الَّذِينَ آمَنُوا وَ الَّذِينَ هادُوا وَ النَّصارى وَ الصَّابِئِينَ مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً فَلَهُمْ أَجْرُهُمْ عِنْدَ رَبِّهِمْ »  ؛ « 2 »\r\nاز ميان كسانى كه مسلمان يا يهودى يا صابئى « 3 » يا نصرانى ناميده مىشوند ، آنان‌كه به راستى به خدا و روز قيامت ايمان آورده‌اند و كردار شايسته دارند ، پيش خدا داراى پاداش نيك خواهند بود .\r\n\r\n\r\n","description":"","footnote":"\r\n( 1 ) . شمس ، آيات 9 - 10\r\n( 2 ) . بقره ، آيه 62\r\n( 3 ) . كسانى را كه از مذهب مجوس به مذهب يهود تمايل كرده و دين مجوسيت و يهوديت دارند صابئى گويند\r\n","page_name":" 40 ","page_number":40},
  {"content":"\r\n\r\nممكن است تصور شود كه بنا به مضمون اين آيه ، كسانى كه به خدا و روز قيامت ايمان آورده‌اند و داراى عمل صالح هستند ، اگر چه همهء پيغمبران يا بعضى از آنان را قبول نداشته باشند ، رستگار خواهند بود ! ولى بايد دانست كه در سورهء نساء خداوند عالم كسانى را كه به پيغمبران يا به بعضى از آنان ايمان ندارند ، « كافر » دانسته و چنين معرفى مىكند :\r\n  « إِنَّ الَّذِينَ يَكْفُرُونَ بِاللَّهِ وَ رُسُلِهِ وَ يُرِيدُونَ أَنْ يُفَرِّقُوا بَيْنَ اللَّهِ وَ رُسُلِهِ وَ يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا * أُولئِكَ هُمُ الْكافِرُونَ حَقًّا وَ أَعْتَدْنا لِلْكافِرِينَ عَذاباً مُهِيناً »   ؛ « 1 »\r\nكسانى كه به خدا و پيامبرانش كفر مىورزند و مىخواهند بين خدا و پيامبرانش جدايى بيندازند و مىگويند به بعضى از پيامبران ايمان مىآوريم و به بعضى ديگر كافر مىشويم و مىخواهند به اين كه ميان آن كفر و ايمان ، راهى را فراگيرند ، آنان به حقيقت كافرانند .\r\nبنابراين ، كسى از ايمان خودش بهره‌مند خواهد شد كه به همه پيغمبران آسمانى ايمان آورده و داراى عمل صالح باشد .\r\n\r\nمدنيت بشر\r\nاگر در اسباب و عواملى كه در دوران‌هاى گذشته اجتماعات بشرى را به وجود آورده ، مطالعه كنيم ، اين حقيقت بر ما روشن مىشود كه انسان در زندگى جز سعادت و كامرانى خويش ، نمىخواهد و نمىجويد و البته اين سعادت ، جز در سايهء تأمين كامل همه وسايل زندگى ، ممكن نيست .\r\nاز طرف ديگر بشر ، با فهم خدادادى خود درك مىكند كه هرگز نمىتواند همه اين نيازمندىها را به تنهايى به دست آورد و براى خود آماده سازد و بدين وسيله ، آسايش\r\n\r\n\r\n","description":"","footnote":"\r\n( 1 ) . نساء ، آيات 150 و 151\r\n","page_name":" 41 ","page_number":41},
  {"content":"\r\n\r\nو سعادت دلخواه خود را تأمين نمايد ، چون مىبيند به تنهايى قادر بر حل مشكلات زندگى و نيل به كمال نيست . از اين رو ناچار براى رفع نيازمندىهاى خود ، به زندگى اجتماعى تن مىدهد و هر كارى با افراد را سهل‌ترين راه براى وصول به هدف خود مىداند و به صورت دسته‌جمعى به تحصيل وسايل زندگى خود مىپردازد ؛ به اين معنا كه هر كس ، تأمين مقدارى از اين وسايل را به عهده گرفته آن را آماده مىسازد ، سپس همه افراد ، نتيجه فعاليت‌هاى خود را روى هم ريخته و هر فردى به قدر فعاليت و موقعيت اجتماعى خويش سهمى بر مىدارد و از آن استفاده مىكند و زندگى خويش را اداره مىنمايد .\r\nبدين ترتيب ، انسان براى تأمين سعادت خويش دست به دست همنوعان خود داده به كمك ديگران كار مىكند ؛ يعنى در حقيقت همه براى همديگر فعاليت كرده و نتايج فعاليت‌ها را در ميان مىگذارند و هر يك از اعضاى اجتماع بر حسب موقعيت و اندازهء فعاليت خود ، از آن سهمى برمىدارد .\r\n\r\nنيازمندى اجتماع به مقررات\r\nچون محصول فعاليت‌هاى افراد به هم آميخته است و همه مىخواهند از آن‌ها استفاده كنند ، به طور طبيعى تزاحم و اصطكاك منافع از لوازم حتمى اين تماس و ارتباط دائمى است . محتاج به توضيح نيست كه منافع مادى ، معمولًا منشأ ايجاد انواع اختلافات و كينه‌ها و از بين رفتن صميميت است . براى اين كه صميميت افراد از بين نرود ، جامعه نيازمند به يك سلسله مقررات است كه رعايت آن‌ها از آشوب و هرج و مرج جلوگيرى كند .\r\nپرواضح است كه اگر مقررات و قوانينى براى اداره كردن اجتماع نباشد ، هرج و مرج پيش مىآيد كه جامعه بشرى حتى يك روز هم نمىتواند به زندگانى خود ادامه دهد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nالبته اين قوانين ، بر حسب تفاوت مدنيت و توحش اقوام و ملل و اختلاف سطح فكر اجتماعات و سازمان حكومتى آن‌ها فرق مىكند ، ولى در هيچ حال ، هيچ جامعه‌اى از يك رشته رسوم و مقرراتى كه لااقل مورد احترام بيشتر افراد آن باشد ، بى نياز نيست . و هرگز در تاريخ بشريت جامعه‌اى كه هيچ‌گونه آداب و رسوم و مقررات مشتركه نداشته باشد ، به وجود نيامده است .\r\n\r\nانسان در برابر مقررات آزاد نيست\r\nاز آن‌جايى كه انسان همهء كارهاى خود را با اختيار و انتخاب خود انجام مىدهد ، يك نوع آزادى عمل براى خويش احساس مىكند و اين آزادى را « مطلق » يعنى بى قيد و شرط پنداشته و خواهان آزادى كامل گشته و از هر گونه محدوديتى گريزان است و به همين دليل ، از هر ممنوعيت و محروميتى كه متوجه او شود رنج برده و بالاخره از هر محدوديتى كه دامن‌گير وى گردد ، سنگينى و شكستگى مخصوص در خود حس مىنمايد و از اين روى مقررات اجتماعى هر قدر هم كم باشد ، چون تا اندازه‌اى انسان را محدود مىسازد ، مخالف طبع آزادىخواه ! وى خواهد بود .\r\nاز طرف ديگر ، انسان اين مطلب را نيز مىفهمد كه اگر براى حفظ اجتماع و نظم آن ، حاضر نشود كه مقدارى از آزادىهاى خويش را در برابر قوانين از دست بدهد ، هرج و مرج به وجود خواهد آمد كه يك باره همهء آزادى و آسايش او را نابود خواهد ساخت .\r\nچنان‌كه اگر كسى لقمه‌اى از دست ديگرى بربايد ، بدون ترديد ديگران نيز لقمه‌ها از دست او خواهند ربود ، و اگر دست ظلم و ستم به سوى كسى دراز كند ، نيز به وى ظلم و ستم خواهند كرد .\r\nبدين جهت ، براى اين كه مقدارى از آزادى براى خود نگهدارد ، از مقدارى از آن\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nصرف‌نظر كرده و از روى ناچارى مقررات اجتماعى را محترم مىشمارد .\r\n\r\nنقطهء ضعف در پيشرفت مقررات\r\nبنابر آنچه گذشت ، ميان طبع آزادىخواه انسان و مقررات اجتماعى ، يك نوع تضاد و ناسازگارى موجود است ؛ يعنى قوانين ، مانند زنجيرى است كه بر پاى او نهاده شده و او پيوسته مىخواهد زنجير را پاره كند و از بند رهايى يابد ! و اين بزرگ‌ترين خطرى است كه پيوسته مقررات اجتماعى را تهديد مىكند و اركان آن را متزلزل مىسازد .\r\nبدين جهت ، هميشه همراه مقررات و وظايف عملى ، يك رشته مقررات ديگر براى مجازات متخلفان وضع مىشود كه مردم را از مخالفت مىترساند و باز مىدارد و براى آن‌كه مردم را به اطاعت از قوانين تشويق كند آنان را به اخذ پاداش و جوايزى ، اميدوار مىگرداند . البته جاى انكار نيست كه اين مطلب - يعنى ترس از مجازات و شوق دريافت پاداش - تا اندازه‌اى به اجراى قوانين كمك مىكند ، ولى نمىتواند صد درصد راه تخلف را ببندد و نفوذ و تسلط قانون را كاملا حفظ نمايد . به جهت اين‌كه قوانين مجازات نيز مشكل قوانين ديگر را دارد و قابل تخلف مىباشد و پيوسته از ناحيهء طبع آزادىخواه بشر ، تهديد مىشوند ، زيرا مردمى كه نفوذ و قدرت كامل دارند ، مىتوانند بدون ترس و هراس به طور علنى مخالفت كنند يا با اعمال نفوذ ، دستگاه قضايى و سازمان اجرايى را به موافقت خواسته‌هاى خود مجبور نمايند .\r\nالبته كسانى هم كه نفوذ و قدرت كافى ندارند ، مىتوانند از غفلت يا ضعف كارگردانان جامعه سوء استفاده كرده و مخالفت‌هاى خود را پنهانى انجام دهند يا با رشوه و شفاعت ! يا از راه دوستى و خويشاوندى با متنفذان جامعه ، به مقصود خود نايل شوند و در نتيجه ، چرخ اجتماع را از محور خود بيرون كرده و از كار بيندازند .\r\nبهترين گواه بر اين مطلب ، اين است كه ما هر روز شاهد هزاران نمونه از اين‌گونه\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمخالفت‌ها و قانون شكنىها در جامعه‌هاى مختلف بشرى هستيم .\r\n\r\nسرچشمهء اصلى ضعف قانون\r\nاكنون بايد ديد كه سرچشمهء اين خطر كجاست ؟ و چگونه بايد طبع سركش و آزادىخواه بشر را رام ساخت ؟ و در نتيجه از مخالفت با قانون ، جلوگيرى كرد ؟\r\nسرچشمه اين خطر ، كه بزرگ‌ترين سبب براى رخنه كردن فساد در پيكر جامعه مىباشد و حتى مقررات نمىتواند از آن جلوگيرى كند ، اين است كه روش‌هاى اجتماعى معمولى كه قوانين را به وجود مىآورد ، چشم به مرحلهء مادى افراد دوخته و اعتنايى به معنويات و غريزه‌هاى درونى ايشان ندارند و تنها هدفشان ، هماهنگى و حفظ نظم و توازن ميان اعمال مردم است تا طورى انجام گيرد كه منتهى به اختلاف و كشمكش نگردد .\r\nآنچه قانون اجتماعى مىخواهد ، آن است كه به مواد آن عمل شده و كارهاى اجتماع را كنترل نمايد ديگر كارى به صفات درونى و احساسات باطنى ايشان كه محرك اين اعمال و دشمن داخلى مقررات است ، ندارد .\r\nبا اين كه هر گاه توجهى به طبع آزادىخواه بشر و صدها غريزهء ديگر نشود - مانند خودخواهى و شهوت پرستى كه علت اصلى مفاسد است - ، هرج و مرج و بى نظمى در اجتماع به وجود آمده و روز به روز دامنه اختلافات وسيع‌تر خواهد شد ، چون كليهء قوانين هميشه با حمله و هجوم ياغيان نيرومند و شبيخون دزدان زبردستى كه از همين غرايز سرچشمه مىگيرند ، تهديد مىشوند و هيچ قانونى نمىتواند جلو مفاسد را بگيرد و از اختلافات جلوگيرى نمايد .\r\n\r\nمزيت دين بر ساير قوانين\r\nآخرين روش اجتماعى براى حفظ قانون ، وضع قوانين مجازات و گماشتن\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nنگهبان است . ولى همان‌طور كه گفته شد ، قوانين مجازات و پليس نمىتواند جلو طبع سركش و غرائز طغيانگر ديگر بشر را بگيرد و كارى كند كه مقررات اجتماعى عملى شود .\r\nدين ، علاوه بر اين كه مانند قوانين بشرى براى حفظ انتظامات نگهبان گمارده و مقرراتى براى مجازات متخلفان و سركشان وضع كرده ، وسايل نيرومند ديگر نيز در اختيار دارد كه مىتواند با آن‌ها هر نيروى مخالفى را مغلوب كند و در هم شكند .\r\n1 . دين در نتيجهء پيوندى كه خداوند متعال ميان زندگى اجتماعى و سرشتش قرار داده است ، در همهء اعمال فردى و اجتماعى براى انسان مسئوليت خدايى ايجاد كرده و انسان را در همهء حركات و سكنات خود مسئول خداى متعال مىداند . چون خداى متعال با قدرت و علم بى پايان خويش از هر جهت به انسان احاطه دارد و به هرگونه فكرى كه در سر بپروراند و رازى كه در دل داشته باشد كاملًا آگاه است و چيزى بر وى پوشيده ، نيست .\r\nدين زمام مراقبت و نگهدارى انسان را علاوه بر پاسبان ظاهرى ، به دست يك پاسبان درونى مىسپارد كه در كار خود هرگز غفلت نمىكند و از پاداش و كيفر آن نمىتوان جان بدر برد .\r\nخداى متعال در كلام خود مىفرمايد :\r\n « وَ اللَّهُ بِما يَعْمَلُونَ مُحِيطٌ »  . « 1 »\r\nو مىفرمايد :\r\n « وَ هُوَ مَعَكُمْ أَيْنَ ما كُنْتُمْ »  . « 2 »\r\n\r\n\r\n","description":"","footnote":"\r\n( 1 ) . انفال ، آيه 48\r\n( 2 ) . حديد ، آيه 4\r\n","page_name":" 46 ","page_number":46},
  {"content":"\r\n\r\nو باز مىفرمايد :\r\n « وَ إِنَّ كُلًّا لَمَّا لَيُوَفِّيَنَّهُمْ رَبُّكَ أَعْمالَهُمْ »  . « 1 »\r\nو نيز مىفرمايد :\r\n  « إِنَّ اللَّهَ كانَ عَلَيْكُمْ رَقِيباً »   ؛ « 2 »\r\nخداوند بر شما نگهبان است .\r\nاگر حال كسى را كه در محيط قانون زندگى مىكند با كسى كه در محيط دين به سر مىبرد مقايسه نماييم ، مزيت و برترى دين براى ما كاملًا واضح و آشكار خواهد شد ، زيرا جامعه‌اى كه همهء افراد آن متدين باشند و وظايف دينى خويش را انجام دهند ، چون در همه حال خدا را ناظر كارهاى خود مىدانند از هر گونه بد انديشى نسبت به يكديگر در امان هستند . بنابراين ، عموم افرادى كه در چنين محيطى به سر مىبرند سهل است كه از دست و زبان يكديگر آسوده هستند و حتى در منطقه فكر هم امنيت دارند ، در صورتى كه در قوانين عالم اين معنا وجود ندارد . دين از گمان بد نيز انسان را نهى كرده است :\r\n « يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لا تَجَسَّسُوا »  ؛ « 3 »\r\nانسان در محيط دينى كاملًا آسوده است و عمرى را در نهايت خوشى و راحتى به سر خواهد برد ، و به سعادت جاويدان نايل خواهد شد .\r\nاما در محيطى كه فقط قانون بشرى حكمفرما باشد ، موقعى كه پليس را ناظر كار خود مىبيند ، از كار خلاف خوددارى مىكند و در غير اين صورت ممكن است به هر عمل خلافى دست بزند .\r\n\r\n\r\n","description":"","footnote":"\r\n( 1 ) . هود ، آيه 111\r\n( 2 ) . نساء ، آيه 1\r\n( 3 ) . حجرات ، آيه 12\r\n","page_name":" 47 ","page_number":47},
  {"content":"\r\n\r\n2 . هر فرد دين‌دار به راهنمايى دين به اين حقيقت پى برده است كه زندگى وى محدود به زندگى چند روزهء اين جهان زودگذر نيست ، بلكه حياتى نامحدود و بى پايان در پيش دارد كه با مرگ از بين نمىرود و تنها راه سعادت هميشگى و راحتى ابدى وى اين است كه از مقررات دينى كه پروردگار متعال به وسيلهء پيامبران خود فرستاده است پيروى كند ، زيرا مىداند كه مقررات دينى از طرف پروردگار دانا و توانا و بينايى است كه درون و بيرون انسان را در پيشگاه خود آن طور كه هست ، دارد و به حساب و رفتار پنهان و آشكار او ، رسيدگى خواهد كرد ، بنابراين ممكن نيست از پنهان داشتن عملى استفاده كرد و از فرمان خداى بزرگ شانه خالى كند .\r\n3 . هر فرد دين‌دار نيز طبق عقايد دينى خود مىداند هر دستور دينى را كه انجام مىدهد ، اطاعتى از پروردگار خود نموده است و با اين كه از نظر رسم بندگى نبايد در انديشهء اجر و مزدى باشد ، اما پاداش نيكى از فضل و عنايت پروردگار دريافت خواهد نمود . از اين جهت ، هر اطاعتى را كه انجام مىدهد در حقيقت به اختيار خويش معامله‌اى نموده و داد و ستدى كرده است ، زيرا با ميل و رغبت مقدارى از آزادى خويش را از دست داده در برابر آن خشنودى خداوند مهربان را به دست آورده و پاداش نيكى ، خواهد گرفت .\r\nيك فرد دين‌دار ، با پيروى از قوانين و مقررات دينى با كمال خوشى سرگرم معامله است و هر چه از نقد آزادى صرف مىكند چندين برابر سود بر مىدارد . كالايى مىفروشد و متاعى بهتر از آن ، خريده به جاى آن مىگذارد . ولى كسى كه پاى بند دين نيست ، چون رعايت مقررات و پيروى از قانون را برخود خسارتى فرض مىكند و طبع آزادىجوى او از باختن مقدارى از آزادى خود رنج مىبرد ، در پى فرصت است تا به وسيله‌اى اين « بند » را پاره كرده آزادى ! خود را به دست آورد .\r\nناگفته نماند : دين با قانون تفاوت‌هاى ديگرى هم دارد . دين‌داران به دل‌خواه خود از گناه مىگريزند ، ولى پيروان قانون تنها از راه « ترس » جرم نمىكنند . دين بر سراسر\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nاعضاى دين‌داران حكومت دارد ، ولى قانون جز بر دست و پا حكمروايى ندارد . دين چه در آشكار و چه در نهان فرمان مىراند ولى قانون جز در آشكار فرمان نمىراند .\r\nدين نه تنها پاسبانى است كه از كارهاى نكوهيده بازمىدارد ، بلكه آموزگار و مربى هم هست كه فضائل و كمالات به انسان ياد مىدهد . ولى قانون جز سمت پليسى را ندارد .\r\nاگر سود قانون يك واحد فرض شود ، سود دين بيش از هزارهاست .\r\nپس كسانى كه در نابودى دين مىكوشند و چشم به قانون مىدوزند ، به كسى مىمانند كه پاى سالم خود را با دست خود بريده ! پاى چوبين به جاى آن بگذارد .\r\n\r\nنتيجه\r\nاز بيانات گذشته معلوم شد كه دين بهترين و عالىترين روشى است كه مىتواند اجتماع بشر را منظم ساخته و بيش از هر روش ديگر مردم را به رعايت قوانين اجتماعى وادار نمايد .\r\n\r\nچاره‌جويى ديگران\r\nكشورهاى عقب‌مانده جهان كه در يك قرن اخير به فكر ترقى و تعالى افتاده‌اند ، گرچه حكومت اجتماعى را پذيرفته‌اند ، ولى چون به نقاط ضعف قانون توجه نكرده و از نيروى دين استفاده ننموده‌اند ، روزگارشان تيره و تار و محيط زندگىشان نمونه‌اى از بدبختى و وحشىگرى شده است .\r\nدر مقابل اينان ملت‌هاى مترقى و هوشمند جهان كه به نقطهء ضعف قوانين پى برده‌اند ، براى آن كه قوانين را از شكست قطعى نجات دهند ، چاره‌جويى نموده و راه ديگر را پيموده‌اند .\r\nاين ملت‌ها ، طرز تعليم و تربيت را طورى تنظيم مىكنند كه افراد ، خواه ناخواه با يك رشته اخلاق صحيح بار بيايند و موقعى هم كه وارد محيط فعاليت مىشوند ،\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nقانون را مقدس و غير قابل تخلف بشمارند .\r\nاين نوع تربيت سبب مىشود كه قانون جريان عادى پيدا كرده و در نتيجه تا اندازه قابل توجهى ، سعادت جامعه را تأمين نموده و قانون را از شكست نجات دهد . ولى بايد دانست كه اين نوع افكار ، در جامعه‌هايى كه با آن پرورش مىيابند ، دو قسمند :\r\n1 . افكار و عقايدى مانند بشر دوستى و خيرخواهى و ترحم به زيردستان كه روى واقع بينى استوار است و بدون شك از اديان آسمانى گرفته شده است و از روزگاران دراز ، پيش از آن‌كه جامعه‌هاى مترقى به وجود آيند ، دين ، مردم را به سوى اين افكار دعوت مىكرده است . بنابراين ، نيك‌بختى و سعادتى كه به واسطهء اين افكار در جامعه‌هاى مترقى ديده مىشود ، از بركات دين به شمار مىآيد .\r\n2 . عقايد و افكار بيهوده و موهوم كه جز در بازار خرافات ارزشى براى آن‌ها نيست مانند اين كه به افراد تلقين مىكنند كه اگر در راه نجات كشور خود ، رنجى ببرند و يا كشته شوند و نامشان در صفحات تاريخ با خطوط طلايى ثبت مىگردد !\r\nاين گونه پندارهاى خرافى اگر چه نتايج علمى مىدهد و ممكن است فردى تحت ثأثير اين تلقين‌ها قرار بگيرد و در ميدان جنگ ، فداكارىها كند وعدهء زيادى از دشمن را نابود نمايد ، ولى چندين برابر نفعى كه مىدهد ، ضرر مىرساند ، چون آدمى را موهوم پرست و خرافى بار آورده و غريزه واقع بينى او را از كار انداخته است ، زيرا در نظر مردمى كه ايمان به خدا و روز جزا ندارند و مرگ را نيستى و نابودى مىدانند ، زندگانى جاويد و كامرانى پس از مرگ ، مفهومى نخواهد داشت .\r\nآدمى به حكم طبيعت و سرشت خدادادى خود ، دين مىخواهد ، زيرا انسان در سير زندگى پيوسته براى تأمين سعادت خود تكاپو و تلاش مىكند و براى رفع نيازمندىهاى خود ، دست به اسباب و وسايلى مىزند كه در مقاصد وى مؤثرند ، و بدون ترديد هميشه سببى را مىخواهد كه مؤثر بوده و هيچ‌گاه مغلوب نشود و از طرف ديگر در جهان طبيعت سببى نداريم كه تأثيرش دائمى بوده و هرگز مغلوب و\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمقهور واقع نگردد .\r\nهمين حقيقت كه انسان برحسب فطرت ، براى سعادت خود سببى مىخواهد كه مغلوب نباشد و تكيه گاهى را طالب است كه هيچ‌وقت منهدم نشود ، تا زندگى خود را به وى ارتباط دهد و يك آرامش درونى واقعى پيدا كند خواسته دين است ، زيرا تنها خداى متعال است كه در اراده خود هرگز مغلوب و مقهور نمىشود و عذر و قصور را بر وى راهى نيست و روش زندگى كه ارتباط به خداى متعال داشته باشد ، همان دين اسلام است و بس .\r\nبنابراين مىتوان گفت : خواست غريزى انسان يكى از بهترين دلايل است كه اصول سه گانه دين : توحيد ، نبوت ، معاد را اثبات مىكند ، زيرا درك فطرى كه لازمهء ساختمان ويژه انسان مىباشد ، هرگز خطا نمىكند ، چنان‌كه انسان مثلًا معناى دوستى را با معناى دشمنى اشتباه نمىكند و تشنگى را در احساس درونى خود به جاى سيرآب بودن نمىگيرد .\r\nدرست است كه انسان گاهى آرزو مىكند كه مانند مرغى بال و پر داشت و مىپريد ! يا مثلا مانند ستاره‌اى بر فراز آسمان قرار داشت كه انسان از ته دل جدا تكيه گاه واقعى براى سعادت خود و يا آسودگى مطلق يا يك زندگى به تمام معناى انسانى مىخواهد و هرگز تا زنده است ، از اين فكر روگردان نمىشود ، چنانچه سبب غير مغلوبى « خدا » در جهان هستى وجود نداشت ، انسان با نهاد بىآلايش خود به فكرش نمىافتاد . و اگر راحتى و آرامش مطلق و غير نسبى ( كه راحت و آرامش عالم آخرت است ) نبود و اگر روش دينى ( كه از راه نبوت به ما رسيده ) حق نبود ، خواست آن در درون انسان نقش نمىبست .\r\n\r\nاجمالى از تاريخ اديان\r\nمطمئن‌ترين راه در تحقيق اجمالى تاريخ پيدايش اديان كه از نظر دينى مىتوان به\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nآن اعتماد نمود ، قرآن كريم است ، زيرا قرآن از هر گونه خطا و اشتباه و اعمال تعصب و غرض‌رانى منزه و مبراست . قرآن مجيد اجمالًا به بيان آن مىپردازد و مىفرمايد :\r\nدين خدا كه همان دين اسلام است  « إِنَّ الدِّينَ عِنْدَ اللَّهِ الْإِسْلامُ »  « 1 » از نخستين روز پيدايش بشر ، همراه وى بوده است ، زيرا چنان كه در قرآن كريم تصريح شده ، نسل كنونى بشر به دو نفر مرد و زن منتهى است كه در قرآن كريم مرد به نام « آدم » ناميده شده است . و آدم پيغمبر بوده و وحىهاى آسمانى به وى نازل مىشده است . دين « آدم » بسيار ساده و مشتمل بر كلياتى چند بوده ، مانند اين كه مردم بايد در ياد خدا باشند و به همديگر ، خاصه به والدين ، احسان و نيكى كنند و از فساد و قتل و كارهاى زشت ، دورى نمايند .\r\nپس از آدم و همسرش ، فرزندانشان روزگارى با نهايت سادگى بدون اختلاف مىگذرانيدند ، چون روز به روز شمارهء افراد افزوده مىشد كم‌كم دور يكديگر جمع شده و زندگى دسته‌جمعى را تشكيل دادند . در اين حال شيوهء زندگى را به تدريج مىآموختند و خود را به حد نيّت نزديك‌تر مىساختند ، چون شمارهء مردم رو به فزونى گذاشت ، به قبايل مختلف تقسيم شدند و در هر قبيله نيز بزرگانى يافت مىشدند كه افراد قبيله به آنان احترام مىگذاشتند . و حتى پس از مرگ نيز مجسمه‌هاى ايشان را مىساختند و مورد ستايش قرار مىدادند ، و از همين روزگار بت‌پرستى در ميان مردم رواج گرفت . چنان كه در اخبار پيشوايان دينى وارد شده ، پيدايش « بت‌پرستى » از اين راه بوده است و تاريخ بت‌پرستى نيز همين مطلب را تأييد مىنمايد . كم‌كم در اثر اجحافاتى كه اقويا به ضعفا مىنمودند ، اختلافاتى بين مردم پيدا شد . . . اين مسائل و اختلاف‌هاى اتفاقى ، علت كشمكش‌هاى گوناگون زندگى گرديد .\r\nپيدايش اين اختلاف كه بشر را از راه سعادت منحرف ساخته و به سوى بدبختى و\r\n\r\n\r\n","description":"","footnote":"\r\n( 1 ) . آل عمران ، آيه 19\r\n","page_name":" 52 ","page_number":52},
  {"content":"\r\n\r\nهلاكت مىكشانيد ، سبب شد كه خداى مهربان پيغمبرانى را برانگيخت و با ايشان كتاب آسمانى را كه اختلافات بشر را حل و فصل مىنمود ، فرستاد چنان كه خداى متعال در كلام خود مىفرمايد :\r\n « كانَ النَّاسُ أُمَّةً واحِدَةً فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ »  ؛ « 1 »\r\n\r\nدين اسلام\r\nآيين پاك اسلام ، آخرين دين آسمانى است و به همين جهت كامل‌ترين اديان مىباشد . با آمدن اين دين ، اديان قبلى منسوخ شده است ، زيرا كه با وجود « كامل » نيازى به « ناقص » نمىباشد .\r\nدين اسلام به وسيلهء پيغمبر گرامى ما حضرت محمد بن عبداللّه صلى الله عليه و آله براى بشر فرستاده شده است . اين در رستگارى و سعادت هنگامى به روى جهانيان گشوده شد كه جامعه‌هاى انسانى دوره‌هاى خامى و ناتوانى فكرى خود را گذرانيده و براى به دست آوردن كمال انسانيّت آماده شده و شايستگى دريافت معارف و مطالب عالى و بلند پايهء الهى و به كار بستن آن‌ها را به دست آورده بودند .\r\nاز اين رو ، اسلام حقايق و معارفى را كه در خور فهم انسان واقع بين است و نيز اخلاق پسنديده‌اى را كه امتياز انسان به آن است و دستورهايى را كه به همهء كارهاى زندگى فردى و اجتماعى انسان سرو سامان مىدهد ، براى بشر آورده و او را به انجام آن‌ها توصيه مىكند .\r\nاز اين جهت دين اسلام ، دينى است جهانى و هميشگى و يك سلسله امور اعتقادى و مقررات اخلاقى و عملى است كه به كار بستن آن‌ها سعادت و نيكبختى\r\n\r\n\r\n","description":"","footnote":"\r\n( 1 ) . بقره ، آيه 213\r\n","page_name":" 53 ","page_number":53},
  {"content":"\r\n\r\nانسان را در دنيا و آخرت تأمين مىكند . مقررات دين اسلام طورى است كه هر فردى از افراد بشر و هر جامعه‌اى از جامعه‌هاى انسانى كه آن‌ها را به كار بندد بهترين شرايط زندگى و مترقىترين كمال انسانى برايش فراهم خواهد شد .\r\nدين اسلام آثار نيكوى خود را به طور مساوى به همه كس و هر جامعه‌اى مىبخشد و بزرگ و كوچك ، دانا و نادان ، مرد و زن ، سفيد پوست و سياه پوست ، شرقى و غربى ، بدون تفاوت مىتوانند از فوايد و مزاياى اين آيين پاك برخوردار شوند و نيازمندىهاى خود را به نحو احسن و اكمل رفع نمايند ، زيرا دين اسلام معارف و مقررات خود را روى پايهء آفرينش گذاشته و نيازمندىهاى انسان را منظور داشته به رفع آن‌ها مىپردازد و فطرت و ساختمان انسان نيز در همهء افراد مختلف و نژادهاى متفاوت و زمان‌ها يك‌سان است ، زيرا بديهى است كه جامعه انسانى از خاور گرفه تا باختر ، يك خانوادهء نوعى است . يعنى همه از نوع انسانند و بزرگ و كوچك ، مرد و زن ، دانا و نادان ، سفيد پوست و سياه پوست و . . . اعضا و افراد اين خانواده هستند و در اصول و اركان ساختمان انسانى شريكند و نيازمندىهاى افراد مختلف و نژادهاى متفاوت ، مشابه است و آيندگان بشر نيز فرزندان و زادگان همين خانواده‌اند و قطعاً وارث حوايج و نيازمندىهاى اينان مىباشند .\r\nدر نتيجه ، اسلام آيينى است كه به رفع نيازمندىهاى واقعى و فطرى انسان مىپردازد و براى همه كافى و براى هميشه زنده خواهد بود .\r\nبه همين سبب خداى متعال اسلام را دين فطرى مىنامد و مردم را به زنده نگاه‌داشتن فطرت انسانى دعوت مىنمايد و بزرگان دين فرموده‌اند اسلام دينى است آسان كه به انسان سخت‌گيرى نمىكند .\r\nهمان‌طور كه دين ، نسبت به روش‌هاى اجتماعى ديگر موقعيت ممتازى دارد ، اسلام نيز در ميان ساير اديان موقعيت ممتازى را دارا مىباشد . از اين روى ، اسلام از هر روش ديگرى به حال جامعه بشرى ، سودمندتر است . اين حقيقت با يك سنجش\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبين اسلام و ديگران و نيز با روش‌هاى اجتماعى ديگر ، روشن مىشود .\r\n\r\nمقايسه اسلام با ديگر اديان\r\nاسلام در ميان همهء اديان تنها دينى است كه صد در صد اجتماعى است . تعليمات اسلام نه مانند كيش كنونى مسيحيان است كه تنها سعادت اخروى مردم را در نظر گرفته و درباره سعادت دنيوى آنان ساكت باشد ، و نه تنها مانند آيين فعلى يهود است كه تنها تعليم و تربيت يك ملتى را وجهه همت خود قرار دهد . تعليمات اسلام مانند دستورهاى به‌دينان مجوس و بعضى مذاهب ديگر ، به چند موضوع محدود از اخلاق و اعمال نپرداخته است .\r\nدر اسلام ، تعليم و تربيت و سعادت دو جهانى همهء مردم آن هم براى هميشه و در هر زمان و مكان ، در نظر گرفته شده است ، و بديهى است غير از اين ، راهى براى اصلاح جامعه‌ها و سعادت دو جهانى مردم نيست ، زيرا :\r\nاولًا : تنها اصلاح يك جامعه يا يك ملت در ميان همهء جوامع بشرى با روابط جهانى روز به روز نزديك‌تر و محكم‌تر مىشود ، كوششى است بيهوده و در حقيقت مانند تصفيه كردن يك قطره آب است در استخرى بزرگ يا نهرى آلوده .\r\nثانياً : تنها اصلاح يك جامعه با غفلت از جوامع ديگر ، امرى خلاف حقيقت « اصلاح‌طلبى » مىباشد . در تعاليم اسلام ، تمام افكارى كه در آفرينش جهان و انسان ممكن است در مغز بشر جلوه كند و همهء اخلاقى كه مىتواند در نفوس مردم جايگزين شود ، و هم‌چنين همهء اعمال و فعاليت‌هايى كه مىشود از يك انسان در محيط زندگى بروز نمايد ، بررسى شده است .\r\nاما راجع به افكار در اسلام ، آن قسم انديشه‌هايى كه جنبهء واقع بينى دارد و در رأس آن‌ها توحيد خداى متعال جا دارد انتخاب گرديده و اصل و ريشه قرار داده شده است .\r\nو در اخلاق اسلام آنچه در واقع و نزد عقل سليم پسنديده است انتخاب شده و بر\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاصل توحيد استوار گرديده است .\r\nسپس روى پايه و اصل اخلاق ، يك سلسله مقررات و قوانين عملى كه همهء جزئيات زندگى انسان را بررسى مىكند ، تشريع شده و در نتيجه وظايف فردى و اجتماعى هر سياه و سفيد ، شهرى و بيابانى ، مردو زن ، كوچك و بزرگ ، خادم و مخدوم ، حاكم و محكوم ، توانگر و درويش ، در حال عادى و استثنايى روشن گرديده است .  « كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ »  . « 1 »\r\nهر كس بر اصول معارف و تعاليم اخلاقى اسلام و فقه اسلامى به ديده تحقيق بنگرد ، درياى بيكرانى را مشاهده خواهد كرد كه عقل دور انديش از احاطهء محيطش و فكر از رسيدن به قعرش ، ناتوان است با اين همه ، هر جزء آن با اجزاى ديگر پيوسته و مرتبط و متناسب و روى هم يك واحد متشكل خدا پرستى و انسان پرورى است كه خداى يگانه آن را به پيامبر گرامى خود ، وحى فرموده است .\r\n\r\nمقايسه اسلام با روش‌هاى ديگر اجتماعى\r\nاگر به روش‌هاى جوامع مترقى جهان ، با دقت نظر كنيم ، به خوبى متوجه مىشويم كه پيشرفت علمى و صنعتى اين جوامع ، اگر چه چشم خرد را خيره ساخته و قدرت و نيروى آن‌ها به ماه و مريخ دست انداخته و تشكيلات پرزرق و برق كشورى آن‌ها ، انسان را غرق حيرت نموده است ، ولى همين روش‌هاى مترقى با پيشرفت قابل ستايش خود ، درهاى تيره‌بختى را به روى جهان بشريت گشوده و در مدتى كمتر از ربع قرن ، دوباره جهان را به خاك و خون كشانيده و ميليون‌ها انسان بىگناه را به باد فنا داده است ، و اكنون نيز با جنگ جهانى سوم كه فرمان نابودى بشر را به دست دارد ، جهانيان را تهديد مىكند .\r\n\r\n\r\n","description":"","footnote":"\r\n( 1 ) . ابراهيم ، آيه 24\r\n","page_name":" 56 ","page_number":56},
  {"content":"\r\n\r\nهمين روش‌هاست كه از نخستين روز پيدايش خود به نام بشردوستى و آزادىبخشى ، نشان بردگى بر پيشانى بقيهء ملل جهان زده و چهار قارهء بزرگ دنيا را به زنجير استعمار بسته و تسليم بى قيد و شرط قارهء اروپا نموده و يك گروه ناچيز را بر مال و جان و عرض صدها ميليون مردم بىگناه مسلط ساخته و به آن‌ها « حكومت مطلقه » داده است !\r\nالبته قابل انكار نيست كه ملت‌هاى مترقى در محيط خود از نعمت‌ها و لذايذ مادى برخوردارند و به بسيارى از آرزوهاى انسانى چون عدالت اجتماعى و پيشرفت‌هاى فرهنگى و صنعتى و غيره نايل آمده‌اند ، اما بدبختىها و تيره‌روزىهاى بىشمارى نيز دامن‌گيرشان شده كه مهم‌ترين آن‌ها عبارت است از كشمكش‌هاى بين المللى و خونريزىهاى همگانى و هر لحظه هم آينده جهان را در معرض حوادثى شوم‌تر و تلخ‌تر از گذشته قرار مىدهد .\r\nپر واضح است كه اين همه ميوه‌هاى تلخ و شيرين محصول درخت مدنيت مادى و نتيجه مستقيم روش زندگى اين ملت‌ها و جامعه‌هاست كه به ظاهر راه ترقى مىپيمايند .\r\nلكن بايد دانست كه ميوه‌هاى شيرين آن كه بشر از آن بهره‌مند شده و جامعه را سعادتمند ساخته است از يك رشته اخلاق پسنديده مانند راست‌گويى و درست‌كارى و وظيفه‌شناسى و خيرخواهى و فداكارى اين ملت‌ها سرچشمه گرفته است نه تنها از قانون ، زيرا همان قوانين ميان ملت‌هاى عقب افتادهء آسيا و آفريقا نيز وجود دارد ، در حالى كه روز به روز بر پستى و بدبختى آن‌ها افزوده مىشود .\r\nو اما ميوه‌هاى تلخ اين درخت كه كام بشر را تلخ و ناگوار ساخته و تيره روزى و بدبختى به بار آورده و خود اين ملت‌هاى مترقى را نيز مانند ديگران به سوى نابودى مىكشاند ، از يك رشته اخلاق ناپسند مانند حرص و طمع و بى انصافى و بىرحمى و نخوت و غرور و گردن‌كشى ، سرچشمه مىگيرد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاگر در دستورهاى دين مقدس اسلام دقت كنيم ، متوجه مىشويم كه اسلام به بخش اول اين صفات امر مىكند و از قسم دوم ، نهى مىفرمايد و به طور كلى به سوى هر كار حق و صوابى كه صلاح انسانيت در آن است ، دعوت كرده و آن را پايهء تربيت خود قرار مىدهد و از هر كار ناحق و ناصوابى كه زندگى آرام بشر را مختل مىسازد - گر چه صلاح قوم و ملت خاصى را در بر داشته باشد - بر حذر مىدارد .\r\n\r\nنتيجه\r\nاز آنچه گذشت ، چند مطلب زير نتيجه‌گيرى مىشود :\r\n1 . روش اسلام از هر روش اجتماعى ديگر ، پسنديده‌تر و به حال بشريت سودمندتر است  « ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ »  . « 1 »\r\n2 . نقطه‌هاى روشن و ميوه‌هاى شيرين مدنيت امروزى جهان همه و همه از بركات آيين پاك اسلام و آثار زنده موادى است كه از اين دين پاك به دست غربىها افتاده است ، زيرا اسلام قرن‌ها پيش از آن كه آثار تمدن غرب ظاهر و نمايان شود ، مردم را به سوى همان مواد اخلاقى دعوت مىكرده است كه غربىها در عمل كردن به آن‌ها از ما پيشى گرفته‌اند .\r\nامير مؤمنان على عليه السلام در بستر مرگ به مردم مىفرمود :\r\nمبادا طورى رفتار كنيد كه ديگران در عمل به قرآن بر شما پيشى گيرند .\r\n3 . طبق دستور اسلام ، بايد هدف اصلى را « اخلاق » قرار داد و قوانين را بر اساس آن بنا نهاد ، زيرا فراموش كردن اخلاق پسنديده و وضع قوانين تنها به منظور منافع مادى ، جامعهء مردم را به تدريج به ماديت متوجه ساخته ، معنويت را كه تنها وجه\r\n\r\n\r\n","description":"","footnote":"\r\n( 1 ) . روم ، آيه 30\r\n","page_name":" 58 ","page_number":58},
  {"content":"\r\n\r\nبرترى انسان بر ديگر حيوانات است ، از دستشان مىگيرد و به جاى آن خوى درندگى چون گرگ و پلنگ ، و چرندگى چون گاو و گوسفند را جانشين مىسازد ، و انسان را از خوى انسانيت واقعى دور مىكند . و از همين جهت پيغمبر اكرم صلى الله عليه و آله فرمود : « بُعثتُ لِأُتممَ مَكارِم الأخلاق » يعنى هدف اصلى من تربيت اخلاقى مردم مىباشد .\r\n\r\n","description":"","footnote":"","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n\r\nاعتقادات\r\n\r\n","description":"","footnote":"","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\n\r\nبحث از مبدأ آفرينش فطرى است\r\nانسان با غريزهء خدادادى خود ، هر پديده و حادثه‌اى را كه مشاهده مىكند از علت و سبب پيدايش آن مىپرسد ، و هرگز احتمال نمىدهد كه اين امور خود به خود و بدون سبب و « اتفاقاً » به وجود آمده باشند . راننده‌اى كه ماشين وى از حركت باز مىماند ، پايين آمده از جايى كه گمان خرابى مىرود ، بازديد مىكند تا سبب توقف را پيدا كند و هرگز باور ندارد كه ماشين با وجود آمادگى كامل كه براى حركت دارد ، بىجهت توقف كند و زمانى كه مىخواهد ماشين را به حركت در آورد ، از وسايلى كه در ماشين براى حركت تعبيه شده ، استفاده مىنمايد و هرگز به اميد « اتفاق » نمىنشيند .\r\nانسان اگر گرسنه شود به فكر نان مىافتد و وقتى كه تشنه مىشود ، پى آب مىرود و اگر احساس گرما كرد ، رفع نيازمندى خود را در لباس يا مثلًا آتش مىداند و هيچ‌گاه به دلگرمى « اتفاق » آرامش نمىيابد . كسى كه مىخواهد ساختمانى بنا كند ، طبعاً به سراغ لوازم ساختمان و بنّا و كارگر مىرود و كمترين اميدى ندارد كه خواستهء وى خود به خود به وجود آيد .\r\nتا بشر بوده ، كوه‌ها ، جنگل‌ها و درياهاى پهناور هم در روى زمين با وى بوده‌اند .\r\nهميشه خورشيد و ماه و ستارگان فروزان را با حركات منظم و دائمى آن‌ها در آسمان ديده است .\r\nبا اين همه ، دانشمندان جهان با تكاپوى خستگىناپذير علمى خود ، پيوسته از علل\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nو اسباب پيدايش اين موجودات و پديده‌هاى شگفت‌انگيز بحث مىنمايند و هرگز نمىگويند تا مابوده‌ايم آن‌ها را به همان حال ديده‌ايم ، پس خودبه‌خود بوجود آمده‌اند !\r\nهمين غريزهء كنجكاوى و بحث از علل و اسباب ، انسان را وادار مىكند كه دربارهء پيدايش جهان آفرينش و نظام شگفت‌انگيز آن كنجكاوى نمايد و اين كه آيا اين جهان پهناور كه همهء اجزاى آن به همديگر مربوط و پيوسته است - و در حقيقت يك پديدهء بزرگى است - خودبه‌خود به‌وجود آمده ؟ يا از جاى ديگرى مايه و هستى مىگيرد ؟\r\nو آيا اين نظام حيرت انگيزى كه طبق قوانين ثابت و استثناناپذير ، در مجموع جهان و در هر گوشه و كنار آن جارى است و هر چيزى را به سوى هدف و مقصد ويژهء خودش رهبرى مىكند ، از ناحيهء قدرت و علم بىپايانى اجرا و اداره مىشود ؟ يا از روى تصادف و اتفاق پيدا شده است ؟\r\n\r\nاثبات صانع\r\nوقتى كه انسان ، غريزهء واقع بينى خود را به كار انداخت ، به هر گوشه و كنار جهان آفرينش كه نگاه كند ، دلايل فراوانى بر وجود پروردگار و آفريننده جهان مىبيند ، زيرا انسان با غريزهء واقع خود درك مىكند كه هر يك از اين آفريده‌ها كه از نعمت هستى برخوردارند و هر كدام در هستى خود خواه ناخواه راهى معين مىپيمايد و پس از چندى جاى خود را به ديگران مىدهند ، هرگز نقد هستى را خودشان به خودشان ارزانى نداشته‌اند و راه منظمى را كه مىپيمايند خودشان براى خودشان اختراع نكرده‌اند و كمترين مداخله‌اى در ايجاد و تنظيم خط سير هستى خود ندارند ، زيرا خود انسان ، انسانيت و خاصيت‌هاى انسانى را براى خود اختيار و انتخاب نكرده ، بلكه انسان آفريده گشته و خاصيت‌هاى انسانى به وى ارزانى شده است .\r\nهم‌چنين غريزهء واقع بينى انسان هرگز نمىپذيرد كه اين همه اشياء خود به خود از راه « اتفاق » به وجود آمده باشد و نظامى كه در هستى دارند . سرسرى و بدون حساب\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nپيدا شده باشند ، در صورتى كه وجدان انسان چنين اتفاق را در چند آجر پاره‌اى كه به طور منظم روى هم چيده شده باشد نمىپذيرد . اين است كه غريزهء واقع بينى انسان ، اعلام مىدارد كه جهان هستى حتماً تكيه گاهى دارد كه منبع هستى و ايجاد كننده و باقى نگهدارندهء جهان است و آن هستى بىپايان و منبع علم و قدرت ، خداست كه نظام هستى از درياى وجود او سرچشمه مىگيرد .\r\nچنان كه خداى متعال مىفرمايد :\r\n « الَّذِي أَعْطى كُلَّ شَيْءٍ خَلْقَهُ ثُمَّ هَدى »  . « 1 »\r\nخلاصه ترجمه : خداى جهان كسى است كه به هر چيز آفرينش و ساخت ويژه آن را ارزانى داشت و پس از آن به راه زندگى و بقا رهبرى فرمود .\r\n\r\nخداشناسى و ملل\r\nچنان كه در عصر حاضر ، اكثريت مردم روى زمين دين‌دارند و به خدايى كه جهان را آفريده معتقدند و آن را پرستش مىكنند .\r\nبشر ديروزى نيز حال بشر امروزى را داشته است و تا جايى كه تاريخ نشان مىدهد ، اكثريت افراد بشر دين‌دار بوده و خدايى براى جهان آفرينش اثبات مىكرده‌اند . اگر چه در ميان جامعه‌هاى خداشناس و متدين ، اختلاف نظر نيز وجود داشته است و هر قومى مبدأ آفرينش را با اوصاف مخصوص توصيف مىنموده‌اند ، ولى در اصل مطلب اتفاق كلمه داشته‌اند و غير از اسلام ساير اديان هم مانند نصرانيت و يهوديت و مجوسيت و بودايىها ، در اين باره هم عقيده و همداستان‌اند و كسانى كه منكر وجود صانع مىباشند ، دليلى بر نفى ندارند و هرگز نخواهند داشت بلكه در حقيقت مىگويند دليل بر وجود صانع نداريم و نمىگويند دليل بر عدمش داريم .\r\n\r\n\r\n","description":"","footnote":"\r\n( 1 ) . طه ، آيه 50\r\n","page_name":" 65 ","page_number":65},
  {"content":"\r\n\r\nمرد مادى مىگويد : « نمىدانم ! » نمىگويد « نيست ! » و به عبارت ديگر ، يك نفر مادى « مردد » است نه « منكر » .\r\nخداى متعال در كلام خود به اين معنا اشاره نموده و مىفرمايد :\r\n « وَ قالُوا ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ وَ ما لَهُمْ   بِذلِكَ مِنْ عِلْمٍ إِنْ هُمْ إِلَّا يَظُنُّونَ »  ؛ « 1 »\r\nگويند زندگى ما همين زندگى محسوس جهان است كه يكى مىميرد و ديگرى زنده مىشود و با مرور زمان از ميان مىرويم ( ديگر پس پرده خبرى نيست ) اين افراد به اين گفته خود يقين ندارند .\r\nحتى در باستانىترين آثار كه از بشر نخستين كشف شده ، نشانه‌هايى از وجود دين و خداشناسى يافت مىشود و علائمى در دست است كه آنان به ماوراى طبيعت اعتقاد و ايمان داشته‌اند .\r\nو حتى در قاره‌هاى تازه ، مانند آمريكا و استراليا و جزائر دوردست قارهء قديم كه در قرن‌هاى اخير كشف شده‌اند ، اهالى بومى خداشناس بوده و با اختلاف سليقه‌ها مبدئى براى جهان آفرينش اثبات مىكرده‌اند ، با اين كه تاريخ ارتباط آنان با دنياى قديم هرگز به دست نيامده است .\r\nتأمل در اين مطلب كه اعتقاد به خدا هميشه در ميان بشر بوده روشن مىكند كه خداشناسى فطرى انسان است و بشر با فطرت خدادادى خود ، خدايى براى آفرينش جهان اثبات مىكند . قرآن كريم به اين خاصيت فطرى انسان اشاره كرده مىفرمايد :\r\n « وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ »  ؛ « 2 »\r\nاگر از آنان بپرسى چه كسى آنان را آفريده است ؟ البته خواهند گفت : خدا .\r\n\r\n\r\n","description":"","footnote":"\r\n( 1 ) . جاثيه ، آيه 24\r\n( 2 ) . زخرف ، آيه 87\r\n","page_name":" 66 ","page_number":66},
  {"content":"\r\n\r\nو نيز مىفرمايد :\r\n « وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ »  ؛ « 1 »\r\nو اگر از آن‌ها بپرسى آفريدگار آسمان‌ها و زمين كيست ؟ البته خواهند گفت : خدا .\r\n\r\nاثر كنجكاوى در زندگى انسان\r\nاگر انسان به اين پرسش‌ها كه در خصوص آفريدگار جهان و پديد آورنده نظام آن ، كه به اقتضاى غريزه حقيقت جويى براى او جلوه‌گر مىشود ، پاسخ مثبت داد ، مبدأ فناناپذيرى براى پيدايش جهان و گردش نظام شگفت آور آن اثبات كرده ، همه چيز را به ارادهء شكست ناپذير وى كه متكى به قدرت و علم بى پايان اوست ، ارتباط داده است .\r\nدر نتيجه ، يك نوع دلگرمى و اميدوارى سراسر وجودش را خواهد گرفت و در سختىها و دشوارىهايى كه در مسير زندگى با آن‌ها برخورد مىكند و در مشكلاتى كه راه هرگونه چاره‌جويى را به روى وى مىبندد ، هيچ‌گاه دچار نوميدى مطلق نخواهد شد ، زيرا مىداند كه زمام هر علت و سببى ، هرچه نيرومند هم باشد ، به دست تواناى خداى بزرگ است و همه چيز زير فرمان اوست . و چنين كسى هرگز به اسباب و علل ، تسليم مطلق نمىشود و گاهى كه اوضاع جهان به كام وى پيش مىرود ، مغرور نگشته و باد در دماغ نمىاندازد ! و موقعيت خود و جهان را فراموش نمىكند ، زيرا مىداند كه اسباب و علل ظاهرى ، سرخود نيستند و طبق فرمانى كه از پيشگاه خداى متعال دريافت مىكنند ، پيش مىروند و بالاخره چنين انسانى درك مىكند كه در جهان هستى جز خداى بزرگ به چيز ديگرى نبايد سر تعظيم فرود آورد و نسبت به هيچ فرمانى جز فرمان وى ، نبايد تسليم مطلق شد .\r\n\r\n\r\n","description":"","footnote":"\r\n( 1 ) . لقمان ، آيه 25\r\n","page_name":" 67 ","page_number":67},
  {"content":"\r\n\r\nولى كسى كه به پرسش‌هاى نامبرده پاسخ منفى داد ، از آن اميدوارى و واقع بينى و بالاخره از اين بلند طبعى و شجاعت فطرى ، برخوردار نيست .\r\nاز اين‌جاست كه مىبينيم در ملت هايى كه روح ماديت در آن‌ها غلبه دارد ، روز به روز انتحار و خودكشى زيادتر مىشود و كسانى كه همهء دلبستگىشان به اسباب و علل حسى است ، با كوچك‌ترين اوضاع نامساعد از سعادت خود نوميد شده ، به زندگى خود خاتمه مىدهد . ولى كسانى كه از نعمت خداشناسى برخوردار هستند ، هنگامى كه خود را در كام مرگ هم مشاهده مىكنند ، نوميدى به خود راه نمىدهند و به اين كه خداى توانا و بينايى دارند ، دلگرم و اميدوار مىباشند .\r\nحضرت امام حسين عليه السلام در آخرين ساعات زندگى خود كه از هر سو هدف تير و شمشير دشمن بود ، مىفرمود : تنها چيزى كه اين مصيبت ناگوار را بر من آسان مىسازد ، آن است كه خدا را پيوسته ناظر اعمال خويش مىبينم .\r\nقرآن شريف در طى آياتى چند به اين حقيقت تصريح دارد :\r\n « إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا فَلا خَوْفٌ عَلَيْهِمْ وَ لا هُمْ يَحْزَنُونَ »  ؛ « 1 »\r\nآنان كه خداوند جهان را آفريننده خود بدانند و به ربوبيتش اعتراف كنند و بر گفته خويش پايدار و ثابت باشند هرگز دچار هراس و اندوه نمىشوند .\r\nو :\r\n « الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ أَلا بِذِكْرِ اللَّهِ تَطْمَئِنُّ الْقُلُوبُ »  ؛ « 2 »\r\nآنان كه ايمان دارند در نتيجه « ياد خدا » قلبى آرام دارند . آگاه باشيد كه تنها « ياد خدا » وسيله آرامش دل‌هاى مردم است .\r\n\r\n\r\n","description":"","footnote":"\r\n( 1 ) . احقاف ، آيه 13\r\n( 2 ) . رعد ، آيه 28\r\n","page_name":" 68 ","page_number":68},
  {"content":"\r\n\r\n\r\nخداشناسى از نظر قرآن\r\nكودك شيرخوارى كه دو دست به پستان مادر زده آن را براى نوشيدن شير ، مىمكد ، راستى او شير مىخواهد و نيز اگر چيزى را با دست خود برداشته ، براى خوردن آن را به سوى دهان خود مىبرد ، هدف اصلى او خوردنى است و چنانچه ديد اشتباه كرده و چيزى كه برداشته خوردنى نيست ، به دور مىاندازد و به همين ترتيب ، انسان هر مقصدى را كه تعقيب مىكند واقع امر را مىخواهد و هر گاه بر وى روشن شود كه اشتباه كرده و راه خطا پيموده است ، از اشتباه و خطاى خود دلتنگ مىشود و بر رنج بيهوده‌اى كه در راه مقصد اشتباهى كشيده ، تأسف مىخورد و بالاخره انسان پيوسته از اشتباه و خطا مىپرهيزد و تا مىتواند براى رسيدن به واقع كوشش مىنمايد .\r\nاز اين‌جا براى ما روشن مىشود كه انسان بر حسب فطرت و غريزه ، « واقع بينى » است ، يعنى خواه‌ناخواه هميشه در جست‌وجوى واقع و پيرو حق مىباشد و اين خوى غريزى را از كسى ياد نگرفته و از جايى نياموخته است . انسان اگر گاهى سرسختى نشان مىدهد و زير بار حق نمىرود ، از اين راه است كه گرفتار خطا و اشتباه گرديده و حق و صواب براى وى روشن نشده است و اگر روشن مىشد ، راه خطا نمىپيمود .\r\nگاهى نيز انسان در اثر هوا پرستى و هوسرانى ، گرفتار يك نوع بيمارى روانى مىشود كه مزه شيرين حق در كامش تلخ مىنمايد ، آن وقت با اين كه حق را\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nمىشناسد ، از آن پيروى نمىكند و با اين كه به حقانيت حق و اين كه بايد از آن پيروى كرد اعتراف دارد از متابعت آن سرباز مىزند ، چنان كه بسيار اتفاق مىافتد كه انسان در اثر اعتياد به چيزهاى مضر و زيان بخش ، غريزهء انسانى خود را - كه دفع خطر و فرار از ضرر است - پايمال مىكند و به كارى كه مىداند زيان بخش است ، اقدام كند - مثل معتادان به دخانيات و الكل و مخدرات - .\r\nقرآن كريم انسان را به واقع بينى و پيروى حق دعوت مىكند و در اين باره اصرار و پافشارى زياد مىنمايد و با بيان‌هاى گوناگون از مردم درخواست مىكند كه غريزهء واقع بينى و پيروى حق را در خود زنده نگهدارند .\r\nخداى متعال مىفرمايد :  « فَما ذا بَعْدَ الْحَقِّ إِلَّا الضَّلالُ »  ؛ « 1 »\r\nخلاصه ترجمه : پس از حق جز گمراهى چيزى نيست .\r\nو مىفرمايد :\r\n  « إِنَّ الْإِنْسانَ لَفِي خُسْرٍ * إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ »   ؛ « 2 »\r\nغير از مردمان با ايمان كه داراى عمل صالح هستند و از حق پيروى كرده و يكديگر را به پافشارى در حق سفارش مىكنند همه مردم زيانكارند .\r\nروشن است كه اين همه سفارش خدايى ، براى اين است كه انسان اگر غريزهء واقع‌بينى خود را زنده نگه ندارد و در پيروى حق و حقيقت نكوشد ، پاى بند سعادت و كاميابى خود نخواهد بود و هر گفتار و كردار هوس‌آميز و خوش آيند را دنبال خواهد كرد و گرفتار پندارهاى پوچ و افكار خرافى خواهد شد و آن وقت است كه مانند يك « حيوان چهارپا » از راه خود - كه سرمايه انسانى است - به دور افتاده ، قربانى\r\n\r\n\r\n","description":"","footnote":"\r\n( 1 ) . يونس ، آيه 32\r\n( 2 ) . عصر ، آيه 2 و 3\r\n","page_name":" 70 ","page_number":70},
  {"content":"\r\n\r\nهوا و هوس و بىبندوبارى نادانى خود خواهد گرديد .\r\nخداى متعال مىفرمايد :\r\n  « أَ رَأَيْتَ مَنِ اتَّخَذَ إِلهَهُ هَواهُ أَ فَأَنْتَ تَكُونُ عَلَيْهِ وَكِيلًا * أَمْ تَحْسَبُ أَنَّ أَكْثَرَهُمْ يَسْمَعُونَ أَوْ يَعْقِلُونَ إِنْ هُمْ إِلَّا كَالْأَنْعامِ بَلْ هُمْ أَضَلُّ سَبِيلًا »   ؛ « 1 »\r\nخلاصه ترجمه : درباره كسانى كه هواى نفس خود را پرستش مىكنند ، چگونه فكر مىكنى ؟ آيا خيال مىكنى مىتوانى آن‌ها را اصلاح و تربيت نمايى ؟ آيا گمان مىبرى كه بيشتر آنان مىشنوند يا مىفهمند ؟ بلكه از چهارپايان نيز گمراه‌ترند .\r\nالبته وقتى كه غريزه واقع بينى انسان زنده شد و خوى پيروى حق در وى شروع به فعاليت نمود ، حقايق يكى پس از ديگرى بر وى جلوه خواهد كرد و هر حق و حقيقتى را كه يافت با آغوش باز خواهد پذيرفت و هر روز يك قدم تازه‌اى در راه سعادت و نيكبختى برخواهد داشت .\r\n\r\nتعليم قرآن نسبت به آفريدگار جهان\r\n\r\nوجود آفريدگار\r\n « أَ فِي اللَّهِ شَكٌّ فاطِرِ السَّماواتِ وَ الْأَرْضِ »  ؛ « 2 »\r\nآيا در وجود خدايى كه آفرينندهء و پديد آورندهء آسمان‌ها و زمين است ، مىشود شك كرد ؟\r\nتوضيح : در روشنايى روز ، همه چيز پيش چشم نمايان است ، خودتان ، ديگران ، خانه ، شهر ، بيابان ، كوه و جنگل و دريا را مىبينيم . اما وقتى كه تاريكى شب فضا را گرفت همهء آن چيزهاى روشن و پديدار روشنى خود را از دست مىدهند در آن موقع\r\n\r\n\r\n","description":"","footnote":"\r\n( 1 ) . فرقان ، آيات 43 - 44\r\n( 2 ) . ابراهيم ، آيه 10\r\n","page_name":" 71 ","page_number":71},
  {"content":"\r\n\r\nمىفهميم كه آن روشنى از خودشان نبود ، بلكه مربوط به خورشيد بوده كه به واسطهء نوعى ارتباط آن‌ها را روشن مىكرده است .\r\nخورشيد ، خود روشن است و با تابش خود زمين و آنچه كه در آن است روشن و آشكار مىكند ، اگر روشنى از خود اين اشياء بود ، هرگز آن را از دست نمىدادند .\r\nانسان و ساير حيوانات زنده ، با چشم و گوش و حواس ديگر خود اشياء را مىبينند و درك مىكنند ، با دست و پا و ساير اعضاى درونى و بيرونى به فعاليت مىپردازند ، ولى پس از چندى از حس و حركت افتاده ديگر هيچ گونه جنبش و فعاليتى از خود بروز نمىدهند و به اصطلاح مىميرند .\r\nما با مشاهده اين صحنه ، قضاوت مىكنيم كه شعور و اراده و جنب و جوش كه از اين جانداران به ظهور مىرسد ، از هيكل و كالبد آن‌ها نيست ، بلكه از روح و جانشان مىباشد كه با رفتن آن ، زندگى و فعاليت خود را از دست مىدهند .\r\nمثلًا اگر ديدن و شنيدن از چشم و گوش تنها بود ، تا اين دو عضو وجود داشت ، مىبايست ديدن و شنيدن هم ادامه داشته باشد و حال آن كه اين‌طور نيست .\r\nهمين‌طور جهان پهناور هستى كه ما خود يكى از اجزاى آن مىباشيم و هرگز نمىتوانيم در هستى وجود آن ترديد كنيم . اين هستى و پيدايش غير قابل ترديد ، اگر از خودش و از آن خودش بود ، هرگز آن را از دست نمىداد و حال آن كه به چشم مىبينيم كه اجزاى آن ، يكى پس از ديگرى وجود خود را از دست مىدهند و پيوسته در حال دگرگونى و تغيير و تبدّل بوده ، حالى را از دست مىدهند و صورتى ديگر به خود مىگيرند .\r\nپس بايد قضاوت قطعى نمود كه هستى و پيدايش تمام موجودات ، از منشأ ديگرى سرچشمه مىگيرد كه آفريننده و پديد آورنده اوست . و همين‌كه رابطهء آفرينش خود را با چيزى قطع كرد ، در نهان‌خانهء نيستى و نابودى فرو رفته ، ناپيدا مىشود .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nآن كه وجود نامتناهىاش ، تكيه گاه جهان هستى و نگاه دارندهء جهانيان است « خدا » ناميده مىشود . او وجودى است كه نيستى و نابودى را بدان راه نيست و گرنه چون ساير موجودات وجودش از خودش نبود و محتاج به ديگرى بود .\r\n\r\nقرآن و توحيد\r\nاگر انسان با نهادى پاك و دلى آرام ، نگاهى به جهان هستى نمايد ، در هر گوشه و كنار آن آثار و دلايل وجود پاك آفريدگار را مشاهده خواهد كرد . و از هر در و ديوارى ثبوت اين حقيقت گواهى خواهد شنيد . چه انسان در اين جهان با هر چه روبه‌رو مىشود ، يا پديده‌اى است كه خدا آن را آفريده ، يا خاصيتى است كه خدا در آن نهاده ، يا نظامى است كه به امر الهى در همه چيز جارى و حكمفرما گشته ، آدمى نيز خود يكى از همان‌هاست و سراپايش به اين حقيقت گواهى مىدهد ، زيرا نه هستى وى از خودش مىباشد و نه خاصيت‌هايى كه از خود بروز مىدهد ، به اختيارش بسته است و نه برنامهء زندگى را كه از نخستين روز پيدايش پيش مىگيرد ، به تدبير خود وضع نموده است و نه مىتواند اين نظام را اتفاقى و تصادفى و از هم گسيخته فرض كند . و نه مىتواند هستى و نظام هستى خود را به محيطى كه در آن به‌وجود آمده ، نسبت دهد ، زيرا هستى محيط نامبرده و نظامى هم كه در آن حكومت مىكند ساخته و پرداخته خود آن محيط نيست و از راه « اتفاق » و تصادف هم به وجود نيامده است .\r\nاين است كه انسان گريزى ندارد جز اين كه براى جهان آفرينش مبدئى اثبات كند كه پديد آورندهء اشياء و پرورش دهندهء آن‌ها مىباشد . اوست كه هر موجودى را « هستى » مىبخشد و پس از آن ، در شاهراه بقا با نظام خاصى ، به سوى « كمال » مخصوص خودش هدايت مىنمايد .\r\nو چون آفرينش اشياء را به همديگر مرتبط و نظام واحدى در جهان مىبيند ناگزير قضاوت مىنمايد كه مبدأ آفرينش و گردانندهء نظام آن يكى بيش نيست .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nقرآن كريم مىفرمايد :\r\n « لَوْ كانَ فِيهِما آلِهَةٌ إِلَّا اللَّهُ لَفَسَدَتا »  ؛ « 1 »\r\nاگر جز خداى يگانه خدايانى در آسمان و زمين ( در جهان ) وجود داشتند ، جهان خراب و تباه مىشد .\r\nتوضيح : اگر خدايان چندى در جهان حكومت مىكردند و چنان كه بت‌پرستان مىگويند ، هر بخش جهان را خداى جداگانه اداره مىكرد و زمين و آسمان و دريا و جنگل ، هر كدام براى خود خدايى داشت ! به واسطهء اختلاف خدايان در هر جاى جهان نظم جداگانه‌اى برقرار مىشد و در اين صورت ناگزير كار جهان به فساد و تباهى مىكشيد ، با اين كه مىبينيم همهء اجزاى جهان با هم بستگى و هم آهنگى كامل دارند و همگى يك دستگاه را تشكيل مىدهند . بنابراين بايد گفت كه پروردگار و آفرينندهء جهان ، يكى بيش نيست .\r\nممكن است كسى تصور كند چون خدايان « مفروض » عاقل مىباشند و مىدانند كه اختلافشان جهان را به سوى تباهى و فساد مىكشد ، هرگز با هم اختلاف نمىكنند ! ولى اين تصورى است فاسد و خدايى كه جهان آفرينش را يا گوشه‌اى از جهان آفرينش را اداره مىكند و نظام آفرينش كار و فعل او است ، مانند ماكار فكرى نمىكند .\r\nتوضيح اين مطلب اين كه : از نخستين روزى كه چشم ما به جهان آفرينش باز مىشود و نظام جارى در آن را مشاهده مىكنيم ، « صورت‌هاى فكرى » از نظام نامبرده برمىداريم كه « معلومات » ما است ، آن‌گاه براى رفع نيازمندىهاى روزمره كه فعاليت مىكنيم ، فعل خود را به صورت‌هاى فكرى تطبيق مىكنيم تا مطابق نظام جارى آفرينش گردد ؛ مثلا براى رفع گرسنگى غذا مىخوريم تا سير شويم و براى رفع تشنگى آب مىخوريم تا سيراب شويم و براى رفع سرما و گرما لباس مناسب مىپوشيم ، زيرا ديديم كه در نظام جهانى اين نيازمندىها با اين وسايل رفع مىشود .\r\n\r\n\r\n","description":"","footnote":"\r\n( 1 ) . انبياء ، آيهء 22\r\n","page_name":" 74 ","page_number":74},
  {"content":"\r\n\r\nپس « فعل » ما - از اين نظر - متوقف « به فكر » ما و متأخرتر از آن و فكر ما متوقف به نظام جهانى و متأخرتر از آن است و در نتيجه فعل ما ، دو درجه متأخرتر از نظام جهانى است ، ولى خدايى كه جهان را يا گوشه‌اى از جهان را اداره مىكند ، خود نظام خارجى جهان ، « فعل » اوست و معقول نيست كه كار او طبق تفكر قبلى كه از نظام گرفته باشد ، انجام يابد ( دقت شود )\r\n\r\nخداى متعال داراى همهء صفات كمال است\r\nكمال چيست ؟ يك باب خانه وقتى كامل است كه همه نيازمندىهاى زندگى يك خانواده را در برداشته باشد . چنان كه اتاق‌هاى كافى براى نشستن و پذيرايى مهمان و آشپزخانه براى طبخ غذا و نيز دست‌شويى و حمام و غيره را شامل باشد و هر اندازه كه اين لوازم را فاقد باشد ، به همان مقدار ناقص است .\r\nچرا گاهى انسان زير بار اين حقيقت نمىرود ؟ : اين حقيقت با كمترين توجهى براى انسان روشن است و هيچ‌گونه ابهامى در آن نيست ، جز اين كه انسان گاهى چنان گرفتار كشمكش‌هاى زندگى مىشود كه تمام نيروى شعور خود را در راه مبارزه‌هاى حياتى به كار مىاندازد و تمام وقت خود را صرف تكاپوى زندگى مىنمايد ، ديگر كمترين مجالى براى رسيدگى به اين گونه افكار پيدا نمىكند و در نتيجه ، از اين حقيقت غفلت مىورزد يا اين كه مجذوب ظواهر دلفريب طبيعت شده سرگرم هوس‌رانى و خوش‌گذرانى مىگردد ، و چون پاىبندى به اين حقايق از بسيارى از بىبندو بارىهاى ماديت جلوگيرى مىنمايد ، طبعاً از پىجويى و بررسى اين حقيقت و نظاير آن ، سر باز مىزند و زير بارش نمىرود .\r\nاز اين‌جاست كه در قرآن كريم از راه‌هاى گوناگون دربارهء آفرينش مخلوقات و نظامى كه در ميان آن‌ها جارى و حكمفرماست ، عنايت بيشترى بذل گرديده و اقامهء « برهان » شده است ، چه بيشتر مردم به ويژه آنان كه شيفتهء ظواهر دلفريب طبيعت\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nهستند و نيكبختى را در كامرانى و خوش‌گذرانىهاى زندگى مىبينند ، به واسطه انس به ماديات و محسوسات ، توانايى تفكر فلسفى و بررسى نظريات دقيق عقلى را ندارند .\r\nولى انسان ، در هر حال جزئى است از جهان آفرينش و از اجزاى ديگر جهان و از نظام‌هاى جزئى و كلى كه در آن حكومت مىكند ، لحظه‌اى بى نياز نيست و هر لحظه مىتواند ذهن خود را متوجه جهان آفرينش و نظامى كه در آن جارى است ، نمايد و به وجود آفريدگار و پروردگار جهان پىببرد .\r\nخداى متعال در كلام خود مىفرمايد :\r\n   « إِنَّ فِي السَّماواتِ وَ الْأَرْضِ لَآياتٍ لِلْمُؤْمِنِينَ * وَ فِي خَلْقِكُمْ وَ ما يَبُثُّ مِنْ دابَّةٍ آياتٌ لِقَوْمٍ يُوقِنُونَ * وَ اخْتِلافِ اللَّيْلِ وَ النَّهارِ وَ ما أَنْزَلَ اللَّهُ مِنَ السَّماءِ مِنْ رِزْقٍ فَأَحْيا بِهِ الْأَرْضَ بَعْدَ مَوْتِها وَ تَصْرِيفِ الرِّياحِ آياتٌ لِقَوْمٍ يَعْقِلُونَ »    ؛ « 1 »\r\nدر آفرينش آسمان‌ها و زمين از براى اهل ايمان آيه‌ها و نشانه‌هايى است كه آنان را به سوى توحيد رهبرى مىنمايد ، و در آفرينش خودتان و اين همه جنبندگان كه در زمين پراكنده مىباشند ، علائم و آثارى است كه ارباب يقين را به يگانگى حق مىرساند ، و در اختلافاتى كه شب و روز پيدا مىكنند و در نتيجه گاهى با هم برابر و گاهى از همديگر درازتر و كوتاه‌تر و گرم‌تر و سردتر مىشوند ، و هم‌چنين در بارانى كه خداى متعال از آسمان نازل كرده و به واسطهء آن ، زمين مرده را زنده مىسازد ، و هم‌چنين در متوجه ساختن و گردانيدن بادها از سويى به سوى ديگر ، دلايل و شواهد زيادى است كه صاحبان عقل و فهم را بدين حق معترف مىنمايد .\r\nتوضيح : در قرآن كريم آيات بسيارى است كه انسان را به تفكر در آفرينش آسمان و خورشيد و ماه و ستارگان و زمين و كوه‌ها و درياها و نبات و حيوان و انسان دعوت\r\n\r\n\r\n","description":"","footnote":"\r\n( 1 ) . جاثيه ، آيات 3 - 5\r\n","page_name":" 76 ","page_number":76},
  {"content":"\r\n\r\nمىكند و نظام شگفت آورى را كه در هر يك از اين انواع ، حكومت مىكند ، گوشزد مىفرمايد . به راستى نيز دستگاه آفرينش و نظامى كه فعاليت‌هاى گوناگون جهان را به سوى هدف‌هاى آفرينش و آرمان‌هاى هستى پيش مىراند بسيار شگفت آور و حيرت‌انگيز است . دانه گندم يا هسته بادامى كه از زمين روييده است ، بوته‌اى داراى سنبل يا درختى ميوه‌دار مىشود ، و از آن دم كه در شكم خاك قرار مىگيرد و پس از آن شكافته شده ، نوك سبزى بيرون مىدهد و ريشه سفيد خود را به دل خاك مىفرستد ، تا وقتى كه به سر منزل مقصود برسد ، سازمان‌هايى بس بزرگ و پهناور به كار مىافتد كه عقل از مشاهدهء عظمت و وسعت آن متحير مىشود . ستارگان آسمان و خورشيد درخشان و ماه تابان و زمين هر كدام با حركت‌هاى وضعى و انتقالى و قواى نهفته خود و هم‌چنين نيروهاى اسرارآميز كه در آن دانه يا هسته وديعه گذارده شده است و فصول چهارگانه سال و اوضاع جوى و ابر و باران و باد و روزها و شب‌ها در پيدايش يك بوتهء گندم مثلًا كار مىكنند و اين پديدهء تازه را كه در مهد پرورش خود خوابانيده‌اند ، مانند دايه‌ها و پرستارها ، دست به دست مىگردانند ، تا به آخرين مرحلهء رشد و نموّ خود برسد .\r\nو هم‌چنين پيدايش يك نوزاد انسانى كه بسى پيچيده‌تر از يك نوزاد نباتى يا پديدهء ديگرى است ، محصول ميليون‌ها بلكه ميلياردها سال فعاليت پيچيده و منظم دستگاه آفرينش مىباشد . گردش زندگى روزمره يك انسان ، گذشته از ارتباطاتى كه در خارج از وجود خود با جهان آفرينش دارد ، از يك نظام شگفت‌آورى در داخل وجودش سرچشمه مىگيرد كه قرن‌هاى متمادى است ، افكار تيزبين دانشمندان جهان سرگرم تماشاى ظواهر آن مىباشند و هر روز پرده‌اى تازه از روى اسرار آن برداشته مىشود و هنوز هم معلوماتشان در برابر مجهولات ، بسى ناچيز است .\r\nهم‌چنين اگر يك فرد انسان آنچه را كه در سازمان وجودى يك انسان طبيعى مورد نياز است ، دارا باشد كامل خواهد بود و اگر از اين جمله يكى را فاقد باشد ، مثلًا دست\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nيا پا يا چشم نداشته باشد از همان جهت ناقص است .\r\nبنابر آنچه دانسته شد ، صفت كمال چيزى است كه نوعى از نيازمندىهاى هستى را رفع نمايد و نقص را بر طرف سازد . مانند صفت علم كه تاريكى جهل را رفع نموده و معلوم را براى عالم روشن مىسازد و مانند قدرت كه مقاصد و خواسته‌هاى شخصى را كه داراى قدرت است و براى وى امكان‌پذير مىسازد و او را به آن‌ها مسلط مىنمايد ، و مانند صفت حيات و احاطه و غير اين‌ها .\r\nوجدان ما قضاوت مىكند كه آفريدگار جهان - يعنى كسى كه هستى جهان و جهانيان از وى سرچشمه مىگيرد و هر نيازى را كه فرض شود او رفع مىنمايد و هر نعمت و كمال را او ارزانى مىدارد - همه صفات كمال را داراست ، زيرا از نظر واقع‌بينى ، هرگز نمىتوان تصور كرد كسى بتواند نعمتى را كه خود گرفتار آن است ، از ديگران رفع نمايد .\r\nخداى متعال نيز در قرآن كريم خود را به همهء صفات كمال مىستايد و از هر نقص و عيب خود را منزه و پاك معرفى مىفرمايد :\r\n « وَ رَبُّكَ الْغَنِيُّ ذُو الرَّحْمَةِ »  ؛ « 1 »\r\nتنها اوست كه دارا و بى نياز مطلق است و نياز هر نيازمندى را رفع مىكند .\r\nو باز مىفرمايد :\r\n « اللَّهُ لا إِلهَ إِلَّا هُوَ لَهُ الْأَسْماءُ الْحُسْنى »  ؛ « 2 »\r\nنيكوترين و زيباترين صفات از خدايى است كه غير از او خدايى نيست .\r\nاوست كه زنده و دانا و بينا و شنوا و توانا و آفريدگار و بىنياز است . پس بايد خداى متعال را داراى تمام صفات كمال ، و ساحت مقدس او را از هر صفت نقص پاك و منزه دانست ، زيرا اگر نقص داشت از همان جهت نيازمند بود و خدايى بالاتر از او\r\n\r\n\r\n","description":"","footnote":"\r\n( 1 ) . انعام ، آيه 133\r\n( 2 ) . طه ، آيه 8\r\n","page_name":" 78 ","page_number":78},
  {"content":"\r\n\r\nمىبايست كه نيازمندى او را رفع كند .  « سُبْحانَهُ وَ تَعالى عَمَّا يُشْرِكُونَ »  . « 1 »\r\n\r\nقدرت و علم خدا\r\nمشاهدهء اجزاى به هم پيوستهء اين جهان پهناور و گردش عمومى حيرت‌انگيز آن و نظام‌هاى جزيى خيره كننده و مرتبط به هم كه در هر گوشه و كنار آن در جريان است و در نتيجه هر يك از انواع پديده‌ها به سوى هدف خاص و مقصد ويژهء خود با نهايت نظم و ترتيب در سير و حركت مىباشد ، براى هر انسان خردمند روشن مىسازد كه جهان هستى و هر چه در آن است در وجود و بقاى خود از يك وجود و مقام فناناپذيرى سرچشمه مىگيرد ، كه با قدرت بيكران و علم بىپايان خود جهان و جهانيان را آفريده است و هر يك از آفريده‌هاى خود را در « مهد » پرورش قرار داده با عنايت رحمت خاص خود به سوى مقصد كمالش سوق مىدهد . اوست كه هستىاش فناناپذير است و به هر چيز توانا و دانا مىباشد .\r\nخداى متعال در كلام خود مىفرمايد :\r\n  « لَهُ مُلْكُ السَّماواتِ وَ الْأَرْضِ يُحْيِي وَ يُمِيتُ وَ هُوَ عَلى كُلِّ شَيْءٍ قَدِيرٌ * هُوَ الْأَوَّلُ وَ الْآخِرُ وَ الظَّاهِرُ وَ الْباطِنُ وَ هُوَ بِكُلِّ شَيْءٍ عَلِيمٌ »   ؛ « 2 »\r\nملك و فرمانروايى مطلق آسمان‌ها و زمين از آن خدا است و او زنده مىكند و مىميراند ، واوست كه به هر چيز تواناست ، اوست كه به هر چيز از ناحيهء اول و آخر و ظاهر و باطن - از هر ناحيه و جهت - احاطه دارد و اوست كه به همه چيز داناست .\r\nدر آيه ديگر مىفرمايد :\r\n « وَ لِلَّهِ مُلْكُ السَّماواتِ وَ الْأَرْضِ وَ ما بَيْنَهُما يَخْلُقُ ما يَشاءُ وَ اللَّهُ عَلى كُلِّ \r\n\r\n\r\n","description":"","footnote":"\r\n( 1 ) . روم ، آيه 40\r\n( 2 ) . حديد ، آيات 2 - 3\r\n","page_name":" 79 ","page_number":79},
  {"content":"\r\n\r\n شَيْءٍ قَدِيرٌ »  ؛ « 1 »\r\nسلطنت حقيقى جهان فقط براى خداست ، هر چه بخواهد مىآفريند و به همه چيز قادر و توانا است .\r\nتوضيح : وقتى مىگوييم فلان كس توانايى خريدن ماشين سوارى را دارد ، مقصودمان اين است آنچه را كه خريدن ماشين بدان نيازمند است ، ( پول كافى ) دارا مىباشد و اگر بگوييم فلان كس توانايى برداشتن سنگ صد كيلويى را دارد ، منظورمان اين است كه نيروى برداشتن سنگ صد كيلويى در او موجود است .\r\nروى هم رفته توانايى و قدرت ، نسبت به يك چيز داشتن وسيلهء لازم همان چيز است و چون هر پديده‌اى كه در جهان هستى فرض شود نيازمندى آن در هستى و گردش زندگىاش با خداى متعال رفع مىشود . بايد گفت كه خداى متعال توانايى و قدرت همه چيز را دارد و ذات پاك اوست كه سرچشمهء هستى است .\r\nدر آيه ديگر باز مىفرمايد :\r\n « أَ لا يَعْلَمُ مَنْ خَلَقَ »  ؛ « 2 »\r\nآيا خداوند آنچه را كه خود آفريده است ، نمىداند ؟\r\nبه اين معنا چون هر موجودى در پيدايش و هستى خود به هستى بىپايان خداى متعال تكيه زده است هرگز نمىشود كه ميان آن موجود و خدا حجاب وحائلى فرض نمود ، يا آن را از خداوند پنهان دانست ، بلكه هر چيز براى او آشكار مىباشد و او به درون و بيرون هر چيز مسلط و محيط است .\r\n\r\n\r\n","description":"","footnote":"\r\n( 1 ) . مائده ، آيه 17\r\n( 2 ) . ملك ، آيه 14\r\n","page_name":" 80 ","page_number":80},
  {"content":"\r\n\r\n\r\nعدل\r\nخداى تعالى عادل و دادگر است . زيرا عدل يكى از صفات « كمال » است . و خداوند عالم همه صفات كمال را دارا مىباشد . و نيز به طور مكرر در كلام خود « عدل » را ستوده و ظلم و ستم را نكوهش مىكند و مردم را به عدالت امر نموده و از ظلم نهى مىفرمايد و چگونه ممكن است كه چيزى را زشت شمارد و خود به آن متصف شود ؟\r\nيا چيزى را خوب و زيبا شمارد و خود داراى آن چيز نباشد ؟\r\nدر سورهء نساء مىفرمايد :\r\n « إِنَّ اللَّهَ لا يَظْلِمُ مِثْقالَ ذَرَّةٍ »  ؛ « 1 »\r\nخدا به اندازه سنگينى ذره‌اى به كسى ظلم نمىكند .\r\nو نيز مىفرمايد :\r\n « وَ لا يَظْلِمُ رَبُّكَ أَحَداً »  ؛ « 2 »\r\nخداوند به هيچ موجودى ستم نمىكند .\r\nدر جاى ديگر مىفرمايد :\r\n « وَ مَا اللَّهُ يُرِيدُ ظُلْماً لِلْعِبادِ »  ؛ « 3 »\r\n\r\n\r\n","description":"","footnote":"\r\n( 1 ) . نساء ، آيه 40\r\n( 2 ) . كهف ، آيه 49\r\n( 3 ) . مؤمن ، آيه 31\r\n","page_name":" 81 ","page_number":81},
  {"content":"\r\n\r\nخداى متعال نمىخواهد به بندگان خود ظلم كند .\r\nهم‌چنين مىفرمايد :\r\n « ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ فَمِنْ نَفْسِكَ »  ؛ « 1 »\r\nآنچه نيكى به تو مىرسد از خدا و آنچه بدى به تو مىرسد از خود تو است .\r\nو نيز مىفرمايد :\r\n « الَّذِي أَحْسَنَ كُلَّ شَيْءٍ خَلَقَهُ »  ؛ « 2 »\r\nآن خدايى است كه هر چه را آفريده نيكو آفريده است .\r\nبنابراين ، هر پديده‌اى در پيش خود در نهايت خوبى ساخته شده است ، زشتى و ناروايى يا عيب و نقصى كه در بعضى از موجودات ديده مىشود ، از راه مقايسه و نسبت پيش مىآيد مثلًا مار و كژدم وجودشان نسبت به انسان بد و نارواست ، و خار ، چون به گل قياس شود ، زيبا نيست ، اما در جاى خود آفريده‌هاى شگفت‌انگيز و سر تا پا زيبايى هستند .\r\nآرى ، خداى متعال بخشى از افعال اختيارى انسان را از نقطه نظر تشريع ، زشت و كار بد شمرده و به اجتناب از آن‌ها امر فرموده است و آن‌ها انواع معاصى و گناهان مىباشند مانند : شرك ، عقوق والدين ، كشتن بى گناه ، مىخوارگى ، قمار بازى و هر عمل ديگرى كه با تكليف دينى مخالف باشد .\r\nاين گونه اعمال كه گناه ناميده مىشوند ، به واسطهء عنوان مخالفت و سرپيچى از تكليف - عنوان عدمى - كه در آن‌هاست ، بد هستند و به خدا نسبت داده نمىشوند و در صورتى كه به صورت اختيارى از مكلف صادر شوند به مكلف منسوب مىشوند و مسئوليت و مجازات دارند .\r\n\r\n\r\n","description":"","footnote":"\r\n( 1 ) . نساء ، آيه 79\r\n( 2 ) . سجده ، آيه 7\r\n","page_name":" 82 ","page_number":82},
  {"content":"\r\n\r\n\r\nرحمت و ساير صفات كمال\r\nنيازمند ناتوانى را مىبينيم و به اندازه توانايى خود نيازمندى او را رفع مىكنيم .\r\nدرماندهء بيچاره‌اى را كمك مىنماييم ، يا دست نابينايى را گرفته به مقصد مىرسانيم .\r\nاين گونه كارها را مهربانى يا رحمت شمرده ، كار پسنديده و ستوده مىدانيم .\r\nكارهايى كه خداى كارساز بىنياز انجام مىدهد ، جز رحمت نمىتواند باشد ، زيرا با بخشيدن نعمت‌هاى بىشمار خود ، همه را بهره‌مند مىسازد و با هر بخشش ، بىآن‌كه خودش به كسى نياز داشته باشد ، گوشه‌اى از نيازمندىهاى موجودات را رفع مىنمايد . چنان‌كه مىفرمايد :\r\n « وَ إِنْ تَعُدُّوا نِعْمَتَ اللَّهِ لا تُحْصُوها »  . « 1 »\r\nو نيز مىفرمايد :\r\n « وَ رَحْمَتِي وَسِعَتْ كُلَّ شَيْءٍ »  . « 2 »\r\nو :\r\n « وَ رَبُّكَ الْغَنِيُّ ذُو الرَّحْمَةِ »  ؛ « 3 »\r\nيعنى خداى تو دارا و بىنياز مطلق است و به آفريده‌هاى خود مهربان مىباشد .\r\nتوضيح : هر خوبى و زيبايى كه در جهان هست و هر صفت كمال كه تصور كنيم ، نعمتى است كه خداى متعال به آفريدگان خود عطا فرموده و به آن وسيله ، يكى از نيازمندىهاى آفرينش را رفع كرده است . البته اگر خودش داراى آن كمال نبود ، از بخشيدن به ديگران عاجز بود و خود نيز در نيازمندىها با ديگران شريك بود . پس خداوند همه صفات كمال را از خود داراست و بى اين كه كمالى از كمالات را از\r\n\r\n\r\n","description":"","footnote":"\r\n( 1 ) . ابراهيم ، آيه 34\r\n( 2 ) . اعراف ، آيه 156\r\n( 3 ) . انعام ، آيه 133\r\n","page_name":" 83 ","page_number":83},
  {"content":"\r\n\r\nديگران دريافت دارد ، يا دست نياز به سوى كسى دراز كند ، خود به همهء صفات كمال از قبيل حيات و علم و قدرت و غير آن‌ها ، متصف است . و هيچ‌گونه صفات نقص و موجبات نيازمندى و احتياج ، مانند ناتوانى و نادانى و مرگ و گرفتارى و غيره ، راهى به ساحت پاكش ندارد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nنبوت\r\nخداى متعال با قدرت كامله خود ، در حالى كه از هر جهت بىنياز است ، جهان هستى و آفريده‌هاى گوناگون آن را به وجود آورده و از نعمت‌هاى بيرون از شمارش برخوردار كرده است .\r\nانسان و هر آفريدهء ديگر جاندار ، از نخستين روز پيدايش تا آخرين روز هستى ، در مهد پرورش وى قرار گرفته هر كدام با نظم و ترتيبى خاص به سوى هدفى معلوم و معين رهبرى شده و پيش مىرود ، در حالى كه در تمام لحظات مورد عنايت شايان او مىباشد .\r\nاگر تنها دوران‌هاى زندگى خودمان را مورد توجه و تأمل قرار دهيم ، يعنى دوران شيرخوارگى و كودكى و جوانى و پيرى را در نظر بياوريم ، وجدان ما به عنايت كاملى كه خداى متعال به ما دارد ، گواهى خواهد داد و چنانچه در اين مسئله روشن شويم عقل ما بىترديد قضاوت خواهد كرد كه آفريدگار جهان به هر يك از آفريده‌هاى خود از هر كس مهربان‌تر مىباشد ، در اثر همين لطف و مهربانى ، هميشه صلاح حال آن‌ها را رعايت مىكند و هرگز بدون حكمت و مصلحت ، به فساد امر و تباهى كارشان رضايت نمىدهد . نوع انسان يكى از آفريدگان خداست و مىدانيم صلاح كار و خوشبختىاش در اين است كه واقع بين و نيكوكار - يعنى داراى عقايد صحيح و اخلاق پسنديده و كردار نيك - باشد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nممكن است كسى بگويد كه انسان با عقل خداداد مىتواند نيك و بد را شناخته چاه را از راه تشخيص دهد .\r\nولى بايد دانست كه « عقل » به تنهايى نمىتواند اين گره را بگشايد و انسان را به واقع بينى و نيكوكارى رهبرى كند . زيرا اين همه صفات ناپسند و كارهاى ناروا كه در جامعهء انسانى مشاهده مىشود ، همه از كسانى هستند كه عقل و قوهء تميز دارند . جز اين كه در اثر خودخواهى و سود پرستى و هوسرانى عقل آنان مغلوب عواطف و تابع هوا و هوس گرديده در نتيجه دچار گمراهى شده‌اند . پس خداى متعال بايد از راه ديگر و با وسيله‌اى كه هرگز محكوم هوا و هوس نمىشود و هيچ‌گاه در رهبرى خود خبط و اشتباه نمىكند ، ما را به سوى سعادت رهبرى و دعوت نمايد . اين راه جز راه نبوت نيست .\r\n\r\nدليل نبوت\r\nاز بحث‌هايى كه دربارهء توحيد نموديم ، روشن شد چنان كه آفرينش اشياء از آن خداى متعال است ، پرورش آن‌ها نيز وابسته به اوست و به عبارت روشن‌تر ، هر يك از پديده‌هاى جهان كه از نخستين دم پيدايش براى بقا و تكميل نواقص خود شروع به فعاليت نموده ، نواقص و نيازمندىهاى خود را يكى پس از ديگرى مرتفع مىسازد و در حدود امكان ، خود را كامل و بى نياز مىكند ، سير منظمى را كه در خط بقا مىنمايد و به وجود خود ادامه مىدهد ، تنظيم كنندهء سير آن و رهبرش ، از هر منزل به منزل ، ديگر خداى متعال است .\r\nاز اين نظر ، يك نتيجه قطعى به دست مىآيد و آن اين كه هر نوع از انواع پديده‌هاى جهان برنامهء تكوينى خاصى در بقاى خود دارد كه با فعاليت ويژهء خود آن را اجرا مىنمايد و به عبارت ديگر هر دسته معينى از پديده‌هاى جهان در سير بقاى خود يك رشته وظايف مشخص دارد كه از ناحيه خداى متعال به سوى آن‌ها هدايت مىشود ،\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nچنان‌كه قرآن كريم به اين حقيقت اشاره نموده و مىفرمايد :\r\n « قالَ رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  ؛ « 1 »\r\nخداى ما آن كسى است كه به هر چيز آفرينش ويژه‌اش را عطا فرموده و پس از آن هدايتش كرد .\r\nهمه اجزاى آفرينش در اين حكم شريكند و هرگز استثنايى در كار نيست . ستارگان آسمان و زمينى كه زير پاى ماست و عناصرى كه در آن موجودند و تركيباتى كه پديده‌هاى ابتدايى را پديدار مىسازند و نبات و حيوان همه همين حال را دارند .\r\nحال انسان نيز در اين هدايت عمومى ، حال ديگران است ، جز اين كه ميان او و ديگران يك فرق است :\r\n\r\nفرق ميان انسان و ديگر موجودات\r\nمثلًا كره زمين از ميليون‌ها سال پيش آفريده شده است و مجموع نيروهاى نهفته خود را به كار انداخته و در محيط هستى خود تا حدودى كه عوامل مخالف اجازه مىدهد ، به فعاليت مىپردازد و در زمينهء حركت « وضعى » و « انتقالى » خود ، آثار وجودى خود را بروز مىدهد و به اين ترتيب بقاى خود را تأمين مىكند و تا عامل مخالف قوىترى جلوش را نگيرد ، به همين فعاليت ادامه خواهد داد و از انجام دادن هيچ وظيفه‌اى از وظايف خود كوتاهى نخواهد كرد .\r\nمثلًا درخت بادام از هنگامى كه از ميان هسته ، بيرون آمده تا روزى كه درختى كامل گردد ، در تغذيه و رشد و نمو و غير آن - و به عبارت ديگر در خط سير خود - وظايفى به عهده دارد كه اگر عامل مخالف نيرومندترى راهش را سد نكند ، هرگز در انجام\r\n\r\n\r\n","description":"","footnote":"\r\n( 1 ) . طه ، آيهء 50\r\n","page_name":" 87 ","page_number":87},
  {"content":"\r\n\r\nآن‌ها فروگذارى نخواهد كرد و نمىتواند هم بكند ، هر پديده ديگرى نيز حالش همين طور است . ولى نوع انسان فعاليت‌هاى اختصاصى خود را از راه اختيار انجام مىدهد و كارهايى كه انجام مىدهد ، از فكر و تصميم وى سرچشمه مىگيرد .\r\nانسان چه بسا از كردن كارى كه صد درصد به نفع اوست و عامل مخالفى نيز جلوش را نگرفته ، سرباز نمىزند و كارى را كه صد در صد به ضرر وى مىباشد ، دانسته و فهميده انتخاب مىكند گاهى از خوردن نوشدارو خوددارى مىكند و گاهى هم كاسه زهر سر مىكِشد و خود را مىكُشد .\r\nالبته روشن است موجودى كه مختار آفريده شده ، هدايت عمومى خدايى در حق وى اجبارى نخواهد بود . يعنى پيغمبران راه خير و شر و سعادت و شقاوت را از طرف خداى متعال به مردم ابلاغ مىكنند و پيروان دين را از عذاب خدا مىترسانند و آنان در فرا گرفتن هر يك از آن‌ها آزاد و مختار خواهند بود . درست است كه انسان خير و شر و نفع و ضرر خود را به طور اجمال از راه عقل درك مىكند ، ولى همان عقل ، غالباً خود را باخته از خواهش‌هاى نفسانى پيروى مىنمايد و گاهى نيز راه خطا مىرود . بنابراين قطعى است كه هدايت خدايى بايد از راه ديگرى علاوه بر راه عقل ، انجام گيرد كه آن راه به كلى از خطا و لغزش مصون باشد يا به عبارت ديگر خداى متعال دستورهاى خود را كه از راه عقل اجمالًا به مردم مىفهماند ، از يك راه ديگر تأييد نمايد .\r\nاين راه ، همان راه نبوت است كه خداى متعال دستورهاى سعادت بخش خود را از راه « وحى » به يكى از بندگان خود بفهماند و به وى مأموريت دهد كه آن‌ها را به مردم برساند و آنان را از راه اميد و بيم و تشويق و تهديد ، به متابعت آن دستورات وادار نمايد .\r\nخداى متعال در كلام خود مىفرمايد :\r\n « إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَ النَّبِيِّينَ مِنْ بَعْدِهِ . . .   رُسُلًا مُبَشِّرِينَ \r\n\r\n","description":"","footnote":"","page_name":" 88 ","page_number":88},
  {"content":"\r\n\r\n وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ »  ؛ « 1 »\r\nما به تو وحى كرديم چنان كه به نوح و پيامبرانى كه پس از وى بودند وحى كرديم . . .\r\nپيغمبرانى به سوى مردم فرستاديم كه به پيروان دين مژده ثواب مىداده آنان را اميدوار مىساختند و متمردان را از عقاب خدا مىترسانيدند ، تا آن كه پس از پيامبران ، مردم به واسطهء نداشتن اين نوع هدايت بر خدا حجت نداشته باشند .\r\n\r\nصفات پيامبر\r\nاز آنچه گذشت ، معلوم شد كه خداى متعال بايد با تعليم غيبى برخى از بندگان خود را به معارف و قوانينى كه ضامن سعادت بشر مىباشد آگاه ساخته ، به سوى آنان بفرستد .\r\nانسانى كه حامل پيام‌هاى خدايى است ، پيامبر و فرستادهء خدا ناميده مىشود و مجموع پيام‌هايى را كه از پيش خدا به سوى مردم آورده دين مىگويند .\r\nو نيز روشن شد كه پيامبر بايد :\r\n1 . در انجام دادن مأموريت خود از خطا مصون و معصوم باشد و هيچ‌گونه فراموشى و آفت‌هاى ديگر ذهنى به وى راه نيابد ، تا آن كه بتواند آنچه را دريافت داشته است بدون لغزش و اشتباه به مردم برساند ، زيرا در غير اين صورت ، هدايت الهى به هدف خود نمىرسد و قانون هدايت عمومى از كليت خود افتاده در مورد انسان از تأثير باز مىماند .\r\n2 . در كردار و گفتار خود از لغزش و معصيت مصون باشد ، چه با وجود معصيت ، اثرى براى تبليغ نمىماند ، زيرا كسى كه كردارش با گفتارش مخالف است ، مردم ارزشى براى گفتارش قائل نيستند و حتى كردارش را دليل بر دروغ‌گويى و شيّاديش\r\n\r\n\r\n","description":"","footnote":"\r\n( 1 ) . نساء ، آيات 163 - 165\r\n","page_name":" 89 ","page_number":89},
  {"content":"\r\n\r\nمىگيرند كه : « اگر راست مىگفت به گفتهء خود عمل مىكرد » !\r\nاين دو امر را مىتوان در يك عبارت جمع كرد و گفت : براى اين كه تبليغ صحيح و مؤثر باشد لازم است پيامبر از خطا و معصيت معصوم باشد ، خداى متعال در كلام خود نيز به همين معنا اشاره نموده ، مىفرمايد :\r\n   « عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً * لِيَعْلَمَ أَنْ قَدْ أَبْلَغُوا رِسالاتِ رَبِّهِمْ »    ؛ « 1 »\r\nخدايى كه علم غيب پيش او است ، به غيب خود كسى را مسلط نمىكند ، مگر كسى كه خدايش براى اين كار مىپسندد ( پيامبر پسنديده ) و در اين صورت خداى متعال او را تحت مراقبت قرار مىدهد ، تا پيام‌هاى خدايى دست نخورده به مردم ابلاغ شود .\r\n3 . فضائل اخلاقى را مانند عفت و شجاعت و عدالت و غير آن‌ها داشته باشد ، زيرا اين‌ها همه از صفات پسنديده شمرده مىشوند و كسى كه از هر گونه معصيت مصون است و از دين پيروى كامل مىكند ، هرگز با رذايل اخلاقى لكه‌دار نمىشود .\r\n\r\n\r\n","description":"","footnote":"\r\n( 1 ) . جن ، آيات 26 - 28\r\n","page_name":" 90 ","page_number":90},
  {"content":"\r\n\r\n\r\nپيامبران در ميان بشر\r\nاز راه تاريخ ، مسلم است كه در ميان بشر پيامبرانى بوده‌اند كه به دعوت به راه حق قيام نموده‌اند ، ولى با اين وصف تاريخ زندگىشان ، چندان روشن نيست . تنها تاريخ زندگانى حضرت محمد صلى الله عليه و آله است كه خالى از ابهام مىباشد و قرآن كريم كتاب آسمانى آن حضرت ، مقاصد عاليهء دينى را شامل است موضوع دعوت پيامبران گذشته را نيز روشن ساخته ، مقصد و هدف آنان را هم بيان مىكند .\r\nقرآن كريم تصريح مىكند براى اين كه پيامبران بسيارى از جانب خداى متعال به سوى مردم آمده‌اند و به اتفاق كلمه ، به توحيد و دين حق دعوت كرده‌اند ، چنان كه مىفرمايد :\r\n « وَ ما أَرْسَلْنا مِنْ قَبْلِكَ مِنْ رَسُولٍ إِلَّا نُوحِي إِلَيْهِ أَنَّهُ لا إِلهَ إِلَّا أَنَا فَاعْبُدُونِ »  ؛ « 1 »\r\nپيش از تو هيچ پيامبرى را نفرستاديم مگر آن كه به وى وحى مىكرديم كه جز من خدايى نيست ، مرا عبادت كنيد .\r\n\r\nپيغمبران اولوالعزم و ساير پيغمبران\r\nپيغمبرانى كه داراى كتاب آسمانى وتعاليم مستقل بوده‌اند ، پنج‌نفرند كه در اين آيه :\r\n\r\n\r\n","description":"","footnote":"\r\n( 1 ) . انبياء ، آيه 25\r\n","page_name":" 91 ","page_number":91},
  {"content":"\r\n\r\n « شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ وَ ما وَصَّيْنا بِهِ إِبْراهِيمَ وَ مُوسى وَ عِيسى أَنْ أَقِيمُوا الدِّينَ وَ لا تَتَفَرَّقُوا فِيهِ »  . « 1 »\r\nبه آنان اشاره شده است : نوح ، ابراهيم ، موسى ، عيسى و محمد صلى الله عليه و آله و اين پنج تن را كه صاحب كتاب و شريعتند ، پيغمبران اولوالعزم مىگويند ، ولى فرستادگان خدا ، منحصر به اين پنج تن نبوده‌اند ، بلكه هر امتى فرستاده‌اى داشته است و پيغمبران بسيار ، از جانب خدا به سوى بشر فرستاده شده‌اند كه در قرآن كريم نام بيشتر از بيست نفر آنان ، ذكر نشده است .\r\nچنان كه خداى متعال مىفرمايد :\r\n « مِنْهُمْ مَنْ قَصَصْنا عَلَيْكَ وَ مِنْهُمْ مَنْ لَمْ نَقْصُصْ عَلَيْكَ »  « 2 »\r\nو مىفرمايد :  « وَ لِكُلِّ أُمَّةٍ رَسُولٌ »  « 3 » و باز مىفرمايد :  « وَ لِكُلِّ قَوْمٍ هادٍ »  . « 4 »\r\nآرى پيغمبرانى كه بعد از هر يك از پيغمبران اولوالعزم آمده‌اند ، بشر را به سوى شريعت همان پيغمبران دعوت كرده‌اند و به همين ترتيب ، بعثت و دعوت ادامه داشت تا اين كه خداوند ، پيغمبر اكرم محمد بن عبداللَّه صلى الله عليه و آله را براى ختم پيغبمران قبل و ابلاغ آخرين دستورها و كامل‌ترين مقررات مذهبى ، برانگيخت و كتاب آسمانى او ، آخرين كتاب آسمانى گرديده و در نتيجه دين آن حضرت ، تا قيامت باقى مانده و شريعت او براى هميشه زنده خواهد بود .\r\n\r\n1 . حضرت نوح\r\nنخستين پيغمبرى كه خداى مهربان او را برانگيخت و با شريعت و كتاب آسمانى\r\n\r\n\r\n","description":"","footnote":"\r\n( 1 ) . شورى ، آيهء 13\r\n( 2 ) . غافر آيهء 78\r\n( 3 ) . يونس ، آيهء 47\r\n( 4 ) . رعد ، آيهء 7\r\n","page_name":" 92 ","page_number":92},
  {"content":"\r\n\r\nبه سوى جهان بشريت فرستاد ، نوح عليه السلام بود .\r\nنوح عليه السلام بشر آن روز را به سوى توحيد و يگانه پرستى و اجتناب از شرك و بت‌پرستى دعوت مىكرد . چنان كه از قصص او در قرآن كريم پيداست ، او براى رفع اختلاف طبقاتى و ريشه كن ساختن ستم و بيدادگرى ، مبارزه سخت مىنمود و از راه استدلال ، كه براى بشر آن روزى تازگى داشت ، تعليمات خود را گوشزد مىكرد .\r\nپس از روزگار درازى كه با مردمان نادان و لجوج و سركش دست به گريبان بود ، جماعت كمى را هدايت فرمود و خداى متعال به واسطهء طوفانى كه فرستاد كفار را هلاك و زمين را از لوث وجودشان پاك نمود و نوح عليه السلام كه با عده‌اى از پيروان خويش نجات يافته بودند ، شالودهء يك جامعهء دينى را از نو در جهان ريختند .\r\nاين پيغمبر گرامى ، پايه گذار شريعت توحيد و نخستين مأمور خدايى است كه با ستم و بيداد و طغيان مبارزه كرده است و در سايهء همين خدمت گران‌بها كه به دين حق و حقيقت نموده ، از خداى متعال به درود و سلامى اختصاص يافته كه تا جان بشريت بر پا است زنده و پاينده خواهد بود :  « سَلامٌ عَلى نُوحٍ فِي الْعالَمِينَ »  . « 1 »\r\n\r\n2 . حضرت ابراهيم\r\nروزگار درازى از زمان نوح گذشت با اين كه پيامبران بسيارى مانند : هود و صالح و ديگران نيز مردم را به سوى خدا و درستى رهبرى مىفرمودند روز به روز بازار شرك و بت‌پرستى رونق مىگرفت ، بالاخره جهانگير شد و خداى متعال با حكمت بالغهء خود ابراهيم عليه السلام را برانيگخت .\r\nابراهيم عليه السلام نمونهء كامل يك انسان فطرى بود كه با نهاد پاك و بى آلايش خود ، « حقيقت » را جست‌وجو كرد و يگانگى خداى آفرينش را دريافت و تا زنده بود با\r\n\r\n\r\n","description":"","footnote":"\r\n( 1 ) . صافات ، آيه 79\r\n","page_name":" 93 ","page_number":93},
  {"content":"\r\n\r\nشرك و ظلم مبارزه نمود .\r\nابراهيم چنان كه از آيات قرآن كريم پيداست و اخبار ائمه اهل بيت نيز آن را تأكيد مىكند ، دوران كودكى خود را در غارى دور از هياهوى مردم و زندگى پر غوغاى شهر مىگذرانيد و تنها مادر خود را كه گهگاهى براى وى غذا و آب مىآورد ، مىديد .\r\n. . . روزى به دنبال مادر بيرون آمد ، متوجه شهر شد و پيش آزر كه عمويش بود ، آمد ولى نظرش به هر چه مىافتاد براى وى تازگى داشت و بسيار شگفت آور بود . نهاد پاكش در ميان هزاران حيرت و تعجب ، با نهايت بىتابى و آرامى متوجه آفرينش اشيايى بود كه مشاهده مىكرد و در جست‌وجوى پيدا كردن راز پيدايش و علت آفرينش آن‌ها بود . . . بت‌هايى ديد كه آزر و ديگران آن‌ها را مىتراشيدند و مىپرستيدند ! از هويت آن‌ها سؤال نمود ! ولى توضيحى كه در بارهء ربوبيت ! آن‌ها به وى دادند ، او را قانع نكرد . گروهى از مردم را ديد كه ستارهء زهره و گروهى ماه و گروهى خورشيد را مىپرستيدند و چون هر يك از آن‌ها پس از ساعتى چند غروب مىكردند ، ابراهيم را نسبت به ربوبيت آن‌ها بى اعتقاد كرد .\r\nابراهيم عليه السلام پس از اين مراحل ، پرستش خود را نسبت به خداى يگانه و بيزارى خويش را از شرك و بت‌پرستى بىواهمه و هراس به مردم اعلام كرد و ديگر فكرى جز مبارزه با بت‌پرستى و شرك نداشت ، و بى آن كه كمترين سستى و خستگى به خود راه دهد ، با بت‌پرستان مبارزه مىكرد و ايشان را به سوى توحيد دعوت مىفرمود .\r\n. . . سرانجام راهى به بت‌خانه پيدا كرده ، بت‌ها را شكست و به خاطر همين قضيه كه پيش مردم بزرگ‌ترين جنايت ! شمرده مىشد ، محاكمه‌اش كردند . و بعد از انجام تشريفات به آتش انداختند ، ولى خداى متعال وى را نگهدارى فرمود و سالم از آتش بيرون آمد .\r\nابراهيم پس از چندى از كشور بابل كه زادگاه اصليش بود ، به سوى سوريه و فلسطين مهاجرت فرمود و در آن سامان به دعوت خود ادامه داد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nدر اواخر عمر خود داراى دو فرزند شد كه يكى اسحاق پدر اسرائيل مىباشد و ديگرى اسماعيل پدر عرب مصر . . . اسماعيل را در همان هنگام شيرخوارگى به امر خدا با مادرش به حجاز برده در ميان كوه‌هاى تهامه در زمينى بىآب و علف و خالى از سكنه جاى داد ، و بدين وسيله عرب‌هاى باديه نشين را به توحيد دعوت كرد . بعد خانهء كعبه را بنا نهاد و عمل حج را تشريع فرمود كه تا ظهور اسلام و دعوت پيغمبر اكرم ، در ميان عرب‌ها رايج بود .\r\nابراهيم صاحب دين فطرت است ، و به نص قرآن ، كتاب آسمانى داشت و نخستين كسى است كه دين خدا را به نام اسلام و پيروان آن را به نام مسلمين خواند و اديان توحيدى كه يهوديت و نصرانيت و اسلام باشد ، در جهان به آن حضرت منتهى مىشود ، زيرا حضرت كليم و حضرت مسيح و حضرت محمد صلى الله عليه و آله كه پيشوايان سه دين نامبرده مىباشند ، همه از نسل وى در خط دعوت وى بوده‌اند .\r\n\r\n3 . حضرت موسى كليم\r\nموسى بن عمران عليه السلام سومين پيغمبر از پيغمبران اولوالعزم و صاحب كتاب و شريعت است و از اولاد اسرائيل ( يعقوب ) مىباشد .\r\nموسى عليه السلام زندگانى پرغوغايى دارد . آن حضرت وقتى متولد شد كه بنىاسرائيل در مصر ، ميان قبطىها در حال ذلت و اسارت مىزيستند و به امر فرعون « 1 » كودكانشان را سر مىبريدند !\r\nمادر موسى عليه السلام طبق آنچه در خواب به وى دستور داده شده بود ، موسى را در صندوقى چوبين گذاشته و در رود نيل رها كرد . آب ، صندوق را حركت داده و يك‌سره به كنار قصر فرعون آورد .\r\n\r\n\r\n","description":"","footnote":"\r\n( 1 ) . در مصر شاه را « فرعون » مىگفتند\r\n","page_name":" 95 ","page_number":95},
  {"content":"\r\n\r\nبه امر فرعون ، صندوق را گرفتند وقتى كه باز كردند كودكى در ميان صندوق يافتند .\r\nفرعون در اثر اصرار ملكه ، از كشتن كودك صرف‌نظر كرد و چون فرزند نداشتند او را به فرزندى قبول كردند و به دايه - كه اتفاقاً همان مادرش بود - سپردند .\r\nموسى عليه السلام تا اوايل سن جوانى در دربار فرعون بود . پس از آن در اثر حادثهء قتلى ، از ترس فرعون از مصر فرار كرد و به مدين رفت و در آن‌جا به شعيب پيغمبر عليه السلام برخورد و با يكى از دختران او ازدواج كرد و چندين سال گوسفندان او را مىچرانيد . پس از چند سال به فكر زادگاه خود افتاد و همسر خود را برداشت با حشمى كه تهيه كرده بود متوجه مصر شد و در اثناى راه وقتى كه شبانه به طور سينا رسيد ، از جانب خداى متعال براى رسالت برگزيده شد و مأموريت يافت كه فرعون را به دين توحيد دعوت كند . و بنىاسرائيل را از دست قبطيان نجات بخشد و برادر خود هارون را وزير خود قرار دهد .\r\nولى پس از ابلاغ مأموريت و رسانيدن پيغام الهى ، فرعون كه خود بت‌پرست بود ولى خود را به مردم مصر ، يكى از خدايان معرفى مىكرد ! رسالت آن حضرت را نپذيرفت و آزادى بنىاسرائيل را تأمين نكرد .\r\nو با اين كه موسى عليه السلام سال‌ها مردم را به توحيد دعوت كرد و معجزات بسيارى نشان داد ، فرعون و قوم او ، عكس‌العملى جز سختى و درشت‌خويى نشان ندادند .\r\nبالاخره موسى عليه السلام به امر خدا ، بنىاسرائيل را كوچ داد و شبانه از مصر رو به صحراى سينا فرار كرد ، وقتى كه به درياى سرخ رسيد فرعون نيز از جريان اطلاع يافته با لشكريان خود آنان را تعقيب كرد .\r\nموسى عليه السلام به امر الهى و از راه اعجاز دريا را شكافت و با قوم خود از آن گذشت ، ولى فرعون و لشكريانش غرق شدند . بعد از اين واقعه ، خداوند تورات را به موسى نازل فرمود و شريعت كليمى را در ميان بنىاسرائيل مستقر ساخت .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\n4 . حضرت عيسى مسيح\r\nحضرت عيسى مسيح عليه السلام چهارمين پيغمبر از پيامبران اولوالعزم و صاحب كتاب و شريعت است . تولد آن حضرت به طور غير عادى بوده است . مادرش مريم كه دوشيزه‌اى پارسا بود در « بيت‌المقدس » مشغول عبادت بود كه روح القدس از جانب خدا بر وى نازل شده و مژده مسيح را به وى داد و با دمى روحانى او را به مسيح بارور كرد .\r\nمسيح عليه السلام پس از تولد ، در مقابل تهمت‌هاى ناروايى كه مردم به مادرش مىزدند ، در گهواره به سخن در آمد و از مادر خود دفاع كرد و نبوت و كتاب خود را به مردم خبر داد . پس از آن در سن جوانى به دعوت مردم پرداخت و شريعت موسى را با تغييرات كمى احيا فرمود . و از حواريين خود مبلغانى به اطراف و اكناف فرستاد . پس از چندى كه دعوتش منتشر شد ، يهود ( قوم آن حضرت ) در صدد قتل وى درآمدند ، ولى خداوند او را نجات داد و يهود ، كس ديگرى را به جاى وى گرفته و به دار آويختند ! .\r\nتذكر اين نكته در اين‌جا لازم است كه خداى متعال در قرآن كريم براى آن حضرت كتابى آسمانى به نام انجيل اثبات مىكند كه بر او نازل شده است . و آن غير از انجيل‌هايى است كه پس از آن حضرت توسط ياران و حواريون وى در سيرت و دعوت وى نوشته شده است و چهار انجيل كه تأليف لوقا ، مرقس ، متى و يوحنا است ، از ميان آن اناجيل به رسميت شناخته شد .\r\n\r\n5 . حضرت محمد بن عبداللَّه صلى الله عليه و آله\r\nتاريخ زندگانى پيغمبر گرامى ما حضرت محمد بن عبداللَّه صلى الله عليه و آله روشن‌تر از تاريخ زندگانى همهء پيغمبران گذشته مىباشد ، زيرا در اثر مرور زمان و تحولات تاريخ ،\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكتاب و شريعت و حتى شخصيت پيامبران پيشين متأسفانه تحريف شده و تاريخ زندگىشان صورت ابهام به خود گرفته است . و در حقيقت جز مطالبى كه به وسيلهء كتاب آسمانى اسلام و بيانات پيغمبر اكرم صلى الله عليه و آله و اهل بيت گرامى وى به ما رسيده از راه‌هاى ديگر چيز روشنى در دست نيست ، ولى از زندگى پيغمبر اكرم صلى الله عليه و آله تاريخ روشنى در اختيار است كه خصوصيات زندگانى آن حضرت را به اندازهء كافى نشان مىدهد .\r\nپيغمبر گرامى اسلام ، آخرين پيامبرى است كه خداى مهربان براى هدايت بشر ، به سوى جهانيان فرستاده است .\r\nچهارده قرن پيش جهان انسانيت در حالى مىزيست كه از دين توحيد نامى بيش نمانده بود و مردم از يگانه پرستى و خداشناسى به كلى دور مانده و آداب انسانيت و عدالت ، از جامعه آنان رخت بربسته بود . كعبه معظمه به « بتخانه » و دين ابراهيم خليل به « بت پرستى » تبديل شده بود .\r\nزندگى عرب ، زندگى قبايلى بود و حتى چندين شهر كه در حجاز و يمن و غير اين‌ها داشتند ، به همان ترتيب اداره مىشد ! قوم عرب در پست‌ترين شرايط و عقب افتاده‌ترين اوضاع و احوال مىزيستند . به جاى داشتن فرهنگ و ادب ، بىعفتى ، عياشى ، شراب‌خوارى و قماربازى در ميان آنان امرى رايج بود . دختران را زنده به گور مىكردند . زندگى بيشتر مردم از راه دزدى و راهزنى و قتل و غارت اموال و دارايى و چهارپايان همديگر تأمين مىشد . خونريزى و ستمگرى بالاترين افتخار به شمار مىرفت !\r\nدر چنين محيطى ، خداى مهربان پيغمبر اكرم صلى الله عليه و آله را براى اصلاح آنان و هدايت و رهبرى جهانيان برانگيخت و قرآن را كه مشتمل بر معارف حقه و خداشناسى واجراى عدالت و پند و اندرزهاى سودمند بود ، بر وى نازل فرمود و آن حضرت را مأمور ساخت كه با آن سند آسمانى ، مردم را به سوى انسانيت و پيروى از حق دعوت كند .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nپيغمبر اكرم صلى الله عليه و آله به سال 570 ميلادى - 53 سال قبل از هجرت - در شهر « مكه » در يك خانواده‌اى كه اصيل‌ترين و شريف‌ترين خانواده عربى شمرده مىشد ، متولد گشت .\r\nالبته پيش از آن كه از مادر متولد شود ، پدرش درگذشت و شش ساله بود كه مادر خود را از دست داد و پس از دو سال ديگر ، جدش « عبدالمطلب » كه سرپرستى او را داشت ، بدرود زندگى گفت و آن حضرت تحت كفالت مستقيم عموى مهربان خود ابوطالب - پدر اميرمؤمنان على عليه السلام - در آمد .\r\nابوطالب آن حضرت را مانند يكى از فرزندان خود گرامى داشته و تا چند ماه قبل از هجرت پيوسته در حمايت و نگاهدارى او كوشا بود و كوچك‌ترين مسامحه‌اى روا نمىداشت .\r\nاعراب مكه ، مانند ساير اعراب ، به نگهداشتن گوسفند و شتر مىپرداختند و گاهى نيز با كشورهاى مجاور مخصوصاً سوريه تجارت مىكردند ، و مردمى بىسواد بوده و هيچ‌گونه اهتمامى در آموزش و پرورش كودكان خود نداشتند .\r\nآن حضرت نيز مانند قوم خود خواندن و نوشتن را ياد نگرفته بود ، ولى از همان آغاز زندگى با يك سلسله اوصاف پسنديده امتياز داشت . هرگز بت نمىپرستيد .\r\nدروغ نمىگفت . دزدى و خيانت نمىكرد ، از كارهاى زشت و ناپسنديده و سبك پرهيز مىنمود . با عقل و كفايت بود . . . و به همين سبب در اندك زمانى محبوبيت قابل توجهى در ميان مردم پيدا كرد و به « محمد امين » معروف شد . چنان كه عرب‌ها غالباً امانت‌هاى خود را به او مىسپردند و از امانت و كفايت وى سخن‌ها مىگفتند .\r\nدر حدود بيست سال داشت كه يكى از بانوان ثروتمند مكه « خديجه كبرى » او را مسئول تجارت خود قرار داد و در نتيجهء راستى و درستى و عقل و كفايت آن حضرت از تجارت سود فراوان عايدش گرديد و طبعاً بيش از پيش مجذوب شخصيت و بزرگوارى آن حضرت شد و بالاخره به آن حضرت پيشنهاد ازدواج داد و پس از آن\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nنيز سال‌ها به ادامه كار تجارى همسر خود اشتغال داشت .\r\nآن حضرت تا سن چهل سالگى با مردم آميزش متعارف داشت و يكى از آنان شمرده مىشد جز اين كه اخلاقى پسنديده و نيكو داشت و هرگز گرد كردارها و رفتارهاى زشتى كه ديگران آلوده بودند ، نمىگشت و شيوه ستمگرى و سنگدلى و جاه‌طلبى نداشت به اين ترتيب احترام و اعتماد مردم را نسبت به خود جلب كرده بود .\r\nچنان كه وقتى عرب‌ها ، خانه كعبه را تعمير مىكردند به خاطر اوليت نصب « حجر الاسود » ميان قبايل مشاجره و منازعه افتاد . آن حضرت را به طور اتفاق « حَكَم » قرار دادند . او نيز امر فرمود عبايى پهن كرده « حجر الاسود » را در ميان آن گذاشتند و بزرگان قبايل اطراف عبا را بلند كردند و آن حضرت حجرالاسود را در جاى خودش نصب نمود و بدين ترتيب كشمكش جماعت بدون كشت و كشتار و خونريزى ، خاتمه يافت .\r\nآن حضرت پيش از بعثت با اين‌كه خدا را به يگانگى مىپرستيد و از پرستش بت‌ها روگردان بود ، چون با عقايد خرافى بت‌پرستى به طور مستقيم مبارزه نمىكرد ، مردم كارى با او نداشتند ، چنان كه صاحبان اديان ديگر مانند . يهود و نصارى در ميانشان با احترام مىزيستند و عرب‌ها مزاحمشان نمىشدند .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nماجراى بحيراى راهب\r\nسال‌هايى كه آن حضرت پيش عموى خود ابوطالب مىزيست و هنوز به حد بلوغ نرسيده بود ، ابوطالب براى تجارت رهسپار « شام » شد و آن حضرت را نيز با خود همراه برد .\r\nقافله سنگينى بود و جمع كثيرى به همراه مال التجاره فراوانى ، راه مىپيمودند تا وارد سرزمين سوريه شده و به شهر « بصرى » رسيدند و در نزديكى ديرى پايين آمده ، خيمه و خرگاه زدند و به استراحت پرداختند . راهبى كه « بحيرا » لقب داشت از دير بيرون آمده ، اهل قافله را به مهمانى دعوت كرد . همه دعوت « بحيرا » را پذيرفتند و به دير وارد شدند . ابوطالب نيز فرزند برادر ، حضرت محمد صلى الله عليه و آله را پهلوى اثاث خودشان گذاشته با سايرين به مهمانى « بحيرا » رفت .\r\nبحيرا پرسيد آيا همه آمده‌اند ؟ ابوطالب گفت : جز جوانى كه از همه خردسال‌تر است ، همه آمده‌اند . بحيرا گفت : او را نيز بياوريد . ابوطالب آن حضرت را كه در زير درخت زيتونى ايستاده بود ، فراخواند و پيش راهب آمد .\r\nبحيرا نگاه عميقى به آن حضرت كرده گفت : نزديك بيا با تو سخنى دارم ! پس آن حضرت را به كنارى كشيد ، ابوطالب نيز نزد ايشان رفت .\r\nبحيرا به آن حضرت گفت : از تو چيزى مىپرسم و به لات و عزّى ! سوگندت مىدهم كه پاسخ دهى - لات و عزّى نام دو بت بودند كه مردم مكه آن‌ها را\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمىپرستيدند - .\r\nآن حضرت فرمود : مبغوض‌ترين اشياء پيش من اين دو بت مىباشند .\r\nبحيرا گفت : تو را به خداى يگانه سوگند مىدهم كه راست بگويى ؟ فرمود : من هميشه راست مىگويم و هرگز دروغ نگفته‌ام ، تو سؤال خودت را بكن !\r\nبحيرا گفت : چه چيز را بيشتر دوست دارى ؟\r\nفرمود : تنهايى را !\r\nبحيرا گفت : به چه چيز بيشتر نگاه مىكنى و دوست دارى كه به سوى آن نگاه\r\nكنى ؟\r\nفرمود : آسمان و ستارگانى كه در آن هست .\r\nبحيرا گفت : چه فكر مىكنى ؟ حضرت سكوت كرد ، ولى بحيرا به دقت به پيشانى وى نگاه كرد .\r\nبحيرا گفت : چه هنگام و به چه انديشه مىخوابى ؟\r\nفرمود : هنگامى كه چشم به آسمان دوخته ، ستارگان را مىنگرم و آن‌ها را در دامان خود و خود را بالاى آن‌ها مىيابم !\r\nبحيرا گفت : آيا خواب هم مىبينى ؟\r\nفرمو : آرى ، و هر چه را در خواب بينم ، در بيدارى نيز همان را مىبينم .\r\nبحيرا گفت : مثلًا چه خوابى مىبينى ؟\r\n- سكوت كرد ! بحيرا نيز خاموش شد .\r\nبحيرا پس از اندكى توقف گفت : آيا ممكن است ميان كتف و دو شانهء تو را ببينم ؟\r\nحضرت بىاين كه از جاى خود حركت كند فرمود : بيا و ببين !\r\nبحيرا از جا بر خاسته نزديك آمد و لباس آن حضرت را از روى شانه‌اش كنار زد و خالى سياه پديدار شد ، آن‌گاه نگاهى كرد و زير لب خود گفت : همان است .\r\nابوطالب پرسيد كدام است ؟ چه مىگويى ؟ . . .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبحيرا گفت : بگو اين جوان با تو چه نسبتى دارد ؟\r\nابوطالب از آن‌جايىكه آن حضرت را مانند فرزندان خود دوست مىداشت ، گفت :\r\nفرزند من است !\r\nبحيرا گفت : نه ، پدر اين جوان بايد مرده باشد .\r\nگفت : تو از كجا دانستى ؟ آرى اين جوان فرزند برادر من است .\r\nبحيرا به ابوطالب گفت : گوش كن ! آينده اين جوان بسى درخشان و شگفت‌آور است . اگر آنچه را كه من ديده‌ام ، ديگران ببينند و او را بشناسند مىكشند ، او را از دشمنان پنهان كن و نگهدار .\r\nابوطالب گفت : بگو او كيست ؟\r\nبحيرا گفت : در چشم‌هاى او علامت چشم‌هاى يك پيغمبر بزرگ و در ميان كتف او ، نشانهء روشنى در اين باره مىباشد .\r\n\r\nداستان نسطوراى راهب\r\n. . . پس از چند سال بار ديگر ، آن حضرت به سمت عامل تجارت ، با مال‌التجاره « خديجه كبرى » عازم شام گرديد . خديجه غلام خود « ميسره » را به همراه آن حضرت فرستاد و سفارش كرد كه از وى اطاعت كامل كند . در اين سفر نيز وقتى كه به سرزمين « سوريه » رسيدند ، در نزدكى شهر « بصرى » زير درختى پايين آمدند . در آن نزديكى ، صومعهء راهبى بود به نامه « نسطورا » كه از پيش با ميسره آشنايى داشت . نسطورا از ميسره پرسيد : آن‌كه زير درخت آرميده ، كيست ؟\r\nميسره گفت : مردى است از قريش .\r\nراهب گفت : زير اين درخت كسى منزل نكرده و نمىكند مگر پيغمبرى از پيغمبران خدا .\r\nپس از آن گفت : آيا در چشمانش اثر سرخى هست ؟\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nميسره گفت : آرى ، پيوسته چشمان وى اين حال را دارد .\r\nراهب گفت : همان است ، و وى آخرين پيغمبر از پيغمبران خداست كاش من روزى را كه او مأموريت دعوت مىيابد ، درك مىكردم .\r\n\r\nبشارتى كه يهوديان مدينه مىدادند\r\nطوايف بسيارى از يهود كه در كتب خود وصف و محل آن حضرت را خوانده بودند ، وطن اصلى خود را ترك گفته به حجاز آمده و در مدينه و اطراف آن ، رحل اقامت انداخته و در انتظار ظهور « نبى امّى » به سر مىبردند و چون جماعتى ثروتمند و مالدار بودند ، عرب‌ها گهگاهى متعرضشان مىشدند و به اموالشان دستبردهايى مىزدند !\r\nيهود ، پيوسته با حال تظلم مىگفتند : بر چپاول و ستمى كه از شما مىبينيم صبر و تحمل خواهيم كرد تا روزى كه « نبى امّى » از مكه مهاجرت كند و به اين سامان قدم بگذارد . آن روز است كه ما به آن حضرت ايمان آورده و از شما انتقام مىگيريم يكى از عوامل مهمى كه به ايمان سريع اهل مدينه كمك كرد ، سابقهء ذهنى آنان بود كه از اين خبرها داشتند و بالاخره آنان ايمان آوردند ، ولى يهود به واسطهء تعصب خاص خود ، از ايمان سر باز زدند .\r\n\r\nاشارهء قرآن به بشارت‌هاى نبوت\r\nخداى متعال در چندين جا از كلام خود به اين بشارت‌ها اشاره مىنمايد . در خصوص ايمان طايفه‌اى از اهل كتاب مىفرمايد :\r\n « الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ \r\n\r\n","description":"","footnote":"","page_name":" 104 ","page_number":104},
  {"content":"\r\n\r\n عَلَيْهِمْ »  ؛ « 1 »\r\nكسانى كه از اهل كتاب تبعيت و پيروى مىكنند از فرستادهء ما « نبى امّى » كه در تورات نام و نشان او را مىيابند و آنان را به معروف امر و از منكر نهى مىكند و چيزهاى پاك را بر آنان حلال و چيزهاى پليد و فاسد را بر آنان حرام مىكند و هر گونه سختى و سنگينى و زنجيرهايى را كه گرفتارش بودند از آنان برداشته به آنان آزادى مىبخشد .\r\nو باز مىفرمايد :\r\n « وَ لَمَّا جاءَهُمْ كِتابٌ مِنْ عِنْدِ اللَّهِ مُصَدِّقٌ لِما مَعَهُمْ وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا فَلَمَّا جاءَهُمْ ما عَرَفُوا كَفَرُوا بِهِ »  ؛ « 2 »\r\nوقتى كه كتاب خدا به يهود ابلاغ شد ، با اين كه اين كتاب معارف و تعاليم تورات را كه كتاب آسمانى آنان مىباشد تصديق مىكرد و با اين‌كه مدتى بود انتظار داشتند كه [ به وسيلهء پيغمبر اكرم صلى الله عليه و آله 
  ] به كفار عرب فتح و ظفر يابند - با اين همه - ايمان نياوردند .\r\n\r\n\r\n","description":"","footnote":"\r\n( 1 ) . اعراف ، آيهء 157\r\n( 2 ) . بقره ، آيه 89\r\n","page_name":" 105 ","page_number":105},
  {"content":"\r\n\r\n\r\nاز بعثت تا هجرت\r\nدر محيط تاريك « جزيرةالعرب » كه بدون اغراق بايد نام آن را منجلاب بدبختى و كانون ظلم و فساد گذارد و در جهانى پر از بيدادگرى و ستم ، خداى متعال پيامبر خود را به عنوان رحمتى كه به جهانيان فرستاده شود ، برانگيخت و مأموريت داد كه مردم را به توحيد و يگانه پرستى دعوت كند ، و به عدالت و نيكوكارى و تحكيم روابط اجتماعى بخواند و در هر چيز ، بدون مسامحه و مساهله به پيروى حق و طرفداران حقيقت قيام كند و پايه‌هاى سعادت بشر را روى اساس ايمان و تقوا و تعاون و فداكارى ، استوار نمايد .\r\nنخست آن حضرت مأموريت اصل دعوت را داشت و چون در محيطى پر از سرسختى و بىرحمى و ستم‌كارى بود ، مأموريت خود را تنها با افرادى در ميان نهاد كه كم و بيش اميد پذيرش در آن‌ها مىرفت و به اين ترتيب ، شمار معدودى به وى ايمان آوردند كه نخستين مرد - بر حسب روايات - پسر عمو و دست پروردهء خود وى ، علىبن ابىطالب عليه السلام و نخستين زن همسرش « خديجه كبرى » عليها السلام بود .\r\nپيامبر صلى الله عليه و آله پس از چندى مأموريت يافت كه خويشان نزديك خود را دعوت كند و به پيروى از منشور وحى ، خويشان و نزديكان خود را - كه در حدود چهل نفر بودند - به خانه خويش دعوت كرد و مأموريت آسمانى خود را اظهار نمود و سپس آن حضرت به امر خداى متعال به دعوت علنى و عمومى پرداخت و مشعل فروزان\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nهدايت الهى را از درون خانه ، به عرصهء جهان فراز آورد .\r\nعكس العمل عرب‌ها بالاخص اهل مكه ، در مقابل اين دعوت و به ويژه پس از دعوت علنى ، بسيار سخت بود و كفار و مشركين به اين دعوت بىآلايش و پاك ، پاسخ منفى وحشيانه و بىرحمانه مىدادند و هيچ‌گونه منطق درستى به كار نمىبردند .\r\nآن حضرت را گاهى كاهن و ساحر و زمانى مجنون و شاعر مىناميدند ! و استهزا و مسخره مىكردند و وقتى كه مىخواست مردم را به آيين نوخاستهء اسلام دعوت كند يا عبادت خدا مىكرد ، سر و صدا در هم افكنده و اخلال مىكردند . خاكروبه و خار و خاشاك به سرش مىريختند . كتك مىزدند و دشنام مىدادند و گاهى سنگ‌بارانش مىنمودند و گاهى نيز از راه تطميع پيش آمده وعده‌هاى فريبنده و شيرينى مانند ثروت و رياست ، به وى مىدادند ، تا شايد بدين وسيله عزم و تصميم وى را در هم شكنند . ولى در هر حال ، كمترين سستى و عقب نشينى از آن حضرت بروز نكرد و چيزى كه بود ، برخى اوقات از نادانى و لجبازى قوم خود تأسف مىخورد و اندوهگين مىشد . و بارها در اين باره ، آيات قرآنى نازل شده خداى متعال ، تسليتش مىداد و امر به صبر و شكيبايى مىفرمود و گاهى نيز آياتى نازل مىشد كه آن حضرت را از اين كه كمترين تمايلى به سخنان مردم نمايد ، يا اين كه سستى و نرمى به خرج دهد نهى مىكرد .\r\nو كسانى هم كه به آن حضرت ايمان مىآوردند ، مورد شكنجه و عذاب شديد كفار بودند و بسا مىشد كه زير شكنجه جان تسليم مىكردند و گاهى كار به اندازه‌اى سخت شده و كارد به استخوان مىرسيد ! كه از پيغمبر اكرم صلى الله عليه و آله اذن مىخواستند كه قيام خونين كرده و مقدرات امر را يك‌سره نمايند . آن حضرت مىفرمود : « من دستورى در اين باره از جانب خداى متعال ندارم بايد صبر كرد » و جمعى از شدت فشار ، بساط زندگى خود را برچيده و خانه و كاشانه خود را ترك مىگفتند .\r\nپس از چندى ، كار بر مسلمانان سخت‌تر شد و ديگر كارد به استخوان رسيد ،\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nپيغمبر اكرم صلى الله عليه و آله اجازه داد كه يارانش به سوى حبشه هجرت كنند و چند صباحى از شكنجه و آزار قوم خود ايمن شوند . جماعتى كه در رأس آن‌ها « جعفر بن ابىطالب » برادر على عليه السلام قرار داشت ( جعفر يكى از برگزيده‌ترين ياران پيغمبر اكرم صلى الله عليه و آله بود ) . با خانوادهء خود ، به حبشه مهاجرت كردند .\r\nكفار « مكه » پس از آن كه از مهاجرت مسلمانان خبردار شدند ، دو نفر از كاردانان خود را با تحف و هدايايى بسيار ، پيش پادشاه « حبشه » فرستاده و استرداد مهاجران مكه را تقاضا نمودند ، ولى جعفر بن ابىطالب با بياناتى كه در حضور پادشاه حبشه ايراد كرد ، شخصيت سر تا پا نورانيت پيغمبر اكرم صلى الله عليه و آله و اصول عاليه اسلام را براى پادشاه و كشيشان مسيحى و سران كشور كه حضور داشتند ، تشريح نمود و آياتى چند از سورهء « مريم » تلاوت كرد .\r\nبيانات بىآلايش جعفر به طورى جذاب بود كه پادشاه و همهء اهل مجلس را به گريه در آورد . و او به تقاضاى اهل مكه جواب منفى داده و تحف و هدايايى را كه فرستاده بودند رد كرد ، و دستور داد وسايل راحتى و آسايش و آسودگى را از هر جهت ، براى مسلمانان مهاجر فراهم نمايند .\r\nكفار مكه پس از اين جريان ، معاهده بستند كه با بنىهاشم كه خويشاوندان پيغمبر اكرم صلى الله عليه و آله و طرفداران وى بودند ، قطع رابطه كنند و راه معاشرت و مكالمه و داد و ستد را با آنان به كلى ببندند و در اين خصوص عهد نامه‌اى نوشته به امضا عموم رسانيدند و در كعبه گذاشتند .\r\nبنى هاشم كه پيغمبر اكرم صلى الله عليه و آله نيز همراه ايشان بود ، ناگزير از مكه بيرون آمد و در يكى از دره‌ها كه به « شعب ابى طالب » معروف بود ، متحصن شدند و تقريباً با نهايت سختى و گرسنگى به سر بردند . در اين مدت ، كسى جرئت بيرون آمدن از « شعب » را نداشت ، روزها با گرماى سوزان و شب‌ها با ناله زنان و كودكان ، دست به گريبان بودند .\r\nپس از سه سال ، كفار در اثر محو شدن ( ! ) عهدنامه و ملامت‌هاى زيادى كه از قبايل\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاطراف شنيدند ، از معاهدهء خود منصرف شدند و بنى هاشم از محاصره بيرون آمدند .\r\nولى در همان ايام ، ابوطالب كه يگانه حامى پيغمبر اكرم صلى الله عليه و آله بود و هم‌چنين خديجهء كبرى زوجه و همسر مهربان آن حضرت ، بدرود زندگى گفتند ، در نتيجه كار بر پيغمبر اكرم صلى الله عليه و آله بسيار سخت شد و به هيچ وجه قدرت اين‌كه ميان مردم درآيد ، يا خود را به كسى نشان دهد ، يا در محل معينى توقف كند ، نداشت و به كلى امنيت جانى از وى سلب شده بود .\r\n\r\nمسافرتى به طائف\r\nسالى كه پيغمبر اكرم و بنىهاشم از شعب ابىطالب بيرون آمدند ، سال سيزدهم بعثت بود . پيغمبر اكرم صلى الله عليه و آله همان ايام مسافرتى كوتاه به شهر طائف - شهرى است تقريباً در صد كيلومترى مكه - نمود و مردم طائف را به اسلام دعوت فرمود ، ولى جُهّال شهر ، از هر طرف ريختند و دشنام داده و سنگ بارانش كردند و بالاخره وى را از شهر بيرون راندند .\r\nپيغمبر اكرم از طائف به مكه مراجعت نموده و چندى در مكه بود و چون هيچ‌گونه امنيت جانى نداشت ، خود را به مردم نشان نمىداد و بزرگان مكه نظر به اين كه اوضاع و احوال براى از ميان بردن آن حضرت مساعد بود ، در « دارالندوه » كه به منزلهء مجلس شورا بود اجتماع نموده ، در يك مجلس سرى ، آخرين طرح را براى يك‌سره كردن كار آن حضرت ريختند .\r\nطرح مزبور اين بود كه از هر قبيله از قبايل عرب ، يك نفر انتخاب شود و انتخاب شدگان به طور دسته جمعى به خانهء آن حضرت ريخته به قتلش برسانند ! البته منظور از شركت دادن همهء قبايل ، اين بود كه عشيره آن حضرت ، يعنى « بنىهاشم » نتوانند به خون خواهى وى قيام نموده با متصديان قتل بجنگند ! و هم‌چنين شركت جستن يك\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nنفر از خود بنى هاشم ، به كلى زبان بنى هاشم را مىبست !\r\n. . . اين تصميم قطعيت پيدا كرد . در حدود چهل نفر از قبايل مختلف نامزد قتل آن حضرت شده و شبانه خانه‌اش را محاصره نمودند كه سحرگاهان به درون خانه ريخته و تصميم قوم را عملى كنند ! ولى اراده خدايى فوق ارادهء قوم بود . و تصميم آنان را نقش بر آب نمود . خداى متعال به پيغمبر اكرم صلى الله عليه و آله وحى فرستاد و از تصميم آنان باخبرش نمود و امر فرمود كه شبانه از « مكه » بيرون آمده به « مدينه » مهاجرت كند .\r\nپيغمبر اكرم صلى الله عليه و آله على عليه السلام را از جريان واقعه مطلع ساخته و امر نمود كه شبانه در رختخواب وى بخوابد و وصاياى خود را به وى نموده و شبانه از خانه بيرون رفت . و در راه ابوبكر را ديد وى را نيز با خود برداشته راه « مدينه » را در پيش گرفت .\r\nعده‌اى از بزرگان مدينه ، قبل از هجرت ، در مكه با پيغمبر اكرم صلى الله عليه و آله ملاقات كرده و ايمان آورده بودند و ضمناً پيمانى بسته بودند كه اگر آن حضرت به مدينه بيايد ، به حمايت وى برخاسته و از وى دفاع كنند . چنان كه از جان و عرض خود دفاع مىكنند .\r\n\r\nهجرت پيغمبر اكرم صلى الله عليه و آله به مدينه\r\nپيغمبر اكرم صلى الله عليه و آله شبانه خود را به غارى در كوه « ثور » كه نزديكى مكه مىباشد ، رسانيد و سه روز در غار پنهان شد ! پس از سه روز از غار بيرون آمده و به مسافرت خود ادامه داد تا وارد مدينه گرديد و مورد استقبال اهل مدينه قرار گرفت .\r\nاز سوى ديگر ، كفار مكه كه خانهء آن حضرت را شبانه محاصره كرده بودند ، سحرگاهان به داخل خانه هجوم آوردند و با شمشيرهاى برهنه ، به سوى رختخواب آن حضرت شتافتند ! ولى بر خلاف انتظار ، على عليه السلام را به جاى وى يافتند و همين كه اطلاع پيدا كردند كه حضرت از مكه خارج شده است ، در اطراف مكه به جست‌وجو پرداختند و پس از جست‌وجوى بسيار ، نوميد به مكه بازگشتند .\r\nپيغمبر اكرم صلى الله عليه و آله در مدينه توقف فرمود و اهل مدينه با آغوش باز اسلام را پذيرفتند\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nو صميمانه به حمايت آن حضرت برخاستند . شهر مدينه قيافهء اسلامى به خود گرفت و تا آن روز كه به « يثرب » معروف بود و پس از آن « مدينة الرسول » ناميده شد و نخستين شهر اسلامى گرديد . البته اقليت عرب‌هاى مدينه كه نزديك به يك ثلث جمعيت شهر بودند ، هر چند منافق بودند ، ولى از ترس اكثريت تظاهر به اسلام مىكردند .\r\nخورشيد اسلام از آسمان صاف مدينه تابيدن گرفت و به نور افكنى خود شروع نمود و در وهله اول حالت جنگى كه سال‌ها در ميان دو طايفهء بزرگ « اوس » و « خزرج » وجود داشت ، به صلح و صفا تبديل شد . مؤمنان اهل مدينه پروانه وار به دور شمع رسالت گرد آمدند و به تدريج عشايرى كه در قلمرو مدينه بودند ، اسلام مىآوردند و احكام آسمانى اسلام يكى پس از ديگرى نازل و اجرا مىشد . و هر روز يكى از ريشه‌هاى فساد و كردارهاى ناپاك از ميان رخت بربسته ، به جاى آن تقوا و عدالت قرار مىگرفت و به تدريج پيروان اسلام كه درمكه بودند و پس از هجرت پيغمبر اكرم صلى الله عليه و آله زير آزار و شكنجهء سخت كفار قرار گرفته بودند ، خانه و زندگى خويش را رها كرده به سوى مدينه مىگريختند و مورد نوازش و پذيرايى گرم برادران دينى خود قرار مىگرفتند .\r\nمسلمانانى كه در مكه مانده بودند ، به تدريج از آنجا مهاجرت كرده در مدينه جمع شدند . اينان را مهاجرين و مؤمنان اهل مدينه را انصار مىگويند .\r\nطوايف زيادى از يهود در مدينه و حوالى آن و در « خيبر » و « فدك » بودند كه احبار و دانشمندان ايشان ، پيوسته بشارت بعثت پيغمبر اسلام را به عرب مدينه گوشزد مىنمودند . ولى اين طوايف وقتى كه پس از هجرت به اسلام دعوت شدند ، دعوت را اجابت نكرده و از پذيرفتن اسلام سرباز زدند . بالاخره ميان اسلام و يهود ، با شرايط خاصى پيمان عدم تعرض بسته شد .\r\nپيشرفت سريع اسلام ، كفار مكه را سخت ناراحت مىكرد و روز به روز خشم و\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nكينهء آنان نسبت به پيغمبر اكرم صلى الله عليه و آله و پيروان اسلام بيشتر مىشد و براى اين كه جمع مسلمانان را پراكنده سازند ، از پى بهانه مىگشتند و پيروان اسلام نيز ، به ويژه مهاجران مكه ، از كفار دل پرخونى داشتند در انتظار يك اذن آسمانى بودند كه كفار ستمگر را به سزاى اعمالشان برسانند و زنان و كودكان بىگناه و پيران بى دست و پاى خود را كه در مكه در زير آزار و شكنجه آنان بسر مىبردند ، نجات بخشند .\r\n\r\nجنگ بدر\r\nدر سال دوم هجرت ، نخستين جنگ ميان مسلمانان و كفار مكه در سرزمين بدر ( وادى است ميان مكه و مدينه ) واقع شد . در اين جنگ تعداد كفار نزديك به هزار نفر با تجهيز كامل و ساز و برگ كافى بودند و مسلمانان معادل يك سوم آنان افراد را داشتند و فاقد ساز و برگ و هر نوع وسايل جنگى بودند ، ولى عنايت خدايى فتح درخشانى نصيب مسلمانان فرمود و به بدترين وضعى ، كفار را شكست داد .\r\nدر اين جنگ ، مشركان با دادن تلفات جانى سنگين و اسيران بسيار و از دست دادن تجهيزات كامل خود ، به سوى مكه فرار كردند . مىگويند در اين پيكار از كفار هفتاد نفر كشته شدند كه تقريباً نصف آنان از دم شمشير على عليه السلام گذشته بودند و هفتاد نفر اسير گشتند .\r\n\r\nجنگ احد\r\nدر سال سوم ، باز كفار مكه به رياست ابىسفيان با سه هزار نفر ( و به روايتى پنج هزار ) به مدينه تاختند و در بيرون مدينه در بيابان احد با مسلمانان مصادف شدند . در اين جنگ پيغمبر اكرم با هفتصد نفر از مسلمانان ، در برابر دشمن صف آرايى كرد . در آغاز جنگ غلبه باز با مسلمانان بود ، ولى پس از ساعتى در اثر اشتباه بعضى از مسلمانان شكست به لشكر اسلام افتاد و كفار از هر طرف ريخته و مسلمانان ناگهان\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nخود را از هر طرف در ميان شمشيرهاى كفار يافتند .\r\nدر اين جنگ خسارات زيادى به مسلمانان وارد آمد . حمزه عموى پيغمبر اكرم صلى الله عليه و آله تقريباً با هفتاد نفر از ياران ديگر آن حضرت كه اكثرشان از « انصار » بودند ، شهيد شدند و پيشانى پيغمبر اكرم صلى الله عليه و آله زخم برداشت و يكى از دندان‌هاى پيشين آن حضرت شكست و يكى از مشركان كه ضربتى به شانهء وى وارد ساخت ، فرياد كشيد كه :\r\n« محمد را كشتم ! » و در نتيجه لشكر اسلام پراكنده شدند . تنها على عليه السلام با چند نفر ، درگرد پيغمبر اكرم صلى الله عليه و آله پابرجا ماندند و همه‌شان به قتل رسيدند جز على عليه السلام كه تا آخر جنگ ، مقاومت نموده از آن حضرت دفاع مىكرد .\r\nآخر روز ، دوباره فراريان لشكر اسلام دور پيغمبر اكرم صلى الله عليه و آله گرد آمده مهياى جنگ شدند . ولى لشكر ابوسفيان ، همان اندازه از موفقيت را غنيمت شمرده و دست از جنگ برداشتند و راه مكه را پيش گرفتند .\r\nلشكر كفار ، پس از پيمودن چند فرسخ راه ، از اين كه جنگ را تا فتح نهايى تعقيب نكردند و زن و بچه مسلمانان را اسير و اموالشان را غارت نكردند ، سخت پشيمان شدند و حتى مشغول مشاوره بودند كه دوباره به مدينه حمله كنند ، ولى به آنان خبر رسيد كه لشكر اسلام به منظور ادامه جنگ به دنبالشان افتاده و در راهند . همين كه كفار اين خبر را شنيدند ، مرعوب شده از مراجعت به سوى مدينه منصرف گشتند و با عجله رهسپار مكه گرديدند .\r\nالبته آنچه شنيده بودند مقرون به صحت بود ، زيرا پيغمبر اكرم صلى الله عليه و آله به امر خدا ، لشكرى از آسيب ديدگان جنگ تجهيز نموده و به سرپرستى على عليه السلام به دنبال دشمن اعزام داشته بود .\r\nدر اين جنگ اگر چه به مسلمانان تلفات سنگينى وارد آمد ، ولى در حقيقت به سود اسلام و مسلمين پايان پذيرفت و مسلمانان از اين جنگ نتيجهء مهم‌ترى گرفتند و نتيجه شوم تخلف از فرمان پيغمبر را عملًا ديدند و سرانجام دو طرف متخاصم ، وقتى\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nكه دست از جنگ برداشتند به يكديگر وعده دادند كه سال ديگر همان وقت در بدر جنگ ديگرى بر پا نمايند ! پيغمبر اكرم صلى الله عليه و آله با جمعى از ياران خود سر موعد در بدر حاضر شدند ، ولى كفار از حضور سرباز زدند .\r\nپس از اين جنگ ، مسلمانان به وضع خود سر و سامان بهترى دادند و در داخل شبه جزيره ، جز منطقه مكه و طائف ، از هر سوى پيشرفت مىكردند .\r\n\r\nجنگ خندق\r\nجنگ سومى كه كفار عرب با پيغمبر اكرم صلى الله عليه و آله جنگ خندق و آخرين جنگى بود كه به رهبرى اهل مكه واقع شد . جنگ بسيار سختى بود و كفار در اين جنگ تمام قوا و نيروى خود را بسيج كرده بودند . اين جنگ در تاريخ به نام جنگ احزاب و جنگ خندق معروف شد .\r\nپس از جنگ احد ، سران مكه كه در رأس آن‌ها ابوسفيان قرار داشت ، در اين فكر بودند كه آخرين ضربت كارى را بر پيغمبر اكرم صلى الله عليه و آله وارد ساخته و نور اسلام را به كلى خاموش كنند ! براى اين منظور قبايل عرب را تحريك كرده به همكارى و كمك خود دعوت مىكردند . طوايف يهود نيز با اين كه با مسلمانان پيمان عدم تعرض بسته بودند ، پنهانى دامن به اين آتش مىزدند و بالاخره پيمان خود را نقض كرده با كفار پيمان همكارى بستند .\r\nدر نتيجه ، سال پنجم هجرت ، لشكرى سنگين از قريش و قبايل گوناگون عرب و طوايف يهود ، با ساز و برگ كامل به سوى مدينه تاختند .\r\nپيغمبر اكرم صلى الله عليه و آله كه قبلًا از تصميم دشمن اطلاع يافته بود ، با ياران خود به مشاوره پرداخت . پس از گفت‌وگوى زياد طبق پيشنهاد « سلمان فارسى » كه يكى از صحابهء كرام بود ، دور شهر مدينه خندقى كندند و در داخل شهر متحصن شدند ، و لشكر دشمن پس از اين كه به مدينه رسيد ، راهى به داخل شهر نيافته ناگزير شهر را محاصره\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nكردند و به همان نحو به جنگ پرداختند و محاصره و جنگ مدتى به طول انجاميد .\r\nد راين جنگ بود كه « عمرو بن عبدودّ » كه يكى از نامىترين سواران و مشهورترين شجاعان عرب بود ، به دست تواناى على عليه السلام كشته شد . سرانجام در اثر باد و سرما و خسته شدن عرب‌هاى بت‌پرست از طول محاصره و اختلاف و جدايى كه ميان يهود و عرب افتاد ، محاصره بدون نتيجه درهم شكست و لشكر كفار از اطراف مدينه متفرق شدند .\r\n\r\nجنگ با يهود و جنگ خيبر\r\nپس از جنگ خندق كه محركين اصلى آن يهود بود و با كفار عرب همكارى داشتند و به طور آشكار پيمان خود را با اسلام نقض كرده بودند ، پيغمبر اكرم صلى الله عليه و آله به امر خدا به گوشمالى طوايف يهود كه در مدينه بودند ، پرداخت ! و جنگ‌هايى رخ داد كه همه با فتح و ظفر مسلمانان خاتمه يافت مهم‌ترين اين جنگ‌ها ، جنگ خيبر بود . يهود خيبر قلعه‌هاى مستحكمى در دست داشتند و عدهء قابل توجه و جنگ‌جويان زبردست و ساز و برگ كافى در اختيارشان بود .\r\nدر اين جنگ على عليه السلام مرحب خيبرى ، پهلوان نامى يهود را به هلاكت رساند و لشكر يهود را متفرق ساخت و پس از آن به سوى قلعه تاخته و در قلعه را از جا كند و با لشكر اسلام داخل قلعه گرديد و پرچم فتح را بر فراز آن به اهتزاز در آورد و با همين جنگ‌ها كه در سال پنجم هجرت خاتمه يافت ، توطئه و تجاوز يهود حجاز نيز يك‌سره شد .\r\n\r\nدعوت ملوك و سلاطين به اسلام\r\nپيغمبر اكرم صلى الله عليه و آله در مدينه مستقر شد و به تدريج جمع كثيرى از مسلمانان مكه كه در زير شكنجهء كفار بودند ، از خانه و زندگى خود دست برداشته به مدينه مهاجرت\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكردند . انصار نيز به عهد خود وفا كرده پذيرايى گرمى از ايشان به عمل آوردند .\r\nپيغمبر اكرم صلى الله عليه و آله مسجد النبى را در مدينه بنا كرد و مساجد ديگرى نيز به تدريج ساخته شد و مبلغين اسلام به اطراف فرستاده شدند و معاهده‌هايى با طوايف يهود كه در مدينه و اطراف مدينه بودند و هم‌چنين با قبايلى از اعراب ، بسته شد و اسلام با نورانيت خود شروع به پيشرفت نمود .\r\nدر سال ششم هجرت پيغمبر اكرم صلى الله عليه و آله نامه هايى به ملوك و سلاطين ديگر كشورها ، مانند شاه ايران و قيصر روم و خديو مصر و نجاشى حبشه ، نوشت و آنان را به اسلام دعوت فرمود .\r\n. . . كفار مكه پس از چندى پيمان را نقض نمودند ، و در اثر آن پيغمبر اكرم صلى الله عليه و آله تصميم به فتح مكه گرفت و سال هشتم هجرت با ده هزار مرد جنگى به مكه تاخته و مكه را بدون جنگ و خونريزى فتح نمود و بت‌هاى بسيارى كه در خانه كعبه بود ، همه را سرنگون ساخته و شكست . . . عموم اهل مكه اسلام را پذيرفتند و سران مكه را كه در ظرف بيست سال اين همه دشمنى با وى نموده و رفتارهاى غير انسانى در حق او و پيروانش روا داشته بودند ، احضار فرموده و بى آن كه كمترين تندى و ترشرويى كند ، با نهايت بزرگوارى ، همه را مشمول عفو خود قرار داد .\r\n\r\nجنگ حنين\r\nپيغمبر اكرم صلى الله عليه و آله پس از فتح مكه به تصفيهء اطراف شهر پرداخت و جنگ‌هاى متعددى بابت‌پرستان عرب كرد كه يكى از آن‌ها جنگ « حنين » مىباشد .\r\nدر واقع جنگ حنين ، يكى از جنگ‌هاى مهم پيغمبر اكرم صلى الله عليه و آله است . اين جنگ در وادى حنين با طائفه « هوازن » اتفاق افتاد . لشكر اسلام با دوازده هزار مرد جنگى در مقابل هوازن كه چندين هزار سوار بودند ، ايستاده و جنگ سختى ميان آنان در گرفت .\r\nهوازن ، در ابتداى جنگ شكست فاحشى به مسلمانان دادند ، به طورى كه جز\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nعلى عليه السلام كه پرچم اسلام را در دست داشت و پيشاپيش پيغمبر اكرم صلى الله عليه و آله مىجنگيد و چند نفر انگشت شمار ، همه فرار كردند ، ولى پس از ساعتى چند ، اول « انصار » و پس از آن ساير مسلمانان به مراكز خود بازگشتند با جنگ سختى كه نمودند دشمن را شكست دادند . در اين جنگ پنج هزار نفر توسط مسلمانان اسير شدند .\r\nولى بنا به درخواست پيغمبر اكرم صلى الله عليه و آله ، مسلمانان همهء اسيران را آزاد كردند و چند نفرى كه ناراضى بودند ! پيامبر سهم آنان را با پول خريدارى نمود و اسيران را آزاد فرمود .\r\n\r\nجنگ تبوك و جنگ‌هاى ديگر\r\nپيغمبر اكرم صلى الله عليه و آله در سال نهم هجرت به قصد جنگ با روم ، لشكرى به « تبوك » كشيد - تبوك جايى است در مرز ميان حجاز و شام - زيرا شايع شده بود كه قيصر روم ، در آن حدود از رومىها و عرب‌ها ، لشكرى تجهيز و تمركز مىدهد . جنگ « موته » نيز پيش از آن با روم ، در همان حدود اتفاق افتاده بود كه منجر به شهادت سرداران اسلام چون جعفر بن ابىطالب و زيد بن حارثه و عبداللَّه بن رواحه شده بود .\r\nپيغمبر اكرم صلى الله عليه و آله با سى هزار لشكر ، متوجه تبوك شد ، ولى با رسيدن لشكر اسلام ، گروه‌هايى كه آن‌جا بودند متفرق شده بودند . سه روز در تبوك توقف فرمود ، به تصفيهء آن نواحى پرداخت و پس از آن به مدينه مراجعه فرمود .\r\nپيغمبر اكرم صلى الله عليه و آله در مدت ده سال توقف خود در مدينه ، غير از جنگ‌هايى كه نامبرده شد ، تقريباً هشتاد جنگ بزرگ و كوچك ديگر نيز رخ داده است و تقريباً در يك چهارم آن‌ها ، خود حضرت ، شخصاً شركت داشته است .\r\nدر جنگ هايى كه شركت مىنمود ، بى آن كه مانند ساير فرمانده‌هان در پناه‌گاهى قرار گرفته ، فرمان هجوم و حمله دهد ! خود نيز دوش به دوش سربازان در جبهه جنگ شركت مىكرد ، ولى هرگز اتفاق نيفتاد كه به قتل كسى مباشرت كند .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nغدير خم و مسئله جانشينى\r\nآخرين شهرى كه فتح آن موجب استيلاى تام اسلام بر شبه جزيرهء عربستان شد ، شهر مكه بود كه حرم خدا و جايگاه كعبه است . اين شهر در سال هشتم هجرى به دست لشكريان اسلام افتاد و پس از آن به فاصلهء كمى شهر طائف نيز فتح شد .\r\nو در سال دهم هجرت پيغمبر اكرم صلى الله عليه و آله براى انجام « حجة الوداع » كه آخرين حج آن حضرت بود ، عازم مكه گرديد و پس از انجام مراسم حج و دادن رهنمودها و تعليمات لازم به مردم ، راه مدينه را پيش گرفت در ميان راه در محلى به نام غديرخم دستور داد تا قافله را از حركت باز داشتند و در ميان صد و بيست هزار نفر حاجى كه از گوشه و كنار شبه جزيرةالعرب جمع شده بودند ، دست على عليه السلام را گرفته و بلند نمود و به طور صريح ولايت و جانشينى آن حضرت را به همه اعلام داشت .\r\nبا اين اقدام ، مسئله والى در جامعهء اسلامى كه ولايت امور مسلمين را داشته باشد و از كتاب و سنت نگهبانى و از معارف و قوانين دينى نگهدارى كند ، حل شد و حكم آيه شريفه اجرا گرديد .\r\n « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ »  « 1 »\r\nاى پيامبر آنچه از جانب پروردگارت بر تو نازل مىشود به مردم برسان و اگر اين كار را انجام ندهى ، رسالت او را به پايان نرسانده‌اى .\r\nپيامر اكرم صلى الله عليه و آله پس از مراجعه به مدينه به فاصله كمى ، رحلت فرمود .\r\n\r\nاستقرار پيغمبر اكرم در مدينه و پيشرفت اسلام\r\nدعوت پيامبر اسلام در مدينه بلند آوازه شد ، به طورى كه هر خانه و انجمن و هر\r\n\r\n\r\n","description":"","footnote":"\r\n( 1 ) . مائده ، آيهء 67\r\n","page_name":" 118 ","page_number":118},
  {"content":"\r\n\r\nكوى و برزن را فرا گرفت . مردم فوج فوج ، دسته دسته ، به اسلام مىگرويدند و مثلًا در شهر مكه و مدينه ، تمام قبايل اطراف و جوانب ، قبول اطاعت نمودند و در ظرف ده سال كه مدت اقامت آن حضرت در مدينه بود ، سلطهء كامل اسلام بر سراسر شبه جزيره عربستان برقرار گرديد .\r\nپيغمبر اكرم صلى الله عليه و آله در ظرف اين ده سال به انجام مأموريت خود اشتغال داشت و لحظه‌اى نياسود ، وحى آسمانى را تلقى مىفرمود و تعاليم عاليهء اسلام را از معارف و اخلاق و قوانين كه از طريق وحى از جانب خداى متعال به او مىرسيد ، به مردم ياد مىداد و به پند و اندرز مردم مىپرداخت و به سؤالاتشان پاسخ مىداد و با مخالفان و دانشمندان ملل ، خاصه يهود ، مناظره و محاجه مىنمود و امور كشورى را اداره نموده و چرخ زندگى مردم را مىگردانيد !\r\nبا همهء اين‌ها بخش مهمى از اوقات خود را به عبادت خدا مشغول بود و روزهاى زيادى را در سال ، روزه مىگرفت ، يعنى تقريباً سه ماه متوالى رجب و شعبان و رمضان روزه مىگرفت و يك ماه نيز به طور متفرقه روزه بود و گاهى « روزه وصال » را كه از خصائص آن حضرت است ، انجام مىداد ؛ يعنى چند روز و چند شب متوالى ، هيچ چيز ميل نمىفرمود و بخشى ازشبانه روز ، به تدبير منزل و حوايج خانگى زندگى شخصى مىپرداخت و گاهى هم براى تحصيل معاش ، اجير مىشد و به كارگرى مىپرداخت .\r\nخداى متعال در كلام خود به اختصار ، جريان وقايع اين ده ساله را ذكر نموده مىفرمايد :\r\n  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ * هُوَ الَّذِي أَرْسَلَ رَسُولَهُ بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ »   ؛ « 1 »\r\n\r\n\r\n","description":"","footnote":"\r\n( 1 ) . صف ، آيات 8 - 9\r\n","page_name":" 119 ","page_number":119},
  {"content":"\r\n\r\nكفار مىخواهند نور و روشنايى خدايى را خاموش كنند و حال آن كه خدا نور و روشنايى خود را به حد تمام و كمال خواهد رسانيد اگر چه كفار دوست ندارند ، خدا همان است كه فرستادهء خود را با هدايت و دين حق به سوى مردم فرستاده تا آن را به همه اديان و مذاهب غلبه دهد ، اگر چه بر مشركان ناگوار باشد .\r\nالبته چنان كه روشن است اين وعده خدايى در حيات پيغمبر اكرم و بعد از رحلت آن حضرت تا امروز كه بيش از يك ميليارد مسلمان در همهء اقطار زمين زندگى مىكنند ، روز به روز بهتر عملى مىشود .\r\nو نيز مىفرمايد :\r\n « كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ وَ تُؤْمِنُونَ بِاللَّهِ »  ؛ « 1 »\r\nشما گروه مسلمانان بهترين امتى هستيد كه در ميان مردم به وجود آمده‌ايد . مردم را به معروف امر و از منكر نهى مىكنيد و به خدا ايمان مىآوريد .\r\n\r\nنگاهى به شخصيت معنوى و روحى پيغمبر اكرم صلى الله عليه و آله\r\nپيغمبر اكرم صلى الله عليه و آله طبق مدارك تاريخى قطعى ، در محيطى پرورش يافته بود كه پست‌ترين محيط زندگى و كانون جهالت و فساد و رذايل اخلاقى بود . در چنين محيطى بىآن كه از آموزش و پروش علمى برخوردار شود ، روزگار كودكى و جوانى خود را گذرانيده بود . آن حضرت اگر چه هرگز بت نپرستيد و با شيوه‌هاى خلاف انسانيت آلوده نگشت ، ولى در ميان چنان مردمى بود و به هيچ وجه زندگى عادى وى ، چنان آيندهء پرغوغايى را نشان نمىداد . و راستى از يتيمى تهيدست ، درس نخواندهء چشم و گوش بسته ! باوركردنى نبود .\r\n\r\n\r\n","description":"","footnote":"\r\n( 1 ) . آل عمران ، آيه 110\r\n","page_name":" 120 ","page_number":120},
  {"content":"\r\n\r\nپيغمبر اكرم صلى الله عليه و آله روزگارى را به همين وضع گذراند ، تا شبى از شب‌ها كه با همان آرامش ضمير و ذهن خالى مشغول عبادت بود ، به طور ناگهانى شخصيت ديگرى يافت .\r\nشخصيت درونى خاموش وى ، به يك شخصيت آسمانى تبديل شد . افكار و عقايد هزاران سالهء جامعهء بشرى را خرافى دانست ، و روش و آيين جهانيان را با واقع‌بينى خود ، ظالمانه و ستمكارانه ديد . گذشته و آيندهء جهان را به هم پيوند داد و راه سعادت بشر را كاملًا تشخيص داد . چشم و گوش آن حضرت به كلى عوض شد و جز حق و حقيقت نديد و نشنيد و زبانش به سخن خدايى و گفتار آسمانى و حكمت و موعظت باز شد و روحيهء درونى كه در محيط ناچيز سوداگرى و داد و ستد ، سرگرم اصلاح كارهاى روزمره بود ، پر و بال باز كرده به صدد اصلاح جهان و جهانيان و واژگون ساختن سازمان هزاران سالهء گمراهى و ستمگرى بشر برآمد و براى احياى حق و حقيقت ، يكه و تنها ، قيام نمود و آن همه نيروهاى جهانى در هم فشرده و دهشتناك مخالف را به هيچ شمرد . در معارف الهيه سخن گفت و همهء حقايق هستى را از يگانگى آفريدگار جهان ، استنتاج كرد .\r\nاخلاق عاليهء انسانى را به بهترين وجهى تشريح فرمود و روابط آن‌ها را كشف و روشن نمود و خودش به آنچه بيان مىكرد ، پيش از هر كس معتقد بود و به هر چه مردم را فرا مىخواند ، اول خودش عمل مىكرد .\r\nشرايع و احكامى آورد كه مشتمل بر يك سلسله عبادت‌ها و پرستش‌هايى است كه با زيباترين صورتى مقام بندگى را در برابر عظمت و كبرياى خداى يگانه نشان مىدهد . قوانين ديگر - حقوقى و جزايى - آورد كه با همديگر ارتباط كامل دارد و بر اساس توحيد و احترام اخلاق عاليهء انسانى استوار است .\r\nمجموعه قوانينى كه آن حضرت آورده است ، اعم از عبادات و معاملات ، چنان وسيع و دامنه‌دار مىباشد كه به همهء مسائل زندگى فردى و اجتماعى كه در جهان\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبشريت مىتوان فرض كرد و نيازمندىهاى گوناگون كه با گذشت زمان پيش مىآيد ، رسيدگى كرده ، دستور و برنامه لازم را مىدهد .\r\nآن حضرت قوانين دين خدا را جهانى و هميشگى مىداند ؛ يعنى معتقد است كه دين وى مىتواند نيازمندىهاى دنيوى و اخروى همهء جامعهء بشرى را براى هميشه رفع نمايد و مردم بايد براى تأمين سعادت خود ، همين روش را اتخاذ كنند . خود بارها مىفرمود :\r\nقد جئتكم بخير الدنيا و الآخره\r\nدينى كه من آورده‌ام ، ضامن سعادت و خوشبختى دنيوى و اخروى شماست .\r\nالبته اين سخن را بيهوده و بىپايه نفرموده است ، بلكه پس از بررسى آفرينش و پيش‌بينى آيندهء جهان انسانيت به اين نتيجه رسيده است و به عبارت ديگر : پس از آن كه اولًا : توافق و هم‌آهنگى كامل را ميان قوانين خود و آفرينش جسمى و روحى انسان شناخته است و ثانياً : تحولاتى را كه در آينده واقع خواهد شد و مشكلاتى كه بر جامعهء مسلمانان روى خواهد آورد ، به طور كلى در نظر گرفته ، پس از آن حكم به دوام و ابديت احكام دين نموده است .\r\nپيش‌گويىهايى كه با مدارك قطعى از آن حضرت به ما رسيده ، اوضاع و احوال عمومى پس از رحلت خود تا زمان‌هاى بسيار دور را تشريح نموده است .\r\nاو ، اين همه كارها را در مدت بيست و سه سال انجام داده كه سيزده سال آن را در زير شكنجه و آزار طاقت فرساى كفار مكه گذرانيده است و ده سال آن را هم با جنگ و لشكر كشى و مبارزه خارجى با دشمنان گوناگون و مبارزه داخلى با منافقان و كارشكنان و ادارهء امور مسلمانان و اصلاح عقايد و اخلاق و اعمال آنان - و هزاران گرفتارى ديگر - بسر برده است .\r\nآن حضرت اين همه راه را با يك تصميم خلل‌ناپذير كه به پيروى حق و زنده كردن آن داشت ، پيمود . نظر واقع بين او تنها با حق آشنا بود و وقعى بر خلاف حق\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nنمىگذاشت ، اگر چه موافق با منافع خودش يا با تمايلات و احساسات عمومى بود .\r\nآنچه را « حق » دانست از جان و دل پذيرفت و ديگر رد نكرد و آنچه « باطل » بود ، رد كرد و هرگز نپذيرفت .\r\n\r\nشخصيت روحى آن حضرت\r\nاگر با نظر انصاف ، در مطالب فصل گذشته كمى تأمل كنيم ، ترديد نخواهيم داشت در اين كه پيدايش چنين شخصيتى در چنان اوضاع و شرايط جز خرق عادت و اعجاز نبوده است و به جز تأييد خاص خدايى ، سببى نداشته است . و از اين روى ، خداى متعال در كلام خود بارها از « امّى » بودن و يتيمى و تهيدستى پيشين آن حضرت ، يادآورى مىكند و شخصيتى را كه به وى عطا فرموده يك معجزه آسمانى شمرده با آن به حقانيت دعوتش احتجاج مىكند : چنانچه مىفرمايد :\r\n   « أَ لَمْ يَجِدْكَ يَتِيماً فَآوى * وَ وَجَدَكَ ضَالًّا فَهَدى * وَ وَجَدَكَ عائِلًا فَأَغْنى »    ؛ « 1 »\r\nمگر تو يتيمى نبودى كه خدايت جا و پناه داد ؟ و نيازمندى نبودى كه خدايت بىنياز كرد ؟ و گمنامى نبودى كه خدايت نام و نشان بخشيد ؟ .\r\nو نيز مىفرمايد :\r\n « وَ ما كُنْتَ تَتْلُوا مِنْ قَبْلِهِ مِنْ كِتابٍ وَ لا تَخُطُّهُ بِيَمِينِكَ »  ؛ « 2 »\r\nتو پيش از پيامبرى و نزول قرآن به خواندن و نوشتن آشنا نبودى .\r\nو باز مىفرمايد :\r\n « وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا فَأْتُوا بِسُورَةٍ مِنْ مِثْلِهِ »  ؛ « 3 »\r\n\r\n\r\n","description":"","footnote":"\r\n( 1 ) . ضحى ، آيات 6 - 8\r\n( 2 ) . عنكبوت ، آيه 48\r\n( 3 ) . بقره ، آيه 23\r\n","page_name":" 123 ","page_number":123},
  {"content":"\r\n\r\nو اگر در آنچه بر بندهء خود - ( محمد صلى الله عليه و آله ) كه در محيط نادانى و فساد بزرگ شده و تعليم و تربيت نديده ) - فرستاديم شك داريد ، سوره‌اى كه همانند آن باشد ، بياوريد .\r\n\r\nسيرت پيغمبر اكرم صلى الله عليه و آله\r\nيگانه پايه و اساسى كه پيغمبر اكرم صلى الله عليه و آله بنياد دين خود را روى آن قرار داده و آن را مايهء سعاد ت مردم جهان شناخته ، اصل « توحيد » است .\r\nبه موجب اصل توحيد ، كسى كه مبدأ آفرينش جهان و سزاوار پرستش است ، خداى يگانه مىباشد و براى كسى جز خداى متعال نمىتوان سرتعظيم فرود آورده كرنش نمود .\r\nبنابراين ، روشى كه در جامعهء بشرى بايد معمول شود ، اين است كه همه با هم برابر و برادر باشند و كسى را جز خدا ، فرمانروايى بىقيد و شرط خود قرار ندهند . چنان‌كه خداى متعال مىفرمايد :\r\n « قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ »  ؛ « 1 »\r\nبگو اى اهل كتاب بياييد در يك كلمه باهم اتفاق داشته باشيم و آن اين است كه كسى را جز خداى جهان نپرستيم و كسى را به او شريك قرار ندهيم و اين كه بعضى از ما بعضى ديگر را خداوندگار و فرمانرواى بى قيد و شرط اخذ نكند .\r\nآن حضرت هدفى جز نشر دين توحيد نداشت و با نيكوترين اخلاق و گشاده‌ترين روى و رساترين حجت و برهان مردم را به توحيد دعوت مىفرمود و ياران خود را نيز به تعقيب همين روش توصيه مىفرمود : چنان كه خداى متعال به او دستور مىدهد :\r\n\r\n\r\n","description":"","footnote":"\r\n( 1 ) . آل‌عمران ، آيه 64\r\n","page_name":" 124 ","page_number":124},
  {"content":"\r\n\r\n « قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي »  ؛ « 1 »\r\nبگو روش من اين است كه با بصيرتى كامل به سوى خدا دعوت كنم و پيروان من نيز اين چنين هستند .\r\nآن حضرت در سيرت خود همه را برابر و برادر هم قرار مىداد و در اجراى احكام و حدود الهى ، هرگز تبعيض و استثنايى قائل نبود و ميان آشنا و بيگانه ، قوى و ضعيف ، غنى و فقير ، مرد و زن ، سياه و سفيد فرقى نمىگذاشت و هر كس را بر اساس احكام و قوانين دين ، به حقوق خود مىرسانيد و مىفرمود : « اگر دخترم فاطمه كه نزد من محبوب‌ترين مردم است ، دزدى كند دستش را مىبرم » .\r\nكسى حق تحكم و فرمانروايى و زورگويى بر كس ديگر نداشت و مردم در بيرون از مرز قانون ، حداكثر آزادى را داشتند - البته آزادى در مقابل قانون نه تنها در اسلام بلكه در هيچ قانونى از قوانين اجتماعى معنا ندارد .\r\nهمين روش آزادى و عدالت اجتماعى است كه خداى متعال در معرفى پيغمبر گرامى خودش ذكر مىفرمايد :\r\n  « الَّذِينَ يَتَّبِعُونَ الرَّسُولَ النَّبِيَّ الْأُمِّيَّ الَّذِي يَجِدُونَهُ مَكْتُوباً عِنْدَهُمْ فِي التَّوْراةِ وَ الْإِنْجِيلِ يَأْمُرُهُمْ بِالْمَعْرُوفِ وَ يَنْهاهُمْ عَنِ الْمُنْكَرِ وَ يُحِلُّ لَهُمُ الطَّيِّباتِ وَ يُحَرِّمُ عَلَيْهِمُ الْخَبائِثَ وَ يَضَعُ عَنْهُمْ إِصْرَهُمْ وَ الْأَغْلالَ الَّتِي كانَتْ عَلَيْهِمْ فَالَّذِينَ آمَنُوا بِهِ وَ عَزَّرُوهُ وَ نَصَرُوهُ وَ اتَّبَعُوا النُّورَ الَّذِي أُنْزِلَ مَعَهُ أُولئِكَ هُمُ الْمُفْلِحُونَ * قُلْ يا أَيُّهَا النَّاسُ إِنِّي رَسُولُ اللَّهِ إِلَيْكُمْ جَمِيعاً »   ؛ « 2 »\r\nآنان كه از اهل كتاب از پيامبر امى پيروى مىكنند وصف او را در انجيل و\r\n\r\n\r\n","description":"","footnote":"\r\n( 1 ) . يوسف ، آيهء 108\r\n( 2 ) . اعراف ، آيات 157 - 158\r\n","page_name":" 125 ","page_number":125},
  {"content":"\r\n\r\nتورات - كتاب‌هاى آسمانى خودشان - مىيابند ، او پيامبرى است كه ايشان را به آنچه با فطرت و نهاد خدادادى خود خوبى آن را درك مىكنند ، امر مىنمايد و از آنچه با فطرت خود خوب نمىشمارند ، نهى مىكند و چيزهاى پاك را براى ايشان حلال و چيزهاى پليد را حرام مىكند . پيامبرى كه هرگونه مقررات سخت و دشوار و زنجيرهاى آزادى كش را از ايشان برمىدارد . كسانى كه به وى ايمان آوردند و احترام و ياريش كردند و از نورى ( قرآن ) كه بر وى نازل شده پيروى كردند ، رستگار مىباشند . اى پيامبر ما به مردم بگو من از جانب خدا به سوى همهء شما فرستاده شده‌ام .\r\nيعنى روشى كه خداى متعال به من دستور داده در ميان شما اجرا خواهم كرد .\r\nاز اين‌جاست كه پيغمبر اكرم صلى الله عليه و آله در زندگى خود هيچ گونه امتيازى براى خود قرار نداد و هرگز پيش كسى كه سابقه آشنايى با آن حضرت نداشت ، از ساير مردم تميز داده نمىشد ، به كارهاى خانه مىپرداخت . همه را شخصاً به حضور مىپذيرفت و به سخن ارباب حاجت گوش مىداد . روى تخت و در صدر مجلس نمىنشست ! در موقع حركت ، موكب و تشريفات رسمى نداشت ! و اگر مالى به دستش مىرسيد ، بيشتر از مخارج ضرورى خود را به فقرا مىداد و گاهى موجودى ضرورى خود را نيز به مستمندان داده ، خود با گرسنگى و سختى مىگذرانيد ، و هميشه مانند فقرا زندگى مىكرد و با فقرا مىنشست . در احقاق حقوق مردم كمترين مسامحه به خرج نمىداد ، ولى در حقوق شخصى خود حداكثر عفو و اغماض را به كار مىبرد . وقتى در فتح مكه سران قريش را به حضورش آوردند ، با اين‌كه پيش از هجرت ، آن همه ستم‌ها بر وى كرده و پس از هجرت نيز فتنه‌ها برانگيخته بودند ، كمترين تندى از خود نشان نداد و همه را عفو فرمود .\r\nپيغمبر اكرم صلى الله عليه و آله در اخلاق و فضايل انسانى خود انگشت نماى دوست و دشمن بود . در حسن معاشرت و خوش‌رويى و بردبارى و فروتنى و متانت و وقار نظيرى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nنداشت . چنان كه قرآن مجيد با جمله  « وَ إِنَّكَ لَعَلى خُلُقٍ عَظِيمٍ »  ؛ « 1 » اخلاق كريمه او را ستوده است . به هر كه مىرسيد حتى به زنان و كودكان و زيردستان ، در سلام كردن پيشى مىگرفت . يكى از يارانش اجازه خواست كه پيش وى به خاك افتد ! يعنى حالت سجده داشته باشد ، پيامبر فرمود : چه مىگويى ؟ اين‌ها روش قيصر و كسرى - شاهان - است و شأن من ، پيغمبرى و بندگى است .\r\nاز هنگامى كه از جانب خدا مأموريت تبليغ دين و هدايت و رهبرى مردم را پيدا كرد . لحظه‌اى در انجام وظيفه غفلت نكرد و در كوشش خستگىناپذير خود از پاى ننشست . سيزده سال پيش از هجرت كه در مكه بود ، با گرفتارى طاقت فرسا كه از ناحيه مشركين عرب داشت ، پيوسته به عبادت و تبليغ دين خدا اشتغال داشت . و در ده سال بعد از هجرت با گرفتارىهاى روز افزون كه از ناحيه دشمنان دين داشت و كار شكنىهايى كه يهود و منافقان مسلمان نما مىكردند ، معارف دين و قوانين اسلام را با وسعت حيرت انگيزى كه دارد ، به مردم رسانيد و بيش از هشتاد جنگ با دشمنان اسلام را اداره نمود .\r\nالبته اين‌ها علاوه بر ادارهء امور جامعهء اسلامى است كه در آن موقع شامل همهء شبه جزيره عربستان مىگرديد و آن را به عهده داشت . حتى به شكايت‌ها و نيازمندىهاى جزيى مردم بىحاجب و دربان ، شخصاً رسيدگى مىكرد .\r\nدر شهامت و شجاعت پيغمبر اكرم صلى الله عليه و آله اين اندازه بس كه يكه و تنها ، در برابر جهان آن روز كه چيزى جز زورگويى و حق كشى حكومت نمىكرد ، با دعوت حقه خود قيام كرد . و آن همه شكنجه و عذاب كه از ستمكاران وقت ديد ، هرگز در وى سستى و دلسردى ايجاد نكرد و در هيچ جنگى پاى به عقب نگذاشت .\r\nپيغمبر اكرم صلى الله عليه و آله خود را بسيار تميز و نظيف نگه مىداشت و نظافت و پاكيزگى را از\r\n\r\n\r\n","description":"","footnote":"\r\n( 1 ) . قلم ، آيهء 4\r\n","page_name":" 127 ","page_number":127},
  {"content":"\r\n\r\nنشانه‌هاى ايمان شمرده است : « النظافة من الإيمان » و علاوه بر نظافت و پاكيزگى لباس و بدن ، خوش لباس و خوش برخورد هم بوده است و هر موقع كه مىخواست بيرون بيايد ، با نيكوترين هيئت بيرون مىآمد و مخصوصاً به عطر علاقه زيادى داشت .\r\nاو در دوران زندگى خود ، تغيير حال ندارد و با همان تواضع و فروتنى كه داشت ، عمر خود را به پايان رسانيد و با آن موقعيت با ارزشى كه داشت ، هرگز امتيازى كه ارزش اجتماعى او را نشان دهد ، براى خود قائل نشد .\r\nپيغمبر اكرم صلى الله عليه و آله در عمر خود هرگز به كسى دشنام نداد و سخن بيهوده نگفت و با قهقهه نخنديد و عملى سبك و بىارج انجام نداد . به تفكر و تأمل علاقه زيادى داشت و به سخن هر دردمندى و به اعتراض هر معترضى گوش مىداد آن‌گاه به پاسخش مىپرداخت و هيچ وقت سخن كسى را قطع نمىكرد . فكر آزاد را نمىكشت . ولى اشتباه اشخاص را روشن ساخته روى زخم درونى وى مرهم مىگذاشت .\r\nپيغمبر اكرم صلى الله عليه و آله بسيار مهربان و رقيق القلب بود و از رنج بردن هر كسى ناراحت و متأثر مىشد ، ولى با اين حال هرگز در مجازات بزه‌كاران و بدكرداران ، سستى نمىكرد و در اجراى قوانين الهى بين افراد فرق نمىگذاشت .\r\nدر سرقتى كه از خانهء يكى از انصار شده بود يك يهودى و يك مسلمان متهم بودند . جمع كثيرى از انصار ، پيش آن حضرت آمده فشار آوردند كه براى حفظ آبروى مسلمانان و بالخصوص انصار ، و نظر به دشمنىهاى علنى يهود ، مرد يهودى مجازات شود ! ولى آن حضرت چون حق را به خلاف آنچه آن‌ها مىخواستند تشخيص داد ، آشكارا فرد يهودى را تبرئه كرده و مرد مسلمان را محكوم نمود .\r\nدر گيرودار جنگ بدر كه خود شخصاً صفوف لشكر را منظم مىساخت ، به يكى از جنگ‌جويان رسيد كه قدرى جلوتر از ديگران ايستاده بود ! آن حضرت با عصايى كه در دست داشت به شكم آن مرد فشار داد كه كمى عقب‌تر ايستاده صف را راست نمايد ! مرد جنگ‌جو گفت : يا رسول اللَّه به خدا قسم شكمم به درد آمد ! بايد قصاص\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nكنم ؟ حضرت عصا را به دست وى داد ، لباس را از شكم خود كنار زد و فرمود : قصاص خود را بگير ! آن مرد دويده شكم آن حضرت را بوسيد و گفت : « من مىدانم كه امروز كشته مىشوم مىخواستم بدين وسيله به بدن مقدس تو تماس حاصل كنم » پس از آن به دشمن حمله كرد و شمشير زد تا شهيد شد .\r\nپيغمبر اكرم صلى الله عليه و آله هميشه از ضعيفان و مظلومان حمايت مىكرد و به يارانش سفارش مىكرد كه نياز نيازمندان و شكايت ضعيفان را به من برسانيد ، و در اين باره مسامحه روا مداريد .\r\nگويند آخرين سخن كه فرمود سفارشى بود كه دربارهء بردگان و زنان به مردم نمود ، و بعد از آن ، سخنش قطع شد و چشم از اين جهان گذرا فرو بست : درود خدا بر او و بر خاندان گرامىاش باد .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nوصيت پيغمبر اكرم صلى الله عليه و آله قرآن و اهل‌بيت\r\nجهان بشريت مانند ساير اجزاى جهان هستى ، محكوم « تغيّر و تبدّل » مىباشد و هم‌چنين اختلاف شديدى كه در ساختمان افراد بشر مشهود است ، سليقه‌هاى مختلف به وجود آورده كه در اثر آن ، نفوس مردم در تندى و كندى ، فهم و ادراك و نگهدارى و فراموشى افكار ، مختلف است .\r\nاز اين رو ، عقايد و هم‌چنين رسوم و مقرراتى كه در ميان جمعيتى حكومت كند ، اگر ريشهء ثابت و نگهبانان با ايمان و قابل اعتمادى نداشته باشد ، در كمترين وقتى در معرض تغيير و تحريف قرار گرفته ، از ميان خواهد رفت . مشاهده و تجربه ، اين مسئله را به روشن‌ترين وجهى براى ما اثبات مىكند .\r\nدر راه پيش‌گيرى از اين خطر ، پيغمبر اكرم صلى الله عليه و آله براى دين جهانى و دائمى خود ، مدركى محكم و پابرجا و نگهبانان صلاحيت دارى معرفى فرمود و « كتاب خدا و اهل بيت » كرام خود را به مردم توصيه نمود . چنان كه تمام فرق اسلامى - عامه و خاصه - به نحو تواتر ، نقل كرده‌اند پيغمبر اكرم صلى الله عليه و آله بارها فرموده است :\r\nمن مىروم و در ميان شما دو امانت گران‌بها مىگذارم يكى از آن‌ها كتاب خدا « قرآن » و ديگرى اهل بيت « عترت » من است ، اين‌ها هرگز از هم جدا نمىشود و شما مادامى كه به اين‌ها تمسك كنيد ، گمراه نخواهيد شد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nقرآن كريم\r\nقرآن كريم كه سرچشمهء حقايق و معارف اسلامى است ، كتاب آسمانى و سند نبوت پيغمبر اكرم صلى الله عليه و آله مىباشد . قرآن كريم كلام خداى متعال ، و تعاليمى است كه از مصدر عزت و مقام كبريا و عظمت ، به پيغمبراكرم صلى الله عليه و آله نازل گشته و به وسيلهء آن راه سعادت به بشر نشان داده شده است .\r\nقرآن كريم يك سلسله مواد علمى و عملى به جهان انسانى نشان مىدهد كه آدمى ، با به كار بستن آن‌ها به سعادت اين جهان و آن جهان ، نائل مىگردد .\r\nقرآن كريم در مدت بيست و سه سال زمان دعوت پيغمبر اكرم صلى الله عليه و آله به تدريج نازل شده و نيازمندىهاى جامعهء بشرى را پاسخ گفته است .\r\nقرآن كتابى است كه در بيانات خود هدفى جز راهنمايى مردم به سوى سعادت ندارد . اعتقاد درست و خُلق پسنديده و عمل شايسته را كه پايه‌هاى سعادت فرد و جامعه انسانى است ، با بيانى رسا تعليم مىكند :\r\n « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ »  ؛ « 1 »\r\nكتابى كه هر چيز را روشن مىكند ، به سوى تو فرستاديم .\r\nقرآن ، معارف اسلامى را به اختصار بيان فرموده براى تفصيل آن‌ها مخصوصاً براى توضيحات مسائل فقهى ، مردم را به در خانهء نبوت ، هدايت مىكند . چنان كه مىفرمايد :\r\n « وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ »  ؛ « 2 »\r\nقرآن را به تو نازل كرديم تا آنچه را كه از جانب خدا براى مردم فرستاده شده است ، براى آنان روشن سازى .\r\n\r\n\r\n","description":"","footnote":"\r\n( 1 ) . نحل ، آيه 89\r\n( 2 ) . همان ، آيه 44\r\n","page_name":" 131 ","page_number":131},
  {"content":"\r\n\r\nو :\r\n « وَ ما أَنْزَلْنا عَلَيْكَ الْكِتابَ إِلَّا لِتُبَيِّنَ لَهُمُ الَّذِي اخْتَلَفُوا فِيهِ »  ؛ « 1 »\r\nاين كتاب را بدين منظور به سوى تو فرستاديم كه اختلاف مردم را حل كرده حق را براى آنان روشن سازى .\r\nقرآن كريم در ميان مقاصد خود بىآن كه مردم را به تقليد كوركورانه دعوت نمايد ، با ايشان به زبان عادى و منطق خدادادى خودشان سخن مىگويد . و يك رشته معلومات را كه انسان خواه‌ناخواه با فطرت خود درك مىكند ، ياد آور شده ، تذكر مىدهد كه هرگز انسان نمىتواند از پذيرفتن آن‌ها شانه خالى كند و از اعتراف به آن‌ها سرباز زند .\r\nخداى متعال مىفرمايد :   « إِنَّهُ لَقَوْلٌ فَصْلٌ * وَ ما هُوَ بِالْهَزْلِ »   ؛ « 2 » قرآن سخنى است كه حق را از باطل جدا مىكند ، كلامى نيست كه بيهوده و سرسرى گفته شده باشد .\r\nمطلبى را كه بيان مىكند تا آن‌جا كه شعاع دلالتش پيش مىرود براى هميشه ، نسبت به همه كس زنده و پاينده است ، نه مانند سخنان معمولى مردم كه از جهاتى چند كه فهم و تفكر مىتواند احاطه كند سنجيده شود و از بقيهء جهات ، غفلت و اهمال در آن راه داشته باشد ، بلكه كلام خدايى است كه به هر پيدا و نهان ، احاطه دارد و از هر مصلحت و مفسده با خبر مىباشد .\r\nاز اين رو بر هر فرد مسلمانى لازم است كه چشم واقع بينى خود را بگشايد و پيوسته متذكر اين آيه شريفه بوده و كلام خدا را زنده و پاينده تلقى نمايد و به آنچه ديگران فهميده و گفته‌اند ، قناعت نورزد و در تفكر آزاد را - كه يگانه سرمايه اختصاصى انسان است ، و قرآن كريم آن همه تأكيد در به كار انداختن آن مىنمايد - به\r\n\r\n\r\n","description":"","footnote":"\r\n( 1 ) . همان ، آيهء 64\r\n( 2 ) . طارق ، آيهء 13 و 14\r\n","page_name":" 132 ","page_number":132},
  {"content":"\r\n\r\nروى خود ببندد ، زيرا كتاب خدا براى هميشه و نسبت به همه كس قول فصل و حجتى زنده است و چنين كتابى ، به فهم گروه خاص و دستهء معينى منحصر نخواهد شد .\r\nخداى متعال مىفرمايد :\r\n « وَ لا يَكُونُوا كَالَّذِينَ أُوتُوا الْكِتابَ مِنْ قَبْلُ فَطالَ عَلَيْهِمُ الْأَمَدُ فَقَسَتْ قُلُوبُهُمْ »  ؛ « 1 »\r\nمسلمانان مانند اهل كتاب نباشند كه به آنان كتاب داده شد و در اثر طول زمان ، دل‌هايشان سخت شده معارف الهى را نپذيرفتند .\r\nقرآن كريم از مردم مىخواهد كه به فطرت خود مراجعه كرده حق را بپذيرند . به اين معنا كه نخست خود را براى قبول بىقيد و شرط حق آماده سازند و آنچه را كه ديدند حق است و خير و نفع دنيا و آخرتشان در آن است ، بىاين‌كه به وسوسه‌هاى شيطان و نداى هوس گوش دهند ، قبول نمايند .\r\nو پس از آن ، معارف اسلامى را به شعور زندهء خود عرضه دارند ، اگر ديدند حق است و مصلحت و آسودگى واقعى آنان در پذيرفتن و به كار بستن آن‌ها است ، تسليم آن‌ها شوند . و البته در اين صورت ، روش زندگى انسان و آيينى كه در جامعهء بشرى معمول مىشود ، مقررات و دستورهايى خواهد بود كه انسان با خواست غريزى و تمايل فطرى خود آن‌ها را مىخواهد .\r\nو بالاخره روش يك‌نواختى خواهد بود كه همهء اجزاء و مواد آن با ساختمان ويژه انسانى توافق كامل داشته باشد و از تضاد و تناقض به كلى دور ماند ، نه روش متضادى كه در جايى از معنويات سرچشمه گيرد و در جايى از ماديات ، و در موردى موافق با عقل سليم ، و در موردى تابع هوا و هوس .\r\n\r\n\r\n","description":"","footnote":"\r\n( 1 ) . حديد ، آيه 16\r\n","page_name":" 133 ","page_number":133},
  {"content":"\r\n\r\nخداى متعال در وصف قرآن كريم مىفرمايد :  « يَهْدِي إِلَى الْحَقِّ وَ إِلى طَرِيقٍ مُسْتَقِيمٍ »  ؛ « 1 » قرآن كريم مردم را به سوى حق و حقيقت راهنمايى مىكند و به سوى يك راه و روشى كه يك‌نواخت و از هر گونه تضاد و تناقض دور باشد .\r\nو باز مىفرمايد :\r\n « إِنَّ هذَا الْقُرْآنَ يَهْدِي لِلَّتِي هِيَ أَقْوَمُ »  ؛ « 2 »\r\nاين قرآن مردم را به سوى دين و آيينى راهنمايى مىكند كه از همه آيين‌ها و روش‌ها تواناتر و درست‌تر است .\r\nدر آيهء ديگر سبب اين توانايى و درستى اسلام را همان مطابقت اسلام با آفرينش انسان معرفى مىكند ، زيرا پر واضح است كه روش و راهى كه خواسته‌هاى فطرى و نيازمندىهاى واقعى انسان را پاسخ مىدهد ، به بهترين وجهى انسان را كامياب و خوشبخت خواهد ساخت :\r\n « فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ »  ؛ « 3 »\r\nبراى پذيرفتن دين استوار باش ، دينى كه با آفرينش مخصوص انسانى كه هرگز قابل تغيير و تبديل نيست توافق كامل دارد ، [ دينى است كه مىتواند جامعهء انسانى را اداره نمايد و به سر منزل سعادت برساند 
  ] .\r\nو باز مىفرمايد :\r\n  « الر كِتابٌ أَنْزَلْناهُ إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ »   ؛ « 4 »\r\n\r\n\r\n","description":"","footnote":"\r\n( 1 ) . احقاف ، آيه 30\r\n( 2 ) . اسراء ، آيه 9\r\n( 3 ) . روم ، آيه 30\r\n( 4 ) . ابراهيم ، آيه 1\r\n","page_name":" 134 ","page_number":134},
  {"content":"\r\n\r\nكتابى است كه به تو نازل كرديم كه مردم را از تاريكىها به سوى روشنايى بيرون آورى .\r\nقرآن كريم مردم را به راه روشنى دعوت مىكند كه سرمنزل مقصود را به روشنى نشان دهد ، اين راه ناگزير راهى خواهد بود كه به خواست‌هاى فطرى انسان كه همان نيازمندىهاى واقعى اوست ، پاسخ درست بدهد و با نظرى كه عقل سليم انسان مىدهد ، توافق داشته باشد و آن همان دين فطرى است كه اسلام ناميده مىشود .\r\nاما روشى كه بر اساس هوا و هوس و براى ارضاى غريزه شهوت و غضب افراد با نفوذ جامعه ، گذاشته شده است و هم‌چنين راه و روشى كه با تقليد كوركورانه از پدران و نياكان اتخاذ گرديده است و راه روشى كه يك ملت عقب مانده و ناتوان از ملت‌هاى توانا و نيرومند گرفته باشند و بىآن كه بررسى گردد با منطق عقل سليم تطبيق نمايند ، هر چه پيش آنان يافتند بىچون و چرا بپذيرند و خود را به آنان تشبيه كنند . اين گونه روش‌ها جز فرورفتن در تاريكى نيست و در حقيقت پيمودن راهى است كه به هيچ وجه رسيدن به مقصد را تضمين نمىكند .\r\nچنان كه خداى متعال مىفرمايد :\r\n « أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ كَمَنْ مَثَلُهُ فِي الظُّلُماتِ لَيْسَ بِخارِجٍ مِنْها »  ؛ « 1 »\r\nآيا كسى كه مرده بود و ما او را ( به وسيله دين ) زنده كرديم و به وى روشنايى داديم كه با راهنمايى آن در ميان مردم راه زندگى را مىپيمايد ، مانند كسى است كه در تاريكىهاى گوناگون فرو رفته و از آن‌ها بيرون نخواهد آمد ؟ .\r\nبالاخره از همين جا با اهميت و عظمت اين كتاب مقدس از نظر اسلام و مسلمانان مىتوان پى برد . گذشته از اين كه قرآن مجيد از زمان نزول خود تا كنون - كه چهارده\r\n\r\n\r\n","description":"","footnote":"\r\n( 1 ) . انعام ، آيه 122\r\n","page_name":" 135 ","page_number":135},
  {"content":"\r\n\r\nقرن مىگذرد - پيوسته در جامعه‌هاى گوناگون بشرى از جهات مختلف مقام ارجمندى داشته و هميشه توجه جهانيان را به خود جلب كرده است .\r\nآرى ، قرآن كريم كتابى است آسمانى كه پشتوانهء آيين جهانى و هميشگى اسلام است و كليات معارف عاليه اسلام در آن با بيانى جذاب ذكر شده است و از اين نظر ، ارزش آن مساوى با ارزش دين خداست . گذشته از اين ، قرآن كريم سخن خدا و معجزه جاويدان پيغمبر اكرم صلى الله عليه و آله مىباشد .\r\n\r\nقرآن معجزه است\r\nبه طور مسلم ، لغت عربى ، زبانى است نيرومند و پهناور كه مىتواند مقاصد درونى انسان را به روشن‌ترين و دقيق‌ترين وجهى ادا كند و در اين خصوص هيچ زبانى به پايه زبان عربى نمىرسد .\r\nتاريخ گواه است كه عرب‌هاى جاهليت - پيش از اسلام - علىرغم اين‌كه اغلب چادرنشين و از رسوم مدنيت بىبهره و از بيشتر مزاياى زندگى كاملًا محروم بوده‌اند ، در قدرت بيان و بلاغت كلام ، موقع و مقام بزرگى داشته‌اند . چنان كه در صفحات تاريخ ، هرگز براى آنان نمىتوان رقيبى پيدا كرد .\r\nدر بازار ادبيات عرب ، سخن شيوا بالاترين ارزش‌ها را داشت و سخنان زيبا و اديبانه را بسيار احترام مىگذاشتند . و همان‌طور كه بت‌ها و خدايان خويش را در خانهء كعبه نصب مىكردند ، اشعار دلربا و دلنشين سخنوران و شعراى درجه يك را به ديوار كعبه مىآويختند . و همين‌طور زبانى با آن وسعت و با آن همه علائم و دستورهاى دقيق را ، بدون كمترين غلط و كوچك‌ترين اشتباهى به كار مىبردند و در آرايش و پيرايش كلام بيداد مىكردند .\r\nدر روزهاى نخستين كه آياتى از قرآن كريم به پيغمبر اكرم صلى الله عليه و آله نازل گرديد و براى مردم تلاوت شد ، غلغله‌اى در ميان اعراب و سخنوران آن قوم انداخت و بيان جذاب\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nو بسيار شيرين و پر معناى قرآن ، چنان در قلب‌ها جاى كرده و صاحب‌دلان را شيفته خود ساخت كه هر سخن شيوايى را فراموش كردند و شعرهاى آبدارى را كه از استادان سخن به نام « معلقات » به كعبه آويخته شده بود ، پايين آوردند .\r\nاين سخنان خدايى با زيبايى و دلربايى بىپايان خود ، هر دلى را مجذوب مىساخت و با نظم شيرين خود مهر خاموشى به دهان شيرين زبانان مىزد .\r\nولى از سوى ديگر براى اقوام مشرك و بت‌پرست ، بسيار تلخ و ناگوار بود ، زيرا با بيان رسا و منطق محكم خود آيين توحيد را روشن و مدلل مىساخت و روش شرك و بت‌پرستى را به شدت نكوهش مىكرد و بت‌هايى را كه مردم ، خدايان مىناميدند و دست نياز به سوى آن‌ها دراز مىكردند و در پيشگاه آن‌ها قربانىها مىنمودند و بالاخره ، به جاى خدا ، آن‌ها را مىپرستيدند ، تحقير كرده و آن‌ها را مجسمه‌هاى سنگى و چوبى بىجان و بدون اثر و خاصيت معرفى مىنمود . و عرب‌هاى وحشى را كه كبر و نخوت سراپاى آنان را فرا گرفته بود و زندگانى خود را بر اساس خون‌خوارى و راهزنى بنا نهاده بودند ، به آيين حق پرستى و احترام عدالت و انسانيت دعوت مىكرد .\r\nاز اين رو عرب‌هاى بت‌پرست از راه ستيز و مبارزه پيش آمدند و براى خاموش كردن اين مشعل فروزان هدايت به هر وسيله‌اى دست مىزند ، ولى هرگز از كوشش نابكارانهء خود جز نوميدى سودى نمىبردند .\r\nدر اوايل بعثت ، پيغمبر اكرم صلى الله عليه و آله را پيش يكى از فصيحان به نام « وليد » كه از سخن‌شناسان معروف عرب بود - بردند . آن حضرت آياتى چند از اول سوره « حم سجده » را تلاوت نمود . . . وليد با كبر و غرورى كه داشت با دقت گوش مىداد ، تا آن حضرت به آيهء شريفه  « فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَ ثَمُودَ »  « 1 » رسيد همين‌كه اين آيه را تلاوت فرمود ، حال وليد دگرگون گرديد و لرزه بر اندامش\r\n\r\n\r\n","description":"","footnote":"\r\n( 1 ) . فصلت ، آيه 13\r\n","page_name":" 137 ","page_number":137},
  {"content":"\r\n\r\nافتاد ، به طورى كه از خود بىخود گرديد و مجلس به هم خورد و جماعت متفرق شدند .\r\nبعد از آن حادثه ، عده‌اى پيش وليد آمدند و گله آغاز كردند كه ما را پيش محمد سرافكنده و رسوا كردى ؟ گفت : نه به خدا قسم ! شما مىدانيد كه من از كسى نمىترسم و طمعى نيز ندارم و مىدانيد كه اديب و سخن شناسم ، سخنانى كه از محمد شنيدم ، شباهتى به سخنان مردم ندارد ، سخنانى است جذاب ودلفريب نه شعرش مىتوان ناميد نه نثر ، پر مغز و ريشه دار است و اگر من ناگزيرم كه در اين باره قضاوتى كرده و سخنى بگويم ، سه روز به من مهلت دهيد تا فكرى بنمايم . . . پس از سه روز كه نزد وى آمدند ، وليد گفت : سخنان محمد « سحر و جادو » است ! كه دل‌ها را فريفتهء خود مىسازد .\r\nمشركان به راهنمايى وليد ، قرآن را سحر و جادو ناميده از شنيدن آن پرهيز مىنمودند و مردم را نيز از گوش دادن به آن منع مىكردند و گاهى كه پيغمبر اكرم صلى الله عليه و آله در مسجد الحرام به تلاوت قرآن مىپرداخت ، آوازها را بلند كرده و كف مىزدند تا ديگران صداى آن حضرت را نشنوند !\r\nبا اين همه ، چون در برابر بيان شيوا و دلرباى قرآن دلداده بودند ، بيشتر اوقات از تاريكى شب استفاده كرده پشت ديوار خانهء آن حضرت اجتماع مىكردند و به تلاوت قرآن گوش مىدادند ، آنگاه آهسته به يكديگر مىگفتند اين سخن را ، سخن مخلوق نمىتوان گفت .\r\nخداى متعال به اين معنا اشاره نموده مىفرمايد :\r\n « نَحْنُ أَعْلَمُ بِما يَسْتَمِعُونَ بِهِ إِذْ يَسْتَمِعُونَ إِلَيْكَ وَ إِذْ هُمْ نَجْوى إِذْ يَقُولُ الظَّالِمُونَ إِنْ تَتَّبِعُونَ إِلَّا رَجُلًا مَسْحُوراً »  ؛ « 1 »\r\n\r\n\r\n","description":"","footnote":"\r\n( 1 ) . اسراء ، آيه 47\r\n","page_name":" 138 ","page_number":138},
  {"content":"\r\n\r\nما بهتر مىدانيم كه آنان وقتى كه به تلاوت تو گوش مىدهند ، قرآن را با چه گوش مىشنوند و بهتر مىدانيم كه اين ستمكاران ، مىگويند اين مرد جادو زده است آن وقت برگشته آهسته به گوش همديگر مىگويند .\r\nگاهى كه پيغمبر اكرم صلى الله عليه و آله در كنار كعبه به تلاوت قرآن و دعوت مردم مىپرداخت ، سخنوران عرب كه مىخواستند از جلو آن حضرت بگذرند ، خم مىشدند كه ديده و شناخته نشوند ! چنان كه خداى متعال مىفرمايد :\r\n « أَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْهُ »  ؛ « 1 »\r\nآنان خم مىشدند كه خود را از پيغمبر اكرم صلى الله عليه و آله پنهان كنند .\r\n\r\nمتهم ساختن پيغمبر اكرم صلى الله عليه و آله\r\nكفار و مشركان نه تنها قرآن كريم را « سحر » ناميدند ، بلكه به مطلق دعوت پيغمبر اكرم صلى الله عليه و آله نيز « سحر » مىگفتند و هر وقت آن حضرت مردم را به راه خدا دعوت مىنمود و حقايقى را به آنان گوشزد مىفرمود و يا پند و اندرز مىداد ، مىگفتند « سحر » مىكند ! در صورتى كه در همه احوال ، مسائلى را بر ايشان روشن مىنمود كه با شعور انسانى و نهاد خدادادى خود صحت آن‌ها را درك مىنمودند و راه راست و روش روشنى را به آنان نشان مىداد كه سعادت و كاميابى جامعه بشرى را عيناً در آن مشاهده مىكردند و هيچ بهانه‌اى در پذيرفتن آن نداشتند و چنين مطالبى را نمىتوان « سحر » نام گذاشت .\r\nآيا اين سخن كه « سنگ و چوبى را كه با دست خود مىتراشيد پرستش نكنيد و فرزندان خود را قربانى آنان منماييد و پى خرافات مرويد » ! جادو است ؟ و آيا اخلاق پسنديده مانند : راستى و درستى و خيرخواهى و انسان دوستى و صلح و صفا و عدالت و احترام حقوق انسانى را ، مىتوان سحر ناميد ؟\r\n\r\n\r\n","description":"","footnote":"\r\n( 1 ) . هود ، آيه 5\r\n","page_name":" 139 ","page_number":139},
  {"content":"\r\n\r\nخداى متعال در كلام خود به اين معنا اشاره نموده مىفرمايد :\r\n « وَ لَئِنْ قُلْتَ إِنَّكُمْ مَبْعُوثُونَ مِنْ بَعْدِ الْمَوْتِ لَيَقُولَنَّ الَّذِينَ كَفَرُوا إِنْ هذا إِلَّا سِحْرٌ مُبِينٌ »  ؛ « 1 »\r\nوقتى كه به كفار مىگويى پس از مرگ زنده خواهيد شد مىگويند سحر مىكند .\r\n\r\nقرآن مشركان را به معارضه مىطلبد\r\nكفار و مشركان كه آيين خرافى بت پرستى در دل‌هايشان ريشه دوانيده بود ، هرگز آماده نبودند كه دعوت اسلامى را بپذيرند و در برابر حق و حقيقت ، سر تعظيم فرود آورند . از اين روى ، پيغمبر اكرم صلى الله عليه و آله را تكذيب كرده مىگفتند : او دروغ‌گوست ! و قرآنى را كه به خدا نسبت مىدهد ، سخن خودش مىباشد !\r\nبراى رفع اين تهمت ، قرآن كريم در مقام تحدى برآمده جمعيتى را كه پيشروان و يكه تازان ميدان فصاحت و بلاغت بودند ، به مبارزه دعوت كرد و از ايشان خواست كه اگر در تكذيب پيغمبر راست مىگويند ، گفتارى همانند اين گفتار را بياورند و از اين راه ، بىاساس بودن دعوت اسلامى را ثابت كنند !\r\nچنان كه خداى متعال مىفرمايد :\r\n  « أَمْ يَقُولُونَ تَقَوَّلَهُ بَلْ لا يُؤْمِنُونَ * فَلْيَأْتُوا بِحَدِيثٍ مِثْلِهِ إِنْ كانُوا صادِقِينَ »   ؛ « 2 »\r\nخلاصهء ترجمه : بلكه مىگويند قرآن را خودش ساخته است ، اگر راست مىگويند آنان نيز كلامى مانند آن بياورند .\r\nو باز مىفرمايد :\r\n « أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ \r\n\r\n\r\n","description":"","footnote":"\r\n( 1 ) . همان ، آيه 7\r\n( 2 ) . طور ، آيات 33 - 34\r\n","page_name":" 140 ","page_number":140},
  {"content":"\r\n\r\n كُنْتُمْ صادِقِينَ »  ؛ « 1 »\r\nمىگويند قرآن دروغى است كه به خدا بسته شده است ( كلام محمد است نه كلام خدا ) بگو اگر راست مىگوييد ، شما نيز سوره‌اى مانند يكى از سوره‌هاى قرآن بياوريد و در اين باره از خدايان خود ( بت‌ها ) و از هر كس كه مىتوانيد ، استمداد بجوييد .\r\nكفار و مشركين عرب كه استادان سخن و فرمانروايان ملك فصاحت و بلاغت بودند ، با آن همه كبر و غرورى كه در سخنورى داشتند ، از اجابت اين تكليف سرباز زدند و از مسابقه چشم پوشيدند و ناگزير معارضه ادبى را تبديل به مبارزهء خونين نمودند ؛ به اين معنا كشته شدن بر ايشان آسانتر از رسوايى و شكست در معارضه ادبى بود ! سخنوران عرب از معارضه با قرآن عاجز شدند ، نه تنها آنان كه در عصر نزول قرآن زندگى مىكردند ، بلكه كسانى هم كه پس از عصر نزول قرآن به وجود آمدند ، نتوانستند كارى انجام دهند و پس از زور آزمايى كامل ، سرانجام مجبور به عقب نشينى شدند .\r\nزيرا طبيعت بشر پيوسته متمايل به آن است كه هر شاهكار يا اثر هنرى كه از ديگرى ظاهر شود و توجه مردم را به خود جلب نمايد - اگر چه مانند مشت زنى و ريسمان بازى كمترين تأثير مستقيمى در زندگى جامعه نداشته باشد - گروهى از مردم به صدد آوردن مثل آن و بهتر از آن درآمده ، به فكر مسابقه و رقابت مىافتند و از اين‌جا معلوم است كه پيوسته گروهى دائماً در كمين قرآن هستند و اگر راهى براى معارضه با اين كتاب آسمانى بيابند ، از سلوك آن ، لحظه‌اى از پا نمىنشينند اينان از معارضه عاجز شدند و نتوانستند نام سحر و جادو را بهانه قرار داده و بگويند : قرآن سحر است ، زيرا سحر عملى است كه به حسب خاصيت ، حق را باطل و يا باطل را حق جلوه مىدهد !\r\n\r\n\r\n","description":"","footnote":"\r\n( 1 ) . يونس ، آيه 38\r\n","page_name":" 141 ","page_number":141},
  {"content":"\r\n\r\nيعنى دروغ را راست يا راست را دروغ مىنمايد و اگر قرآن با لهجه زيبا و نظم شيواى خود به شكار دل‌ها مىپردازد ، اين خاصيت زيبايى طبيعى آن است و دخلى به عالم سحر ندارد و اگر از راه لفظ به سوى يك سلسله مقاصد دعوت مىنمايد و معارفى را به مردم يادآورى مىكند كه با شعور انسانى و نهاد خدادادى خود واقعيت و حقانيت آن‌ها را مىفهمند و مردم را به يك رشته رفتار و كردار ، مانند حق شناسى و خيرخواهى و دادگرى و انسان دوستى وامىدارد كه عقل سليم گريزى از پذيرفتن و ستودن آن‌ها ندارد ، جز بيان حقيقت چيزى نيست . اينان عاجز شدند و نتوانستد بگويند قرآن كلامى است كه در اوج كلام بشر قرار گرفته و در زيبايى و دلربايى و بلاغت و دلنشينى رقيب ندارد و اين دليل نمىشود كه كلام خداست .\r\nبه عبارت ديگر : هر صفتى يا صنعتى مانند جرئت و شهامت و خواندن و نوشتن و نظاير آن‌ها كه قابل پيشرفت است ، قهراً در تاريخ بشر يك نابغه‌اى كه به منزلهء برنده نخستين مسابقه باشد ، خواهد داشت و چه مانع دارد كه پيغمبر اكرم صلى الله عليه و آله در زبان عربى ، با نظم مخصوص در درجهء اول بلاغت باشد و در اين صورت كلام او با اين‌كه كلام بشرى است معارضه شدنى خواهد بود .\r\nسخنوران معاصر پيغمبر اكرم صلى الله عليه و آله اين سخن را نگفتند و از مدعيان قرآن نيز كسى نتوانسته بگويد يا به ثبوت رساند ، زيرا هر صفت و صنعتى كه به دست يكى از نوابغ به اوج ترقى برسد ، هر چه باشد بالاخره امرى است كه از قابليت و استعداد انسانى سرچشمه گرفته مولود طبيعت بشرى است . بدين جهت براى ديگران نيز ممكن است راهى را كه به وسيلهء آن نابغه باز شده ، پيش گيرند و در اثر تلاش و كوشش لازم ، كارى همانند كارهاى همان نابغه و از نوع آن با همان اسلوب ، بلكه بهتر از آن را اگر چه از هر جهت به او نرسد ، انجام دهند با اين حال براى نابغهء نامبرده كه نخستين باز كنندهء راه است ، تنها سمت پيشوايى و پيش‌قدمى مىماند .\r\nمثلًا نمىتوان در سخاوت بالا دست « حاتم طايى » نشست ، ولى مىتوان كارى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nهمانند كارهاى او كرد ، نمىتوان گوى سبقت را در خوش‌نويسى از دست « مير » و در نقاشى از دست « مانى » نقاش گرفت ، ولى در اثر تلاش و كوشش شايان ، مىتوان كلمه‌اى به شيوه « مير » نوشت يا تابلوى كوچكى را به اسلوب « مانى » نقاشى كرد .\r\nبنا به همين قانون عمومى ، اگر قرآن كريم بليغ‌ترين كلام بشرى بود - نه كلام خدا - براى ديگران و خاصه سخنوران نامى جهان امكان داشت كه در اثر ورزيدگى درهمين اسلوب ، كتابى و دست كم سوره‌اى شبيه و همانند يكى از سوره‌هاى قرآن بسازند .\r\nقرآن كريم در مقام معارضه در موارد متعددى ، كلامى همانند خود را از مردم خواسته نه بهتر از خود :\r\n « فَلْيَأْتُوا بِحَدِيثٍ مِثْلِهِ »  « 1 »\r\n « فَأْتُوا بِسُورَةٍ مِنْ مِثْلِهِ »  « 2 »\r\n « فَأْتُوا بِعَشْرِ سُوَرٍ مِثْلِهِ مُفْتَرَياتٍ »  « 3 »\r\n « لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً »  ؛ « 4 »\r\nدر خاتمه بحث بايد توجه داشت كه قرآن تنها با شيوايى و نظم عجيب خود ديگران را عاجز نكرده است ، بلكه از جهت اين كه بر پاسخ واقعى همهء نيازمندىهاى بشر مشتمل است و به علت خبرهاى غيبى كه داده و به دليل حقايقى كه بيان نموده و از ساير جهات كه در اين كتاب آسمانى جلوه مىكند ، « تحدى » مىنمايد و به عموم بشر اعلان مىكند كه نخواهند توانست مثل و مانند آن را بياورند .\r\n\r\n\r\n","description":"","footnote":"\r\n( 1 ) . طور ، آيهء 34\r\n( 2 ) . بقره ، آيهء 23\r\n( 3 ) . هود ، آيهء 13\r\n( 4 ) . اسراء ، آيهء 88\r\n","page_name":" 143 ","page_number":143},
  {"content":"\r\n\r\n\r\nاهل بيت پيغمبر اكرم صلى الله عليه و آله\r\nدر عرف و لغت « اهل بيت » و خانوادهء مرد به كسانى گفته مىشود كه اعضاى جامعهء كوچك منزل وى مىباشند . مانند : زن و پسر و دختر و خدمتكار كه همه در شعاع زندگى فرد صاحب‌خانه زندگى مىكنند .\r\nو گاهى در معناى « اهل بيت » تعميم داده شده و اين كلمه را در خويشاوندان نزديك مانند : پدر و مادر و خواهر و فرزند و عمو و عمه و خاله و فرزندان آن‌ها نيز استعمال مىكنند .\r\nولى مراد از « اهل بيت » پيغمبر ، در كتاب و سنت هيچ يك از اين دو معناى عرفى نيست ، زيرا طبق روايات متواتره كه از طريق عامه و خاصه وارد شده « اهل بيت » نامى است موهبتى كه به پيغمبر اكرم صلى الله عليه و آله و حضرات على و فاطمه و حسن و حسين عليهم السلام اختصاص دارد و بنابراين ، اهل خانه و خويشاوندان ديگر پيغمبر اكرم صلى الله عليه و آله - با اين كه به حسب عرف و لغت اهل بيت شمرده مىشوند - اهل بيت به اين معنا نيستند ، حتى خديجه كبرى كه گرامىترين زنان پيغمبر اكرم و مادر فاطمه عليها السلام است و هم‌چنين ابراهيم كه پسر صُلبى آن حضرت مىباشد و بزرگ‌ترين افتخار را دارد ، داخل « اهل بيت » نيستند .\r\nآرى ، به موجب همين روايات و روايات ديگر ، نه امام از دوازده امام كه فرزندان امام حسين عليه السلام و از نسل او هستند از اهل بيت مىباشند . بنابراين « اهل بيت » همان\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nچهارده معصوم هستند و معمولًا « اهل بيت پيغمبر صلى الله عليه و آله » به سيزده تن بعد از پيغمبر اكرم و عترت آن حضرت ، اطلاق مىشود .\r\nاهل بيت پيغمبر صلى الله عليه و آله در اسلام فضائل و مناقب زياد و مقامات غير قابل معارضه و رقابت دارند كه مهم‌ترين آن‌ها دو مقام است :\r\n1 . به موجب آيه شريفه :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  « 1 » ، مقام عصمت و طهارت را دارند و به مقتضاى اين مقام هرگز گناه از آنان سر نمىزند .\r\n2 . و به موجب حديث شريف نبوى « ثقلين » كه سابقاً نيز اشاره شد ، عترت هميشه با قرآن هستند و هرگز جدايى ميانشان و ميان كتاب خدا نمىافتد و در نتيجه ، در فهم‌معانى قرآن كريم و مقاصد دين مبين دچار خطا و لغزش نمىشوند .\r\nو لازمه اين دومقام آن است كه قول و فعل اهل بيت عليهم السلام مانند خود پيغمبر اكرم صلى الله عليه و آله حجت باشد . چنان‌كه عقيده شيعه بر اين است .\r\n\r\nفضائل منصوصهء على عليه السلام و ساير اهل بيت\r\nعامه و خاصه از زبان پاك پيغمبر اكرم صلى الله عليه و آله احاديث بسيارى در مناقب حضرت على عليه السلام و ساير اهل بيت نقل نموده‌اند و ما فقط به ذكر سه قسمت از مناقب اهل بيت پيغمبر مىپردازيم :\r\n1 . در سال ششم هجرى نصاراى شهر نجران ، عده‌اى از بزرگان و دانشمندان خود را انتخاب كرده به مدينه فرستادند . هيئت نمايندگان ، نخست با پيغمبر اكرم صلى الله عليه و آله به مناظره و محاجه پرداختند ، ولى محكوم و مغلوب شدند و از جانب خداى متعال آيه مباهله نازل شد :\r\n\r\n\r\n","description":"","footnote":"\r\n( 1 ) . احزاب ، آيه 33\r\n","page_name":" 145 ","page_number":145},
  {"content":"\r\n\r\n « فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ »  ؛ « 1 »\r\nپس از حجت‌هاى روشن كه در دست دارى ، اگر باز كسى در اين باره با تو محاجه كند بگو بيا خودمان و زنان و فرزندان خودمان را جمع كنيم و دروغ‌گويان را نفرين كرده و از خداى متعال براى آنان لعنت و عذاب بخواهيم ؟ .\r\nطبق امر و دستور اين آيه ، پيغمبر اكرم به هيئت نجرانيان پيشنهاد « مباهله » فرمود ، بدين ترتيب كه خود و زنان و فرزندانشان حاضر شده دروغ‌گويان را نفرين كنند تا خداى متعال براى آنان عذاب فرستد .\r\nهيئت نجرانيان پيشنهاد مباهله را پذيرفته فرداى همان روز را موعد قرار دادند ! فردا كه جمع كثيرى از مسلمانان و هم‌چنين هيئت نجرانيان منتظر بيرون آمدن پيغمبر اكرم صلى الله عليه و آله بودند ، تا ببينند با چه تشريفاتى بيرون خواهد آمد و چه كسانى را با خود به مباهله خواهد آورد ؟ ديدند پيغمبر اكرم صلى الله عليه و آله در حالى كه حسين عليه السلام را در بغل دارد و با دستى دست حسن عليه السلام را گرفته و به دنبال آن حضرت دخترش فاطمه عليها السلام و به دنبال وى على عليه السلام مىآيد ، بيرون آمد . پيغمبر اكرم به همراهان گرامى خود دستور داد كه وقتى من دعا كردم شما « آمين » بگوييد .\r\nمشاهده اين هيئت نورانى كه از سر تا پاى آن ، حقانيت و واقعيت هويدا بود و به هيچ پناه‌گاهى جز خداى متعال پناهنده نبودند ، پشت هيئت اعضاى « نجران » را به لرزه در آورد . رئيس ايشان به ياران خود گفت : به خدا قسم صورت‌هايى مىبينم كه اگر متوجه درگاه خدا شوند ، همه نصاراى روى زمين را مورد غضب خداوند قرار خواهند داد !\r\n\r\n\r\n","description":"","footnote":"\r\n( 1 ) . آل عمران ، آيه 61\r\n","page_name":" 146 ","page_number":146},
  {"content":"\r\n\r\nاين بود كه پيش پيغمبر اكرم صلى الله عليه و آله آمدند و تقاضا كردند تا آنان را از « مباهله » معذور دارد . پيغمبر اكرم صلى الله عليه و آله فرمود : پس اسلام بياوريد ، گفتند : ما توانايى جنگ با مسلمانان را نداريم ، ولى ساليانه مالياتى مىپردازيم و در پناه اسلام زندگى مىكنيم . بدين ترتيب اختلاف خاتمه يافت .\r\n\r\nنتيجه داستان\r\nهمراه آمدن حضرات : على و فاطمه و حسنين عليهم السلام با پيغمبراكرم صلى الله عليه و آله در جريان مباهله روشن كرد كه مصداق  « أَبْناءَنا »  و  « نِساءَنا »  و  « أَنْفُسَنا »  در آيهء شريفه ، جز پيغمبر و على و فاطمه و حسن و حسين ، كسى ديگر نبوده است ؛ به عبارت ديگر ، اين كه پيغمبر اكرم صلى الله عليه و آله مىفرمود « خودشان » خودش و على عليه السلام منظور بوده است و اين‌كه مىفرمود : « زنان ما » فاطمه عليها السلام مقصود بوده و اين كه مىفرمود « فرزندان ما » ، « حسنين » را اراده كرده بود .\r\nو از اين‌جا با كمال وضوح به دست مىآيد كه على عليه السلام به منزلهء خود پيغمبر اكرم صلى الله عليه و آله مىباشد و نيز روشن مىشود كه اهل بيت پيغمبر صلى الله عليه و آله چهار تن بوده‌اند ، زيرا اهل بيت هر كس ، كسانى هستند كه به تعبير متعارف از ايشان با كلمهء « خودمان و زن و بچه‌مان » تعبير مىشود و اگر جز ايشان كسى ديگر داخل اهل بيت بود ، پيغمبر اكرم صلى الله عليه و آله آنان را نيز براى مباهله مىآورد .\r\nاز همين جا بايد به عصمت اين چهارتن نيز باور كرد ، زيرا خداى متعال به طهارت و عصمت اهل بيت پيغمبر اكرم صلى الله عليه و آله شهادت مىدهد :\r\n « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ؛ « 1 »\r\nخداوند محققاً مىخواهد از شما خاندان نبوت هر پليدى را دور كند و شما را پاك و\r\n\r\n\r\n","description":"","footnote":"\r\n( 1 ) . احزاب ، آيه 33\r\n","page_name":" 147 ","page_number":147},
  {"content":"\r\n\r\nپاكيزه بدارد .\r\n2 . به طورى كه عامه و خاصه نقل كرده‌اند پيغمبر صلى الله عليه و آله فرموده است :\r\nمَثل أهل بيتي كَمَثل سفينة نوح مَن ركبها نجا وَ مَن تخلف عنها غرق\r\nمَثل اهل بيت من مَثل كشتى نوح است كه هر كس سوارش شد ، نجات يافت و هر كس از آن تخلف كرد ، غرق گرديد .\r\n3 . پيغمبر اكرم صلى الله عليه و آله در روايت متواتر ديگرى كه عامه و خاصه روايت كرده‌اند ، مىفرمايد :\r\nإنّي تارك فيكم الثقلين كتابَ اللَّه و عترتي ، أهل بيتي لن يفترقا حتى يردا علىّ الحوض ما إن تمسكّتم بهما لن تضلوا من بعدي\r\nمن در ميان شما دو چيز گران‌بها كه هرگز از هم جدا نخواهند شد ، به يادگار مىگذارم آن دو چيز كتاب خدا و اهل بيت من مىباشند ، تا زمانى كه به اين دو يادگار مهم چنگ زده و پناه ببريد ، گمراه نخواهيد شد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nامامت\r\nيك تشكيلات و سازمان دولتى كه در كشورى به وجود مىآيد و كارهاى عمومى مردم را اداره مىكند خودكار نيست و تا جمعى از افراد شايسته و كاردان در نگهدارى و ادارهء آن كوشش نكنند ، قابل بقا نخواهد بود و مردم را از فوايد خود بهره‌مند نخواهد ساخت .\r\nهر سازمان ديگرى نيز كه در جامعه‌هاى بشرى به وجود مىآيد ، مانند سازمان‌هاى فرهنگى و سازمان‌هاى مختلف اقتصادى ، همين حكم را دارند و هرگز از گردانندگان شايسته و درست‌كار بىنياز نيست . و گرنه در اندك زمانى از بين رفته به انحلال خواهند گراييد . اين حقيقت روشنى است كه با نظر ساده‌اى مىتوان آن را درك كرد و تجربه و آزمايش‌هاى بسيار نيز به درستى آن گواهى مىدهد .\r\nشك نيست كه سازمان دين اسلام كه مىتوان آن را وسيع‌ترين سازمان‌هاى جهانى ناميد ، همين حكم را دارد و در بقا و جريان خود ، به نگهبان و گرداننده نيازمند است و پيوسته افراد شايسته‌اى مىخواهد كه معارف و قوانين آن را به مردم برسانند و مقررات دقيق آن را در جامعهء اسلامى اجرا كنند و كمترين غفلت و مسامحه در رعايت و نگهدارى آن روا ندارند .\r\nسرپرستى امور دين و دنياى جامعهء اسلامى را « امامت » مىناميم و شخص سرپرست و پيشوا « امام » ناميده مىشود . « شيعه » معتقد است كه پس از در گذشت\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nپيامبر ، از جانب خداى متعال بايد امامى براى مردم تعيين شود كه حافظ و نگهبان معارف و احكام دين باشد و مردم را به راه حق هدايت كند .\r\nكسى كه محققانه در معارف اسلامى به بحث و كنجكاوى بپردازد و منصفانه قضاوت كند « امامت » يكى از اصول مسلم آيين مقدس اسلام مىباشد و در آياتى كه خداى متعال سازمان دين خود را معرفى مىنمايد ، به اين مطلب تصريح كرده است .\r\n\r\nدليل امامت\r\nچنان‌كه در بحث « نبوت » روشن شد ، مقتضاى عنايت و توجهى كه پروردگار جهان ، به عالم آفرينش دارد اين است كه هر آفريده‌اى را به سوى هدف معين - كه رسيدن به درجهء كمال باشد - هدايت نمايد ؛ مثلًا يك درخت ميوه به سوى رشد و نمو و شكوفه درآوردن و ميوه دادن رهبرى مىشود و مسير زندگى آن غير از مسير يك پرنده است . و هم‌چنين يك پرنده نيز راه ويژهء خود را مىپيمايد و هدف مخصوص خود را تعقيب مىكند و به همين ترتيب هر آفريده‌اى ، جز رسيدن به سرمنزل مخصوص خودش و پيمودن راه مناسب آن ، به سوى چيز ديگرى راهنمايى نمىشود و معلوم است كه انسان نيز يكى از آفريده‌هاى خدا و مشمول همين قانون هدايت مىباشد .\r\nهم‌چنين روشن شد كه سعادت زندگى انسان چون از راه اختيار و اراده به دست مىآيد هدايت الهى مخصوص به انسان از راه دعوت و تبليغ و فرستادن دين و آيين به وسيله پيامبران بايد انجام گيرد تا انسان را حجتى بر خداى متعال نباشد . چنان كه آيه شريفه :  « رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ »  ، « 1 » بر آن دلالت مىكند . همان دليلى كه فرستادن پيامبران و برقرار ساختن دعوت دينى را\r\n\r\n\r\n","description":"","footnote":"\r\n( 1 ) . نساء ، آيهء 165\r\n","page_name":" 150 ","page_number":150},
  {"content":"\r\n\r\nايجاب مىكرد ، همين‌طور اقتضا مىكند كه پس از درگذشت پيامبر كه با عصمت خود نگهبان دين و رهبر مردم بود ، بايد خداى متعال كسى را كه در اوصاف كمالى - به غير از وحى و نبوت - مانند او باشد ، به جاى وى بگمارد كه معارف و شرايع دين را دست نخورده نگهبانى كند و مردم را رهبرى نمايد و گرنه برنامهء هدايت عمومى به هم مىخورد و حجت مردم بر خدا ، تمام مىشود .\r\n\r\nاز امام نمىتوان بىنياز بود\r\nچنان كه عقل به واسطهء خطا و لغزشى كه دارد نمىتواند مردم را از پيامبران خدا بىنياز نمايد ، هم‌چنين وجود علماى دين در ميان امت و تبليغات دينى آنان ، مردم را از امام مستغنى نمىكند ، زيرا چنان كه روشن شد بحث در اين نيست كه مردم از دين پيروى مىكنند يا نمىكنند ؟ بلكه سخن در اين است كه دين خدا بايد به طور كامل و بى آن كه تغيير و تبديل پذيرد ، يا از ميان برود ، به مردم برسد .\r\nمسلم است علماى امت ، هر چه صالح و با تقوا هم باشند از خطا و معصيت مصون و معصوم نيستند و تباه شدن يا تغيير يافتن برخى از معارف و قوانين دينى از ناحيه آنان ، اگر چه غير عمدى باشد ، محال نيست . بهترين شاهد اين مطلب وجود مذاهب گوناگون و اختلافى است كه در ميان اديان به وجود آمده است .\r\nپس در هر حال ، وجود امامى لازم است كه معارف و قوانين حقيقى دين خدا پيش او محفوظ بماند و هر وقت مردم استعداد پيدا كردند ، بتوانند از راهنمايى وى استفاده نمايند .\r\n\r\nبيان پيغمبر اكرم صلى الله عليه و آله درباره ولايت\r\nخداى متعال در وصف پيغمبر گرامى اسلام مىفرمايد :\r\n « لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ حَرِيصٌ عَلَيْكُمْ \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n بِالْمُؤْمِنِينَ رَؤُفٌ رَحِيمٌ »  ؛ « 1 »\r\nپيامبرى به سوى شما آمده كه از خودتان مىباشد گرفتارى و به سختى افتادن شما بر وى ناگوار است . او به همهء شما علاقه‌مند است و به مؤمنان دلسوز و مهربان مىباشد .\r\nهرگز نمىتوان باور كرد پيغمبر گرامى كه به نص كتاب ، نسبت به امت خود از همه دلسوزتر و مهربان‌تر بود ، در حكمى از احكام الهى كه براى جامعهء اسلامى بىترديد در درجهء اول اهميت مىباشد و عقل و فطرت سليم بر وجوب آن حكم مىكند ، در همهء مدت عمر خود خاموش نشيند و از بيانش صرف نظر كند .\r\nپيغمبر اكرم صلى الله عليه و آله از همه بهتر مىدانست كه اين سازمان بزرگ و پهناور اسلام ، تنها سازمان ده بيست ساله نيست كه خودش سرپرستى آن را به عهده گيرد ، بلكه سازمانى است همگانى و هميشگى كه بايد تا ابد جهان بشريت را اداره كند . از اين روى بود كه اوضاع ساليان دراز پس از خود را پيش‌بينى كرده دستورهاى لازم راجع به آن‌ها صادر مىكرد .\r\nپيغمبر اكرم صلى الله عليه و آله مىدانست كه دين سازمانى است اجتماعى و هيچ سازمان اجتماعى نمىتواند بىسرپرست و بدون زمامدار ، حتى يك ساعت سرپاى بايستد ! و به زندگى خود ادامه دهد ، بنابراين ، « سرپرستى » لازم است كه از معارف و قوانين دين نگهدارى نمايد و چرخ جامعه را به گردش در آورد و مردم را به سوى سعادت دنيا و آخرت رهنمايى و رهبرى كند . . . پس اين چگونه متصور است كه فرداى روز رحلت خود را فراموش كند و نسبت به آن علاقه نشان ندهد ؟\r\nپيغمبر اكرم صلى الله عليه و آله عادتش بر اين بود همين كه چند روز براى جنگ يا حج ، از مدينه غيبت مىفرمود ، براى ادارهء امور مردم كسى را به جاى خود مىگماشت و هم‌چنين براى شهرهايى كه به دست مسلمانان مىافتاد فرماندار نصب مىكرد و براى هر لشكر و دسته‌اى كه به جنگى اعزام مىداشت امير و فرماندهى تعيين مىنمود و حتى گاهى\r\n\r\n\r\n","description":"","footnote":"\r\n( 1 ) . توبه ، آيه 128\r\n","page_name":" 152 ","page_number":152},
  {"content":"\r\n\r\nمىفرمود : امير شما فلان است و اگر كشته شد ، فلان و اگر وى نيز كشته شد فلان امير مىباشد . با اين روش كه آن حضرت داشت ، چگونه مىتوان باور كرد كه هنگام سفر آخرت كسى را به جاى خود معرفى نكرده باشد ؟\r\nبه طور خلاصه : كسى كه به نظر عميق به مقاصد عاليهء اسلام و هدف پاك آورندهء عظيم الشأن آن ، نگاه كند ، بدون ترديد تصديق خواهد كرد كه امر امامت و ولايت بر امور مسلمين ، حل شده و روشن گرديده است .\r\n\r\nتعيين جانشين از طرف پيغمبر\r\nپيغمبر اكرم صلى الله عليه و آله در خصوص مسئلهء ولايت و سرپرستى امور مسلمانان پس از خود ، تنها به بيانات سربسته اكتفا نفرمود ، بلكه از نخستين روز دعوت ، مسئلهء ولايت را همراه توحيد و نبوت صريحاً بيان فرمود و سرپرستى و ولايت على عليه السلام را بر امور دين و دنيا و جانشينى وى را درهمهء امور مسلمين ، اعلام نمود .\r\nبه موجب روايتى كه عامه و خاصه نقل كرده‌اند ، در نخستين روزى كه آن حضرت مأمور به دعوت علنى شد ، خويشاوندان خود را دعوت نمود و آنان را در مجلسى جمع كرد و در آن مجلس ، وزارت و وصايت و خلافت امير مؤمنان على عليه السلام را آشكارا اثبات و مستقر ساخت و نيز در آخرين روزهاى زندگى در « غدير خم » در ميان صد و بيست‌هزار جمعيت ، دست على عليه السلام را گرفته بلند نمود و فرمود :\r\nمَن كُنتُ مولاه فهذا عليّ مولاه ؛\r\nمن بر هر كس كه ولايت و سمت سرپرستى دارم ، على نيز ولايت و سمت سرپرستى او را دارد . « 1 »\r\n\r\n\r\n","description":"","footnote":"\r\n( 1 ) . اين روايت در كتب معتبر برادران اهل سنت از جمله در مسند احمد ، ج 4 ، ص 372 و ج 5 ، ص 336 ؛ حلية الاوليا ، ج 5 ، ص 27 و سنن ابن ماجه ، ج 1 ، ص 45 خصائص نسائى ، چاپ مصر ، ص 59 - 61 به تفصيل نقل كرده‌اند . در كتاب خصائص الامام اميرالمؤمنين على بن ابىطالب عليه السلام ، تأليف نسائى - متوفى به سال 303 ه . ق - كه امسال در قاهره با همكارى اين‌جانب ، منتشر گرديد ، روايت جالب ديگرى ديدم كه در رسانيدن مفهوم « جانشينى و رهبرى » حتى از روايت معتبر منقول در متن كتاب استاد ، روشن‌تر و رساتر است :\r\n« گروهى پس از جنگى ، نزد پيامبر اكرم صلى الله عليه و آله آمده و از على عليه السلام شكايت كردند . . . حضرت از آن‌ها روى برگرداند و با « خشم آشكار » فرمود : « ماتريدون من عليّ ؟ إنّ علياً منّي و أنا منه ، و هو وليّ كل مؤمن من بعد » - از على چه مىخواهيد ؟ على از من است و من از على هستم و او « ولىّ » هر مؤمنى پس از من است » . خصائص نسائى ، چاپ قاهره - مصر ، چاپ دوم ، 1380 ه ش - ناشر « مكتبة النشرتى » ص 62 . اين روايت در صحيح ترمذى ، ج 5 ، ص 296 و مسند امام احمد ، ج 4 ص 437 نيز آمده است .\r\nدر روايت مشابه ديگرى كه در خصائص نقل شده است ، حضرت رسول اكرم صلى الله عليه و آله مىفرمايد : « لا تقمن يا بريده في عليّ ، فإنّ علياً منّي و أنا منه ، و هذا وليّكم بعدي » . ( خصائص نسائى ، چاپ قاهره ، ص 63 و مسند امام احمد ، ج 5 ، ص 356 ) .\r\nبىترديد جمله « على ولىّ شما بعد از من است » را هرگز نمىتوان به معناى « دوست بعد از من ! » تفسير كرد . . . على ، ولى شما بعد از من ، يعنى رهبر و پيشواى شما بعد از من است . . . . خسروشاهى\r\n","page_name":" 153 ","page_number":153},
  {"content":"\r\n\r\nگذشته از اين‌ها ، پيغمبر اكرم صلى الله عليه و آله به امامان و پيشوايانى كه جانشينان وى خواهند بود - تعداد و اسم و ساير خصوصيات آنان - تصريح فرموده است .\r\nدر روايت معروفى كه شيعه و سنى نقل كرده‌اند آن حضرت مىفرمايد :\r\nامامان دوازده نفرند و همه از قريش هستند .\r\nو در روايت مشهور به جابر انصارى فرمود :\r\nامامان دوازده نفر هستند .\r\nو سپس نام‌هاى ايشان را يكىيكى شمرده و به جابر فرمود : « تو پنجمين امام را درك خواهى كرد ، درود مرا به او برسان » .\r\nعلاوه بر اين‌ها ، پيغمبر اكرم صلى الله عليه و آله جانشين خود را كه حضرت امير مؤمنان على عليه السلام باشد ، به طور خاص تعيين فرموده است . آن حضرت نيز امام پس از خود را معرفى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nكرده و هم‌چنين هر امامى ، امام بعد از خود را معين نموده است .\r\n\r\nعصمت ، علم و فضائل اخلاقى\r\nاز بيانات گذشته روشن شد كه امام نيز مانند پيامبر ، بايد از خطا و معصيت مصون باشد ، زيرا در غير اين صورت ، با « دعوت دينى » ناقص مىماند و هدايت الهى اثر خود را از دست مىدهد .\r\nعلاوه بر عصمت ، امام بايد داراى فضايل اخلاقى مانند شجاعت و شهامت و عفت و سخاوت و عدالت باشد ، زيرا كسى كه از معصيت مصون است به همهء قوانين دينى عامل خواهد بود و اخلاق پسنديده از لوازم دين است و بايد در فضايل اخلاقى نسبت به همهء مردم برترى داشته باشد ، زيرا معنا ندارد كسى به بالاتر و برتر از خود پيشوايى نمايد و اصولًا عدل الهى با آن سازگار نيست .\r\nچون امام سرپرست دين وپيشواى جهانيان است ، لذا لازم است بر همهء مسائلى كه در دنيا و آخرت مورد نياز مردم است و به اصطلاح سعادت انسان وابسته به آن‌هاست « علم » داشته باشد ، زيرا پيشوايى فرد جاهل و ناآگاه از لحاظ عقلى جايز نيست و از نظر هدايت عمومى الهى هم معنا ندارد .\r\n\r\nائمهء هدى عليهم السلام\r\nپيغمبر اكرم صلى الله عليه و آله و فاطمه زهرا عليها السلام دختر گرامى آن حضرت و دوازده امام را چهارده معصوم مىنامند و از ميان اين چهارده نفر ، پنج تن نخست ، يعنى :\r\nپيغمبر اكرم و على و فاطمه و حسن و حسين عليهم السلام « آل عبا » و « اصحاب كسا » ناميده مىشوند ، زيرا پيغمبر اكرم صلى الله عليه و آله روزى كسايى بر سر كشيد و آن چهار تن را با خود در زير كسا جمع كرده و دعا نمود و خداى متعال آيه تطهير را در حق‌شان نازل فرمود :\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ؛ « 1 »\r\nخدا خواسته است كه از شما اهل بيت هر پليدى را دور فرمايد و شما را پاك و پاكيزه بدارد .\r\nپس ، ائمه هدى كه پس از پيغمبر اكرم صلى الله عليه و آله جانشينان آن حضرت و پيشوايان دين و دنياى مردمند ، دوازده تن مىباشند كه اسامى مباركشان به قرار زير است :\r\n1 . حضرت اميرالمؤمنين على بن ابىطالب عليه السلام\r\n2 . حضرت امام حسن مجتبى عليه السلام\r\n3 . حضرت امام حسين سيد الشهدا عليه السلام\r\n4 . حضرت امام سجاد عليه السلام\r\n5 . حضرت امام محمد باقر عليه السلام\r\n6 . حضرت امام جعفر صادق عليه السلام\r\n7 . حضرت امام موسى كاظم عليه السلام\r\n8 . حضرت امام رضا عليه السلام\r\n9 . حضرت امام محمد تقى عليه السلام\r\n10 . حضرت امام على النقى عليه السلام\r\n11 . حضرت امام حسن عسكرى عليه السلام\r\n12 . حضرت مهدى : امام عصر ( حجة بن الحسن عليه السلام )\r\n\r\nسيرت عمومى اهل‌بيت عليهم السلام\r\nدر واقع اهل‌بيت عليهم السلام نمونه‌هاى كامل تعليم و تربيت پيغمبر اكرم صلى الله عليه و آله مىباشند و سيرت ايشان ، همان سيرت پيغمبر اكرم صلى الله عليه و آله است .\r\n\r\n\r\n","description":"","footnote":"\r\n( 1 ) . احزاب ، آيه 33\r\n","page_name":" 156 ","page_number":156},
  {"content":"\r\n\r\nالبته در مدت دويست و پنجاه سال از سال يازدهم هجرى كه سال رحلت پيغمبر اكرم است تا سال دويست و شصت هجرى - سال غيبت حضرت حجت - كه ائمه هدى با مردم محشور بودند ، محيطهاى مختلفى در زندگى پيش آمده است كه طرز زندگى حضرات ائمه را در شكل‌هاى مختلف نمودار ساخته ، ولى هدف اصلى از روش پيغمبر اكرم را كه عبارت بود از حفظ اصول و فروع دين از تغيير و تبديل ، و تعليم و تربيت مردم تا حد امكان ، هرگز رها نكردند .\r\nپيغمبر اكرم در مدت بيست و سه سال دعوت خود ، سه مرحله از زندگى را طى فرمود ، زيرا سه سال از اول بعثت را دعوت پنهانى مىكرد و ده سال بعد از آن را دعوت علنى داشت ، ولى خودش و پيروانش در زير سخت‌ترين شرايط و شكنجه و آزار دشمنان ، زندگى مىكردند و هيچ‌گونه آزادى عمل كه در اصلاح جامعه اثر روشنى بخشد ، نداشتند . و ده سال ديگر - بعد از هجرت - آن حضرت در محيطى بود كه هدف آن زنده كردن حق و حقيقت بود و اسلام پاك ، روز به روز پيشرفت چشم‌گيرى داشت و هر لحظه در تازه‌اى از دانش و كمال به روى مردم باز مىشد .\r\nالبته روشن است كه اين سه محيط مختلف ، اقتضاهاى مختلف خواهد داشت و سيرت پيغمبر اكرم صلى الله عليه و آله را كه هدفى جز زنده كردن حق و حقيقت نداشت ، به شكل‌هاى گوناگون جلوه‌گر خواهد نمود .\r\nمحيطهاى گوناگون كه با زمان ائمه هدى مصادف بودند روىهم رفته بىشباهت به زمان دعوت پيش از هجرت پيغمبر اكرم صلى الله عليه و آله نبود ، گاهى مانند سه سال اول بعثت به هيچ وجه تظاهر به حق ، امكان‌پذير نبود و امام با نهايت احتياط به وظيفهء خود عمل مىكرد . چنان كه زمان امام چهارم و آخر دوران امام ششم همين اقتضا را داشت . و گاهى مانند ده سال قبل از هجرت كه پيغمبر اكرم صلى الله عليه و آله در مكه به دعوت علنى مىپرداخت و از هر جهت خودش و پيروانش در زير فشار كفار نمىتوانستند قد علم كنند ، امام نيز به تعليم معارف دين و نشر احكام مىپرداخت ، ولى متنفذان وقت ، تا\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمىتوانستند از شكنجه و آزار فروگذار نمىكردند و هر روز مشكل تازه‌اى براى آنان به وجود مىآوردند .\r\nآرى ، محيطى كه تا اندازه‌اى شباهت به محيط بعد از هجرت پيغمبر اكرم داشته باشد ، همان محيط پنج سالهء خلافت حضرت اميرمؤمنان على عليه السلام و كمى از محيط زندگى حضرت فاطمه و امام حسن و محيط كوچك و چند روزهء امام حسين و ياران وى بود كه حق و حقيقت بىپرده جلوه مىكرد و مانند آيينه پاكى ، وضع عمومى زمان پيغمبر اكرم صلى الله عليه و آله را نشان مىداد .\r\nبه طور خلاصه مىتوان گفت كه ائمه هدى جز آنچه اشاره رفت ، هرگز قدرت مادى ظاهرى نداشتند تا با حكمرانان و فرمانروايان غاصب وقت ، مخالفت اساسى و علنى كنند و از اين روى ، ناگزير بودند كه در گفتار و رفتار خود طريقه « تقيه » پيش گيرند و بهانه‌اى به دست حكومت‌هاى وقت ندهند . با اين همه ، دشمنانشان از هر وسيله‌اى كه مىشد ، بهانه‌هايى تراشيده و در خاموش كردن انوار و از ميان بردن آثارشان ، مىكوشيدند !\r\n\r\nريشهء اصلى اختلاف ائمه با حكومت‌هاى معاصر\r\nحكومت‌هاى مختلفى كه پس از پيغمبر اكرم صلى الله عليه و آله در جامعهء اسلامى به وجود آمد و نام « حكومت اسلامى » به خود گرفت ! همه با اهل بيت عليهم السلام مخالفت اساسى داشتند و اين دشمنى آشتىناپذير ، ريشه زنده‌اى داشت كه هرگز خشك نمىشد .\r\nدرست است پيغمبر اكرم صلى الله عليه و آله براى اهل بيت خود فضايل و مناقبى ذكر فرموده بود كه يكى از مهم‌ترين آن‌ها امتياز « علم به معارف قرآن » و بيان حلال و حرام بود و در نتيجه ، تعظيم و احترام مقامشان به همهء امت لازم بود ، ولى متأسفانه « امت » حق اين توصيه و تأكيد را ادا نكردند .\r\nو درست است كه پيغمبر اكرم صلى الله عليه و آله در نخستين روزى كه دعوت خود را علنى كرد و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nخويشاوندان خود را به اسلام خواند ، على عليه السلام را به جانشينى خود معرفى كرد و در آخرين روزهاى حيات خود نيز در « غدير خم » - و غير آن - تصريح به جانشينى وى فرمود ، ولى پس از رحلت آن حضرت ، مردم ! ديگران را براى جانشينى پيغمبر اكرم صلى الله عليه و آله برگزيدند و اهل بيت را از حق مسلم خود كنار زدند و در نتيجه هميشه حكومت‌هاى وقت ، اهل بيت را براى خود رقيبى خطرناك مىشمردند و از ناحيهء آنان ، هراسناك بودند و از امكانات گوناگون ، براى نابود كردن آنان استفاده مىكردند .\r\nولى عميق‌ترين مايهء اختلاف ميان اهل بيت عليهم السلام و حكومت‌هاى اسلامى - كه خود مسئلهء خلافت يكى از فروعات آن بود - چيز ديگر بود . اهل بيت عليهم السلام سيرت پيغمبر اكرم صلى الله عليه و آله را براى امت اسلامى لازم مىدانستند و حكومت اسلامى را موظف به رعايت و حفظ و اجراى احكام آسمانى اسلام مىديدند ، ولى حكومت‌هاى اسلامى كه پس از پيغمبر اكرم صلى الله عليه و آله روى كار آمدند ، چنان كه از اعمالشان پيداست ، پاىبند رعايت كامل اجراى احكام اسلام و متابعت سيرت پيغمبر اكرم صلى الله عليه و آله نبودند .\r\nخداى متعال در چند جا از كلام خود ، پيغمبر اكرم صلى الله عليه و آله و هم‌چنين امت اسلامى را از تغيير و تبديل احكام آسمانى نهى مىفرمايد و حتى از كوچك‌ترين تمايل به خلاف يكى از احكام و دستورهاى دينى ، برحذر مىدارد و پيغمبر اكرم صلى الله عليه و آله نيز در شعاع همين احكام و قوانين غير قابل تغيير و تبديل ، در ميان مردم سيرتى اتخاذ كرده بود كه در اجراى قوانين دينى از جهت زمان و مكان و اشخاص تفاوتى نمىگذاشت .\r\nرعايت احكام آسمانى براى همه كس ، حتى خود پيغمبر اكرم صلى الله عليه و آله واجب و در حق همه كس لازم‌الاجرا بود و شريعت در هر حال و در هر جا زنده و نافذ بود .\r\nو در اثر همين مساوات و عدالت ، هر گونه امتياز را از ميان مردم برداشته بود ، خود آن حضرت كه به امر خدا حاكم و فرمانرواى لازم الاطاعه بود و كمترين امتيازى در زندگى داخلى و خارجى خود ، نسبت به ساير مردم نداشت ، تجملى به كار نمىبرد .\r\nهيچ‌گونه تشريفاتى براى مقام حكمرانى خود قرار نمىداد و عظمت و موقعيت خود\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nرا به رخ مردم نمىكشيد و حشمت و سطوت به خرج نمىداد و بالاخره از ديگران با يك « مميّز صورى » شناخته نمىشد .\r\nهيچ طبقه‌اى از طبقات مختلف مردم ، نسبت به ديگران با اتكاى به امتياز خود برترى نمىجست . زن و مرد ، شريف و وضيع ، غنى و فقير ، قوى و ضعيف ، شهرى و دهاتى ، بنده و آزاد ، سياه و سفيد ، همه در يك صف بودند و هيچ كس به بيشتر از وظايف دينى خود مكلف نبود و از اين كه به نيرومندان جامعه سر تعظيم فرود آورد يا در مقابل نفوذ و زورگويى ستمگران خرد شود ، ايمن و آزاد بود .\r\nبا كمى تأمل و دقت ، بر ما روشن مىشود - مخصوصاً پس از آزمايش‌هاى طولانى كه بعد از رحلت پيغمبر اكرم تاكنون كرده‌ايم - كه يگانه منظور پيغمبر اكرم صلى الله عليه و آله از سيرت پاك خود ، اين بوده كه احكام آسمانى اسلام در ميان مردم عادلانه و به طور مساوى اجرا شود و قوانين اسلام در ميان مردم به طور يك‌سان اجرا گردد و قوانين اسلام از تغيير و تبديل مصون و محفوظ بماند . ولى مسئولانِ حكومت‌هاى اسلامى ! سيرت خود را به سيرت پيغمبر اكرم صلى الله عليه و آله تطبيق نكردند و راه و روش او را به كلى عوض نمودند و در نتيجه :\r\n1 . در كمترين مدت ، اختلاف طبقاتى با شديدترين وجهى در جامعه اسلامى ظهور كرد و جماعت مسلمانان به دو دستهء نيرومند و ضعيف ، منقسم شده و مال و جان و عرض يك دسته بازيچهء هوا و هوس دستهء ديگر ، قرار گرفت .\r\n2 . حكومت‌هاى اسلامى تدريجاً به تغيير قوانين اسلامى پرداختند و گاهى به نام رعايت جامعهء اسلامى و گاهى به عنوان حفظ موقعيت حكومت و سياست دولت ! از عمل به احكام دينى و اجراى قوانين و مقررات اسلامى سر باز زدند و اين طريقه ، روز به روز توسعه يافته و كار به جايى كشيد كه سازمان‌هايى كه حكومت اسلامى ناميده مىشدند ! در خود هيچ گونه مسئوليتى نسبت به رعايت و اجراى قوانين اسلامى احساس نكردند و معلوم است حال قوانين و مقررات عمومى كه مأمور اجراى\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nدرستى نداشته باشد ، عادتاً به كجا منتهى خواهد شد !\r\nكوتاه سخن آن كه : حكومت‌هاى اسلامى معاصر اهل بيت عليهم السلام به حسب مصلحت وقت در احكام و قوانين اسلام تصرفاتى كردند و در اثر شعاع همين تصرفات ، سيرت‌شان با سيرت پيغمبر اكرم صلى الله عليه و آله كاملًا مغايرت داشت و ليكن اهل‌بيت ، طبق دستور قرآنى ، احكام سيرت پيغمبر اكرم صلى الله عليه و آله را براى هميشه لازم مىديدند .\r\nبه اقتضاى همين اختلاف و تضاد بود كه حكومت‌هاى نيرومند معاصر در سركوب اهل بيت عليهم السلام هيچ‌گونه فروگذارى نمىكردند و براى خاموش كردن نورشان به هر وسيله‌اى كه ممكن بود ، دست مىزدند .\r\nاهل بيت عليهم السلام نيز طبق مأموريت خدايى خود با اين كه پيوسته با مشكلات فراوانى روبه رو و به دشمنان سرسخت و شومى گرفتار بودند ، به دعوت و تبليغ حقايق دين مىپرداختند و در تربيت افراد صالح از پا نمىنشستند .\r\nبراى درك اين مطلب كافى است به تاريخ مراجعه نموده كثرت جمعيت شيعه را در پنج سال خلافت حضرت اميرمؤمنان على عليه السلام ملاحظه نماييم . البته اين جمعيت در همان بيست و پنج سال ايام گوشه‌گيرى آن حضرت فراهم شده بودند . و هم‌چنين سيل گروه شيعه كه به در خانهء حضرت امام باقر عليه السلام سرازير مىشدند . تربيت يافتگان بى سر و صداى حضرت سجاد عليه السلام بودند و هم‌چنين صدها هزار شيعه و دوستان اهل بيت كه دلبستهء حضرت رضا عليه السلام بودند ، خوشه چينان حقايقى بودند كه حضرت موسى بن جعفر عليهما السلام - حتى از گوشهء زندان‌هاى تاريك - به نشر آن‌ها مىپرداخت .\r\nو بالاخره در اثر تعليم و تربيت مداوم اهل بيت ، شيعه كه روز رحلت پيغمبر اكرم صلى الله عليه و آله عده ناچيزى بودند در اواخر عصر ائمه ، به يك شمارهء شگفت آورى بالغ شدند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nنكتهء استثنايى درروش اهل بيت\r\nاهل بيت پيغمبر ، چنان كه گفته شد ، دوران زندگى خود را با مظلوميت و محكوميت گذرانيدند و وظايف محوله خود را در « محيط تقيه » و در شرايطى بسيار سخت انجام دادند . فقط در ميان آنان از چهار نفر در مدت بسيار كوتاهى ، رفتارى استثنايى - يعنى آزادانه و بى تقيه - مشاهده مىشود . ما در اين‌جا به شرح اجمالى تاريخ زندگى اهل بيت عليهم السلام ، اشاره مىپردازيم :\r\n\r\nعلى عليه السلام\r\nحضرت اميرالمؤمنين على بن ابىطالب عليه السلام ، نخستين نمونه كاملى از تعليم و تربيت پيغمبر اكرم صلى الله عليه و آله است .\r\nعلى عليه السلام از اوان كودكى در دامن پيغمبر اكرم پرورش يافته بود ، و پس از آن تا آخرين لحظات زندگى آن حضرت ، مانند سايه به دنبال وى بود و پروانه‌وار ، پيوسته به دور شمع وجودش مىگشت و آخرين لحظه‌اى كه از آن حضرت جدا شد ، لحظه‌اى بود كه جسد پاك او را بغل گرفته به خاك سپرد .\r\nعلى عليه السلام شخصيت جهانى دارد و به جرئت مىتوان گفت كه بحث و گفت‌وگويى كه در مورد اين شخصيت بزرگ شده ، در مورد هيچ يك از شخصيت‌هاى بزرگ جهانى نشده است . دانشمندان و نويسندگان شيعه و سنى ، مسلمان و غير مسلمان ، تاكنون بيش از هزار كتاب دربارهء شخصيت وى نوشته‌اند .\r\nبا اين همه بحث و كنجكاوى بيرون از شمار كه دوست و دشمن در خصوص آن حضرت كرده‌اند ، كسى نتوانسته است نقطهء ضعفى در ايمان آن حضرت پيدا كند و يا در شجاعت و عفت و معرفت و عدالت و ساير اخلاق پسنديدهء وى خرده‌اى بگيرد ، زيرا وى شخصى بود كه جز فضيلت و كمال چيزى نمىشناخت و هم جز فضيلت و\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nكمال چيزى در بر نداشت .\r\nعلى عليه السلام به شهادت تاريخ ، در ميان همهء زمامداران كه از روز رحلت پيغمبر اكرم صلى الله عليه و آله تا كنون به مسند زمامدارى رسيده‌اند ، تنها كسى است كه در مدت زمامدارى خود ، در جامعهء اسلامى با سيرت پيغمبر اكرم صلى الله عليه و آله رفتار نمود و سر مويى از روش آن حضرت منحرف نشد و قوانين و شرايع اسلام را به همان شكل كه در حيات پيغمبر اكرم صلى الله عليه و آله اجرا مىشد ، بدون كمترين دخل و تصرف اجرا نمود .\r\nدر قضيهء شوراى شش نفرى ، براى تعيين خليفه ، كه پس از درگذشت خليفهء دوم طبق دستور وى منعقد شده بود ، بعد از گفت‌وگوى زياد ، امر خلافت ميان على عليه السلام و عثمان مردد شد . خلافت را به على عليه السلام عرضه داشتند با اين شرط كه « ميان مردم با روش خليفه اول و دوم رفتار كند ! » آن حضرت نپذيرفته و فرمود « من از علم خود قدم فراتر نمىگذارم » سپس آن را به عثمان با همان شرط ، عرضه داشتند و وى پذيرفت و خلافت را برد ! اگر چه پس از خلافت ، سيرت ديگرى اتخاذ كرد .\r\nعلى عليه السلام در جانبازىها و فداكارىها و از خودگذشتگىهايى كه در راه حق نمود ، در ميان ياران پيغمبر اكرم صلى الله عليه و آله رقيب ندارد . هرگز نمىتوان انكار كرد كه اگر اين پيشتاز از خود گذشته اسلام نبود ، كفار و مشركين در شب هجرت و پس از آن در هر يك از جنگ‌هاى : بدر و احد و خندق و خيبر و حنين ، نور نبوت را به آسانى خاموش كرده و پرچم حق را سرنگون ساخته بودند .\r\nعلى عليه السلام در نخستين روزى كه پا در محيط اجتماع گذاشت ، زندگى بسيار ساده‌اى داشت و در زمان حيات پيغمبر اكرم صلى الله عليه و آله و پس از رحلت وى و حتى در ايام خلافت پر عظمت خود در زى فقرا و با ساده‌ترين وضعى زندگى مىكرد . در خوراك و پوشاك و مسكن با بىبضاعت‌ترين افراد يك‌سان بود . و مىفرمود :\r\nزمامدار يك جامعه ، بايد طورى زندگى كند كه مايهء تسلى افراد نيازمند و پريشان حال باشد ، نه موجب حسرت و دلشكستگى آنان .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nو بود ، فقط هفتصد درهم داشت كه مىخواست براى خانه خود خدمت‌كارى انتخاب كند .\r\nعلى عليه السلام براى رفع نيازمندىهاى زندگى شخصى خود ، كار مىكرد و به ويژه به كشاورزى و فلاحت علاقه داشت و به درخت‌كارى و استخراج قنوات مىپرداخت ، ولى هر چه از اين راه به دست مىآورد ، يا از غنائم فراوان جنگى عايدش مىشد ، ميان فقرا و نيازمندان قسمت مىكرد و املاكى را كه آباد مىكرد « وقف » مىنمود ، يا فروخته پول آن را به نيازمندان مىرسانيد . در ايام خلافت خود يك سال دستور داد كه عوايد اوقاف وى را اول پيش خودش بياورند ، بعد به مصرف برسانند وقتى كه عوايد مزبور جمع مىشد بيست و چهار هزار دينار طلا بود .\r\nعلى عليه السلام در آن همه جنگ‌ها كه شركت نمود ، با حريفى روبه‌رو نشد مگر اين‌كه او را از پاى درآورد و هرگز به دشمنى پشت نكرد و مىفرمود :\r\nاگر همهء عرب به مخالفت و جنگ من برخيزند ، خود را نبازم و باكى ندارم .\r\nعلى عليه السلام با چنين شجاعت و دلاورى كه تاريخ شجاعان جهان رقيب و قرينى بر آن ياد نكرده است ، بىاندازه مهربان و با عطوفت و جوانمرد و با فتوت بود . در جنگ‌ها ، زنان و كودكان و ناتوانان را نمىكشت و اسير نمىگرفت ، و فراريان را تعقيب نمىكرد . در جنگ صفين لشكريان معاويه سبقت گرفته « شريعهء فرات » را اشغال كردند و آب را به روى لشكريان آن حضرت بستند . آن حضرت با جنگ خونينى « شريعه » را پس گرفت ، ولى بلافاصله امر كرد كه راه آب را به روى دشمن باز گذارند .\r\nدر زمان خلافت ، بى حاجب و دربان ، همه كس را به حضور مىپذيرفت و تنها و پياده راه مىرفت و در كوچه و بازار مىگشت و مردم را به ملازمت تقوا امر و از تعدّى به همديگر باز مىداشت و با مهربانى و فروتنى به درماندگان و بينوايان كمك مىنمود و يتيمان بىپناه را در منزل خود نگهداشته و شخصاً به حوايج زندگى آنان رسيدگى مىكرد و به تربيتشان مىپرداخت .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nعلى عليه السلام به علم و دانش ارزش خاصى قائل بود و به نشر معارف عنايت مخصوصى به خرج مىداد و مىفرمود : « هيچ دردى مانند نادانى نيست » .\r\nدر جنگ خونين جمل مشغول آراستن صف‌هاى لشكر خود بود كه عربى پيش آمده و معناى « توحيد » را پرسيد ! مردم از هر سو به مرد عرب تاخته و پرخاش كردند ! كه اين چنين ساعتى ! نه وقت اين‌گونه سؤال و بحث است ؟ آن حضرت مردم را از اعرابى دور كرد و فرمود : « ما با دشمن براى زنده كردن همين حقايق مىجنگيم » آن‌گاه اعرابى را پيش طلبيد و در حالى كه به آراستن صف‌ها مىپرداخت ، با بيانى جذاب مسئله را براى وى تشريح نمود .\r\nنظير اين قضيه را كه حكايت از انضباط دينى و نيروى خدايى شگفت آور آن حضرت مىكند ، در جنگ صفين نيز نقل كرده‌اند در حالىكه دو لشكر مانند دو درياى خروشان ، به هم ريخته و سيل خون از هر سو جارى بود ، به يكى از سربازان خود رسيد و آبى براى نوشيدن خواست . سرباز نامبرده كاسه‌اى چوبين درآورد و پر از آب كرده تقديم داشت .\r\nآن حضرت در كاسه تركى مشاهده نموده ، فرمود : « نوشيدن آب در چنين ظرفى در اسلام مكروه است » سرباز عرض كرد : در چنين حالى كه در زير باران تير و برق هزاران شمشير ايستاده‌ايم ، مجالى براى اين دقت نيست ! پاسخى كه شنيد خلاصه‌اش اين بود : « ما براى اجراى همين مقررات دينى مىجنگيم ، و مقررات بزرگ و كوچك ندارد . »\r\nعلى عليه السلام نخستين كسى است كه پس از پيغمبر در حقايق علمى به طرز تفكر فلسفى ، يعنى « استدلال آزاد » سخن گفت و اصطلاحات علمى زيادى وضع كرد و براى حفظ قرآن كريم از غلط و تحريف ، قواعد دستور زبان عربى - علم نحو - را وضع و تنظيم نمود و توسعه داد .\r\nدقايق علمى و معارف الهى و مسائل اخلاقى و اجتماعى و سياسى و حتى رياضى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nكه در سخنرانىها و نامه‌ها و ساير بيانات شيواى آن حضرت به دست ما رسيده ، حيرت آور مىباشد .\r\nآرى ، على عليه السلام به شهادت خطبه‌ها و نامه‌ها و كلمات قصار و بيانات دُرر بارى از وى به يادگار مانده ، در ميان مسلمانان آشناترين فردى است كه به مقاصد عاليهء قرآن كه معارف اعتقادى و عملى اسلام را به نحوى كه شايد و بايد دريافته است و صحت حديث شريف نبوى « أنا مدينة العلم و عليّ بابها » را به ثبوت رسانيده و اين علم را با عمل توأم داشته است .\r\nكوتاه سخن آن‌كه : شخصيت برجستهء آن حضرت به وصف نمىگنجد و فضائل بىپايان وى از شماره بيرون است و هرگز تاريخ شخصيتى را به يادگار ندارد كه به اندازهء وى ، افكار دانشمندان و انظار متفكرين جهان را به خود جلب كرده باشد .\r\n\r\nصديقهء كبرى فاطمه زهرا عليها السلام\r\nحضرت فاطمه ، يگانه دختر گرامى و محبوب پيغمبر اكرم صلى الله عليه و آله بود كه در اثر معرفت و ايمان و تقوا كه داشت و صفات حميده و اخلاق پسنديده كه در وى گرد آمده بود ، دل پاك پدر ارجمند خود را شيفتهء مهر و محبت خود نموده بود .\r\nحضرت فاطمه درنتيجه معرفت و زهد و عبادت خود ، به دريافت لقب سيدةالنساء - بانوى بانوان - از پدر بزرگ خود نائل شد . پيغمبر اكرم صلى الله عليه و آله مىفرمود :\r\nخشنودى فاطمه ، خشنودى من و خشنودى من ، خشنودى خداست . خشم فاطمه خشم من و خشم من ، خشم خداست .\r\nحضرت فاطمه در سال ششم بعثت از بانوى بزرگوار « خديجهء كبرى » تولد يافته است و در سال دوم هجرى با حضرت اميرالمؤمنين على عليه السلام ازدواج كرده و سه ماه و چند روز پس از رحلت پدر بزرگوار خود ، رحلت نموده است .\r\nدر محيط زندگى خود پيوسته رضاى خدا را به رضاى خود ، ترجيح مىداد و در\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nخانهء خود به تربيت فرزندان قيام مىكرد و كارهاى خانه را ميان خود و خدمت‌كار خود تقسيم كرده بود . يك روز خود به كار خانه مىپرداخت و يك روز كار از آن خادمه بود . و به مسائل مورد ابتلاى زنان مسلمان پاسخ مىگفت و در اوقات فراغت ، به عبادت مىپرداخت .\r\nاز مال اختصاصى خود مخصوصاً از عوايد سرشار « فدك » - دهى چند بود در نزديكى خيبر - هرچه به دستش مىرسيد در راه خدا صرف مىكرد و جز به اندازهء ضرورت ، براى خود نگه نمىداشت و حتى گاهى سهم خود را از غذاى روزانه به فقرا و مستمندان مىداد و خود با گرسنگى مىساخت .\r\nسخنرانى مبسوطى كه آن حضرت در مسجد پيغمبر براى صحابه و گروه مسلمانان ايراد كرد و احتجاجاتى كه در موضوع توقيف و غصب « فدك » با خليفهء اول نمود ، و بيانات ديگرى كه از وى بيادگار مانده است ، دليل بارزى بر عظمت مقام و روح مملو از شجاعت و شهامت و استقامت آن حضرت است .\r\nحضرت فاطمه عليها السلام دختر گرامى پيغمبر اكرم صلى الله عليه و آله و همسر امير مؤمنان على عليه السلام و مادر يازده نفر امامان و پيشوايان شيعه مىباشد و ذريهء پيغمبر اكرم صلى الله عليه و آله ، تنها از نسل او است .\r\nآن حضرت به نص قرآن كريم - آيهء تطهير - مقام « عصمت » را داراست .\r\n\r\nامام حسن و امام حسين عليهما السلام\r\nاين دو بزرگوار با هم برادرند و فرزندان على و فاطمه عليهما السلام مىباشند . از راه نقل به ضرورت رسيده كه پيغمبر اكرم صلى الله عليه و آله در مهر اين دو نوهء گرامىاش كه آنان را فرزندان خود مىناميد ، بىاختيار بود و تاب و توانايى مشاهدهء كمترين رنج و ناخشنودىشان را نداشت و مىفرمود : « اين دو فرزند من ، امام و پيشوا هستند ، چه برخيزند يا بنشينند . » برخاستن و نشستن كنايه از تصدى خلافت ظاهرى و قيام به جنگ دشمنان دين و\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nعدم تصدى و قيام است و مىفرمود :\r\nحسن و حسين دو سرور جوانان بهشتند .\r\nامام حسن ، طبق وصيت پدر بزرگوار خود براى خلافت برگزيده شد و مردم نيز بيعت نمودند و شش ماه زمام امور ممالك اسلامى را - جز شامات و مصر كه منطقهء حكومت معاويه بود - در دست داشت و با سيرت و روش پدر بزرگوار خود رفتار مىكرد .\r\nامام حسن در آن مدت براى يك‌سره نمودن فتنهء معاويه به تجهيز سپاه پرداخت ، ولى بالاخره بر وى روشن شد كه قلوب مردم فريفتهء معاويه گشته و سران سپاه وى ، با معاويه ارتباط دارند و منتظر دستور وى مىباشند كه آن حضرت را بكشند يا دستگير نموده و تسليم دشمن كنند . از اين روى ناگزير با پيشنهاد « صلح » موافقت كرد .\r\nامام حسن عليه السلام با معاويه با شرايطى خاص صلح نمود ، ولى معاويه بعداً به عهد خود وفا نكرد و پس از انعقاد صلح ، به عراق آمد و در حضور مسلمانان روى منبر رفت و گفت : « من با شما نه براى دين مىجنگيدم ، كه نماز بخوانيد يا روزه بگيريد ، بلكه مىخواستم به شما حكومت كنم و اينك به هدف خود رسيدم » و افزود : « تعهداتى كه به حسن داده‌ام همه زير پاى من است » !\r\nامام حسن عليه السلام پس از صلح ، تقريباً نه سال و نيم تحت استيلاى معاويه در محيطى تاريك و با شرايطى بسيار تلخ و ناگوار زندگى مىكرد و هيچ‌گونه تأمين جانى ، حتى در داخل منزل خود نداشت و سرانجام با تحريك معاويه به دست همسر خود « جعده » مسموم و شهيد شد .\r\nپس از شهادت امام حسن عليه السلام برادر گرامىاش امام حسين عليه السلام به امر خدا و طبق وصيت برادر ، به جاى وى نشست و به هدايت و راهنمايى مردم قيام نمود ، ولى اوضاع شرايط همان اوضاع و شرايط زمان امام حسن عليه السلام بود و معاويه ، با تسلطى كه بر اوضاع داشت ، همه امكانات را از دست آن حضرت ربوده بود .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nپس از نه سال و نيم ، تقريباً معاويه مرد و خلافت كه تبديل به سلطنت أموى شده بود ، به پسرش يزيد منتقل گرديد .\r\nيزيد ، بر خلاف پدر رياكار خود ، جوانى بود مست غرور و تظاهر به عياشى و فحشا و بى بند و بارى داشت . اين جوان مغرور ، همين كه زمام امور مسلمين را به دست گرفت ! به والى مدينه دستور داد كه از امام حسين عليه السلام براى وى « بيعت » بگيرد و گرنه سرش را پيش وى فرستد ! والى پس از آن‌كه بيعت را به آن حضرت عرضه داشت ، وى مهلت خواست و شبانه از « مدينه » با كسان خود رهسپار « مكه » شد و به حرم خدا كه در اسلام پناهگاه رسمى است ، پناهنده گرديد ، ولى پس از چند ماه اقامت ، ديد كه يزيد به هيچ وجه از او دست بردار نيست و در صورتى كه بيعت نكند قتل وى حتمى است و از سوى ديگر در اين مدت چند هزار نامه از عراق به آن حضرت رسيده بود كه وى را وعدهء يارى داده به نهضت برضد ستمگران بنى اميه ، دعوت مىكردند .\r\nامام حسين عليه السلام از مشاهده اوضاع و احوال عمومى و دلالت شواهد و قرائن ، مىدانست كه نهضت وى پيشرفت ظاهرى نخواهد داشت با اين همه با امتناع از بيعت يزيد ، تصميم به كشته شدن گرفت و با كسان خود ، به عنوان قيام از « مكه » به سوى « كوفه » متوجه شد و در راه در سرزمين « كربلا » ( تقريباً هفتاد كيلومترى كوفه ) با لشكر انبوه دشمن برخورد نمود .\r\nآن حضرت در مسير خود اشخاصى را به يارى دعوت مىكرد و به كسانى هم كه همراه وى بودند ، تصميم قطعى خود را به كشته شدن ، گوشزد مىنمود و آنان را در ترك مصاحبت و ملازمت وى مخيّر مىداشت ، از اين‌رو ، روزى كه با لشكر دشمن روبه‌رو شدند ، از ياران و همراهان ، جز شمارهء ناچيزى كه دل داده و از جان گذشته بودند كسى نمانده بود و در نتيجه ، به آسانى در حلقهء بسيار تنگى به محاصرهء لشكر انبوه دشمن درآمدند و حتى آب به رويشان بسته شد و در چنين شرايطى وى را در\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nميان بيعت و قتل ، مخير كردند !\r\nامام حسين عليه السلام تن به بيعت نداد و آمادهء قتل شد و روزى از صبح تا عصر با همراهان خود ، با دشمن جنگيد و در اين جنگ خودش و فرزندان و برادران و برادر زادگان و عموزادگان و يارانش كه جمعاً در حدود هفتاد نفر بودند ، شهيد شدند . تنها فرزند گرامىاش « امام سجاد عليه السلام » كه به علت مرض شديد قادر به جنگ نبود ، زنده ماند .\r\nلشكر دشمن ، پس از شهادت آن حضرت اموالش را به غارت بردند و خانواده‌اش را اسير كردند و به همراه سرهاى بريدهء شهدا از كربلا به كوفه و از كوفه به شام سوق دادند .\r\nدر اين اسارت امام سجاد عليه السلام با خطبه‌اى كه در شام خواند و هم‌چنين زينب كبرى با سخنرانىهايى كه در مجامع عمومى كوفه و مجلس ابن زياد والى كوفه و مجلس يزيد در شام ايراد كرد ، پرده از روى حق برداشته زورگويى و ستمگرى بنىاميه را براى جهانيان روشن كردند .\r\nو در هر حال نهضت حسينى در برابر زورگويى و بيدادگرى و بىبندوبارى كه با ريخته شدن خون پاك آن حضرت و فرزندان و خويشان و يارانش و تاراج رفتن مال و اسير شدن زن و بچه وى خاتمه پذيرفت با خصوصيات و مشخصاتى كه دارد ، يك واقعه اختصاصى است كه در صفحات تاريخ نهضت‌هاى جهانى ، همانندى براى آن نمىتوان يافت و به جرئت مىتوان گفت كه اسلام زنده اين واقعه است و اگر اين واقعه اتفاق نيفتاده بود ، بنىاميه اسمى و رسمى از اسلام باقى نگذاشته بودند .\r\n\r\nآيا روش امام حسن و امام حسين عليهما السلام مختلف بود ؟\r\nبا اين‌كه اين دو پيشواى بزرگوار به نص پيغمبر اكرم صلى الله عليه و آله امام به حق هستند ، ولى به\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nظاهر روششان مختلف مىنمايد ، حتى بعضى گفته‌اند : اختلاف نظر اين دو برادر ، به اندازه‌اى شديد بود كه يكى با داشتن چهل هزار مرد جنگى ! تن به صلح داد و ديگرى با چهل نفر از ياران و اصحاب - غير از خويشان - به جنگ برخاست و تا بچه شيرخوار خود را در اين راه تقديم راه خدا كرد .\r\nو ليكن بررسى دقيق ، خلاف اين نظر را به ثبوت مىرساند ، زيرا ما مىبينيم چنان كه امام حسن عليه السلام تقريباً نه سال و نيم در دوران سلطنت معاويه به سر برد و با او مخالفت علنى نكرد ، امام حسين عليه السلام نيز پس از شهادت برادرش ، تقريباً نه سال و نيم در دوران سلطنت معاويه زندگى نمود و يادى از نهضت نكرده و قد به مخالفت علم نفرمود .\r\nپس ريشهء حقيقى اين اختلاف روش ظاهرى را از اختلاف روش معاويه و يزيد بايد جست‌وجو كرد ، نه از اختلاف نظر اين دو پيشواى معظم .\r\nروش ظاهرى ، معاويه ، روشى نبود كه روى اساس بىبندوبارى استوار شده باشد و با مخالفت علنى خود ، احكام دين را به سخريه بگيريد .\r\nمعاويه خود را يك مرد صحابى ! و كاتب وحى ! معرفى مىكرد و به واسطهء خواهر خود ( كه همسر پيغمبر اكرم صلى الله عليه و آله و ام‌المؤمنين بود ) « خال المؤمنين » ! « 1 » ناميده مىشد ، و مورد توجه و عنايت شديد خليفه دوم بود و عامه مردم اعتماد كامل و ارادت خاصى نسبت به خليفه دوم داشتند .\r\nعلاوه بر اين ، غالب صحابهء پيغمبر را كه مورد احترام و تعظيم مردم بودند - مانند :\r\nابوهريره ، عمروعاص ، سمره ، يسر ، مغيرة بن شعبه و غير آن‌ها - به حكومت ولايات و ساير كارهاى حساس كشورى گماشته بود كه حسن ظن مردم را نسبت به وى جلب\r\n\r\n\r\n","description":"","footnote":"\r\n( 1 ) . دائى مؤمنان ! . . . چون يكى از همسران پيامبر اكرم صلى الله عليه و آله خواهر او بود ، و زنان پيامبر را امهات المؤمنين - مادران‌مؤمنان - مىنامند ، او هم دائي مؤمنان ! نام گرفت . . .\r\n","page_name":" 171 ","page_number":171},
  {"content":"\r\n\r\nمىكردند و روايات زيادى ميان مردم در فضائل آنان و مصونيت دينى صحابه و اين‌كه هر كارى كنند معذورند ، نقل مىشد و در نتيجه معاويه ، هر كارى كه مىكرد ، اگر قابل تصحيح و توجيه بود ، به وسيلهء همين ايادى تصحيح و توجيه مىشد ، و اگر نه ، با بذل و بخشش‌هاى سنگينى دهان معترض را مىبست ! و در جايى كه اين وسائل كارگر نبود ، به دست همين همدستان و هواخواهان صحابى وى ، ده‌ها هزار بيگناه از شيعيان على عليه السلام و از ساير مسلمانان و حتى جمعى از صحابهء پيغمبر كشته شدند .\r\nمعاويه ، در همهء كارها قيافهء حق به جانبى به خود مىگرفت و با بردبارى و شكيبايى مخصوصى پيش مىرفت و با ملايمت و نرمش خاصى محبت و طاعت مردم را به خود جلب مىكرد و حتى گاهى دشنام مىشنيد و ستيزه مىديد ، ولى با خوش‌رويى و بخشش ، پاسخ مىداد و در چنين زمينه‌اى سياست خود را اجرا مىكرد .\r\nاو ، از امام حسن عليه السلام و امام حسين عليه السلام احترام ظاهرى به عمل مىآورد و تحفه و هداياى سنگينى پيش آنان مىفرستاد ، و از سوى ديگر اعلان عمومى مىكرد كه هركس حديثى در مناقب اهل بيت عليهم السلام نقل كند ، هيچ‌گونه مصونيت مالى و عرضى و جانى ندارد ، و هركه حديثى در مناقب صحابه نقل كند ، جايزه دريافت خواهد داشت !\r\nو دستور مىداد كه خطيبان در منابر مسلمانان ، على عليه السلام را ( به طور الزامى ) دشنام دهند و به امر وى ، هواخواهان آن حضرت را هر جا مىيافتند ، سركوب كرده و مىكشتند و در اين كار به اندازه‌اى زياده روى كردند كه حتى جمع كثيرى را كه از دشمنان آن حضرت بودند ، به تهمت دوستى از ميان بردند .\r\nاز اين بيان معلوم مىشود كه قيام حسن عليه السلام جز به ضرر اسلام تمام نمىشد و جز اين‌كه خون وى و يارانش به هدر رود ، اثرى نمىبخشيد ، و حتى دور نبود كه در اين صورت ، معاويه به دست كسان آن حضرت وى را بكشد و پس از آن براى تسكين افكار عمومى در عزاى وى ، گريبان چاك كند و به مقام خون‌خواهى درآمده قصاص و\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nانتقام وى را از شيعيان بگيرد ! ، چنان‌كه نظير همين معامله را با عثمان نمود . « 1 »\r\nولى روش سياسى يزيد ، هيچ‌گونه شباهتى با روش پدرش نداشت . او جوانى بود خودپسند و بىبندوبار ، منطقى جز زور نداشت و به افكار عمومى كمترين اهميتى نمىداد . يزيد لطمه‌هايى كه از پس پرده به اسلام وارد مىشد ، در حكومت كوتاه خود يكباره آشكار كرده و پرده را دريد .\r\nدر سال اول حكومت خود ، خاندان پيغمبر صلى الله عليه و آله را از دم شمشير گذرانيد .\r\nدر سال دوم شهر مدينه را خراب كرد و سه روز عرض و جان و مال مردم را به لشكريان خود مباح نمود !\r\nدر سال سوم كعبه را خراب كرد .\r\nو از همين جهت ، نهضت حسينى در افكار مردم جاى گرفت و روز به روز اثرش عميق‌تر و بارزتر گرديد و در ابتدا امر ، به شكل انقلاب‌هاى خونين ضد امويان ، ظهور نمود و بالاخره جمعيت عظيمى از مسلمانان را ، به عنوان هواخواهان حق و حقيقت و دوستان اهل بيت به وجود آورد .\r\nو از همين نظر بود كه معاويه در ضمن وصيت‌هاى خود به يزيد سفارش اكيد نموده بود كه كارى به كار حسين عليه السلام نداشته متعرض حالش نشود ! ولى آيا سرمستى و خود پسندى يزيد اجازه مىداد كه نفع خود را از ضرر تميز دهند ؟\r\n\r\nامام سجاد عليه السلام\r\nروش امام سجاد عليه السلام در مدت امامت خود به دو بخش جداگانه تقسيم مىشود كه جمعاً به روش عمومى ساير امامان منطبق مىگردد ، زيرا كه آن حضرت در واقعهء\r\n\r\n\r\n","description":"","footnote":"\r\n( 1 ) . به نوشته تواريخ ، عثمان هرچه از معاويه درخواست كمك كرد ، معاويه جواب مساعدى نداد ، ولى بعد از كشته شدن وى ، به دعوى خون‌خواهى او ! ، با امام على عليه السلام به جنگ پرداخت\r\n","page_name":" 173 ","page_number":173},
  {"content":"\r\n\r\nجان‌گذار كربلا همراه پدر بزرگوار خود بود و در نهضت حسينى شركت داشت و پس از شهادت پدر كه به اسارت درآمد و از كربلا به كوفه و از كوفه به شام برده شد ، و طول مدت اسيرى هرگز « تقيه » نداشت و بى محابا حق و حقيقت را اظهار مىكرد و در مواقع مقتضى به وسيلهء سخنرانىها و بياناتى كه ايراد مىنمود ، حقانيت خاندان رسالت و مفاخر آنان را گوشزد خاص و عام مىفرمود ، و مظلوميت پدر بزرگوار خود ، و فجايع ستم‌كارانه و نيز جنايات بنىاميه را آفتابى كرده و طوفانى از احساسات و عواطف مردم برپا مىكرد .\r\nولى پس از آن‌كه از اسيرى رهايى يافت به « مدينه » برگشت و محيط جانبازى به محيط آرامش تبديل يافت گوشه خانه را عبادت‌گاه خودش كرد و در به روى بيگانگان بست و به عبادت حق مشغول گشت و بى سروصدا به تربيت افرادى كه پيروان حق و حقيقت بودند ، پرداخت . آن حضرت در ظرف سى و پنج سال مدت اقامت خود ، به طور مستقيم و غير مستقيم ، گروه بىشمارى را پرورش داده و معارف اسلامى را در قلوبشان جاى داد .\r\nتنها دعاهايى كه آن حضرت در محراب عبادت با محتواى آسمانى خود انشا كرده و به وسيله آن‌ها با خداى كارساز به مقام راز و نياز برآمده است مشتمل بر يك دورهء كامل از معارف عاليه اسلامى مىباشد و اين دعاها جمع آورى گشته و به نام « صحيفهء سجاديه » معروف شده است .\r\n\r\nامام محمد باقر عليه السلام\r\nدر زمان امامت امام محمد باقر عليه السلام زمينه براى نشر علوم دينى تا اندازه‌اى فراهم شد ، زيرا در اثر فشار بنىاميه ، احاديث فقه اهل بيت از دست مىرفت و با اين‌كه براى احكام هزارها حديث لازم است حتى از اخبارى كه از پيغمبر اكرم به وسيله صحابه نقل شده بود ، بيش از پانصد حديث باقى نمانده بود .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nخلاصه اين‌كه در آن ايام در نتيجهء واقعه جان‌گداز كربلا و در اثر مساعى سى و پنج‌سالهء امام سجاد عليه السلام گروه انبوهى از شيعه به وجود آمدند ، ولى از فقه اهل بيت ، تهيدست بودند .\r\nو چون سلطنت بنىاميه در اثر اختلافات داخلى و تن پرورى و بىكفايتى رجال دولت ، رو به ضعف نهاده و روز به روز آثار سستى در پيكر آن ظاهر مىشد ، امام پنجم از فرصت استفاده فرمود و به نشر علوم اهل بيت و فقه اسلامى پرداخت و دانشمندان زيادى را از مكتب خويش ، تحويل جامعه داد .\r\n\r\nامام جعفر صادق عليه السلام\r\nدر زمان امام ششم عليه السلام براى نشر علوم اسلامى زمنيه فراهم‌تر و اوضاع مساعدتر بود ، زيرا از يك طرف در اثر انتشار احاديث امام محمد باقر عليه السلام و تبليغات پرورش يافتگان مكتب وى ، مردم به نيازمندى خود به معارف اسلامى صحيح و علوم اهل‌بيت ، بيشتر پى برده و براى اخذ حديث تشنه‌تر بودند .\r\nو از طرف ديگر سلطنت اموى منقرض شده بود ، ولى سلطنت عباسى هنوز استقرار كامل پيدا نكرده بود و بنىعباس ، به ويژه از اين نظر كه براى پيشرفت مقاصد خود و برانداختن بنياد حكومت اموى ، مظلوميت اهل‌بيت و خون شهيدان كربلا را دست‌آويز كرده بودند ، با اهل بيت روى خوش نشان مىدادند .\r\nدر چنين شرايطى آن حضرت به نشر انواع علوم پرداخت و علما و دانشمندان از هر سو دسته‌دسته به در خانه‌اش هجوم آوردند و به حضورش بار يافتند و از فنون مختلف معارف اسلامى و اخلاق و تاريخ انبيا و امم و حكمت و موعظت ، پرسش‌ها كردند و پاسخ‌ها شنيدند .\r\nآن حضرت با طبقات مختلف بحث‌ها مىكرد و با ملل و نحل گوناگون مناظره‌ها\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمىنمود و در بخش‌هاى گوناگون علوم ، شاگردانى « 1 » پرورش داد ، و صدها كتاب در ضبط احاديث و بيانات علمى آن حضرت تأليف شد كه به نام « اصول » ناميده مىشود .\r\nامام عليه السلام با استفاده از فرصت كوتاهى كه درمحيط خفقان آور آن روز فراهم شده بود ، هزاران شاگرد دانشمند تربيت نمود و گنجينه‌هاى گران‌بهايى از علوم و معارف در فرهنگ اسلام ، از خود به يادگار گذارد . آمار دانشمندانى كه از منبع سرشار علم و دانش او استفاده كرده‌اند از چهار هزار تجاوز كرده است .\r\nامام صادق عليه السلام به شاگردان خود دستور داده بود درس‌هاى او را بنويسند و نوشته‌ها و كتاب‌هاى خود را حفظ كنند . مىفرمود : زمانى مىآيد كه هرج و مرج مىشود و بسيارى از آثار از بين مىرود ، آن وقت به اين كتاب‌ها و نوشته‌ها احتياج پيدا مىكنيد و اين كتاب‌ها ، يگانه مرجع علمى و دينى مسلمانان خواهند شد . و لذا شاگردان آن حضرت ، با خود دوات و قلم مىآوردند و در مجلس درس ، هر چه مىشنيدند مىنوشتند .\r\nاو در تمام ساعات زندگى خود ، به جز ساعات استراحت ، در نهان و آشكار ، در همه جا مىآموخت و گنجينه دانش بى پايان خود را در دسترس همگان مىگذاشت .\r\nخلاصه : سخنان بزرگ و راهنمايى ارزنده‌اش ديوار جهل و نادانى را فرو ريخت و آيين واقعى حضرت محمد صلى الله عليه و آله را از نو طرح ريزى كرد . بدين مناسبت او را پايه گذار و مؤسس فقه « شيعه » مىدانند و مذهب فقهى شيعه ، بعدها به نام او « فقه جعفرى » خوانده شد .\r\n\r\nامام موسى كاظم عليه السلام\r\n« بنى عباس » پس از آن‌كه حكومت « بنى اميه » را سرنگون ساخته و خلافت را قبضه\r\n\r\n\r\n","description":"","footnote":"\r\n( 1 ) . جابربن حيان ، پدر علم شيمى امروز ، يكى از شاگردان معروف آن حضرت است\r\n","page_name":" 176 ","page_number":176},
  {"content":"\r\n\r\nنمودند ، به سوى « بنى فاطمه » برگشتند و با تمام قوا ، براى از بين بردن خاندان رسالت كوشيدند . عده‌اى را گردن زدند . . . جمعى را زنده به گور كردند و گروهى را در پايهء ساختمان‌ها و در ميان ديوارها ، گذاشتند . . . خانه امام ششم عليه السلام را آتش زدند و چند بار خود آن حضرت را به عراق جلب كردند و با اين ترتيب ، در اواخر زندگى امام ششم عليه السلام « تقيه » شديدتر شد و آن حضرت چون تحت مراقبت شديد قرار داشت ، كسى جز خواص شيعه را نمىپذيرفت و بالاخره از ناحيه « منصور » خليفه دوم عباسى ، مسموم و شهيد گرديد و از اين روى ، در دورهء امامت امام هفتم حضرت امام موسى كاظم عليه السلام فشار مخالفين شديدتر و افزون‌تر بود .\r\nآن حضرت با وجود تقيهء شديد ، به نشر علوم پرداخت و احاديث بسيارى در اختيار مردم گذاشت . چنان‌كه مىتوان گفت روايات فقهى منقول از آن حضرت ، پس از امام پنجم و ششم ، از ساير ائمه بيشتر است و به واسطه شدت تقيه در غالب رواياتى كه از آن حضرت نقل شده ، از وى تعبير به « عالم » و « عبد صالح » و نظاير اين‌ها شده و به اسم آن حضرت تصريح نگرديده است .\r\nآن حضرت با چهار نفر از خلفاى عباسى : منصور ، هادى ، مهدى و هارون معاصر بود و پيوسته زير فشار آنان قرار داشت و بالاخره به امر هارون زندانى گشت و سال‌ها از زندانى به زندانى ديگر ، منتقل مىشد و سرانجام هم در زندان مسموم و شهيد شد .\r\n\r\nامام رضا عليه السلام\r\nاز تأمل در اوضاع جارى ، براى هر صاحب نظرى روشن بود كه خلفاى معاصر و مخالفان اهل بيت عليهم السلام هرچه در شكنجه و آزار ائمه هدى مىكوشيدند و به شيعيانشان سخت مىگرفتند ، روز به روز شمارهء پيروانشان بيشتر و ايمانشان محكم‌تر مىشد و سازمان خلافت ! در انظار آنان يك دستگاه پليسى پليد و ناپاك جلوه مىكرد .\r\nو اين مطلب يك عُقدهء درونى بود كه پيوسته خلفاى معاصر ائمه را رنج مىداد و\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nدر حقيقت آن‌ها را زبون و بيچاره كرده بود .\r\nمأمون ، خليفه هفتم عباسى كه معاصر امام رضا عليه السلام بود ، پس از آن‌كه برادر خود امين را كشته بر خلافت مستولى گشت ، به اين فكر افتاد كه خود را از رنج درونى و نگرانى دائمى راحت كند و بساط تشيع را از غير راه زور و فشار ، برچيند .\r\nوى سياستى را كه براى عملى ساختن اين منظور انتخاب كرد اين طور بود كه ولايت عهدى خود را به امام رضا عليه السلام بدهد تا آن حضرت را به واسطهء ورود به دستگاه خلافت ، پيش شيعه آلوده سازد و اعتقاد به عظمت و طهارت امام را از مغزشان بيرون كند . . . در اين صورت امتيازى براى مقام امامت كه اساس مذهب شيعه است ، باقى نمىماند و بنياد مذهب ، خود به خود متلاشى مىگشت .\r\nاجراى اين سياست موفقيت ديگرى نيز در برداشت و آن اين‌كه از نهضت‌هاى پى در پى « بنى فاطمه » كه براى واژگون ساختن خلافت بنى عباس برپا مىشد ، جلوگيرى مىنمود ، چه بنىفاطمه پس از آن‌كه انتقال خلافت را به خودشان مشاهده مىكردند ، طبعاً از قيام‌هاى خونين ، خوددارى مىنمودند . البته پس از عملى شدن اين منظور از بين بردن شخص امام رضا عليه السلام براى مأمون مشكل خاصى نداشت !\r\nمأمون ، امام را نخست به قبول خلافت و پس از آن به پذيرفتن « ولايت عهدى » دعوت نمود و پس از تأكيد و اصرار و بالاخره تهديد ، آن حضرت ولايت‌عهدى را به اين شرط كه از « عزل و نصب و مداخله در امور عاليه » ! معاف باشد ، پذيرفت .\r\nآن حضرت در چنين زمينه‌اى ، به هدايت افكار مردم پرداخت و تا اندازه‌اى كه دستش باز بود ، با ارباب مذاهب و اديان بحث‌ها نمود و در معارف اسلام و حقايق دين بيانات گران‌بهايى مطرح ساخت . مأمون نيز علاقهء مفرطى به بحث‌هاى كلامى - مذهبى داشت . بياناتى كه در اصول معارف اسلامى از آن حضرت مأثور است ، از جهت كثرت ، مانند بيانات اميرالمؤمنين عليه السلام است و از آنچه كه از ساير ائمه هدى در اين بخش‌ها رسيده ، بيشتر مىباشد .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nيكى از بركات وجودى آن حضرت اين بود كه احاديث بسيارى كه از پدران بزرگوارش در دست شيعه بود ، به وى عرضه شد و به اشاره و تشخيص وى ، روايات غير صحيح و مجعول كه دست‌هاى ناپاك در ميان اخبار اهل بيت داخل كرده بود ، مشخص و متروك گرديد .\r\nآن حضرت در مسافرتى كه به عنوان ولايت عهدى از مدينه به سوى « مرو » فرمود ، در طول راه و خاصه در « ايران » جنب و جوش عجيبى در ميان مردم پديد آورده بود و از همه جا دسته دسته به قصد زيارت ، متوجه حضورش مىشدند و شب و روز ، پروانه وار به دور شمع وجودش مىگرديدند و معارف و احكام دين را ياد مىگرفتند .\r\nمأمون ، از توجه بىسابقه و شگفت آور مردم به آن حضرت به غلط بودن سياست خود پىبرد و به منظور ترميم شكست سياسى خود ، آن حضرت را مسموم و شهيد كرد و پس از آن ، باز سياست ديرين خلفا نسبت به اهل بيت و شيعيان و پيروان آنان ، دنبال شد .\r\n\r\nامام محمد تقى و امام على النقى و امام حسن عسكرى عليهم السلام\r\nمحيط زندگى اين سه امام بزرگ ، مشابه هم بود . پس از شهادت امام رضا عليه السلام مأمون يگانه فرزند وى ، امام محمد تقى را به بغداد احضار كرد و از در مهر و ملاطفت ! پيش آمده و دختر خود را با آن حضرت تزويج و با اعزاز تمام ، پيش خود نگاهداشت !\r\nاين رفتار ، گرچه دوستانه به نظر مىرسيد ، اما « مأمون » با همين سياست در واقع امام عليه السلام را از هر جهت تحت نظر و مراقبت شديد خود در آورده بود .\r\nاقامت غير اختيارى امام على النقى و امام حسن عسكرى در « سامراء » هم كه در زمان امامتشان پايتخت خلافت بود ، در حقيقت عنوان حبس نظرى داشت .\r\nمدت امامت اين سه بزرگوار ، روى هم پنجاه و هفت سال است . كثرت افراد شيعه\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nدر آن زمان كه در ايران و عراق و سوريه اقامت داشتند ، قابل توجه و بالغ به صدها هزار بود و صدها نفر از رجال حديث در ميان ايشان وجود داشته است . با وجود اين ، متأسفانه احاديثى كه از اين سه امام نقل شده ، خيلى كم و نيز مدت عمرشان كوتاه بوده است . امام نهم در بيست و پنج سالگى و امام دهم در چهل سالگى و امام يازدهم در بيست و هفت سالگى به شهادت رسيده‌اند . همهء اين نكات گواهى روشن است بر اين كه كنترل و مراقبت و كارشكنى مخالفان در زمان آنان ، بسيار شديد بوده است و اين بزرگواران نتوانسته‌اند وظايف خود را آزادانه انجام دهند . با اين همه اخبار گران‌بهايى در اصول و فروع دين از اين سه بزرگوار رسيده است .\r\n\r\nامام مهدى موعود عليه السلام\r\nدستگاه خلافت در زمان امام حسن عسكرى عليه السلام تصميم گرفته بود كه از هر راهى و به هر وسيله‌اى كه باشد ، جانشين آن حضرت را از بين ببرد و به اين وسيله به مسئلهء امامت و در نتيجه به مذهب تشيع ، خاتمه دهد و امام عسكرى گذشته از علل ديگر ، از اين جهت نيز تحت مراقبت قرار داشت .\r\nاز اين روى تولد امام عصر عليه السلام پوشيده بود و تا شش سالگى كه پدر بزرگوارش زنده بود ، او را از انظار پنهان نگاه مىداشتند و به جز عده‌اى از خواص شيعه ، كسى آن حضرت را نمىديد .\r\nپس از شهادت پدر ، آن حضرت « غيبت صغرى » اختيار نمود و توسط چهار « نائب خاص » كه يكى پس از ديگرى به شرف نيابت رسيده بودند ، به سؤال‌هاى شيعه جواب مىداد و مشكلات ايشان را حل مىكرد .\r\nحضرت مهدى عليه السلام پس از آن « غيبت كبرى » را اختيار فرمود تا زمانى كه به امر خدا ظهور نمايد و زمين را با « عدل و داد » پر كند ، پس از آن‌كه با « جور و ستم » پر شده باشد .\r\nروايات زيادى از پيغمبر اكرم و ائمه عليهم السلام در خصوص مهدى موعود عليه السلام و كيفيت\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nغيبت و ظهور آن حضرت رسيده و سنى و شيعه نقل كرده‌اند . « 1 » و هم‌چنين جمع كثيرى از بزرگان شيعه در زمان حيات پدر بزرگوارش ، به خدمتش رسيده و آن حضرت را زيارت نموده‌اند و از پدر بزرگوارش ، مژدهء امامت او را دريافت داشتند .\r\nگذشته از اين‌ها در بحث نبوت و امامت به اين نتيجه رسيديم كه هرگز جهان بشريت از دين خدا و از امامى كه حامى و نگهبان آن است خالى نمىشود .\r\n\r\nنتيجه‌گيرى اخلاقى از روش پيشوايان دين\r\nآنچه به طور فشرده و خلاصه از تاريخ پيامبران خدا و پيشوايان دين و ائمه هدى به دست مىآيد اين است كه آنان مردانى بودند واقع بين و پيرو حق و جهان انسانيت را به واقع بينى و پيروى حق دعوت مىكردند ، و در اين راه از هيچ گونه فداكارى و از خودگذشتگى فروگذارى نمىكردند .\r\nبه عبارت ديگر : آن‌ها كوشش داشتند كه فرد انسان و جامعهء انسانى آن طور كه شايد و بايد ، به بار آيد . مىخواستند مردم بىآن‌كه نادانى يا يك رشته افكار خرافى در ميانشان حكومت نمايد ، با يك سلسله افكار و عقايد صحيح آشنا گردند و بىآن‌كه دامن پاك انسانيت را به خوى حيوانى لكه‌دار و آلوده كنند ، و مانند درندگان و چرندگان جز دريدن همديگر و پركردن شكم چيزى نشناسند ، خوى ويژه انسانى را فراگرفته و در بازار زندگى سرمايهء انسانيت را به كار اندازند و به سود انسانيت ، نقد سعادت را به دست آورند .\r\nيعنى آن‌ها مردمى بودند كه تنها سعادت خود را نمىخواستند ، بلكه در راه سعادت جامعه و براى جهان انسانيت كار مىكردند و وظيفه‌اى جز اين ، تشخيص\r\n\r\n\r\n","description":"","footnote":"\r\n( 1 ) . در اين زمينه مطالعه كتاب : مصلح جهانى - مهدى موعود عليه السلام از ديدگاه اهل سنت ، تأليف شيخ عبدالمحسن‌العباد ، ترجمه اين‌جانب ، چاپ تهران ، توصيه مىشود . ( خسروشاهى )\r\n","page_name":" 181 ","page_number":181},
  {"content":"\r\n\r\nنمىدادند .\r\nخير و سعادت خود را - كه انسان جز آن چيزى نمىخواهد - در اين ديدند كه خيرخواه همه باشند و مىخواستند ديگران نيز چنين باشند . هر كس آنچه را براى خود دوست دارد ، براى همه دوست داشته باشد و آنچه را كه براى خود نمىخواهد ، براى ديگران نيز نخواهد .\r\nدر اثر همين واقع بينى و پيروى حق است كه اين بزرگواران ، به اهميت اين وظيفه عمومى انسان - خيرخواهى - و ساير وظايف جزئى كه فروع آن است ، پى بردند و به صفت فداكارى و از خود گذشتگى ، متصف گرديدند و از بذل جان و مال خود در راه حق كوتاهى ننمودند و ريشه هر صفتى را كه با بدخواهى توأم است ، زدند . به مال و جان خود بخل نمىورزيدند . از خودپسندى و لئامت بيزار بودند . دروغ نمىگفتند . به كسى تهمت نمىزدند . به عرض و جاه ديگران تعرض نمىكردند .\r\nتوضيح اين صفات و آثار آن‌ها را در « بخش اخلاق » بايد مطالعه كرد .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nمعاد\r\nمعاد يكى از اصول سه گانهء دين مقدس اسلام و از ضروريات اين دين پاك است .\r\nهر انسانى - بدون استثنا - با نهاد خدادادى خود ، فرق ميان نيكوكارى و بدكارى را درك مىكند ، و نيكوكارى را - اگر چه خود دنبال نكند - خوب و لازم العمل مىداند و بدكارى را - اگر چه هم گرفتارش باشد - بد و لازم الاجتناب مىبيند . و ترديدى نيست كه خوبى و بدى ، نيكوكارى و بدكارى ، از جهت اثر و پاداشى است كه اين دو صفت دارندو نيز ترديدى نيست كه در اين جهان « روزى » وجود ندارد كه پاداش كارهاى نيك و بد نيكوكاران و بدكاران را به ايشان برساند ، زيرا ما عياناً مىبينيم كه عده‌اى از نيكوكاران ، روزگار خود را در نهايت تلخى و تيره روزى مىگذرانند و بسيارى از بدكاران كه سراپا جرم و جنايت هستند ، با رفتار پليد و كردار زشت و ننگين خود ، زندگى را با خوشى و كامروايى به سر مىگذرانند .\r\nبنابراين ، اگر انسان در آيندهء خود و در جهانى جز اين جهان ، « روزى » نداشته باشد كه در آن « روز » به حساب نيك و بد اعمال وى رسيدگى شده پاداش مناسب داده شود ، چنين فكرى - نيكوكارى خوب و لازم‌التحصيل و بدكارى بد و لازم الاجتناب است - در نهاد و فطرت انسان گذاشته نمىشد .\r\nنبايد تصور كرد پاداش نيكوكارى كه انسان آن را خوب مىشمارد ، اين است كه به واسطهء آن ، انتظامات در جامعه برقرار مىشود و افراد به سعادت زندگى نائل مىگردند و در نتيجه ، سهمى از منافع آن به خود نيكوكار مىرسد . و هم‌چنين بدكار با\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nكردار و رفتار نارواى خود جامعه مختل مىسازد و اثر ناگوار آن ، بالاخره دامن‌گير خودش نيز خواهد شد .\r\nزيرا اين تصور اگر چه در افراد ضعيف و بى دست و پا ، تا اندازه‌اى جارى است ولى افرادى كه به اوج قدرت رسيده‌اند و انتظام و اختلال جامعه در خوش‌بختى و كاميابى آنان تأثيرى ندارد ، بلكه هر چه آشوب و فساد در جامعه بيشتر و روزگار مردم تيره‌تر باشد ، آنان خوش‌وقت‌تر و كامياب‌تر مىگردند ، دليل ندارد كه نهاد اين افراد نيكوكارى را خوب ، و بدكردار ، كارى را بد بداند !\r\nو هم‌چنين نبايد تصور كرد كه اينان اگر چه در زندگى چند روزهء خود كامروا مىباشند به واسطهء بدكارى ، براى هميشه نامشان ننگين شده و نفرت عمومى همراهشان مىباشد .\r\nزيرا ننگين جلوه نمودن نام آنان و قضاوت ناگوار آيندگان در حقشان ، وقتى است كه ايشان از ميان رفته و هيچ شده‌اند و كمترين تأثيرى در زندگى سرتاسر خوشى و لذت و كاميابى آنان ندارد .\r\nدر اين صورت ، هيچ دليلى نخواهد بود كه انسان نيكوكارى را نيك بداند و تحصيل نمايد و بدكارى را بد بيند و از آن بپرهيزد و به اعتقاد نامبرده بگرايد . با اين‌كه اگر « معادى » در بين نباشد ، قطعاً يك اعتقاد خرافى خواهد بود .\r\nپس ما از اين اعتقاد پاك تزلزل‌ناپذير ، كه دست آفرينش در نهاد ما گذاشته ، بايد بفهميم خداى متعال همه را پس از مرگ دوباره زنده مىكند و به حساب اعمالشان رسيدگى فرموده نيكوكاران را پاداش نيك و نعمت جاويد مىدهد و بدكاران را به سزاى كردارشان مىرساند و اين « روز قيامت » ناميده مىشود .\r\n\r\nمعاد و اديان و ملل\r\nهمهء اديان و مذاهبى كه به پرستش خداى متعال دعوت مىكنند و بشر را به\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nنيكوكارى امر و از بدكارى نهى مىنمايند ، براى انسان معاد و زندگى ديگرى پس از مرگ قائلند ، زيرا - همان‌طور كه اشاره شد - هرگز ترديد نمىكنند كه نيكوكارى وقتى ارزش خواهد داشت كه پاداش نيكى به دنبال خود داشته باشد و چون اين پاداش ، در اين جهان مشهود نيست ، ناگزير پس از مرگ درجهان ديگرى و با زندگى ديگرى خواهد بود .\r\nگذشته از آن ، در مقابر بسيار باستانى كه كشف مىشود ، علائم و آثارى ديده مىشود كه دلالت دارد بر اين‌كه انسان قديم نيز به زندگى ديگرى پس از مرگ ايمان داشته و به حسب اعتقاد خود ، براى اين‌كه مرده در آن جهان آسايش داشته باشد ، مراسمى را انجام مىداده است .\r\n\r\nمعاد در قرآن\r\nقرآن كريم در ضمن صدها آيه « معاد » را به مردم تذكر مىدهد و هرگونه « شك و ريب » را از آن نفى مىكند و در موارد زيادى ، براى افزايش بصيرت و رفع استبعاد ، آفرينش نخستين اشياء و قدرت مطلق خداوندى را به مردم يادآورى مىنمايد .\r\nچنان‌كه مىفرمايد :\r\n   « أَ وَ لَمْ يَرَ الْإِنْسانُ أَنَّا خَلَقْناهُ مِنْ نُطْفَةٍ فَإِذا هُوَ خَصِيمٌ مُبِينٌ * وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ * قُلْ يُحْيِيهَا الَّذِي أَنْشَأَها أَوَّلَ مَرَّةٍ وَ هُوَ بِكُلِّ خَلْقٍ عَلِيمٌ »    ؛ « 1 »\r\nآيا انسان نمىبيند كه ما او را از قطره آبى آفريديم ؟ آن‌گاه به مقام مخاصمه برمىآيد و آفرينش خود را فراموش مىكند و براى ما مثل آورده مىگويد : اين استخوان‌هاى پوسيده را چه كسى زنده مىكند ؟ بگو ، آن‌ها را كسى زنده مىكند كه روز نخستين از\r\n\r\n\r\n","description":"","footnote":"\r\n( 1 ) . يس ، آيه 79\r\n","page_name":" 185 ","page_number":185},
  {"content":"\r\n\r\nنيستى به وجود آورده است ، چنان‌كه روز اول آفريده است دوباره نيز مىتواند وجود دهد .\r\nقرآن مجيد گاهى افكار مردم را به زنده شدن زمين در بهار ، پس از مرگ زمستانى هدايت كرده قدرت خدا را تذكر مىدهد ، چنان‌كه مىفرمايد :\r\n « وَ مِنْ آياتِهِ أَنَّكَ تَرَى الْأَرْضَ خاشِعَةً فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ إِنَّ الَّذِي أَحْياها لَمُحْيِ الْمَوْتى إِنَّهُ عَلى كُلِّ شَيْءٍ قَدِيرٌ »  ؛ « 1 »\r\nيكى از نشانه‌هاى خداى متعال اين است كه زمين را مانند مرده‌اى بىحس و بىحركت مشاهده مىكنى و همين كه بارانى نازل كرديم ، به جنبش درآمده سرسبز مىشود ، خدايى كه اين زمين مرده را زنده مىكند مردگان را نيز زنده خواهد كرد ، زيرا وى به همه چيز قادر و تواناست .\r\nو گاهى از راه استدلال عقلى پيش آمده نهاد خدادادى انسان را براى اعتراف به اين حقيقت بيدار مىكند ، چنان‌كه مىفرمايد :\r\n  « وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ كَفَرُوا فَوَيْلٌ لِلَّذِينَ كَفَرُوا مِنَ النَّارِ * أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ »   ؛ « 2 »\r\nآسمان و زمين و آنچه را كه در ميان آن‌هاست ، بيهوده ( و بازيچه ) نيافريديم ( زيرا اگر همين بود كه انسان مثلًا به وجود آيد و چند روزى بگردد و بعد بميرد و باز يكى ديگر به همين ترتيب مكرر شود ، آفرينش جهان كارى بيهوده و بازيچه‌اى بيش نبود ، با اين‌كه كار بيهوده از خداى حكيم سر نمىزند ) آنان‌كه به معاد كافرند ، آفرينش را بيهوده پنداشته‌اند . آيا مردمان مؤمن و نيكوكار را با مردمى مفسد و تبهكار يك‌سان قرار مىدهيم ؟\r\n\r\n\r\n","description":"","footnote":"\r\n( 1 ) . فصّلت ، آيه 39\r\n( 2 ) . ص ، آيات 27 - 28\r\n","page_name":" 186 ","page_number":186},
  {"content":"\r\n\r\nزيرا همان‌طور كه گفتيم ، در اين جهان نيكوكار و زشت كردار به پاداش كامل اعمالشان نمىرسند و اگر جهان ديگرى در بين نباشد كه در آن هر كدام از اين دو دسته به پاداش مناسب رفتار و كردار خودشان برسند ، هر دو دسته پيش خدا يكى خواهند بود و اين منافى « عدل الهى » است .\r\n\r\nاز مرگ تا قيامت ( آنچه مىميرد تن است نه روان )\r\nاز نظر اسلام ، انسان آفريده‌اى است كه از تن و روان - روح و جسم - تشكيل يافته است . تن انسان ، خود يكى از تركيبات ماده و محكوم قوانين مىباشد ؛ يعنى حجم و وزن دارد و زندگانى او در زمان و مكانى است و از سرما و گرما و غير آن‌ها متأثر مىشود و تدريجاً كهنه - پير - و فرسوده مىگردد و بالاخره چنان‌كه روزى به امر خداى متعال هستى يافته ، روزى نيز تجزيه شده از بين مىرود .\r\nولى روان انسان ، مادى نيست و هيچ يك از خاصيت‌هاى نامبرده ماده را ندارد ، بلكه صفت علم و احساس و فكر و اراده و صفات ديگر روحى ، مانند مهر و كينه و شادى و اندوه و بيم و اميد و مانند آن‌ها ، از آن اوست . چنان‌كه روان خاصيت‌هاى نامبردهء ماده را ندارد ، صفات روحى نيز از اين خاصيت‌ها دورند . بلكه قلب و مغز و ساير اجزاى بدن ، در فعاليت‌هاى بىشمار خود ، فرمانبردار روان و صفات روانى مىباشد و هيچ يك از اجزاى بدن را به عنوان مركز فرماندهى نمىتوان تعيين كرد .\r\nخداى متعال مىفرمايد :\r\n   « وَ لَقَدْ خَلَقْنَا الْإِنْسانَ مِنْ سُلالَةٍ مِنْ طِينٍ * ثُمَّ جَعَلْناهُ نُطْفَةً فِي قَرارٍ مَكِينٍ * ثُمَّ خَلَقْنَا النُّطْفَةَ عَلَقَةً فَخَلَقْنَا الْعَلَقَةَ مُضْغَةً فَخَلَقْنَا الْمُضْغَةَ عِظاماً فَكَسَوْنَا الْعِظامَ لَحْماً ثُمَّ أَنْشَأْناهُ خَلْقاً آخَرَ »    ؛ « 1 »\r\nما براى نخستين بار انسان را از ماده‌اى كه از گل گرفته شده بود ساختيم پس از آن او\r\n\r\n\r\n","description":"","footnote":"\r\n( 1 ) . مؤمنون ، آيات 12 - 14\r\n","page_name":" 187 ","page_number":187},
  {"content":"\r\n\r\nرا نطفه‌اى قرار داديم كه در جايگاه آرامى قرار مىگيرد ، پس از آن ، نطفه را به صورت قطعه خونى در آورديم و سپس آن را مانند گوشت در هم ( مضغه ) ساختيم . و از مضغه استخوان‌ها را خلق كرديم و بر استخوان‌ها گوشت پوشانديم - صورت بدن را درست كرديم - پس از آن ، او را آفرينش اساسى و بىسابقه ديگرى داديم .\r\n\r\nمعناى مرگ از نظر اسلام\r\nبدين ترتيب معناى مرگ از نظر اسلام نه اين است كه انسان هيچ و نابود شود ، بلكه اين است كه روان انسان كه فناناپذير است ، علاقه و رابطهء خود را از جسم قطع كند و در نتيجه تن از بين برود و روان بدون تن ، به زندگى خود ادامه دهد .\r\nخداى متعال مىفرمايد :\r\n  « وَ قالُوا أَ إِذا ضَلَلْنا فِي الْأَرْضِ أَ إِنَّا لَفِي خَلْقٍ جَدِيدٍ بَلْ هُمْ بِلِقاءِ رَبِّهِمْ كافِرُونَ * قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ . . . »   « 1 »\r\nمنكرين معاد مىگويند چگونه مىشود كه پس از اين‌كه مىميريم و بدن‌هاى ما در زمين متلاشى شده و گم مىشود ، دوباره با آفرينش تازه‌اى موجود شويم ؟ در پاسخ آنان بگو : فرشتهء مرگ كه به شما موكل است ، شما را از تن‌ها دريافت مىدارد و متلاشى شدن تن‌ها ، شما را نابود نمىكند .\r\nو پيغمبر اكرم صلى الله عليه و آله مىفرمايد :\r\nشما نابود نمىگرديد بلكه از خانه‌اى به خانهء ديگر منتقل مىشويد .\r\n\r\nعالم برزخ\r\nاسلام معتقد است كه انسان پس از مرگ ظاهرى به طرز خاصى زنده مىباشد ، اگر\r\n\r\n\r\n","description":"","footnote":"\r\n( 1 ) . سجده ، آيات 10 - 11\r\n","page_name":" 188 ","page_number":188},
  {"content":"\r\n\r\nنيكوكار است از نعمت و سعادت برخوردار و اگر بدكار است معذب خواهد بود و هنگامى كه قيامت برپا شود ، براى حساب عمومى حاضر مىشود . عالمى كه انسان پس از مرگ تا روز قيامت در آن هست ، « برزخ » ناميده مىشود .\r\nخداى متعال مىفرمايد :\r\n « وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ »  ؛ « 1 »\r\nبه دنبال مردم پس از مرگ تا روز قيامت برزخ است .\r\nو نيز مىفرمايد :\r\n « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ »  ؛ « 2 »\r\nچنين مپندار كه كشتگان راه خدا مرده و نابود مىشوند بلكه آنان زنده هستند و پيش خداى خود روزى مىخورند .\r\n\r\n\r\n","description":"","footnote":"\r\n( 1 ) . مؤمنون ، آيه 100\r\n( 2 ) . آل‌عمران ، آيه 169\r\n","page_name":" 189 ","page_number":189},
  {"content":"\r\n . \r\n","description":"","footnote":"","page_name":" 190 ","page_number":190},
  {"content":"\r\n\r\n\r\nاخلاق\r\n\r\n","description":"","footnote":"","page_name":" 191 ","page_number":191},
  {"content":"\r\n . \r\n","description":"","footnote":"","page_name":" 192 ","page_number":192},
  {"content":"\r\n\r\nبخش اخلاق\r\nاين همه وسايل زندگى بيرون از شمار ، كه امروز در دسترس انسان مىبينيم در راه تحصيل و استفاده از آن‌ها روز و شب مىكوشيم ، از نخستين روز در اختيار انسان نبود و به تدريج در اثر فعاليت بشر ، به وجود آمده و مورد استفاده قرار گرفته است .\r\nولى در هر صورت بشر ، از انسان نخستين تا انسان متمدن امروزى ، هرگز از كار و كوشش آرام ننشسته و براى تهيه وسايل بهتر زيستن ، با فطرت خدادادى خود مىكوشيده است ، زيرا انسانى كه نيروى وجود او از فعاليت مىافتد و ابزار و جهازات داخلى و خارجى او مانند : چشم ، گوش ، دهان و دست و پا و هم‌چنين مغز و قلب و ريه و كبد او ، از كار باز ماند ، جز مرده نخواهد بود .\r\nاز اين‌جاست كه انسان نه تنها از راه ناچارى كار مىكند ، بلكه از اين جهت كه انسان است ، فعاليت‌هاى گوناگون از خود نشان مىدهد و براى اين‌كه با شعور انسانى خود درك مىكند كه از هر راه كه هست ، بايد سعادت و خوشى زندگى خود را تأمين كند ، به كار و كوشش مىپردازد و در راه خواسته‌هاى خود قدم بر مىدارد و هم از اين‌جاست كه انسان در هر محيطى و با هر روشى زندگى نمايد ، دينى يا غير دينى ، قانونى يا استبدادى ، شهرى يا روستايى ، براى خود يك رشته تكاليف و وظايفى - كارهايى كه انجام دادن آن در زندگى لازم است - حس مىكند كه به جا آوردن آن‌ها ، آرزوهاى واقعى انسانيت را برمىآورد و براى وى زندگى خوش و آسوده و سعادت‌مندانه‌اى را\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nآماده مىسازد .\r\nالبته ارزش و بهاى اين تكاليف و وظايف كه تنها طريق سعادت‌مندى است ، قيمت و ارزش خود انسانيت است كه ما پرارزش‌تر و گران‌بهاتر از آن كالايى تصور نمىنماييم و آن را با هيچ كالاى ديگرى عوض نمىكنيم .\r\nبنابراين « وظيفه‌شناسى » و انجام آن ، مهم‌ترين مسئله عملى است كه انسان در زندگى خود با آن روبه‌رو است ، زيرا اهميتش همان اهميت خود انسان مىباشد و كسى كه از انجام وظايف مسلم خود سرباز مىزند ، يا گاهى كوتاهى مىكند ، به همان اندازه از مقام والاى انسانيت سقوط مىنمايد و طبعاً به پستى و بى ارزشى خود اعتراف مىكند و يا هر تخلفى كه مىورزد ، ضربت تازه‌اى به پيكر جامعهء خود و در حقيقت به پيكر خود ، وارد مىسازد .\r\nخداى متعال در كلام خود مىفرمايد :\r\n  « إِنَّ الْإِنْسانَ لَفِي خُسْرٍ * إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا بِالْحَقِّ وَ تَواصَوْا بِالصَّبْرِ »   ؛ « 1 »\r\nانسان در بدبختى و زيان‌كارى است مگر آنان‌كه ايمان آوردند و كارهاى نيك و شايسته انجام دادند و يكديگر را به راستى و صبر و شكيبايى توصيه نمودند .\r\nو نيز مىفرمايد :\r\n « ظَهَرَ الْفَسادُ فِي الْبَرِّ وَ الْبَحْرِ بِما كَسَبَتْ أَيْدِي النَّاسِ »  ؛ « 2 »\r\nدر نتيجه كارهاى زشت مردم ، فساد و تباهى در سراسر جهان ظاهر شد .\r\n\r\nاختلاف نظر در تشخيص وظيفه\r\nاهميت شناختن وظيفه و انجام آن در جهان انسانيت ، يك وظيفه‌اى است ثابت و\r\n\r\n\r\n","description":"","footnote":"\r\n( 1 ) . عصر ، آيات 2 - 3\r\n( 2 ) . روم ، آيه 41\r\n","page_name":" 194 ","page_number":194},
  {"content":"\r\n\r\nمسلم ، و هرگز انسانى نمىتوان يافت كه با فطرت انسانى خود ، منكر اين حقيقت گردد .\r\nآرى ، چون وظايف انسانى ارتباط كامل با سعادت و زندگى انسان دارد ، و دين با روش‌هاى غير دينى دربارهء زندگى انسان اختلاف نظر دارد ، قهراً وظايف دينى با وظايف روش‌هاى ديگر ، اختلاف خواهد داشت .\r\nدين معتقد است كه زندگى انسان يك زندگى نامحدود و بىپايانى است كه با مرگ از ميان نمىرود و سرمايهء بخش پس از مرگ اين زندگى بى پايان ، همان فرآوردهء عقايد پاك و صحيح و اخلاق پسنديده و اعمال صالحه‌اى است كه انسان در اين دنيا ، پيش از مرگ كسب نموده است .\r\nاز اين روى در وظايف و تكاليفى كه دين براى فرد و جامعه تنظيم كرده ، زندگى آن جهان جاويدان نيز در نظر گرفته شده است .\r\nدين مقررات خود را در شعاع خداشناسى و پرستش و بندگى خدا كه اثر بارز آن پس از مرگ و روز رستاخيز جلوه خواهد كرد ، وضع مىنمايد .\r\nروش‌هاى غير دينى - هر چه باشد - تنها زندگى چند روزهء اين جهان را در نظر مىگيرند و براى انسان وظايفى وضع مىكند ، كه در سايهء آن‌ها از زندگى مادى و منافع جسمانى كه ميان انسان و ساير حيوانات مشترك است ، بهتر بتواند بهره‌بردارى نمايد .\r\nو در حقيقت يك زندگى حيوانى را با منطقى كه از احساسات و عواطف چرندگان و درندگان ، سرچشمه مىگيرد ، براى انسان تنظيم مىكنند ، و ديگر توجهى به واقع‌بينى انسان و زندگى جاويد و مملو از معنويات وى ، ندارد .\r\nاز اين‌جاست كه اخلاق عاليه انسانى - چنان‌كه تجربهء قطعى نشان مىدهد - تدريجاً از جامعه‌هاى غير دينى رخت مىبندد و روز به روز انحطاط اخلاقى آنان ، روشن‌تر و آشكارتر مىگردد .\r\nبرخى گويند : پايهء اساس دين « تقليد » است و پذيرفتن بى چون و چراى يك رشته\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nوظايف و مقررات ، ولى روش‌هاى اجتماعى ، به منطق روز قابل انطباق مىباشد !\r\nكسانى كه اين سخن را گفته‌اند از اين نكته غفلت دارند كه قوانين و مقرراتى كه در جامعه اجرا مىگردد ، بايد بى چون و چرا اجرا شود . هرگز ديده و يا شنيده نشده كه افراد كشورى قوانين رايج كشور خود را توأم با مناظره و گفت‌وگوى علمى ! به كار ببندند ، و هر كسى كه حكمت قانونى را نفهميد ، از به كار بستن آن معاف و در پذيرفتن آن مختار باشد و در اين جهت روش دينى و غير دينى فرق ندارند .\r\nآرى هر چند با مطالعهء اوضاع طبيعى و اجتماعى كشورى كنجكاوى در روش عمومى آن مىتوان به حكمت كليات قوانين آن كشور و پاره‌اى از جزئيات - نه به همه - پى برد .\r\nو اين خاصيت و مقررات دينى نيز هست و از راه واقع‌بينى و كنجكاوى و خلقت و آفرينش و نيازمندىهاى فطرى انسان ، مىتوان به كليات مقررات دين كه روش فطرى است و برخى از جزئيات آن‌ها ، پى برد .\r\nقرآن كريم و روايات زيادى به تعقل و تفكر و تدبر دعوت مىكنند و در برخى از احكام به مصلحت اجمالى حكم ، اشاره مىنمايند و از پيغمبر اكرم و اهل بيت كرام وى اخبار زيادى در علل احكام در دست است .\r\n\r\nوظيفه‌شناسى\r\nچنان‌كه در بخش اول كتاب دانسته شد ، دين مقدس اسلام يك برنامهء عمومى و هميشگى است كه از جانب خداى متعال براى زندگى انسان در هر دو جهان ، بر خاتم پيغمبران ، نازل شده است تا در جامعهء بشرى به مورد اجرا درآيد و كشتى انسانيت را از گرداب جهالت و بدبختى بيرون كشيده و به ساحل نجات برساند .\r\nنظر به اين‌كه دين برنامه زندگى است ناگزير نسبت به آنچه با زندگى ارتباط دارد وظيفه‌اى براى انسان تشخيص داده و انجامش را از وى مىخواهد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nبه طور كلى زندگى ما انسان‌ها ، با سه امر ارتباط دارد :\r\n1 . خداى متعال كه ما آفريدهء او هستيم و حق نعمت او از هر حقى بزرگ‌تر وظيفه‌شناسى نسبت به ساحت مقدس او از هر واجبى ، واجب‌تر است ؛\r\n2 . خود ما انسان‌ها ؛\r\n3 . همنوعان خودمان كه ناگزيريم با آنان زندگى كنيم و كار و كوشش خود را با همكارى و دستيارى ايشان انجام دهيم . بنابراين بر حسب دستور ، ما سه وظيفه كلى داريم : وظيفه در برابر خدا ، در برابر خود و در برابر ديگران .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nوظيفه انسان در برابر خدا\r\n\r\nخداشناسى\r\nوظيفهء ما در برابر خداى متعال ، مهم‌ترين همهء وظايف مىباشد كه با دلى پاك و نيتى خالص ، در انجام آن كوشيده و براى نخستين بار وظيفهء انسانى است كه آفريدگار خود را بشناسد ، زيرا چنان‌كه وجود خداى متعال سرچشمهء هستى هر آفريده و موجد هر پديده واقعيتى است ، شناسايى و علم به وجود پاكش ، نيز روشنايى بخش هر ديدهء واقع بينى است ، و بى اعتنايى به اين حقيقت وجدانى ، منشأ هرگونه جهالت و بىبصيرتى و وظيفه‌شناسى مىباشد و كسى كه به معرفت حق بى اعتنا بماند و در نتيجه چراغ روشن وجدان خود را بكشد هيچ‌گونه راهى براى به دست آوردن سعادت واقعى انسانى ندارد .\r\nچنان‌كه مىبينيم مردمى كه از خداشناسى روگردان مىباشند و در زندگى خود اهميتى به اين حقيقت نمىدهند ، از معنويات انسانى به كلى دور و منطقى جز منطق حيوانات چرنده و درنده ندارند . خداى متعال در كلام خود مىفرمايد :\r\n  « فَأَعْرِضْ عَنْ مَنْ تَوَلَّى عَنْ ذِكْرِنا وَ لَمْ يُرِدْ إِلَّا الْحَياةَ الدُّنْيا * ذلِكَ مَبْلَغُهُمْ مِنَ الْعِلْمِ »   ؛ « 1 »\r\n\r\n\r\n","description":"","footnote":"\r\n( 1 ) . نجم ، آيه 28\r\n","page_name":" 198 ","page_number":198},
  {"content":"\r\n\r\nاز كسانى كه از ياد خدا روگردانند و غير از زندگى دنيا و خوردن و خوابيدن مقصود ديگرى ندارند ، روگردان باش ، چون اين مردم از دنيا چيزى غير از خوردن و خوابيدن نمىدانند .\r\nو البته بايد يادآور شد كه خداشناسى براى انسان ، كه يك موجود واقع بين و داراى غريزه استدلال است اضطرارى و قهرى مىباشد ، زيرا با شعور خدادادى خود به هر گوشه و كنار آفرينش كه نگاه كند آثار وجود خداى جهان و علم و قدرت وى را مشاهده مىنمايد . بنابراين ، معناى خداشناسى اين نيست كه انسان ، خداشناسى را براى خود به وجود آورد ، بلكه مقصود اين است كه انسان به اين حقيقت روشن كه با هيچ پرده نمىشود آن را پوشاند ، با ديدهء بىاعتنايى ننگرد و به وجدان خود كه هر لحظه به سوى خدا دعوتش مىكند ، پاسخ مثبت دهد و با پىگيرى اين معرفت ، هر گونه شك و ترديد را از دل خود بزدايد .\r\n\r\nخداپرستى\r\nپس از خداشناسى ، دومين وظيفهء ما خداپرستى است ، زيرا در ضمن شناسايى حق ، اين حقيقت روشن مىشود كه سعادت و نيك‌بختى كه يگانه هدف ماست ، در عمل كردن و اجراى برنامه‌اى است كه خداى مهربان براى زندگى ما معين فرموده و به وسيلهء فرستادگان خود ابلاغ داشته است . پس اطاعت فرمان خداوندى و بندگى او ، يگانه وظيفه‌اى است كه هر وظيفهء ديگرى در برابر آن ناچيز و كوچك است .\r\nخداى متعال مىفرمايد :\r\n « وَ قَضى رَبُّكَ أَلَّا تَعْبُدُوا إِلَّا إِيَّاهُ »  ؛ « 1 »\r\nدستور خداوند اين است كه غير از او ، كسى را نپرستيد و از ديگرى اطاعت نكنيد .\r\n\r\n\r\n","description":"","footnote":"\r\n( 1 ) . بنىاسرائيل ، آيه 23\r\n","page_name":" 199 ","page_number":199},
  {"content":"\r\n\r\nو نيز مىفرمايد :\r\n  « أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ إِنَّهُ لَكُمْ عَدُوٌّ مُبِينٌ * وَ أَنِ اعْبُدُونِي هذا صِراطٌ مُسْتَقِيمٌ »   ؛ « 1 »\r\nاى گروه مردم ، آيا به شما فرمان ندادم كه از دشمن آشكار خود شيطان ، اطاعت نكنيد و تنها مرا اطاعت و بندگى كنيد ؟ اين است راه راست .\r\nبنابراين ، وظيفهء ماست كه مقام بندگى و نيازمندى خود را بشناسيم و عظمت و كبرياى نامحدود خداوند را در نظر داشته باشيم و او را از هر جهت به خويشتن محيط دانسته از فرمان‌هاى او اطاعت كنيم ، بر ماست كه جز خداى متعال را نپرستيم و غير از پيغمبر گرامى و ائمه هدى ، كه خداوند عالم ما را به فرمانبردارى آنان دستور داده ، از ديگران اطاعت نكنيم .\r\nخداى متعال مىفرمايد :\r\n « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  ؛ « 2 »\r\nاز خدا و پيغمبر و فرمانروايان دين ( ائمه ) اطاعت كنيد .\r\nالبته در اثر اطاعت خدا و اولياى دين ، عملًا بايد به هر چيزى كه منسوب به خداست ، احترام كامل را رعايت نمود ، نام مبارك خدا و نام‌هاى اولياى دين را با ادب ياد كرد . در احترام كتاب خدا - قرآن كريم - و كعبهء مشرفه و مساجد و اعتاب مقدسهء اولياى دين ، بايد كوشيد . چنان‌كه خداى متعال مىفرمايد :\r\n « مَنْ يُعَظِّمْ شَعائِرَ اللَّهِ فَإِنَّها مِنْ تَقْوَى الْقُلُوبِ »  ؛ « 3 »\r\nكسى كه در تعظيم و احترام نشانه‌هاى خداى متعال مىكوشد ، پرهيزكارى باطنى خود را اظهار مىدارد .\r\n\r\n\r\n","description":"","footnote":"\r\n( 1 ) . يس ، آيه 60\r\n( 2 ) . نساء ، آيه 59\r\n( 3 ) . حج ، آيه 32\r\n","page_name":" 200 ","page_number":200},
  {"content":"\r\n\r\n\r\nوظيفه انسان در برابر خود\r\nانسان در زندگى خود هر روشى را كه دنبال كند و هر راهى را كه بپيمايد ، در حقيقت جز سعادت و كاميابى خود چيزى نمىخواهد و چون شناختن سعادت چيزى فرع شناختن خود آن چيز است ؛ يعنى تا خود را نشناختيم نيازمندىهاى واقعى خود را كه سعادت ما در رفع آن‌هاست ، نخواهيم شناخت ، بنابراين لازم‌ترين وظيفه انسان اين است كه خود را بشناسد ، تا بدين وسيله سعادت و خوش‌بختى خود را درك نموده و با وسايلى كه در دست دارد ، در رفع نيازمندىهاى خود بكوشد و عمر گران‌مايه را كه تنها سرمايهء اوست ، به رايگان از دست ندهد .\r\nپيغمبر اكرم صلى الله عليه و آله مىفرمايد :\r\nهر كه خود را بشناسد خداى خود را شناخته است .\r\nو اميرمؤمنان على عليه السلام مىفرمايد :\r\nكسى كه خود را بشناسد به بالاترين مرحلهء معرفت رسيده است .\r\nبعد از آن‌كه انسان خود را شناخت ، متوجه مىشود كه بزرگ‌ترين وظيفه‌اش اين است كه گوهر انسانيت خود را گرامى دارد . چنين گوهر تابناكى را پايمال ننمايد و در بهداشت ظاهرى و باطنى خود بكوشد ، تا به يك زندگى شيرين و لذت بخش جاودانى نائل شود .\r\nامير مؤمنان على عليه السلام مىفرمايد :\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nكسى كه خود را گرامى دارد شهوت‌هاى نفسانى پيش وى پست و ناچيز خواهد شد .\r\nوجود انسان از دو چيز تشكيل يافته است : روان و تن . وظيفهء انسان است كه در حفظ صحت و استقامت هر دو ركن ، بكوشد و به طورى كه در آيين مقدس اسلام ، نسبت به هر دو بخش دستورهاى دقيق و كافى داده شده است ، در بهداشت روان و تن خود سعى نمايد .\r\n\r\nبهداشت جسمى\r\n\r\nپرهيز از مضرات :\r\nآيين مقدس اسلام در ضمن يك سلسله مقررات ، بهداشت جسمى را به طور كافى تأمين نموده است مانند نهى از خوردن خون مردار و گوشت بعضى از حيوانات و غذاهاى سمى و نهى از نوشيدن مسكرات و آب‌هاى ناپاك ، پرخورى ، ضرر زدن به بدن و دستورهاى ديگرى كه اين فصل گنجايش تفصيل آن‌ها را ندارد .\r\n\r\nحفظ نظافت :\r\nپاكيزگى يكى از مهم‌ترين اصول بهداشت است . به همين سبب در آيين پاك اسلام اهميت زيادى به اين اصل داده شده است ، اهميتى كه در اسلام به پاكيزگى داده شده در هيچ آيين ديگرى يافت نمىشود .\r\nپيغمبر اكرم صلى الله عليه و آله فرموده است : « ألنظافة مِنَ الإيمان » و اين خود بزرگ‌ترين تمجيد از پاكيزگى است .\r\nو راجع به حمام و استحمام سفارش‌هاى مكررى از پيشوايان مذهبى رسيده است . امام موسى بن جعفر عليهما السلام استحمام يك روز در ميان را توصيه مىكند و على عليه السلام مىفرمايد :\r\nحمام چه خانه خوبى است كه كثافات انسان را بر طرف مىكند .\r\nاسلام گذشته از اين‌كه به طور عموم به نظافت و پاكيزگى امر مىكند ، به طور خصوصى نيز به هر نوع نظافت توصيه مىنمايد مانند : چيدن ناخن‌هاى دست و پا ،\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nستردن موهاى زايد سرو بدن ، شستن دست‌ها پيش از غذا و پس از آن ، شانه زدن مو ، مضمضه و استنشاق ، جاروب كردن خانه ، پاكيزه نگاه داشتن راه‌ها ، خانه‌ها و زير درخت‌ها و مانند اين‌ها .\r\nاسلام ، گذشته از اين دستورها ، عبادت‌هايى تشريع كرده كه توأم با پاكيزگى و نظافت دائمى است ، مانند پاك كردن بدن و لباس از نجاست‌ها ، انجام روزى چند مرتبه وضو ، براى نماز . غسل‌هاى گوناگون براى نماز و روزه . با توجه به اين‌كه در موقع وضو و غسل بايد آب به ظاهر بدن برسد و پوست بايد از چربى و كثافات پوشيده نباشد . معلوم مىشود كه تميز بودن بدن ، به طور ضمنى واجب شده است .\r\n\r\nنظافت لباس :\r\nاز سوره‌هايى كه در اوايل بعثت به پيغمبر اكرم صلى الله عليه و آله نازل شد ، سوره مباركه « مدثر » مىباشد . در آيه چهارم همين سوره ، خداوند امر به پاكيزه نمودن لباس مىكند  « وَ ثِيابَكَ فَطَهِّرْ » ؛  لباست را پاكيزه بدار . پاكى لباس در موقع نماز به معناى خاص فقهى واجب است ، ولى به طور كلى پاكيزگى از نجاسات و كثافات در همه حال مستحب مىباشد و از هر يك از معصومين عليهم السلام سفارش چندى در اين باب رسيده است . رسول اكرم صلى الله عليه و آله مىفرمايد :\r\nهر كس لباس مىپوشد بايد آن را نظيف كند .\r\nامير مؤمنان على عليه السلام مىفرمايد :\r\nشستن لباس غم و غصه را بر طرف مىنمايد و باعث قبولى نماز است .\r\nاز حضرت امام صادق و امام كاظم عليه السلام نقل شده است كه « داشتن ده دست و بيست دست پيراهن و عوض كردن آن‌ها ، اسراف نيست » .\r\nعلاوه بر نظافت و پاكيزگى لباس و بدن ، مسلمان بايد خوش‌لباس هم باشد و با نيكوترين هيئت و صورت با مردم ملاقات كند . حضرت على عليه السلام مىفرمايد : « جامه نفيس بپوش و خود را زينت كن كه خدا نيكوست و نيكو را دوست مىدارد ، اما بايد از\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nحلال باشد » . سپس حضرت اين آيه را مىخواند :\r\n « قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ »  ؛ « 1 »\r\nبگو : - اى حبيب من - كه بر بندگانم زينتى را كه خداى جهان براى آن‌ها مهيا كرده ، حرام كرده است ؟\r\n\r\nمضمضه و مسواك :\r\nدهان انسان كه مجراى غذا مىباشد ، به واسطهء تناول غذا آلوده مىشود و ريزه‌هاى غذا در بن و ميان دندان‌ها و سطح زبان و ساير جاهاى دهان باقى مىماند و در نتيجه داخل دهان ، آلوده و بدبو مىگردد و گاهى به وسيله تخميرات و فعل و انفعالات شيميايى ، كه در ميان خرده غذا انجام مىگيرد ، مواد سمى به وجود مىآيد و با غذا آميخته شده وارد معده مىشود . علاوه بر اين ، تنفس شخصى در ميان يك جمع موجب فساد هواى آن مجمع شده ، ديگران را مىآزارد .\r\nاز اين رو شرع مقدس اسلام ، به مسلمانان دستور داده است كه هر روز - مخصوصاً پيش از هر وضو - دندان‌هاى خود را مسواك كنند و با آب تميز مضمضه كرده ، دهان خود را از آلودگى پاك نمايند .\r\nپيغمبر اكرم صلى الله عليه و آله مىفرمايد :\r\nاگر ترس از عسر و حرج نبود ، مسواك كردن را بر مسلمانان واجب مىنمودم .\r\nو در جاى ديگر مىفرمايد :\r\nهميشه جبرئيل همواره مسواك را توصيه مىكرد حتى خيال كردم بعدها واجب خواهد شد .\r\n\r\nاستنشاق :\r\nتنفس از ضروريات زندگى انسان است و غالباً هوايى كه در منطقهء مسكونى انسان مىباشد از گرد و غبار و كثافات ، خالى نيست و البته تنفس با چنين هوايى براى دستگاه تنفس ضرر دارد ، براى پيش‌گيرى از اين ضرر خداى مهربان در\r\n\r\n\r\n","description":"","footnote":"\r\n( 1 ) . اعراف ، آيه 32\r\n","page_name":" 204 ","page_number":204},
  {"content":"\r\n\r\nدرون بينى انسان موهايى رويانيده كه نمىگذارد گرد و غبار به شش‌ها برسد ، با اين حال گاهى به واسطه آن‌كه گرد و غبار در بينى جمع مىشود ، موهاى بينى از انجام كامل وظيفهء خود باز مىماند . از اين جهت ، در شرع اسلام دستور داده شده كه مسلمانان روزى چند مرتبه پيش از وضو « استنشاق » كنند و به واسطهء كشيدن آب پاك به بينى خود ، بهداشت مربوط به تنفس خود را حفظ نمايد .\r\n\r\nبهداشت روح\r\n\r\nتهذيب اخلاق :\r\nانسان با وجدان خدادى خود ، ارزش اخلاق پسنديده را درك كرده و به اهميت آن از نظر انفرادى و از نظر اجتماعى پى مىبرد ، از اين جهت ، در جامعهء بشرى كسى پيدا نمىشود كه اخلاق نيكو را نستايد و صاحب اخلاق ستوده را محترم نشمارد .\r\nاهميتى كه انسان به اخلاق پسنديده مىدهد ، محتاج به بيان نيست و دستورهاى وسيع و دامنه‌دارى كه اسلام در اخلاق دارد ، براى همه كس روشن است . خداى متعال مىفرمايد :\r\n    « وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها * قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها »     ؛ « 1 »\r\nقسم به نفس و به خدايى كه آن را آفريده و پس از آن بدىها و خوبىها را به او فهمانيده ، رستگار است كسى كه خود را از زشتىها پاكيزه كند ، و كسى كه در تربيت خويش كوتاهى كند ، از رستگارى باز مانده است .\r\nامام صادق عليه السلام در تفسير اين آيه فرموده است : خداوند بر بشر آشكار فرموده آن را كه خوب است و بايد عملى كند و آن را كه بد است و بايد ترك نمايد .\r\n\r\n\r\n","description":"","footnote":"\r\n( 1 ) . شمس ، آيات 7 - 10\r\n","page_name":" 205 ","page_number":205},
  {"content":"\r\n\r\n\r\nتحصيل علم\r\nيكى از صفات پسنديده روحى ، داشتن علم است و فضيلت و برترى دانا ، بر نادان از آفتاب روشن‌تر است .\r\nآنچه انسان را از ساير حيوانات امتياز مىدهد ، نيروى عقل و زيور علم است .\r\nحيوانات ديگر هر كدام طبق ساختمان ويژه خود داراى غريزه‌هاى ثابتى هستند كه به طور يك‌نواخت نيازمندىهاى زندگى خود را مطابق آن‌ها رفع مىكنند و هرگز در زندگى آن‌ها اميدى به ترقى و تعالى نيست و نمىتوانند درهاى تازه‌اى به روى خود و ديگران باز كنند . تنها انسان است كه به واسطه نيروى خرد ، هر روز معلومات تازه‌اى بر معلومات گذشته خود مىافزايد و با كشف قوانين طبيعت و ماوراى طبيعت ، هر زمان ارزش و رونق تازه‌اى به زندگى مادى و معنوى خود مىدهد ، به ادوار گذشته نظر افكنده براى آيندهء خود و ديگران پايه گذارى مىنمايد .\r\nاسلام بيش از همه نظامات اجتماعى جديد و قديم ، همه اديان و شرايع ، مردم را به فرا گرفتن علم و دانش تشويق و ترغيب نموده است . اسلام براى پىريزى يك فرهنگ اساسى ، تحصيل علم را بر هر زن و مرد مسلمان واجب كرده است و در اين مورد ، دستورهاى فراوانى از پيغمبر اكرم صلى الله عليه و آله و پيشوايان دينى رسيده است . پيغمبر اكرم صلى الله عليه و آله مىفرمايد : « تحصيل علم بر هر مسلمانى واجب است » در اين روايت « علم » مطلق ذكر شده و شامل تمام رشته‌هاى علمى است و هيچ استثنايى حتى از لحاظ مرد و زن وجود ندارد . پس بنابراين ، تحصيل علم و دانش در اسلام اختصاص به طبيعتى و يا جنسى ندارد ، بلكه فريضه تحصيل علم ، يك فريضه عمومى و همگانى است .\r\nو نيز مىفرمايد : « از گهواره تا گور در آموختن دانش بكوشيد » هر فريضه دينى ، وقت خاصى دارد و در همه آن‌ها بلوغ شرط است ، يعنى مكلف بايد بالغ باشد ، مادامى كه بالغ نشده ، وجوب نيست . و بعضى از واجبات دينى در دوران پيرى و ناتوانى از\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nانسان برداشته مىشود ، ولى تحصيل علم و فراگرفتن دانش ، از روزى كه انسان از مادر متولد مىشود و تا روزى كه از دنيا مىرود ، به اصطلاح در همه مراحل عمر انسان واجب است . روى اين اصل مسلمان بايد در همه عمر خود ، علم و دانش فراگيرد و هر روز بر معلومات خود بيفزايد . اين حديث شريف هم در وقت اين فريضه توسعه و تعميم داده است .\r\nو نيز مىفرمايد :\r\nبه دنبال علم برويد اگر چه در چين باشد .\r\nدر حديث ديگر مىفرمايد :\r\nعلم و دانش عزيزترين چيزى است كه مومن آن را گم كرده است و اگر سراغ آن را از چين - اقصى نقاط جهان - هم بگيرد ، به دنبال آن مىرود .\r\nطبق اين دستور ، هر مسلمان موظف است تحصيل علم كند ولو اين‌كه فراگرفتن آن مسافرت‌هاى دور و درازى لازم داشته باشد . بالاخره بايد به هر قيمتى كه باشد برود ، تا گم‌شده خود را به دست آورد .\r\nو هم‌چينن در حديث ديگرى مىفرمايد :\r\nلحِكمة ضالة المؤمن أخذها مِن أين وجدها ؛\r\nعلم و دانش گم‌شده مؤمن است ، پيش هر كسى يافت آن را اخذ مىكند .\r\nبه اين معنا در فراگرفتن علم يگانه شرط اين است كه علم درست و مفيد به حال جامعه‌ها باشد .\r\nاسلام به شناختن اسرار آفرينش و تفكر در آسمان‌ها و زمين و طبيعت انسان و تاريخ ملل و آثار گذشتگان - فلسفه و تاريخ و علوم رياضى و طبيعى و غير آن‌ها - بسيار توصيه مىكند و هم‌چنين ياد گرفتن مسائل اخلاقى و شرعى - اخلاق و حقوق اسلامى - و اقسام صنايع كه به زندگى انسان سرو صورت مىدهد ، در اسلام بسيار ترغيب و تأكيد شده است .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nآرى ، اهميت علم از نظر پيغمبر اكرم صلى الله عليه و آله به قدرى است كه در جنگ « بدر » وقتى گروهى از كفار به دست مسلمانان اسير شدند ، حضرت دستور دادند تا هر يك از اسيران با پرداختن مبلغى ، آزاد شوند فقط عده‌اى از اسيران كه خواندن و نوشتن بلد بودند از پرداختن آن مبلغ معاف شدند ، به شرط آن كه هر يك از آنان به ده نفر از جوانان مسلمان ، خواندن و نوشتن بياموزند .\r\nاين نخستين بار در جهان بود كه آموزشگاه بزرگسالان - كلاس اكابر - در جهان داير گشت و اين افتخار بزرگ در تاريخ جهان ، به نام مسلمانان ثبت گرديد . جالب توجه اين‌كه براى اولين بار و آخرين بار در تاريخ بشريت ، به فرمان پيغمبر اكرم صلى الله عليه و آله آموزش دانش به جاى غرامت جنگى پذيرفته گشت نه پيش از آن و نه پس از آن ، كسى در دنيا نديده بود كه يك فرمانده كه در جنگ پيروز شده است ، آموزش كودكان را به جاى فديه و غرامت جنگى بپذيرد .\r\nپيغمبر اكرم صلى الله عليه و آله خود شخصاً به آن آموزشگاه‌ها مىرفت و كسانى را كه خواندن و نوشتن مىدانستند ، با خود مىبرد و دستور مىداد كه از كودكان امتحان بگيرند و ببينند در درس و مشق چه اندازه پيشرفت كرده‌اند ؟ هر كودك را در كار آموختن كوشاتر مىديد ، بيشتر تشويق مىكرد .\r\nحتى يكى از تاريخ نويسان مىنويسد : زنى به نام « الشفا » كه در جاهليت خواندن و نوشتن را فرا گرفته بود ، به خانه حضرت مىآمد و به زنان پيغمبر اكرم صلى الله عليه و آله خواندن و نوشتن مىآموخت و از اين روى ، از طرف پيامبر اكرم صلى الله عليه و آله مورد تقدير و تشويق قرار مىگرفت .\r\n\r\nاهميت محصل از نظر اسلام\r\nاهميت و سعى و كوشش در راه رسيدن به هر هدفى ، به اندازهء همان هدف است و چون هر انسانى با فطرت خدادادى خود اهميت علم و دانش را در عالم انسانيت از\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nهر چيز بالاتر مىداند ، ارزش محصل بالاترين ارزش‌ها خواهد بود و نظر به اين‌كه اسلام دينى است كه بر اساس فطرت استوار است . بدون ترديد بالاترين ارزش‌ها را به محصل مىدهد . پيغمبر اكرم صلى الله عليه و آله مىفرمود :\r\nكسى كه در راه تحصيل علم باشد محبوب خداست .\r\nبا اين‌كه جهاد يكى از پايه‌هاى دين است و اگر پيغمبر يا امام دستور جنگ دهد ، عموم مسلمانان بايد در جنگ شركت كنند ، ولى كسانى كه مشغول علوم دينى هستند از اين وظيفه معاف مىباشند . و بايد پيوسته عده كافى از مسلمانان در مراكز علمى به تحصيل علم بپردازند . خداى متعال مىفرمايد :\r\n « وَ ما كانَ الْمُؤْمِنُونَ لِيَنْفِرُوا كَافَّةً فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ »  ؛ « 1 »\r\nمسلمانان نبايد همگى براى جهاد بيرون روند بلكه بايد از هر فرقه ، گروهى به سوى مراكز علمى كوچ كرده ، حقايق دين را به دست آورند و پس از مراجعت ، قوم خود را با تعاليم اسلام آشنا سازند .\r\n\r\nاهميت معلم و آموزگار\r\nمعلم كانون گرم و فروزانى است كه از نور فضيلت نيرو مىگيرد ، تا جهل و بىسوادى را از روى زمين ريشه كن كند . معلم است كه از دست او كوردلان و نادانان بينا و دانا مىگردند و با كمك مشعل فروزان علم و دانش ، به وادى مقدس و به بهشت سعادت كشانده مىشوند .\r\nاز اين جهت در دين اسلام احترام معلم لازم و اطاعت او واجب است و در نظر آموزگار مقدس‌ترين و سرفرازترين فرد جوامع انسانى است و در شأن بزرگ و\r\n\r\n\r\n","description":"","footnote":"\r\n( 1 ) . توبه ، آيه 122\r\n","page_name":" 209 ","page_number":209},
  {"content":"\r\n\r\nشايسته‌اش اين بس كه مولاى متقيان على عليه السلام مىفرمايد :\r\nمَن علّمني حرفاً قد صيرني عبداً ؛\r\nهركس به من چيزى آموخت ، مرا بنده خود ساخت !\r\nالبته اين كلام حكيمانه ، در بزرگداشت مقام معلم ، بسيار ارزنده است .\r\nو باز مىفرمايد : مردم سه دسته مىباشند : اول عالم ربانى . دوم آن‌كه براى نجات خود و ديگران به تحصيل علم مىپردازد . سوم كسانى كه از دانش و خرد عارى مىباشند آنان مانند مگس‌هايى هستند كه به سرو صورت چهارپايان مىنشينند و با هر بادى كه مىوزد ، اين سو و آن سو مىروند .\r\n\r\nبزرگداشت دانشمندان\r\nقرآن كريم در مقام بيان ارج و بهاى دانش و جلالت قدر دانشمندان مىگويد :\r\n « يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ »  ؛ « 1 »\r\nبلند گرداند خدا آنان را كه ايمان آوردند و آنان را كه از علم بهره‌مند شدند ، درجه‌ها و مرتبه‌ها .\r\nارزش دانشمندان در نظر پيشواى اسلام به حدى است كه فرمود :\r\nمرگ قبيله‌اى سهل‌تر و كم زيان‌تر از مرگ يك دانشمند است .\r\nهم‌چنين خداى متعال در آيه ديگر مىفرمايد :\r\n « هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ إِنَّما يَتَذَكَّرُ أُولُوا الْأَلْبابِ »  ؛ « 2 »\r\nآيا دانايان با نادانان برابر هستند ، فقط آنان پند مىپذيرند كه صاحب خرد باشند .\r\nبه اين معنا ، عالم با جاهل هيچ وقت مساوى نيست . عالم و دانشمند بر هر كسى كه\r\n\r\n\r\n","description":"","footnote":"\r\n( 1 ) . مجادله ، آيه 12\r\n( 2 ) . زمر ، آيه 13\r\n","page_name":" 210 ","page_number":210},
  {"content":"\r\n\r\nاز علم بىبهره باشد ، برترى ذاتى دارد . از اين آيه شريفه استفاده مىشود كه علم در نظر قرآن ، مخصوص به علم دين نيست ، بلكه علم در نظر قرآن ، هر آن چيزى است كه به انسان بصيرت و روشنايى مىدهد و در امور دنيوى و اخروى به انسان كمك مىكند .\r\nو در مقام برترى دانشمندان نسبت به عابدها و زاهدها ، از امام محمد باقر عليه السلام چنين روايت كرده‌اند : « دانشمندى كه دانش خود را مورد استفاده قرار دهد ، از هفتاد هزار عابد افضل و برتر است » .\r\nو در نظر پيشواى اسلام ، ميزان شخصيت هر كس را علم و دانش او تعيين مىكند ، پيغمبر اكرم صلى الله عليه و آله مىفرمايد :\r\nدانشمندترين مردم كسى است كه هميشه با استفاده از علم ديگران بر دانش خود بيفزايد ، ارزش انسان به علم است . پس هر كس علمش بيشتر ، ارزشش بيشتر ، و هر كس علمش كمتر ، قدر و قيمتش نيز كمتر است .\r\n\r\nوظيفه معلم و شاگرد\r\nقرآن كريم ، علم و دانش را حيات و زندگى حقيقى انسان مىشناسد چه اگر دانش نبود انسان با جماد و مرده ، هيچ فرقى نداشت .\r\nبنابراين ، دانش‌آموز بايد معلم خود را كانونى از زندگى تصور كند كه به تدريج زندگى واقعى خود را از وى دريافت مىدارد و از اين جهت بايد خود را از زندهء او بداند و در احترام و تعظيم او كوتاهى نكند و در پذيرفتن تعليم و تربيت او ، اگر چه همراه با خشونت و تندى هم باشد ، سرسختى نشان ندهد و در حضور و غيبت و در زندگى و پس از مرگ او ، در بزرگداشت وى كوتاهى نكند .\r\nهم‌چنين معلم بايد خود را مسئول زندگى شاگردان خود بداند و تا هنگامى كه آنان را به پايهء يك انسان زنده و با افتخار نرسانيده ، خسته نشود و آرام نگيرد . اگر گاهى\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nدانش‌آموزان از پذيرفتن آموزش و پرورش وى كوتاهى كنند ، دلسرد نشود و اگر در تعليم و تربيت پيشرفت كنند ، از آنان تقدير نمايد و هرگز روحيه دانش‌آموزان را با گفتار و رفتار خود ، افسرده نكند .\r\n\r\nدو نكته مهم در تعليمات اسلام\r\nهر يك از روش‌هاى اجتماعى كه در جامعه‌هاى مختلف بشرى جارى مىباشد ، يك رشته از اسرار نهانى در بر دارد كه اگر بر عامهء مردم روشن شود ، به رياست كارگردانان جامعه و خواسته‌هاى شهوى آنان ضربه‌هايى وارد مىآورد ، از آن جهت است كه آنان پيوسته حقايقى را از توده مردم پوشيده مىدارند ، و علت اين مطلب آن است كه بسيارى از مطالب و مقررات ساختهء مغز خود آن‌هاست ، و چون مخالف عقل و صلاح اجتماع و افراد مىباشد ، مىترسند كه اگر كشف شود سيل اعتراض به رويشان جارى گردد و منافعشان به خطر افتد ! به همين جهت ، كليساى مسيحيت و مراكز روحانى ديگر اديان به مردم اجازهء تفكر آزاد را نمىدهند . بلكه حق تغيير و توضيح معارف دينى و بيانات كتاب مذهبى را از خصائص خويش مىدانند و بر مردم است كه هر چه آنان مىگويند ، بىچون و چرا و بدون بحث و كنجكاوى - آزاد - بپذيرند ! همين روش است كه به بسيارى از روش‌هاى دينى لطمه وارد ساخته است و روش كنونى مسيحيت شاهدى صادق بر اين گفتار است .\r\nولى چون اسلام به حقانيت خود اطمينان و اعتماد دارد و هيچ‌گونه نقطهء مبهم و تاريكى در راه خود نمىبيند ، بر خلاف همهء روش‌هاى مذهبى و غير مذهبى ديگر به نكاتى مهم دستور مىدهد :\r\n1 . هيچ مطلب حقى را پوشيده نمىدارد و به پيروان خويش نيز اجازه نمىدهد كه حقى را بپوشانند ، زيرا شرايع اين دين پاك بر طبق قانون فطرت و آفرينش تنظيم شده و هيچ چيز آن از ناحيهء حق و حقيقت قابل تكذيب نيست .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nدر اسلام كتمان حقايق از گناهان بزرگ معرفى شده است و خداى متعال در كلام خود آنانى را كه حق را كتمان مىكنند ، لعنت كرده است آن‌جا كه مىفرمايد :\r\n « إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى مِنْ بَعْدِ ما بَيَّنَّاهُ لِلنَّاسِ فِي الْكِتابِ أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ »  ؛ « 1 »\r\n2 . پيروان خود را امر فرموده كه دربارهء حقايق و معارف آزادانه به تفكر بپردازند و در هر جا كه كوچك‌ترين ابهامى براى آنان پيدا شد ، توقف نمايند و قدم پيش نگذارند تا پيوسته ايمان روشنشان از گزند تاريكى شك و شبهه محفوظ بماند ، و چنانچه گرفتار شبهه و ترديدى شوند ، با كمال انصاف و حق جويى در دفع آن بكوشند ، آزادانه به حل آن بپردازند . خداى متعال مىفرمايد :\r\nاز چيزى كه روشن نيست پيروى مكن . « 2 »\r\n\r\nخوددارى از تفكر آزاد و اظهار حق\r\nدرك حقايق از راه فكر و انديشه و پذيرفتن آن‌ها ، گران‌بهاترين محصولى است كه دستگاه انسانيت توليد مىكند و يگانه سبب امتياز انسان بر ساير حيوانات و پايهء شرافت و افتخار اوست ، و هرگز حس انسان دوستى و غريزه واقع بينى ، اجازه نخواهد داد كه با تحميل افكار تقليدى ، آزادى فكر از انسان سلب شود و يا با پنهان داشتن حقايق ، عقل او گمراه گردد و در نتيجه ، افكار خدايى از كار انداخته شود ، ولى از اين حقيقت نيز نبايد غفلت كرد كه در جايى كه انسان استعداد فهم حقيقتى را ندارد ، يا به واسطهء سرسختى و لجبازى طرف ، اميدى به پيشرفت حقيقت نيست و اظهار آن به ضرر مالى يا جانى يا عرضى انسان كشيده خواهد شد ، غريزه واقع بينى و انسان\r\n\r\n\r\n","description":"","footnote":"\r\n( 1 ) . بقره ، آيه 105\r\n( 2 ) . اسراء ، آيه 36\r\n","page_name":" 213 ","page_number":213},
  {"content":"\r\n\r\nدوستى به عكس حكم مىكند ، و براى اين‌كه به ساحت حقايق تقديس و احترام شود ، دستگاه انسانيت از خطر گمراهى ، خطرهاى ديگر مالى و جانى و عرضى محفوظ بماند ، پرده پوشى حقايق را ايجاب مىكند .\r\nائمه اهل بيت در اخبار زيادى مردم را از فكر كردن در پاره‌اى از حقايق كه افراد انسان استعداد فهم آن‌ها را ندارند ، به شدت نهى نموده‌اند .\r\nخداى متعال در دو مورد از كلام خود كتمان حق را در مورد تقيه مجازى شمرد .\r\n( آل عمران ، آيه 28 و نحل ، آيه 106 ) .\r\n\r\nنتيجه\r\nاسلام در مواردى پوشيده ماندن حق و حقيقت را توصيه مىكند ، بلكه آن را لازم مىشمارد :\r\n1 . مورد تقيه ، آن جايى است كه اميدى به پيشرفت حق نبوده در اظهار آن خوف خطر مالى يا جانى يا عرضى باشد .\r\n2 . جايى كه حق براى كسى مفهومى نباشد و اظهار آن موجب گمراهى او شود ، يا باعث استهزا و اهانت نسبت مقدس حق گردد .\r\n3 . جايى كه تفكر آزاد به واسطهء نبودن استعداد ، حق را وارونه جلوه دهد و موجب گمراهى شود .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nوظيفهء انسان در برابر ديگران\r\n\r\nوظيفه در برابر پدر و مادر\r\nپدر و مادر واسطهء آفرينش فرزند و تربيت ابتدايى او مىباشند ، بدين سبب در دين مقدس اسلام بالاترين توصيه و تأكيد در اطاعت و احترام ايشان وارد شده ، تا جايى كه خداى متعال در كلام خود پس از ذكر توحيد ، به احسان « والدين » توصيه نموده و مىفرمايد :\r\n « وَ قَضى رَبُّكَ أَلَّا تَعْبُدُوا إِلَّا إِيَّاهُ وَ بِالْوالِدَيْنِ إِحْساناً »  ؛ « 1 »\r\nخداى تو فرمان داده است كه جز او را نپرستيد و به پدر و مادر نيكى كنيد .\r\nو در اخبارى كه گناهان بزرگ را مىشمارد ، پس از شرك ، بد رفتارى نسبت به والدين شمرده شده است . و نيز خداى متعال در ذيل آيهء گذشته مىفرمايد :\r\n  « إِمَّا يَبْلُغَنَّ عِنْدَكَ الْكِبَرَ أَحَدُهُما أَوْ كِلاهُما فَلا تَقُلْ لَهُما أُفٍّ وَ لا تَنْهَرْهُما وَ قُلْ لَهُما قَوْلًا كَرِيماً * وَ اخْفِضْ لَهُما جَناحَ الذُّلِّ مِنَ الرَّحْمَةِ وَ قُلْ رَبِّ ارْحَمْهُما كَما رَبَّيانِي صَغِيراً »   ؛ « 2 »\r\nاگر يكى از پدر و مادر يا هر دوشان در نزد تو ، به سن پيرى رسيدند با آنان كلمه\r\n\r\n\r\n","description":"","footnote":"\r\n( 1 ) . اسرى ، آيه 22\r\n( 2 ) . همان ، آيه 23\r\n","page_name":" 215 ","page_number":215},
  {"content":"\r\n\r\nزننده‌اى مگو و بانگ بر ايشان مزن و با احترام با ايشان سخن گوى و با مهربانى در برابرشان فروتنى بگستر و بگو پروردگار من به هر دوتاى آنان رحمت كن ، هم‌چنان كه آنان در خردسالى مرا تربيت كردند .\r\n چه خوش گفت زالى به فرزند خويش * چو ديدش پلنگ افكن و پيل تن\r\nاگر از عهد خرديت ياد آمدى * كه بيچاره بودى در آغوش من\r\nنكردى در اين روز بر من جفا * كه تو شير مردى و من پيرزن \r\nدر دين مقدس اسلام ، اطاعت پدر و مادر جز در موردى كه به ترك يكى از واجبات ، يا فعل يكى از محرمات امر كنند ، واجب است . و به تجربه رسيده است كسانى كه پدر و مادر خود را مىرنجانند ، در زندگى خود خوشبخت و كامروا و بالاخره رستگار نمىشوند .\r\n\r\nعقوق والدين\r\nپدر و مادر در اجتماع خانوادگى نسبت به فرزندان به منزلهء ريشهء درختند نسبت به شاخه‌ها و چنان‌كه نسل و موجوديت شاخه‌هاى درخت بسته به ريشه آن است ، هم‌چنين پايه گذار زندگى فرزند ، پدر و مادر وى مىباشند و نظر به اين‌كه جامعهء انسانى از دو طبقهء والدين و اولاد تركيب يافته ، ريشهء اصلى جامعه ، همان پدر و مادر مىباشند .\r\nبدرفتارى با پدر و مادر و آزار رسانيدن به آن‌ها ، گذشته از اين‌كه نهايت حق ناشناسى و ناجوانمردى است ، موجب انقراض انسانيت و انهدام جامعه است ، زيرا بىاحترامى فرزند نسبت به پدر و مادر از جانب پدر و مادر نيز در شكل بىمهرى و بىاعتنايى منعكس خواهد شد و از سوى ديگر چنان‌چه طبقهء فرزند به پدر و مادر خود با چشم خوارى و پستى نگاه كنند ، از فرزندان خود هم توقع بيشتر از آن‌كه خود دارند نخواهند داشت ! و به مهربانى و دستگيرىشان در روز پيرى و ناتوانى اميدوار\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nنخواهند بود و قهراً از تشكيل خانواده دلسرد خواهند شد . چنان‌كه در بسيارى از جوانان امروز اين حال مشاهده مىشود !\r\nعموميت پيدا كردن اين طرز تفكر ، به طور قطع راه توالد و تناسل را مىبندد ، زيرا هرگز عاقلى عمر گران‌مايه را وقف پرورش نهالى نمىكند كه نه ميوه‌اش را خواهد خورد و نه در زير سايه‌اش خواهد نشست و نه از تماشاى آن سودى ، جز غم و اندوه خواهد برد !\r\nممكن است تصور كنيم كه دولت مىتواند به وسيلهء جائزه‌هاى گوناگون ! مردم را به تشكيل خانواده تشويق نمايد ، و بدين طريق مشكل توالد و تناسل را حل كند ! ولى اين نكته را بايد متذكر بود كه هيچ طريقه و رسمى از رسوم اجتماعى كه پشتوانهء طبيعى - مانند عاطفهء پدر و مادرى و فرزندى - نداشته باشد ، قابل دوام نيست .\r\nگذشته از اين‌كه رها كردن يكى از غريزه‌هاى طبيعى ، ناگزير انسان را از يك رشته لذت‌هاى روحى پاك هم محروم خواهد ساخت .\r\n\r\nحقوق فرزندان بر پدر و مادر\r\nكارهايى كه انسان بايد انجام دهد ، نسبت به كسى كه در نتيجهء آن ذىنفع است ، حق ناميده مىشود و نسبت به كسى كه بايد آن‌ها را انجام دهد وظيفه و حكم و تكليف ناميده مىشود ؛ مثلًا كسى كه در مقابل اجرت براى ديگرى كارى انجام دهد ، پرداختن اجرت وظيفهء كارفرما و حق كارگر است ، و اگر كارفرما اجرت را نپردازد ، كارگر مىتواند آن را مطالبه كند و از حق خود دفاع نمايد .\r\nچون انسان طورى آفريده شد كه زندگى وى در اين جهان جاويد نيست و خواه ناخواه پس از چندى رخت بر مىبندد ، خداوند براى اين‌كه نوع بشر را از نابودى نگهدارد ، روش توالد و تناسل را برقرار ساخته و افراد را به وسايل ايجاد نسل ، مجهز نموده و عواطف درونيش را متوجه اين كار كرده است .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nدر اثر همين تجهيز كامل است كه طبعاً انسان فرزند خود را پاره‌اى از خود مىداند و بقاى او را بقاى خود فرض مىكند و در راه آسايش و كاميابى وى هرگونه تلاش و كوشش را مىنمايد و رنج‌هاى گوناگون را بر خود هموار مىسازد ، زيرا نابودى شخص يا شخصيت او را نابودى شخص يا شخصيت خود مىداند و در حقيقت ، از فرمان سازمان آفرينش كه بقاى نوع بشر را مىخواهد اطاعت مىكند . پس وظيفهء پدر و مادر است كه حكمى را كه وجدان و شرع در آن متفقند در مورد فرزند اجرا نمايد و او را نيكو پرورش دهند تا انسان شايسته‌اى بار آيد و درحق او چيزى را روا دارند كه از نظر انسانيت براى خود روا مىدارند و اين‌كه به قسمتى از آن‌ها اشاره مىشود :\r\n1 . از نخستين روزى كه كودك سخن يا اشاره را مىفهمد ، پايهء اخلاق پسنديده و صفات شايسته را در روان وى بنا نهاده استوار سازند ، و تا مىتوانند او را از موضوعات خرافى نترسانند و از كارهاى زشت و خلاف عفت باز دارند و خود نيز نزد وى از گفتن دروغ و بدگويى و دشنام و الفاظ ركيك اجتناب كنند ، و در برابر وى كارهاى پسنديده كنند تا عفيف و عالىطبع بار آيد ، و از خود جديّت و همّت و عدالت بروز دهند تا عدالت دوستى نوع پرورى آنان از روى قانون « انتقال اخلاق » به وى منتقل شود و از زورگويى و پستى همت و خودخواهى دور ماند .\r\n2 . تا به حد تميز نرسيده در خور و خواب و ساير نيازمندىهاى زندگىاش ، عنايت به خرج دهند و بهداشت جسمى وى را رعايت كنند ، تا بدنى سالم و مغز و مزاجى قوى يافته آمادهء تعليم و تربيت شود .\r\n3 . از موقعى كه استعداد آموزش پيدا كند - معمولًا از سال هفتم - به دست آموزگارش بسپارند و كمال سعى را مبذول دارند كه زير دست آموزگار شايسته‌اى درآيد تا آنچه مىشنود ، اثر نيك و مطلوبى در وى بگذارد و موجب تلطيف روح و تزكيهء نفس و تهذيب اخلاق وى گردد .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n4 . هنگامى كه سن فرزند اقتضاى آن را دارد كه در مجامع عمومى يا در ملاقات‌هاى خانوادگى شركت كند ، براى آشنايى به رسم‌هاى اجتماعى وى را همراه خود به مجامع ببرند و به طرز معاشرت‌هاى پسنديده آشنا سازند .\r\n\r\nاحترام بزرگان\r\nاحترام به پيران و سالمندان نيز لازم است ، چنان‌كه پيغمبر اكرم صلى الله عليه و آله فرمود « تجليل و احترام به پيران تجليل و احترام خداست » .\r\n\r\nوظيفهء انسان در برابر خويشاوندان\r\nخويشاوندان كه به وسيلهء پدر و مادر انسان ، رابطهء نسبى دارند ، سبب طبيعى انعقاد اجتماع مىباشند و به واسطهء اتحاد خود و اشتراك سلول ، انسان را جزيى از يك خانواده قرار مىدهد . به پاس اين اتحاد و ارتباط طبيعى ، اسلام پيروان خود را به صلهء رحم امر مىكند و در قرآن و اخبار پيشوايان دين ، توصيه‌هاى اكيدى در اين باره شده است .\r\nخداى متعال مىفرمايد :\r\n  « وَ اتَّقُوا اللَّهَ الَّذِي تَسائَلُونَ بِهِ وَ الْأَرْحامَ إِنَّ اللَّهَ كانَ عَلَيْكُمْ رَقِيباً »   ؛ « 1 »\r\nاز خدايى كه همديگر را به او قسم مىدهيد ، و خويشاوندان خود ، بپرهيزيد و ايشان را رعايت كنيد ، زيرا خداوند مراقب اعمال شماست .\r\nپيغمبر اكرم صلى الله عليه و آله مىفرمايد :\r\nمن امت خود را به صلهء رحم سفارش مىكنم و اگر در ميان خويشاوندان يك سال راه فاصله باشد ، بايد پيوند خويش را از هم نگسلند !\r\n\r\n\r\n","description":"","footnote":"\r\n( 1 ) . نساء ، آيه 1\r\n","page_name":" 219 ","page_number":219},
  {"content":"\r\n\r\n\r\nوظيفهء انسان به همسايگان\r\nچون همسايگان به واسطهء نزديكى محل آسايش ، ارتباط بيشترى با يكديگر دارند و طبعاً در حكم يك خانوادهء بزرگ‌ترى مىباشند ، خوشرفتارى و بدرفتارى يكى از آنان ، در همسايه‌هاى ديگر بيشتر از سايرين تأثير خواهد داشت .\r\nكسى كه در خانهء خود شب را با هياهو به روز مىرساند ، به كسى كه در آن طرف شهر است آزار نمىرساند ، ولى از همسايهء خود سلب آسايش مىكند .\r\nتوانگرى كه در كاخ زيباى خود ! با عيش و نوش روزگار مىگذراند از پيش چشم بينوايان دور دست ، به دور است ، ولى هر لحظه به دل همسايه تنگدست خود كه در كلبهء گلى خزيده ، آتش مىزند ، و قطعاً روزى فرا مىرسد كه كيفر كردار زشت خود را بچشد ، از اين رو در شرع مقدس اسلام به رعايت حال همسايه بسيار توصيه شده است .\r\nپيغمبر اكرم صلى الله عليه و آله مىفرمود :\r\nجبرئيل در خصوص همسايه آن قدر به من سفارش كرد كه گمان بردم خداى متعال همسايه را يكى از ورّاث قرار خواهد داد .\r\nو نيز مىفرمود :\r\nكسى كه خدا و قيامت را قبول دارد ، هرگز به همسايه خود ظلم و ستم نمىكند ، و اگر از وى قرضى بخواهد به او مىدهد ، و در غم و شادى شريك او خواهد بود ، و همسايه را اگر چه كافر هم باشد ، نبايد آزرد .\r\nو باز مىفرمايد :\r\nكسى كه همسايهء خود را بيازارد ، بوى بهشت به مشامش نخواهد رسيد و كسى كه حق همسايه را مراعات نكند ، از ما نيست و كسى كه سير باشد و بداند كه همسايه‌اش گرسنه است و به او چيزى ندهد ، مسلمان نيست ؟ !\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nوظيفهء انسان نسبت به زيردستان و بيچارگان\r\nشكى نيست كه تشكيل جامعه براى رفع نيازمندىهاى افراد است ، و مهم‌ترين وظيفهء اعضاى هر جامعه آن است كه از درماندگان و ناتوانان دست‌گيرى كنند و نيازمندىهاى زندگى كسانى را كه خود توانايى رفع آن را ندارند ، به وسيله‌اى رفع نمايند .\r\nامروز ديگر اين مسئله روشن شده است كه بىقيدى متمولين نسبت به گرفتارى افراد تنگدست ، بزرگ‌ترين خطرى است كه مىتواند جامعه‌اى را نابود كند ، و توانگران خود ، نخستين قربانى اين خطر مىباشند .\r\nاسلام چهارده قرن پيش با توجه به اين خطر دستور داده كه توانگران هر سال بخشى از ثروت خود را در ميان فقرا و بينوايان قسمت كنند ، و چنان‌چه با اين اندازه نيازمنديشان رفع شد ، مستحب است كه براى توسعهء زندگى فقيران به مقدارى كه مىتواند ، در راه خدا انفاق نمايند .\r\nخداى متعال مىفرمايد :\r\n « لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ »  ؛ « 1 »\r\nبه نيكى و رستگارى نخواهيد رسيد مگر مقدارى از آنچه را كه مورد علاقه شماست ، در راه خدا انفاق كنيد .\r\nاخبارى كه در خصوص خدمت به خلق رسيده بى شمار است . پيغمبر اكرم صلى الله عليه و آله مىفرمود :\r\nخير الناس أنفعهم للناس ؛\r\nبهترين مردم كسى است كه بيش از همه براى مردم سودمند باشد .\r\nو نيز مىفرمود :\r\n\r\n\r\n","description":"","footnote":"\r\n( 1 ) . آل عمران ، آيه 86\r\n","page_name":" 221 ","page_number":221},
  {"content":"\r\n\r\nدر روز رستاخيز كسى در نزد خداى متعال مقامش بالاتر است كه بيش از همه در راه خير خواهى بندگان خدا قدم برداشته باشد .\r\n در بلا يار باش ياران را * تا كند فضل ايزدت يارى\r\nبه همه حال ، بدروى روزى * تخم نيكى كه اين زمان كارى \r\n\r\nوظيفه انسان در برابر جامعه\r\nچنان‌كه مىدانيم افراد انسان ، به دستيارى هم كار مىكنند و در اثر آن از كار و كوشش همديگر استفاده كرده نيازمندى زندگى خود را رفع مىنمايند ، جامعه‌هايى كه از اين افراد به وجود مىآيد ، به منزلهء يك انسان بزرگ است و هر يك از افراد ، مانند عضوى از اعضاى اين انسان بزرگ مىباشند .\r\nهريك از اعضاى بدن انسان ، كارى را كه مخصوص به خود آن است ، انجام مىدهد و از ضعف كار خود به علاوهء منافع اعضاى ديگر بهره‌مند مىشود ؛ يعنى در محيط فعاليت خود منافع خود را در ضمن منافع اعضاى ديگر تأمين مىكند و در شعاع زندگى ديگران ، به زندگى خود ادامه مىدهد ، و اگر هر يك از اعضا ، خودخواهى به خرج مىداد و به درد ديگران نمىخورد ؛ مثلًا جايى كه دست يا پا مشغول كار است چشم با نگاه خود با آن‌ها همكارى نمىكرد ، يا دهان تنها به جويدن غذا و لذت بردن از آن قناعت كرده براى رفع نيازمندىهاى معده غذا را فرو نمىبرد ، انسان بى درنگ بدرود زندگىمىگفت و در نتيجه ، همان اعضاى خودخواه انفرادى طلب نيز مىمردند !\r\nوظيفهء افراد اجتماع نيز نسبت به جامعه همان وظيفهء اعضاى انسان است ؛ يعنى آدمى بايد منافع خود را در ضمن منافع جامعه بخواهد و از كار و كوشش خود ، بهره بردارى جامعه را در نظر گيرد ، تا از زحمت خودش برخوردار شود و به همه نفع برساند ، تا خود نيز بتواند نفعى ببرد . از حقوق ديگران دفاع كند تا حقوق خودش از\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nبين نرود .\r\nاين حقيقتى است كه ما با فطرت خدادادى خود مىفهميم و دين مقدس اسلام نيز كه بر اساس فطرت و آفرينش استوار است ، حكم و نظرى جز اين نخواهد داشت .\r\nپيغمبر اكرم صلى الله عليه و آله مىفرمايد :\r\nألمسلم مَن سلم المسلمون مَن يَده و لِسانه ؛\r\nمسلمان كسى است كه مسلمانان از دست و زبان او در امان باشند .\r\nو باز مىفرمايد :\r\nمسلمانان برادر همديگرند و در برابر بيگانگان به منزلهء يك‌دست ، يك‌دل و يك جهت مىباشند .\r\nو هم‌چنين مىفرمايد :\r\nمَن أصبح وَ لَم يَهتم بِأمور المسلمين فليسَ بِمسلم ؛\r\nكسى كه به امور مسلمانان اهميت ندهد مسلمان نيست .\r\nو از اين جهت ، در جنگ « تبوك » كه پيغمبر اكرم صلى الله عليه و آله با لشكر اسلام سرحد روم حركت كردند ، به واسطه آن‌كه سه نفر از مسلمانان در جنگ شركت ننمودند ، پس از مراجعت لشكريان اسلام وقتى آن سه نفر به استقبال رفته و به آن حضرت سلام كردند ! روى مبارك خود را از آنان برگردانيده و جواب سلامشان را نداد و هم‌چنين مسلمانان روى از ايشان برتافتند و كسى در شهر « مدينه » حتى زن‌هاى ايشان ، با آنان سخن نگفتند و بالاخره آنان سرافكنده و بيچاره شده به كوه‌هاى « مدينه » پناه بردند و به توبه و انابه پرداختند ، تا پس از چند روز خداوند توبهء آنان را پذيرفت به امر پيامبر اكرم و به داخل شهر برگشتند .\r\n\r\nعدالت\r\nدر قرآن و اخبار پيشوايان دين ، عدالت بر دو قسم است : فردى و اجتماعى و هر\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nدو معنا ، مورد عنايت كامل آيين مقدس اسلام مىباشد .\r\n\r\nعدالت فردى\r\nعدالت فردى آن است كه انسان از دروغ و غيبت و گناهان بزرگ ديگر اجتناب نموده و در انجام ساير گناهان پافشارى نكند و كسى كه داراى اين صفت است ، عادل ناميده مىشود و طبق مقررات اسلامى ، اگر لياقت علمى هم داشته باشد ، مىتواند متصدى قضاوت و حكومت و پيشوايى تقليد و ساير مشاغل اجتماعى شود ، ولى كسى كه از اين حيثيّت و شخصيت دينى محروم باشد ولو عالم هم باشد نمىتواند ، از اين مزايا بهره‌مند گردد .\r\n\r\nعدالت اجتماعى\r\nعدالت اجتماعى آن است كه انسان نسبت به حقوق ديگران افراط و تفريط روا ندارد و همه را در برابر قانون مساوى ببيند و در اجراى مقررات دينى از حق تجاوز نكند و تحت تأثير عواطف و احساسات قرار نگرفته از راه راست منحرف نشود .\r\nخداى متعال مىفرمايد :\r\n « إِنَّ اللَّهَ يَأْمُرُ بِالْعَدْلِ »  ؛ « 1 »\r\nخداى متعال به عدالت امر مىكند .\r\nباز مىفرمايد :\r\n « وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ »  ؛ « 2 » در اين آيه خداوند بر حكام امر فرموده كه از روى عدل حكم كنند .\r\n\r\n\r\n","description":"","footnote":"\r\n( 1 ) . نحل ، آيه 90\r\n( 2 ) . نساء ، آيه 58\r\n","page_name":" 224 ","page_number":224},
  {"content":"\r\n\r\nدر آيات و روايات بىشمارى به عدالت در گفتار و رفتار امر شده و خداى متعال ستم‌كاران را در چند مورد از كلام خود صريحاً « لعنت » كرده است .\r\n\r\nظلم و ستمگرى\r\nخداى متعال در كلام آسمانى خود صدها بار از ظلم ياد كرده و از اين صفت زشت كه خوى درندگان است ، نكوهش فرموده ( در دو سوم سوره‌هاى قرآن كريم كه مجموعاً صدوچهارده سوره مىباشد ، از ظلم و ستم سخن به ميان آمده و نكوهش شده است ) .\r\nكسى را نمىتوان پيدا كرد كه با فطرت خود بدى و ناروايى ظلم را درك نكرده باشد ، يا كم وبيش نداند كه از ظلم و ستم چه مصيبت‌هاى دردناكى به پيكر جامعهء بشرى وارد شده و چه خون‌هايى روان گرديده و چه خانه‌هايى بر باد رفته است ؟ !\r\nبه تجربهء قطعى رسيده است كه كاخ ستم ، هرچه محكم باشد ، پايدار نيست و زود يا دير بر سر ستم‌كاران فرو خواهد ريخت . خداى متعال مىفرمايد :\r\n « إِنَّ اللَّهَ لا يَهْدِي الْقَوْمَ الظَّالِمِينَ »  ؛ « 1 »\r\nالبته خدا ستم‌كاران را به مقصد نهايى نخواهد رسانيد .\r\nو اولياى دين فرموده‌اند :\r\nسلطنت و ملك با كفر باقى مىماند ، ولى با ظلم و ستم پايدار نخواهد بود !\r\n\r\nحسن معاشرت\r\nانسان كه خواه ناخواه در اجتماع زندگى مىكند ، از معاشرت با مردم گريزى ندارد و بىترديد معاشرت براى اين است كه انسان وضع اجتماعى خود را حفظ نمايد و\r\n\r\n\r\n","description":"","footnote":"\r\n( 1 ) . انعام ، آيه 144\r\n","page_name":" 225 ","page_number":225},
  {"content":"\r\n\r\nروز به روز بر ترقى و پيشرفت مادى و معنوى خود بيفزايد و مشكلات زندگى را بهتر و آسان‌تر حل كند .\r\nبنابراين ، بايد با مردم طورى برخورد كرد كه موجب محبوبيت گردد و روز به روز بر وزن اجتماعى انسان بيفزايد و بر شمارهء ياران وى اضافه كند ، زيرا اگر مردم در برخورد با كسى ، سنگينى يا تلخى درك كنند ، در دل‌هايشان نفرت و دلتنگى ايجاد خواهد شد و بالاخره روزى فرا خواهد رسيد كه همه از او گريزان شوند ! و چنين كسى ، منفور و مبغوض اجتماع خواهد شد و بايد در ميان جمعيت با حال تنهايى ، و در وطن خود ، غريبانه زندگى كند ! و اين وضع يكى از تلخ‌ترين و ناگوارترين نمونه‌هاى تيره بختى انسان است .\r\nاين است كه دين مقدس اسلام معاشرت نيكو را به پيروان خود توصيه فرموده و دربارهء آن بهترين آداب و دستورها را بيان كرده است ، از آن جمله دستور داده كه مسلمانان هنگام ملاقات به يكديگر « سلام » كنند و فضيلت را از كسى دانسته كه نخست او سلام كند !\r\nپيغمبر اكرم صلى الله عليه و آله در سلام به همه كس سبقت مىگرفت ، حتى به زنان و كودكان هم سلام مىكرد و اگر كسى به آن حضرت سلام مىكرد ، جواب سلامش را بهتر از او مىداد .\r\nخداى متعال مىفرمايد :\r\n « وَ إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها »  ؛ « 1 »\r\nوقتى به شما سلام دادند ، بهتر از آن پاسخ دهيد يا عين آن را رد كنيد .\r\nو نيز دستور داده كه انسان در برخورد با مردم ، تواضع و فروتنى كند و هركس را فراخور وضع اجتماعيش احترام نمايد .\r\nخداى متعال مىفرمايد :\r\n\r\n\r\n","description":"","footnote":"\r\n( 1 ) . نساء ، آيه 85\r\n","page_name":" 226 ","page_number":226},
  {"content":"\r\n\r\n « وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً »  ؛ « 1 »\r\nبندگان شايستهء خدا كسانى هستند كه با مردم تواضع و فروتنى مىكنند .\r\nنكته‌اى را كه بايد در اين‌جا متذكر شد ، اين است كه معناى تواضع و فروتنى نه آن است كه انسان خود را در انظار مردم خوار و سبك كند و به انسانيت خود لطمه زند ، بلكه مقصود اين است كه مزايا و افتخارات خود را به رخ مردم نكشد و مزاياى گزاف ديگرى ، به خود نبندد و مردم را سبك و ناچيز نشمارد و هم‌چنين معناى احترام به مردم ، اين نيست كه مردم را به حدى احترام كند كه به تملق و چاپلوسى بكشد ، بلكه بايد هر كسى را به اندازه مزاياى دينى و اجتماعىاش ، ارزش دهد و به بزرگان به اندازهء بزرگيشان احترام نمايد و ديگران را نيز به رعايت انسانيت آنان اكرام كند .\r\nو باز معناى احترام و بزرگداشت مردم ، نه اين است كه هر كار ناشايسته‌اى از هر كه ديد ، لب فرو بندد و بگذرد ! يا در مجلسى كه همه اهل آن مجلس خلاف شرافت انسانى رفتار مىكنند ، يا كارى را مخالف مقررات دينى انجام مىدهند ، با آنان آميزش كند و از ترس رسوايى همرنگ جماعت شود ! زيرا احترام مردم در حقيقت احترام به شرافت انسانى و مزيت دينى و اخلاقى آنان است ، نه احترام به هيكل و اندامشان ! و در صورتى كه شخصى شرافت انسانى و مزيت دينى خود را از بين ببرد ، دليلى براى بزرگداشت وى در ميان نيست .\r\nپيغمبر اكرم صلى الله عليه و آله مىفرمود : « به واسطهء فرمانبردارى از ديگران ، نبايد خدا را معصيت نمود . »\r\n\r\nايذاى مردم و شرارت\r\nاين دو صفت به همديگر نزديكند ، زيرا ايذا رسانيدن اذيت و رنج ، به ديگران\r\n\r\n\r\n","description":"","footnote":"\r\n( 1 ) . فرقان ، آيه 63\r\n","page_name":" 227 ","page_number":227},
  {"content":"\r\n\r\nاست از راه زبان ، مانند دشنام دادن و گفتن سخنى كه ديگران را برنجاند ، يا از راه دست ، مثل انجام كارى كه مردم را ناراحت كند . و شرارت انجام دادن كارهايى است كه براى مردم ايجاد « شر » كند . به هرحال اين دو صفت نقطهء مقابل آرزويى قرار دارند كه انسان اجتماع را براى رسيدن به آن به وجود آورده است ، و آن آسايش زندگى و آرامش خاطر - عدالت انسانى - مىباشد .\r\nو از اين‌جاست كه شرع اسلام صلاح جامعه را در درجهء اول اهميت قرار مىدهد ، آن‌ها را تحريم كرده است . چنان‌كه خداى متعال مىفرمايد :\r\n « وَ الَّذِينَ يُؤْذُونَ الْمُؤْمِنِينَ وَ الْمُؤْمِناتِ بِغَيْرِ مَا اكْتَسَبُوا فَقَدِ احْتَمَلُوا بُهْتاناً وَ إِثْماً مُبِيناً »  ؛ « 1 »\r\nكسانى كه مردان و زنان مسلمان را بىجهت اذيت مىكنند ، بار بهتان و گناه بزرگى را به دوش گرفته‌اند .\r\nپيغمبر اكرم صلى الله عليه و آله مىفرمايد :\r\nكسى كه مسلمانى را اذيت كند ، مرا اذيت كرده است و اذيت من اذيت خداست ، چنين كسى در تورات و انجيل و قرآن لعنت شده است .\r\nو نيز مىفرمايد :\r\nكسى كه با نگاهى تند به مسلمانى نظر كرده او را بترساند ، خدايش در روز قيامت او را خواهد ترسانيد .\r\n\r\nهمنشينى با نيكان و بدان !\r\nانسان با اين كه با بسيارى از مردمان معاشرت دارد به حسب اقتضاى زندگى ناگزير است كه با بعضى از مردم بيشتر از ديگران معاشرت كند ، اينان كسانى هستند كه\r\n\r\n\r\n","description":"","footnote":"\r\n( 1 ) . احزاب ، آيه 58\r\n","page_name":" 228 ","page_number":228},
  {"content":"\r\n\r\n« دوست » ناميده مىشوند .\r\nالبته باعث اين دوستى و نزديكى يك نوع همانندى در اخلاق يا روش يا پيشه و نظاير آن‌هاست كه بين دو يا چند نفر وجود دارد و چون ملازمت و همنشينى كم‌كم عادت و اخلاق يكى از دو همنشين را به ديگرى انتقال مىدهد ، از اين رو انسان بايد همنشينى نيكان را اختيار كند ، زيرا در اين صورت اخلاق پسنديدهء آنان به وى سرايت خواهد كرد ، و از دوستى و يارى بىشائبه و خيرخواهانهء ايشان سود خواهد برد ، و به پايدارى دوستى ايشان دل‌گرم خواهد شد و گذشته از همهء اين‌ها به ارزش و وزن اجتماعى خود پيش مردم ، خواهد افزود .\r\nامير مؤمنان على عليه السلام مىفرمايد :\r\nخير الأصحاب مَن يدلّك على الخير ؛\r\nبهترين ياران كسى است كه تو را به كار نيك رهبرى كند .\r\nو نيز مىفرمايد :\r\nالمرء يوزن بخليله ؛\r\nمرد با دوستش سنجيده مىشود .\r\n تو اول بگو با چه كس زيستى * كه تا من بگويم كه تو كيستى ؟\r\nهمان قيمت آشنايان تو * بود قيمت و ارزش جان تو ! \r\n\r\nهمنشينى با بدان\r\nمعاشرت با بدان و تبهكاران مايهء هرگونه تيره بختى و بد فرجامى است و براى روشن شدن اين مطلب ، همين بس كه اشاره شود : اگر از جنايت‌كاران و زشت كرداران مانند دزدان و راهزنان ، سبب انحراف و كجرويشان را بپرسيم ، بدون ترديد خواهند گفت : همنشينى با بدان و معاشرت با آنان ما را به اين روز انداخته است ! و در ميان هر هزار نفر بدكار و آلوده يكى پيدا نمىشود كه از پيش خود ، راه ناشايست را\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nانتخاب كند .\r\nاميرالمؤمنين عليه السلام مىفرمايد :\r\nاز همنشينى با بدان دورى كن ، چه آن‌كه يار بد تو را همانند خود مىسازد ، زيرا تا تو را مانند خود نسازد تو را نمىپذيرد .\r\nو نيز مىفرمايد :\r\nإياك و مصادقة الفاجر فإنه يبيعك بالنافه ؛\r\nاز دوستى بدكردار دورى كن ، زيرا او تو را به اندك چيزى مىفروشد .\r\n با بدان كم نشين كه درمانى * خو پذير است نفس انسانى ! \r\n\r\nراست‌گويى\r\nارتباط افراد انسان با يكديگر كه اساس روابط اجتماعى بشرى است ، به وسيله سخن گفتن برقرار مىشود بنابراين ، سخن راست كه حقيقت پوشيده‌اى را براى انسان كشف مىكند ، يكى از اركان ضرورى اجتماع است و فوايد مهمى كه هرگز اجتماع از آن‌ها بىنياز نيست ، به واسطهء سخن راست تأمين مىشود .\r\nفوايد راست‌گويى را در چند جمله مىتوان خلاصه نمود :\r\n1 . آدم راستگو مورد اعتماد همنوعان خويش است و آنان را از بررسى هر سخنى كه از وى مىشنوند ، آسوده مىكند .\r\n2 . آدم راست‌گو ، پيش وجدان خود سربلند و از رنج و دروغ آسوده است .\r\n3 . آدم راست‌گو ، به عهد و پيمان خود وفا مىكند و در امانتى كه به او سپرده شده ، خيانت نمىنمايد ، زيرا راستى در رفتار از راستى در گفتار ، جدا نيست .\r\n4 . به وسيله راست‌گويى بيشتر اختلافات و مشاجرات از بين مىرود ، زيرا اكثر دعواها و نزاع‌ها در اثر اين است كه يك طرف يا هر دو طرف نزاع ، حق و حقيقت را منكر مىشوند .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n5 . بخش بزرگى از عيوب اخلاقى و تخلف از قوانين و مقررات ، خود به خود از بين مىرود ، زيرا غالب مردم براى پوشانيدن همين نوع كردارها و رفتارهاست كه دروغ مىگويند !\r\nامير مؤمنان على عليه السلام مىفرمايد : مسلمان واقعى كسى است كه راست‌گويى را اگر چه به ضرر او تمام شود ، بر دروغى كه از آن بهره‌مند مىشود ، ترجيح دهد و از اين ترجيح آسايش درونى يابد .\r\n\r\nمضرات دروغ\r\n. . . از بيانى كه گذشت مضرات دروغ‌گويى نيز روشن مىشود . دروغ‌گو دشمن نابكار جامعهء بشرى مىباشد ! و با دروغ خود كه جنايت بزرگى است ، در خرابى جامعه مىكوشد ، زيرا دروغ مانند مادهء مخدرى است كه نيروى فهم و شعور جامعه را نابود مىسازد و حقايق را مىپوشاند يا مانند نوشابهء الكلى است كه مردم را مست نموده و « قوهء عاقله » را از تميز خير و شر ، باز مىدارد .\r\nو از اين‌جاست كه اسلام ، دروغ را يكى از گناهان بزرگ شمرده ، و براى دروغ‌گو ارزش و شخصيت دينى قائل نيست .\r\nپيغمبر اكرم صلى الله عليه و آله فرمود :\r\nسه طايفه اگر چه نماز بخوانند و روزه هم بگيرند ، منافقند : دروغ‌گو ، كسى كه به وعده‌اش وفا نمىكند و كسى كه در امانت خيانت نمايد .\r\nو نيز امير مؤمنان على عليه السلام مىفرمايد :\r\nانسان وقتى لذت ايمان را مىچشد كه دروغ را اگر چه از روى شوخى باشد ، ترك نمايد .\r\nدروغ نه تنها در شرع ، گناه و كردارى زشت معرفى شده ، بلكه از نظر عقل نيز زشتى و ناروايى آن روشن است و شيوع اين كردار ناپسند در جامعه در كمترين\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nفرصتى ، اعتماد را كه يگانه رابطهء اجتماعى مردم است ، از بين مىبرد و با تباه شدن چنين رابطه‌اى ، مردم در معنا ، با نهايت نگرانى كه از همديگر دارند ، در حال انفراد زندگى مىكنند اگر چه به صورت در هيئت اجتماع به چشم مىخوردند !\r\nانسان در زندگى خود ، پيوسته با مادهء خارجى سر و كار دارد و با فعاليت‌هايى كه مىكند و تصرفاتى كه در ماده انجام مىدهد ، خود را زنده نگه مىدارد و به خواسته‌هاى خود ، دسترسى پيدا مىكند . اين موجود كه با شعور و اراده كار مىكند ، زندگى وسيع و دامنه دار خود را روى اساس علم گذاشته و با فكر كار مىكند و كارش مستقيماً با معلوماتى است كه پيش خود دارد و پيوسته مواد فكرى خود را پس و پيش تنظيم مىنمايد ، و طبق آن فعاليت‌هاى بيرونى او انجام مىگيرد .\r\nو از اين روى ، دريافت داشتن اخبار صحيح ، براى انسان ضرورى است و در درجهء اول اهميت مىباشد و چنان كه اخبار صحيح خارج ، از انسان قطع شود ؛ مثلًا راه را چاه و چاه را راه و دور را نزديك و نزديك را دور بيند ! و اخبار را وارونه بشنود ، مسلما چرخ زندگيش از كار باز مىماند . از اين‌جا روشن مىشود كه دروغ نسبت به زندگى اجتماعى خطرى عظيم و آدم دروغ‌گو شخصى است بىشخصيت و سبك و دشمن اجتماع ، و سخنش پيش مردم از اعتبار ساقط و غير قابل اطمينان بوده و خودش گرفتار لعنت خدا است .\r\n\r\nغيبت و افترا\r\nبدگويى از ديگران و نكوهش ايشان اگر راست باشد « غيبت » و اگر دروغ باشد ، « افترا » و گاهى « بهتان » ناميده مىشود .\r\nالبته خداى متعال انسان را - جز پيامبران و امامان - معصوم نيافريده و هر كسى به واسطهء نقايصى كه دارد ، از لغزش مصون نيست و عموم مردم در پس پرده‌اى كه خداى متعال به حكمت بالغهء خود ، روى اعمالشان كشيده ، زندگى مىكنند . چنان‌كه\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nاگر لحظه‌اى اين حجاب الهى از روى نواقص و عيوبشان برداشته شود ، همه از همديگر متنفر و گريزان مىشوند و بنياد اجتماعشان ويران مىگردد ، از اين روى خداى متعال « غيبت » را حرام فرموده است كه از همديگر در پشت سر ، در امن باشند و ظاهر محيط زندگىشان آراسته جلوه كند ، تا تدريجاً همان زيبايى بيرونى ، زشتى درونى را اصلاح نمايد .\r\nخداى متعال مىفرمايد :\r\n « وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً »  ؛ « 1 »\r\nغيبت همديگر را نكنيد ، زيرا غيبت برادر مسلمان مانند اين است كه تن مرده و بىجان او را - كه بى خبر است - دريده بخورند !\r\nگناه و زشتى « افترا » به مراتب شديدتر از غيبت مىباشد و زشتى آن پيش خرد روشن است ، خداى متعال در كلام خود بدى و ناروايى آن را مسلم شمرده ، و مىفرمايد :\r\n « إِنَّما يَفْتَرِي الْكَذِبَ الَّذِينَ لا يُؤْمِنُونَ »  ؛ « 2 »\r\nكسانى كه افترا مىگويند ايمان ندارند .\r\n\r\nعفت عمومى\r\nتعرض به عرض مردم و دريدن پردهء عفت از نظر اسلام يكى از گناهان بزرگ است و به حسب اختلاف موارد ، مجازات‌هاى سختى از قبيل : تعزير ، تازيانه و قتل براى آن ، وضع شده است .\r\nباز بودن راه اين كردار زشت ، اگر چه با رضايت طرفين باشد ، بنياد نسبت‌ها را كه\r\n\r\n\r\n","description":"","footnote":"\r\n( 1 ) . حجرات ، آيه 12\r\n( 2 ) . نحل ، آيه 105\r\n","page_name":" 233 ","page_number":233},
  {"content":"\r\n\r\nاسلام اهميت زياد به آن مىدهد ، متزلزل نموده و جريان احكام ارث و غير آن را متوقف مىسازد ، و بالاخره عاطفه و علاقهء پدر و مادرى و فرزندى را از اثر مىاندازد و ضامن حقيقى اجتماع سالم را كه اثر طبيعى توالد و تناسل است ، از ميان مىبرد .\r\n\r\nعزت نفس و درست‌كارى\r\nدستگاه آفرينش كه انسان را اجتماعى و نيازمند به تعاون آفريده است ، او را طورى مجهز نموده كه در محيط اجتماع با نيروى شخصى خود مىتواند گليم خود را از آب بيرون كشيده و از بهره كارى كه انجام مىدهد ، چرخ زندگى خود را بگرداند !\r\nبا تأمل در اين امر ، جاى ترديد باقى نمىماند كه صفت عزت نفس ، عبارت از آن است كه انسان در زندگى از نيروهاى خدادادى استفاده كند و در راه رسيدن به مقاصد خويش ، آن‌ها را به كار اندازد و به نيروى ديگران تكيه نكند و اين خود يكى از اخلاق فطرى و پسنديدهء انسان است .\r\nعزت نفس سدى است كه انسان را از زندگى پست و بسيارى از كارهاى ناروا و كردارهاى زشت نگه مىدارد . كسى كه عزت نفس ندارد و چشم به دست اين و آن دوخته است ، به آسانى مىتواند اراده و شخصيت خود را به ديگران بفروشد ! و به طمع نوايى ناچيز ، هرچه بگويند آن كند ! و هر چه از او بخواهند اگر چه آزادى فطرى و آبرو و عزت و شرافت باشد ، نثار كند .\r\nغالب جنايت‌ها مانند . . . آدم كشى ، راهزنى ، دزدى ، جيب برى ، جاسوسى ، دروغ‌گويى ، چاپلوسى ، وطن فروشى ، اجنبى پرستى و مانند اين‌ها از نتايج شوم طمع و تكيه زدن بر ديگران است ، ولى كسى كه تاج افتخار « عزت نفس » را به سردارد ، در برابر هيچ عظمتى جز عظمت خداى متعال سر فرود نمىآورد و در مقابل هيچ صولت و حشمتى ، به زانو در نمىآيد و هميشه از آن چه حق تشخيص مىدهد ، دفاع مىكند . عزت نفس بهترين وسيله‌اى است كه مىتوان با آن صفت درست‌كارى را به\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nدست آورد و حفظ نمود .\r\n\r\nاحسان و تعاون\r\nاين مطلب مسلم است كه در هر جامعه‌اى ، درماندگان و بينوايان مستحق كمك و دست‌گيرى هستند وظيفه توان‌گران است كه آن‌ها را يارى كنند و اين حق مسلم را پايمال نكنند و شرع مقدس اسلام نيز سفارش‌هاى موكد در رعايت اين حق فرموده ، توان‌گران را موظف مىدارد كه از ناتوانان و درماندگان دست‌گيرى نماييد .\r\nخداى متعال در قرآن مجيد ، خود را نيكوكار و بخشاينده و بخشنده معرفى نموده و بندگان خود را به داشتن اين صفات پسنديده ترغيب و تشويق مىنمايد ، تا آن‌جا كه مىفرمايد :\r\nخدا همراه نيكوكاران است .\r\nو نيز مىفرمايد :\r\nچيزى را كه انفاق مىكنيد به نفع خودتان است .\r\nو در جاى ديگر مىفرمايد :\r\nآنچه را كه انفاق مىكنيد به خودتان خواهد برگشت و خسارتى نبرده‌ايد .\r\nمطالعه و دقت در وضع اجتماعى و نيز در فوايد احسان ، مضمون شريف اين آيات را روشن مىسازد ، زيرا در حقيقت همهء قواى اجتماع براى همهء افراد كار مىكنند و در جامعه‌اى كه گروهى درمانده ، بر اثر دست‌تنگى از كار و كوشش باز مىمانند ، به همان نسبت از توليد كاسته مىشود و نتايج نامطلوب آن دامن‌گير همهء افراد مىشود و كار به جايى مىرسد كه توان‌گران از همه درمانده‌تر مىشوند ، ولى اگر توان‌گران ، با نيكوكارى و بخشش خود از درماندگان دست‌گيرى نمايند نتايج بسيار خوبى عايدشان مىشود كه از آن جمله است :\r\n1 . با اين كار در ديگران نسبت به خود ايجاد محبت كرده ، دل گروهى را شيفته\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nخود ساخته‌اند ؛\r\n2 . با سرمايه ناچيزى ، احترام زياد كسب نموده‌اند ؛\r\n3 . پشتيبانى همهء مردم را نسبت به خود جلب كرده‌اند ، زيرا مردم از نيكوكار طرفدارى مىكنند ؛\r\n4 . از خطر روزى كه اين كينه و خشم تنگدستان ، روى هم انباشته شود و هر خشك و تر را بسوزاند ايمن مىباشد ؛\r\n5 . همان مال ناچيزى كه در انفاق خرج كرده‌اند ، به واسطهء به راه افتادن چرخ اقتصاد جامعه مضاعف شده به خودشان بر مىگردد .\r\nآيات و روايات در فضيلت انفاق در راه خدا و تحريص و ترغيب بر آن بىشمار است .\r\n\r\nتعاون\r\nمسئلهء احسان و نيكوكارى كه ذكر شد ، يكى از شعبه‌هاى مختلف « تعاون » است كه اساس اجتماع بشرى است ، چه حقيقت اجتماع ، دست به دست هم دادن افراد است كه به واسطهء كمكى كه به همديگر مىكنند ، كار همه درست گردد و زندگى همه استوار باشد و نيازمندىهاى همه رفع شود . نبايد تصور كرد دين مقدس اسلام نيكوكارى را تنها در مال خواسته ، بلكه دست‌گيرى از هر درمانده‌اى ، اگر چه نياز مالى نداشته باشد ، مطلوب دين مقدس اسلام و هم يكى از خواسته‌هاى وجدان انسان است .\r\nبىسوادى را دانش آموختن ، نابينايى را دست گرفتن ، گمراهى را راهنمايى كردن ، افتاده‌اى را كمك كردن و . . . همه از مصاديق احسان و نيكوكارى است و از تعاونى است كه ما در نخستين روز تشكيل اجتماع ، اعتبار آن را تصديق كرده و امضا نموده‌ايم ، و پرواضح است كه اگر انسان بخشى از كارهاى فرعى را انجام ندهد ، كارهاى اساسى را انجام نخواهد داد و اگر وظايف جزيى غير مهم را رعايت نكند ، زير\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبار وظايف كلى و مهم نخواهد رفت .\r\n\r\nاقدام در خيرات و مبرات\r\nپسنديده بودن نيكوكارى براى نتيجه هايى است كه از آن حاصل مىشود و البته هرچه اين نتايج و آثار ، همگانىتر و پاينده‌تر باشد ، نيكوكارى خود نيز پسنديده‌تر و عالىتر خواهد بود . معالجهء يك بيمار ، نيكوكارى و احسان است ، ولى ساختن و به راه انداختن بيمارستانى كه روزانه صدها بيمار را معالجه كند ، با آن قابل سنجش نيست .\r\nتعليم يك دانشجو پسنديده است ، ولى هرگز به پايهء تأسيس يك مؤسسه‌اى كه سالانه صدها دانشمند بيرون مىدهد ، نخواهد رسيد ، اين است كه « اوقاف عامه » و « خيرات و مبرات همگانى » از مراتب عاليهء احسان و نيكوكارى است .\r\nدر اصطلاح شرع ، اين خيرات عمومى به « صدقهء جاريه » تعبير شده است . پيغمبر اكرم صلى الله عليه و آله مىفرمايد :\r\nدو چيز وسيله سربلندى مرد است : يكى فرزند صالح و ديگرى صدقه جاريه .\r\nو چنان‌كه از كتاب و سنت معلوم مىشود ، تا « صدقهء جاريه » برپاست ، خداى متعال در حق كسى كه آن را صدقه كرده ، حسنات مىنويسد .\r\n\r\nاز خودگذشتگى\r\nترديدى نيست كه در قاموس وجدان انسانى اصل زندگى و زندگى شرافت‌مندانه ، به يك پايه است و زندگى كه با شرافت توأم باشد و سعادت انسان را در برندارد ، زندگى نيست ، بلكه مرگى است بس تلخ‌تر و ناگوارتر از مرگ طبيعى ، و انسانى كه براى شرافت و سعادت خود ارزش قائل است ، بايد از اين زندگى پست مانند مرگ بگريزد .\r\nانسان در هر محيطى زندگى كند ، و به هر روشى تمايل نمايد ، با نهاد خدادادى\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nخود مىفهمد كه مرگ در راه آنچه تقديس مىكند ، خود سعادت است اگر چه در منطق دين ، اين مسئله از هر منطق ديگر روشن‌تر و از پندار و خرافه دور تر است ، زيرا كسى كه به دستور دين ، از جامعه دينى خود دفاع نموده ، جان مىسپارد ، مىداند كه محروميتى را به خود هموار نكرده است و جان شيرين چند روزه را كه در راه خدا بذل مىكند ، يك زندگى شيرين‌تر و گران‌بهاتر و جاويدان به دست مىآورد و به راستى سعادت وى قابل زوال نيست .\r\nچنان‌كه خداى متعال در كلام خود مىفرمايد :\r\n « وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ »  ؛ « 1 »\r\nكسانى كه در راه خدا كشته مىشوند ، مرده نيستند ، بلكه زندگى جاودانى دارند و در مقام قرب از نعمت‌هاى خداوندى برخوردارند .\r\nولى در روش‌هاى غير دينى كه زندگى انسان را به همين زندگى چند روزه گذران اين جهان منحصر مىداند ، هرگز نمىتوان گفت انسان پس از مرگ زنده مىباشد ، يا سعادت و نيكبختى به دست مىآورد ، جز اين‌كه از راه پندار و خرافه ، به وى تلقين شود . كسى كه در راه وطن ! يا مقدسات ملى ! مثلًا كشته شود ، نام وى در فهرست جانبازان و از خودگذشتگان ملت ، درج و درصحيفهء تاريخ با خطوط طلايى نوشته مىشود و براى هميشه زنده و جاويد خواهد بود !\r\nتمجيد و تقديسى كه در اسلام از شهادت و كشته شدن در راه خدا شده ، از هيچ عمل صالحى به عمل نيامده است . پيغمبر اكرم صلى الله عليه و آله مىفرمايد :\r\nبالاتر از هر نيكوكارى ، نيكوكارى ديگرى هست تا برسد به شهادت ، كه بالاتر از آن نيكوكارى نيست .\r\n\r\n\r\n","description":"","footnote":"\r\n( 1 ) . آل عمران ، آيه 169\r\n","page_name":" 238 ","page_number":238},
  {"content":"\r\n\r\nمسلمانان صدر اسلام از پيغمبر اكرم صلى الله عليه و آله درخواست استغفار مىكردند و در اثر دعاى آن حضرت به درجهء رفيعه شهادت نائل مىشدند ، و به كسانى كه با شهادت از دنيا مىرفتند ، براى اين‌كه زنده است و نمرده ، گريه نمىكردند .\r\n\r\nبخشش و بذل مال\r\nنقش و سهمى كه مال در تعديل زندگى به عهده دارد ، محتاج بيان نيست و از اهميت آن است كه بسيارى از مردم ، زندگى را همان مال مىدانند و براى انسان ، فضيلت و شرافتى جز دارايى و ثروت تصور نمىكنند و همهء فعاليت خود را در انباشتن و ذخيره نمودن پول متمركز مىسازند و در نتيجهء همين شيفتگى و حرص ، گرفتار صفت « بخل » گرديده ديگران را محروم مىسازند ، و گاهى قدمى فراتر گذاشته به پستى و لئامت تن مىدهند و خودشان را نيز از بهره‌بردارى از مال محروم مىسازند ، نه خود مىخوردند و نه به ديگران مىدهند ! و تنها از جمع آورى پول لذت مىبرند !\r\nاشخاصى كه گرفتار صفت ناپسنديدهء بخل مىباشند - و البته گرفتاران لئامت از آنان پست‌ترند - از فطرت انسانى به كنار افتاده و در بازار زندگى ورشكسته‌اند ، زيرا :\r\n1 . در زندگى تنها سعادت و نيك‌بختى و آسودگى خود را مىخواهند و به زندگى فردى معتقدند ، با اين كه فطرت انسان زندگى اجتماعى را براى ما ، زندگى معرفى مىنمايد و زندگى فردى از هر راه كه باشد ، محكوم به شكست است .\r\n2 . با نشان دادن قدرت به ديگران ، خضوع مستمندان و بينوايان را به خود جلب مىنمايند و با اين‌كه به درد دردمندان نمىرسند ، آنان را پيوسته در حال كرنش نگهداشته و برده مىگيرند و روح بت پرستى را زنده مىدارند و در نتيجه هرگونه شهامت و شجاعت و علوّ طبع و افتخارات انسانى از جامعه برچيده مىشود .\r\n3 . گذشته از اين كه خودشان عواطف پاك مهر و مودت و انسان دوستى و\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nدل‌سوزى و خيرخواهى را زير پا مىگذارند ، انواع جرم و خيانت و هرگونه پستى و رذالت را در جامعه ترويج مىنمايند ، زيرا قوىترين عامل طبيعى جنايت و جرم مانند : بدگويى ، بىعفتى ، دزدى ، راهزنى ، آدم‌كشى و فقر فاقه‌اى است كه در طبقهء نيازمند است و خشم و كينه و حس انتقامى است كه از توان‌گران در دل گرفتاران و پريشانان جاىگير مىشود ! و توان‌گران بخيل و لئيم ، دامن بر آن مىزنند . از اين‌جاست كه مرد بخيل در جامعه به حسب حقيقت دشمن شماره يك آن جامعه است و در هر حال گرفتار خشم و پاداش سخت خداى جهان و نفرت جهانيان خواهد بود .\r\nدر قرآن كريم آيات بسيارى در نكوهش و مذمت رذيله « بخل و امساك » و بالعكس ، در مدح صفت « جود و سخا » و « انفاق در راه خدا » و دست‌گيرى بينوايان و مستمندان وارد است .\r\nخداى متعال در كلام خود وعده مىدهد : مالى را كه مورد انفاق قرار مىگيرد يك به ده در مواردى تا هفتاد و تا هفتصد و بيشتر ، مضاعف نموده به انفاق كننده برگرداند .\r\nو به تجربه نيز ثابت شده ، كسانى كه « دست باز » دارند و جوانمردانه از نيازمندان دست‌گيرى مىكنند و نواقص جامعهء انسانى را تكميل مىنمانيد ، روز به روز بر ثروت‌شان افزوده مىشود .\r\n كار گره گشا نشود در زمانه بند * هرگز نديد در انگشت شانه بند \r\nو اگر اتفاقاً روزى به سختى بيفتد ، همهء دل‌ها همراه ايشان است و دست‌گيرى كه از ديگران كرده‌اند ، به صورت دسته جمعى به سوى خودشان برمىگردد .\r\nگذشته از اين‌كه با كردار خوب مانند يك انسان شريف وجدان خود را آرامش بخشيده‌اند و نداى آسمانى را نسبت به حقوق واجب و مستحب اجابت نموده‌اند ، و عواطف پاك انسانيت را از رأفت و شفقت و انسان دوستى و خيرخواهى ، به كار انداخته و محبوبيت عمومى و احترامى بىشائبه كسب كرده‌اند و بالاخره خشنودى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nخداى متعال و سعادت جاويد را به كمترين قيمتى به دست آورده‌اند .\r\n\r\nتعدى به مال يتيم\r\nهمان اندازه كه نيكى به مردم عقلًا و شرعاً پسنديده است ، بدى به بندگان خدا نيز ناروا و نكوهيده مىباشد ، ولى در شرع مقدس ، از چند مورد از موارد ظلم و اجحاف به شدت نهى شده ، كه يكى از آن‌ها تعدى بر « مال يتيم » است .\r\nاسلام خوردن مال يتيم را يكى از گناهان بزرگ شمرده و در قرآن كريم تصريح شده است كسى كه مال يتيمى را مىخورد ، در حقيقت آتش مىخورد و به زودى داخل آتش برافروخته‌اى خواهد شد . و چنان‌كه بيانات ائمه هدى عليهم السلام مىرساند ، سبب اين همه تأكيد اين است كه اگر به شخصى سالمند ستمى رسد ، ممكن است در مقام مخاصمه برآمده از حقوق خود دفاع كند ، ولى يتيم خردسال از دفاع عاجز مىباشد .\r\n\r\nنوميدى از رحمت خدا\r\nيكى از خطرناك‌ترين گناهان در اسلام نوميدى از رحمت خداست .\r\nخداى متعال مىفرمايد :\r\n « قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّهِ إِنَّ اللَّهَ يَغْفِرُ الذُّنُوبَ جَمِيعاً إِنَّهُ هُوَ الْغَفُورُ الرَّحِيمُ »  ؛ « 1 »\r\nبگو اى بندگان من كه به خود ستم كرده‌ايد ، از رحمت خدا و آمرزش خدا نوميد نشويد و اگر توبه كنيد ، خدا هر گناهى را مىآمرزد ، زيرا خدا آمرزنده و مهربان است .\r\nدر جاى ديگر « نوميد » از رحمت خدا را « كافر » مىشمارد و جهتش اين است كه\r\n\r\n\r\n","description":"","footnote":"\r\n( 1 ) . زمر ، آيه 54\r\n","page_name":" 241 ","page_number":241},
  {"content":"\r\n\r\nاگر كسى از رحمت و آمرزش خدا نوميد شود ، ديگر محرك درونى ندارد كه در زندگى خود كار خوب و پسنديده‌اى انجام دهد يا از گناهان بزرگ و كوچك و كردارهاى زشت و ناروا اجتناب ورزد ، زيرا محرك اصلى در اين دو چيز « اميد رحمت » و « نجات از عذاب خدا » است و اين اميد در چنين آدمى وجود ندارد و اين فرد با كسى كه پاى بند به هيچ دين و آئينى نيست ، از جهت حالت قلبى و صفات درونى كمترين فرقى ندارد .\r\n\r\nخشم و غضب\r\nخشم حالتى است در انسان ، اگر بروز كند ، او را به فكر انتقام مىاندازد و راحتى درون را در گرفتن انتقام نشان مىدهد و چنان‌چه انسان در اين حال ، كمترين سستى در مهار كردن نفس خود ورزد ، بى درنگ عقل سليم وى مقهور غضب و خشم مىشود و هر كار زشت و ناروايى در نظرش درست مىآيد و به جايى مىرسد كه به واسطهء آن از هر درنده‌اى ، درنده‌تر مىگردد !\r\nدر اسلام سفارش‌هاى مؤكدى در جلوگيرى از طغيان اين حال رسيده و نكوهش بسيارى از متابعت آن شده است . خداى متعال عنايت زيادى نسبت به كسانى كه « غيظ » خود را فرو مىبرند و درحال خشم و غضب ، از خود بردبارى نشان مىدهند ، فرموده است :\r\nچنان‌كه مىفرمايد :\r\n « وَ الْكاظِمِينَ الْغَيْظَ وَ الْعافِينَ عَنِ النَّاسِ »  ؛ « 1 »\r\nآنان كه غيظ خود را فرو برده از مردم عفو و اغماض مىكنند .\r\nو در علامت مؤمنان مىفرمايد :\r\n\r\n\r\n","description":"","footnote":"\r\n( 1 ) . آل عمران ، آيه 134\r\n","page_name":" 242 ","page_number":242},
  {"content":"\r\n\r\n « وَ إِذا ما غَضِبُوا هُمْ يَغْفِرُونَ »  ؛ « 1 »\r\nمؤمنان كسانى هستند كه وقتى خشمناك مىشوند ، مىبخشايند .\r\n\r\nرشوه\r\nگرفتن پول يا ارمغانى در برابر حكم يا انجام دادن عملى كه وظيفهء گيرنده است « رشوه » ناميده مىشود .\r\nدر اسلام ، رشوه يكى از گناهان بزرگ است كه مرتكب آن از مزاياى اجتماعى دينى - عدالت - محروم بوده و مستحق عذاب خداوندى است و در كتاب و سنت به اين معنا تصريح شده است .\r\nپيغمبر اكرم صلى الله عليه و آله « رشوه دهنده و رشوه گيرنده » و كسى را كه ميان آنان واسطه است ، نفرين فرموده است .\r\nو امام ششم عليه السلام مىفرمايد : « رشوه گرفتن ، در دادرسى ، با كفر به خدا يك‌سان است » .\r\nالبته اين همه ، نكوهش در رشوه‌اى است كه براى حكم حق يا عمل عادلانه گرفته شود ، و رشوه‌اى كه در برابر حكم خلاف حق و عمل ظالمانه گرفته شود ، گناه آن بسى بزرگ‌تر و سزاى آن سخت‌تر است .\r\n\r\nسرقت\r\nدزدى پيشهء زشت و ناروايى است كه امنيت مالى جامعه را تهديد مىكند و بديهى است كه مادهء اولى زندگانى انسان مال و ثروتى است كه به قيمت عمر خود آن را به دست مىآورد و به واسطهء امنيت ، حصارى به دور آن مىكشد كه از گزند هرگونه\r\n\r\n\r\n","description":"","footnote":"\r\n( 1 ) . شورى ، آيه 37\r\n","page_name":" 243 ","page_number":243},
  {"content":"\r\n\r\nتعدى و تجاوز مصون بماند و پشتوانه و پشتيبان زندگى جامعه باشد ، البته شكستن اين حصار و مختل ساختن اين نظم ، تباه ساختن سرمايهء عمرى است كه در راه به دست آوردن آن مصرف شده است و سبب از كار انداختن قسمت اعظم فعاليت مردم و بريدن دست آن‌هاست .\r\nاين است كه اسلام در مجازات اين عمل نفرت بخش كه وجدان خود دزد نيز به خيانت بودن آن گواهى مىدهد ، مقرر داشته كه دست وى - چهار انگشت از دست راست - را ببرند . خداى متعال مىفرمايد :\r\n « وَ السَّارِقُ وَ السَّارِقَةُ فَاقْطَعُوا أَيْدِيَهُما جَزاءً بِما كَسَبا »  ؛ « 1 »\r\nدست زن يا مرد دزد را ببريد و آنان را به سزاى كردارش برسانيد .\r\n\r\nكم فروشى\r\nاز نظر اسلام ، كم فروشى يكى از گناهان بزرگى است كه خداى متعال در كلام خود مرتكبين آن را سرزنش و تهديد مىكند و مىفرمايد :\r\n  « وَيْلٌ لِلْمُطَفِّفِينَ . . .    أَ لا يَظُنُّ أُولئِكَ أَنَّهُمْ مَبْعُوثُونَ »  ؛ « 2 »\r\nواى بر كم فروشان . . . آيا اينان نمىدانند كه براى روز بزرگى برانگيخته خواهند شد ؟\r\nكم فروش ! علاوه بر اين‌كه به مردم ستم كرده و اموالشان را از راه دزدى مىربايد ، اطمينان و وثوق مردم را از خود سلب و به تدريج مشتريان و بالاخره سرمايهء خود را هم از دست مىدهد .\r\n\r\nجزاى عمومى گناهان در اسلام\r\nاين گونه كردارهاى زشت در اسلام گناهان بزرگ ناميده شده است و خداى متعال\r\n\r\n\r\n","description":"","footnote":"\r\n( 1 ) . نساء ، آيه 41\r\n( 2 ) . مطففين ، آيه 1\r\n","page_name":" 244 ","page_number":244},
  {"content":"\r\n\r\nدر كلام خود صريحاً وعدهء عذاب به مرتكبين آن‌ها را داده است .\r\nگذشته از اين‌كه در مورد برخى از آن‌ها مجازات‌هاى سخت وضع شده ، به طور كلى از مرتكبين آن‌ها - اگر چه يك مرتبه انجام دهند - عدالت را الغا كرده است ، يعنى « شرافت » يك عضو « صالح » جامعهء انسانى را از ايشان سلب نموده است .\r\nكسى كه مرتكب گناه بزرگ شود ، عدالت خود را از دست مىدهد و از مزايايى كه يك عضو صالح از اعضاى جامعه مىتواند بهره‌مند گردد ، محروم مىشود و نمىتواند متصدى يكى از مشاغل گوناگون حكومت اسلامى باشد به اين معنا ، نمىتواند به مسند « خلافت » تكيه زند ، نمىتواند « امام جماعت » باشد . شهادت وى بر نفع و ضرر كسى قبول نيست و به همان حال خواهد ماند تا توبه كند و با تقواى مداوم خود ، بار ديگر صفت عدالت را در خود به وجود آورد .\r\n\r\nوجوب كار و اهميت كسب و صنعت\r\nفعاليت و كار ، پايه و اساسى است كه نظام آفرينش روى آن استوار مىباشد و يگانه ضامن بقاى هر آفريده‌اى است . خداى متعال آفريده‌هاى خود را مناسب حال هر يك ، با وسايلى مجهز كرده كه با به كار انداختن آن‌ها ، منافع را جلب و مضار را از خود دفع كند .\r\nانسان كه شگفت‌ترين و پيچيده‌ترين نقش و نمونه آفرينش است ، نيازش از ديگر آفريدگان بيشتر مىباشد و بدين سبب ، به فعاليت بيشترى احتياج دارد تا به وسيلهء آن ، حوايج بىشمار شخص خود را رفع نمايد و هم نظام خانوادگى را كه طبعاً بايد تشكيل دهد ، سر پا نگهدارد .\r\nاسلام كه دينى فطرى و اجتماعى است ، به همين ملاحظه كسب و كار را واجب دانسته است .\r\nپيغمبر اكرم صلى الله عليه و آله مىفرمايد :\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nطَلَبُ الحلال فَريضة على كل مسلم و مسلمة « 1 » ؛\r\nبه دست آوردن مال حلال براى تأمين زندگى و گذران معاش بر هر مرد و زن مسلمانى ، واجب است .\r\nاسلام براى افرادى كه بيكار مىنشينند ، ارزشى قائل نشده است . وقتى رسول اكرم صلى الله عليه و آله مردى را مىديد كه نيرو و توانايىاش مايه تعجب پيغمبر مىشد ، سؤال مىكرد ، آيا كار مىكند ؟ اگر به پيغمبر مىگفتند نه ، بيكار است . مىفرمود : از چشم من افتاد ! يعنى ، جوان بيكار در نظر پيغمبر اكرم صلى الله عليه و آله ارزش ندارد . « 2 »\r\nدر اسلام هر فرد بايد طبق سليقه و ذوق خود يكى از اين همه حرفه‌ها و صنايع را كه خداى متعال فكر انسان را به سوى آن‌ها هدايت فرموده است ، انتخاب كند و از اين راه ، روزى خود را به دست آورد و بارى از بارهاى اجتماع را به دوش كشيده ، در آسودگى مردم بكوشد .\r\nخداى متعال مىفرمايد :\r\n « وَ أَنْ لَيْسَ لِلْإِنْسانِ إِلَّا ما سَعى »  ؛ « 3 »\r\nانسان تنها به وسيلهء كوشش و كار مىتواند به جايى برسد .\r\nكوتاه سخن آن‌كه : اسلام دربارهء كار و كوشش و تحصيل روزى ، حداكثر توصيه را نموده و در سخت‌ترين لحظات ، ارزش فعاليت‌هاى اقتصادى را از ياد نبرده است ، تا جايى كه امام صادق عليه السلام به يكى از ياران خود به نام « هشام » فرمود : در حال جنگ و در موقعيتى كه صفوف سربازان مقابل هم ايستاده و آتش جنگ زبانه مىكشد ، تو از وظيفه اقتصادى و فعاليت‌هاى لازم براى تأمين زندگى خويش دست بر ندار و در\r\n\r\n\r\n","description":"","footnote":"\r\n( 1 ) . بحارالانوار ، ج 23 ، ص 6\r\n( 2 ) . مستدرك‌الوسائل ، ج 2 ، ص 501\r\n( 3 ) . نجم ، آيه 39\r\n","page_name":" 246 ","page_number":246},
  {"content":"\r\n\r\nهمان شرايط مشكل كوشش‌هاى مالى خود را دنبال كن . « 1 »\r\nو از اين‌جاست كه بيكارى در اثر تنبلى در اسلام شديداً ممنوع است .\r\n\r\nدر مذمت بيكارى\r\nاز بيان گذشته روشن شد كه كار و كوشش راهى است راست و درست كه آفرينش پيش پاى انسان گذاشته تا با پيمودن آن ، سعادت زندگى خود را دريابد و البته انحراف از مجراى خلقت و طبيعت ، اگرچه بسيار كم هم باشد ، جز به ضرر انسان تمام نخواهد شد و در اين صورت انحراف از امرى كه اساس نظام زندگى روى آن استوار است ، جز بدبختى دنيا و آخرت اثر ديگرى در بر نخواهد داشت .\r\nاز اين‌جاست كه امام هفتم عليه السلام مىفرمايد : در كارها اظهار سستى و خستگى مكن و گرنه دنيا و آخرت را از دست مىدهى .\r\nپيغمبر اكرم صلى الله عليه و آله كسانى را كه به بيكارى خو كرده و سنگينى زندگى خود را به دوش ديگران مىاندازند ، لعنت فرموده است .\r\nامروز از راه سنجش‌هاى روانى و اجتماعى ، به خوبى روشن شده است كه قسمت اعظم مفاسد اجتماعى از بيكارى بر مىخيزد . . . بيكارى است كه چرخ اقتصادى و فرهنگى جامعه را از گردش باز مىدارد و هرگونه انحطاط اخلاقى و خرافه پرستى را رواج مىدهد .\r\n\r\nكشاورزى و منافع آن\r\nكشاورزى كه به وسيلهء آن خوراك و مواد غذايى جامعه تهيه مىشود ، به واسطه اهميتى كه دارد يكى از پسنديده‌ترين مشاغل و حرفه‌هاى انسانى است و به همين سبب در اسلام تأكيد زيادى در اتخاذ اين شغل وارد شده است .\r\n\r\n\r\n","description":"","footnote":"\r\n( 1 ) . وسائل‌الشيعه ، ج 4 ، ص 101\r\n","page_name":" 247 ","page_number":247},
  {"content":"\r\n\r\nامام ششم عليه السلام مىفرمايد :\r\nروز قيامت مقام كشاورزان از هر مقامى بالاتر است .\r\nامام پنجم عليه السلام مىفرمايد : « هيچ كارى از زراعت بهتر و فايده آن عمومىتر نيست ، زيرا نيكوكار و بدكار چرنده و پرنده از آن نفع مىبرند و به زبان حال كشاورز را دعا مىكند » .\r\nرسول اكرم صلى الله عليه و آله مىفرمود : « مسلمانى كه درختى غرس يا زراعتى سبز نمايد مردم و پرندگان و چرندگان از آن بخورند ، پاداش و اجر « صدقه » دارد . »\r\nمسلمانان موظف هستند كه از نيروى طبيعى حداكثر بهره بردارى را بنمايند . تا جايى كه يكى از پيشوايان مذهبى مىفرمايد :\r\nإن قامت الساعة و في يد أحدكم الفسيلة فإن استطاع أن لا تقوم الساعة حتى يغرسها فليغرسها ؛ « 1 »\r\nاگر ساعت انقراض عالم و به هم ريختن منظومه شمسى برسد و يكى از شما نهال درختى در دست دارد ، چنانچه به قدر كاشتن آن فرصت است آن را بكارد ! يعنى :\r\nفكر انقراض عالم شما را از اين عمل شريف باز ندارد .\r\nعلى عليه السلام مىفرمود :\r\nمَن وَجد ماء و تراباً ، ثم افتقر ما بعده لعنه اللَّه ؛ « 2 »\r\nكسى كه آب و خاك ، يعنى نيروى طبيعى در اختيار دارد و نيروى انسانى خود راى براى بهره بردارى به كار نمىبندد و با فقر و گدايى مىگذراند ، نفرين و لعنت خدا بر او باد .\r\n\r\nاعتماد به نفس\r\n. . . بارها در بخش « اعتقادات » تذكر داده شد كه برنامهء عمومى اسلام اين است كه\r\n\r\n\r\n","description":"","footnote":"\r\n( 1 ) . مستدرك‌الوسائل ، ج 2 ، ص 501\r\n( 2 ) . بحارالانوار ، ج 23 ، ص 19\r\n","page_name":" 248 ","page_number":248},
  {"content":"\r\n\r\nانسان جز خداى يگانه ، كسى راى نپرستد و به كسى جز وى كه پروردگار جهان است ، كرنش نكند و سر تعظيم فرو نياورد .\r\nهمه و همه ، آفريدگان و پروردگان خدا مىباشند و روزى او راى مىخورند و كسى را بر كسى حق تقدم نيست ، مگر آنچه به سوى خدا برگردد .\r\nهر فرد مسلمانى بايد به نفس خود اعتماد داشته باشد و از موهبت استقلالى كه خداى متاعال به وى داده ، استفاده كند و وسايلى راى كه به وى ارزانى داشته به كار اندازد و راه زندگى راى بپيمايد ، نه اين كه به ديگران اميد بسته و هر روز شريكى براى خدا بگيرد و بت تازه‌اى بتراشد .\r\nخادم بايد بداند كه نان خود راى مىخورد نه نان « مخدوم » راى و بايد بداند كه بهرهء دسترنج خود راى مىبرد نه بخشش رايگان كارفرما يا ارباب خود را ! هر كارمندى بايد ايمان داشته باشد كه مزد كار خود راى مىبرد ، نه عطيه و هديه رييس يا ادارهء مربوط يا دولت يا جامعه را ! و بالآخره ، انسان آزاد نبايد جز خدا به كسى اميد بسته و كرنش كند و گرنه در باطن همان پستى و بردگى شرك راى خواهد داشت كه بت پرستان در ظاهر دارند .\r\nدر خاتمه بايد توجه داشت كه مراد از اعتماد به نفس اين است كه انسان در زندگى لياقت ذاتى خود راى به كار انداخته به اميد ديگران ننشيند نه اين‌كه از خداى تعالى بريده خود راى مصدر هر اميد و آرزو و مؤثر حقيقى بداند .\r\n\r\nمضار زندگى اتكالى ( وابسته )\r\nزندگى اتكالى ( وابسته ) يعنى به اميد و پشتيبانى ديگران زيستن ، در حقيقت از دست دادن افتخار انسانى و شرافت استقلال و آزادى و منشأ همه گونه بزه و زشت‌كارىهاى اجتماعى است كه از خوارى و پستى ، سرچشمه مىگيرد .\r\nكسى كه به اميد ديگران نشسته چشم به دست اين و آن مىدوزد ، در حقيقت اراده\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nو شعور خود راى در اين راه مىفروشد . بايد تملق كند . بايد هرچه بخواهند و بگويند - حق يا باطل زشت يا زيبا انجام دهد . به هر عار و ننگى تن در دهد ، بيگانه پرستى نمايد . به هر ستم و ناروايى راضى شود . و بالآخره همهء حدود و مقررات انسانى راى به هيچ شمرد .\r\n« سؤال » در غير حال ضرورت در اسلام حرام است و مساعدت مال فقرا ، كه جزء مقررات اسلامى است تنها شامل حال فقيرانى است كه مزد كارشان با مخارجشان برابرى نمىكند ، يا از كار باز مانده‌اند و نيازمند واقعى هستند .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nاحكام ( عمل )\r\n\r\n","description":"","footnote":"","page_name":" 251 ","page_number":251},
  {"content":"\r\n . \r\n","description":"","footnote":"","page_name":" 252 ","page_number":252},
  {"content":"\r\n\r\nبخش احكام\r\nبه طورى كه در مقدمه كتاب گفتيم ، دستورها و تعاليم اسلام به سه بخش تقسيم مىشود : بخش اعتقادات ، بخش اخلاق ، بخش احكام . . . يعنى پس از شناختن خدا بايد اعمالى راى كه مانند نماز و روزه نشانه بندگى و فرمانبردارى است ، به جا آوريم . . . اينك احكام نماز و بعد از آن دستورهاى روزه راى شرح خواهيم داد . و سپس به توضيح اجمالى بعضى ديگر از احكام خواهيم پرداخت .\r\n\r\nنماز\r\nخداوند متاعال مىفرمايد :\r\n  « ما سَلَكَكُمْ فِي سَقَرَ * قالُوا لَمْ نَكُ مِنَ الْمُصَلِّينَ »   ؛ « 1 »\r\nوقتى از دوزخيان مىپرسند : چه چيز شما را جهنمى كرد ؟ مىگويند علتش آن بود كه ما در دنيا نماز نمىخوانديم .\r\nپيغمبر صلى الله عليه و آله فرمود : « نماز ستون دين است كه اگر قبول درگاه خداوند عالم شود ، عبادت‌هاى ديگر هم قبول مىشود ، و اگر قبول نشود ، عبادت‌هاى ديگر هم قبول نمىگردد » و همانطور كه اگر كسى شبانه روزى پنج مرتبه در نهر آبى شست‌وشو\r\n\r\n\r\n","description":"","footnote":"\r\n( 1 ) . مدثر ، آيه 42\r\n","page_name":" 253 ","page_number":253},
  {"content":"\r\n\r\nكند ، چرك و كثافت در بدن او نمىماند ، نمازهاى پنج‌گانه هم انسان را از گناه پاك مىكند .\r\nالبته بايد دانست كسى كه نماز مىخواند ، ولى به آن اهميت نمىدهد ، مانند كسى است كه نماز نمىخواند .\r\nخداوند متعال در قرآن مجيد مىفرمايد :\r\n  « فَوَيْلٌ لِلْمُصَلِّينَ * الَّذِينَ هُمْ عَنْ صَلاتِهِمْ ساهُونَ » ؛  \r\nواى بر نمازگزارانى كه از ياد خدا غفلت مىكنند .\r\nروزى پيغمبر اكرم صلى الله عليه و آله وارد مسجد شدند و ديدند يك نفر نماز مىخواند ، ولى ركوع و سجودش را به طور كامل انجام نمىدهد ، آن حضرت فرمود : « اگر اين مرد در اين حال از دنيا برود ، مسلمان از دنيا نرفته است » .\r\nبنابراين ، بايد انسان نماز با خضوع و خشوع به جا آورد و در موقع خواندن نماز ، متوجه باشد كه با چه كسى سخن مىگويد ؟ و ركوع و سجود و ساير اعمالش را به طور صحيح انجام دهد ، تا از نتايج عالى نماز بهره‌مند گردد .\r\nخداوند در قرآن كريم مىفرمايد :\r\n « إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ »  ؛ « 1 »\r\nنماز آدمى را از كارهاى زشت و ناشايست بازمىدارد .\r\nو البته همين طور است ، زيرا آداب نماز طورى است كه اگر نمازگزار مراعات كند ، هيچ‌گاه گرد بدىها نمىگردد .\r\nمثلًا يكى از آداب نماز اين است كه مكان و لباس نمازگزار غصبى نباشد ، حتى اگر يك نخ غصبى در لباسش باشد ، نماز او درست نيست و نماز گزارى كه مجبور است تا اين قدر از حرام اجتناب كند ، ممكن نيست در مال حرام تصرف نمايد ، يا حق كسى را ضايع كند . و نيز نماز در صورتى قبول مىشود كه آدمى از حرص و حسد و ساير\r\n\r\n\r\n","description":"","footnote":"\r\n( 1 ) . عنكبوت ، آيه 45\r\n","page_name":" 254 ","page_number":254},
  {"content":"\r\n\r\nصفات ناپسند و رذيله بر كنار باشد و مسلم است كه منشأ همهء بدىها اين قبيل صفات رذيله است و نمازگزار كه خود را از اين صفات بر كنار كند مسلماً از همه زشتىها و بدىها بر كنار خواهد بود . و اگر بعضى از مردم با اين كه نماز مىخوانند ، مرتكب كارهاى زشت و ناپسند مىشوند ، علتش اين است كه به دستورهاى لازم نماز رفتار نمىكنند و در نتيجه ، نمازشان قبول نمىشود و از ثمرات عالى آن استفاده نمىكنند .\r\nشارع مقدس اسلام تا آن‌جا به نماز اهميت داده كه در هر حال - حتى در حال احتضار - نماز را بر مؤمنين واجب كرده است و اگر نتواند حمد و سوره و ذكرهاى نماز را به زبان بياورد ، بايد از قلب بگذراند و اگر در نماز از ايستادن عاجز شود ، بايد نشسته بخواند و اگر از نشستن هم عاجز باشد ، بايد نماز را خوابيده بخواند . پس در هيچ حالى نماز از انسان برداشته نمىشود و در حالت جنگ و ترس از دشمن ، يا اضطرار و ناچارى كه نمىتوان رو به قبله نماز خواند توجه به قبله ساقط است و انسان به هر حالى كه هست ، بايد نماز را انجام دهد .\r\n\r\nنمازهاى واجب\r\nنمازهاى واجب شش نوع است : 1 . نماز يوميه 2 . نماز آيات 3 . نماز ميت 4 . نماز طواف واجب 5 . نماز قضاى پدر و مادر كه بر پسر بزرگ‌تر واجب است 6 . نمازى كه به واسطهء اجاره يا نذر و قسم و عهد ، واجب مىشود .\r\n\r\nمقدمات نماز\r\nبراى انجام نماز ، يعنى حضور در برابر خداوند عالم و اظهار بندگى و پرستش آن ذات مقدس ، مقدماتى لازم است كه تا فراهم نشوند نماز صحيح نيست و آن مقدمات عبارتند از : 1 . طهارت 2 . وقت 3 . لباس 4 . مكان 5 . قبله . و تفصيل اين مقدمات به ترتيب گفته مىشود :\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nاول ، طهارت\r\nنمازگزار بايد در حال نماز با طهارت باشد ، يعنى مطابق وظيفه‌اى كه دارد ، نماز را با وضو يا غسل يا تيمم ، انجام دهد و بدن و لباسش آلوده به « نجاست » نباشد .\r\nنجاسات چند چيز است و از آن جمله است :\r\nاول و دوم - « بول و غائط » حيوان حرام گوشتى كه داراى خون جهنده است ؛ يعنى حيوانى كه اگر رگش را ببرند ، خون از آن جستن مىكند ، مانند گربه و روباه و خرگوش و غيره ، بلكه اگر مرغ يا حيوان ديگرى به واسطهء خوردن نجاست ، « حرام گوشت » شده باشد ، بول غائط آن نيز نجس است .\r\nسوم - مردار حيوانى كه خون جهنده دارد - چه حلال گوشت و چه حرام‌گوشت - ولى اجزايى از حيوان مرده كه مانند پشم و مو و ناخن ، روح ندارد پاك است .\r\nچهارم - خون حيوانى كه خون جهنده دارد ، خواه حلال گوشت باشد و خواه حرام‌گوشت .\r\nپنجم و ششم - سگ و خوك بيابانى كه همهء اجزاى آن‌ها حتى موى سر آن‌ها هم نجس مىباشد .\r\nهفتم - شراب و آبجو و هر چيزى كه انسان را مست كند و در اصل مايع باشد .\r\n\r\nمطهرات ( پاك كننده‌ها )\r\nهر چيزى كه به وسيلهء آن نجاست پاك مىشود « مطهر » مىگويند و از آن جمله است :\r\n1 . آب : و آن هر چيزى را كه نجس شده باشد ، پاك مىكند ، ولى اين در صورتى است كه آب مطلق باشد ، بنابراين با « آب مضاف » مانند آب هندوانه و گلاب ، نجاست\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nپاك نمىشود ، و وضو و غسل هم با آن صحيح نيست . « 1 »\r\n2 . زمين : و آن ته كفش و كف پا را پاك مىكند .\r\n3 . آفتاب : و آن زمين و يا حصير نجس را كه به وسيلهء تابش خشك كند ، پاك مىنمايد .\r\n4 . استحاله : يعنى « جنس » چيز نجس عوض شود و به صورت چيز پاكى درآيد .\r\nمانند آن كه « سگ » در نمكزار بيفتد و « نمك » شود !\r\n5 . انتقال : يعنى خون بدن انسان يا حيوانى كه خون جهنده دارد ، به بدن حيوانى كه خون جهنده ندارد ، برود : مانند منتقل شدن خون بدن انسان به بدن پشه و مگس و مانند اين‌ها !\r\n6 . بر طرف شدن عين نجاست از ظاهر حيوان و باطن انسان ؛ مثلًا اگر پشت حيوان يا داخل بينى انسان خون آلود شد ، بعد از بر طرف شدنش ، پاك مىشود و احتياج به آب كشيدن ندارد .\r\n7 . تبعيت : تبعيت آن است كه چيز نجسى به واسطهء پاك شدن چيز نجس ديگر ، پاك شود . مانند آن كه كافرى مسلمان شود كه فرزند او هم به تبعيت از او پاك مىشود .\r\n8 . نقصان : يعنى كم شدن دوم سوم آب انگور كه اگر آب انگور جوش بيايد ، نجس مىشود و بعد از آن كه به وسيلهء جوشيدن ، دو سوم آن بخار شد باقىمانده پاك مىشود .\r\n\r\n\r\n","description":"","footnote":"\r\n( 1 ) . آب بر دو قسم است كُر و قليل ، آب كر حدود 128 من تبريز است كه تقريباً 384 كيلوگرم مىشود و اگر نجاستى به آن برسد نجس نمىشود .\r\nآب قليل آبى است كه از كر كمتر باشد و چنان‌چه نجاستى به آن برسد ، نجس مىشود و پاك شدنش به اين است كه با آب جارى يا باران متصل شود ، يا يك كر بر آن اضافه كنند\r\n","page_name":" 257 ","page_number":257},
  {"content":"\r\n\r\n\r\nوضو و احكام آن\r\nمستحب است پيش از وضو انسان مسواك نمايد و « مضمضه » كند - يعنى آب پاك در دهان بگرداند - و نيز مستحب است « استنشاق » نمايد ، يعنى آب پاك ، در بينى بالا بكشد .\r\nدر وضو بايد صورت را از رستنگاه موى سر ، تا چانه و دست‌ها را از آرنج تا سرانگشتان ، شست و جلوى سر و پشت پاها را مسح كرد . و اين چند چيز بايد در وضو مراعات شود :\r\n1 . اعضاى وضو پاك باشند .\r\n2 . آب وضو پاك و مطلق و مباح باشد .\r\n3 . نيّت ، يعنى وضو بايد براى رضاى خدا انجام شود ، پس اگر براى خنك شدن يا منظور ديگرى وضو بگيرد ، صحيح نيست .\r\n4 . ترتيب ، يعنى اول بايد صورت ، بعد دست راست ، بعد از آن دست چپ را شست و پس از آن ، سر و بعد پاها را « مسح » كرد .\r\n5 . موالات ، يعنى افعال وضو را پشت سر هم انجام دهد و بين آن‌ها به قدرى فاصله نيندازند كه در موقع شستن يا مسح كردن عضوى ، عضو قبلى خشك شده باشد ، ولى اگر كارهاى وضو را پشت سر هم به جا آورد ، ولى به واسطهء گرماى هوا يا حرارت زياد بدن و مانند اين‌ها رطوبت خشك شود ، وضوى او صحيح است .\r\nتبصره : لازم نيست « مسح سر » بر پوست آن باشد ، بلكه بر موى جلوى سر هم صحيح است ، ولى اگر موى جاهاى ديگر سر ، جلوى سر جمع شود ، بايد آن‌ها را عقب بزنند و نيز اگر موى جلوى سر به قدرى بلند باشد كه اگر مثلًا شانه كند به صورت مىريزد ، بايد قسمت پايين موها را مسح كنند يا فرق سر را باز كرده بر پوست سر مسح نمايند .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\nمبطلات وضو\r\nچيزهايى را كه وضو را باطل مىكند « مبطلات » گويند و آن‌ها هشت چيز است :\r\n1 . بول 2 . غائط 3 . ريح ( باد ) و اين در صورتى است كه از محل معمولى بيرون آيند يا در اثر كسالت و جراحى ، مخرج جاى ديگر شده باشد . 4 . بيهوشى 5 . مستى 6 . خوابى كه به واسطهء آن چشم نبيند و گوش نشنود بنابراين اگر چشم نبيند ، ولى گوش بشنود باطل نمىشود . 7 . ديوانگى 8 . جنابت و چيزهاى ديگرى كه براى آن‌ها بايد غسل كرد و نيز استحاضه - زنان در بعضى اوقات به آن مبتلا مىشوند - وضو را باطل مىكند .\r\n\r\nغسل\r\nغسل را به دو نوع مىتوان انجام داد : ترتيبى و ارتماسى .\r\nغسل « ترتيبى » عبارت است از : شستن سر و گردن و طرف راست و طرف چپ بدن ، كه به ترتيب انجام گيرد .\r\nغسل « ارتماسى » آن است كه انسان همهء بدن را يك مرتبه در آب فرو برد .\r\nغسل بر دو قسم است : واجب و مستحب ، غسل‌هاى مستحب در شرع اسلام بسيار و غسل‌هاى واجب هفت نوع است :\r\n1 . غسل جنابت 2 . غسل ميت 3 . غسل مس ميت ، كه اگر انسان بدن مرده‌اى را كه سرد شده و غسلش نداده‌اند ، « مس » نمايد بايد غسل كند 4 . نذر يا عهد كرده يا قسم خورده باشد كه غسل كند 5 . غسل حيض 6 . غسل نفاس 7 . غسل استحاضه .\r\nچهار غسل اول براى مردان و زنان ، و سه غسل آخر فقط براى زنان است .\r\nچيزهايى كه بر « جنب » حرام مىباشد ، از اين قرار است :\r\n1 . دست زدن يا لمس بدن با خط قرآن و اسم خدا و پيغمبر و امامان عليهم السلام 2 . داخل شدن در مسجد الحرام و مسجد مدينه 3 . توقف درمساجد ديگر و گذاشتن چيزى در\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nآن‌ها 4 . خواندن يكى از چهار سوره‌اى كه سجدهء واجب دارد يعنى : سورهء والنجم و اقراء و تنزيل و حم سجده . ( ساير احكام جنابت و حيض و نفاس و استحاضه را از رساله‌هاى عمليه بايد به دست آورد ) .\r\nتبصره - در غسل هم مانند وضو ، نيت لازم است و بايد بدن پيش از غسل ، پاك باشد و مانعى هم از رسيدن آب در بدن نباشد .\r\n\r\nتيمم\r\nاگر انسان به واسطهء تنگى وقت يا مرض يا نداشتن آب و مانند اين‌ها ، نتواند براى نماز و مانند آن وضو يا غسل را انجام دهد ، بايد تيمم كند .\r\n\r\nدستور تيمم\r\nدر تيمم چهار چيز واجب است :\r\nاول - نيت .\r\nدوم - زدن كف دو دست با هم بر خاك ، يا چيزى كه تيمم بر آن صحيح است .\r\nسوم - كشيدن كف هر دو دست به تمام پيشانى از جايى كه موى سر مىرويد ، تا ابروها و بالاى بينى و بهتر است كه دست‌ها روى ابروها هم كشيده شود .\r\nچهارم - كشيدن كف دست چپ به تمام پشت دست راست و بعداز آن ، كشيدن كف دست راست به تمام پشت دست چپ . در تيمم بدل از وضو ، همين مقدار كافى است ولى اگر تيمم بدل از غسل باشد يك مرتبهء ديگر دست‌ها را به زمين مىزند و پشت دست‌ها را مسح مىنمايد .\r\n\r\nاحكام تيمم\r\n1 . اگر خاك پيدا نشود ، به ريگ و اگر ريگ نبود به كلوخ و اگر آن هم نباشد ، بايد به\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nسنگ تيمم كرد و در صورتى كه هيچ يك اين‌ها نباشد ، بايد به گرد و غبارى كه در جايى جمع شده ، تيمم نمود .\r\n2 . تيمم بر گچ و چيزهاى معدنى ديگر ، صحيح نيست .\r\n3 . اگر آب را به قيمت گران بفروشند ، در صورتى كه انسان بتوان خريدارى نمايد نمىتوان تيمم كند ، بلكه بايد آب را خريدارى نموده و وضو و غسل را انجام دهد .\r\n\r\nدوم ، وقت\r\nنماز ظهر و عصر هر كدام وقت مخصوص و مشتركى دارند وقت مخصوص نماز ظهر از اول ظهر « 1 » است تا وقتى كه به اندازهء خواندن نماز ظهر بگذرد كه اگر كسى سهواً هم نماز عصر را در اين وقت بخواند ، نمازش باطل است .\r\nوقت مخصوص نماز عصر ، موقعى است كه به اندازهء خواندن نماز عصر وقت به مغرب مانده باشد ، كه اگر كسى تا اين موقع نماز ظهر را نخواند نماز ظهر او قضا شده و بايد نماز عصر را بخواند . و ما بين وقت مخصوص نماز ظهر و وقت مخصوص نماز عصر ، وقت مشترك نماز ظهر و عصر است كه اگر كسى اشتباهاً در اين وقت تمام نماز عصر را پيش از نماز ظهر بخواند ، نمازش صحيح است و بايد نماز ظهر را بعد از آن به جا آورد .\r\nنماز مغرب و عشا هم هر كدام وقت مخصوص و مشتركى دارند .\r\n\r\n\r\n","description":"","footnote":"\r\n( 1 ) . اگر چوب يا چيزى مانند آن را راست در زمين هموار فرو برند صبح كه خورشيد بيرون مىآيد سايهء آن به طرف‌مغرب مىافتد و هر چه آفتاب بالا آيد ، اين سايه كم مىشود و در اول ظهر به آخرين درجه كمّى مىرسد و ظهر كه شد ، سايهء آن به طرف مشرق برمىگردد و هر چه خورشيد به مغرب مىرود ، سايه زيادتر مىشود . بنابراين وقتى سايه به آخرين درجهء كمى رسيد و دو مرتبه رو به زياد شدن گذاشت ، معلوم مىشود ظهر شده ، ولى بايد يادآور شد كه در بعض شهرها مانند « مكه » موقع ظهر ، سايه به كلى از بين مىرود و در اين شهرها ، بعد از آن كه سايه دوباره پيدا شده ، معلوم مىشود كه ظهر شده است\r\n","page_name":" 261 ","page_number":261},
  {"content":"\r\n\r\nوقت مخصوص نماز « مغرب » « 1 » از اول مغرب است تا وقتى كه از مغرب به اندازهء خواندن سه ركعت نماز بگذرد . و وقت مخصوص نماز « عشا » موقعى است كه به اندازهء خواندن نماز عشا به نصف شب « 2 » مانده باشد ، كه اگر كسى تا اين موقع نماز مغرب را نخوانده باشد ، بايد اول نماز عشا و بعد از آن نماز مغرب را بخواند .\r\nبين وقت مخصوص نماز مغرب و وقت مخصوص نماز عشا ، وقت مشترك اين دو نماز است كه اگر كسى در اين وقت اشتباهاً نماز عشا را پيش از نماز مغرب بخواند ، نمازش صحيح است و بايد نماز مغرب را بعد از آن به جا آورد .\r\nوقت نماز صبح از اول « فجر « 3 » صادق » است تا بيرون آمدن آفتاب .\r\n\r\nسوم ، لباس\r\nلباس نمازگزار چند شرط دارد :\r\n1 . آن كه مباح باشد ، يعنى مال خود نمازگزار باشد ، يا اگر مال خودش نيست ، صاحبش به نماز خواندن در آن راضى باشد .\r\n2 . نجس نباشد .\r\n3 . پوست مردار نباشد . خواه از حيوان حلال گوشت يا حرام گوشت .\r\n4 . از پشم يا مو و كرك حيوان حرام گوشت نباشد ، ولى با لباس « خز » مىشود نماز خواند .\r\n5 . اگر نمازگزار مرد است ، لباسش ابريشم و طلاباف نباشد و با طلا هم خود را\r\n\r\n\r\n","description":"","footnote":"\r\n( 1 ) . مغرب تقريباً پانزده دقيقه بعد از غروب آفتاب است و علامتش آن است كه « حمره مشرقيه » يا سرخى طرف‌مشرق ، كه بعد از غروب آفتاب پيدا مىشود ، از بين برود\r\n( 2 ) . نصف شب شرعى يازده ساعت و يك ربع ، بعدازظهر است\r\n( 3 ) . نزديك اذان صبح از طرف مشرق سفيده‌اى رو به بالا حركت مىكند كه آن را فجر اول ، يا فجر كاذب مىگويند . موقعى كه آن سفيده پهن شد ، فجر دوم و موقع اذان و اول وقت نماز صبح است\r\n","page_name":" 262 ","page_number":262},
  {"content":"\r\n\r\nزينت نكند و در غير نماز هم پوشيدن لباس ابريشمى و زينت كردن به طلا ، براى مردان حرام است .\r\n\r\nچهارم ، مكان\r\nمكان نمازگزار ، يعنى جايى كه در آن نماز مىخواند چند شرط دارد :\r\n1 . مباح باشد .\r\n2 . بى حركت باشد و اگر ناچار باشد ، در جايى كه مانند اتومبيل و هواپيما و كشتى كه حركت دارد ، نماز بخواند مانعى ندارد و چنان‌چه آن‌ها از قبله به طرف ديگر حركت كنند ، به طرف قبله برگردد .\r\n3 . اگر مكان نجس است ، به طورى تر نباشد كه رطوبت آن به بدن يا لباس او برسد ، ولى جايى كه پيشانى را بر آن مىگذارند اگر نجس باشد ، در صورتى كه خشك هم باشد ، نماز باطل است .\r\n4 . جاى پيشانى از جاى زانوها و سرانگشتان پاى او بيش از چهار انگشت بسته ، پست‌تر يا بلندتر نباشد .\r\n\r\nپنجم ، قبله\r\nخانه كعبه كه در مكه معظمه قرار دارد ، « قبله » است و بايد رو به روى آن نماز خواند ، ولى كسى كه دور است اگر طورى بايستد يا بنشيند كه بگويند رو به قبله نماز مىخواند ، كافى است و هم‌چنين است كارهاى ديگرى كه مانند سربريدن حيوانات ، بايد رو به قبله انجام گيرد .\r\nكسى كه نشسته هم نمىتواند نماز بخواند ، بايد در حال نماز به پهلوى راست ، طورى بخواند كه جلوى بدن او رو به قبله باشد و اگر ممكن نيست ، بايد به پهلوى چپ طورى بخوابد كه جلوى بدن او رو به قبله باشد و اگر اين را هم نمىتواند ، بايد به\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nپشت بخوابد به طورى كه كف پاهاى او رو به قبله باشد .\r\nاگر نمازگزار بعد از تحقيق ، نفهمد كه قبله كدام طرف است ؟ بايد به گمانى كه از محراب مسلمانان يا قبرهاى آنان يا از راه‌هاى ديگر به دست مىآيد ، عمل نمايد .\r\n\r\nمقارنات نماز\r\nمقارنات نماز يعنى كارهايى كه در نماز واجب مىباشد ، يازده چيز است :\r\nاول : نيت . دوم : تكبيرالاحرام . سوم : قيام . چهارم : قرائت . پنجم : ركوع . ششم :\r\nسجده . هفتم : تشهد . هشتم : سلام . نهم : ترتيب . يعنى اجزاى نماز را به دستورى كه معين شده ، بخواند و پيش و پس نيندازد .\r\nدهم : طمأنينه ، يعنى نماز را با وقار و آرامش بخواند . يازدهم : موالات ، يعنى اجزاى نماز را پشت سر هم به جا آورد و بين آن‌ها فاصله نيندازد .\r\nپنج چيز از اين يازده چيز ، « ركن » است كه اگر عمداً يا سهواً كم يا زياد شود ، نماز باطل است و بقيه ركن نيست و فقط در صورتى نماز باطل مىشود كه عمداً كم يا زياد گردد .\r\n\r\nاركان نماز\r\nاركان نماز عبارت است از 1 . نيت 2 . تكبيرةالاحرام 3 . قيام در موقع گفتن تكبيرةالاحرام و قيام متصل به ركوع 4 . ركوع 5 . دو سجده .\r\n\r\n1 . نيّت\r\nنيّت آن است كه انسان نماز را به قصد « قربت » ، يعنى براى انجام فرمان خداوند عالم به جا آورد و لازم نيست نيت را از قلب خود بگذراند ، يا مثلًا به زبان بگويد :\r\n« چهار ركعت نماز ظهر مىخوانم قربةً إلى اللَّه ! » .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\n2 . تكبيرة الاحرام\r\nپس از گفتن اذان و اقامه ، با داشتن نيت و گفتن اللَّه اكبر ، نماز شروع مىشود و چون به واسطهء گفتن اين تكبير ، چيزهايى مانند خوردن و آشاميدن و خنده كردن و پشت به قبله نمودن ، حرام مىشود ، اين تكبير را « تكبيرة الاحرام » مىگويند و مستحب است در موقع گفتن تكبير ، دست‌ها را بالا ببريم و با اين عمل ، بزرگى خدا را در نظر آورده و غير او را كوچك شمرده و پشت سر بيندازيم .\r\n\r\n3 . قيام\r\nقيام در حال تكبيرةالاحرام و قيام متصل به ركوع ، ركن است ولى قيام در موقع خواندن حمد و سوره و قيام بعد از ركوع ، ركن نيست . بنابراين اگر كسى ركوع را فراموش كند و پيش از رسيدن به سجده يادش بيايد ، بايد بايستد بعد به ركوع برود و چنان‌چه به طور خميدگى به حال ركوع برگردد ، چون قيام متصل به ركوع را انجام نداده ، نمازش باطل است .\r\n\r\n4 . ركوع\r\nبعد از خواندن قرائت ، بايد به قدرى خم شود كه دست‌ها به زانو برسد و اين علم را « ركوع » مىگويند . در ركوع يك مرتبه « سبحان ربي العظيم و بحمده » يا سه مرتبه « سبحان اللَّه » بايد گفت . پس از ركوع ، بايد كاملًا بايستند بعد به سجده برود .\r\n\r\n5 . سجده\r\nسجده ، يعنى پيشانى و دست‌ها و سرزانوها و سر دو انگشت بزرگ پاها را بر زمين بگذارد و يك مرتبه « سبحان ربي الاعلى و بحمده » يا سه مرتبه « سبحان اللَّه » بگويد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبعد مىنشيند و دو مرتبه به سجده رفته ذكر سابقه را تكرار مىنمايد .\r\nمحلى كه پيشانى را بر آن مىگذارد ، بايد زمين يا چيزى باشد كه از زمين مىرويد و بر چيزهاى « خوراكى و پوشاكى و معدنى » سجده جايز نيست .\r\n\r\nتشهد و سلام\r\nاگر نماز دو ركعتى است ، پس از انجام دو سجده برخاسته و حمد و سوره را مىخواند و قنوت « 1 » را انجام داده و پس از ركوع و دو سجده تشهد « 2 » را مىخواند و نماز را سلام « 3 » مىدهد و اگر نماز سه ركعتى است ، پس از تشهد برمىخيزد و سوره حمد تنها را خوانده يا سه مرتبه مىگويد : سبحان اللَّه و الحمدللَّه و لا إله الا اللَّه و اللَّه اكبر ، و بعد از ركوع و دو سجده و تشهد ، سلام را انجام مىدهد و چنان‌چه نماز چهار ركعتى است ، ركعت چهارم را مثل ركعت سوم انجام داده و بعد از تشهد نماز را سلام مىدهد .\r\n\r\nنماز آيات\r\nنماز آيات به واسطهء چهار چيز واجب مىشود : اول - گرفتن خورشيد . دوم : گرفتن ماه ، اگر چه كمى از آن‌ها گرفته شود و كسى هم از آن نترسد . سوم : زلزله ، اگر چه كسى هم نترسد . چهارم : رعد و برق و بادهاى سياه و سرخ و مانند اين‌ها در صورتى كه\r\n\r\n\r\n","description":"","footnote":"\r\n( 1 ) . بعد از حمد و سوره دست‌ها را روبه‌روى صورت گرفته و هر ذكرى بخواهد را مىگويد مثلًا مىگويد :  « رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ النَّارِ » \r\n( 2 ) . تشهد عبارت است از گفتن اين جملات « أشهد أن لا إله إلا اللَّه وحده لا شَريكَ لَه وَ أشهد أنّ محمداً عبده وَرَسولُه ، اللّهم صلّ على محمد و آل محمد . »\r\n( 3 ) . سلام به اين صورت انجام مىشود : « ألسّلام عَليك أيّها النبىّ وَ رحمةُ اللَّه وَ بَركاتُه ، ألسّلام عَلينا وَ عَلى عِباد اللَّهِ الصّالِحين ، السَّلام عَليكم وَ رَحمة اللَّه وَ بَركاتُه »\r\n","page_name":" 266 ","page_number":266},
  {"content":"\r\n\r\nبيشتر مردم بترسند .\r\n\r\nدستور نماز آيات\r\nنماز آيات دو ركعت است و در هر ركعت ، پنج ركوع دارد و دستور آن اين است كه انسان بعد از نيت ، تكبير بگويد و يك حمد و يك سورهء تمام بخواند و به ركوع رود و سر از ركوع بردارد و دوباره يك حمد و يك سوره بخواند و به ركوع رود ، تا پنج مرتبه . . . و بعد از بلند شدن از ركوع پنجم ، دو سجده نمايد و برخيزد و ركعت دوم را هم مثل ركعت اول ، به جا آورد و تشهد بخواند و سلام دهد .\r\nدر نماز آيات ممكن است انسان بعد از نيت و تكبير و خواندن حمد ، آيه‌هاى يك سوره را پنج قسمت كند و يك آيه يا بيشتر از آن را بخواند و به ركوع رود و برخيزد و بدون اين كه « حمد » بخواند ، قسمت دوم را از همان سوره را بخواند و به ركوع رود و همين طور تا پيش از ركوع پنجم ، سوره را تمام نمايد و بعد از آن ، به ركوع رود و دو سجده كند و ركعت دوم را به همين دستور انجام دهد و نماز را تمام نمايد .\r\n\r\nنماز مسافر\r\nكسى كه مسافر است با شش شرط بايد نمازهاى چهار ركعتى را دو ركعت بخواند :\r\n1 . سفر او كمتر از هشت فرسخ نباشد ، يا بخواهد چهار فرسخ برود و چهار فرسخ برگردد .\r\n2 . از اول مسافرت قصد هشت فرسخ را داشته باشد .\r\n3 . در بين راه از قصد خود برنگردد .\r\n4 . سفرش سفر معصيت نباشد .\r\n5 . شغل او « مسافرت » نباشد . پس كسى كه شغل او « سفر » است ( مانند راننده ) بايد نمازش را تمام بخواند ، مگر آن كه ده روز در منزل خود بماند كه در اين صورت تا سه\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nمرتبه كه مسافرت كند ، بايد نمازش را شكسته بخواند .\r\n6 . به حد ترخص برسد ، يعنى از وطنش يا جايى كه قصد كرده ده روز در آن‌جا بماند ، به قدرى دور شود كه ديوار شهر را نبيند و صداى اذان آن‌جا را نشنود .\r\n\r\nنماز جماعت\r\nمستحب است كه مسلمانان نمازهاى يوميه را به حالت جمعى و در كنار هم بخوانند و ثواب نماز جماعت چندين هزار برابر نمازى است كه به تنهايى و « فُرادى » خوانده شود .\r\n\r\nشرايط نماز جماعت\r\n1 . امام جماعت بايد مكلف و مؤمن و عادل و حلال زاده باشد و نماز را به طور صحيح ، بخواند و اگر مأموم مرد است ، امام او هم بايد مرد باشد .\r\n2 . بايد بين امام و مأموم ، پرده يا چيز ديگرى نباشد كه مانع از ديدن امام شود ، ولى اگر مأموم زن باشد ، بودن پرده و مانند آن ، اشكالى ندارد .\r\n3 . جاى امام بلندتر از جاى مأموم نباشد ، ولى اگر مقدار خيلى كمى - مثلًا چهار انگشت ياكمتر - بلندتر باشد ، اشكالى ندارد .\r\n4 . مأموم بايد عقب‌تر از امام ، يا مساوى او بايستد .\r\n\r\nاحكام نماز جماعت\r\n1 . مأموم بايد غيراز حمد و سوره ، همه چيز نماز را خودش بخواند ، ولى اگر ركعت اول يا دوم او ، ركعت سوم يا چهارم امام باشد ، بايد حمد و سوره را هم بخواند و اگر به واسطهء خواندن سورهء به ركوع امام نمىرسد ، بايد فقط حمد را بخواند و خود را در ركوع به امام برساند و اگر نرسيد ، بايد به قصد فُرادى نماز را تمام كند .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n2 . مأموم بايد ركوع و سجود و كارهاى ديگر نماز را با امام يا كمى بعد از امام ، به جاى آورد ، ولى « تكبرةالاحرام » و « سلام » نماز را حتماً بايد از بعد امام بگويد .\r\n3 . اگر موقعى كه امام در ركوع است ، اقتدا كند و به ركوع امام برسد ، نمازش صحيح است و يك ركعت حساب مىشود .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nروزه\r\nيكى از فروع دين مقدس اسلام « روزه » است و بر هر مكلفى واجب است كه ماه « رمضان » را روزه بگيرد . يعنى براى اطاعت فرمان خداوند عالم ، از اذان صبح تا غروب آفتاب - مغرب - از چيزهايى كه روزه را باطل مىكند - مفطرات روزه - خوددارى نمايد .\r\nروزه در دين اسلام ، بسيار مورد تأكيد قرار گرفته‌است و اسلام براى اين عمل مقدس ، ارزش فراوانى قائل است . پاداش و جزاى روزه در اسلام ، به قدرى مهم است كه خداوند متعال بدون آن كه اندازه ثواب و جزاى روزه را تعيين فرمايد ، پاداش آن را به خود نسبت مىدهد .\r\nپيغمبر اكرم صلى الله عليه و آله مىفرمايد خداوند فرمود :\r\nالصّوم لي وَ أنا أجزي به\r\nروزه براى من است و من پاداش آن را خواهم داد .\r\nروزه با شرايط مخصوص به خود ، در آزاد ساختن انسان از بندگى ، آرزوها ، هوس‌ها ، و شهوات نفس و نيز در پاكى روح از آلودگىهاى گناه ، نقش فوق العاده مؤثرى دارد .\r\nرسول اكرم صلى الله عليه و آله به « جابر بن عبداللَّه انصارى » فرمود : اى جابر اين ماه رمضان است ، هر كس روز آن روزه بدارد و در شب آن به ياد خدا بيدار بماند ، شكم را از حرام و\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nدامن خود را از آلودگى حفظ كند و زبان خود را نگه دارد ، از گناهان خارج مىشود ، هم‌چنان كه از اين ماه بيرون مىرود .\r\nجابر عرض كرد : اى رسول خدا صلى الله عليه و آله اين خبر چه نيكو خبرى است ؟ پيغمبر اكرم صلى الله عليه و آله فرمود : اى جابر شرايط آن چقدر سخت است !\r\nامام صادق عليه السلام مىفرمايد : « روزه سپر محكمى است در برابر آتش جهنم » .\r\n\r\nرمضان ماه خدا\r\nدر روايت اسلامى نام‌هاى بسيار پسنديده و جالبى مانند : « ماه مبارك » و « بهار تلاوت قرآن » در مورد ماه رمضان آمده است ، ولى نام « ماه خدا » عالىترين نام و زيباترين تعبيرى است كه دربارهء ماه رمضان به كار رفته است .\r\nآرى ، با آن كه همه ماه‌ها ، ماه خداست ، ولى اين ماه به جهت اهميتى كه دارد « ماه خدا » ناميده شده است و اين خود ، مزيت و روحانيت ويژه‌اى به اين ماه بخشيده است . و در اين ماه بزرگ‌ترين كتاب آسمانى - قرآن مجيد - نازل گرديده است .\r\nبا فرا رسيدن ماه مبارك رمضان ، درهاى رحمت پروردگار به روى بندگانش گشوده مىشود . نورانيت و صفاى ويژه‌اى در روح انسان پديد مىآيد و براى عبادت و تهذيب نفس و اصلاح اخلاق ، آمادگى خاصى در روزه داران نمودار مىگردد .\r\nپيامبر اكرم صلى الله عليه و آله در آخرين جمعه ماه شعبان ، درباره عظمت و ارزش « ماه خدا » چنين فرمود :\r\n« اى مردم ! ماه خدا همراه بركت و رحمت و آمرزش به شما روى آورده است ، ماهى كه در نزد پروردگار بهترين ماه‌هاست . روزهايش بهترين روزها و شب‌هايش بهترين شب‌ها و ساعاتش بهترين ساعات است . ماهى است كه در آن به مهمانى خدا دعوت شده‌ايد و مورد لطف و كرامت او قرار گرفته‌ايد .\r\nدر اين ماه ، تنفس شما ثواب تسبيح و ذكر خدا و خوابتان اجر عبادت خواهد\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nداشت . در اين ماه هر گاه رو به درگاه خدا آريد و بر آستانهء او بنشيند خداوند دعاى شما را مستجاب مىكند . پس ، از روى صدق و صفا با قلبى پاك از خداوند بخواهيد كه شما را توفيق گرفتن روزه و خواندن قرآن عنايت كند .\r\n« زيرا بدبخت آن كس است كه در اين ماه پرفيض و با بركت ، از آمرزش و رحمت خدا محروم بماند » .\r\n\r\nروزه عامل تقوا\r\nخداوند متعال در قرآن مجيد مىفرمايد :\r\n « يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ »  ؛ « 1 »\r\nاى مؤمنان روزه را بر شما واجب كرديم چنان‌كه روزه را بر اقوام گذشته نيز واجب كرده بوديم ، تا شما پرهيزكار شويد .\r\nاسلام به پيروان خود فرمان مىدهد تا يك ماه تمام - ماه رمضان - روزه بگيريد . مسلمانان با روزه گرفتن يك ماه ، زمينه كاملى براى پديد آمدن حالت تقوا ، به معناى كامل آن در خويش فراهم سازند . زيرا هر گاه انسان از انجام خواسته‌هاى طبيعى تن ، خوددارى كرد ، به خوبى مىتواند از پيروى هواى نفس خوددارى به عمل آورد .\r\nالبته اسلام براى رسيدن به چنين مرحله كمالى ، در عمل « روزه » ، تنها خوددارى از خوردن و آشاميدن را كافى نمىداند ، بلكه دستور مىدهد كه روزه دار از هر چه كه موجب آلودگى و ارتكاب گناه است و يا او را به وسوسه‌هاى شيطانى و هوس‌هاى سركش نفسانى سوق مىدهد ، امساك كند .\r\n\r\n\r\n","description":"","footnote":"\r\n( 1 ) . بقره ، آيه 183\r\n","page_name":" 272 ","page_number":272},
  {"content":"\r\n\r\n\r\nفطرات روزه\r\nچند چيز روزه را باطل مىكند و از آن جمله است :\r\n1 . خوردن و آشاميدن ، اگر چه خوردن و آشاميدن آن چيز ، معمول نباشد ؛ مانند :\r\nخاك و شيرهء درخت و . . . .\r\n2 . جماع ، روزه را باطل مىكند .\r\n3 . استمنا ، يعنى انسان با خود كارى كند كه منى از او بيرون آيد .\r\n4 . دروغ بستن به خدا و پيغمبر و جانشينان پيغمبر .\r\n5 . رسانيدن غبار غليظ به حلق .\r\n6 . فرو بردن تمام سر ، در آب .\r\n7 . باقى ماندن بر جنابت و حيض و نفاس ، تا اذان صبح .\r\n8 . اماله كردن با چيزهاى روان .\r\n9 . قى كردن اگر از روى عمد باشد .\r\nبراى شرح بيشتر اين مسائل ، بايد به رساله‌هاى « عمليه » مراجعه شود .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nبيع\r\nبيع چيست ؟ - بيع به معناى فروش و معاوضهء مالى است با مالى ديگر . . . به اين نحو كه مالك كالا ، كه « فروشنده » ناميده مىشود ، مالكيت كالاى خود را در مقابل پولى كه دريافت مىكند ، به طرف واگذار كند و طرف نيز كه « خريدار » ناميده مىشود ، در مقابل دريافت كالا پول خود را به فروشنده ارزانى دارد !\r\nچنان كه پيداست ، « بيع » از عقود است و در تحقق خود نيازمند به دو طرف - فروشنده و خريدار - مىباشد و بنابراين ، بايد شرايط عمومى عقود را مانند بلوغ و عقل و قصد و اختيار ، دارا باشد .\r\nلزوم بيع - بيع از « عقود لازمه » است ، يعنى پس از تحقق عقد ، يكى از متعاقدين - فروشنده يا خريدار - نمىتواند آن را به هم زند .\r\nولى نظر به اين كه گاهى از انجام بيع در اثر غفلت يا اشتباه كلاه سر فروشنده يا خريدار مىرود و ضرر قابل توجهى متوجه او مىشود و « لزوم بيع » در چنين مواردى خلاف مصالح عمومى است ، شارع اسلام براى جلوگيرى از اين مفسده به دو امر دست زده است :\r\nاول : « اقاله » و آن اين است كه در صورتى كه يكى از متبايعين از معامله پشيمان شده از متبايع ديگر تقاضاى به هم زدن معامله را نمايد ، مستحب است كه او هم اجابت نموده و معامله را به هم زند .\r\nدوم : « خيار » و آن تسلط خاصى است كه معامله كننده مىتواند از آن استفاده نموده\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمعامله را به هم زند .\r\n« خيارات » معروف چند تاست :\r\n1 . « خيار مجلس » تا مجلس عقد به هم نخورده ، هر دو طرف حق به هم زدن معامله را دارند .\r\n2 . « خيار غبن » و آن اين است كه يكى از طرف عقد ، فريب خورده در معامله زيان ديده باشد ؛ مثلًا كالا به كمتر از ارزش واقعى خود فروخته شود ، يا به بيشتر از آن خريده شود ، در اين صورت آن كه مغبون شده ، مىتواند فوراً معامله را به هم زند .\r\n3 . « خيار عيب » هر گاه پس از انجام يافتن معامله ، خريدار در كالا عيبى يابد ، مىتواند معامله را به هم زند ، يا تفاوت قيمت را بگيرد .\r\n4 . « خيار حيوان » در معاملهء حيوانات ، مانند گوسفند و اسب تا سه روز ، خريدار حق دارد معامله را فسخ كند .\r\n5 . « خيار شرط » اگر فروشنده يا خريدار يا هر دو ، در معاملهء خود شرطى كردند ، مىتوانند در صورت تخلف شرط ، معامله را به هم بزنند .\r\n\r\nنقد و نسيه و سلم\r\nبيع از نظر پرداختن و تسليم كالا و پول ، چهار قسم است :\r\n1 . اين كه كالا و پول آن با انجام يافتن معامله عيناً رد و بدل شوند ، اين بيع را « نقد » گويند .\r\n2 . اين كه كالا وقت انجام معامله تسليم خريدار شود ، ولى پرداخت پول به تأخير افتد و اين بيع را « نسيه » نامند .\r\n3 . سوم به عكس قسم دوم ، پول نقداً پرداخته شود و تسليم كالا به بعد موكول گردد ، و اين بيع را « سلم » گويند .\r\n4 . به عكس قسم اول ، تسليم كالا و پول آن ، هر دو به تأخير افتد و اين را بيع « كالى\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nبه كالى » نامند .\r\nاز اين اقسام ، سه قسم اول صحيح و قسم چهارم باطل است .\r\n\r\nاقرار\r\nاهميت اقرار - اهميت اقرار نسبت به جامعه در احياى حقوقى كه در معرض پايمال شدن وضايع گرديدن است ، محتاج به بيان نيست ، زيرا كارى را كه سازمان قضايى پس از كوشش و رنج با گردآوردن دلايل و قرائن و استشهاد شهود ، با حدس و تخمين انجام مىدهد ، اقرار به آسان‌ترين و روشن‌ترين وجهى با دو كلمه ، به جا مىآورد .\r\nاقرار از نظر فردى نيز در اسلام اهميت فراوان دارد ، زيرا از غريزه‌اى سرچشمه مىگيرد كه تمام مساعى اسلام مصروف زنده كردن و به كار انداختن آن است ، و آن غريزهء « حق پرستى » انسانى مىباشد كه در نقطهء مقابل هواپرستى قرار گرفته است .\r\nخداى متعال در كلام خود ، خطاب به پيروان اسلام مىفرمايد : « تا مىتوانيد به وظيفهء عدالت قيام كنيد ، و براى خدا گواهى دهيد ، هرچند به ضرر خودتان يا به ضرر پدر و مادر و خويشان نزديكتان باشد » . « 1 » و پيغمبر اكرم صلى الله عليه و آله مىفرمايد :\r\nحق را بگوييد اگر چه به ضرر خودتان باشد .\r\nمعنا و شرايط اقرار - اقرار در اصطلاح شرع ، سخنى است كه حق ديگرى را بر خود گوينده ثابت مىكند ، مانند اين كه بگويد : به فلانى هزار ريال بدهكارم !\r\nدر اقرار كننده ، بلوغ و عقل و اختيار ، شرط است و بنابراين اقرار كودك و ديوانه و مست و بىهوش و كسى كه در خواب است و شخص مجبور صحيح نيست .\r\n[ شخصى را كه با تهديد يا شكنجه و ضرب و شتم مجبور به اقرار و اعتراف كنند ، اقرار او مورد قبول نيست . 
  ]\r\n\r\n\r\n","description":"","footnote":"\r\n( 1 ) . نساء ، آيه 134\r\n","page_name":" 276 ","page_number":276},
  {"content":"\r\n\r\n\r\nاطعمه و اشربه ( خوردنىها و آشاميدنىها\r\nدر شرع مقدس اسلام هر چيز كه قابليت خوردن و آشاميدن را داشته باشد « حلال » است جز موارد استثنايى كه برخى از آن‌ها در كتاب خدا و برخى از آن‌ها در سنت پيغمبر اكرم صلى الله عليه و آله بيان شده است موارد استثنايى نامبرده كه خوردن و يا آشاميدن آن‌ها حرام است در دو نوع محدود است : جاندار و بىجان .\r\n\r\nنوع اول : حيوانات\r\nو آن‌ها بر سه قسمند : دريايى ، بيابانى و پرندگان !\r\nحيوانات دريايى : از حيواناتى كه در آب زندگى مىكنند ، تنها پرندگان آبى و ماهى فلس‌دار ملخ دريايى ( ميگو ) حلال گوشتند و بقيه مانند ، سگ ماهى ، لاك پشت ، سگ و خوك دريايى و امثال آن‌ها حرامند .\r\nحيوانات بيابانى : حيوانات بيابانى بر دو قسم‌اند : اهلى و وحشى .\r\nاز حيوانات اهلى گوسفند و بز و گاو و شتر ، حلال گوشتند ، و هم‌چنين اسب و استر و الاغ حلالند ، ولى خوردن گوشت آن‌ها مكروه است و غير آن‌ها مانند : سگ و گربه حرامند . . . و از حيوانات وحشى ، گاو و قوچ و بز كوهى و گورخر و آهو حلال است و باقى كه درنده يا ناخن‌دار مىباشند ، مانند شير و پلنگ و گرگ و روباه و شغال\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nگوشتشان حرام مىباشد .\r\nپرندگان : از پرندگان آن‌هايى كه « چينه‌دان » و سنگدان دارند ، يا هنگام پريدن ، بال مىزنند و چنگال ندارند ، مانند مرغ خانگى و كبوتر و قمرى و دراج و . . . حلال گوشت ، و باقى حرام گوشت مىباشند و انواع مخصوص از ملخ حلال مىباشد ( تفصيل را در رساله‌هاى عمليه بايد مطالعه كرد ) .\r\nتبصره : حليت گوشت آنچه از حيوانات نام برده شد ، مشروط به « تزكيه » است ، يعنى : ذبح و كشتن با شرايط شرعى ، به نحوى كه در رساله‌هاى عملى شرح داده شده است .\r\n\r\nنوع دوم : اشياى بىجان\r\nچيزهايى كه حيات ندارند ، بر دو قسم مىباشند : جامدات مايعات .\r\nجامدات : 1 . مردار هر حيوانى ، خواه حلال گوشت باشد و خواه حرام گوشت ، خوردنش حرام است . و هم‌چنين چيزهاى نجس ، مانند مدفوع حيوانات حرام گوشت و هم‌چنين مأكولات كه به ملاقات نجس ، « متنجس » شده‌اند .\r\n2 . خاك .\r\n3 . سم‌هاى كشنده .\r\n4 . چيزهايى كه انسان طبعاً از آن‌ها متنفر مىباشد ، مانند : مدفوع حيوان حلال گوشت و آب دماغ آن و آنچه از داخل رودهء آن پيدا مىشود و هم‌چنين از اجزاى بدن حيوان حلال گوشت پانزده چيز حرام است ( به رساله‌هاى عمليه مراجعه شود ) .\r\nمايعات : 1 . مشروب مسكر ، از هر نوع باشد آشاميدن آن اگر چه كم باشد ، حرام است .\r\n2 . شير حيوانات حرام گوشت ، مانند : خوك و گربه و سگ .\r\n3 . خون حيوانى كه خون جهنده دارد .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n4 . مايعات نجس ، مانند بول و منى از حيوانى كه خون جهنده دارد .\r\n5 . مايعاتى كه در آن‌ها يكى از نجاسات ريخته شود .\r\nتبصره : خوردنىها و آشاميدنىهاى حرام ، وقتى حرامند كه اضطرارى در كار نباشد و در صورت اضطرار ( مانند حال كسى كه اگر از غذاى حرام نخورد از گرسنگى تلف خواهد شد ، يا از مرض يا شدت يافتن مرض مىترسد ، يا كه از فرط ضعف در سفر از همراهان عقب مانده دچار هلاكت خواهد شد ) استفاده از خوردنى يا آشاميدنى حرام ، به اندازه‌اى كه « اضطرار » رفع شود ، جايز مىباشد ، مگر براى كسى كه به قصد دزدى ، يا به عنوان ياغيگرى بر حكومت اسلامى از وطن بيرون آمده دچار اضطرار شود .\r\n\r\nتذكر مهم\r\nرعايت بهداشت ، يكى از وظايف اوليه انسان مىباشد كه هر انسان يا كمترين توجهى با شعور خدادادى خود ، به آن پى مىبرد .\r\nتأثير انواع خوردنىها و آشاميدنىها در بهداشت نيز بسى روشن و آشكار است .\r\nگذشته از آن ، تأثيرات به سزايى در روحيات و اخلاق انسان و هم‌چنين در آميزش‌هاى اجتماعى وى دارد . ما هرگز شك نداريم كه حالت روانى شخص مست ، با شخص هوشيار ، يكى نيست و سير اجتماعىشان نيز يك‌نواخت نمىباشد . يا اگر كسى مثلًا خود را به خوردن يا آشاميدن چيزهاى نفرت آور عادت دهد ، اثرى كه از اين عادت در زندگى فردى و اجتماعى وى پديد خواهد شد ، براى افراد متعارف قابل تحمل نيست .\r\nاز اين‌جاست كه انسان با فطرت خدادادى خود ، مىفهمد كه كم و بيش بايد در تغذيه خود محدوديتى قائل شود . هر خوردنى را نخورد و هر نوشيدنى را ننوشد .\r\nخداى متعال كه به نص كلام خود ، هر چه در روى زمين است براى انسان آفريده و\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nخود هيچ نيازى به انسان و به لوازم زندگى انسان ندارد و به صلاح و فساد آفريده‌هاى خود از همه داناتر و بيناتر است ، به منظور خير و سعادت انسان از خوردنىها و آشاميدنىها ، چيزهايى را حلال و چيزهايى را حرام فرموده است .\r\nحضرت رضا عليه السلام فرمود :\r\nخداوند هيچ خوردنى و آشاميدنى را حلال نكرده است مگر آن كه نفع و صلاح بشر در آن بوده و هيچ يك را حرام ننموده است ، مگر آن كه مايه زيان و مرگ و فساد است .\r\nحكمت تحريم برخى از اين محرمات ، براى كسى كه درك ساده و بىآلايشى دارد ، روشن مىباشد و برخى نيز تدريجاً از راه بحث‌هاى علمى روشن شده است ، و برخى ديگر كه تاكنون حكمت تحريمش به دست ما نيامده است ، نمىتوان گفت كه هرگز براى ما روشن نخواهد شد و اگر هم نشود ، نمىتوان گفت در واقع نيز از حكمت و مصلحت عارى است . بلكه ، نظر به اين كه اين مقررات از ساحت قدس يك علم بى پايان سرچشمه مىگيرد ، بايد گفت كه بهترين و مؤثرترين حكمت و مصلحت را واجد است ، اگر چه ما نظر به تنگى عرصهء وجود و كوتاهى وسايل علمى خود ، از درك آن عاجز و ناتوان هستيم .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n\r\nغصب\r\nكسى كه مال ديگرى را به زور از دستش گرفته و بى آن كه يكى از اسباب تملك به ميان آيد ، مال خود قرار مىدهد ، يا مال ديگرى را به زور تصرف نموده از منافعش استفاده مىكند ، اگر چه آن‌ها را مال خود قرار ندهد ، اين عمل از ديدگاه شرع ، « غصب » ناميده مىشود .\r\nپس غصب مسلط شدن بر مال ديگرى است ، بدون آن كه يكى از اسباب تسلط مانند بيع و اجاره و اجازه ، در ميان باشد .\r\nو از اين جا روشن مىشود كه « غصب » كار ناشايستى است كه اصل اختصاص و مالكيت را پايمال مىكند و به همان اندازه كه اصل اختصاص و مالكيت در زنده بودن و سرپا ايستادن اجتماع مؤثراست ، به همان اندازه غصب اجتماع را متزلزل ساخته و از پيشرفت متوقف مىسازد .\r\nاگر بنا شود متنفذان جامعه‌اى بدون مجوز قانونى ، دست روى دسترنج ناتوانان و زيردستان خود بگذارند ، اختصاص و مالكيت ، اعتبار خود را از دست خواهد داد . و هر كس نسبت به حقوق اختصاصى آنان كه ناتوان‌تر از خودش مىبيند ، همين طرز تفكر را خواهد داشت و زير دستان و ناتوانان نيز براى برخوردارى از نتيجهء رنج و كوشش‌هاى خود ، دست به هر گونه تمكين و تبعيّت و يا عزت و شرافت فروشى خواهند زد و در نتيجه جامعهء انسانى تبديل به يك بازار برده‌گيرى و برده فروشى\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nخواهد شد . و قوانين و مقررات به كلى از اعتبار ساقط شده و جاى خود را به زور و ستم خواهد داد .\r\nاين است كه اسلام مقررات بسيار سختى براى غاصب وضع نموده است و غصب را يكى از گناهان بزرگ مىشمارد .\r\nبه نص كتاب و سنت ، هر گونه گناهى جز « شرك » از جانب حق تعالى احتمال آمرزش دارد و هر گناهى حتى « شرك » به وسيلهء « توبه » قابل عفواست ، ولى كسى كه در پروندهء زندگيش غصب و تعدى به حقوق ديگران باشد ، هرگز بدون گذشت صاحبان حق ، از بازخواست خدايى و كيفر عمل خود اميد رهايى ندارد .\r\n\r\nبرخى از احكام غصب\r\n1 . بر غاصب واجب فورى است كه مال مغصوب را به صاحبش برگرداند و اگر زنده نباشد ، به ورثهء وى رد كند ؛ اگر چه رد ، موجب ضرر شديد هم شود . مانند اين كه سنگ يا تيره آهن كسى را غصب كند و در بنايى كه به صدها هزار برابر قيمت آن تمام شده بگذارد ، بايد بنا را خراب كرده سنگ و تيرآهن غصبى را بيرون كشيده به دست صاحبش بدهد ، مگر اين كه صاحب مال به گرفتن قيمت آن رضايت دهد . . . و يا مانند اين كه ده من گندم را غصب كرده يا ده خروار جو مخلوط كند ، اگر صاحب گندم به گرفتن قيمت حاضر نشود بايد عين گندم را از جو جدا كرده به صاحبش رد نمايد !\r\n2 . اگر عيبى در مال مغصوب پيدا شود ، علاوه بر رد عين مال ، بايد از عهدهء خسارت نيز برآيد .\r\n3 . اگر مال مغصوب تلف شود ، بايد قيمت آن را پرداخت نمود .\r\n4 . اگر غاصب قسمتى از منافع مال غصبى را از بين ببرد ، بى آن كه خود استفاده كند ، ضامن منافع نامبرده مىباشد . مانند كسى كه ماشين كرايه‌اى را غصب كرده و چند روزى بخواباند .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nو اگر منافعى در مال مغصوب به وجود آورده مانند اين كه گوسفندى را غصب نمود با علوفه خوب پرورده فربه كند ، حقى در منافع نامبرده ندارد ، و اگر منافع نامبرده منفصل باشد ، مانند اين كه زمين را غصب نموده زراعت كند ، مال مغصوب را با اجرت آن به صاحب مال برمىگرداند و زراعت متعلق به غاصب است .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nشفعه\r\nاگر دو نفر خانه يا ملك ديگرى به طور « مشاع » شريك باشند و يكى از آنان سهم خود را به شخص ثالث بفروشد ، شريك ديگر حق دارد كه با همان عقد و به همان قيمت سهم او را بردارد و اين حق را شفعه مىگويند .\r\nو پر واضح است كه اين حق در اسلام به منظور تعديل شركت‌ها و دفع ضررها و مفاسد ديگرى كه از تصرفات شركا پيش مىآيد ، جعل شده است ، زيرا بسيار اتفاق مىافتد كه تسلط شريك تازه بر ملك ، به ضرر شريك صاحب شفعه تمام مىشود ، يا به واسطهء اختلاف سليقه‌ها ، منشأ يك سلسله اختلافات و كشمكش‌ها مىگردد ، يا خود استقلال در مالكيت ، براى شريك صاحب شفعه فوايدى داشته باشد ، بى آن‌كه نسبت به شريك فروشنده ضررى جلب نمايد . شفعه در زمين و خانه و بستان و ساير اموال غير منقول ثابت است و در مال منقول شفعه نيست .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nاحياى موات\r\nآباد كردن زمينى كه از آن استفاده نمىشود . ( خواه زمينى باشد كه هرگز آباد نبوده ، يا وقتى آباد بوده و پس از آن به واسطهء كوچ و يا از ميان رفتن سكنه آن ويران و به كلى از فائده افتاده ، يا مانند مرغزار و نيزار باشد ) در هر حال آباد كردن در اسلام يكى از كارهاى نيك شمرده شده و علاوه بر اين كه يكى از اسباب مالكيت است ، موجب ثواب اخروى نيز مىباشد .\r\nاز پيغمبر اكرم صلى الله عليه و آله مروى است كه :\r\nهر كس زمين بايرى را آباد كند ، آن زمين متعلق به اوست .\r\nو از حضرت صادق عليه السلام منقول است :\r\nهر جماعتى كه زمينى را زنده و آباد نمودند ، حق اولويت دارند و آن زمين متعلق به ايشان است .\r\nدر اسلام زمين‌هاى باير ، مال خدا و رسول و امام است - يعنى متعلق به حكومت اسلامى است - و از « انفال » مىباشد .\r\nزمين موات را با شرايط زير مىتوان آباد كرده و مالك شده و اگر چند نفر قصد تملك كنند ، آن كه پيش‌قدم‌تر است ، حق اولويت دارد :\r\n1 . اذن امام يا نائب او .\r\n2 . فرد ديگرى قبلًا آن را سنگ چين يا مرز بندى و نظير آن نكرده باشد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n3 . حريم ملك ديگران نباشد ، مانند اطراف نهر و خاك ريز چاه و مرز مزارع .\r\n4 . آن‌كه زمينى آزاد مانند مساجد مخروبه و اوقاف ، يا مال عموم مسلمين ، مانند خيابان و جاده‌ها نباشد .\r\nتبصره : تعمير و آباد نمودن ، يك مفهوم عرفى است . بنابراين همين كه عرف بگويد : « شخصى فلان زمين را آباد كرد » مالكيت تحقق مىپذيرد . و البته آباد كردن نيز به حسب مقاصد گوناگون مختلف است ، چنان كه در زراعت با شخم و شيار به عمل مىآيد ، و در ساختمان ، با كشيدن ديوار ثابت مىشود .\r\n5 . معدن‌هايى كه ظاهرند و همه كس بدون حفر و استخراج مىتواند از آن‌ها استفاده نمايد ، براى همه جايز است كه به اندازه حاجت از آن‌ها برخوردار شوند ، و اگر استفاده از آن‌ها نيازمند به حفّارى و استخراج و ساير فعاليت‌هاى فنى باشد - مانند معدن طلا و مس و غيره آن‌ها - كسى كه رنج برده به استخراج قيام نمايد ، مالك آن خواهد بود .\r\n6 . نهرهاى بزرگ ميان مسلمانان مشترك است و هم‌چنين رودخانه و آب و برف و باران كه از كوهستان‌ها سرازير مىشود و هر كه نزديك‌تر و جلوتر است در استفاده از آن‌ها بر ديگران مقدم است .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nلُقَطه\r\nهر مالى كه پيدا شود و صاحبش معلوم نباشد « لقطه » ناميده مىشود .\r\n1 . مالى كه يافته مىشود و صاحبش معلوم نيست اگر در قيمت از يك مثقال نقره و كمتر باشد ، بى مانع مىتوان برداشت و تصرف نمود ، و اگر قيمتش بيشتر از يك مثقال نقره باشد ، نبايد برداشت و در صورت برداشتن ، تا يك سال از راه‌هاى عادى بايد مالكش را جست‌وجو كرد ، و پس از يافتن تسليمش نمود ، و اگر پيدا نشد ، بايد از طرف وى به عنوان « صدقه » به فقرا داده شود .\r\n2 . اگر مالى در ويرانه‌ها كه سكنهء آن‌ها منقرض شده‌اند ، يا در بيغوله‌ها و زمين‌هاى باير بىمالك يافته شود ، متعلق به يابنده است . و اگر در داخل زمين ملكى ، پيدا شود از مالكين سابق استفسار مىشود اگر آنان پنهان كرده باشند با دادن نشانى تسليمشان مىشود و گرنه باز متعلق به يابنده است .\r\n3 . اگر حيوان بى صاحب پيدا شود ، حكم لقطه را دارد .\r\n4 . اگر بچه بىصاحب در سر راه يافته شود ، به همهء مسلمانان واجب كفايى است كه او را برداشته و بزرگش كنند .\r\n5 . اگر مال دزدى به عنوان امانت به كسى سپرده شود ، حكم لقطه را دارد و بايد به مالك اصلى آن تسليم شود و نمىتوان به دزد تحويل داد !\r\n\r\n","description":"","footnote":"","page_name":" 287 ","page_number":287},
  {"content":"\r\n . \r\n","description":"","footnote":"","page_name":" 288 ","page_number":288},
  {"content":"\r\n\r\n\r\nاسلام و اجتماع\r\n\r\n","description":"","footnote":"","page_name":" 289 ","page_number":289},
  {"content":"\r\n . \r\n","description":"","footnote":"","page_name":" 290 ","page_number":290},
  {"content":"\r\n\r\n\r\nاسلام و اجتماع\r\nهمانطور كه در بخش اول كتاب گفته شد ، به طور كلى « دين نسبت به روش‌هاى اجتماعى ديگر ، موقعيت ممتازى دارد و « اسلام » نيز در ميان ساير اديان ، موقعيت ممتازى را دارا مىباشد . ازاين روى اسلام از هر روش ديگرى به حال جامعهء بشرى سودمندتر است . اين حقيقت را با يك سنجش بين اسلام و ديگر اديان و نيز با روش‌هاى اجتماعى ديگر ، به خوبى مىتوان دريافت .\r\nدر واقع « اسلام » در ميان همهء اديان ، تنها دينى است كه صددرصد « اجتماعى » است . تعلميات اسلام نه مانند كيش كنونى مسيحيان است كه تنها « سعادت اخروى » مردم را در نظر گرفته و دربارهء سعادت دنيوى آنان ساكت باشد ، و نه مانند آيين فعلى يهود است كه تنها خوشبختى مادى « ملتى » را وجههء همت قرار دهد . تعليمات اسلام مانند دستورهاى بى دينان مجوس و بعضى مذاهب ديگر ، به چند موضوع محدود از اخلاق و اعمال نپرداخته است .\r\nدر اسلام تعليم و تربيت و سعادت دو جهانى همهء مردم ، آن هم براى هميشه و در هر زمان و مكان ، در نظر گرفته شده است و بديهى است كه غير از اين ، راهى براى اصلاح جامعه‌ها و سعادت دو جهانى مردم نيست ؛ زيرا :\r\nاولًا : تنها اصلاح يك جامعه يا يك ملت در ميان همهء جوامع بشرى با روابط جهانى كه روز به روز نزديك‌تر و محكم‌تر مىشود ، كوششى است بيهوده و در حقيقت مانند تصفيه كردن يك قطره آب است در استخرى بزرگ يا نهرى آلوده !\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nثاثياً : تنها اصلاح يك جامعه با غفلت از جوامع ديگر ، امرى خلاف حقيقت « اصلاح طلبى » مىباشد . در تعليمات اسلام تمام افكارى كه در آفرينش جهان و انسان ممكن است در مغز بشر جلوه كند ، و همهء اخلاقى كه مىتواند در نفوس مردم جايگزين شود ، و هم‌چنين همه اعمال و فعاليت‌هايى كه مىشود از يك انسان در محيط زندگى بروز نمايد ، بررسى شده است .\r\nاما راجع به افكار در اسلام آن قسم انديشه هايى كه جنبهء واقع بينى دارد و در رأس آن‌ها « توحيد » خداى متعال جا دارد ، انتخاب گرديده و اصل و ريشه قرار داده شده است .\r\nو در اخلاق اسلام ، آنچه در واقع و نزد عقل سليم پسنديده است ، انتخاب شده و بر پايه و بر اصل « توحيد » استوار گرديده است .\r\nسپس روى پايه و اصل اخلاق ، يك سلسله « مقررات و قوانين عملى » - احكام - كه همهء جزييات زندگى انسان را بررسى مىكند ، تشريع شده و در نتيجه وظايف فردى و اجتماعى هر سياه و سفيد ، شهرى و بيابانى ، مرد و زن ، كوچك و بزرگ خادم و مخدوم ، حاكم و محكوم ، توانگر و درويش ، در حال عادى و استثنايى روشن گرديده است :  « كَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ وَ فَرْعُها فِي السَّماءِ »  . « 1 »\r\nهر كسى بر اصول معارف و تعليمات اخلاقى اسلام و فقه اسلام به ديدهء تحقيق بنگرد ، درياى بيكرانى را مشاهده خواهد كرد كه عقل دورانديش از احاطهء محيطش و فكر از رسيدن به قعرش ناتوان است با اين همه ، هر جز آن با اجزاى ديگر پيوسته و مرتبط و متناسب و روى هم يك واحد متشكل « خداپرستى » و « انسان پرورى » است كه خداى يگانه آن را به پيامبر گرامى خود وحى فرموده است .\r\n\r\n\r\n","description":"","footnote":"\r\n( 1 ) . ابراهيم ، آيهء 24\r\n","page_name":" 292 ","page_number":292},
  {"content":"\r\n\r\nعلاوه بر تشريع قوانين كلى و مورد نياز جوامع بشرى ، اسلام با باز گذاشتن « باب اجتهاد » راه را براى گشودن و حل مشكلات بشرى باز گذاشته است تا دانشمندان بتوانند با جهد و جهاد و اجتهاد ، اسلام را براى هر عصرى سازگار . . . و براى همه دوران‌ها ماندگار سازند .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nاجتهاد و تقليد\r\nنيازمندىهايى كه انسان در محيط زندگى خود دارد و فعاليت هايى كه براى رفع آن‌ها بايد انجام دهد ، به قدرى زياد است كه يك انسان معمولى به شمردن نام آن‌ها قادر نيست ، تا چه رسد به اين كه در همهء آن‌ها تخصص پيدا كرده و اطلاع كافى به دست آورد .\r\nاز طرف ديگر ، چون انسان كارهاى خود را از روى فكر و اراده انجام مىدهد و در جايى كه مىخواهد تصميم بگيرد بايد اطلاع كافى داشته باشد و اگر اطلاع كافى نداشته باشد ، نمىتواند تصميم بگيرد . بايد يا خود در كارهايى كه مىخواهد انجام دهد « خبره » باشد يااز اهل « خبره » بپرسد و با دستور او وارد مرحلهء عمل شود چنان كه به اقتضاى غريزه ، در معالجهء امراض به پزشك مراجعه مىنماييم ، و در تهيه نقشهء ساختمان به مهندس ساختمان و در بنايى ، به بنّا و در تهيه در و پنجره ، به نجّار اعتماد مىكنيم !\r\nپس ما پيوسته جز در مورد بسيار ناچيزى ، زندگى خود را با مراجعه به ديگران و « تقليد » مىگذرانيم .\r\nكسى كه مىگويد : « من در زندگى خود زير بار تقليد نمىروم » ! يا معناى سخن خود را نمىفهمد ، يا گرفتار يك آفت فكرى است . اسلام نيز كه شريعت خود را بر اساس فطرت انسانى بنا نهاده همين روش را پيش گرفته است . اسلام به پيروان خود دستور\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nداده كه معارف و احكام دينى را ياد بگيرند و منبع اين معارف جز كتاب خدا و سنت پيغمبر و ائمهء هدى نيست .\r\nبديهى است كه به دست آوردن همهء معارف دينى از كتاب و سنت ، كار هر كس نيست و براى افراد مسلمان ميسّر نمىباشد ، بلكه جز براى گروهى معدود امكان ندارد .\r\nبنابراين ، طبعاً اين دستور دينى به اين صورت در مىآيد كه عده‌اى از مسلمانان كه توانايى به دست آوردن معارف و احكام را از راه استدلال ندارند ، به كسانى كه دستورهاى دينى را با دليل به دست آورده‌اند ، مراجعه نموده وظايف خود را انجام دهند .\r\nدانشمندى كه احكام دينى را از راه استدلال به دست مىآورد ، مجتهد و عملش را اجتهاد مىگويند و كسى را كه به مجتهد مراجعه مىكند مقلد و مراجعهء او را تقليد مىنامند .\r\nالبته اين نكته را بايد دانست كه تقليد در عبادات و معاملات و ساير دستورهاى عملى دين است ، اما دراصول دين كه امورى اعتقادى است ، هرگز نمىشود به نظر ديگران اعتماد نمود و به تقليد اكتفا كرد ، زيرا در مورد اصول دين ، « ايمان و عقيده » مطلوب است نه عمل و هرگز نمىتوان ايمان ديگران را « ايمان » خود فرض كرد .\r\nنمىتوان گفت : خدا يكى است ، به دليل اين كه پدران يا دانشمندان ما چنين مىگويند ! يا زندگى پس از مرگ حق است ، زيرا همهء مسلمانان به آن اعتقاد دارند .\r\nاز اين روى ، بر هر فرد مسلمان واجب است كه اصول دين خود را از راه دليل بداند اگر چه به طورى ساده‌اى هم باشد .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nامر به نيكى ، نهى از زشتى\r\nچنان كه در بخش‌هاى قبلى تذكر داديم ، يكى از نيازمندىهايى كه اسلام براى حيات و بقاى خود دارد ، آن است كه از مخالفت مقرراتش جلوگيرى به عمل آيد .\r\nبراى رفع اين نيازمندى يا ضرورت ، از دو امر استفاده شده است :\r\n1 . وضع مقررات براى مجازات كه بايد به دست مسئول حكومت اسلامى اجرا گردد و از اين راه از مخالفت با احكام شرعى - قانونى - جلوگيرى به عمل آيد .\r\n2 . امر به معروف و نهى از منكر ، اسلام همهء پيروان خود را موظف ساخته كه اگر ديدند به يكى از قوانين عمل نمىشود ، آرام ننشينند و متخلف را به فرمانبردارى دعوت كنند و از نافرمانى باز دارند .\r\nعموم افراد مسلمان از حاكمان و مردم ، قوى و ضعيف ، مرد و زن ، كوچك و بزرگ ، مأمور اجراى اين وظيفه دينى هستند و با شرايط مخصوصى بايد به اين عمل بپردازند . و اين يكى از شاهكارهاى اسلام است و براى جلوگيرى از تخلف از قوانين ، بسى بهتر و نيرومندتر از سازمان‌هاى گوناگون پليسى كه در روش‌هاى اجتماعى ديگر تأسيس مىشود ، كارايى دارد .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nقرآن ، قانون اساسى\r\nبنابر آنچه در مباحث پيشين اين كتاب گذشت ، به خوبى روشن گرديد كه قوانين اجتماعى و عملى اسلام - فقه اسلامى - بر اساس اخلاق پسنديده و نيكو و صفات حميده پايه گذارى شده و سازمان اخلاقى آن نيز بر پايه « توحيد » استوار گشته است .\r\nگنجينه‌اى كه مشتمل بر اين معارف و احكام است همان كتاب آسمانى اسلام - قرآن كريم - است كه خداى متعال از طريق وحى بر پيامبر گرامى خود نازل فرموده است .\r\nقرآن كريم ، گران‌بهاترين و پرارزش‌ترين پشتوانهء زندگى مادى و معنوى مسلمانان جهان است و پيامبر اكرم صلى الله عليه و آله بارها اين كتاب را به همين عنوان به امت خود سپرده است .\r\nو به طور مكرر - به ويژه در آخرين روزهاى زندگى خود - به مردم فرموده : « من پس از خود ، دو چيز گران‌بها در ميان شما مىگذارم كه تا قيامت از هم جدا نخواهند شد ، و تا زمانى كه به آن دو تمسك جوييد ، هرگز گمراه نخواهيد شد : يكى قرآن است و ديگرى عترت من ، كه بيان كنندهء قرآن مىباشند » بنابراين ، تقديس و احترام قرآن بر همهء مسلمانان جهان واجب مىباشد .\r\nدر لزوم تقديس و احترام « قرآن » همين قدر بس كه :\r\n1 . كلام خداست ؛\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n2 . سند قطعى و زندهء پيامبر اسلام مىباشد ؛\r\n3 . متضمن قانون اساسى اسلام است .\r\nپيامبر اكرم صلى الله عليه و آله مىفرمايد : « از قرآن جدا مشويد ، زيرا گزارش پيشينيان و گذشتگان شما را در بر دارد و از وضع آيندهء شما خبر مىدهد و در ميان شما با عدل و داد حكومت مىكند . »\r\n* * * البته روش‌هاى اجتماعى همگى چون درخت ميوه‌اى است كه براى شكوفه كردن و بارور شدن ، بايد در زمين مناسبى نشانده شود و در آبيارى و پرورش آن كوشش به عمل آيد ، تا در زمين ريشه دوانيده استوار گردد و سپس نشو و نماى كافى نموده و در فصل مناسب ، شكوفه باز كند و ميوه دهد !\r\nدرخت اسلام - ثمره تعليمات قرآن - براى آن كه اثر كامل خود را ببخشايد ، به پيمودن اين مراحل نيازمند است :\r\n1 . از طرف مردم پذيرفته شود ؛\r\n2 . به وسيلهء « آموزش » نگهدارى شود ، تا به زندگى خود ادامه دهد ؛\r\n3 . از مخالفت عملى با مقرراتش جلوگيرى به عمل آيد . و از گزند حوادث نگهبانى شود ، تا آثار و فوايد خود را در جامعهء بشرى بسط و گسترش دهد .\r\nاستفاده از وسايل غير طبيعى كه ريشهء ثابتى در طبيعت ندارند ، محكوم به شكست است و دير يا زود از ميان مىرود . دست زدن به اين وسايل غير طبيعى ، در آيينى مانند اسلام كه مىخواهد براى هميشه در ميان بشر حكومت نمايد ، درست نيست .\r\nبه همين سبب دين اسلام در پيشرفت خود هرگز به زور متوسل نشده است ، و اين كه بعضى گفته‌اند : « دين اسلام دين شمشير است » در حقيقت از مشاهدهء ظاهر جنگ‌هاى صدر اسلام به اشتباه افتاده و يا كوركورانه به اين قضاوت نادرست گرفتار شده‌اند ، زيرا دينى كه بر اساس علم و ايمان پايه گذارى شده برتر از آن است كه براى\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nپيشرفت مقاصد عالى خود و ايجاد ايمان در دل‌هاى مردم ، به شمشير متوسل شود - به فلسفهء جهاد در اسلام در بخش بعدى اشاره شده است - و نيز به همين سبب اسلام براى پيشرفت خواسته‌هاى خود ، راه نيرنگ و دروغ‌پردازى و شعبده بازىهاى سياسى را نپيموده است .\r\nزيرا اسلام هدفى جز زنده كردن حق و از بين بردن باطل ندارد . و پيمودن راه باطل براى رسيدن به حق ، خود سبب از بين رفتن حق خواهد شد .\r\nخداى متعال در كلام خود مىفرمايد : « خدا ستم‌كاران و بدكاران و كسانى را كه حق را مىپوشانند و مخفى مىكنند ، به مقاصد خود نمىرساند . »\r\n\r\nتبليغ و دعوت\r\nقرآن مجيد براى هدايت مردم و گسترش حق ، راهى را انتخاب كرده كه با فطرت و آفرينش انسان موافق و سازگار است و آن ، راه تبليغ و دعوت است كه با روشن نمودن حقايق ، غريزهء واقع بينى و سعادت خواهى بشر را بيدار نموده او را به آسانى به دست حق مىسپارد .\r\nاين روش ، يعنى « تبليغ و دعوت » شيوه‌اى است كه همهء پيامبران الهى آن را به كار برده‌اند . در اسلام كه خاتم اديان و مجهزتر از همه اديان مىباشد ، حد اعلاى آن به كار رفته است و بر همهء مسلمانان واجب شده كه اين راه را عملى ساخته و در نشر و توسعهء دين كوتاهى نكنند .\r\nخداى متعال پيامبر خود را مخاطب ساخته مىفرمايد :\r\nبگو راه من و پيروان من اين است كه با بصيرت كامل مردم را به سوى خدا دعوت كنيم . « 1 » .\r\n\r\n\r\n","description":"","footnote":"\r\n( 1 ) . يوسف ، آيهء 108\r\n","page_name":" 299 ","page_number":299},
  {"content":"\r\n\r\nروش تبليغ : از آيهء فوق برمىآيد كه : بايد « دعوت و تبليغ » با بينايى كامل انجام گيرد .\r\nدر نتيجه بايد اولًا : مبلغ مسائل دينى مورد تبليغ را بداندو ثانياً : به روش تبليغ و شرايط و آداب آن كاملًا آشنا باشد . البته شرايط و آداب تبليغ بسيار است مانند : خوش خلقى ، خوشرويى ، وقار و سنگينى ، بردبارى ، احترام به حق و انصاف و . . . ولى مهم‌ترين آن‌ها دو چيز است : علم و عمل ، زيرا آن كه بدون عمل تبليغ مىكند ، چون حقيقت امر را نمىداند ، مانند تبليغ كنندگان باطل از پايمال شدن حق و گمراهى مردم باك ندارد و كسى كه به علم خود عمل نمىكند ، در حقيقت آنچه را كه با گفتهء خود امر مىكند ، با عمل خود تكذيب مىنمايد . و آنچه را با گفته‌هاى خود مىستايد با كردار خود از آن بيزارى مىجويد . كسى كه ديگران را به چيزى دعوت مىكند ، و خود عمل نمىكند ، مانند كسى است كه چيزى را با يك دست پيش مىكشد و با دست ديگر پس مىزند ! .\r\nخداوند در كلام خويش مىفرمايد :\r\nآيا مردم را به نيكى امر و خود را فراموش مىكنيد ؟ « 1 »\r\nامام هشتم عليه السلام فرموده است :\r\nمردم را با گفتار و كردار دعوت كنيد نه با گفتار تنها .\r\n\r\n\r\n","description":"","footnote":"\r\n( 1 ) . بقره ، آيهء 44\r\n","page_name":" 300 ","page_number":300},
  {"content":"\r\n\r\n\r\nنقش اسلام در حيات اجتماعى\r\n\r\nحفظ منافع افراد و رفع اختلاف‌ها\r\nاز بحث‌هاى گذشته روشن شد كه آيين مقدس اسلام يك روش كامل اجتماعى است و بديهى است كه سعادت كامل يك جامعه و بزرگ‌ترين آرزوى افراد اين است كه منافع حياتى آنان تأمين گردد و از كشمكش‌ها و تجاوزهايى كه زندگى و صفاى آن را تهديد مىكند ، به قدر امكان جلوگيرى شود تا انسان‌ها بتوانند با خيال آرام در شاهراه تكامل به سير خويش ادامه دهند .\r\nاصولًا منتهاى آرزوى غريزى يك انسان اين است كه در سايهء واقع بينى در زندگى خود ، سلامت جسمى و روحى داشته باشد و در حدود امكان مناسب‌ترين خوراك و پوشاك و مسكن را به دست آورد ، و با تشكيل خانواده به آرزوهاى جوانى و پيرى خود نائل شود ، و زندگى آرامى داشته و پيوسته در ايمنى و سلامتى به سر ببرد و بالاخره در شاهراه انسانيت ، بدون هيچ مزاحمى ، به سعى و كوشش خود ادامه دهد و از تكامل برخوردار شود .\r\nيك جامعه بشرى نيز نسبت به افراد و اجزاى خود آرزويى بالاتر از اين ندارد .\r\nاسلام به اين آرزوى فردى و اجتماعى انسانيت جامهء عمل پوشانيده است ، زيرا روشى را به جامعهء بشرى عرضه داشته كه بر اثر پذيرش آن در شعاع واقع بينى منافع حياتى افراد محفوظ و اختلافاتشان رفع خواهد شد .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاسلام نخستين توجه خود را به سوى واقع بينى انسان عطف نموده است ، زيرا اين روش پاك ، مىخواهد انسان تربيت كند نه يك حيوان زبان بسته‌اى كه آرزويى جز شكم پرورى و جفت‌گيرى ندارد ! انسان يك موجود زنده‌اى است كه علاوه بر عواطف و احساسات ، با نيروى خرد واقع بين مجهز مىباشد .\r\nانسان بر طبق فطرت ، يعنى دستگاه واقع بينى دست نخوردهء خود ، درك مىكند كه وى جزيى از اجزاى جهان آفرينش است و مانند ساير اجزاى جهان آفرينش ، به ماوراى طبيعت ، يعنى به يك حيات و قدرت و علم نامتناهى بستگى داشته « خرد » نيز آفريده و پروردهء اوست . به همين جهت ، اسلام روش خود را روى پايه « توحيد » گذاشته است و كسى را كه خداپرست نيست انسان واقعى نمىشمارد .\r\nمراد از توحيد در اين‌جا ، اعتقاد به يگانگى خداوندى است كه به وسيلهء دين خود ، انسان را به سوى سعادت دعوت مىكند و روزى هم حساب كارهاى او را رسيدگى نموده و پاداش مناسب خواهد داد .\r\nخداى تعالى در كلام خود مىفرمايد :\r\nكسانى كه از توحيد بىخبرند مانند چارپايان بلكه گمراه‌تر از آنان مىباشند . « 1 »\r\nتوحيد به معنايى كه گفته شد ، نخستين پايه و تكيه‌گاه اساسى اسلام است .\r\nپايهء دوم اسلام ، اخلاق پسنديده است كه بر توحيد استوار گرديده است ، زيرا از يك طرف اگر انسان به اخلاقى كه مناسب با عقيدهء توحيد است متصف نشود ، ايمان پاكش محفوظ نخواهد ماند و از طرف ديگر ، چنان كه گذشت ، قوانين و مقررات هرچند هم مترقى باشد هرگز قادر نيست جامعه‌اى را كه انحطاط اخلاقى دارد ، اداره كند .\r\nاز اين روى در اسلام يك رشته اخلاقى كه مناسب با عقيدهء توحيد مىباشد ، مانند :\r\n\r\n\r\n","description":"","footnote":"\r\n( 1 ) . فرقان ، آيهء 44\r\n","page_name":" 302 ","page_number":302},
  {"content":"\r\n\r\nانسان دوستى ، نرم دلى ، عفت و عدالت و نظاير اين‌ها براى جامعهء بشرى تنظيم شده كه ضامن اجراى عقيدهء « توحيد » و هم نگهبان قوانين و مقررات جارى هستند .\r\n« اخلاق » از نظر تأثيرى كه در سعادت جامعه دارد ، در درجهء دوم اهميت قرار گرفته ، چنان كه « توحيد » در درجهء اول اهميت مىباشد .\r\nاسلام پس از استوار ساختن پايهء « توحيد و اخلاق » يك سلسله قوانينى وضع نموده است كه با اخلاق ارتباط دارند ، يعنى مقررات نامبرده از اخلاق پسنديده سرچشمه مىگيرد و اخلاق پسنديده نيز با اين تقويت مىشود و همين قوانين و مقررات است كه منافع حياتى جامعه را حفظ و اختلافات را از ميان مردم برمىدارد .\r\nاختلافات بشرى كه رشتهء اتحاد و اتفاق را از هم مىگسلد و نظام اجتماع را مختل مىسازد ، بر دو گونه است :\r\n1 . اختلافاتى كه اتفاقاً بر اثر تماس خصوصى دو فرد پيش مىآيد ، مانند نزاعى كه ميان دو نفر بر سر موضوع معينى ، اتفاق مىافتد و رفع آن به دست سازمان قضايى است .\r\n2 . اختلافاتى كه طبعاً جامعه را به دو دستهء مختلف تقسيم مىكند و كمترين مسامحه در بسط و گسترش عدالت اجتماعى ، يك دسته را بر دستهء ديگر مسلط مىسازد و محصول سعى و كوشش دستهء ناتوان را به توانا و زورمند اختصاص مىدهد ، چنان كه طبقهء حاكم و محكوم ، طبقهء ثروتمند و فقير ، طبقه زن و مرد ، طبقه كارگر و كارفرما ، در جامعه‌هاى مترقى و غير دينى ، به همين شكل زندگى مىكنند و پيوسته نيرومندان يك طبقه ، ناتوانان و زير دستان خود را استثمار مىنمايند .\r\n\r\nروش كلى اسلام در اين زمينه\r\nاسلام به طور كلى سعادت جامعه را كه مرهون حفظ منافع مردم و رفع اختلافاتشان مىباشد ، با دو چيز تأمين مىكند :\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n1 . امتيازهاى طبقاتى را به كلى لغو نموده و از ارزش انداخته است ؛ به اين معنا كه افراد در جامعهء اسلامى ، با هم برادر و برابرند و هرگز كسى حق ندارد به استناد ثروت يا نيروى ديگرى از نيروهاى اجتماعى ، بر ديگران برترى جويد و آنان را خوار و سبك شمرده از آنان فروتنى و كرنش بخواهد ! يا به واسطهء موقعيت مخصوص خود از پاره‌اى از وظايف سنگين اجتماع معاف شود ! يا مصونيت پيدا كرده در برابر گناهى كه مرتكب شده مجازات نشود ! سرپرست جامعه در اجراى قوانين و مقررات حكمش نافذ است و همگى بايد در مقابل او سر تعظيم فرود آورند و به او احترام گزارند ، ولى در كارها و اغراض شخصى خود نبايد توقع داشته باشند كه ديگران در برابرش سر فرود آورند ، يا هر چه انجام مىدهد حق اعتراض و خرده‌گيرى به او نداشه باشند ! يا به پاس اين كه سرپرست و فرمانرواى جماعت است ، از پاره‌اى از وظايف عمومى معاف گردد ؟ ! و هم‌چنين ، يك فرد ثروتمند نمىتواند ثروت را مايهء افتخار خود قرار داده و به پشتيبانى ثروت خود ، مستمندان و زيردستان را سركوب نمايد و نيز فرمانروايان جامعه ، حق ندارند از او طرفدارى كرده هر سخن بيهودهء او را به حقوق مسلّم ديگران مقدم دارند .\r\nو نيز اسلام هرگز اجازه نمىدهد كه در هيچ طبقه‌اى ، فرد توانا بدون استحقاق ، بر ناتوان ، حكومت مطلقه نمايد ، خداى متعال در كلام خود مىفرمايد : « پيروان اسلام همه با هم برادر و برابرند » . « 1 »\r\nو نيز مىفرمايد : « دين خدا تابع آرزوها و خواسته‌هاى شما ( اهل كتاب و مسلمانان ) نيست ، هر كس كار خلافى انجام دهد مجازات خواهد شد » . « 2 »\r\nالبته يك رشته ويژگىها ، مانند اطاعت از پيشوايان دين و احترام والدين و مانند\r\n\r\n\r\n","description":"","footnote":"\r\n( 1 ) . حجرات ، آيه 10\r\n( 2 ) . نساء ، آيهء 122\r\n","page_name":" 304 ","page_number":304},
  {"content":"\r\n\r\nاين‌ها در دين ا سلام هست كه در اين مورد مساوات نيست و فقط وظايفى است مخصوص به يك طبقه به نفع طبقهء ديگر ، ولى در اين مورد هم كسى كه اين حكم به نفع او شده است ، نمىتواند بر ديگران برترى جسته مقام خود را به رخ آنان بكشد !\r\nآرى ، چون انسان فطرت غريزهء امتيازطلبى دارد ، اسلام - بدون اين كه اين غريزهء فطرى را بكشد - يك مورد عملى براى آن در نظر گرفته است و آن « تقوا » است .\r\nدر اسلام ، ارزش واقعى از « پرهيزكارى » است و چون طرف حساب « تقوا » ، خداى تعالى مىباشد ، اين مايهء امتياز هر چه بيشتر شود ، مزاحمتى پديد نخواهد آورد ؛ بر خلاف امتياز طبقاتى كه بزرگ‌ترين عامل فساد جامعه و نيرومندترين سبب تزاحم افراد مىباشد .\r\nدر نظر اسلام ، يك فقير پرهيزكار بر گروهى ثروتمند ناپرهيزكار ، برترى دارد و يك زن پرهيزكار ، از صدها مرد بىبند و بار ، بهتر است .\r\nخداوند متعال مىفرمايد :\r\nاى مردم ما شما را از يك نر و ماده - مرد و زن - آفريديم ، هيچ گونه تفاوتى در ريشهء آفرينش و گوهر خلقت نداريد ، و شما را گروه گروه و دسته دسته كرديم ، كه همديگر را شناخته اجتماعات متشكلى به وجود آوريد ، هر كه از شما پرهيزكارتر است پيش خدا گرامىتر مىباشد . « 1 »\r\nو باز مىفرمايد :\r\nمن كار و كوشش هيچ يك از شما را ضايع نمىگردانم مرد باشد يا زن همه از يك نوع بوده و انسانند . « 2 »\r\n2 . با ملاحظهء اين كه همهء افراد در انسانيت و عضويت اجتماع شريكند و كار و\r\n\r\n\r\n","description":"","footnote":"\r\n( 1 ) . حجرات ، آيه 13\r\n( 2 ) . آل‌عمران ، آيهء 195\r\n","page_name":" 305 ","page_number":305},
  {"content":"\r\n\r\nكوشش همگى محترم است ، قوانينى وضع شده كه منافع هر كس در سايهء آن معين مىگردد و قهراً راه تعدى و كشمكش‌هاى اجتماعى ، خود به خود بسته مىشود .\r\nاين مقررات با در نظر گرفتن اصل اولى ، به طورى تنظيم شده كه فاصلهء طبقات مختلف جامعه را تا آخرين حدى كه ممكن است ، از ميان بر مىدارد و دل‌ها را به هم نزديك مىكند !\r\nبا اين بيان ، روش اختصاصى اسلام در حفظ منافع افراد و رفع اختلافات اجتماعى به طور اختصار و اجمال روشن مىشود و در بخش بعدى آن‌ها را به طور تفصيل بررسى مىكنيم .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n\r\nاصل مالكيت و طبقهء ثروتمند\r\nانسان موجودى است زمينى كه در زمين زندگى مىكند و نيازمندىهاى خود را با نيروى جسم و جان و انديشه و بازوى خويش ، از زمين و محصولات آن رفع مىنمايد و به همين جهت ، زمين و آنچه را كه در زمين است ، از آن خود مىپندارد خداى متعال نيز در كلام خود اين مطلب را تأييد كرده مىفرمايد :\r\nخدا هر چه در زمين است براى شما آفريده است . « 1 »\r\nهمين عقيده كه انسان زمين را از آن خود مىداند ، به او اجازه مىدهد كه از پديده‌هاى آن به طور ساده استفاده كند ؛ مثلًا از آب گواراى آن بنوشد و از ميوه‌هاى لذيذ و گوشت حيوانات آن بخورد ، و در شكاف كوه‌ها و سايهء درختان آرام گيرد ، يا به واسطهء صنعت - يعنى فعاليت‌هايى كه روى ماده انجام مىدهد - خواسته‌هاى خود را به دست آورد .\r\nالبته اگر افرادى چند ، در زمين زندگى مىكردند كه هيچ گونه برخوردى با همديگر نداشتند ، هرگز اشكالى پيش نمىآمد ، ولى گرد هم آمدن افراد و همزيستى ايشان ، كه اساس اجتماع مدنى انسان است ، در حالى كه هر فردى زمين و پديده‌هاى آن را از آن خود مىداند ، طبيعتاً سبب تزاحم و برخورد شديد بين افراد خواهد بود ، چون هر\r\n\r\n\r\n","description":"","footnote":"\r\n( 1 ) . بقره ، آيهء 29\r\n","page_name":" 307 ","page_number":307},
  {"content":"\r\n\r\nكس كه براى رفع نيازمندى خود به چيزى دست زند ، ديگران او را مخل و مزاحم آزادى و آسايش خود پنداشته و به ممانعت خواهند پرداخت ، زيرا انسان ناگزير است به هر قيمتى كه هست ، به زندگى خود ادامه دهد .\r\nبه اين جهت نخست اصل و قانون به نام اصل اختصاص وضع نموده و براى جلوگيرى از تزاحم و برخوردهاى اجتماعى آن را محترم شمرده است . به موجب اين اصل ، هر چيزى را كه انسان با سعى و كوشش به دست مىآورد ، متعلق به خود اوست و ديگران حق ندارند به آن چشم طمع دوخته مزاحمت وى را فراهم نمايند .\r\nپس از آن اصل ديگر را به نام اصل مالكيت محترم شمرده است كه به موجب آن انسان مىتواند در چيزهايى كه با كوشش خويش به دست آورده است ، به طور دلخواه تصرف نمايد ، اين اصل در واقع تكميل يافتهء اصل « اختصاص » است ، زيرا اصل اختصاص ، جلوى مزاحمت ديگران را مىگيرد و اين اصل ، هر گونه تصرف را براى مالك در آن چيز مشروع مىسازد .\r\nاسلام اصل مالكيت را محترم شمرده و پيغمبر اكرم در خبر معروف : « الناسُ مُسلّطونَ عَلى أموالِهِم » تسلط كامل مالك را بر مال خود ، تأييد فرموده است .\r\nروى اين اصل ، انسان مىتواند هرطور كه بخواهد ، در اموال خود تصرف نمايد :\r\nنگه‌دارد ، بخورد ، بنوشد ، ببخشد ، بفروشد و همچنين ساير تصرفات مشروع را انجام دهد و اما تصرفاتى كه ممنوع و خلاف مصلحت اجتماعى است ، هرگز مالك تسلط به آن‌ها ندارد : مالك نمىتواند تصرفى كه به ضرر اسلام يا مسلمين است در مال خود بنمايد ، يا مال خود را با تبذير و مانند آن ، نابود كند . يا طلا ونقرهء مسكوك خود را از جريان انداخته به صورت « گنج » اندوخته نمايد !\r\nاصل مالكيت مهم‌ترين اصلى است كه انسان را به آرزوى خود مىرساند و آزادى فردى را در سايهء رعايت مقررات ، تا آخرين حد امكان تأمين مىنمايد .\r\nهر اندازه از تسلط انسان بر مال يا اختيار وى در كار و كوشش كاسته شود ، به همان\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاندازه آزادى وى سلب شده و استقلال فرديش از بين مىرود . و اگر اصل تسلط به كلى از بين برود ، اصل آزادى و در حقيقت خاصيت يك موجود زنده ، از وى گرفته خواهد شد .\r\n\r\nدو اصل متمم اصل مالكيت\r\nتسلط كامل مالك بر ملك خود و آزادى وى در هر تصرف مشروعى كه بخواهد ، ممكن است از دو راه به خطر افتد :\r\n1 . از راه تجاوز ديگران ، مانند اين كه كسى دست روى ملك او بگذارد و راه استفاده را بر وى ببندد ؛\r\n2 . از اين راه كه ديگران كارى كنند كه به مالك ضرر و زيان وارد آيد .\r\nشارع اسلام براى جلوگيرى از خطرهاى نامبرده ، دو اصل ديگر تأسيس نموده كه جريان اصلى مالكيت را خود به خود تأمين مىكند و به اصطلاح « ضامن اجرا » و نگهدار آن است .\r\n1 . اصل ضمان : اسلام روى اين اصل دستور مىدهد كه هر كس بر مال ديگرى دست يابد ، ضامن آن است ؛ يعنى بايد آن مال را به صاحبش برگرداند و اگر از بين رفت ، مثل يا قيمتش را بدهد .\r\nدليل اين دستور گفتار پيغمبر اكرم صلى الله عليه و آله است كه فرمود « عَلَى الْيد ما أخذت حتى نؤدىِ » « 1 » .\r\n\r\n\r\n","description":"","footnote":"\r\n( 1 ) . دو حكم از احكام ضمان 1 - اگر كسى ملك ديگرى را غصب كند ، يعنى بدون اذن مالك ، دست روى آن گذاشته ، و نگذارد مالك در ملك خودش تصرف كند ، به حكم اسلام بايد هر چه زودتر آن را به صاحبش برگرداند . و اگر از بين رفته مثل يا قيمتش را پرداخت كند . و چنان‌چه به واسطهء غصب زيانى به صاحب مال وارد آمد از عهدهء آن برآيد .\r\n2 - اگر بدون اجازهء مالك در ملك او تصرف كند ، ولى از تصرف مالك جلوگيرى نكند ، فقط بايد خود مال ، و اگر تلف شده مثل يا قيمتش را بدهد . به جز آنچه گفتيم ، احكام و مسائل « ضمان » بسيار است و براى دانستن آن‌ها بايد به كتاب‌هاى فقهى رجوع شود\r\n","page_name":" 309 ","page_number":309},
  {"content":"\r\n\r\n2 . قاعده ضرر : اين قاعده از حديث نبوى : « لاضَرَرَ وَ لا ضَرارَ في الْإسلام » استفاده مىشود . به موجب اين قاعده ، هر حكم اسلامى كه اجراى آن در پاره‌اى از موارد ضرر مالى يا جانى به كسى برساند ، آن حكم در آن مورد قابل اجرا نيست .\r\n\r\nچيزهايى كه مىشود تملك كرد\r\nاز ديدگاه دين مقدس اسلام ، چيزهايى را مىتوان تملك نمود كه :\r\n1 . فايدهء قابل توجهى داشته باشد بنابراين حشرات بىفايده مثلًا قابل تملك نيست .\r\n2 . فايدهء نامبرده حلال باشد ، بنابراين اسباب قمار و آلات موسيقى مضرّ و مُلهى ، و مانند اين‌ها كه فايدهء حلالى ندارند ، ملك كسى نمىشوند .\r\n3 . فايدهء حلال نامبرده قابل اختصاص به فرد يا افرادى باشد ، بنابراين مساجد جاده‌هاى عمومى و مانند اين‌ها كه مربوط به همهء افراد اجتماع است ، ملك كسى نمىشوند .\r\nالبته در جامعه‌هاى بشرى براى مالك شدن وسايل زيادى هست ، اما بعضى از آن‌ها مانند قمار و شرط بندى و ربا و رشوه خوارى و . . . چون به ضرر جامعه تمام مىشود ، اسلام آن‌ها را لغو نموده و در وسايل ديگرى مانند بيع و اجاره و هبه و جعاله كه به نفع اجتماع است ، تعديلاتى به عمل آورده و آن‌ها را پذيرفته است . و به طور كلى وسيلهء مالك شدن از نظر اسلام دو چيز است :\r\n1 . آن‌كه در انجام آن ، عملى لازم است مانند خريد و فروش كه براى انجام آن بايد\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n« عقد بيع » بخوانند ، يا داد و ستد نمايند .\r\n2 . آن كه به عملى احتياج ندارد ، مانند وفات كه به وسيلهء آن اموال مالك به ورثه‌اش منتقل مىشود و لفظ يا عمل ديگرى لازم نيست .\r\nنظر به اهميتى كه احكام « ارث » و « ازدواج » در اجتماع دارد ، به ذكر كليات مسائل آن‌ها مىپردازيم .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\nكليات مسائل ارث\r\nموضوع وراثت در جهان طبيعت قانونى است كلى كه مورد عنايت آفرينش مىباشد و هر نسلى ، انواع خصائص ذاتى گذشتگان خود را به وراثت مىبرد : « گندم از گندم برويد جو زجو » افراد انسان هم تا اندازه‌اى اخلاق و صفات و عوارض وجودى نياكان خود را به ارث مىبرند ، و به سبب همين اتصال و امتزاج وجودى است كه انسان در حال عادى ، علاقهء خاصى از خود نسبت به خويشاوندان خود درك مىكند و مخصوصاً فرزندان خود را جانشينان خود دانسته و بقاى آن‌ها را عيناً بقاى خود فرض مىنمايد . و طبعاً آنچه را كه متعلق به اوست و در اثر كار و كوشش به دست آورده و به خود اختصاص داده ، متعلق به فرزندان و از آنان گذشته ، متعلق به نزديكان خود مىداند .\r\nاسلام براى رعايت و احترام همين درك طبيعى و احساس فطرى ، مال انسان را پس از مرگ وى به خويشانش كه در حال وفات زنده‌اند ، متعلق مىداند ، و زن و شوهر را نيز كه پايه گذار نسبت و شريك زندگى همديگرند ، در ارث به خويشاوندان ملحق مىسازد . دستهء اوّل را وارث « نسبى » و زن و شوهر را وارث « سببى » مىنامد .\r\nبنابراين ، اموال « ميت » ميان وارث نسبى و سببى ، طبق دستور خاصى ، تقسيم خواهد شد ، ولى چند نفرند كه از ارث محروم مىباشند كه به دونفر از آن‌ها اشاره مىشود :\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n1 . كافر كه از مسلمان ارث نمىبرد و نيز اگر كافرى كه از دنيا رفته وارث مسلمانى داشته باشد ، خويشاوندان كافرش ارث نمىبرند .\r\n2 . قاتل ، هر گاه كسى يكى از خويشاوندان خود را بكشد ، از او ارث نمىبرد ، ولى فرزندان قاتل ، از ارث محروم نيستند .\r\n\r\nوراث نسبى ( خويشاوندان )\r\nوارثان نسبى بر حسب نزديكى و دورى پيوند خويشاوندى و نيز بر حسب داشتن و نداشتن واسطهء خويشاوندى ، به سه دسته تقسيم شده‌اند كه با بودن هر دسته‌اى ، دستهء بعدى ارث نمىبرد و با نبودن هيچ يك از اين سه دسته ، تقسيم ارث به دستورى است كه بعداً گفته مىشود :\r\nخداى تعالى در كلام خود مىفرمايد : « بعضى از خويشاوندان بر بعض ديگر حق تقدم دارند » . « 1 »\r\nو نيز در كلام خود ، در ضمن هشت آيه ، دسته‌هاى وارثان و سهم هر يك را بيان مىنمايد :\r\nدستهء اول : پدر و مادر و پسر و دختر « ميت » كه بىواسطه به ميت اتصال دارند . و در صورت نبودن پسر و دختر ، سهم آنان به فرزندشان مىرسد ، ولى تا يك نفر از آن فرزندان زنده است ، به فرزند فرزند نمىرسد ؛ مثلًا اگر ميت پدر و مادر و پسر و دخترى از پسر خود داشته باشد ، سهم پسر به پسر و دختر آن پسر ، رسيده و ميان آنان تقسيم مىشود و در صورتى كه اين پسر و دختر فرزندى داشته باشند ، به ايشان چيزى نمىرسد .\r\nدستهء دوم : جدّ و جدّ پدرى و مادرى و برادر و خواهر ميت است كه به يك واسطه ؛\r\n\r\n\r\n","description":"","footnote":"\r\n( 1 ) . انفال ، آيه 75\r\n","page_name":" 313 ","page_number":313},
  {"content":"\r\n\r\nيعنى به واسطهء پدر يا مادر - با ميت نزديكند .\r\nتبصره 1 : در اين دسته نيز اولاد برادر يا خواهر ، سهم پدر و مادر خود را اگر مرده باشند ، به ارث مىبرند و تا يكى از فرزندان برادر و خواهر هست ، ارث به فرزند فرزند آنان نمىرسد .\r\nتبصره 2 : اگر ميت هم برادر و خواهر پدرى و هم برادر و خواهر پدر و مادرى داشته باشد ، ارث به برادر و خواهر پدرى نمىرسد .\r\nدسته سوم : عمو و عمه و دايى و خاله است كه به دو واسطه ( يعنى پدر يا مادر و پدربزرگ يا مادربزرگ ) به ميت نسبت دارند ، در اين دسته نيز فرزندان به جاى پدران و مادران خود هستند و تا يك نفر از كسانى كه از طرف پدر و مادر با ميت نزديكند زنده باشد ارث به خويشاوندان پدرى نمىرسد .\r\n\r\nسهام ارث\r\nسهام هر يك از وارثان نامبرده طورى در اسلام تنظيم شده كه بسيار قابل توجه و مشتمل بر محاسبه‌هاى دقيق رياضى است ، و كليهء سهم سه قسم است :\r\n1 . ورّاثى كه سهم ارث آنان نصف و ثلث و مانند اين‌هاست كه نسبت عددى معين دارد . هر يك از اين سهم‌ها را در اصطلاح فقه « فرض » مىگويند و كليهء آن‌ها شش تاست :\r\nنصف ، ربع ، ثمن ، دو ثلث ، ثلث و سدس . « 1 »\r\n2 . كسانى كه به واسطهء خويشى ارث مىبرند ، ولى سهمشان به نسبت معين نيست .\r\n\r\n\r\n","description":"","footnote":"\r\n( 1 ) . به ترتيب : 12 و 14 و 18 و 23 و 13 و 16\r\n","page_name":" 314 ","page_number":314},
  {"content":"\r\n\r\n\r\nفرض‌هاى ارث\r\n1 . نصف ( 12 ) و آن براى سه وارث است :\r\nالف ، شوهر در صورتى كه زن او كه از دنيا رفته ، فرزند نداشته باشد .\r\nب ، دختر ، اگر تنها فرزند ميت باشد .\r\nج ، خواهر پدر و مادرى ، يا پدرى در صورتى كه ميت وارث ديگر نداشته باشد .\r\n2 . ربع ( 14 ) و آن براى دو وارث است .\r\nالف : شوهر در صورتى كه زن او كه از دنيا رفته فرزندانى داشته باشد .\r\nب : زن ، در صورتى كه شوهر او كه از دنيا رفته ، فرزند نداشته باشد .\r\n3 . ثمن ( 18 ) و آن ارث زن يا زن‌هاى متعدد ميت است ، در صورتى كه ميت فرزند داشته باشد .\r\n4 . دو ثلث ( 23 ) و آن براى دو وارث است :\r\nالف : دو دختر و بيشتر در صورتى كه ميت فرزند پسر نداشته باشد .\r\nب : دو خواهر و بيشتر پدر و مادرى يا پدرى ، در صورتى كه ميت برادر نداشته باشد .\r\n5 . ثلث ( 13 ) و آن نيز براى دو وارث است :\r\nالف : مادر اگر فرزندش كه از دنيا رفته فرزند و برادران متعدد داشته باشد .\r\nب : خواهر و برادر مادرى ، در صورتى كه بيش از يكى باشند .\r\n6 . سدس ( 16 ) و آن براى سه وارث است :\r\nالف : پدر در صورتى كه ميت فرزند داشته باشد .\r\nب : مادر اگر ميت فرزند داشته باشد .\r\nج : خواهر يا برادر مادرى ، در صورتى كه منحصر به فرد باشد .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n\r\nارث پدر و مادر\r\n1 . اگر وارث ميت فقط پدر يا مادر باشد ، همه « تركهء ميت » مال اوست .\r\n2 . اگر وارث ميت ، پدر و مادر و فرزندهاى او باشند ، پدر و مادر هر كدام 16 مىبرند و بقيه سهم فرزندان است .\r\n3 . اگر وارث ميت ، پدر و مادر باشد و ميت اولادى نداشته باشد و در صورتى كه ميت چند برادر داشته باشد ، اگر چه خود آنان ارث نمىبرند ، ولى در اين صورت 16 مال سهم مادر و بقيه سهم پدر است ، و اگر برادرهايى نداشته باشند 13 سهم مادر و 23 سهم پدر است .\r\n\r\nفرزندان\r\nاگر وارث ميت يك پسر يا يك دختر باشد همهء تركه مال اوست ، و اگر چند پسر يا چند دختر باشند مال به طور مساوى بين آنان قسمت مىشود ، و اگر پسر و دختر با هم باشند هر پسرى دو برابر دختر مىبرد .\r\n\r\nجد و جده\r\n1 . اگر وارث ، جد و جدهء پدرى باشند دو قسمت را جد و يا يك قسمت را جده مىبرد و اگر مادرى باشند مال به طور مساوى بين آنان قسمت مىشود . و اگر هم پدرى و هم مادرى باشند ، مال را سه قسمت مىكنند : دو قسمت آن را به اجداد پدرى مىدهند كه جد دو برابر جده مىبرد ، و يك قسمت مال اجداد مادرى است كه به طور مساوى بين آنان قسمت مىشود .\r\n2 . اگر وارث ميت ، اجداد و برادر و خواهر باشند ، چنانچه آن مادر يا خواهر ، مادرى يا پدرى و مادرى باشند ، يك قسمت از سه قسمت را به اجداد و بقيه را به برادر\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nيا واهر مىدهند ، ولى اگر بعضى پدر و مادرى و بعضى ديگر پدرى باشند ، به برادر يا خواهر مادرى چيزى نمىرسد و دو قسمت باقىمانده را به برادر و خواهر پدر و مادرى يا پدرى مىدهند .\r\n\r\nعمو و عمه\r\n1 . اگر وارث ميت ، عمو يا عمه باشد همهء مال به او مىرسد و اگر چند عمو يا چند عمه باشند ، مال به طور مساوى بين آنان قسمت مىشود و اگر عمو و عمه باشد و همه پدرى و مادرى يا پدرى يا مادرى باشند ، عمو دو برابر عمه مىبرد ، و اگر بعضى پدر و مادرى و بعضى پدرى و بعضى مادرى باشند ، در صورتى كه عمو يا عمه مادرى باشند ، يك قسمت از سه قسمت مال و اگر بيشتر باشد ، دو قسمت را به او مىدهند و بقيه را به عمو و عمهء پدرى و مادرى مىدهند ، و عمو و عمهء پدرى ارث نمىبرند .\r\n2 . اگر وارث ميت عمو يا عمهء پدر و مادرى و عمو يا عمهء پدرى باشد به عمو يا عمهء پدرى ارث نمىدهند و همهء مال به عمو و عمهء پدر و مادرى مىرسد .\r\n\r\nدايى و خاله\r\nدايى و خاله در صورتى كه همه پدر و مادرى باشند ، اگر چه بعضى پسر و بعضى دختر باشند ، مال به طور مساوى بين آنان قسمت مىشود ، و اگر بعضى پدر و مادرى يا پدرى و بعضى مادرى باشند ، سهم دايى و خاله مادرى يك ششم است كه به طور مساوى بين آنان قسمت مىشود و بقيه را به دايى و خالهء پدرى و مادرى يا پدرى مىدهند كه هر پسرى دو برابر دختر مىبرد .\r\n\r\nارث زن و شوهر\r\nبه طورى كه سابقاً گفته شد ، ارث شوهر در صورتى كه زنش فرزندى نداشته باشد ،\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nنصف و اگر از آن شوهر يا شوهر ديگرش فرزند داشته باشد ، چهار يك است . وارث زن اگر شوهرش فرزند نداشته باشد چهار يك و اگر از آن زن يا زن ديگرش فرزند داشته باشد ، هشت يك مىباشد . ولى بايد دانست كه زن از « زمين » ارث نمىبرد و فقط چهار يك يا هشت يك از اموال منقول و اعيان زمين ، مانند ساختمان و بنا و درخت را ارث مىبرد ، ولى شوهر از همهء اموال زن ارث مىبرد .\r\n\r\nولاء\r\nاگر ميت هيچ يك از وارثان گذشته را نداشته باشد ، ارث به وسيلهء ولاء خواهد بود و آن بر سه قسم است كه به ترتيب بايد ارث را ببرند :\r\n1 . ولاء عتق و آن اين است كه كسى بردهء خود را آزاد كند ، چنان‌چه آن برده بميرد و وارثى نداشته باشد ، مولاى او همهء « تركه » او را ارث مىبرد .\r\n2 . ولاء ضمان جريره اگر كسى با ديگرى قرار بگذارد كه « جرائمى را كه به واسطهء قتل يا زخم زدن به عهدهء او مىآيد قبول نمايد ، به شرط اين كه اگر پس از مرگ وارثى نداشت ، ارث او را ببرد » در اين صورت همهء تركه او را مىبرند .\r\n3 . ولاء امامت و آن سرپرستى امام و رهبرى است . امام سرپرست همهء مسلمانان است . اگر كسى هيچ وارث نداشته باشد ، تركهء او به امام ، و در زمان غيبت امام ، به نائب او مىرسد . اميرالمؤمنين على عليه السلام تركهء بىوارثان را ميان اهل بلد و همسايگانشان قسمت مىفرمود .\r\n\r\nاحكام ارث\r\n1 . خويشاوندان پدرى و پدر و مادرى ارث را به اختلاف قسمت مىكنند ؛ يعنى هر مردى دوبرابر زن مىبرد ، ولى ارث خويشان مادرى به طور مساوى بين آنان قسمت مىشود .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n2 . در هر دسته از ورّاث ، اولاد به جاى پدران و مادرانند ، يعنى اگر آنان نبودند ، سهم ارثشان را مىبرند ؛ مثلا اگر ميت پدر و مادر و دخترِ پسر و پسرِ دختر داشته باشد ، پدر و مادر هر كدام يك ششم مال را مىبرند و بقيهء مال سه قسمت مىشود . دو قسمت به دختر پسر و يك قسمت به پسر دختر مىرسد .\r\n3 . اگر ميت يك فرزند و يك نوه داشته باشد ، همهء ارث به فرزند مىرسد و به نوه چيزى نمىدهند .\r\n4 . اگر سهام و فرض وارثان از اصل تركه بيشتر باشد كمبود متوجه دختران و خويشاوندان پدرى مىشود ؛ مثلا وارث ميت شوهر و پدر و مادر و چند دختر باشد ، چون سهم شوهر 14 و سهم پدر و مادر هر كدام 16 و سهم دخترها 23 مىشود و مجموعاً 114 است و 14 از همهء تركه يعنى عدد واحد بيشتر است ، در اين صورت بايد سهم شوهر و پدر و مادر را بدهند و بقيه را به طور مساوى بين دخترها تقسيم نمايند و كمبود متوجه آنان مىشود .\r\nدر فقه « اهل سنت » كسر را به نسبت سهام همهء صاحبان سهام قسمت مىكنند ، و آن را « عول » مىنامند .\r\n5 . اگر مجموع سهام از اصل مال ، يعنى عدد واحد كمتر باشد ، به طورى كه پس از پرداخت « فروض » و سهام ، چيزى زياد بيايد ، باقىمانده را به دختر يا خويشاوند پدرى ، يعنى وارثى كه كسر به سهام ايشان وارد مىشود ، مىدهند ؛ مثلًا اگر وارث ميت ، مادر و يك دختر باشد ، سهم مادر 13 و سهم دختر 12 است و در اين صورت 16 باقىمانده را به دختر مىدهند .\r\nولى اهل سنت اين زيادى را به خويشان پدرى كه طبقهء بعد هستند مىدهند و آن را « تعصيب » مىنامند .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nازدياد ثروت و مفاسد آن\r\nاز راه تجربه و مشاهده ، ثابت شده است كه يك فرد از افراد جامعه در شرايط متوسط مىتواند با كار و كوشش بيش از آنچه نياز دارد تهيه نمايد و از نظر واقع‌بينى نيز بايد همين طور باشد ، زيرا انسان در زندگى خود به طور طبيعى دوران پيرى و ناتوانى دارد كه تا اندازهء زيادى نيروى كار و كوشش را از دست مىدهد ، بنابراين بايد بتواند در دوران قدرت و نيروى جوان ، بيش از حد احتياج تهيه كند تا در دوران پيرى از آن استفاده نمايد .\r\nعلاوه بر اين مرد و زن با وسايل و عواطف ديگرى مجهزند كه ادارهء زندگى نوزادان را به عهدهء ايشان مىگذارد . خداوند با عنايت خود اين نقيصه را نيز از راه كار وكوشش دورهء جوانى تأمين نموده است و جوان را نيروى بيشترى داده تا بتواند به وسيلهء كار و كوشش ، از عهدهء نيازمندى چندين فرد برآيد . همين خاصيت در جامعه نيز وجود دارد و يك جامعه ، با شرايط متوسط مىتواند بيش از حد احتياج به جمع ثروت بپردازد .\r\nو باز اين نكته از راه تجربه آشكار شده كه هرچه از عمر انسانيت مىگذرد و دانش بشرى افزوده مىگردد و با آزمايش‌هاى بيشترى مجهزتر و در كار خود ورزيده‌تر مىشود ، به ايجاد ثروت آشناتر مىگردد . بنابراين روز افزون بودن ثروت قطعى و اجتناب ناپذير خواهد بود و از طرف ديگر به موجب اصل « اختصاص و مالكيت »\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمردم به غنى و فقير ، تقسيم مىشوند و حس تجمل دوستى و جاه‌طلبى روز به روز اغنيا را از فقرا دور تر مىسازد ، و از اين روى ، حس كينه ورزى و انتقام جويى فقرا را شديدتر مىگردد و در اين حال مانند « سرطانى » است كه پيكر جامعه را به سوى نابودى قطعى مىكشاند .\r\nهمين مسئله است كه سازمان اداره كنندهء اجتماع را بين دو محظور قرار مىدهد ، زيرا اگر اصل مالكيت را لغو نمايد و تسلط انسان را بر حاصل كار و كوشش خود ، يعنى ثروتى كه با زحمت به دست آورده قطع نمايد ، استقلال و آزادى فردى را به كلى از ميان برده اصل موضوع - انسان آزاد - را از دست داده است .\r\nو اگر تسلط بىقيد و شرط ثروتمندان را امضا نمايد و اصل مالكيت را محترم شمارد ، بيشتر مردم يعنى فقيران و بينوايان را كه در واقع كارگردانان حقيقى جامعه هستند ، به عنوان اسير و بندهء زرخريد تسليم بىقيد و شرط اقليت بىرحمى نموده است .\r\nپس بايد چاره‌اى انديشيد كه هم اصل مالكيت محفوظ بماند و هم از مفاسد جنبى آن جلوگيرى به عمل آيد .\r\n\r\nچاره جويى اسلام\r\nاسلام - با حفظ اصل مالكيت كه پايهء آزادى است - از راه‌هاى گوناگونى ، فاصلهء غنى و فقير را از ميان برداشته تا اندازه‌اى كه ممكن است ايشان را به هم نزديك ساخته است .\r\nمهم‌ترين آن راه‌ها اين سه طريق است :\r\n1 . دو قسم ماليات ثابت به نام « زكات » و « خمس » وضع فرموده است ، و بر خلاف ديگر روش‌هاى اجتماعى كه ماليات را فقط در امور عامهء اجتماعى مصرف مىكنند ، بخش مهم اين درآمدها را به فقيران و مستمندان اختصاص داده تا نواقص زندگى\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nخود را رفع نمايند .\r\nهر سال با دريافت اين دو نوع ماليات ، رقم هنگفتى از ثروت به بيت‌المال سرازير مىشود كه اگر طبق دستور اسلام عادلانه و عاقلانه بين فقرا تقسيم شود ، در مدت كمى زنگ فقر و فاقه را از چهرهء جامعه مىشويد .\r\n2 . امتياز و برترى ثروت و توان‌گرى - چنان كه گذشت - به كلى لغو نموده و از ارزش اجتماعى انداخته است . و البته درمحيطى كه براى توانگر امتيازى نباشد ، يك فرد ثروتمند نمىتواند به قدرت موهوم مالى خود فخر كند و تجملات خود را به رخ فقرا و بينوايان بكشد و مردم را با امتياز خيالى خود ، تحت تأثير قرار داده و نفوذى به دست آورد !\r\n3 . جلوگيرى از تظاهرات بيش از اندازه كه ثروتمندان با تجملات خود مىكنند ! و بدين وسليه از خطرناك‌ترين تبليغى كه اغنيا عملًا به ضرر خودشان انجام مىدهند و هر لحظه دل‌هاى مستمندان را از حسرت و خشم مالامال مىسازند ، جلوگيرى نموده است .\r\nدر اسلام اسراف و تبذير در امور و هزينه‌هاى زندگى حرام مىباشد .\r\nلباس شهرت و استعمال ظروف طلا و نقره ممنوع است .\r\nپيغمبر اكرم صلى الله عليه و آله با كمال قدرت و موقعيت اجتماعى كه داشت مانند يك فرد به تمام معنا عادى ، زندگى مىكرد و اميرالمؤمنين على عليه السلام براى دل‌جويى و تسلى درماندگان در خوراك و پوشاك مانند يكى از افراد عادى و فقرا زندگى مىكرد ، و در نامه‌اى كه به يكى از استانداران خود مىنويسد ، او را سرزنش و به‌شدت توبيخ مىنمايد كه چرا با ثروتمندان بناى معاشرت گذاشته و بر صدر مجالس و بر سر سفرهء ايشان مىنشيند و از طعام‌هاى رنگارنگ آنان كه از دسترس فقرا و مستمندان دور است تناول مىكند ؟ !\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nمرد و زن\r\nدستگاه آفرينش نوع بشر را مانند موجودات جاندار ديگر به نر و ماده تقسيم كرده و بدين وسيله به توالد و تناسل كه تنها ضامن بقاى اين نوع است ، متوسل شده است .\r\nمرد و زن در عين حال كه براى ايجاد نسل با دو دستگاه مختلف مجهز مىباشند ، هر يك از آنان غرايز و نيروهاى كامل يك فرد انسانى را دارا هستند ، و درخصائص ذاتى انسان نيز با هم برابرند . تنها خصوصيت اين دو صنف كه در اجتماع مىتوانند منشأ امتيازهاى جداگانه شوند ، اين است كه : در صنف مرد ، خاصيت تعقل قوىتر و در صنف زن عاطفه واحساسات بيشتر است ، و به واسطهء همين خصوصيات است كه در اجتماع ، هر كدام وظيفهء مخصوصى را به عهده گرفته و چرخ اجتماع را مىگردانند و اگر پا از دايرهء طبيعى خود بيرون نهند ، چرخ اجتماع از كار مىافتد .\r\nاسلام در احكامى كه راجع به اين دو صنف وضع نموده ، به طور كلى صفات و اختصاصات هر يك را در نظر گرفته و در مقررات مشترك همان اشتراك نوعى را مورد نظر قرار داده ، اين دو صنف را تا حد امكان به هم نزديك ساخته است .\r\nبراى آن‌كه دانسته شود كه اسلام در پرتو واقع بينى خود ، چه قدم‌هاى برجسته‌اى در رفع اختلافات اين دو صنف برداشته و مخصوصاً براى بهبود حال زنان و آسودگى ايشان ، چه قوانينى برقرار ساخته است ، بايد از حال عمومى زنان « پيش از اسلام » مطلع شويم و در اين باره تحقيقى بنماييم و رفتارى را كه در جامعه‌هاى مترقى و غير\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nمترقى و دينى پيشين با زنان مىشده ، در نظر بگيريم ، آن‌گاه مقررات اسلامى را كه دربارهء زنان وضع شده ، مورد بررسى قرار دهيم .\r\n\r\nزن در جامعه‌هاى پيش از اسلام\r\n\r\nالف - در جامعه‌هاى قبائلى :\r\nهمانطور كه تاريخ نشان مىدهد در ميان ملت‌هاى باستانى كه روش اجتماعى آن‌ها قانونى يا دينى نبوده و تنها به آداب و رسوم قومى زندگى مىكردند ، زن « انسان » حساب نمىشد ، بلكه با وى رفتار يك « حيوان اهلى » را مىنمودند !\r\nانسان از نخستين روزى كه حيوانات اهلى را يكى پس از ديگرى اسير خود مىساخت و به تعليم و تربيتش مىپرداخت و براى نگهدارى و ادارهء زندگى آن‌ها رنج فراوان مىكشيد ، نه براى اين بود كه آن‌ها را به انسانيت بشناسد ! يا عضوى از جامعهء خانوادگى خود قرار دهد و حقوقى برايش قائل شود .\r\nبلكه مىخواست كه از گوشت و پوست و پشم و شير و از سوارى و باركشى و ديگر فوايد آن‌ها بهره‌بردارى كند ، از اين رو براى بقا و ادامهء حيات اين حيوانات ، وسايلى از قبيل خوراك و مسكن براى آن‌ها فراهم مىكرد ، ولى تحمل اين زحمات از راه دل‌سوزى به آن‌ها نبوده ، بلكه براى تأمين منافع خويش ، به اين كار تن در مىداد .\r\nانسان از اين جانوران دفاع مىكرد . نمىگذاشت كسى آن‌ها را بكشد ، يا به آن‌ها آزار برساند و اگر كسى نسبت به آن‌ها تعدى مىنمود ، انتقام مىكشيد ، ولى در واقع همه براى اين بود كه خود را « مالك » مىدانست و مىخواست حقوق خود را حفظ كند نه آن‌كه براى آن حيوانات حقوقى قائل باشد . زن را نيز به همين ترتيب براى استفاده خود مىخواست .\r\nيعنى زن را در جامعه نگاه مىداشت و از وى دفاع مىنمود و كسى كه به او تجاوز مىكرد ، مجازات مىشد ، ولى نه براى اين كه « انسان » است يا عضوى از يك جامعه\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nمحسوب مىشود و حقوق و احترامى دارد ، بلكه براى آن كه زنده بماند تا بازيچه شهوت مردان شود و براى اهل خانه ، يعنى مردان غذا تهيه و آماده كند . و در اقوام ساحل نشين ماهى شكار كند . باركشى نمايد . در خانه خدمت كند و در مواقع لزوم ، مخصوصاً در قحطى و مهمانى از گوشت وى تغذيه شود ! .\r\nزن در خانهء پدر همين حال را داشت ، تا تحويل شوهر داده مىشد ! ولى نه به اختيار خودش ، بلكه مطابق دستور پدر ! و آن نيز در حقيقت يك نوع « فروش » بود نه پيمان ازدواج ! زن در خانهء پدر تابع پدر و در خانهء شوهر تابع شوهر بود و در هر حال ، تحت نظر صاحب خانه و به دلخواه وى زندگى مىكرد .\r\nخداوند خانه مىتوانست او را بفروشد ! يا ببخشد ، يا براى منظورهايى از قبيل خوش‌گذرانى ، و زادن بچه و يا خدمت ، به كس ديگر ، عاريه ! يا قرض يا اجاره دهد ، و اگر از وى گناهى سر مىزد ، حق داشت هر گونه مجازاتى كه صلاح داند ، حتى كشتن را دربارهء وى اجرا كند ، بىآن‌كه كوچك‌ترين مسئوليتى متوجه او باشد .\r\n\r\nب - زن در جامه‌هاى مترقى سلطنتى :\r\nدر جامعه‌هاى متمدن سلطنتى مانند : ايران و مصر و هند و چين كه به دل‌خواه « شاهان » وقت اداره مىشد ، هم‌چنين در جامعه‌هاى متمدنى مانند : كلده و روم و يونان كه با حكومت قانون زندگى مىكردند ، گرچه حال زن بهتر از جامعه‌هاى ديگر بود و به كلى از مالكيت محروم نمىشد ، اما باز آزادى كامل نداشت و سرپرست خانه‌اى كه زن در آن زندگى مىكرد ، مانند : پدر يا برادر بزرگ‌تر يا شوهر بر وى حكومت مطلق داشت ، يعنى حق داشت وى را به هر كه مىخواهد شوهر دهد و يا عاريه اجاره دهد يا ببخشد ، و مىتوانست - مخصوصا در صورت ارتكاب جرم - او را بكشد يا از خانه بيرون كند .\r\nدر بعضى از كشورها ، زن خويشاوندى طبيعى نداشت و مردها با زن‌هاى محرم خودشان ازدواج مىكردند ، و در بعضى ديگر زن ، خويش رسمى و قانونى شمرده نمىشد و ارث نمىبرد ، در بعضى جاها چند مرد يك زن مىگرفت و بعضى اقوام\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nاعراب جاهيلت دختران خود را زنده به گور مىكردند .\r\nزن را شوم مىدانستند و اگر مورد تجاوز و ظلم قرار مىگرفت ، حق مراجعه به محكمه و شكايت يا دفاع از خود را نداشت ، و حق نداشت شهادت دهد .\r\nروى هم رفته در اين جامعه ، زن عضوى ضعيف و ناقص شمرده مىشد كه بايد تحت سرپرستى مرد اداره شود و هرگز استقلالى در اراده و تصميم و آزادى در كار و انتخاب شغل نداشت و مانند « بچه خردسالى » بود كه تا به حد بلوغ و رشد نرسيده ، بايد زير نظر سرپرستى زندگى كند ! جز اين كه زن ، هرگز به حد بلوغ و رشد نمىرسيد ! زن مانند اسير جنگى بود كه تا آزاد نشده ، بايد در بردگى دشمن بماند و از كار و كوشش وى استفاده شود و از مكر و شيطنت وى در حذر باشند ، جز اين‌كه زن هرگز اميد آزادى نداشت .\r\n\r\nج - زن در جامعه‌هاى دينى :\r\nدر جامعه‌هاى دينى نيز بيشتر از آنچه در جامعه‌هاى ديگر بود ، روى خوش به زنان نشان نمىدادند و حقوقى براى آنان قائل نبودند .\r\nتورات فعلى يهود ، زن را « تلخ‌تر از مرگ » ! معرفى نموده دور از كمال ، مىشمارد ! در مجمع روحانى فرانسه كه چند سال پيش از بعثت رسول گرامى اسلام صلى الله عليه و آله منعقد شد روحانيان مسيحى پس از بررسى كامل حال زنان ، حكم صادر نمودند كه « زن انسان است ، ولى فقط براى خدمت به مرد آفريده شده است » ! .\r\nو در همهء اين جامعه‌ها ، فرزند تابع پدر بود نه مادر و پايهء نسب از پدران درست مىشد نه از مادران ، جز اين‌كه در بعضى از نقاط چين و هند كه تعدد شوهر مرسوم بود ، فرزند تابع مادر بود و پايهء نسب را مادران تشكيل مىدادند !\r\n\r\nخلاصه\r\nپيش از اسلام در سراسر جهان و در همهء ادوار تاريخ ، در جامعهء بشرى زن عضو مؤثرى به شمار نمىرفت و واجد استقلال و آزادى نبود و هميشه يك موجود\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nضعيف و محكوم شمرده مىشد و خود نيز به مرور زمان خصائص انسانى خود را گم كرده و نمىتوانست هيچ گونه شخصيت اجتماعى براى خود تصور نمايد . كلمهء « زن » معناى زبونى و خوارى و پستى و بىخردى را مىداد . در ادبيات هر زبانى نظم و نثر بسيار ، در ناشايستگى و فساد زن يافت مىشود كه كاشف از طرز تفكر است كه پيشينيان در خصوص زن داشته‌اند !\r\n\r\nنظر اسلام در خصوص زن\r\nروزى كه خورشيد اسلام در افق بشريت سرزد ، زن همان موقعيت اجتماعى را داشت كه اجمالًا گفته شد . جهان آن روز در خصوص زن ، جز يك مشت افكار خرافى و نادرست و رفتار ظالمانه چيزى ديگر نداشت و مردم - حتى خود طبقهء زن - براى اين طبقه مرتبه و حقى قائل نبودند و آن را موجودى « پست » كه براى خدمت‌گزارى انسان شريف - يعنى مرد - آفريده شده است ، مىدانستند !\r\nاسلام ، با تمام قوا با اين افكار مخالفت كرد و براى زن حقوقى را كه بيان مىشود مقرر فرمود :\r\n1 . زن يك انسان واقعى است و از يك جفت انسان نر و ماده ، آفريده شده و خصائص ذاتى انسان را دارد و در مفهوم انسانيت ، مرد را بر او امتيازى نيست . خداى متعال دركلام خود مىفرمايد :\r\n « يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى » ؛ \r\nاى مردم ما شما را از نر و ماده‌اى آفريديم . « 1 »\r\nو در چندين آيهء ديگر مىفرمايد :  « بَعْضُكُمْ مِنْ بَعْضٍ » *  همه از جنس هم هستيد .\r\n2 . زن ، مانند مرد ، عضو كامل جامعه است و شخصيت حقوقى دارد .\r\n\r\n\r\n","description":"","footnote":"\r\n( 1 ) . حجرات ، آيه 13\r\n","page_name":" 327 ","page_number":327},
  {"content":"\r\n\r\n3 . زن ، چنان كه خويشاوندى طبيعى دارد ، خويشاوندى رسمى قانونى نيز دارد .\r\n4 . دختر ، فرزند است چنان كه پسر فرزند است . فرزندان دختر مانند بچه‌هاى پسر ، فرزندند و از اين روى زن نيز چون مرد از خويشان سببى و نسبى ، مانند پدر و مادر ارث مىبرد .\r\n5 . زن ، استقلال فكرى دارد و مىتواند در زندگى خود هر گونه تصميمى بگيرد و در حدود شرعى به ميل و انتخاب خود شوهر كند و آزادانه ، در چارچوب ضوابط شرعى زندگى نمايد ، و هر شغل مشروعى را كه بخواهد انتخاب كند .\r\nزن ، استقلال عملى - اقتصادى دارد و كار و كوشش از او محترم است و مىتواند مالك شود و ثروت خويش را خود بدون سرپرستى و دخالت مرد اداره نمايد ، و از مال و حقوق فردى و اجتماعى خويش دفاع نمايد و مىتواند بر نفع يا ضرر ديگران شهادت دهد . و جز در مسئلهء آميزش جنسى - كه در آن بر طبق پيمان زناشويى بايد شوهر خود را اطاعت كند - هر كار ديگرى كه براى شوهر انجام دهد ، مطالبهء اجرت و حقوق نمايد !\r\n6 . مرد نسبت به زن حق هيچ گونه تحكم و تعدى ندارد و هر تعدى كه در مورد مردان قابل تعقيب است ، دربارهء زن نيز قابل مجازات و تعقيب مىباشد .\r\n7 . زن شخصيت معنوى دينى دارد و از سعادت اخروى محروم نيست . نه آن‌چنان كه غالب مذاهب ، زن را مانند يك شيطان ! نوميد از رحمت خداوندى مىپندارند .\r\nخداوند متعال در كلام خود مىفرمايد :\r\n « مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ »  ؛ « 1 »\r\nهر زن و مرد با ايمان كه عمل نيكويى انجام دهد زندگى پاكيزه و مزد كارهاى\r\n\r\n\r\n","description":"","footnote":"\r\n( 1 ) . نحل ، آيه 97\r\n","page_name":" 328 ","page_number":328},
  {"content":"\r\n\r\nنيكويشان را به بهترين وجهى مىدهيم .\r\nو نيز مىفرمايد :\r\n « أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى »  ؛ « 1 »\r\nعمل نيك هيچ مرد و زنى بدون پاداش نمىماند .\r\nممكن است به موجب آيه شريفهء :\r\n « إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ »  ؛ « 2 » يك زن در سايهء تقوا و دين ، به هزاران مرد امتياز و تقدم جويد .\r\n\r\nاختلاف‌ها در حقوق\r\nچنان كه گذشت از نظر اسلام زن و مرد در طبيعت انسانيت و شخصيت حقوقى و معنوى يك‌سانند ، لكن هر يك از اين دو صنف ، به واسطهء خلقت فيزيكى ، و خصائص ويژهء خود ، تفاوتى با صنف مقابل خود خواهد داشت . سهم زن در ارث نصف سهم مرد است . شهادت دو زن با شهادت يك مرد برابر مىباشد . مرد مىتواند تا چهار زن اختيار كند ، لكن زن حق ندارد بيش از يك شوهر انتخاب كند . طلاق به دست مرد سپرده شده است . حكومت و قضاوت و جهاد به مردان اختصاص دارد .\r\nمخارج زن به عهدهء مرد است و از اين قبيل . . . .\r\nالبته اين اختلافات جزئى كه در اسلام بين زن و مرد هست ، از اختلاف در غرائز و روحيات اختصاصى و تفاوت‌هاى فيزيكى آن‌ها سرچشمه گرفته است ، زيرا هر دو صنف در اصل انسانيت كمترين فرقى ندارند . اختلاف آشكارى كه ميان زن و مرد\r\n\r\n\r\n","description":"","footnote":"\r\n( 1 ) . آل عمران ، آيه 195\r\n( 2 ) . حجرات ، آيه 256\r\n","page_name":" 329 ","page_number":329},
  {"content":"\r\n\r\nهست اين است كه در طبيعت زن عواطف و احساسات قوىتر از مرد مىباشد .\r\nالبته جاى انكار نيست كه اين حكم مانند همهء نواميس آفرينش موارد استثنايى دارد ؛ يعنى زنانى در جهان يافته شده‌اند كه نيروى عقلشان از بسيارى مردان قوىتر بوده است ، ولى به حسب اكثريت - و طبق بررسىهاى فيزيولوژيك - نيروى انديشه و خرد در اغلب مردها قوىتر و احساس و عاطفه در زن بيشتر است . اين حكم به هيچ وجه قابل انكار نيست و با آزمايش‌هاى طولانى به ثبوت رسيده است و اختلافاتى كه در اسلام بين زن و مرد و مرد از نظر حقوق ديده مىشود ، علتش همين اختلاف در وظايف و تعقل و عاطفه و ديگر اختلافات طبيعى است ، در اين‌جا به طور اجمال يكى دو مورد از موارد اختلاف را بيشتر بيان مىكنيم .\r\n\r\nاختلاف‌هاى مرد و زن در ارث\r\nدر اسلام ، سهم ارث يك زن به اندازه نصف سهم يك مرد است و لكن با بررسى دقيق روشن مىشود كه حكم ديگر اسلام كه بايد شوهر مخارج زن را بدهد جبران اين كمبود را مىكند ، زيرا چنان كه مىدانيم همهء ثروت موجود زمين در هر زمان از آنِ نسل حاضر است ، و در عصر آينده همان ثروت از راه ارث به نسل بعد منتقل مىشود .\r\nو مورد استفاده قرار مىگيرد ، بنابراين معنا ، يك سهم و دو سهم بردن زن و مرد - كه تقريباً از روى آمار مساوى هستند - اين است كه مالكيت دو سوم ثروت عمومى جهان از آنِ مرد و يك سوم از آن زن است ، ولى چون در اسلام مخارج زن و مصارف زندگى او با لزوم رعايت عدالت و مساوات ، به عهدهء مرد مىباشد ، نصف سهمى كه مالكيت آن به مرد سپرده شده است به مصرف زن مىرسد ، و در يك سهمى هم كه زن خودش مالك است ، مستقلًا مىتواند خودش تصرف كند .\r\nپس مالكيت دو سوم از ثروت زمين ، اگر چه در هر عصر ، به دست مرد و يك سوم به دست زن سپرده شده است ، ولى از جهت مصرف به عكس اين مطلب مىباشد .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nپس در واقع اسلام دو سوم ثروت كره زمين را از جهت مالكيت - يعنى اداره و تدبير - به دست فكر و تعقل سپرده و يك سوم آن را به دست عاطفه و احساس . و لكن از جهت مصرف ، دو سوم آن را به دست عاطفه و احساس داده ، يك سوم را به دست تعقل سپرده است !\r\nبديهى است كه نيروى تعقل در اداره كردن ثروت از احساس و عاطفه تواناتر است و احساس و عاطفه در مصرف كردن مال به نيروى تعقل نيازمندتر مىباشد .\r\nو اين عادلانه‌ترين و عاقلانه‌ترين روشى است كه مىتواند ثروت جهان را ميان دو نيروى مخالف ، تعقل و احساس ، تقسيم كند و هر دو نيرو را كه در زندگى سهم به سزايى دارند ، ارضا نمايد .\r\n\r\nتعداد زوجات در اسلام\r\nاز مسلّمات شريعت اسلام اين است كه مرد مىتواند در صورت نياز ضرورى « چهار زن » اختيار كند ، براى پى بردن به حكمت اين حكم ، بايد به نكات زير توجه نمود :\r\n1 . اين حكم از احكام اختيارى است نه از احكام واجب و حتمى ، يعنى بر مرد مسلمان واجب نيست كه چهار زن بگيرد ! بلكه مىتواند در يك زمان ، دو يا سه يا چهار زن داشته باشد . و به علاوه چون بيشتر از يك زن گرفتن ، شرطش اين است كه انسان ميان آنان به عدالت رفتار كند ، اين كار بسيار مشكلى است كه از عهدهء هر كس بر نمىآيد . اقدام به اين كار در واقع حالت استثنايى به خود مىگيرد .\r\n2 . يكى از نيازمندىهاى بشر ، توالد و تناسل و تكثر افراد است كه آفرينش براى اين منظور بشر را به مرد و زن تقسيم نموده ، اسلام هم كه دين فطرت است نيازمندىهاى واقعى بشر را در نظر گرفته و به همين جهت دستور ازدواج داده است و چون مرد و زن ، براى توالد و تناسل از لحاظ صلاحيت ، اختلاف دارند ، تعدد\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nزوجات را تشريع فرموده است . اينك علل اختلاف ذكر مىشود :\r\nالف ، زن نوعاً از نه سالگى صلاحيت ازدواج را دارد ، در صورتى كه براى مرد اين استعداد نوعاً از پانزده سالگى است .\r\nدر نتيجه هرگاه سال معينى را در نظر گرفته ، مواليد آن را از پسر و دختر - كه غالباً دختر از پسر بيشتر است - ضبط كنيم ، و مواليد سال‌هاى بعد را بر آن بيفزاييم در سال شانزدهم در مقابل هر يك پسرى كه شرعاً صلاحيت ازدواج دارد ، هفت دختر جهت ازدواج صلاحيت پيدا خواهند كرد و اگر سن متعارف ازدواج پسران را كه معمولًا از بيست به بالاست ، در نظر بگيريم در سال بيست و يكم ، در مقابل هر يك پسر دو دختر خواهد بود و در سال بيست و پنجم كه نوعاً ازدواج‌ها از آن سال رد نمىشود ، در مقابل هر ده پسر ، شانزده دختر آماده ازدواج خواهد بود ! .\r\nب ، زن غالباً پس از پنجاه سالگى ، استعداد توليد را از دست مىدهد ، در صورتى كه مرد تا اواخر عمر طبيعى ، اين استعداد را دارد .\r\nج ، تلفات نوزادان پسر به موجب آمار از نوزادان دختر بيشتر است و نيز در اواسط عمر كه سن كار و كوشش است ، در اثر عوامل گوناگون ، مرگ در ميان مردان بيشتر از زنان اتفاق مىافتد ، و هم‌چنين - بر حسب آمار - عمر مرد غالباً كوتاه‌تر از عمر زن است و به همين جهت است كه هميشه زن بيوه در جامعه بيشتر از مرد بىزن است .\r\nبهترين گواه اين سخن آن است كه تعدد زوجات قرن‌ها در جامعه‌هاى اسلام جايز بوده و با اين‌كه مردان بىمبالاتى كه فاقد عدالت بودند به اين كار دست زده‌اند ، هرگز مشكل و قحطى زن به وجود نيامده است !\r\nمىگويند : چون قانون تعدد زوجات خلاف طبيعت زن است ، احساسات او را جريحه دار مىكند و چه بسا او را وادار به انتقام كرده حيات مرد را به خطر مىاندازد !\r\nاينان ، از اين حقيقت غفلت كرده‌اند كه مخالفت نامبرده مربوط به عادت است نه\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nغريزه و طبيعت ، زيرا اگر ريشهء طبيعى داشت ، عملًا به وقوع نمىپيوست ، زيرا آنان كه زن دوم و سوم و چهارم مىشوند ، از همين طبقهء زنان هستند كه با ميل و رغبت خود ، تن به ازدواج با « مرد زن دار » مىدهند ، و اگر اين كار مخالف با احساسات طبيعى و آفرينش ايشان بود ، هرگز چنين چيزى را نمىپذيرفتند ، چنان كه اگر در ازدواج با زن شرط كنند كه تنها زيسته و با كسى سخن نگويد ، چون خلاف طبيعت اوست ، هرگز قبول نخواهد كرد .\r\nعلاوه بر اين ، در شرع اسلام براى رفع اين مشكل راهى وجود دارد و زن مىتواند هنگام ازدواج در ضمن عقد لازم « شرط » كند كه شوهرش زن ديگرى نگيرد و از اين « محظور » جلوگيرى نمايد ! و اما مسئلهء انتقام و تهديد كه گفته شد ، اختصاصى به اين موضوع ندارد ، بلكه هر كسى ممكن است به وسيلهء رفيقش كه گرفتار يك رشته مقاصد شيطانى است مورد خطر و سوء قصد قرار گيرد و هيچ چيز جز « تقواى دينى » و « شرافت انسانى » نمىتواند جلوى اين مشكلات را بگيرد .\r\n\r\nوحدت زوج\r\nيكى از احكام مسلم اسلام اين است كه زن در يك زمان با بيشتر از يك مرد نمىتواند ازدواج كند . شارع اسلام با اين حكم ، از اختلاط نسب جلوگيرى فرموده است و نگهدارى نسب ، از نظر احكام ارث و احكام فرزند در اسلام و مسائل روانى و اجتماعى ، يكى از مسائل ضرورى است .\r\nو اگر اسلام اين حكم و ديگر احكام مربوط به آن را لغو مىكرد ، موضوع نسب به طورى كه فعلًا معتبر است ، از بين مىرفت و ناگزير بود يكى از دو روش زير را انتخاب كند :\r\n1 . در سلسلهء نسب « مادر » را اصل بداند و به طورى كه در قسمتى از شرق دور مرسوم است فرزند را به مادر بشناسند ! در اين صورت ناگزير بود ، ادارهء امور زندگى\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nخانوادگى و تربيت اولاد را به مادر بسپارند و او را در هر دو قسمت مسئول شناسد و حال آن كه قبلًا روشن نموديم كه چون مرد از حيث خرد و انديشه بر زن برترىهايى دارد ، صلاحيت بيشترى را براى ادارهء امور و شئون زندگى داراست .\r\nبهترين گواه بر نادرستى و غير طبيعى بودن اين روش اين است كه از ابتداى تاريخ تا كنون ، بين همين جمعيت كم جارى بوده و هرگز به نقطه‌اى ديگر از جامعه‌هاى بشرى سرايت ننموده است ، و مسلماً اگر روشى پسنديده و موافق فطرت انسانى بود ، هر گز در طول تاريخ بىاثر نمىماند .\r\nپس هرگاه شارع اسلام در سلسله نسب « مادر » را اصل مىدانست ، بايد احكام ارث بردن اولاد را نيز به نحو ديگر تنظيم كند ؛ مثلًا « دولت » را « وارث مردم » بشناسد و تربيت فرزندان و نوزادان اجتماع را به عهدهء آن گذارد و كودكان را در پرورشگاه‌ها و كودكستان ها پرورش دهد .\r\nاين روش اگر چه در جامعه‌هاى انسانى به طور استثنايى عملى است ، ولى به صورت قانونى تخلف‌ناپذير ، هرگز صلاحيت دوام ندارد ، زيرا در اندك زمانى عواطف و احساسات بشرى و مهر و دلسوزى نژادى و خانوادگى را كه محرك اصلى بشر بر ايجاد نسل است ، نابود مىسازد . و در نتيجه موضوع نسل گذارى را براى مردم ، مخصوصاً زنان كه به راستى در « ايام حمل » رنج‌هاى طاقت فرسايى را تحمل مىنمايند ، زحمت بيهوده‌اى جلوه مىدهد و خانوادهء پر انس و محبت را به زندانى تاريك تبديل مىسازد .\r\nبا ايجاد چنين وضع ، راه توالد و تناسل يك‌سره بسته مىشود و خانواده كه در واقع تشكيل دهندهء « اجتماع مدنى » است رخت بر مىبندد ، و تشكيل خانواده و توالد و تناسل ، بايد با وسايل فنى و فريب‌هاى سياسى مانند وضع جايزه‌هاى سنگين براى كسانى كه بچه‌دار مىشوند و يا مقررات سخت تأمين شود ، بديهى است چنين وضع كه با فطرت و طبيعت سازش ندارد ، قابل دوام نيست .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nگذشته از اين ، پيداست كه در اين صورت زندگى بشر چه قيافهء وحشتناكى به خود گرفته ، خشك و بىلذت خواهد شد و در حقيقت محيط زندگى بشرى ، پست‌تر از محيط چهارپايان و وحشتناك‌تر از جهان درندگان خواهد بود .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n\r\nمسائل و احكام كلى ازدواج\r\nدر تعليمات اسلام به موضوع نكاح و زناشويى بسيار اهميت داده شده و به حدى رسيده است كه پيغمبر اكرم صلى الله عليه و آله مىفرمايد : « نكاح روش من است و هر كه به روش من عمل نكند ، بايد خود را به من نسبت ندهد و مسلمان نشمارد » .\r\nازدواج در شرع اسلام بر دو قسم است :\r\n1 . « ازدواج دائم » و آن ازدواجى است كه به محض اجراى حكم ، رشتهء همسرى براى هميشه برقرار مىگردد و فقط به وسيلهء « طلاق » گسيخته مىشود و در اين ازدواج علاوه بر مهر ، مرد بايد مخارج زندگى زن را مناسب حال و شخصيت او ، بدهد و اگر هر چهار شب يك شب ، با او هم بستر شود ، زن نمىتواند تقاضاى شوهرش را در اين باره رد نمايد !\r\n2 . ازدواج موقت كه « متعه » نيز ناميده مىشود . اين ازدواج رابطهء همسرى را براى مدتى محدود و معين به وجود مىآورد و همين كه مدت سپرى شد يا مرد مدت را بخشيد ، بدون طلاق ، رشتهء همسرى گسيخته مىگردد .\r\nاين ازدواج ، احكام نكاح دائم را ندارد ، مگر آنچه هنگام عقد شرط كرده باشند .\r\nتبصره - نكاح موقت در اسلام تشريع شده و در زمان پيغمبر اكرم صلى الله عليه و آله معمول بود ، تا اين كه خليفهء دوم به عللى آن را قدغن كرد ! و از اين رو « اهل سنت » آن را جايز نمىدانند ! ولى « شيعه » معتقد است كه جايز است و آن را يكى از شاهكارهاى اسلام\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nمىداند ، زيرا بخش مهمى از نيازمندىهاى جامعه را كه از راه ديگرى رفع آن ممكن نيست ، رفع مىكند و بهترين پشتيبان « عفت عمومى » است و به ويژه مشكل جنسى نسل جوان را بر طرف مىسازد . . . .\r\nاميرالمؤمنين على عليه السلام مىفرمايد :\r\nاگر نكاح موقت منع نمىشد غير از مردمان شقى و بدبخت ، كسى زنا نمىكرد .\r\n\r\nازدواج‌هاى حرام\r\nدر اسلام ازدواج با عده‌اى از زنان ، به واسطه خويشاوندى نسبى حرام و ممنوع مىباشد و آنان عبارتند از :\r\n1 . مادر و مادربزرگ پدرى يا مادرى ، هر چه بالا رود . . . .\r\n2 . دختر و دختر دختر ، هر چه پايين رود . . . .\r\n3 . دختر پسر ، هر چه پايين رود . . . .\r\n4 . خواهر و دختر خواهر ، هر چه پايين رود . . . .\r\n5 . دختر برادر و دختر دختر برادر ، هرچه پايين رود . . . .\r\n6 - 7 . عمه و خاله .\r\nتبصره - زنانى كه به واسطهء خويشاوندى نسبى ، به مرد حرام مىشوند ، همان زن‌ها به واسطهء شيرخوارگى به بچه شيرخوار نيز حرام مىشوند .\r\nعده‌اى از زنان به خويشاوندى سببى - دامادى - بر مرد حرام مىشوند و آنان عبارتند از :\r\n1 . مادر زن و مادر بزرگ‌هاى آن . . . .\r\n2 . دختر زن ، اگر مرد با آن زن نزديكى كرده باشد .\r\n3 . زن پدر ، اگر چه پدر با او نزديكى نكرده باشد .\r\n4 . زن پسر ، اگر چه پسر با او نزديكى نكرده باشد .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n5 . خواهر زاده و برادر زاده زن ، بدون اجازهء زن ، ولى با اجازه او حرام نيستند .\r\n6 . خواهر زن تا هنگامى كه زن زنده و در عقد مرد است .\r\nعده‌اى از زنان به واسطهء علت‌هاى ديگر حرام مىشوند :\r\n1 . زن شوهردار .\r\n2 . زن پنجم ، براى مردى كه چهار زن دائمى دارد .\r\n3 . زن كافر ، ولى اگر مانند يهودى و مسيحى اهل كتاب باشد ، به طور « موقت » مىشود با او ازدواج كرد .\r\n\r\nولايت عقد\r\nدر شرع اسلام مرد و زن اگر به بلوغ رسيده باشند ، در اختيار همسر آزاد و مستقل مىباشند ، لكن ولايت دختر و پسر نابالغ و غير رشيد ، به دست پدر است ؛ به اين معنا كه پدر مىتواند « دختر صغير » خود را به عقد كسى درآورد و براى پسر نابالغ و غير رشيد ، خود زن بگيرد .\r\n\r\nحقوق و تبعيت اولاد\r\n1 . اگر زن شوهردار فرزندى بياورد ، مال شوهر او است و چنان‌چه آن فرزند از زن دائمى باشد ، شوهر نمىتواند او را از خود نفى كند .\r\n2 . اگر فرزند نتواند معاش خود را تأمين كند ، پدر و مادر بايد مخارج او را بدهند ، و چنانچه پدر و مادر نتوانند مخارج خودشان را تهيه كنند ، مخارج آنان به عهدهء فرزند مىباشد .\r\n\r\nطلاق\r\nانحلال رسمى رابطهء زناشويى كه بعد از انجام آن زن و شوهر از هم جدا شده\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nو ديگر موظف به رعايت مقررات حقوق زناشويى نيستند ، طلاق ناميده مىشوند .\r\nقانون طلاق امتياز غير قابل انكارى است كه اسلام به مسيحيت و پاره‌اى از مذاهب ديگر دارد و به يك ضرورت عمومى جامعهء بشرى پاسخ مىدهد و مشكل خانواده‌هاى مربوط را بر طرف مىسازد .\r\nزيرا بسيار اتفاق مىافتد كه اخلاق زن و شوهر با هم سازگار نيست و محيط صفا و محبت به يك صحنه جنگ و جدال مبدل مىگردد و آشتى و التيام هم بين آنان امكان نمىپذيرد ، در اين صورت اگر رابطهء زناشويى قابل گسيختن نباشد ، زن و شوهر بايد تا پايان عمر ، در درگيرى دائمى زندگى نكبت‌بار كه در واقع دوزخى پرشرار است ، به سر برند و زير شكنجهء ناسازگارى ، با تلخى و محروميت ، عمر را بگذرانند !\r\nبهترين گواه مطلب اين است كه دولت‌هاى مسيحى بر اثر نيازمندى عمومى ، بالاخره ناگزير شده‌اند كه « طلاق » را قانونى اعلام كنند گرچه از لحاظ مذهبى ، كاتوليك‌ها آن را جايز نمىدانند !\r\nطلاق در اسلام به دست مرد سپرده شده و البته در اين حكم حالت غريزى مرد و زن در نظر گرفته شده است ، زيرا اگر طلاق به دست زن بود ، چون زن بيش از مرد مغلوب و اسير احساسات و عواطف است ، رابطهء ازدواج پيوسته در حال سستى بود و اركان خانوادهء تشكيل يافته متزلزل و به آسانى از هم گسيخته مىشد ، و با وجود اين ، در شرع اسلام راه‌هايى وجود دارد كه زن در گرفتن طلاق‌مىتوانداز آن‌ها استفاده كند .\r\nمانند آن‌كه مشكلات احتمالى را در ضمن معاشرت با همسر خويش پيش بينى كرده ، هنگام عقد زناشويى در ضمن عقد « شرط » كند كه اگر يكى از آن مشكلات پيش آمد كند ، « وكالت » در طلاق داشته باشد و يا اگر شوهر بدون جهت او را طلاق دهد ، ملزم باشد كه مشكلات وى را حل كند .\r\nشارع اسلام با اين كه طلاق را قانونى شمرده ولى فوق‌العاده آن را مذمّت كرده و سفارش بسيار نموده كه تا به حد « اضطرار » نرسد ، مرد به طلاق زن خود اقدام نكند و\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nپيوند خانوادگى را نگسلد . پيغمبر اكرم صلى الله عليه و آله فرمود :\r\nمبغوض‌ترين چيزها در نزد پروردگار طلاق است .\r\nو به همين جهت در اسلام مقررات مشكلى براى طلاق وضع شده است . مانند اين كه بايد در حضور دو نفر عادل انجام شود و در ايامى باشد كه زن در عادت زنانه نباشد و مرد نيز در اين ايام ، با وى هم بستر نشده باشد و . . . .\r\nهم‌چنين مقرر شده كه اگر نزاع و ناسازگارى از هر دو طرف باشد ، دو نفر « حَكَم » معين كنند تا آنان را با يكديگر سازش دهند و تنها وقتى كه به هيچ وجه سازش ممكن نباشد ، طلاق واقع شود .\r\n\r\nشرايط صحت طلاق\r\nمردى كه زن خود را طلاق مىدهد بايد :\r\n1 . بالغ باشد .\r\n2 . عاقل باشد .\r\n3 . به اختيار خودش طلاق دهد .\r\n4 . قصد طلاق داشته باشد .\r\nبنابراين طلاق نابالغ ، ديوانه ، يا كسى كه به طلاق مجبور شود يا مثلًا به شوخى صيغه طلاق را بگويد ، صحيح نيست .\r\n5 . زن بايد در وقت طلاق از « حيض » و « نفاس » پاك باشد شوهرش بعد از پاك شدن ، با او نزديكى نكرده باشد .\r\n6 . طلاق با صيغه مخصوص انجام گيرد و در حضور دو فرد عادل باشد .\r\n\r\nاقسام طلاق\r\nطلاق بر دو قسم است :\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n1 . « طلاق رجعى » ، و آن اين است كه مرد ، زن خود را كه با او هم بستر شده ، طلاق دهد ، در اين صورت پيش از آن‌كه عدهء طلاق تمام شود ، مىتواند به او رجوع كرده و بدون عقد جديد رابطهء ازدواج را مجدداً برقرار سازد .\r\n2 . « طلاق بائن » و آن طلاقى است كه پس از آن مرد ، حق رجوع ندارد و آن بر چند قسم است :\r\nالف ، طلاق زن پيش از آن كه مرد با او نزديكى كند .\r\nب ، طلاق زن يائسه ، يعنى زنى كه استعداد توليد بچه را از دست داده است .\r\nج ، طلاق زنى كه نُه سالش تمام نشده . و اين سه نوع طلاق عدّه ندارد .\r\nد ، طلاق زنى كه او را سه دفعه طلاق داده‌اند . و در اين طلاق علاوه بر اين‌كه مرد نمىتواند رجوع كند ، نمىتواند براى بار ديگر او را براى خود عقد نمايد ، مگر آن‌كه زن به عقد دائم شوهر ديگرى درآيد و با او « هم بستر » شود و آن مرد طلاقش بدهد يا بميرد كه در اين صورت بعد از تمام شدن عده ، شوهر اول مىتواند ، او را براى خود عقد نمايد .\r\n3 . « طلاق خُلع » : طلاق زنى را كه به شوهرش مايل نيست و مهر يا مال ديگر خود را به او مىبخشد كه طلاقش دهد خُلع گويند و در اين طلاق تا زن مالى را كه به شوهر خود بخشيده مطالبه نكند شوهر نمىتواند به او رجوع نمايد .\r\n4 . « طلاق مبارات » و آن در صورتى است كه زن و شوهر يكديگر را نخواهند ، و زن مالى به مرد بدهد كه او را طلاق دهد و در اين طلاق نيز تا وقتى كه زن مال خود را مطالبه نكند ، مرد حق رجوع ندارد .\r\n5 . « طلاق نهم » ، با شرايطى كه در كتاب‌هاى مفصل براى آن گفته شده است ، كه پس از آن زن براى هميشه بر شوهر حرام مىشود و به هيچ وجه ديگر ايجاد رابطه زناشويى ممكن نيست .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n\r\nاحكام و اقسام عدّه\r\nزنى كه با شوهر خود هم بستر شده و رابطهء ازداوج را محكم نموده است ، اگر شوهر طلاقش بدهد ، بايد مدتى كه معين شده « عده » نگهدارد ، يعنى از ازدواج خوددارى نمايد و اين كار ، دو نتيجهء مهم در بر دارد :\r\nاول آن كه : از اختلاط و آميخته شدن نطفه‌ها جلوگيرى مىشود .\r\nدوم آن‌كه : ممكن است زن‌وشوهر ازمفارقت همديگر ، پشيمان شده رجوع نمايند .\r\nدر مدت عده ، مرد بايد مخارج زن را بدهد و او را از خانه بيرون نكند . و اگر زن چهارمش بود ، تا عدهء او تمام نشده ، زن ديگر نگيرد . و چنان‌چه طلاق در مرض موت باشد ، تا يك سال اگر مرد بميرد ، زن از تركهء او ارث مىبرد .\r\n\r\nاقسام عده\r\nعده بر سه قسم است : 1 . عدهء زن آبستن 2 . عده زنى كه آبستن نيست 3 . عده وفات . و شرح اين‌ها از اين قرار است :\r\n1 . اگر زن آبستن را طلاق دهند ، عده‌اش تا به دنيا آمدن يا سقط شدن بچهء اوست ، بنابراين اگر يك ساعت بعد از طلاق ، بچه او به دنيا بيايد مىتواند شوهر كند .\r\n2 . زنى كه آبستن نيست اگر نُه سالش تمام شده و يائسه نباشد ، در صورتى كه شوهرش با او نزديكى كرده باشد و در پاكى طلاقش دهد بايد به قدرى صبر كند كه دو بار حيض ببيند و پاك شود ، و همين كه حيض سوم را ديد ، عدهء او تمام مىشود .\r\n3 . زنى كه شوهرش مرده ، اگر آبستن نباشد بايد تا چهار ماه و ده روز عده نگهدارد و اگر آبستن باشد ، بايد تا موقع زاييدن عده نگهدارد ، اما اگر پيش از گذشتن چهار ماه و ده روز ، بچه‌اش به دنيا آمد ، بايد تا چهار ماه و ده روز از مرگ شوهرش صبر كند و اين را « عده وفات » مىگويند . و زنى كه به طور « موقت عقد شده » عده وفات ندارد .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nشهادت مرد و زن\r\nبه طورى كه سابقاً بيان شد ، چون نيروى تعقل در مرد و نيروى احساس در زن قوى است ، در اسلام شهادت دو نفر زن برابر با شهادت يك مرد است . خداى متعال در كلام خود مىفرمايد :\r\n « وَ اسْتَشْهِدُوا شَهِيدَيْنِ مِنْ رِجالِكُمْ فَإِنْ لَمْ يَكُونا رَجُلَيْنِ فَرَجُلٌ وَ امْرَأَتانِ مِمَّنْ تَرْضَوْنَ مِنَ الشُّهَداءِ أَنْ تَضِلَّ إِحْداهُما فَتُذَكِّرَ إِحْداهُمَا الْأُخْرى »  ؛ « 1 »\r\nدو مرد را گواه بگيريد و اگر نه ، يك مرد و دو زن را تا اگر يكى گمراه شد ، ديگرى او را تذكر دهد .\r\n\r\nكليات مسائل شهادت\r\nتنها راه عمومى كه در همهء اوضاع و شرايط به وسيلهء آن مىتوان حوادث را ضبط كرد ، تحمل « شهادت » و اداى آن است ، و وسايل ديگر مانند « نوشتن » و مانند « وسايل فنى » كه براى ضبط حوادث و تثبيت شكل و اعترافات تهيه شده ، عمومى نيستند و در دسترس بشر نمىباشند .\r\nاز اين جهت اسلام به اين وسيلهء بسيار ساده و طبيعى اهميت داده و دستور داده\r\n\r\n\r\n","description":"","footnote":"\r\n( 1 ) . بقره ، آيه 282\r\n","page_name":" 343 ","page_number":343},
  {"content":"\r\n\r\nاست كه مردم از اين راه حوادث را ضبط كنند و در موقع لزوم شهادت دهند .\r\n\r\nشروط شاهد\r\n1 . بالغ باشد ، بنابراين ، شهادت بچه نابالغ مسموع نيست و فقط بچه‌اى كه سنش به ده رسيده ، اگر معصيت نكرده باشد ، مىتواند در مورد « زخم زدن » شهادت دهد .\r\n2 . ديوانه و سفيه نباشد .\r\n3 . مسلمان باشد ، ولى اگر در موقع وصيت كردن دسترسى به شاهد مسلمان نباشد ، شهادت كافر ذمى - اهل كتاب كه در پناه اسلام باشد - هم قبول مىشود .\r\n4 . عدالت ، پس شهادت فرد فاسق و كسى كه شهادت دروغ بدهد ، پيش از توبه و مستقر شدن آن ، قبول نمىشود .\r\n5 . طهارت مولد ، بنابراين به شهادت كسى كه نسب نامشروع دارد ، نمىشود حكم كرد .\r\n6 . آن‌كه متهم نباشد ، بنابراين ، به شهادت كسى كه در موضوع دعوايى خود ذىنفع است ، ترتيب اثر داده نمىشود .\r\n7 . آن‌كه يقين حتمى داشته باشد ، بنابراين به « حدس يقينى » كه از راه « حس » به دست نيامده ، نمىشود شهادت داد و اگر به واسطهء شهادت دروغ ، حكمى بر ضرر كسى صادر شود ، شاهد « ضامن » است و بايد تنبيه‌اش كنند و دروغ‌گويى او را هم به مردم اعلام نمايند !\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nامورى كه مخصوص مرد است\r\nحساس‌ترين شئون اجتماعى كه بايد زمام آن را تنها به دست تعلق سپرد و عواطف و احساسات نبايد به هيچ نحو در آن دخالت كند ، شئون « حكومتى و قضائى و جنگى » است ، زيرا ادارهء امور كشورى و فصل خصومت‌هايى كه در جامعه اتفاق مىافتد ، هزارها منظره مهيج و گفت و شنودهاى ناگوار و تهديدهاى مالى و جانى و آبرويى دارد كه جز يك نيروى تعقل مستقل ، هيچ قوه‌اى تاب مقاومت آن را ندارد و نمىتواند از همهء آن‌ها چشم پوشى كرده با تلخى صبر بسازد و در ميان قطب‌هاى مخالف به عدالت اجتماعى بپردازد . كسى كه اين سمت را دارد ، بايد دوست و دشمن و زشت و زيبا و متملق و بدگو و دانا و نادان را به يك چشم ببيند و بر خلاف تمايلات هوس‌آميز خود ، حكومت كند و رأى دهد و معلوم است آن‌كس كه عواطف و احساسات در وجود او غلبه دارد ، قدرت و توانايى اين كار را نخواهد داشت و البته وقتى عواطف و احساسات از اداره حكومت و قضاوت عاجز باشد ، با شئون جنگى ناسازگارتر خواهد بود ، زيرا بر خلاف روش‌هاى اجتماعى ديگر كه در جنگ ، هر خشك و تر را مىسوزاند و ميان مرد جنگى خطرناك و بچه شيرخوار دشمن ، كمترين فرقى نمىگذارد ، روش جنگى اسلام به تمام معنا بر اساس « عدالت » استوار است و البته چنين روشى با غلبهء عاطفه و احساس ، عملى نمىشود ، زيرا در موقع جنگ اگر عاطفه و احساس به قطب موافق تمايل كند ، از اندازه‌اى كه لازم است كوتاه‌تر آمده ، خود را\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nخواهد باخت و اگر به قطب مخالف تمايل نمايد ، زياده روى كرده بىگناه و با گناه را يكى شمرده ، اصول و مقررات انسانيت را پايمال خواهد نمود .\r\nبهترين دليل بر اصالت و صحت نظر اسلام در اين مورد ، اين است كه دول غربى مدت‌هاست كه زنان را در اجتماع همدوش مردان قرار داده و با تعليم و تربيت آنان را نشو و نما مىدهند ، ولى تا كنون در فهرست رؤساى دولت‌ها و قضات عالى مقام و سرداران نامى جنگى عده زنان نسبت قابل ذكر و توجهى به مردان ، پيدا نكرده‌اند .\r\nآرى بانوان در بخش‌هاى خانه‌دارى ، پرورش كودكان ، پرستارى بيماران ، اداره امور همسر و . . . كه طبعاً از عاطفه و احساس سرچشمه مىگيرد هميشه پيش‌قدم بوده‌اند .\r\nامير المؤمنين على عليه السلام با جمله كوتاهى مقام زن را در اجتماع معين نموده مىفرمايد :\r\nإنّما هي ريحانة و ليست بقهرمانة ؛\r\nزن گلى است نه يك قهرمان !\r\nو اين بهترين كلمه‌اى است كه موقعيت اجتماعى زن را در جامعه اسلامى نشان مىدهد .\r\nپيغمبر اكرم صلى الله عليه و آله هميشه درباره زنان سفارش مىفرمود و حتى آخرين كلمه‌اى را كه در آخرين لحظات زندگى خود فرمود و صداى شريفش قطع شد ، اين بود كه فرمود :\r\nاللَّه اللَّه في النساء ؛\r\nخدا ، خدا را در مورد زنان فراموش نكنيد .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nكليات مسائل قضا\r\nصفاتى كه قاضى بايد از لحاظ شرعى دارا باشد عبارتند از :\r\n1 . بلوغ ؛\r\n2 . كمال عقل ؛\r\n3 . اسلام ؛\r\n4 . عدالت ، يعنى بايد طورى باشد كه گناهان بزرگ را انجام ندهد و به گناهان كوچك ، اصرار نداشته باشد ؛\r\n5 . طهارت مولد ، يعنى نسبش نامشروع نباشد ؛\r\n6 . علم ، يعنى مسائل حقوقى را از راه اجتهاد خودش بداند ، و اگر بخواهد با فتواى ديگران قضاوت كند ، كافى نيست ؛\r\n7 . ضبط و حفظ ، بنابراين كسى كه فراموش كار است نمىتواند قضاوت كند .\r\n8 . بينايى ، بنا به گفتهء بيشتر فقها فرد « نابينا » از قضاوت محروم است .\r\nاگر قاضى فاقد يكى از اين صفات شود ، خود به خود از منصب قضاوت معزول مىشود .\r\n\r\nوظايف قاضى\r\nدر شرع مقدس اسلام كسى كه داراى منصب قضاوت است بايد اين وظايف زير را\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nانجام دهد :\r\n1 . قطع و فصل دعاوى مردم بر يكديگر با دستورهايى كه در كتب فقه معين شده است .\r\n2 . سرپرستى يتيمان و ديوانگان ، اگر پدر يا جدّ پدرى براى آنان سرپرستى معين نكرده باشند .\r\n3 . رسيدگى به اوقاف عمومى و اموال بلاصاحب .\r\n4 . اداره كردن اموال سفيهان .\r\n5 . صادر نمودن حكم ورشكستگى و افلاس و رسيدگى به اموال مفلس پس از صدور حكم .\r\n6 . تبديل و تغيير وصى ، در صورتى كه خيانتى از او صادر شود .\r\n7 . ضميمه نمودن « امين » به وصى اگر به تنهايى از عهدهء انجام وظايف وصايت بر نيايد .\r\n8 . مهلت دادن به كسى كه نمىتواند بدهى خود را بپردازد .\r\n9 . الزام كسانى كه با وجود تمكن ، از دادن نفقهء واجبه خوددارى مىكنند .\r\n10 . حفظ اسناد و امانت‌هايى كه به او سپرده شده است .\r\n11 . اجراى حدود شرعى .\r\n12 . صادر كردن حكم حبس براى كسانى كه در شرع معيّن شده است .\r\n\r\nاهميت مقام قضا\r\nاز بررسى وظايفى كه در اسلام براى قاضى معين شده ، مىتوان به اهميت كامل مقام قضاوت پى برد ، به همين جهت قاضى در قضاوت خود نمىتواند عاطفه و احساس به كار برد و از گرفتن « رشوه » حتى از كسى كه حق به جانب او مىباشد ، شديداً ممنوع است .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nو نيز نبايد در رفتار خود بين كسانى كه به او رجوع مىكنند ، تفاوت بگذارد .\r\nامير المؤمنين على عليه السلام در دستورى كه براى « مالك اشتر » مىنويسد راجع به قضات مىفرمايد :\r\nبراى داورى ما بين مردم ، كسى را انتخاب كن كه از مراجعهء ارباب دعاوى خسته و دلتنگ نگردد و در رسيدگى به كارها شكيبايى كامل داشته باشد ، وحل و فصل امور بر وى دشوار نيايد . اصحاب دعوا او را خوار و حقير نشمرند . در مشكلات امور بررسى و دقت نمايد و هيچ كارى را سرسرى نگيرد و نسبت به موضوعات مشتبه زود حكم ندهد . اگر پرونده براى وى روشن است ، تحت تأثير چاپلوسى يا تهديد و تطميع مردم واقع نشود و حكم الهى را بىترديد اظهار و اجرا نمايد . و چشم طمع از مال و منال مردم فرو بندد .\r\nو چون اين قبيل مردم به ندرت پيدا مىشوند حقوق آنان را مناسب با وظيفه خطيرشان معين كن ، تا در زندگى آبرومندانهء خود نيازمند ديگران نباشند ، و بهانه‌اى براى رشوه‌گيرى نداشه باشند ، و به آنان استقلال قضايى عطا كن ، تا از بدگويى و نيرنگ ديگران در امان باشند .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nمسائل كلى جهاد\r\nانسان نيز مانند هر آفريده‌اى ، از هستى خود و هم‌چنين از منافع خود ، دفاع مىنمايد و مانند ديگران با نيروى دفاع كه بتواند با دشمنان خويش مبارزه كند ، مجهز مىباشد . آدمى با غريزه و فطرت خدادادى خود معتقد است كه بايد از خود دفاع نموده و دشمنى را كه به فكر نابود كردن اوست و به هيچ وسيله‌اى از دشمنى خود منصرف نمىشود ، نابود سازد . هم‌چنين اگر كسى روى منافع حياتى او دست بگذارد ، به دفاع برخاسته از هر راهى كه ممكن است دست او را كوتاه كند .\r\nاين موضوع فطرى كه در نهاد يك فرد انسان ثابت و پاى برجاست ، در ميان جامعه‌هاى بشرى هم ثابت واستوار مىباشد ؛ يعنى دشمنى كه افراد جامعه يا استقلال اجتماعى آن را تهديد مىكند پيش آن جامعه ، محكوم به مرگ است : و تا انسان و جامعه‌هاى انسانى بوده است ، اين فكر در ميان آنان ثابت و برقرار بوده است كه هر فرد و جامعه در حق دشمن حياتى خود ، مىتواند هرگونه تصميم بگيرد و شدت عمل به خرج دهد !\r\nاسلام هم دينى است اجتماعى و بر اساس توحيد استوار گرديده و كسانى را كه زير بار حق و عدالت نمىروند ، دشمن حياتى خود و مخل نظام بشريت دانسته ، هيچ گونه ارزش و احترام انسانى براى آنان قائل نخواهد بود ، و چون خود را دين جهانى مىداند و هيچ نوع وطن و مرزى براى پيروان خود در نظر نگرفته است ، با هر كس كه\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nگرفتار عقيده شرك است و با منطق روشن و پند و اندرزهاى حكيمانه زير بارحق و احكام آسمانى نمىرود ، مىجنگد تا در مقابل حق و عدالت خاضع شود .\r\nخلاصهء مقررات اسلام در « جهاد » همين است و به تمام معنا مطابق روشى است كه هر جامعهء انسانى از روى فطرت خود ، با دشمنان حياتى خود دارد .\r\nاسلام على رغم تبليغات مدعيان بد انديش ، دين شمشير نيست ، زيرا اسلام يك رژيم امپراتورى كه دليلش تنها شمشير و بازىهاى سياسى است ، نيست ، بلكه دينى است كه پايه‌گذار آن خداست و در كلام آسمانى خود ، از راه منطق و عقل با مردم سخن مىگويد و آفريدگان خود را به دينى كه مطابق آفرينش و فطرت آنان است ، دعوت مىكند .\r\nدينى كه تحيت عمومى آن « سلام » و برنامه جهانى آن ، طبق نص صريح قرآن  « وَ الصُّلْحُ خَيْرٌ »  « 1 » باشد ، هرگز دين شمشير و زور نخواهد بود .\r\nدر دوران زندگى پيغمبر صلى الله عليه و آله كه نورانيت اسلام همه شبه جزيره عربستان را فراگرفت و مسلمانان گرفتار جنگ‌هاى مهم و مبارزه‌هاى سخت بودند ، تلفات مسلمانان از دويست نفر بالا نرفت و تلفات كفار هم به هزار نرسيد و زهى بىانصافى كه چنين دينى را دين شمشير بنامند .\r\n\r\nموارد جنگ در اسلام\r\nكسانى كه اسلام با آنان مىجنگد ، چند طايفه‌اند :\r\n1 . مشركان ، يعنى جماعتى كه به توحيد و نبوت و معاد قائل نيستند كه بايد اول به اسلام دعوت شوند و به طورى كه هيچ نقطه ابهام و جاى عذرى باقى نماند ، حقايق دين را براى آنان روشن نموده توضيح دهند . پس اگر پذيرفتند ، با ديگر مسلمانان\r\n\r\n\r\n","description":"","footnote":"\r\n( 1 ) . نساء ، آيه 127\r\n","page_name":" 351 ","page_number":351},
  {"content":"\r\n\r\nبرادر و در نفع و ضرر برابر خواهند بود ، و اگر قبول نكردند و پس از آن كه حق و حقيقت بر آنان روشن شد سر فرود نياورند ، اسلام در مقابل آنان وظيفه دينى جهاد را انجام خواهد داد .\r\n2 . اهل‌كتاب ( يهود و نصارى و مجوس ) كه اسلام آنان را صاحب دين و كتاب آسمانى مىداند و به توحيد و نبوت و معاد قائل هستند ، اسلام به اين طوايف اجازه داده كه مىتوانند با دادن « جزيه » - به جاى ماليات شرعى كه مسلمانان مىپردازند - به پناه اسلام بيايند . يعنى سرپرستى اسلام را بپذيرند و استقلال خود را حفظ كنند و به مقررات‌دينى خود عمل نموده و مثل مسلمانان ، جان و عرض و مالشان محترم باشد و دربرابر آن مبلغى ناچيز به عنوان جزيه به جامعه مسلمين بپردازند ، ولى نبايد تبليغات سوء يا كمك دشمنان دين يا كار ديگرى كه به ضرر مسلمانان است ، انجام دهند .\r\n3 . اهل « بغى و فساد » يعنى مسلمانانى كه برضرر اسلام و مسلمانان قيام مسلحانه كرده ، به كشت و كشتار بپردازند ، جامعه اسلامى با اينان مىجنگد تا تسليم شوند و دست از فساد و آشوب بردارند .\r\n4 . دشمنان دين كه به قصد ويران نمودن اساس دين يا از بين بردن حكومت اسلامى حمله كنند كه در اين صورت بر همهء مسلمانان واجب است دفاع كنند و با آنان رفتار « كافر حربى » را بنمايند .\r\nاگر چنان كه مصلحت مسلمين و اسلام ايجاب نمايد ، جامعه اسلامى مىتواند به طور موقت با دشمنان اسلام پيمان عدم تعرض ببندد ، ولى حق ندارد طورى روابط دوستى را با آنان برقرار كند كه گفتار و كردار آنان اثر سوء بخشيده افكار و اعمال مسلمانان را فاسد نمايد .\r\n\r\nفرار از جهاد و دفاع\r\nفرار از ميدان جنگ و پشت به دشمن كردن ، معنايش اين است كه شخص\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nفراركننده جان خود را پرارزش‌تر و گرامىتر از زندگى جامعه مىداند و در حقيقت ، تسليم كردن مقدسات دينى و جان و عرض و مال جامعه است به دشمنى كه همهء شئون زندگىشان را تهديد مىكند .\r\nبدين سبب فرار از جهاد و دفاع ، يكى از گناهان بزرگ شمرده شده و خداى متعال در كلام خود براى فرار كننده ، صريحاً وعدهء آتش داده است . چنان كه مىفرمايد :\r\n « وَ مَنْ يُوَلِّهِمْ يَوْمَئِذٍ دُبُرَهُ إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّهِ وَ مَأْواهُ جَهَنَّمُ »  ؛ « 1 »\r\nكسى كه در جهاد و دفاع پشت به دشمن كند و برگردد با خشم خداى تعالى برگشته و بازگشت وى به سوى جهنم است ؛ مگر اين كه كناره گيرد و براى اين كه بهتر بتواند بجنگد ، يا برگردد ، و در ميان ياران خود جاى گرفته با دشمن بجنگد .\r\n\r\nدفاع از آب و خاك\r\nبنابر آنچه گذشت ، دفاع از جامعه اسلامى و خانه و كاشانه مسلمانان ، يكى از مهم‌ترين واجبات اسلامى است . خداى متعال مىفرمايد :\r\n « وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ »  ؛ « 2 »\r\nكسانى را كه در راه خدا كشته شده‌اند مردگان نخوانيد آنان زنده هستند ولى شما درك نمىكنيد .\r\nداستان مردانى كه در آغاز پيدايش اسلام ، جان به كف گرفته به جنگ‌هاى خونين مىشتافتند ، و شهيدانى كه در خون پاك خود مىغلتيدند ، بسيار حيرت‌انگيز و در عين\r\n\r\n\r\n","description":"","footnote":"\r\n( 1 ) . انفال ، آيه 16\r\n( 2 ) . بقره ، آيه 154\r\n","page_name":" 353 ","page_number":353},
  {"content":"\r\n\r\nحال عبرت‌آميز است . اينان بودند كه با خون پاك و بدن‌هاى چاك‌چاك خود پايهء اين آيين مقدس را استوار ساختند .\r\n\r\nمبارزه با دشمنان داخلى جامعه\r\nچنان كه به حكم فطرت ، با دشمنان خارجى جامعه بايد جنگيد و از خسارت جامعه دفاع كرد ، هم‌چنان با دشمنان داخلى جامعه بايد به مبارزه و جنگ برخاست .\r\nدشمن داخلى جامعه كسى است كه از روش عمومى و قوانين جارى تخلف مىورزد و بدين طريق ، رشتهء زندگى جامعه را پاره مىكند و نظام عمومى را مختل مىسازد . و از اين روست كه در جمعيت‌هاى متشكل براى حفظ نظم و جريان امور ، قواى تأمينى و مجازات‌هاى گوناگون براى كيفر متخلفين ، به كار برده مىشود .\r\nاسلام نيز اضافه بر قوهء اجرايى و مجازات‌هاى مختلف ، فريضهء امر به معروف و نهى از منكر را براى عموم افراد جامعه فرض و واجب نموده ، بدين‌وسيله مبارزه را عمومىتر و مؤثرتر ساخته است . فرق اساسى ميان اسلام و روش‌هاى اجتماعى ديگر اين است كه در ساير روش‌ها تنها به اصلاح افعال واعمال مردم توجه شده است ، ولى اسلام هم به افعال مردم و هم به اخلاقشان ، اعتنا توجه و در هر دو مرحله با فساد مبارزه كرده است .\r\nمعاصى و گناهانى كه اسلام آن‌ها را تحريم نموده ، اعمالى هستند كه در جامعه آثار شوم و عواقب نامطلوبى دارند ، با اين وصف ، برخى از آن‌ها مستقيماً فرد يا افرادى را كه مرتكب مىشوند فاسد مىكند و به واسطه‌اى در جامعه رخنه‌اى به وجود مىآورد - مانند زخم‌هاى محلى و عارضه‌هاى عضوى كه در بدن انسان پيدا مىشود - . غالب گناهانى كه مزاحم حال بندگى است و حقوق خدايى را تضييع مىكند ، مانند : نماز نخواندن و روزه خوردن ، اين حال را دارد .\r\nو برخى از آن‌ها ، مستقيماً زندگى اجتماعى را تهديد نموده پيكر جامعه را از پاى\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nدر مىآورد ، مانند : امراضى كه به طور مستقيم با حيات انسان سر و كار دارد و رشتهء زندگى را پاره مىنمايد . دروغ گفتن و تهمت زدن از اين قبيل است و به نظر اسلام حقوق والدين و غيبت و تعرض به عرض مردم نيز همين حكم را دارد .\r\n\r\nدفاع از حق\r\nدفاع ديگرى كه بسى عميق‌تر و وسيع‌تر از دفاع آب و خاك مىباشد ، دفاع از حق است كه يگانه هدف آيين مقدس اسلام مىباشد . ريشه‌دارترين مقصد اين روش خدايى ، احياى حق و حقيقت است و به همين نظر اين آيين پاك « دين حق » ناميده شده است ؛ يعنى دينى كه از آن حق است و جز حق در بر ندارد ، و چيزى را جز حق هدف قرار نمىدهد .\r\nخداى متعال در وصف كتاب خود كه جامع همه حقايق است مىفرمايد :\r\n « يَهْدِي إِلَى الْحَقِّ وَ إِلى طَرِيقٍ مُسْتَقِيمٍ »  ؛ « 1 »\r\nقرآن راهنمايى مىكند به سوى حق و به سوى راهى كه هيچ‌گونه تناقض و تضاد در آن نيست .\r\nاين است كه بر هر فرد مسلمان لازم است كه حق را پيروى كند و حق گويد و حق شنود و با جميع قواى خود و از هر راه كه ممكن است ، از حق دفاع كند .\r\n\r\nقتل نفس\r\nدر اين جا ضرورى است اشاره كنيم كه جهاد در راه خدا با قتل و آدم‌كشى سازگار نيست و يكى از موارد ظلم كه در شرع مقدس اسلام بسيار ناپسند و حرام و نكوهيده است ، « قتل نفس » و كشتن بىگناه است كه ربطى به جهاد و دفاع ندارد .\r\n\r\n\r\n","description":"","footnote":"\r\n( 1 ) . احقاف ، آيه 30\r\n","page_name":" 355 ","page_number":355},
  {"content":"\r\n\r\nقتل نفس يكى از گناهان بزرگ مىباشد و خداى متعال در كلام خود كشتن يك انسان را با كشتن همه مردم برابر مىگيرد ، و اين نيست مگر از اين راه كه كشندهء انسان ، سروكار با انسانيت دارد و انسانيت در يك نفر و هزار نفر ، يك‌سان است .\r\n\r\nروش كلى اسلام در جهاد\r\nجامعهء اسلامى موظف است كه اگر شرايط جهاد موجود باشد با كفار هم مرز خود در راه خدا بجنگد و جهاد بر هر مسلمانى كه بالغ و عاقل و تندرست باشد و از دست و پا و چشم ناقص نباشد ، « واجب كفايى » است .\r\nلشكر اسلام موظف است كه وقتى با دشمن روبه‌رو شد ، حقايق دينى را به طورى كه هيچ نقطهء ابهامى در آن نماند ، براى آنان روشن نموده و آنان را به سوى حق دعوتشان نمايد و تنها در صورتى كه پس از و روشن شدن حق ، دين را نپذيرفتند ، به جنگ اقدام نمايد .\r\nجنگ‌جوىِ مسلمان ، نبايد آب را به روى دشمن ببندد و به دشمن شبيخون بزند و زنان و كودكان و پيران ناتوان و كسانى را كه قوه دفاع ندارند بكشد و در صورتى كه دشمن مساوى يا دو برابر باشد ، حق ندارد كه از ميدان جنگ فرار نمايد .\r\nاگر روش جنگى اسلام را با رفتارى كه ملل مترقى ! جهان در جنگ‌ها دارند ، در نظر بگيريم - كه هر خشك و ترى را مىسوزانند و به حال هيچ ضعيف و بيچاره‌اى رحم نمىكنند - روشن مىشود كه اسلام تا چه اندازه به اصول انسانيت پاى بند است . « 1 »\r\n\r\n\r\n","description":"","footnote":"\r\n( 1 ) . اشاره به آخرين نمونه‌ها ، يعنى قتل عام مردم مسلمان افغانستان توسط دولت ظالم آمريكا و مردم بىدفاع فلسطين توسط رژيم صهيونيستى ، به پشتيبانى غرب و سكوت مرگبار رهبران جهان عرب ! شايد در روشن شدن حقيقت جنگ‌ها - جهاد نجات بخش اسلامى و جنگ تجاوزكارانه امپرياليستى - كافى باشد . . . ( خسروشاهى )\r\n","page_name":" 356 ","page_number":356},
  {"content":"\r\n\r\n\r\nمسئلهء برده دارى\r\nطبق شواهدى كه در دست است تا انسان بوده اين فكر نيز با وى بوده است كه « انسان » را نيز مانند « كالاهاى ديگر » مىتوان تملك نمود !\r\nدر مصر قديم و هند و ايران و عربستان و روم و يونان و ساير ممالك اروپا و آمريكا ، برده‌گيرى رواج داشت و ميان يهود و نصارى نيز معمول بوده و اسلام هم با تعديلاتى كه در اين موضوع به عمل آورد آن را مردود ندانست و تحريم نكرد .\r\nشايد دولت انگلستان اولين دولتى بود كه با روش « برده‌گيرى » به ظاهر مخالفت كرد . و در سال 1833 ميلادى رسماً « برده‌گيرى » را لغو نمود ! و پس از آن دول ديگر يكى پس از ديگرى ، از اين روش پيروى كردند ، تا در سال 1890 در مجلسى كه در « بروكسل » منعقد شد ، به عنوان يك « قانون عمومى » بردگى را منع كردند و بدين ترتيب برده فروشى فردى به ظاهر از جهان رخت بر بست !\r\n\r\nراه‌هاى برده‌گيرى\r\nچنين تصور مىشود كه اين رسم كهن در ميان بشر به طور خودسرانه و گزاف جارى نبوده كه هر كس به هر جور كه بخواهد ، مىتواند ديگرى را به ملك خود درآورد ! بلكه بردگى با يكى از اين راه‌ها انجام مىشده است :\r\n1 . جنگ و پيروزى از روزگار پيشين ، اگر يكى از دو دشمن حياتى ، بر ديگرى\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nچيره مىگشت و افرادى را به اسارت مىبرد ، براى اين اسيران جنگى ارزش و احترام انسانى قائل نبود ، بلكه به خود حق مىداد كه هرطور بخواهد با آنان رفتار نمايد :\r\nبكشد يا ببخشد ! يا آزاد نمايد ؟ يا به عنوان برده نزد خود نگه‌دارد و از او بهره بردارى نمايد .\r\n2 . توليد و تربيت پدران خانواده چون سرپرست خانواده بودند و فرزندان خود را داراى شخصيت اجتماعى نمىدانسته ، بلكه تابع خانواده و مملوك محض خود مىشمردند و هر تصميمى كه دربارهء آنان مىگرفتند خود را ذىحق مىدانستند ، از اين رو در هنگام احتياج ، فرزندان خود را مىفروختند و به استناد همين اصل ، گاهى زنان و دختران خود را نيز به فروش مىرساندند !\r\n3 . مردمان نيرومند كه خود را فوق ديگران مىپنداشتند فرمان خود را در اداره و عمل مردم نافذ ديده ايشان را بنده و برده به شمار مىآوردند ، حتى بسيارى از شاهان نيرومند ! خود را شايستهء خدايى ! ديده مردم را به پرستش خويش وا مىداشتند ، اينان در برده گرفتن مطلق‌العنان بوده هركس از زير دستان را كه مىخواستند ، به بردگى مىگرفتند و به خود اختصاص مىدادند .\r\n\r\nنظر اسلام در موضوع بردگى\r\nاسلام بردگى را از راه فروش فرزند و زن و نيز از راه زورگويى - و زورگيرى - و قلدرى منع نموده است .\r\nبه نظر اسلام ، هر انسانى كه در راه انسانيت قدم مىگذارد و لااقل دشمن اصول انسانيت نيست ، آزاد مىباشد و هيچ كس نمىتواند او را به بردگى بگيرد .\r\nولى آن كس كه دشمن جان انسانيت است ودانسته و فهميده زير بار اصول آدميت نمىرود و با هستى خود آن را به نابودى تهديد مىكند ، هرگز داراى ارزش و احترام انسانى نيست و نبايد در اراده و عمل خود آزاد باشد ، و بردگى جز اين نيست كه آزادى\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nعمل و اراده از انسان سلب شود و ارادهء ديگرى به روى حكومت نمايد .\r\nو به سبب همين اصل جهانى ، كه همواره مورد تصديق جهانيان بوده و هست ، اسلام اسيران جنگى را كه از « كافران حربى » گرفته مىشوند ، چون دشمن حقيقى انسانيت هستند ، به بردگى - يعنى سلب آزادى اراده و عمل - محكوم مىكند .\r\nو اين روش كه اسلام با « اسيران محارب » معمول داشته همان است كه ديگران معمول مىدارند . ملتى كه پس از جنگ تسليم بىقيد و شرط ملت فاتح مىشود تا وقتى كه صلح رسمى ميانشان برقرار نشده به سلب « آزادى اراده و عمل » محكوم مىنمايند .\r\nتنها اختلافى كه اين ملل با اسلام دارند در اين است كه اسلام آنان را به نام « برده » مىخواند و اين ملت‌ها ، اين لفظ را به كار نمىبرند . و البته روشى كه خود را زنده و راهنماى جامعهء بشر مىداند ، نبايد اساس داورى يا تعليمات خود را بر اساس نام‌گذارى ! استوار نمايد .\r\n\r\nبررسى نظر اسلام و ديگران\r\nاز بحث گذشته معلوم شد كه قرار داد و قانون « الغاى بردگى » به جاى اين‌كه گرهى در كار اسلام بزند ، گرهى را گشوده است ، چون در حقيقت ، اجراى يكى از مواد دينى اسلام است ، زيرا موضوع فروش « زن و فرزند » كه به اين وسيله از بين رفت ، همان است كه اسلام در سيزده قرن پيش آن را لغو نموده است اما بردگى « اسراى جنگى » را كه اسلام تحريم نكرده از آن‌جا كه بشر هميشه به چنين حكمى نياز دارد ، هرگز بسته نخواهد شد ، تنها چيزى كه هست اين است كه اسلام آن را « برده » ناميده ، ولى ديگران اسم برده را به زبان نياورده و رسم بندگى را تثبيت مىنمايند و استفاده‌اى را كه مسلمانان صدر اسلام از بردگان مىنمودند دولت‌هاى امروزى دنياى متمدن ، با اسيران جنگى و ملت‌هاى شكست خورده رفتارى مىكنند كه « بردگى » افراد در قبال\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nآن بايد « هيچ » به حساب آيد . . . .\r\nالبته طبق مقررات اسلام « كفار حربى » كه اسير شده‌اند ، ممكن است به دستور سرپرست مسلمانان آزاد و يا به بردگى گرفته شوند .\r\nدر جنگ « هوازن » پيغمبر اكرم صلى الله عليه و آله چندين هزار زن و بچه را يك جا آزاد فرموده و در جنگ « بنى المصطلق » مسلمانان چندين هزار اسير را آزاد نمودند در حالى كه از لحاظ قانون جنگ مىتوانستند همه آن‌ها را به عنوان « برده » نگه دارند !\r\nاز سوى ديگر در اسلام ، « بردگان » مانند ساير اعضاى خانواده‌اند و همان‌طور كه با ديگران رفتار مىشود ، بايد با آنان رفتار شود و كسى حق تعدى به آنان را ندارد .\r\nپيغمبر اكرم صلى الله عليه و آله با بردگان مىنشست و غذا مىخورد .\r\nاميرالمؤمنين على عليه السلام دو پيراهن مىخريد بهترين آن دو را به غلام خويش مىداد و پست‌تر را خودش مىپوشيد . آيا اين را مىتوان در دنياى امروز مشاهده كرد ؟\r\nحضرت رضا عليه السلام هم با بردگان بر سر يك سفره غذا مىنشست و غذا مىخورد .\r\nاسلام دستور مىدهد كه با بردگان به مهربانى رفتار نمايند ، و بر ايشان سخت‌گيرى نكنند ، و به ايشان دشنام ندهند ، و آنان را شكنجه و آزار ننمايند و در موقع نياز ، وسايل ازدواجشان را فراهم كنند يا خود با آنان ازدواج نمايند . خداى متعال در اين مورد مىفرمايد :  « بَعْضُكُمْ مِنْ بَعْضٍ » *  . « 1 »\r\nدر اسلام بردگان مىتوانند با اذن مالك ، يا از راهى ديگر خود مالك شوند و مالى را به تصرف و ملك خود در آورند ، و پس از آزادى ، هيچ ننگ و عارى براى آنان نيست ، همانطور كه در زمان بندگى هم نبوده است ، زيرا اسلام ، ميزان بزرگى و فضيلت را تنها « تقوا » مىداند ، و پرهيز كارترين مردم را « بهترين » آنان مىشناسد . و در نظر اسلام يك برده با تقوا ، بهتر از يك فرد آزاد بىتقواست .\r\n\r\n\r\n","description":"","footnote":"\r\n( 1 ) . نساء ، آيه 24\r\n","page_name":" 360 ","page_number":360},
  {"content":"\r\n\r\nعده‌اى از شخصيت‌هاى مهم اسلام مانند : سلمان فارسى و بلال حبشى ، از بردگان آزاد شده بودند .\r\nاسلام هميشه آزاد شدن بندگان را مورد نظر داشته و براى اين كار راه‌هاى مختلفى را باز نموده است ، از آن جمله جريمه و كفارهء بخشى از گناهان را آزاد كردن بنده قرار داده است . و نيز تأكيد بسيار بر آزاد كردن « بندگان » نموده و آن را از « مستحبات مهم » قرار داده تا به اين وسيله ، ساليانه گروهى بسيار از بندگان ، آزاد شده و جزء جامعهء آزاد قرار گيرند . از سوى ديگر بايد گفت كه اگر اسلام از جامعه‌هاى غير اسلامى ، - كافران حربى - گروهى را به شكل اسير جنگى مىگرفت در واقع آن‌ها را در جامعهء حق و عدالت وارد مىساخت و به تعليم و تربيتشان مىپرداخت ، سپس از راه‌هاى مختلف و به تدريج آنان را آزاد ساخته جزء افراد جامعهء اسلامى مىنمود .\r\nو بدين ترتيب هر كه اسير جنگى و برده بود ، اگر به محض مسلمان شدن ، آزاد مىشد ، ممكن بود كه كفار اسير ظاهراً مسلمان شوند و بدين وسيله خود را نجات دهند و باز به اندك فرصتى به همان وضعى كه داشتند برگردند ، اما در دراز مدت و پس از تعليم و آموزش و تربيت ، امكان اين نيرنگ از ميان مىرفت . . . .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\nاختلاف طبقات ديگر اجتماع\r\nاختلافاتى كه در ديگر طبقات جامعه طبعاً به وجود مىآيد ، مثل طبقهء رعيت و حاكم ، خادم و مخدوم ، كارگر و كارفرما از دو راه است :\r\n1 . تعدى يكى بر حقوق ديگرى ، مثل آن كه كارفرما مزد كارگر را ندهد يا مخدومى ، مقررى خادم و نوكر را به طور كامل نپردازد ، يا در حق او اجحاف و بىانصافى نمايد ، يا حاكم در حق يكى از رعايا ، حكمى ظالمانه اجرا نمايد .\r\nاسلام براى حل اين مشكل ، مقررات فراوانى وضع نموده كه با اجراى آن‌ها ، حقوق حقهء هركس محفوظ مىماند ، و هرفردى به حقوق از دست رفته خود مىرسد .\r\nبراى اين كار به هر فردى از اجتماع ، اجازه داده است كه هر كس به او تعدى كرد - اگر چه خليفه يا حاكم و فرماندار وقت باشد - به قاضى شكايت برده و دادخواهى نمايد .\r\nدر ايام خلافت اميرالمؤمنين على عليه السلام يكى از مسلمانان با آن حضرت اختلافى پيدا كرد و نزد قاضى دادخواهى كرد ، آن حضرت مانند يكى از مردم عادى پيش قاضى - كه خود نصب كرده بود - حاضر شده و محاكمه انجام گرفت ، تعجب اين‌جاست كه حضرت از قاضى خواست كه بين او و طرف دعوا ، در رفتار ، به هيچ وجه فرقى نگذارد .\r\n2 . زورگويى فردى نيرومند بر فردى ضعيف و زير دست ، مانند اين كه كارفرمايى\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nكارگران خود را خوار شمارد ، يا مخدومى ، خدمهء خود را پيش خود سرپا نگهدارد . يا آنان را در برابر خويش به كرنش و تعظيم وادارد ، يا حاكم حق اعتراض و دادخواهى را از ملت سلب نمايد .\r\nچون اين گونه رفتارها ، جنبه پرستش غير خدا را دارد ، اسلام به شدت از آن‌ها جلوگيرى مىكند و اكيداً نهى مىنمايد و در اسلام هيچ مافوقى حق ندارد از زير دستان خود بيش از انجام وظيفه ، توقعى داشته باشد ، يا بر آنان بزرگى و عظمت بفروشد !\r\nدر اسلام ، دستورهاى اخلاقى فراوانى است كه مردم را به درستى و صفا و عدالت و حسن خلق دعوت مىكند .\r\nمراعات عهد و پيمان و تشويق نيكوكاران و خدمت‌گزاران و مجازات بدكاران و دورى از معاشرت با نااهلان و بدان را بسيار سفارش مىنمايد .\r\nاين‌ها يك رشته از اخلاق پسنديده است كه اگر از جامعه‌اى رخت بربندد ، آن جامعه راه بدبختى را پيش مىگيرد و در درهء هولناك انحطاط و بدبختى دو جهانى ، سقوط مىكند .\r\nبىاعتنايى و عمل نكردن كسى به اين قوانين ، ممكن است به صورت ظاهر نفع ناچيزى براى او داشته باشد ، ولى از طرف ديگر محيطى ناپاك و هولناك به وجود مىآورد كه همين منافع ناچيز را هم از دستش گرفته و سودهاى بسيار ديگرى را نيز از وى سلب مىنمايد و اين فرد ، مانند كسى است كه آجرهاى زيربنا را يكىيكى بردارد ! و بر فراز آن بنا ، ساختمانى تازه بسازد كه با اين كار خود ، در ويرانى بنا مىكوشد .\r\nاسلام به پيروان خود دستور داده كه به نفع اجتماع فكر كنند و از خودخواهى پرهيز كرده و نفع خود را در نفع جامعه اسلامى ببينند و ضرر اجتماع را ضرر خود بدانند .\r\nيك فرد مسلمان ، بايد اول مسلمان واقعى باشد بعد يك فرد تاجر يا كشاورز يا\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nصنعتگر يا كارگر و نيز فردى كه مىخواهد تشكيل خانواده بدهد اول بايد مسلمان باشد سپس تصميم خود را عملى سازد . خلاصه دست به هر كارى كه مىخواهد بزند ، و هر مقام و منصبى كه مىخواهد اختيار نمايد ، دين و ايمان صحيح لازم است .\r\nچنين كسى در هر كار و براى هر تصميمى ، نخست مصالح و منافع اسلام و مسلمين را در نظر مىگيرد ، سپس مصلحت خويشتن را و هرگز به كارى كه ضرر اسلام و مسلمانان در آن است ، اگر چه به نفع خودش هم باشد اقدام نمىنمايد .\r\nو البته معلوم است كه اگر چنين فكرى در جامعه شيوع پيدا كند ، هرگز بين افراد آن جامعه اختلافى پيدا نخواهد شد . خداوند متعال مىفرمايد :\r\n « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا »  « 1 »\r\nو نيز مىفرمايد :\r\n « وَ أَنَّ هذا صِراطِي مُسْتَقِيماً فَاتَّبِعُوهُ وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ »  . « 2 »\r\nو پيغمبر اكرم صلى الله عليه و آله مىفرمايد :\r\nمسلمانان بايد برادر هم باشند و در برابر بيگانگان نيروى واحدى تشكيل دهند .\r\n\r\nنماز ، روزه و حج ، وسيلهء رفع اختلاف‌ها\r\nيكى از افتخارات اسلام مسئلهء « عبادت » است و آن اين است كه مردم مذاهب ديگر ، مانند يهود و نصارى ، طبق دستور دينى خود در غير معبدهاى عمومى از عبادت محرومند و از نظر قانون مذهبى ، جز در كليسا ومعابد خود ، نمىتوانند عبادتى انجام دهند و نماز بخوانند .\r\n\r\n\r\n","description":"","footnote":"\r\n( 1 ) . آل عمران ، آيه 103\r\n( 2 ) . اعراف ، آيه 153\r\n","page_name":" 364 ","page_number":364},
  {"content":"\r\n\r\nولى در اسلام ، اين محدوديت برداشته شده است و هر مسلمانى موظف است كه وظيفهء عبادى خود را ، در هر حال كه باشد ، انجام دهد ؛ در مسجد باشد يا جاى ديگر در جامعه مسلمانان باشد يا در بلاد كفر . در ميان مردم باشد يا تنها . در حال تندرستى باشد يا در بستر بيمارى . . . .\r\nيعنى فرد با ايمان در هر حال بايد عبادت خود را مناسب آن حال انجام دهد و اين خود يكى از اسرار موفقيت اسلام است ، پيغمبر اكرم صلى الله عليه و آله فرمود :\r\nبراى من همهء روى زمين معبد و پرستشگاه است .\r\nبه همين مناسبت شارع اسلام نماز و روزه و حج را در مرحلهء اول « فردى » قرار داده ، به اين معنا كه از هر فرد انجام آن‌ها را خواسته و مربوط به حضور جماعت ندانسته ، ولى در مرحلهء دوم ، فوايد اجتماعى آن عبادات را هم از نظر دور نداشته و جنبهء « اجتماعى » به آن‌ها داده است .\r\nمثلًا در « نماز » كه انسان به وسيلهء آن بندگى و نياز خود را در برابر پروردگار خويش مجسم مىدارد ، حضور در « جماعت » به طور « استحباب » تشريع شده و « سنت » قرار گرفته است .\r\nو نيز در « روزه » كه براى تربيت فرد تشريع شده و بايد هر فرد مسلمان سالى يك ماه روزها از خوردن و آشاميدن و آميزش جنسى ، خوددارى كند و به اين وسيله روح پرهيزكارى و تقوا را در خود ايجاد نمايد ، اين عبادت با اين كه يك وظيفهء فردى است و هيچ گونه جنبهء اجتماعى ندارد ، ولى روز اول شوال را به شكرانه انجام وظيفه ماه مبارك رمضان ، « عيد » قرار داده كه مسلمانان وظيفه دارند نماز « فطر » را با جماعت بخوانند .\r\nهم‌چنين « حج » كه به وسيله آن اجابت دعوت خدايى و ترك علايق مادى و توجه به ساحت قدس ربوبى مجسم مىشود ، با اين‌كه عبادتى فردى است ، ولى چون محل پرستش ، نقطهء معينى است ، قهراً مسلمانان جهان در يك جا جمع شده و از حال\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nيكديگر باخبر مىشوند . علاوه بر اين روز دهم ذىحجه كه قسمتى از اعمال حج در آن روز انجام مىشود ، عيد اضحى - قربانى - قرار داده شده كه مسلمانان موظفند در يك جا جمع شده نماز عيد را به جماعت بخوانند .\r\nاين اجتماعاتى كه در اسلام مقرر شده ، بهترين وسيله براى رفع اختلافات طبقات است ، زيرا مؤثرترين راه براى آن‌كه اختلافات طبقاتى را ريشه كن كند ، از بين بردن بدانديشى به يكديگر است و اين خاصيت ، در پرستش دسته جمعى « حق » بر وجه اكمل موجود است ، زيرا كسى كه عبادت خدا را با اخلاص انجام مىدهد ، جز با خدا ، با كسى سر و كار ندارد . و درهاى رحمت پروردگارى به روى همه باز است و خزانهء بى پايان نعمت او تمام شدنى نيست ، و ساحت قرب او ، بى آن‌كه مزاحمتى پديد آيد همگى را به سوى خود مىخواند و در نتيجه ، انس و الفت و مهر و محبتى كه به واسطهء اجتماع در هنگام عبادت ، در مردم پديد مىآيد ، براى رفع اختلاف و كدورت ، نيكوترين وسيله است .\r\nپايان\r\nديماه 1342\r\nقم - سيد محمد حسين طباطبايى\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nنمايه\r\nآيات اعلام مكان‌ها\r\n\r\n","description":"","footnote":"","page_name":" 367 ","page_number":367},
  {"content":"\r\n . \r\n","description":"","footnote":"","page_name":" 368 ","page_number":368},
  {"content":"\r\n\r\n\r\nآيات\r\n ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ  ، 36\r\n أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ  ، 200\r\n أَ فِي اللَّهِ شَكٌّ فاطِرِ السَّماواتِ وَ الْأَرْضِ  ، 71\r\n أَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْهُ  ، 139\r\n إِلَّا الَّذِينَ آمَنُوا وَ عَمِلُوا الصَّالِحاتِ وَ تَواصَوْا  ، 70 ، 194\r\n إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ  ، 90\r\n أَ لا يَعْلَمُ مَنْ خَلَقَ وَ هُوَ اللَّطِيفُ الْخَبِيرُ  ، 27 ، 80\r\n الَّذِي أَحْسَنَ كُلَّ شَيْءٍ خَلَقَهُ  ، 82\r\n الَّذِينَ آمَنُوا وَ تَطْمَئِنُّ قُلُوبُهُمْ بِذِكْرِ اللَّهِ  ، 68\r\n الَّذِينَ هُمْ عَنْ صَلاتِهِمْ ساهُونَ  ، 254\r\n  الر كِتابٌ أَنْزَلْناهُ إِلَيْكَ لِتُخْرِجَ النَّاسَ   ، 134\r\n اللَّهُ لا إِلهَ إِلَّا هُوَ لَهُ الْأَسْماءُ الْحُسْنى  ، 78\r\n أَ لَمْ أَعْهَدْ إِلَيْكُمْ يا بَنِي آدَمَ  ، 200\r\n أَ لَمْ يَجِدْكَ يَتِيماً فَآوى  ، 123\r\n إِمَّا يَبْلُغَنَّ عِنْدَكَ الْكِبَرَ أَحَدُهُما  ، 215\r\n أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ  ، 186\r\n أَمْ يَقُولُونَ افْتَراهُ قُلْ فَأْتُوا بِسُورَةٍ مِثْلِهِ  ، 140\r\n أَمْ يَقُولُونَ تَقَوَّلَهُ بَلْ لا يُؤْمِنُونَ  ، 140\r\n إِنَّا أَنْزَلْنَا التَّوْراةَ فِيها هُدىً وَ نُورٌ  ، 38\r\n إِنَّا أَوْحَيْنا إِلَيْكَ كَما أَوْحَيْنا إِلى نُوحٍ  ، 88\r\n إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً  ، 329\r\n إِنَّ الدِّينَ عِنْدَ اللَّهِ الْإِسْلامُ  ، 35 ، 52\r\n إِنَّ الَّذِينَ آمَنُوا وَ الَّذِينَ هادُوا وَ النَّصارى  ، 40\r\n إِنَّ الَّذِينَ قالُوا رَبُّنَا اللَّهُ ثُمَّ اسْتَقامُوا *  ، 68\r\n إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ  ، 213\r\n إِنَّ الَّذِينَ يَكْفُرُونَ بِاللَّهِ وَ رُسُلِهِ  ، 41\r\n إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  ، 254\r\n  إِنَّ اللَّهَ كانَ عَلَيْكُمْ رَقِيباً   ، 47\r\n إِنَّ اللَّهَ لا يَظْلِمُ مِثْقالَ ذَرَّةٍ  ، 81\r\n إِنَّ اللَّهَ يَأْمُرُ بِالْعَدْلِ  ، 224\r\n إِنَّ الْإِنْسانَ لَفِي خُسْرٍ  ، 70 ، 194\r\n إِنَّ اللَّهَ لا يَهْدِي الْقَوْمَ الظَّالِمِينَ *  ، 225\r\n إِنَّ فِي السَّماواتِ وَ الْأَرْضِ لَآياتٍ لِلْمُؤْمِنِينَ  ، 76\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ  ، 145 ، 147 ،\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n156\r\nإِنَّما يَفْتَرِى الكَذِبَ الَّذِينَ لايُؤْمِنُونَ ، 233\r\nإِنَّ هذا القُرآنَ يَهْدِى لِلَّتِى هِىَ أَقْوَمُ ، 134\r\nإِنَّهُ لَقَوْلٌ فَصْلٌ * وَما هُوَ بِالهَزْلِ ، 132\r\nإِنِّى لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى ، 329\r\nأُولئِكَ هُمُ الكافِرُونَ حَقّاً وَأَعْتَدْنا لِلْكافِرِينَ ، 41\r\nأَوَ لَمْ يَرَ الإِنْسانُ أَ نّا خَلَقْناهُ مِنْ نُطْفَةٍ ، 185\r\nأَوَ مَنْ كانَ مَيْتاً فَأَحْيَيْناهُ وَجَعَلْنا لَهُ نُوراً ، 135\r\nأَرَأَيْتَ مَنِ اتَّخَذَ إِلهَهُ هَواهُ ، 71\r\nالَّذِى أَعْطى كُلَّ شَىءٍ خَلْقَهُ ثُمَّ هَدى ، 65\r\nالَّذِينَ يَتَّبِعُونَ الرَّسُولَ النَّبِىَّ الْأُمِّىَّ ، 104 ، 125\r\nبَعْضُكُمْ مِنْ بَعْضٍ ، 327 ، 360\r\nثُمَّ جَعَلْناهُ نُطْفَةً فِى قَرارٍ مَكِينٍ ، 187\r\nثُمَّ خَلَقْنا النُّطْفَةَ عَلَقَةً فَخَلَقْنا العَلَقَةَ مُضْغَةً ، 187\r\nخُذِ العَفْوَ وَأْمُرْ بِالعُرْفِ وَأَعْرِضْ عَنِ الجاهِلِينَ ، 21\r\nذ لِكَ الدِّينُ القَيِّمُ وَلكِنَّ أَكْثَرَ النّاسِ لا يَعْلَمُونَ ، 58\r\nرُسُلًا مُبَشِّرِينَ وَمُنْذِرِينَ لِئَلّا يَكُونَ لِلنّاسِ ، 150\r\nسُبْحانَهُ وَتَعالى عَمّا يُشْرِكُونَ ، 79\r\nسَلامٌ عَلى نُوحٍ فِى العالَمِينَ ، 93\r\nشَرَعَ لَكُمْ مِنَ الدِّينِ ما وَصّى بِهِ نُوحاً ، 92\r\nظَهَرَ الفَسادُ فِى البَرِّ وَالبَحْرِ بِما كَسَبَتْ ، 194\r\nعالِمُ الغَيْبِ فَلا يُظْهِرُ عَلى غَيْبِهِ أَحَداً ، 90\r\nفَأْتُوا بِسُورَةٍ مِنْ مِثلِهِ ، 143\r\nفَأْتُوا بِعَشْرِ سُوَرٍ مِثْلِهِ مُفْتَرَياتٍ ، 143\r\nفَأَعْرِضْ عَنْ مَنْ تَوَلّى عَنْ ذِكْرِنا وَلَمْ يُرِدْ ، 198\r\nفَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ ، 134\r\nفَأَلْهَمَها فُجُورَها وَتَقْواها ، 205\r\nفَإِنْ أَعْرَضُوا فَقُلْ أَنْذَرْتُكُمْ صاعِقَةً ، 137\r\nفَبِما رَحْمَةٍ مِنَ اللَّهِ لِنْتَ لَهُمْ ، 37\r\nفَلْيَأْتَوا بِحَدِيثٍ مِثْلِهِ إِنْ كانُوا صادِقِينَ ، 140 ، 143\r\nفَماذا بَعْدَ الحَقِّ إِلّا الضَّلالُ ، 70\r\nفَمَنْ حاجَّكَ فِيهِ مِنْ بَعْدِ ما جاءَكَ مِنَ العِلْمِ ، 146\r\nفَوَيْلٌ لِلْمُصَلِّينَ ، 254\r\nقالَ رَبُّنا الَّذِى أَعْطى كُلَّ شَىءٍ خَلْقَهُ ، 87\r\nقالَ مَنْ يُحْىِ العِظامَ وَهِىَ رَمِيمٌ ، 26\r\nقالُوا لَمْ نَك مِنَ المُصَلِّينَ ، 253\r\nقَدْ أَفْلَحَ مَنْ زَكّاها ، 40 ، 205\r\nقُلْ مَنْ حَرَّمَ زِينَةَ اللَّهِ الَّتِى أَخْرَجَ لِعِبادِهِ ، 204\r\nقُلْ هذِهِ سَبِيلِى أَدْعُوا إِلىَ اللَّهِ ، 125\r\nقُلْ يا أَهْلَ الكِتابِ تَعالَوْا إِلى كَلِمَةٍ سَواءٍ ، 124\r\nقُلْ يا عِبادِىَ الَّذِينَ أَسْرَفُوا عَلى أَنْفُسِهِمْ ، 241\r\nقُلْ يَتَوَفّاكُمْ مَلَكُ المَوْتِ الَّذِى وُكِّلَ بِكُمْ ، 188\r\nقُلْ يُحْيِيها الَّذِى أَنْشَأَها أَوَّلَ مَرَّةٍ ، 185\r\nكانَ النّاسُ أُمَّةً واحِدَةً فَبَعَثَ اللَّهُ النَّبِيِّينَ ، 53\r\nكَلِمَةً طَيِّبَةً كَشَجَرَةٍ طَيِّبَةٍ أَصْلُها ثابِتٌ ، 56 ، 292\r\nكُنْتُمْ خَيْرَ أُمَّةٍ أُخْرِجَتْ لِلنّاسِ ، 120\r\nلا يَأْتُونَ بِمِثْلِهِ وَلَوْ كانَ بَعْضُهُمْ لِبَعْضٍ ظَهِيراً ، 143\r\nلَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ ، 151\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nلَكُمْ فِى رَسُولِ اللَّهِ أُسْوَةٌ حَسَنَةٌ ، 21\r\nلَنْ تَنالُوا البِرَّ حَتّى تُنْفِقُوا مِمّا تُحِبُّونَ ، 221\r\nلَوْ كانَ فِيهِما آلِهَةٌ إِلّا اللَّه‌ُلَفَسَدَتا ، 74\r\nلَهُ مُلْكُ السَّمواتِ وَالأَرْضِ يُحْيِى وَيُمِيتُ ، 79\r\nلِيَعْلَمَ أَنْ قَدْ أَبْلَغُوا رِسالاتِ رَبِّهِمْ ، 90\r\nما أَصابَكَ مِنْ حَسَنَةٍ فَمِنَ اللَّهِ وَما أَصابَكَ ، 82\r\nما سَلَكَكُمْ فِى سَقَرَ ، 253\r\nمَنْ عَمِلَ صالِحاً مِنْ ذَكَرٍ أَوْ أُنْثى وَهُوَ مُؤْمِنٌ ، 328\r\nمِنْهُمْ مَنْ قَصَصْنا عَلَيْكَ وَمِنْهُمْ ، 92\r\nمَنْ يُعَظِّمْ شَعائِرَ اللَّهِ فَإِنَّها مِنْ تَقْوىَ القُلُوبِ ، 200\r\nنَحْنُ أَعْلَمُ بِما يَسْتَمِعُونَ بِهِ إِذْ يَسْتَمِعُونَ ، 138\r\nوَاتَّقُوا اللَّهَ الَّذِى تَساءَلُونَ بِهِ وَالأَرْحامَ ، 219\r\nوَ إِذا حَكَمْتُمْ بَيْنَ النّاسِ أَنْ تَحْكُمُوا بِالعَدْلِ ، 224\r\nوَ إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها ، 226\r\nوَ إِذا قُرِىءَ القُرْآنُ فَاسْتَمِعُوا لَهُ ، 37\r\nوَ إِذا ما غَضِبُوا هُمْ يَغْفِرُونَ ، 243\r\nوَالَّذِينَ يُؤْذُونَ المُؤْمِنِينَ وَالمُؤْمِناتِ بِغَيْرِ ما اكْتَسَبُوا ، 228\r\nوَالسّارِقُ وَالسّارِقَةُ فَاقْطَعُوا أَيْدِيَهُمْا ، 244\r\nوَالصُّلْحُ خَيْرٌ ، 351\r\nوَالكاظِمِينَ الغَيْظَ وَالعافِينَ عَنِ النّاسِ ، 242\r\nوَاللَّهُ بِما يَعْمَلُونَ مُحِيطٌ ، 46\r\nوَ إِنْ تَعُدُّوا نِعْمَتَ اللَّهِ لا تُحْصُوها ، 83\r\nوَأَنْزَلْنا إِلَيْكَ الذِّكْرَ لِتُبَيِّنَ لِلنّاسِ ، 131\r\nوَأَنْزَلْنا إِلَيْكَ الكِتابَ بِالحَقِّ مُصَدِّقاً لِما بَيْنَ يَدَيْهِ ، 39\r\nوَ إِنَّ كُلًّا لَمّا لَيُوَفِّيَنَّهُمْ رَبُّكَ أَعْمالَهُمْ ، 47\r\nوَ إِنَّكَ لَتُلَقَّى القُرْآنَ مِنْ لَدُنْ حَكِيمٍ عَلِيمٍ ، 21\r\nوَ إِنَّك لَعَلى خُلُقٍ عَظِيمٍ ، 21\r\nوَ إِنَّك لَعَلى خُلُقٍ عَظِيمٍ ، 127\r\nوَ إِنْ كُنتُمْ فِى رَيْبٍ مِمّا نَزّلْنا عَلى عَبْدِنا ، 123\r\nوَأَنْ لَيْسَ لِلْإِ نْسان إِلّا ما سَعى ، 246\r\nوَأَنَّ هذا صِراطِى مُسْتَقِيماً فَاتَّبِعُوهُ ، 364\r\nوَأَوْفُوا بِعَهْدِ اللَّهِ إِذا عاهَدْتُمْ وَلاتَنْقُضُوا ، 36\r\nوَاخْتِلافِ الَّيْلِ وَالنَّهارِ وَما أَنْزَلَ اللَّهُ ، 76\r\nوَاخْفِضْ لَهُما جَناحَ الذُّلِّ مِنَ الرَّحْمَةِ ، 215\r\nوَاسْتَشْهِدُوا شَهِيدَيْنِ مِنْ رِجالِكُمْ ، 343\r\nوَاسْتَغْفِرْ لِذَنْبِكَ وَلِلْمُؤْمِنِينَ وَالمُؤْمِناتِ ، 22\r\nوَاعْتَصِمُوا بِحَبْلِ اللَّهِ جَمِيعاً وَلا تَفَرَّقُوا ، 364\r\nوَثِيابَك فَطَهِّرْ ، 203\r\nوَرَبُّكَ الْغَنِىُّ ذُو الرَّحْمَةِ ، 78 ، 83\r\nوَرَحْمَتِى وَسِعَتْ كُلَّ شَىءٍ ، 83\r\nوَضَرَبَ لَنا مَثَلًا وَنَسِىَ خَلْقَهُ ، 185\r\nوَعِبادُ الرَّحْمنِ الَّذِينَ يَمْشُونَ عَلى الأَرْضِ ، 227\r\nوَعَلَّمَكَ مالَمْ تَكُنْ تَعْلَمُ ، 21\r\nوَفِى خَلْقِكُمْ وَما يَبُثُّ مِنْ دابَّةٍ ، 76\r\nوَقالُوا أَ إِذا ضَلَلْنا فِى الأَرْضِ أَ إِنّا لَفِى خَلْقٍ ، 188\r\nوَقالُوا ما هِىَ إِلّا حَياتُناالدُّنْيا ، 66\r\nوَقَدْ خابَ مَنْ دَسّاها ، 40 ، 205\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nوَقَضى رَبُّكَ أَ لّاتَعْبُدُوا إِلّا إِيّاهُ ، 199 ، 215\r\nوَقَفَّيْنا عَلى آثارِهِمْ بِعِيسَى ابْنِ مَرْيَمَ ، 38\r\nوَقُلْ رَبِّ زِدْنِى عِلْماً ، 21\r\nوَكَيْفَ يُحَكِّمُونَكَ وَعِنْدَهُمُ التَّوْراةُ فِيها ، 38\r\nوَلَئِنْ سَأَلْتَهُمْ مَنْ خَلَقَ السَّمواتِ وَالأَرْضَ ، 67\r\nوَلَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ ، 66\r\nوَلَئِنْ قُلْتَ إِنَّكُمْ مَبْعُوثُونَ مِنْ بَعْدِ المَوْتِ ، 140\r\nوَلا تَحْسَبَنَّ الَّذِينَ قُتِلُوا فِى سَبِيلِ اللَّهِ ، 189 ، 238\r\nوَلا تَقُولُوا لِمَنْ يُقْتَلُ فِى سَبِيلِ اللَّهِ أَمْواتٌ ، 353\r\nوَلايَظْلِمُ رَبُّكَ أَحَداً ، 81\r\nوَلا يَغْتَبْ بَعْضُكُمْ بَعْضاً ، 233\r\nوَلا يَكُونُوا كَالَّذِينَ أُوتُوا الْكِتابَ مِنْ قَبْلُ ، 133\r\nوَلَقَدْ خَلَقْنا الإِنْسانَ مِنْ سُلالَةٍ مِنْ طِينٍ ، 187\r\nوَلِكُلِّ أُمَّةٍ رَسُولٌ ، 92\r\nوَلِكُلِّ قَوْمٍ هادٍ ، 92\r\nوَلِلَّهِ مُلْك السَّمواتِ وَالأَرضِ وَما بَيْنَهُما ، 79\r\nوَلَمّا جاءَهُمْ كِتابٌ مِنْ عِنْدِ اللَّهِ مُصَدِّقٌ ، 105\r\nوَلْيَحْكُمْ أَهْلُ الإِنْجِيلِ بِما أَنْزَلَ اللَّهُ فِيهِ ، 38\r\nوَما أَرْسَلْنا مِنْ رَسُولٍ إِلّا بِلِسانِ قَوْمِهِ ، 27\r\nوَماأَرْسَلْنا مِنْ قَبْلِكَ مِنْ رَسُولٍ إِلّا نُوحِى ، 91\r\nوَما أَنْزَلْنا عَلَيْكَ الكِتابَ إِلّا لِتُبَيِّنَ ، 132\r\nوَمَا اللَّهُ يُرِيدُ ظُلْماً لِلْعِبادِ ، 81\r\nوَما خَلَقْنَا السَّماءَ وَالأَرْضَ وَما بَيْنَهُما باطِلًا ، 186\r\nوَما كانَ المُؤْمِنُونَ لِيَنْفِرُوا كافَّةً ، 209\r\nوَما كُنْتَ تَتْلُوا مِنْ قَبْلِهِ مِنْ كِتابٍ ، 123\r\nوَمِنْ آياتِهِ أَ نَّكَ تَرَى الأَرْضَ خاشِعَةً ، 186\r\nوَمِنْ وَرائِهِمْ بَرْزَخٌ إِلى يَوْمِ يُبْعَثُونَ ، 189\r\nوَمَنْ يَبْتَغِ غَيْرَ الإِسْلامِ دِيناً ، 35\r\nوَمَنْ يُوَلِّهِمْ يَوْمَئِذٍ دُبُرَهُ إِلّا مُتَحَرِّفاً ، 353\r\nوَنَزَّلْنا عَلَيْكَ الكِتابَ تِبْياناً لِكُلِّ شَىءٍ ، 131\r\nوَنَفْسٍ وَما سَوّاها ، 205\r\nوَوَجَدَك ضالّاً فَهَدى ، 123\r\nوَوَجَدَك عائِلًا فَأَغْنى ، 123\r\nوَهُوَ مَعَكُمْ أَيْنَ ما كُنْتُمْ ، 46\r\nوَيْلٌ لِلْمُطَفِّفِينَ ، 244\r\nهَلْ يَسْتَوِى الَّذِينَ يَعْلَمُونَ وَالَّذِينَ لا يَعْلَمُونَ ، 210\r\nهُوَ الأَ وَّلُ وَالآخِرُ وَالظّاهِرُ وَالباطِنُ ، 79\r\nيا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً ، 36\r\nيا أَيُّها الَّذِينَ آمَنُوا أَطِيعُوا اللَّهَ وَأَطيعُوا الرَّسُولَ ، 37\r\nيا أَيُّها الَّذِينَ آمَنُوا كُتِبَ عَلَيْكُمُ الصِّيامُ ، 272\r\nيا أَيُّها الَّذِينَ آمَنُوا اجْتَنِبُوا كَثِيراً مِنَ الظَّنِّ ، 47\r\nيا أَيُّها الرَّسُولُ بَلِّغْ ما أُنْزِلَ إِلَيْكَ ، 118\r\nيا أَيُّها النّاسُ إِنّا خَلَقْناكُمْ مِنْ ذَكَرٍ وَأُنْثى ، 327\r\nيَرْفَعِ اللَّهُ الَّذِينَ آمَنُوا مِنْكُمْ وَالَّذِينَ أُوتُوا ، 210\r\nيُرِيدُونَ لِيُطْفِئُوا نُورَ اللَّهِ بِأَفْواهِهِمْ ، 119\r\nيَهْدِى إِلَى الحَقِّ وَ إِلى طَرِيقٍ مُسْتَقِيمٍ ، 23 ، 134 ، 355\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nروايات\r\nالحِكمة ضالة المؤمن أخذها مِن أين وجدها ، 207\r\nالصّوم لي وَأنا أجزي به ، 270\r\nاللَّه اللَّه في النساء ، 346\r\nالمرء يوزن بخليله ، 229\r\nألمسلم مَن سلم المسلمون مَن يَده و لِسانه ، 223\r\nالناسُ مُسلّطونَ عَلى أموالِهِم ، 308\r\nالنظافة من الإيمان ، 128\r\nألنظافة مِنَ الإيمان ، 202\r\nإنّا أمرنا معاشر الأنبياء أن نكلّم النّاس بقدرِ ، 27\r\nإن قامت الساعة و في يد أحدكم الفسيلة ، 248\r\nإنّما هي ريحانة و ليست بقهرمانة ، 346\r\nإنّي تارك فيكم الثقلين كتابَ اللَّه و عترتي ، 148\r\nإياك و مصادقة الفاجر فإنه يبيعك بالنافه ، 230\r\nأنا مدينة العلم و عليّ بابها ، 166\r\nبُعثتُ لِأُتممَ مَكارِم الأخلاق ، 59\r\nخير الأصحاب مَن يدلّك على الخير ، 229\r\nخير الناس أنفعهم للناس ، 221\r\nطَلَبُ الحلال فَريضة على كل مسلم و مسلمة ، 246\r\nعَلَى الْيد ما أخذت حتى نؤدىِ ، 309\r\nلاضَرَرَ وَ لا ضَرارَ في الْإسلام ، 310\r\nلقد جئتكم بخير الدنيا و الآخره ، 122\r\nمَثل أهل بيتي كَمَثل سفينة نوح مَن ركبها ، 148\r\nمَن أصبح وَلَم يَهتم بِأمور المسلمين فليسَ بِمسلم ، 223\r\nمَن علّمني حرفاً قد صيرني عبداً ، 210\r\nمَن كُنتُ مولاه فهذا عليّ مولاه ، 153\r\nمَن وَجد ماء و تراباً ، ثم افتقر ما بعده لعنه اللَّه ، 248\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nاعلام\r\nائمه هدى عليهم السلام ، 241\r\nابراهيم عليه السلام ، 92 - 94 ، 98\r\nابوطالب ، 99 ، 101 ، 102\r\nاسماعيل ، 95\r\nامام حسن عليه السلام ، 156 ، 168 ، 172\r\nامام حسن عسكرى عليه السلام ، 156\r\nامام حسين عليه السلام ، 144 ، 156 ، 169 ، 170 ، 172\r\nامام رضا عليه السلام ، 156 ، 280\r\nامام سجاد عليه السلام ، 156 ، 161 ، 173\r\nامام صادق عليه السلام ، 156 ، 176 ، 271 ، 285\r\nامام عصر عليه السلام ، مهدى ( حجة بن الحسن ) ، 156 ، 177\r\nامام على النقى عليه السلام ، 156\r\nامام محمد باقر عليه السلام ، 156 ، 174 ، 175 ، 211\r\nامام محمد تقى عليه السلام ، 156\r\nامام موسى بن جعفر عليه السلام ، 202\r\nامام موسى كاظم عليه السلام ، 156\r\nاميرالمؤمنين على بن ابىطالب عليه السلام ، 106 ، 108 ، 113 ، 115 ، 117 ، 118 ، 153 ، 156 ، 158 ، 161 ، 163 ، 165 ، 167 ، 178 ، 202 ، 203 ، 229 ، 231 ، 318 ، 337 ، 346 ، 349 ، 362\r\nبحيرا ، 101 - 103\r\nبنىاسرائيل ، 96\r\nبنىاميه ، 175 ، 176\r\nبنى عباس ، 176\r\nبنىهاشم ، 109\r\nپيغمبر ، نبى اكرم صلى الله عليه و آله ، 92 ، 98 ، 99 ، 104 ، 108 ، 109 ، 111 ، 113 ، 114 ، 116 ، 117 ، 120 ، 124 ، 126 ، 127 ، 131 ، 137 ، 138 ، 145 ، 146 ، 152 ، 154 ، 155 ، 158 ، 160 ، 167 ، 171 ، 188 ، 196 ، 201 - 204 ، 206 ، 208 ، 211 ، 219 ، 221 ، 223 ، 226 ، 245 ، 247 ، 254 ، 270 ، 276 ، 277 ، 309 ، 336 ، 346 ، 360\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nجعفر بن ابىطالب عليه السلام ، 108 ، 117\r\nحضرت عيسى مسيح ، 92 ، 95 ، 97\r\nحضرت فاطمه عليها السلام ، 155 ، 166 ، 167\r\nحضرت موسى كليم ، 95\r\nحضرت مهدى ، 180\r\nخال المؤمنين ، 171\r\nخديجه كبرى ، 99 ، 103 ، 106 ، 109 ، 166\r\nزيد بن حارثه ، 117\r\nشعيب پيغمبر ، 96\r\nعبداللَّه بن رواحه ، 117\r\nعبدالمطلب ، 99\r\nفرعون ، 96\r\nلوقا ، 97\r\nمانى ، 142\r\nمتى ، 97\r\nمرقس ، 97\r\nميسره ، 103\r\nمنصور ، 177\r\nموسى عليه السلام ، 92 ، 96\r\nمير ، 142\r\nنسطورا ، 103\r\nنوح ، 92 ، 93\r\nوليد ، 137 ، 138\r\nهادى ، 177\r\nهارون ، 96 ، 177\r\nهشام ، 246\r\nيوحنا ، 97\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n\r\nمكان‌ها\r\nانگلستان ، 357\r\nايران ، 357\r\nبابل ، 94\r\nبتخانه ، 98\r\nبروكسل ، 357\r\nبصرى ، 101 ، 103\r\nبيت المقدس ، 97\r\nثور ، 110\r\nجزيرةالعرب ، 106\r\nحبشه ، 108\r\nحجاز ، 98\r\nحجر الاسود ، 100\r\nخيبر ، 111\r\nدارالندوه ، 109\r\nرود نيل ، 95\r\nروم ، 357\r\nسوريه ، 99 ، 101 ، 103 ، 180\r\nشام ، 101\r\nشعب ، 108\r\nصحراى سينا ، 96\r\nطائف ، 114\r\nطور سينا ، 96\r\nعربستان ، 118 ، 119 ، 357\r\nفدك ، 111 ، 167\r\nكره زمين ، 87\r\nكعبه معظمه ، 98\r\nكوفه ، 169\r\nمدين ، 96\r\nمدينه ، 104 ، 110 - 118 ، 145 ، 152 ، 169 ، 173 ، 179 ، 223\r\nمرو ، 179\r\nمسجد الحرام ، 138\r\nمصر ، 95 ، 96 ، 357\r\nمكه ، 99 ، 101 ، 104 - 119 ، 122 ، 126 ، 127 ، 157 ، 169 ، 263\r\nهند ، 357\r\nيثرب ، 111\r\nيمن ، 98 ، 108 ، 236\r\nيونان ، 357\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nملخص\r\nتشتمل تعاليم الإسلام مجموعة القوانين الفطرية التي تضمن للإنسان سعادة الدنيا والآخرة وتتنوع تلك التعاليم وتتسع لتشمل جوانب مختلفة فلسفية وكلامية واقتصادية واجتماعية وسياسية وثقافية وتربوية . ولا شك أن اختيار مواضيع من تلك التعاليم تقع على عهدة علماء الدين العارفين بجوانبها و زواياها المختلفة والعارفين بدورها في المنظومة الدينية العامة .\r\nالعمل الحاضر تحت عنوان \" تعاليم الإسلام \" مقطتفات من مواضيع إسلامية جاد بها يراع المفكر الإسلامي الكبير العلامة السيد محمد حسين الطباطبائي مرتبا في ثلاثة فصول متضمنا مطالب معمقة وجديرة بالقراءة .\r\nقامت مؤسسة \" بوستان كتاب \" بنشر أعمال الحكيم الإلهي العلامة الطباطبائي في 20 عنوانا وبجهود الاستاذ السيد هادي الخسروشاهي . وستصدر أعماله لاحقا بحسب الموضوع وفي عدة مجلدات في حلة \" مجموعة أعمال \" متضمنة الآتي : القرآن في الإسلام ، والشيعة في الإسلام ، والشيعة ، ورسالة الشيعة في العالم المعاصر ، والرسائل التوحيدية ، الإنسان من البداية إلى النهاية ، الدراسات الإسلامية / مجلدان ، العاقلات الاجتماعية في الاسلام ، بداية الفلسفة ، نهاية الفلسفة ، مبادئ الفلسفة الواقعية ، مجموعة رسائل / ثلاث مجلدات ، تعاليم الإسلام ، سنن النبي ن المقابلات إلى العناوين العشرين المذكورة أعلاه ، ستصدر بجهود باحثين آخرين أعمال أخرى للعلامة الطباطبائي وهي 13 عنوانا حتى الآن لتكتمل بها المجموعة آملين الله أن يوفقنا لنشر جميع أعمال ذلك العلامة الكبير الذي عاش حاميا حمى الوحي والعقل .\r\nالناشر\r\nمؤسسة بوستان كتاب\r\nمركز الطباعة و النشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : إيران ، قم ، أول شارع شهداء ، ص ب : 917\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nتعاليم الاسلام\r\nالعلامة السيد محمد حسين الطباطبائي\r\nبجهود السيد هادي خسروشاهي\r\nمؤسسة بوستان كتاب\r\n1430 / 1387\r\n\r\n","description":"","footnote":"","page_name":" 378 ","page_number":378},
  {"content":"\r\n . \r\n","description":"","footnote":"","page_name":" 379 ","page_number":379},
  {"content":"\r\n . \r\n\r\n","description":"","footnote":"","page_name":" 380 ","page_number":380}
  ]