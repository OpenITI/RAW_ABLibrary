[
  {"content":"\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\n[ جلد بيست و سوم 
  ]\r\n\r\n‹ 54 › سوره قمر اين سوره در « مكه » نازل شده و داراى 55 آيه است\r\n","description":"","footnote":"","page_name":" 3 ","page_number":3},
  {"content":"\r\n","description":"","footnote":"","page_name":" 4 ","page_number":4},
  {"content":"\r\n\r\nمحتواى سوره « قمر »\r\nاين سوره ويژگى سوره‌هاى مكى كه بحثهاى داغ از مبدء و معاد است در بر دارد ، و مخصوصا بيانگر كيفرهاى گروهى از اقوام پيشين است كه بر اثر لجاجت و عناد و پيمودن راه كفر و ظلم و فساد يكى ، پس از ديگر ، به عذابهاى كوبنده الهى گرفتار و هلاك شدند .\r\nو به دنبال هر يك از اين سرگذشتها جمله « وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ » « ما قرآن را براى تذكر سهل و آسان ساختيم آيا كسى هست كه پند گيرد » تكرار مىكند تا درسى باشد براى مسلمين و كفار .\r\nرويهمرفته محتواى اين سوره را در چند بخش مىتوان خلاصه كرد :\r\n1 - آغاز سوره است كه از مساله نزديكى قيامت و موضوع « شق القمر » و اصرار مخالفان در انكار آيات الهى سخن مىگويد .\r\n2 - در بخش ديگر از نخستين قوم سركش و متمرد و لجوج يعنى « قوم نوح » و مساله طوفان به صورت فشرده اى بحث مىكند .\r\n3 - بخش ديگر داستان قوم « عاد » و عذاب دردناك آنها را شرح مىدهد .\r\n4 - در چهارمين بخش سخن از قوم « ثمود » و مخالفت آنها با پيامبرشان « صالح » است ، و همچنين « معجزه ناقه » و بالآخره مجازات آنها با « صيحه آسمانى » است .\r\n5 - سپس به سراغ قوم « لوط » مىرود ، و ضمن اشاره گويا و فشرده اى\r\n","description":"","footnote":"","page_name":" 5 ","page_number":5},
  {"content":"\r\nبه كفر و انحراف اخلاقى آنها ، به قسمتى از عذاب دردناكشان اشاره مىكند .\r\n6 - در بخش ديگر سخن بسيار كوتاهى از « آل فرعون » و مجازات آنها آمده .\r\n7 - و در آخرين بخش مقايسه اى ميان اين اقوام و مشركان مكه و مخالفان پيامبر اسلام ص كرده ، آينده خطرناكى را كه در صورت ادامه اين راه در پيش دارند بازگو مىكند ، و سوره را با شرح قسمتى از مجازات مجرمان در قيامت و پاداشهاى عظيم پرهيزگاران پايان مىدهد .\r\nآيات سوره غالبا كوتاه و بسيار داغ و تكان دهنده است .\r\nنامگذارى سوره به نام « قمر » به مناسبت نخستين آيه اين سوره است كه از « شق القمر » بحث مىكند .\r\n\r\nفضيلت تلاوت اين سوره\r\nدر حديثى از پيغمبر گرامى اسلام مىخوانيم :\r\nمن قرأ سورة اقتربت الساعة فى كل غب بعث يوم القيامة و وجهه على صورة القمر ليلة البدر ، و من قرأها كل ليلة كان افضل ، و جاء يوم القيامة و وجهه مسفر على وجوه الخلائق :\r\n« هر كس سوره اقتربت را يك روز در ميان بخواند روز قيامت در حالى برانگيخته مىشود كه صورتش همچون ماه در شب بدر است ، و هر كس آن را هر شب بخواند افضل است ، و در قيامت نور و روشنايى صورتش بر ساير خلايق برترى دارد » ( 1 ) .\r\nمسلما اين درخشندگى صورت در صحنه قيامت نشانه ايمان قوى و راستينى است كه در سايه تلاوت اين سوره و تفكر و سپس عمل به آن حاصل شده است نه تلاوت خالى از انديشه و عمل .\r\n\r\n","description":"","footnote":"\r\n( 1 ) « مجمع البيان » جلد 9 آغاز سوره « قمر » .\r\n","page_name":" 6 ","page_number":6},
  {"content":"\r\n\r\n[ سوره القمر ‹ 54 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nاقْتَرَبَتِ السَّاعَةُ وَانْشَقَّ الْقَمَرُ ‹ 1 › وَإِنْ يَرَوْا آيَةً يُعْرِضُوا وَيَقُولُوا سِحْرٌ مُسْتَمِرٌّ ‹ 2 › وَكَذَّبُوا وَاتَّبَعُوا أَهْواءَهُمْ وَكُلُّ أَمْرٍ مُسْتَقِرٌّ ‹ 3 ›\r\n\r\nترجمه :\r\nبنام خداوند بخشنده بخشايشگر 1 - قيامت نزديك شد و ماه از هم شكافت .\r\n2 - و هر گاه نشانه و معجزه اى را ببينند اعراض كرده مىگويند : اين سحرى است مستمر ! 3 - آنها ( آيات خدا را ) تكذيب كردند و از هواى نفسشان پيروى نمودند و هر امرى قرارگاهى دارد .\r\n\r\nتفسير : ماه شكافته شد !\r\nدر آيه نخست از دو حادثه مهم سخن به ميان آمده : يكى نزديك شدن قيامت است كه عظيمترين دگرگونى را در عالم آفرينش همراه دارد و سرآغازى\r\n","description":"","footnote":"","page_name":" 7 ","page_number":7},
  {"content":"\r\nاست براى زندگى نوين در جهان ديگر ، جهانى كه عظمت و گستردگى آن براى ما زندانيان عالم دنيا قابل درك و توصيف نيست .\r\nو حادثه ديگر معجزه بزرگ شق القمر است كه هم دليلى است بر قدرت خداوند بزرگ بر هر چيز و هم نشانه اى است از صدق دعوت پيغمبر گراميش .\r\nمىفرمايد : « قيامت نزديك شد و ماه از هم شكافت » ! ( * ( اقْتَرَبَتِ السَّاعَةُ وَانْشَقَّ الْقَمَرُ ) * ) .\r\nقابل توجه اينكه سوره گذشته ( سوره نجم ) با جمله هايى پيرامون نزديكى قيامت پايان گرفت « ازفت الازفة » و اين سوره با همين معنى آغاز مىشود و اين تاكيدى است بر اين موضوع كه قيامت نزديك است گرچه در مقياس عمر دنيا ممكن است هزاران سال طول بكشد ، اما با توجه به مجموع عمر اين جهان از يك سو ، و با توجه به اينكه تمام عمر دنيا در برابر قيامت لحظه زودگذرى بيش نيست منظور از اين تعبير روشن مىشود .\r\nذكر اين دو حادثه با هم ، همانگونه كه جمعى از مفسران گفته‌اند ، به خاطر آن است كه اصولا ظهور پيامبر اسلام ص كه آخرين پيامبران الهى است خود از نشانه‌هاى نزديكى قيامت است ، لذا در حديثى از خود پيامبر ص مىخوانيم كه فرمود :\r\nبعثت انا و الساعة كهاتين\r\n« مبعوث شدن من و قيامت همچون اين دو است ( 1 ) ( اشاره به دو انگشت مباركش كه در كنار هم قرار گرفته ) .\r\nاز سوى ديگر شكافتن ماه خود دليلى است بر امكان به هم ريختن نظام كواكب و نمونه كوچكى است از حوادث عظيمى كه در آستانه رستاخيز در اين جهان رخ مىدهد ، چرا كه تمامى كواكب و ستارگان و زمين در هم مىريزند و عالمى نو به جاى آنها ايجاد مىشود .\r\nطبق روايات مشهور كه بعضى ادعاى تواتر آن نيز كرده‌اند مشركان نزد\r\n\r\n","description":"","footnote":"\r\n( 1 ) تفسير « فخر رازى » جلد 29 ص 29 .\r\n","page_name":" 8 ","page_number":8},
  {"content":"\r\nرسول خدا ص آمدند و گفتند : اگر راست مىگويى و تو پيامبر خدايى ماه را براى ما دو پاره كن ! فرمود : اگر اين كار را كنم ايمان مىآوريد ؟ عرض كردند آرى - و آن شب ، شب چهاردهم ماه بود - پيامبر ص از پيشگاه پروردگار تقاضا كرد آنچه را خواسته‌اند به او بدهد ناگهان ماه به دو پاره شد ، و رسول اللَّه آنها را يك يك صدا مىزد و مىفرمود : ببينيد « ! ( 1 ) .\r\nدر اينكه چگونه ممكن است اين كره عظيم آسمانى شكافته شود ، و وجود چنين حادثه اى چه تاثيراتى بر كره زمين و منظومه شمسى مىگذارد ؟ و چگونگى جذب دو نيمه ماه بعد از شكافتن ، و اينكه چگونه ممكن است چنين حادثه اى رخ داده باشد و تواريخ جهان ذكرى از آن به ميان نياورند ؟ و سؤالات ديگرى در اين زمينه به خواست خدا در بحث نكات مشروحا از آن سخن خواهيم گفت .\r\nنكته اى كه ذكر آن در اينجا لازم است اينكه بعضى از مفسران كه تحت تاثير پاره اى از القائات سوء قرار گرفته‌اند ، و هر گونه انجام عمل خارق عادتى را ( جز قرآن ) براى پيامبر اسلام ص منكر شده‌اند ، با توجه به وضوح آيه فوق و كثرت رواياتى كه در اين زمينه در كتب علماى اسلام نقل شده به زحمت افتاده‌اند كه چگونه اين خارق عادت را توجيه كنند و طورى از كنار آن بگذرند كه جنبه اعجاز آن نفى شود .\r\nولى حق اين است كه مساله « شق القمر » به صورت اعجاز انجام گرفته ، و آيات بعد شواهد روشنى بر اين امر در بر دارد ، چه خوب بود آنها در آن اعتقاد نادرست تجديد نظر مىكردند تا بدانند كه پيامبر اسلام ص نيز معجزات و خارق عادتى داشته ، و اگر آياتى از قرآن آن را نفى مىكند اشاره به « معجزات اقتراحى » است كه گروهى بهانه جو مطرح مىكردند ، نه قصد پذيرش حق\r\n\r\n","description":"","footnote":"\r\n( 1 ) « مجمع البيان » و كتب تفسير ديگر ذيل آيه مورد بحث .\r\n","page_name":" 9 ","page_number":9},
  {"content":"\r\nداشتند ، و نه بعد از انجام آن تسليم حق مىشدند ، ولى معجزاتى كه براى تحقيق حقيقت مطالبه مىشد از سوى پيغمبر ص انجام مىگرفت ، و شواهد فراوانى بر اين امر در تاريخ زندگى آن حضرت وجود دارد .\r\nسپس قرآن مىافزايد : « مخالفان لجوج هنگامى كه نشان و معجزه اى را بر صدق دعوت تو مىبينند اعراض كرده ، مىگويند اين سحرى است مستمر » ! ( * ( وَإِنْ يَرَوْا آيَةً يُعْرِضُوا وَيَقُولُوا سِحْرٌ مُسْتَمِرٌّ ) * ) .\r\nتعبير به « مستمر » اشاره به اين است كه آنها معجزات مكررى از پيامبر اسلام ص ديده بودند كه شق القمر ادامه آن بود ، آنها همه را بر تداوم سحر حمل مىكردند ، و آن را « سحرى مستمر » مىپنداشتند ، هر چند اين تهمت بهانه اى بود براى عدم تسليم در مقابل حق .\r\nبعضى از مفسران « مستمر » را به معنى « قوتمند » تفسير كرده‌اند ( چنان كه مىگويند « حبل مرير » يعنى طناب محكم ) و بعضى آن را به معنى « گذرا و ناپايدار » تفسير نموده ولى ظاهر همان تفسير اول است .\r\nدر آيه بعد به نكته مخالفت آنها ، و همچنين به نتيجه شوم اين مخالفت ، اشاره كرده ، مىافزايد : « آنها تكذيب كردند ، و از هواى نفسشان پيروى نمودند ، و هر امرى قرارگاهى دارد » ( * ( وَكَذَّبُوا وَاتَّبَعُوا أَهْواءَهُمْ وَكُلُّ أَمْرٍ مُسْتَقِرٌّ ) * ) .\r\nسرچشمه مخالفت آنها و تكذيب پيامبر اسلام ص يا تكذيب معجزات و دلائل او ، و همچنين تكذيب رستاخيز و قيامت ، پيروى از هواى نفس بود ، تعصبها و لجاجتها و خودخواهيها به آنها اجازه نمىداد كه در برابر حق تسليم شوند ،\r\n","description":"","footnote":"","page_name":" 10 ","page_number":10},
  {"content":"\r\nو از سوى ديگر علاقه به بى بند و بارى براى كامجويى از لذات بدون هيچ قيد و شرط ، و آلودگى به هر گناه و ستم ، مانع از اين بود كه دعوت حق را پذيرا شوند ، چرا كه قبول اين دعوت مسئوليت آفرين بود .\r\nآرى هميشه چنين بوده ، و همواره چنان خواهد بود كه مانع بزرگ در مسير حق « هواپرستى » است .\r\nمنظور از جمله « * ( وَكُلُّ أَمْرٍ مُسْتَقِرٌّ ) * » : « هر چيز قرارگاهى دارد » اين است كه هر كس به سزاى عمل خويش مىرسد ، قرارگاه نيكى نيكانند ، و قرارگاه شر بدانند .\r\nاين تعبير احتمالا اشاره به اين حقيقت است كه هيچ چيز در اين عالم از ميان نمىرود ، و هر كار نيك و بدى ثابت و باقى مىماند تا انسان جزاى آن را ببيند .\r\nاين احتمال نيز در تفسير آيه فوق داده شده است كه تكذيبها و اتهامات نمىتواند براى هميشه چهره حق را بپوشاند ، بلكه همه چيز به سوى قرارگاه خويش پيش مىروند ، و چيزى نمىگذرد كه چهره زيباى حق آشكار ، و چهره زشت و منفور باطل نيز ظاهر مىگردد ، و اين يك سنت الهى در عالم هستى است .\r\nاين تفسيرها منافاتى با يكديگر ندارد ، و ممكن است همه آنها در مفهوم آيه جمع باشد .\r\n","description":"","footnote":"","page_name":" 11 ","page_number":11},
  {"content":"\r\n\r\nنكته‌ها :\r\n\r\n1 - شق القمر يك معجزه بزرگ پيامبر اسلام ( ص )\r\nگرچه بعضى از كوتاه نظران اصرار دارند كه اين معجزه را طورى توجيه كنند كه از صورت يك خارق العاده خارج شود ، چنان كه گفته‌اند : آيه فوق از آينده خبر مىدهد ، و مربوط به « اشراط ساعت » يعنى حوادث قبل از قيامت است ، ولى قرائن متعددى در آيه وجود دارد كه تاكيد بر وقوع يك اعجاز مىكند ، از جمله ذكر اين موضوع به صورت « فعل ماضى » كه نشان مىدهد « شق القمر » واقع شده است ، همانگونه كه نزديكى رستاخيز با ظهور آخرين پيامبر نيز تحقق يافته .\r\nبعلاوه اگر سخن از معجزه نباشد هيچ تناسبى با نسبت سحر به پيامبر ص كه در آيه بعد آمده است ندارد ، و همچنين با جمله « و كذبوا و اتبعوا اهوائهم » كه خبر از تكذيب آنها مىدهد هماهنگ نيست .\r\nافزون بر اينها روايات فراوانى در كتب اسلامى در زمينه وقوع اين اعجاز نقل شده كه در حد شهرت يا تواتر است ، و لذا قابل انكار نمىباشد در اينجا به گفتارى از « فخر رازى » و « طبرسى » دو مفسر معروف اهل سنت و شيعه اشاره مىكنيم ، فخر رازى مىگويد : « عموم مفسران معتقدند مراد از آيه اين است كه ماه شكافته شد ، و روايات صحيحى نيز بر اين معنى دلالت مىكند ، و امكان عقلى آن نيز جاى ترديد نيست ، و از سوى ديگر پيامبر صادق ص از آن خبر داده ، بنا بر اين بايد آن را پذيرفت ، اما داستان عدم خرق و التيام در افلاك ( طبق عقيده ابطال شده بطلميوسى ) مطلبى بى اساس و غير علمى است ، چرا كه با دلائل عقلى ثابت شده كه خرق و تخريب در آسمانها كاملا ممكن است » .\r\nمرحوم طبرسى نيز در « مجمع البيان » مىگويد : مفسران اين آيه را\r\n","description":"","footnote":"","page_name":" 12 ","page_number":12},
  {"content":"\r\nمربوط به معجزه شق القمر در زمان پيامبر اكرم ص مىدانند ، سپس تنها كسى را كه در جهت مخالف اين عقيده نام مىبرد عطا و حسن و بلخى است كه با بى اعتنايى از قول آنها مىگذرد » .\r\nبعضى نقل كرده‌اند كه « حذيفه » صحابى مشهور داستان شق القمر را در حضور جمع كثيرى در مسجد مدائن نقل كرد و هيچكس بر او ايراد نگرفت ، با اينكه بسيارى از حاضران عصر پيامبر ص را درك كرده بودند ( اين حديث را در المنثور و قرطبى در ذيل آيه مورد بحث آورده‌اند ) .\r\nبنا بر اين نه با توجه به خود آيه و قرائن موجود در آن ، و نه از نظر روايات ، و اقوال مفسران ، موضوع شق القمر قابل انكار نيست ، البته در اينجا سؤالاتى وجود دارد كه به پاسخ آن خواهيم پرداخت .\r\n\r\n2 - شق القمر از نظر علوم روز\r\nاز سؤالات مهمى كه در اين بحث مطرح است اين است كه وقوع انشقاق و شكاف در اجرام آسمانى اصولا امكان دارد ؟ يا اينكه علم آن را به كلى نفى مىكند ؟\r\nپاسخ اين سؤال با توجه به مطالعات و اكتشافات دانشمندان فلكى چندان پيچيده نيست ، زيرا اكتشافات مىگويد : چنين چيزى نه تنها محال نيست ، بلكه بارها نمونه‌هاى آن مشاهده شده ، هر چند در هر كدام عوامل خاصى مؤثر بوده است .\r\nبه تعبير ديگر : كرارا در دستگاه منظومه شمسى و ساير كرات آسمانى انشقاقها و انفجارهايى روى داده است كه براى نمونه موارد زير را يادآور مىشويم :\r\n","description":"","footnote":"","page_name":" 13 ","page_number":13},
  {"content":"\r\n\r\nالف - پيدايش منظومه شمسى\r\n- اين نظريه از سوى همه دانشمندان پذيرفته شده است كه تمام كرات منظومه شمسى در آغاز جزء خورشيد بود كه بعدا از آن جدا شده ، و هر يك در مدار خود به گردش درآمده است .\r\nمنتها در باره عامل اين جدايى گفتگو است :\r\n« لاپلاس » معتقد است عامل اين جدايى « نيروى گريز از مركز » در منطقه استوايى خورشيد بوده ، به اين معنى كه در آن هنگام كه خورشيد به صورت توده گاز سوزانى بود ( و هم اكنون نيز چنين است ) و به دور خود گردش مىكرد سرعت اين گردش در منطقه استوايى سبب شد كه قطعاتى از آن جدا گردد ، و در فضا پراكنده شود ، و به دور مركز اصلى يعنى خورشيد به گردش درآيد .\r\nولى تحقيقات بعضى ديگر از دانشمندان بعد از لاپلاس منتهى به فرضيه ديگرى شده كه عامل اين جدايى را وقوع جزر و مدهاى شديدى در سطح خورشيد بر اثر عبور يك ستاره عظيم از نزديكى آن مىشمرد .\r\nطرفداران اين فرضيه كه حركت وضعى خورشيد را در آن روزگار كافى براى توجيه جدايى قطعاتى از آن نمىدانند دست به سوى اين فرضيه دراز كرده ، مىگويند : اين جزر و مد ، امواج عظيمى در سطح خورشيد به وجود آورد ، درست همانند سقوط قطعه سنگ عظيمى در يك اقيانوس ، و بر اثر آن قطعاتى از خورشيد يكى پس از ديگرى به خارج پرتاب شد ، و به گرد كره مادر به گردش درآمد .\r\nدر هر حال عامل جدايى هر چه باشد مانع از اين نيست كه همه معتقدند پيدايش منظومه شمسى از طريق انشقاق و جداييها صورت گرفته است .\r\n\r\nب - « آستروئيدها »\r\n- « استروئيدها » قطعات سنگهاى عظيم آسمانى هستند كه به دور منظومه شمسى در گردشند ، و گاهى از آنها به كرات كوچك\r\n","description":"","footnote":"","page_name":" 14 ","page_number":14},
  {"content":"\r\nو « شبه سيارات » تعبير مىكنند ، بزرگى چنان است كه قطر آن به 25 كيلومتر مىرسد ، ولى غالبا از اين كوچكترند .\r\nدانشمندان عقيده دارند آستروئيدها بقاياى سياره عظيمى هستند كه در مدارى ميان مدار « مريخ » و مدار « مشترى » در حركت بوده ، سپس بر اثر عوامل نامعلومى منفجر و شكافته شده است .\r\nتا كنون بيش از 5 هزار آستروئيد كشف و مشاهده شده ، و عده زيادى از آنها كه بزرگتر هستند نامگذارى ، و حجم و مقدار و مدت حركت آنها به دور خورشيد محاسبه شده است ، بعضى از فضاشناسان براى آستروئيدها اهميت خاصى قائلند ، و معتقدند احيانا مىتوان از آنها به عنوان پايگاهى براى مسافرت به نقاط دور دست فضا استفاده كرد ! اين نمونه ديگرى از انشقاق در اجرام آسمانى است .\r\n\r\nج - « شهابها »\r\n- « شهابها » سنگهاى بسيار كوچك آسمانى هستند كه گاه از اندازه فندق تجاوز نمىكنند ، و به هر حال با سرعت شديدى در مدار خاصى بر گرد خورشيد در گردشند ، و گاه كه مسير آنها با مدار كره زمين تقاطع پيدا مىكند ، به سوى زمين جذب مىشوند .\r\nاين سنگهاى كوچك بر اثر شدت برخورد با هوايى كه زمين را احاطه كرده ، به خاطر سرعت سرسامآورى كه دارند ، داغ و برافروخته و مشتعل مىشوند ، و ما به صورت يك خط نورانى زيبا در لابلاى جو زمين آنها را مشاهده مىكنيم ، و از آن به تير شهاب تعبير مىنمائيم .\r\nو گاه تصور مىكنيم كه ستاره دور دستى است كه سقوط مىكند ، در حالى كه شهاب كوچكى است كه در فاصله بسيار نزديكى آتش گرفته ، و سپس خاكستر مىشود .\r\nمدار گردش شهابها با مدار زمين در دو نقطه تماس دارد ، به همين دليل\r\n","description":"","footnote":"","page_name":" 15 ","page_number":15},
  {"content":"\r\nدر مردادماه و آبانماه كه دو نقطه تقاطع دو مدار است شهابها بيشتر ديده مىشوند .\r\nدانشمندان مىگويند : اينها بقاياى ستاره دنباله دارى است كه بر اثر حوادث نامعلومى منفجر و از هم شكافته شده است .\r\nاين هم نمونه ديگرى از انشقاق در كرات آسمانى .\r\nبه هر حال مساله انفجار و انشقاق در كرات آسمانى امرى بى سابقه نيست ، و هرگز از نظر علم محال نمىباشد تا گفته شود اعجاز به محال تعلق نمىگيرد .\r\nاينها همه در مورد انشقاق است ولى بازگشت آن به حال معمولى بر اثر نيروى جاذبه اى كه ميان دو قطعه وجود دارد كاملا امكانپذير است .\r\nگرچه در هيئت قديم كه بر محور عقيده « بطلميوس » و افلاك نه گانه پوست پيازىاش ، دور مىزد ، چنان اين افلاك بلورين به هم پيوسته بودند كه خرق و التيام آنها از نظر جمعى محال بود ، و لذا پيروان اين عقيده هم معراج جسمانى را منكر بودند ، و هم شق القمر را ، چرا كه موجب شكافته شدن و سپس التيام در افلاك بود ، ولى امروز كه فرضيه هيئت بطلميوسى به دست افسانه‌ها و اسطوره‌هاى خيالى سپرده شده ، و اثرى از آن افلاك نه گانه باقى نمانده ، زمينه اى براى اين سخنان باقى نيست .\r\nشايد اين نكته نياز به يادآورى ندارد كه شق القمر تحت يك عامل طبيعى معمولى صورت نگرفت ، بلكه جنبه اعجاز داشت ، ولى چون اعجاز به محالات تعلق نمىگيرد منظور در اينجا بيان امكان اين مطلب بود ( دقت كنيد ) .\r\n","description":"","footnote":"","page_name":" 16 ","page_number":16},
  {"content":"\r\n\r\n3 - شق القمر از نظر تاريخى\r\nايراد ديگرى كه بعضى از ناآگاهان به مساله « شق القمر » دارند اين است كه اگر اين امر حقيقتى داشت با آن همه اهميتى كه دارد بايد در تواريخ جهان ثبت گردد ، در حالى كه چنين نيست .\r\nولى براى اينكه روشن شود اين ايراد تا چه حد قابل اهميت است ، بايد تجزيه و تحليلى روى جهات مختلف اين مساله صورت گيرد :\r\nالف - بايد توجه داشت كه ماه همواره در نيمى از كره زمين قابل رؤيت است ، نه در تمام آن ، بنا بر اين نيمى از مردم روى زمين از اين حساب خارجند .\r\nب - در نيمى از همين نيم كره نيز اكثريت قريب به اتفاق آنها در خوابند ، زيرا بعد از نيمه شب است ، به اين ترتيب تنها يك چهارم مردم جهان مىتوانند از چنين حادثه اى با خبر شوند .\r\nج - در بخش قابل رؤيت نيز هيچ مانعى ندارد كه قسمتهاى قابل توجهى از آسمان ابرى ، و چهره ماه با ابر پوشيده شده باشد .\r\nد - حوادث آسمانى در صورتى جلب توجه افراد مىكند كه يا مانند صاعقه‌ها توأم با سر و صداى شديد باشد ، يا مانند خسوف و كسوف كلى نور به طور كامل قطع شود ، آن هم براى يك مدت نسبتا طولانى .\r\nبه همين دليل در خسوفهاى جزئى و ماه گرفتگيهاى مختصر اگر قبلا از طرف منجمين اعلام نشود كمتر كسى با خبر مىگردد ، و حتى گاه بسيارى از مردم از خسوف كلى نيز بى خبر مىمانند .\r\nتنها دانشمندانى كه اجرام آسمانى و ماه را رصد مىكنند و يا كسانى كه تصادفا چشم آنها به آسمان بيفتد ممكن است از چنين جريانى با خبر شوند ، و عده اى ديگر را نيز با خبر سازند .\r\n","description":"","footnote":"","page_name":" 17 ","page_number":17},
  {"content":"\r\nبنا بر اين چنين حادثه كوتاه مدتى آن طور كه ابتدا تصور مىشود مايه جلب توجه عمومى مردم جهان نيست ، مخصوصا مردم آن زمان كه اصولا براى اجرام آسمانى اهميت كمترى قائل بودند .\r\nه - بعلاوه وسائل ثبت مطالب در تاريخ و نشر آن در آن زمانها محدود بود ، و حتى تعداد باسوادها بسيار كم بودند ، و كتابها خطى بود ، مثل امروز نبود كه حوادث مهم ، برقآسا به وسيله راديوها و تلويزيونها و مطبوعات در سراسر جهان نشر شود .\r\nبا توجه به اين جهات و جهات ديگر هرگز نمىتوان از عدم ذكر اين حادثه در غير تواريخ اسلامى تعجب كرد ، و آن را دليل بر نفى آن گرفت .\r\n\r\n4 - تاريخ وقوع اين معجزه بزرگ\r\nدر اينكه شق القمر در مكه و قبل از هجرت پيامبر ص واقع شده در ميان مفسران و روات حديث بحثى نيست ، ولى از بعضى روايات استفاده مىشود اين امر در آغاز بعثت پيامبر ص بوده ( 1 ) در حالى كه از بعضى ديگر برمىآيد كه اين امر نزديك هجرت و در اواخر دوران مكه روى داده است ، آن هم بنا به تقاضاى حقيقتجويانى بود كه از مدينه خدمت پيامبر ص آمدند و در عقبه با او بيعت كردند ( 2 ) .\r\nو نيز در بعضى روايات مىخوانيم كه علت پيشنهاد « شق القمر » به پيامبر ص اين بود كه مىگفتند سحر در امور زمينى اثر مىگذارد ، ما مىخواهيم مطمئن شويم كه معجزات محمد ص سحر نيست ( 3 ) .\r\n\r\n","description":"","footnote":"\r\n( 1 ) « بحار الانوار » جلد 17 صفحه 354 ( حديث 8 ) .\r\n( 2 ) بحار الانوار جلد 17 صفحه 352 ( حديث 1 ) .\r\n( 3 ) بحار الانوار جلد 17 صفحه 355 ( حديث 10 ) .\r\n","page_name":" 18 ","page_number":18},
  {"content":"\r\nحتى جمعى از متعصبان لجوج بعد از ديدن اين معجزه بزرگ گفتند ما قبول نخواهيم كرد مگر اينكه كاروانهاى شام و يمن فرا رسند ، و از آنها سؤال كنيم : آيا آنها در مسير خود چنين چيزى را ديده‌اند ، اما هنگامى كه مسافران گفتند ديده‌ايم باز ايمان نياوردند ! ( 1 ) .\r\nآخرين نكته اى كه ذكر آن نيز در اينجا لازم است اينكه : اين معجزه بزرگ همانند بسيارى از معجزات ديگر در تواريخ و روايات ضعيف با خرافاتى آميخته شده كه چهره آن را در نظر انديشمندان دگرگون ساخته است ، مانند فرود آمدن قطعه اى از ماه به روى زمين ، ولى بايد با دقت اين خرافات را از آن جدا كرد تا چهره اصلى معجزه كه جنبه علمى دارد لوث نشود .\r\n\r\n","description":"","footnote":"\r\n( 1 ) در المنثور جلد 6 صفحه 133 .\r\n","page_name":" 19 ","page_number":19},
  {"content":"\r\n\r\n[ سوره القمر ‹ 54 › : آيات 4 تا 8 
  ]\r\nوَ لَقَدْ جاءَهُمْ مِنَ الأَنْباءِ ما فِيه مُزْدَجَرٌ ‹ 4 › حِكْمَةٌ بالِغَةٌ فَما تُغْنِ النُّذُرُ ‹ 5 › فَتَوَلَّ عَنْهُمْ يَوْمَ يَدْعُ الدَّاعِ إِلى شَيْءٍ نُكُرٍ ‹ 6 › خُشَّعاً أَبْصارُهُمْ يَخْرُجُونَ مِنَ الأَجْداثِ كَأَنَّهُمْ جَرادٌ مُنْتَشِرٌ ‹ 7 › مُهْطِعِينَ إِلَى الدَّاعِ يَقُولُ الْكافِرُونَ هذا يَوْمٌ عَسِرٌ ‹ 8 ›\r\n\r\nترجمه :\r\n4 - به اندازه كافى براى انزجار از بديها اخبار ( انبيا و امتهاى پيشين ) به آنها رسيده است .\r\n5 - اين آيات ، حكمت بالغه الهى است اما انذارها ( براى افراد لجوج ) مفيد نيست .\r\n6 - بنا بر اين از آنها روى گردان و روزى را به يادآور كه دعوت كننده الهى مردم را به امر وحشتناكى دعوت مىكند ( دعوت به حساب اعمال ) .\r\n7 - آنها از قبرها خارج مىشوند در حالى كه چشمهايشان از وحشت به زير افتاده و ( بى هدف ) همچون ملخهاى پراكنده به هر سو مىدوند ! 8 - در حالى كه ( بر اثر وحشت و اضطراب ) به سوى اين دعوت كننده گردن مىكشند و كافران مىگويند امروز روز سخت و دردناكى است .\r\n","description":"","footnote":"","page_name":" 20 ","page_number":20},
  {"content":"\r\n\r\nتفسير : آن روز كه همه از قبرها خارج مىشوند\r\nبه دنبال بحثى كه در آيات قبل پيرامون جمعى از كفار كه پيامبر اسلام ص را تكذيب كردند و در برابر هيچ معجزه اى سر تسليم فرود نمىآوردند آمده ، در آيات مورد بحث تشريح بيشترى در باره اين گونه افراد و همچنين سرنوشت دردناك آنها در قيامت آمده است .\r\nنخست مىفرمايد : چنان نيست كه اين گروه بى خبر باشند بلكه « اخبارى كه مىتواند موجب انزجار آنها از زشتيها و بديها شود به اندازه كافى براى آنها آمده است » ( * ( وَلَقَدْ جاءَهُمْ مِنَ الأَنْباءِ ما فِيه مُزْدَجَرٌ ) * ) .\r\nبنا بر اين كمبودى در تبليغ داعيان الهى نبوده ، « هر چه هست از قامت ناساز بىاندام خود آنهاست » نه گوش شنوايى دارند ، نه روح حقطلبى ، و نه اين مقدار از تقوى كه آنها را دعوت به تحقيق و تدبر در آيات الهى كند .\r\nمنظور از « انباء » ( اخبار ) همان خبرهاى امتهاى پيشين و اقوامى است كه به عذابهاى گوناگون هلاك شدند ، و نيز اخبار قيامت و مجازات ظالمان و كافران كه در قرآن از روى آنها پرده برداشته شده است .\r\nسپس مىافزايد : « اين آيات حكمت بالغه الهى است ، و اندرزهايى است عميق و رسا ، اما اين انذارها براى اين افراد لجوج مفيد نيست ، و به حال آنها سودى ندارد » ( * ( حِكْمَةٌ بالِغَةٌ فَما تُغْنِ النُّذُرُ ) * ) ( 1 ) ( 2 ) .\r\n\r\n","description":"","footnote":"\r\n( 1 ) « حكمة بالغة » خبر مبتداى محذوفى است ، و در تقدير « هذه حكمة بالغه » مىباشد .\r\n( 2 ) « نذر » جمع « نذير » است ( يعنى انذار كنندگان ) اعم از آيات الهى ، و اخبار امم پيشين و پيامبرانى كه صداى آنها به گوش مردم رسيده است ، بعضى نيز احتمال داده‌اند كه « نذر » مصدر و به معنى انذار مىباشد ، ولى معنى اول مناسبتر است - ضمنا « ما » در « ما تغن النذر » نافيه است نه استفهاميه .\r\n","page_name":" 21 ","page_number":21},
  {"content":"\r\nخلاصه اينكه در « فاعليت فاعل » هيچ نقصى نيست ، هر چه هست در قابليت قابل ، و گرنه آيات الهى ، پيامبران بزرگ ، اخبارى كه از امم پيشين رسيده ، و خبرهايى كه از قيامت به آنها داده مىشود هر كدام حكمتى بالغ و رساست كه مىتواند در روح و جان آنها اثر بگذارد اگر كمترين آمادگى روحى وجود داشته باشد .\r\nدر آيه بعد مىفرمايد : « اكنون كه اين بيگانگان از حق ابدا آمادگى پذيرش را ندارند آنها را به حال خود واگذار ، و از آنان روى گردان و به سراغ دلهاى آماده رو » ( * ( فَتَوَلَّ عَنْهُمْ ) * ) .\r\n« و روزى را به يادآور كه دعوت كننده الهى مردم را به امر وحشتناكى دعوت مىكند » دعوت به حساب و بررسى نامه اعمال ( * ( يَوْمَ يَدْعُ الدَّاعِ إِلى شَيْءٍ نُكُرٍ ) * ) ( 1 ) .\r\nبنا بر اين جمله « * ( يَوْمَ يَدْعُ الدَّاعِ ) * » جمله مستقلى است كه از جمله « * ( فَتَوَلَّ عَنْهُمْ ) * » جدا است ، هر چند بعضى آن را دنباله جمله قبل دانسته‌اند مىگويند منظور اين است در روز قيامت كه دعوت كننده الهى را مىخواند و آنها دست به دامن تو براى شفاعت مىزنند از آنان روى بگردان ، ولى اين تفسير بسيار بعيد به نظر مىرسد .\r\nاين « دعوت كننده » خدا است ؟ يا فرشتگان او ؟ و يا اسرافيل كه با نفخ صور مردم را به رستاخيز دعوت مىكند ؟ و يا همه اينهاست ؟ مفسران احتمالات\r\n\r\n","description":"","footnote":"\r\n( 1 ) « يوم » در آيه فوق متعلق به « اذكر » محذوف است ، و بعضى احتمال داده‌اند متعلق به « يخرجون » باشد ، اما بعيد به نظر مىرسد .\r\n","page_name":" 22 ","page_number":22},
  {"content":"\r\nمختلفى داده‌اند ، ولى با توجه به آيه 52 سوره اسراء كه مىفرمايد : يَوْمَ يَدْعُوكُمْ فَتَسْتَجِيبُونَ بِحَمْدِه : « به خاطر بياوريد روزى را كه خداوند شما را از قبرهايتان فرا مىخواند شما هم اجابت مىكنيد در حالى كه حمد او مىگوئيد » معنى اول مناسبتر است ، هر چند آيات آينده تناسب بيشترى با اين معنى دارد كه منظور فرشتگان و ماموران حساب و جزا بوده باشند .\r\nمنظور از « شىء نكر » ( مطلب ناشناخته ) يا حسابرسى دقيق الهى است كه تا آن روز براى آنها ناشناخته بوده ، و يا عذابهايى است ناشناخته كه هرگز باور نمىكردند ، و يا همه اينها ، چرا كه قيامت در همه معيارهايش براى انسانها ناشناخته است ( 1 ) .\r\nدر آيه بعد به توضيح بيشترى در همين زمينه پرداخته مىگويد : « آنها از قبرهاى خارج مىشوند در حالى كه چشمهايشان از شدت وحشت به زير افتاده ، و بدون هدف همچون ملخهاى پراكنده به هر سو مىدوند » ! ( * ( خُشَّعاً أَبْصارُهُمْ يَخْرُجُونَ مِنَ الأَجْداثِ كَأَنَّهُمْ جَرادٌ مُنْتَشِرٌ ) * ) ! نسبت « خشوع » به « چشمها » به خاطر آن است كه صحنه آن قدر هولناك است كه تاب تماشاى آن را ندارند ، لذا چشم از آن برمىگيرند و به زير مىاندازند .\r\nو تشبيه به « ملخهاى پراكنده » به تناسب اين است كه توده ملخها بر خلاف بسيارى از پرندگانى كه به هنگام حركت دستجمعى با نظم و ترتيب خاصى حركت مىكنند هرگز نظم و ترتيبى ندارند ، در هم فرو مىروند و بى هدف به هر سو روانه مىشوند ، بعلاوه آنها همچون ملخها در آن روز موجوداتى ضعيف\r\n\r\n","description":"","footnote":"\r\n( 1 ) « نكر » مفرد است و از ماده « نكاره » به معنى موضوع وحشتناك و ناشناخته است .\r\n","page_name":" 23 ","page_number":23},
  {"content":"\r\nو ناتوانند .\r\nآرى اين كوردلان بى خبر در آن روز چنان وحشتزده مىشوند كه مانند مستها بى توجه به هر طرف رو مىآورند و به يكديگر مىخورند ، گويى از خود بى خود شده‌اند ، چنان كه در آيه 2 سوره حج مىخوانيم : وَتَرَى النَّاسَ سُكارى وَما هُمْ بِسُكارى : « در آن روز مردم را مست مىبينى و مست نيستند » .\r\nدر حقيقت اين تشبيه همانند مطلبى است كه در آيه 4 سوره قارعه آمده است يَوْمَ يَكُونُ النَّاسُ كَالْفَراشِ الْمَبْثُوثِ : « به خاطر بياوريد روزى را كه مردم همچون پروانه‌هاى پراكنده اى هستند » ! سپس مىافزايد : « هنگامى كه آنها به دنبال اين دعوت از قبرها خارج مىشوند از شدت وحشت به سوى فرشتگان دعوت كننده گردن مىكشند » ( * ( مُهْطِعِينَ إِلَى الدَّاعِ ) * ) .\r\n« مهطعين » از ماده « اهطاع » به معنى گردن كشيدن است ، و بعضى آن را به معنى خيره نگاه كردن ، يا به سوى چيزى به سرعت دويدن ، تفسير كرده‌اند ، و هر يك از اين معانى در تفسير آيه محتمل است ، هر چند معنى اول مناسبتر به نظر مىرسد ، چرا كه وقتى انسان صداى وحشتناكى را مىشنود فورا گردن مىكشد و به مبدء صدا متوجه مىشود ، البته مانعى ندارد كه همه اينها با هم در مفهوم آيه جمع باشد ، به اين ترتيب كه آنها با شنيدن صداى دعوت كننده الهى به سوى او گردن مىكشند ، سپس خيره نگاه مىكنند ، و بعد با سرعت به سوى او مىروند ، و در دادگاه الهى حاضر مىشوند .\r\nاينجاست كه وحشت از حوادث سخت آن روز سراپاى آنها را فرا مىگيرد ، لذا در دنباله آيه مىافزايد : « كافران مىگويند : امروز روز سخت و دردناكى است » ! ( * ( يَقُولُ الْكافِرُونَ هذا يَوْمٌ عَسِرٌ ) * ) .\r\n","description":"","footnote":"","page_name":" 24 ","page_number":24},
  {"content":"\r\nو به راستى روز سختى است ، چرا كه خداوند نيز بر اين معنى صحه گذارده و در آيه 26 سوره فرقان مىفرمايد : وَكانَ يَوْماً عَلَى الْكافِرِينَ عَسِيراً « آن روز روزى است سخت براى كافران » .\r\nولى از اين تعبير استفاده مىشود كه آن روز براى مؤمنان روز سختى نيست !\r\n\r\nنكته : چرا قيامت روز بسيار سختى است ؟\r\nچرا روز سختى نباشد ؟ در حالى كه تمام عوامل ترس و وحشت ، مجرمان را احاطه مىكند .\r\nاز يك سو ، هنگامى كه نامه اعمالشان به دست آنها داده مىشود ، فرياد شان برمىخيزد : يا وَيْلَتَنا ما لِهذَا الْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها : « اى واى بر ما ! اين نامه اعمال كيست كه هيچ كار بزرگ و كوچكى نيست مگر اينكه در آن منعكس است » ؟ ( كهف 49 ) .\r\nاز سوى ديگر ، اگر كمترين كار نيك يا بد انجام داده باشند حساب همه آنها با نهايت دقت بررسى مىشود : إِنْ تَكُ مِثْقالَ حَبَّةٍ مِنْ خَرْدَلٍ فَتَكُنْ فِي صَخْرَةٍ أَوْ فِي السَّماواتِ أَوْ فِي الأَرْضِ يَأْتِ بِهَا اللَّه إِنَّ اللَّه لَطِيفٌ خَبِيرٌ :\r\nاگر به اندازه وزن دانه خردلى ( عمل نيك يا بد ) در دل سنگى يا در گوشه اى از آسمانها يا زمين نهفته باشد خداوند آن را براى حساب حاضر مىسازد ، چرا كه خداوند دقيق و آگاه است « ( لقمان 16 ) .\r\nاز سوى سوم ، در آنجا هيچگونه راه جبرانى وجود ندارد ، و هيچ عذرى مسموع نيست ، و راه بازگشت مطلقا بسته است ، چنان كه قرآن مىفرمايد :\r\n","description":"","footnote":"","page_name":" 25 ","page_number":25},
  {"content":"\r\nوَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً وَلا يُقْبَلُ مِنْها شَفاعَةٌ وَلا يُؤْخَذُ مِنْها عَدْلٌ وَلا هُمْ يُنْصَرُونَ :\r\n« از آن روز بترسيد كه كسى جاى ديگرى را در مجازات نمىگيرد ، و نه شفاعتى از او پذيرفته مىشود ، و نه غرامت و بدل قبول خواهد شد ، و نه كسى به يارى آنها برمىخيزد » ( بقره - 48 ) .\r\nو نيز مىخوانيم : وَلَوْ تَرى إِذْ وُقِفُوا عَلَى النَّارِ فَقالُوا يا لَيْتَنا نُرَدُّ وَلا نُكَذِّبَ بِآياتِ رَبِّنا وَنَكُونَ مِنَ الْمُؤْمِنِينَ : « اگر حال آنها را ببينى هنگامى كه در برابر آتش دوزخ ايستاده‌اند و مىگويند اى كاش بار ديگر به دنيا باز مىگشتيم و آيات پروردگارمان را تكذيب نمىكرديم و از مؤمنان بوديم » ( ولى از آنها پذيرفته نمىشود ) ( انعام 27 ) .\r\nو از سوى چهارم عذاب الهى به اندازه اى شديد است كه مادران ، فرزندان خود را فراموش كرده ، بارداران سقط جنين مىكنند ، و مردم گيج و مست به نظر مىرسند در حالى كه مست نيستند ، ولى عذاب خداوند شديد است « » يَوْمَ تَرَوْنَها تَذْهَلُ كُلُّ مُرْضِعَةٍ عَمَّا أَرْضَعَتْ وَتَضَعُ كُلُّ ذاتِ حَمْلٍ حَمْلَها وَتَرَى النَّاسَ سُكارى وَما هُمْ بِسُكارى وَلكِنَّ عَذابَ اللَّه شَدِيدٌ ( حج 2 ) .\r\nبه اين دليل « گنهكاران به قدرى گرفتار اضطراب و وحشت مىشوند كه دوست دارند هر چه در جهان است بدهند و از عذاب الهى نجات يابند ، » يَوَدُّ الْمُجْرِمُ لَوْ يَفْتَدِي مِنْ عَذابِ يَوْمِئِذٍ بِبَنِيه وَصاحِبَتِه وَأَخِيه وَفَصِيلَتِه الَّتِي تُؤْوِيه وَمَنْ فِي الأَرْضِ جَمِيعاً ثُمَّ يُنْجِيه كَلَّا إِنَّها لَظى : « مجرم آرزو مىكند براى نجات از عذاب آن روز فرزندانش را بدهد ، و همسر و خويشاوندانش را كه در مشكلات پناهگاه او بودند ، تمام كسانى را كه در روى زمين هستند فدا كند تا از عذاب الهى رهايى يابد ، اما فايده اى ندارد ، آتش برافروخته جهنم\r\n","description":"","footnote":"","page_name":" 26 ","page_number":26},
  {"content":"\r\nاست كه در انتظار اوست « ( معارج 11 تا 15 ) .\r\nآيا با اين اوصاف و اوصاف تكان دهنده ديگرى كه در ساير آيات قرآن منعكس است ممكن است آن روز ، روز سخت و دردناك و اندوه زايى نباشد ؟\r\n( خداوند همه ما را در پناه لطفش در آن روز محفوظ دارد ) .\r\n","description":"","footnote":"","page_name":" 27 ","page_number":27},
  {"content":"\r\n\r\n[ سوره القمر ‹ 54 › : آيات 9 تا 17 
  ]\r\nكَذَّبَتْ قَبْلَهُمْ قَوْمُ نُوحٍ فَكَذَّبُوا عَبْدَنا وَقالُوا مَجْنُونٌ وَازْدُجِرَ ‹ 9 › فَدَعا رَبَّه أَنِّي مَغْلُوبٌ فَانْتَصِرْ ‹ 10 › فَفَتَحْنا أَبْوابَ السَّماءِ بِماءٍ مُنْهَمِرٍ ‹ 11 › وَفَجَّرْنَا الأَرْضَ عُيُوناً فَالْتَقَى الْماءُ عَلى أَمْرٍ قَدْ قُدِرَ ‹ 12 › وَحَمَلْناه عَلى ذاتِ أَلْواحٍ وَدُسُرٍ ‹ 13 ›\r\nتَجْرِي بِأَعْيُنِنا جَزاءً لِمَنْ كانَ كُفِرَ ‹ 14 › وَلَقَدْ تَرَكْناها آيَةً فَهَلْ مِنْ مُدَّكِرٍ ‹ 15 › فَكَيْفَ كانَ عَذابِي وَنُذُرِ ‹ 16 › وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ‹ 17 ›\r\n\r\nترجمه :\r\n9 - پيش از آنها قوم نوح تكذيب كردند ( آرى ) بنده ما ( نوح ) را تكذيب كرده و گفتند :\r\nاو ديوانه است و ( با انواع آزارها ) او را ( از ادامه رسالتش ) بازداشتند .\r\n10 - او به درگاه پروردگار عرضه داشت : من مغلوب ( اين قوم طغيانگر ) شده‌ام ،\r\n","description":"","footnote":"","page_name":" 28 ","page_number":28},
  {"content":"\r\nانتقام مرا از آنها بگير .\r\n11 - در اين هنگام درهاى آسمان را گشوديم و آبى فراوان و پى در پى فرو باريد .\r\n12 - و زمين را شكافتيم و چشمه‌هاى زيادى بيرون فرستاديم ، و اين دو آب به اندازه اى كه مقدر بود با هم درآميختند .\r\n13 - و او را بر مركبى كه از الواح و ميخهايى ساخته شده بود سوار كرديم .\r\n14 - مركبى كه تحت نظارت ما حركت مىكرد اين كيفرى بود براى كسانى كه به او كافر شدند .\r\n15 - ما اين ماجرا به عنوان نشانه اى در ميان امتها باقى گذارديم ، آيا كسى هست كه پند گيرد .\r\n16 - ( اكنون بنگريد ) عذاب و انذارهاى من چگونه بود ؟ ! 17 - ما قرآن را براى تذكر آسان ساختيم آيا كسى هست كه متذكر شود .\r\n\r\nتفسير : ماجراى قوم نوح درس عبرتى بود\r\nسنت قرآن بر اين است كه در بسيارى از موارد بعد از انذار كفار و مجرمان شرحى از سرگذشت اقوام پيشين و عاقبت دردآلود آنها را بيان مىكند ، تا به اينها بفهماند كه اگر به راه نادرست خويش ادامه دهند سرنوشتى بهتر از آنان ندارند .\r\nدر اين سوره نيز به دنبال بحثى كه در آيات گذشته آمد اشارات كوتاه و در عين حال پر معنى به سرگذشت پنج قوم سركش از اقوام پيشين مىكند كه نخستين آنها قوم نوح ع است ، مىفرمايد :\r\n« پيش از آنها قوم نوح پيامبر خود را تكذيب كردند » ( * ( كَذَّبَتْ قَبْلَهُمْ قَوْمُ نُوحٍ ) * ) .\r\n« آرى آنها بنده ما نوح را تكذيب كردند و گفتند : او مرد ديوانه اى است ! و سپس با انواع آزارها و شكنجه‌ها او را از ادامه رسالتش منع كردند »\r\n","description":"","footnote":"","page_name":" 29 ","page_number":29},
  {"content":"\r\n( * ( فَكَذَّبُوا عَبْدَنا وَقالُوا مَجْنُونٌ وَازْدُجِرَ ) * ) .\r\nگاه « به او مىگفتند : اگر دست از كار خود برندارى سنگسارت مىكنيم » « قالُوا لَئِنْ لَمْ تَنْتَه يا نُوحُ لَتَكُونَنَّ مِنَ الْمَرْجُومِينَ » ( شعراء 116 ) .\r\nو گاه گلوى او را چنان مىفشردند كه بى هوش به زمين مىافتاد ، اما هنگامى كه به هوش مىآمد مىگفت : اللهم اغفر لقومى فانهم لا يعلمون :\r\n« خداوندا قوم مرا ببخش كه نمىدانند » ! ( 1 ) .\r\nخلاصه او را از هر طريق توانستند آزار دادند ، اما او دست از تبليغ و هدايت برنداشت .\r\nقابل توجه اينكه در اين آيه تكذيب دو بار ذكر شده ظاهرا به اين جهت كه دفعه اول به صورت سربسته و بار دوم شرح آن است .\r\nتعبير به « عبدنا » ( بنده ما ) اشاره به اين است كه اين قوم مغرور و طغيانگر در حقيقت با ما طرف بودند نه با شخص نوح ! جمله « و ازدجر » در اصل از « زجر » به معنى دور ساختن و طرد كردن كسى با صداى بلند و فرياد است ، ولى به هر گونه عملى كه به منظور مانع شدن كسى از ادامه كارى انجام مىشود اطلاق مىگردد ، و جالب اينكه در آيه مورد بحث « قالوا » به صورت « فعل معلوم » آمده ، و « و ازدجر » به صورت « فعل مجهول » شايد به اين جهت كه اعمال آنها در زجر نوح از گفته آنها بدتر و نارواتر بود تا آنجا كه خداوند نامى از اين گروه نمىبرد و آنها را قابل ذكر نمىشمرد .\r\nسپس مىافزايد : « هنگامى كه نوح از هدايت آنها به كلى مايوس گشت به درگاه الهى عرضه داشت : پروردگارا ! اين گروه طاغى و مجرم بر من غلبه\r\n\r\n","description":"","footnote":"\r\n( 1 ) تفسير « كشاف » و « ابو الفتوح رازى » ذيل آيات مورد بحث .\r\n","page_name":" 30 ","page_number":30},
  {"content":"\r\nكردند ، پروردگار انتقام مرا از آنها بگير « ( * ( فَدَعا رَبَّه أَنِّي مَغْلُوبٌ فَانْتَصِرْ ) * ) .\r\nآنها هرگز در دليل و حجت و برهان بر من غلبه نكرده‌اند ولى از طريق ظلم و جنايت و تكذيب و انكار ، و انواع زجر و فشار بر من غلبه كردند ، اين قوم ديگر شايسته بقا نيستند از آنها انتقام بگير و مرا بر آنها پيروز كن ( 1 ) .\r\nآرى اين پيامبر بزرگ تا زمانى كه اميد به هدايت آنها داشت از خدا مىخواست آنها را ببخشد ، اما هنگامى كه به كلى مايوس گشت در باره آنها نفرين نمود .\r\nسپس اشاره گويا و تكان دهنده اى به كيفيت عذاب آنها كرده مىفرمايد :\r\n« ما به دنبال اين درخواست نوح درهاى آسمان را گشوديم ، و بارانى شديد و پى در پى فرو باريد » ( * ( فَفَتَحْنا أَبْوابَ السَّماءِ بِماءٍ مُنْهَمِرٍ ) * ) .\r\nتعبير به گشودن درهاى آسمان تعبير بسيار زيبايى است كه به هنگام نزول بارانهاى شديد به كار مىرود ، همانگونه در فارسى نيز مىگوئيم : گويى درهاى آسمان باز شده و هر چه آب است فرو مىبارد » .\r\n« منهمر » از ماده « همر » ( بر وزن صبر ) به معنى فرو ريختن شديد اشك يا آب است ، اين تعبير در مورد دوشيدن پستان حيوانات تا آخرين قطره نيز به كار مىرود .\r\nعجب اينكه در بعضى از گفته‌هاى مفسران آمده است كه آنها سالها گرفتار خشكسالى بودند و در انتظار باران ، كه ناگهان بارانى فرو باريد اما بارانى\r\n\r\n","description":"","footnote":"\r\n( 1 ) « انتصر » به معنى يارى طلبيدن است ، ( همانگونه كه در آيه 41 سوره شورى آمده است ) ولى در اينجا به معنى انتقام گرفتن تفسير شده ، انتقامى روى حساب عدل و حكمت . بعضى نيز گفته‌اند در تقدير « انتصر لى » بوده است ( يعنى مرا يارى كن ) .\r\n","page_name":" 31 ","page_number":31},
  {"content":"\r\nمرگزا نه احياگر ( 1 ) .\r\nنه تنها از آسمان آب زيادى فرو ريخت كه از زمين هم آب جوشيد ، چنان كه در آيه آمده : « و زمين را شكافتيم و چشمه‌هاى زيادى از آن بيرون فرستاديم » ( * ( وَفَجَّرْنَا الأَرْضَ عُيُوناً ) * ) ( 2 ) .\r\n« و اين دو آب به اندازه اى كه مقدر بود با هم درآميختند » و سراسر زمين را فرا گرفتند ! ( * ( فَالْتَقَى الْماءُ عَلى أَمْرٍ قَدْ قُدِرَ ) * ) .\r\nبعضى از مفسران جمله « قد قدر » را چنين تفسير كرده‌اند كه اين دو آب كاملا به اندازه يكديگر بود ، ولى تفسير اول مناسبتر به نظر مىرسد .\r\nخلاصه اينكه از سراسر زمين آب جوشيدن گرفت و چشمه‌ها سر برآوردند و از تمامى آسمان آب باريدن گرفت و به هم پيوستند و دريايى عظيم و طوفانى تشكيل دادند .\r\nدر اينجا قرآن دنباله مساله طوفان را رها ساخته چرا كه آنچه بايد گفته شود در جمله‌هاى قبل جمع است ) و به سراغ كشتى نجات نوح رفته ، مىفرمايد « ما نوح را بر مركبى كه از » الواح « و » ميخهايى « ساخته شده بود سوار كرديم ( * ( وَحَمَلْناه عَلى ذاتِ أَلْواحٍ وَدُسُرٍ ) * ) .\r\n« دسر » جمع « دسار » ( بر وزن كتاب ) چنان كه راغب در مفردات مىگويد در اصل به معنى راندن شديد توأم با قهر است ، و از آنجا كه ميخ\r\n\r\n","description":"","footnote":"\r\n( 1 ) « روح المعانى » ذيل آيات مورد بحث .\r\n( 2 ) « عيونا » ممكن است تميز براى « الارض » بوده باشد ، و در تقدير « فجرنا عيون الارض » است سپس « عيون » كه مفعول است جدا شده و به صورت « تميز » آمده ، تا مبالغه و اهميت را برساند يعنى « گويى تمام زمين تبديل به چشمه شده بود » .\r\n","page_name":" 32 ","page_number":32},
  {"content":"\r\nبا ضربه‌هاى شديدى كه بر آن وارد مىشود در چوب و مانند آن فرو مىرود به آن « دسار » گفته‌اند ، اما بعضى از مفسران اين كلمه را به معنى طناب تفسير كرده ، و اشاره به طنابهاى بادبان كشتى و مانند آن مىدانند ، ولى معنى اول مخصوصا با توجه ذكر « الواح » صحيحتر به نظر مىرسد .\r\nبه هر حال تعبير قرآن در اينجا جالب و پر معنى است ، چرا كه مىگويد در ميان آن طوفان عظيم و سرتاسرى كه همه چيز را در كام خود فرو برده بود فرمان نجات نوح و يارانش را به يك مشت ميخ و قطعات چوب سپرديم ، و آنها اين وظيفه را به خوبى انجام دادند ! و اين قدرت نمايى بزرگى است .\r\nاين تعبير ممكن است ضمنا اشاره به ساده بودن كشتيهاى آن زمان نسبت به كشتيهاى پيشرفته زمانهاى بعد باشد كه در آن وقت تشريفات و تشكيلات خاصى نداشت ، ولى كشتى نوح با اينحال به اندازه كافى بزرگ بود ، و طبق تواريخ سالها براى ساختن آن زحمت كشيد ، تا بتواند از هر يك از حيوانات مختلف يك جفت در آن جاى دهد .\r\nسپس خداوند به عنايت خاصش نسبت به كشتى نجات نوح اشاره كرده مىفرمايد : اين كشتى در برابر ديدگان ( علم ) ما سينه امواج را مىشكافت و تحت نظارت و حفاظت ما به حركت خود ادامه مىداد « ( * ( تَجْرِي بِأَعْيُنِنا ) * ) .\r\nتعبير « باعيننا » ( در برابر ديدگان ما ) كنايه لطيفى است از توجه مخصوص و مراقبت كامل از چيزى ، چنان كه در آيه 37 سوره هود نيز در بخش ديگرى از همين داستان مىخوانيم : وَاصْنَعِ الْفُلْكَ بِأَعْيُنِنا وَوَحْيِنا : « به او وحى كرديم كه در برابر ديدگان ما و بر طبق وحى ما كشتى را بساز » .\r\nبعضى از مفسران اين تعبير را اشاره به انسانهاى با شخصيتى دانسته‌اند كه\r\n","description":"","footnote":"","page_name":" 33 ","page_number":33},
  {"content":"\r\nسوار بر كشتى بودند ( 1 ) بنا بر اين جمله « تجرى باعيننا » يعنى آن كشتى بندگان خالص و مخلص ما را همراه مىبرد ، ولى با توجه به موارد استعمال اين تعبير در آيات ديگر قرآن تفسير اول صحيح به نظر مىرسد .\r\nاين احتمال نيز داده شده كه « باعيننا » اشاره به فرشتگانى است كه در امر هدايت كشتى نوح دخالت داشتند ، ولى اين تفسير نيز به همان دليلى كه در بالا گفته شد ضعيف است .\r\nسپس مىافزايد : « تمام اينها كيفرى بود براى كسانى كه او را تكذيب كردند و كافر شدند » ( * ( جَزاءً لِمَنْ كانَ كُفِرَ ) * ) ( 2 ) .\r\nآرى نوح همانند همه انبياء از مواهب بزرگ الهى و از نعمتهاى عظيم او بود كه بيخبران كفرانش كردند ، و به آئينش كافر شدند ( 3 ) .\r\nسپس به عنوان نتيجه گيرى از اين ماجراى عظيم مىفرمايد : « ما اين داستان را به عنوان درس عبرت و نشانه اى در ميان امتها باقى گذارديم ، آيا كسى هست كه پند گيرد و متذكر شود » ؟ ( * ( وَلَقَدْ تَرَكْناها آيَةً فَهَلْ مِنْ مُدَّكِرٍ ) * ) .\r\nو به راستى كه همه گفتنيها در همين ماجرا گفته شده ، و آنچه بايد انسانى بيدار بفهمد از آن مىفهمند .\r\nطبق اين تفسير كه موافق آيات قبل و بعد مىباشد ضمير « تركناها » به\r\n\r\n","description":"","footnote":"\r\n( 1 ) « اعين » جمع « عين » است كه يكى از معانى آن چشم ، و معنى ديگر انسان با شخصيت است ، البته معانى ديگرى نيز دارد .\r\n( 2 ) بايد توجه داشت كه در اينجا « كفر » به صورت « فعل مجهول » است ، و اشاره به نوح مىباشد كه نسبت به او كافر شدند ، نه فعل معلوم و اشاره به كافران .\r\n( 3 ) هر گاه در آيه چيزى در تقدير گرفته نشود نائب فاعل « كفر » شخص نوح مىشد كه نعمت كفران شده اى بود و هر گاه بگوئيم « كفر به » بوده است اشاره به عدم ايمان به نوح و تعليمات او است .\r\n","page_name":" 34 ","page_number":34},
  {"content":"\r\nقصه طوفان و سرگذشت نوح و مخالفانش باز مىگردد ، ولى بعضى آن را اشاره به « سفينه نوح » مىدانند ، زيرا مدتى اين كشتى در ميان مردم جهان باقيمانده بود ، و هر كس چشمش به آن مىافتاد تمام ماجراى طوفان نوح در برابرش مجسم مىشد ، مخصوصا اگر اين روايت را بپذيريم كه بقاياى اين كشتى تا عصر پيامبر اسلام ص باقى بوده ، و حتى بعضى ادعا مىكنند كه در عصر ما نيز بقاياى آن را در كوه‌هاى « آرارات » قفقاز مشاهده كرده‌اند ، اين احتمال نيز وجود دارد كه آيه اشاره به هر دو معنى باشد ، هم داستان نوح ع آيتى بود ، و هم كشتى بازمانده اش در ميان مردم ( 1 ) .\r\nو در آيه بعد به عنوان يك سؤال تهديدآميز و پر معنى نسبت به كافرانى كه همان راه كفار زمان نوح را مىسپرند مىگويد : اكنون ( بگوئيد ) عذاب و انذارهاى من چگونه بود « ؟ ! ( * ( فَكَيْفَ كانَ عَذابِي وَنُذُرِ ) * ) .\r\nآيا واقعيت داشت يا داستان و افسانه بود ؟ ! و در آخرين آيه مورد بحث بر اين حقيقت تاكيد مىكند كه « ما قرآن را براى تذكر آسان ساختيم ، آيا كسى هست كه پند گيرد و متذكر شود ؟ ! ( * ( وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ) * ) .\r\nآرى اين قرآن ، هيچ پيچيدگى ندارد ، و شرائط تاثير ، در آن جمع است ، الفاظش شيرين و جذاب تعبيراتش زنده و پر معنى ، انذارها و بشارتهايش صريح و گويا ، داستانهايش واقعى و پر محتوا ، دلائلش قوى و محكم ، منطقش\r\n\r\n","description":"","footnote":"\r\n( 1 ) در باره ماجراى قوم نوح ( ع ) بحثهاى مشروحى در ذيل آيات 25 تا 49 سوره هود ( جلد 9 تفسير نمونه ) صفحه 68 تا 125 آورده‌ايم .\r\n","page_name":" 35 ","page_number":35},
  {"content":"\r\nشيوا و متين ، خلاصه آنچه لازمه تاثير گذاردن يك سخن است در آن جمع است ، و به همين دليل هر زمان دلهاى آماده با آن تماس يابد ، مجذوب آن مىشود و در طول تاريخ اسلام نمونه‌هاى عجيب و شگفتانگيزى از تاثير عميق قرآن در دلهاى آماده ديده مىشود ، كه شاهد گوياى اين امر است .\r\nولى چه مىتوان كرد هنگامى كه نطفه حياتى يك بذر مرده باشد ، اگر در بهترين زمينها آن را جاى دهند ، و از آب كوثر زير نظر بهترين باغبانها آبيارى كنند ، هرگز نمو نخواهد كرد و گل و گياهى از آن نمىرويد .\r\n","description":"","footnote":"","page_name":" 36 ","page_number":36},
  {"content":"\r\n\r\n[ سوره القمر ‹ 54 › : آيات 18 تا 22 
  ]\r\nكَذَّبَتْ عادٌ فَكَيْفَ كانَ عَذابِي وَنُذُرِ ‹ 18 › إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ مُسْتَمِرٍّ ‹ 19 › تَنْزِعُ النَّاسَ كَأَنَّهُمْ أَعْجازُ نَخْلٍ مُنْقَعِرٍ ‹ 20 › فَكَيْفَ كانَ عَذابِي وَنُذُرِ ‹ 21 › وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ‹ 22 ›\r\n\r\nترجمه :\r\n18 - قوم عاد ( نيز پيامبر خود را ) تكذيب كردند اكنون ( ببينيد ) عذاب و انذارهاى من چگونه بود ؟\r\n19 - ما تندباد وحشتناك و سردى را در يك روز شوم مستمر بر آنها فرستاديم .\r\n20 - كه مردم را ، همچون تنه‌هاى نخل ريشه كن شده ، از جا برمىكند .\r\n21 - ( اكنون ببينيد ) عذاب و انذارهاى من چگونه بود ؟\r\n22 - ما قرآن را براى تذكر آسان كرديم ، آيا كسى هست كه متذكر شود ؟\r\n\r\nتفسير : و همچنين سرنوشت قوم عاد\r\nقوم ديگرى كه سرگذشت آنها در اين سوره به دنبال سرگذشت فشرده قوم نوح ع آمده ، « قوم عاد » است ، كه قرآن به عنوان هشدارى به كافران و مجرمان در آيات مورد بحث به طور فشرده به آن اشاره كرده ، مىگويد :\r\n","description":"","footnote":"","page_name":" 37 ","page_number":37},
  {"content":"\r\n« قوم عاد نيز پيامبر خود را تكذيب كردند » ( * ( كَذَّبَتْ عادٌ ) * ) .\r\nهر قدر پيامبر آنها ، هود ع بر تبليغات خود مىافزود ، و از راههاى مختلف براى بيدار ساختن آنها تلاش مىكرد ، آنها بر خيره سرى و لجاجت خود مىافزودند ، و غرور ناشى از ثروت و امكانات مادى و غفلت ناشى از غرق بودن در شهوات ، گوش شنوا و چشم بينا را از آنها گرفته بود .\r\nسرانجام خداوند آنها را با عذاب دردناكى مجازات كرد ، لذا در دنباله همين آيه به صورت سربسته مىفرمايد بنگريد « عذاب و انذارهاى من چگونه بود » ؟\r\n( * ( فَكَيْفَ كانَ عَذابِي وَنُذُرِ ) * ) .\r\nسپس در آيات بعد به شرح اين اجمال پرداخته ، مىافزايد : « ما تندباد وحشتناك و سردى را در يك روز شوم كه استمرار و ادامه داشت بر آنها فرستاديم » ( * ( إِنَّا أَرْسَلْنا عَلَيْهِمْ رِيحاً صَرْصَراً فِي يَوْمِ نَحْسٍ مُسْتَمِرٍّ ) * ) .\r\n« صرصر » از ماده « صر » ( بر وزن شر ) در اصل به معنى بستن و محكم كردن است ، و تكرار آن در واژه « صرصر » براى تاكيد است ، و از آنجا كه اين باد هم شديد بوده است و هم سرد ، هم پر سوزش و هم پر سر و صدا ، اين واژه به آن اطلاق شده است .\r\n« نحس » در اصل به معنى سرخى شديدى است كه گاه در افق ظاهر مىشود ، و همچون ، شعله آتش بى دودى است كه عرب آن را « نحاس » مىگويد ، سپس اين واژه به هر چيز « شوم » در مقابل « سعد » اطلاق شده است ( دقت كنيد ) .\r\n« مستمر » صفتى است براى « يوم » يا « نحس » ، در صورت اول مفهومش اين است كه حوادث آن روز هم چنان استمرار يافت ، و چنان كه در آيه 7 در سوره حاقه آمده است « هفت شب و هشت روز اين عذاب الهى بطور مداوم بر آنها مسلط بود تا همگى را در هم كوبيد و كسى را زنده نگذاشت » .\r\n","description":"","footnote":"","page_name":" 38 ","page_number":38},
  {"content":"\r\nو در صورت دوم معنايش اين است كه نحوست اين روز ادامه يافت تا همگى را هلاك كرد .\r\nبعضى نيز نحس را به معنى « پر گرد و غبار تفسير كرده‌اند ، چرا كه اين تندباد به قدرى غبارآلود بود كه يكديگر را نمىديدند وقتى از دور نمايان گشت آنها تصور كردند ابر پر بارانى به سوى آنها مىآيد ! اما به زودى فهميدند كه تندبادى است مامور عذاب و هلاك آنها ، چنان كه در آيه 24 سوره احقاف آمده است : فَلَمَّا رَأَوْه عارِضاً مُسْتَقْبِلَ أَوْدِيَتِهِمْ قالُوا هذا عارِضٌ مُمْطِرُنا بَلْ هُوَ مَا اسْتَعْجَلْتُمْ بِه رِيحٌ فِيها عَذابٌ أَلِيمٌ .\r\nاين دو تفسير با هم منافاتى ندارد و ممكن است هر دو در معنى آيه جمع باشد .\r\nسپس در توصيف اين تندباد مىفرمايد : « مردم را همچون تنه‌هاى نخل ريشه كن شده از جا بر مىكند » و به هر سو پرتاب مىنمود ( * ( تَنْزِعُ النَّاسَ كَأَنَّهُمْ أَعْجازُ نَخْلٍ مُنْقَعِرٍ ) * ) .\r\n« منقعر » از ماده « قعر » به معنى پائينترين نقطه چيزى است ، و لذا اين واژه در معنى ريشه كن ساختن به كار مىرود .\r\nاين تعبير يا به خاطر آن است كه قوم عاد اندامى قوى و هيكلهايى درشت داشتند ، و چنان كه بعضى از مفسران گفته‌اند براى حفظ خود از تندباد گودالها و پناهگاهى زيرزمينى ساخته بودند ، اما قدرت تندباد در آن روز به حدى بود كه آنها را از پناهگاههايشان ريشه كن مىكرد و به اين طرف و آن طرف مىافكند ! حتى گفته‌اند آنها را چنان با سر به زمين مىكوبيد كه سرهايشان از تنها جدا مىشد ! تعبير به « اعجاز » جمع « عجز » ( بر وزن رجل ) به معنى قسمت عقب يا\r\n","description":"","footnote":"","page_name":" 39 ","page_number":39},
  {"content":"\r\nپائين چيزى است ، و تشبيه آنها به قسمت پائين نخلها به خاطر آن است كه به گفته بعضى باد به قدرى شديد بود كه نخست دست و سرهاى آنها را كند و با خود برد ، و بعد بقيه بدنهايشان همچون نخل بى شاخ و برگ ، از زمينى كنده شده به هر گوشه و كنار پرتاب مىگشت .\r\nيا به خاطر چيزى است كه در بالا اشاره كرديم كه باد آنها را با سر به زمين مىكوبيد و گردنها مىشكست و سرها جدا مىشد ! سپس قرآن به عنوان هشدار مىگويد : « اكنون بنگريد عذاب و انذارهاى من چگونه بود » ؟ ! ( * ( فَكَيْفَ كانَ عَذابِي وَنُذُرِ ) * ) .\r\nما با اقوام ديگر كه راه تكذيب و كبر و غرور و گناه و عصيان را پوييدند چنين رفتار كرديم ، شما در باره خود چه مىانديشيد كه راه آنها را ادامه مىدهيد ؟\r\nو باز در پايان اين ماجرا مىافزايد : « ما قرآن را براى تذكر سهل و آسان ساختيم ، آيا كسى هست كه پند گيرد و متذكر شود » ؟ آيا گوش شنوايى در برابر اين نداى الهى ، و اين هشدارها و انذارها وجود دارد ؟ ! ( * ( وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ) * ) .\r\nقابل توجه اين كه جمله « * ( فَكَيْفَ كانَ عَذابِي وَنُذُرِ ) * » در مورد قوم عاد دو بار تكرار شده يكى در آغاز بيان اين سرگذشت ، و يكى هم در پايان آن ، اين تفاوت شايد از اين جهت است كه عذاب اين گروه از ديگران شديدتر و وحشتناكتر بود ، هر چند عذابهاى الهى همه شديد مىباشد .\r\n","description":"","footnote":"","page_name":" 40 ","page_number":40},
  {"content":"\r\n\r\nنكته : سعد و نحس ايام\r\nدر ميان مردم معمول است كه بعضى از روزها را روز سعد و مبارك ، و بعضى را روز شوم و نحس مىشمرند ، هر چند در تعيين آن اختلاف بسيار است ، سخن اينجا است كه اين اعتقاد عمومى تا چه حد در اسلام پذيرفته شده ؟ و يا از اسلام گرفته شده است ؟\r\nالبته اين از نظر عقل محال نيست كه اجزاء زمان با يكديگر تفاوت داشته باشند ، بعضى داراى ويژگيهاى نحوست ، و بعضى ويژگيهاى ضد آن ، هر چند از نظر استدلال عقلى راهى براى اثبات يا نفى چنين مطلبى در اختيار نداريم ، همين اندازه مىگوئيم ممكن است ولى از نظر عقل ثابت نيست .\r\nبنا بر اين اگر دلائل شرعى از طريق وحى كه افقهاى وسيعترى را روشن مىسازد بر اين معنى در دست داشته باشيم قبول آن نه تنها بى مانع بلكه لازم است .\r\nدر آيات قرآن تنها در دو مورد اشاره به « نحوست ايام » شده است :\r\nيكى در آيات مورد بحث ، و ديگرى در آيه 16 سوره فصلت كه در باره همين ماجراى قوم عاد سخن مىگويد در آنجا مىخوانيم : فَأَرْسَلْنا عَلَيْهِمْ رِيحاً صَرْصَراً فِي أَيَّامٍ نَحِساتٍ : « ما تندبادى سخت و سرد در روزهاى شومى بر آنها مسلط ساختيم » ( 1 ) .\r\n\r\n","description":"","footnote":"\r\n( 1 ) بايد توجه داشت كه « نحسات » در اين آيه صفت براى « ايام » است ، يعنى ايام مزبور توصيف به نحوست شده ، در حالى كه در آيات مورد بحث ( * ( فِي يَوْمِ نَحْسٍ مُسْتَمِرٍّ ) * ) « يوم » اضافه به « نحس » شده ، و معنى وصفى ندارد منتها به قرينه آيه فوق بايد بگوئيم در اينجا از قبيل اضافه « موصوف » به « صفت » است ( دقت كنيد ) .\r\n","page_name":" 41 ","page_number":41},
  {"content":"\r\nو در نقطه مقابل ، تعبير « مبارك » نيز در بعضى از آيات قرآن ديده مىشود ، چنان كه در باره شب قدر مىفرمايد إِنَّا أَنْزَلْناه فِي لَيْلَةٍ مُبارَكَةٍ : « ما قرآن را در شبى پر بركت نازل كرديم » ( دخان - 3 ) .\r\nهمانگونه كه گفتيم « نحس » در اصل به معنى سرخى فوق العاده افق است كه آن را به صورت « نحاس » يعنى « شعله آتش خالى از دود » در مىآورد ، سپس به همين مناسبت در معنى « شوم » به كار رفته است .\r\nبه اين ترتيب قرآن جز اشاره سربسته اى به اين مساله ندارد ، ولى در روايات اسلامى به احاديث زيادى در زمينه « نحس و سعد ايام » برخورد مىكنيم كه هر چند بسيارى از آنها روايات ضعيف است و يا احيانا آميخته با بعضى روايات مجعول و خرافات مىباشد ، ولى همه آنها چنين نيست ، بلكه روايات معتبر و قابل قبولى در ميان آنها بدون شك وجود دارد ، چنان كه مفسران نيز در تفسير آيات فوق بر اين معنى صحه نهاده‌اند .\r\nمحدث بزرگ مرحوم علامه مجلسى نيز روايات فراوانى در « بحار الانوار » در اين زمينه آورده است ( 1 ) .\r\nآنچه به طور فشرده و خلاصه در اينجا مىتوان گفت چند مطلب است :\r\nالف - در روايات متعددى سعد و نحس ايام در ارتباط با حوادثى كه در آن واقع شده است تفسير شده ، فى المثل در روايتى از امير مؤمنان على ع مىخوانيم شخصى از امام ع درخواست كرد تا در باره روز « چهارشنبه » و فال بدى كه به آن مىزنند و سنگينى آن ، بيانى فرمايد كه منظور كدام چهارشنبه است ؟\r\nفرمود « آخر اربعاء فى الشهر و هو المحاق و فيه قتل قابيل هابيل اخاه . . . و يوم الاربعاء ارسل اللَّه عز و جل الريح على قوم عاد » : « منظور\r\n\r\n","description":"","footnote":"\r\n( 1 ) « بحار الانوار » جلد 59 كتاب السماء و العالم صفحه 1 تا 91 و قسمتى بعد از آن .\r\n","page_name":" 42 ","page_number":42},
  {"content":"\r\nچهارشنبه آخر ماه است كه در محاق اتفاق افتاد ، و در همين روز « قابيل » برادرش « هابيل » را كشت . . . و خداوند در اين روز چهارشنبه تندباد را بر قوم عاد فرستاد » ( 1 ) .\r\nلذا بسيارى از مفسران به پيروى بسيارى از روايات آخرين چهارشنبه هر ماه را روز نحس مىدانند ، و از آن تعبير به « اربعاء لا تدور » مىكنند ( يعنى چهارشنبه اى كه تكرار نمىشود ) .\r\nدر بعضى ديگر از روايات مىخوانيم كه روز اول ماه روز سعد و مباركى است چرا كه آدم در آن آفريده شد ، همچنين روز 26 چرا كه خداوند دريا را براى موسى شكافت ( 2 ) .\r\nيا اين كه روز سوم ماه روز نحسى است ، چرا كه آدم و حوا در آن روز از بهشت رانده شدند ، و لباس بهشتى از تن آنها كنده شد ( 3 ) .\r\nيا اين كه روز هفتم ماه روز مباركى است ، چرا كه نوح سوار بر كشتى شد ( و از غرقاب نجات يافت ) ( 4 ) .\r\nيا اينكه در مورد نوروز در حديثى از امام صادق ع مىخوانيم كه فرمود : « روز مباركى است كه كشتى نوح بر جودى قرار گرفت ، و جبرئيل بر پيامبر اسلام نازل شد ، و روزى است كه على ع بر دوش پيامبر ص رفت بتهاى كعبه را شكست ، و داستان غدير خم مصادف با نوروز بود . . . ( 5 ) .\r\nاين گونه تعبيرات ، در روايات فراوان است كه سعد و نحس ايام را با بعضى از حوادث مطلوب ، يا نامطلوب پيوند مىدهد ، مخصوصا در مورد روز عاشورا\r\n\r\n","description":"","footnote":"\r\n( 1 ) تفسير نور الثقلين جلد 5 ص 183 ( حديث 25 ) .\r\n( 2 ) همان مدرك صفحه 105 .\r\n( 3 ) همان مدرك صفحه 58 .\r\n( 4 ) همان مدرك صفحه 61 .\r\n( 5 ) بحار الانوار جلد 59 صفحه 92 .\r\n","page_name":" 43 ","page_number":43},
  {"content":"\r\nكه بنى اميه به گمان پيروزى بر اهل بيت ع آن را روز مسعودى مىشمردند ، و در روايات شديدا از تبرك به آن روز نهى شده ، و حتى دستور داده‌اند كه آن روز را روز ذخيره آذوقه سال و مانند آن نكنند ، بلكه كسب و كار را در آن روز تعطيل كرده ، و عملا از برنامه بنى اميه فاصله بگيرند مجموع اين روايات سبب شده كه بعضى مساله سعد و نحس ايام را چنين تفسير كنند كه مقصود اسلام توجه دادن مسلمين به اين حوادث است ، تا از نظر عمل خود را بر حوادث تاريخى سازنده تطبيق دهند ، و از حوادث مخرب و روش بنيانگذاران آنها فاصله گيرند .\r\nاين تفسير ممكن است در مورد قسمتى از اين روايات صادق باشد ولى در مورد همه آنها مسلما صادق نيست ، چرا كه از بعضى از آنها استفاده مىشود تاثير مرموزى در بعضى ايام احيانا وجود دارد كه ما از آن آگاهى نداريم .\r\nب : اين نكته نيز قابل دقت است كه بعضى در مساله سعد و نحس ايام به اندازه اى راه افراط را پوييده‌اند كه به هر كارى مىخواهند دست بزنند قبلا به سراغ سعد و نحس ايام مىروند ، و عملا از بسيارى فعاليتها باز مىمانند ، و فرصتهاى طلايى را از دست مىدهند .\r\nيا اين كه بجاى بررسى عوامل شكست و پيروزى خود و ديگران استفاده از اين تجربيات گرانبها در زندگى ، گناه همه شكستها را به گردن شومى ايام مىاندازند ، همانگونه كه رمز پيروزىها را در نيكى ايام جستجو مىكنند ! اين يك نوع فرار از حقيقت ، و افراط در مساله ، و توضيح خرافى حوادث زندگى است كه بايد از آن به شدت پرهيز كرد ، و در اين مسائل نه گوش به شايعات ميان مردم داد ، نه سخن منجمان ، و نه گفته فالگيران ، اگر چيزى در حديث معتبر در اين زمينه ثابت شود بايد پذيرفت ، و گرنه بى اعتنا به گفته اين و آن بايد خط زندگى را ادامه داد ، و با تلاش و سعى و كوشش به پيش محكم\r\n","description":"","footnote":"","page_name":" 44 ","page_number":44},
  {"content":"\r\nگام برداشت ، و از توكل بر خدا يارى جست و از لطف او استعانت خواست .\r\nج : مساله توجه به سعد و نحس ايام علاوه بر اينكه غالبا انسان را به يك سلسله حوادث تاريخى آموزنده رهنمون مىشود ، عاملى است براى توسل و توجه به ساحت قدس الهى ، و استمداد از ذات پاك پروردگار ، و لذا در روايات متعددى مىخوانيم : در روزهايى كه نام نحس بر آن گذارده شده مىتوانيد با دادن صدقه ، و يا خواندن دعا ، و استمداد از لطف خداوند ، و قرائت بعضى از آيات قرآن ، و توكل بر ذات پاك او ، به دنبال كارها برويد و پيروز و موفق باشيد .\r\nاز جمله در حديثى مىخوانيم كه يكى از دوستان امام حسن عسكرى ع روز سه شنبه خدمتش رسيد ، امام فرمود : ديروز تو را نديدم ، عرض كرد :\r\nدوشنبه بود ، و من در اين روز حركت را ناخوش داشتم ! فرمود :\r\nمن احب ان يقيه اللَّه شر يوم الاثنين فليقرأ فى اول ركعة من صلاة الغداة هل اتى على الانسان ثم قرأ ابو الحسن ( ع ) فوقيهم اللَّه شر ذلك اليوم و لقيهم نضرة و سرورا :\r\n« كسى كه دوست دارد از شر روز دوشنبه در امان بماند در اولين ركعت نماز صبح سوره هل اتى بخواند ، سپس امام ع اين آيه از سوره هل اتى را ( كه تناسب با رفع شر دارد ) تلاوت فرمود : فَوَقاهُمُ اللَّه شَرَّ ذلِكَ الْيَوْمِ . . .\r\n« خداوند نيكان را از شر روز رستاخيز نگاه مىدارد او به آنها خرمى و طراوت ظاهر و خوشحالى درون عطا مىكند » ( 1 ) .\r\nدر حديث ديگر مىخوانيم كه يكى از ياران امام ششم ع از آن حضرت پرسيد : آيا در هيچ روزى از روزهاى مكروه چهارشنبه و غير آن سفر كردن مناسب است ؟ امام ع در پاسخ فرمود : سفرت را با صدقه آغاز كن و آية الكرسى را به هنگامى كه مىخواهى حركت كنى تلاوت كن « ( و هر كجا مىخواهى\r\n\r\n","description":"","footnote":"\r\n( 1 ) « بحار الانوار » جلد 59 صفحه 39 حديث 7 .\r\n","page_name":" 45 ","page_number":45},
  {"content":"\r\nبرو ) ( 1 ) .\r\nدر حديث ديگرى نيز آمده است كه يكى از ياران امام دهم على بن محمد الهادى ع مىگويد : خدمت حضرت ع رسيدم در حالى كه در مسير راه انگشتم مجروح شده بود ، و سوارى از كنارم گذشت و به شانه من صدمه زد ، و در وسط جمعيت گرفتار شدم و لباسم را پاره كردند ، گفتم : خدا مرا از شر تو اى روز حفظ كند ، عجب روز شومى هستى ! امام فرمود : با ما ارتباط دارى و چنين مىگويى ؟ ! و روز را كه گناهى ندارد گناهكار مىشمرى ؟ آن مرد عرض مىكند از شنيدن اين سخن به هوش آمدم و به خطاى خود پى بردم ، عرض كردم اى مولاى من من استغفار مىكنم ، و از خدا آمرزش مىطلبم ، امام ع افزود :\r\nما ذنب الايام حتى صرتم تتشامون بها اذا جوزيتم باعمالكم فيها ؟ :\r\n« روزها چه گناهى دارد كه شما آنها را شوم مىشمريد هنگامى كه كيفر اعمال شما در اين روزها دامانتان را مىگيرد » ؟ ! راوى مىگويد : « عرض كردم من براى هميشه از خدا استغفار مىكنم و اين توبه من است اى پسر رسول خدا » .\r\nامام ع فرمود :\r\nما ينفعكم و لكن اللَّه يعاقبكم بذمها على ما لا ذم عليها فيه ، اما علمت ان اللَّه هو المثيب و المعاقب ، و المجازى بالاعمال ، عاجلا و آجلا ، ؟ قلت : بلى يا مولاى ، قال لا تعد و لا تجعل للايام صنعا فى حكم اللَّه !\r\n« اين براى تو فايده اى ندارد ، خداوند شما را مجازات مىكند به مذمت كردن چيزى كه نكوهش ندارد ، آيا تو نمىدانى كه خداوند ثواب و عقاب مىدهد ، و جزاى اعمال را در اين سرا و سراى ديگر خواهد داد ، سپس افزود :\r\nديگر اين عمل را تكرار مكن و براى روزها در برابر حكم خداوند كار و تاثيرى\r\n\r\n","description":"","footnote":"\r\n( 1 ) همان مدرك صفحه 28 .\r\n","page_name":" 46 ","page_number":46},
  {"content":"\r\nقرار مده « ! ( 1 ) .\r\nاين حديث پر معنى اشاره به اين است كه اگر روزها هم تاثيرى داشته باشد به فرمان خدا است ، هرگز نبايد براى آنها تاثير مستقلى قائل شد ، و از لطف خداوند خود را بى نياز دانست ، و آن گهى نبايد حوادثى را كه غالبا جنبه كفاره اعمال نادرست انسان دارد به تاثير ايام ارتباط داد ، و خود را تبرئه كرد . و شايد اين بيان بهترين راه براى جمع ميان اخبار مختلف در اين باب است ( دقت كنيد ) .\r\n\r\n","description":"","footnote":"\r\n( 1 ) « تحف العقول » طبق نقل بحار الانوار جلد 59 صفحه 2 ( با كمى تلخيص ) .\r\n","page_name":" 47 ","page_number":47},
  {"content":"\r\n\r\n[ سوره القمر ‹ 54 › : آيات 23 تا 32 
  ]\r\nكَذَّبَتْ ثَمُودُ بِالنُّذُرِ ‹ 23 › فَقالُوا أَ بَشَراً مِنَّا واحِداً نَتَّبِعُه إِنَّا إِذاً لَفِي ضَلالٍ وَسُعُرٍ ‹ 24 › أَ أُلْقِيَ الذِّكْرُ عَلَيْه مِنْ بَيْنِنا بَلْ هُوَ كَذَّابٌ أَشِرٌ ‹ 25 › سَيَعْلَمُونَ غَداً مَنِ الْكَذَّابُ الأَشِرُ ‹ 26 › إِنَّا مُرْسِلُوا النَّاقَةِ فِتْنَةً لَهُمْ فَارْتَقِبْهُمْ وَاصْطَبِرْ ‹ 27 ›\r\nوَ نَبِّئْهُمْ أَنَّ الْماءَ قِسْمَةٌ بَيْنَهُمْ كُلُّ شِرْبٍ مُحْتَضَرٌ ‹ 28 › فَنادَوْا صاحِبَهُمْ فَتَعاطى فَعَقَرَ ‹ 29 › فَكَيْفَ كانَ عَذابِي وَنُذُرِ ‹ 30 › إِنَّا أَرْسَلْنا عَلَيْهِمْ صَيْحَةً واحِدَةً فَكانُوا كَهَشِيمِ الْمُحْتَظِرِ ‹ 31 › وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ‹ 32 ›\r\n","description":"","footnote":"","page_name":" 48 ","page_number":48},
  {"content":"\r\n\r\nترجمه :\r\n23 - طايفه ثمود ( نيز ) انذارهاى الهى را تكذيب كردند .\r\n24 - و گفتند : آيا ما از بشرى از جنس خود پيروى كنيم ؟ ! اگر چنين كنيم در گمراهى و جنون خواهيم بود ! 25 - آيا از ميان ما تنها بر اين مرد وحى نازل شده ؟ نه ، او آدم بسيار دروغگوى هوسبازى است .\r\n26 - ولى فردا مىفهمند چه كسى دروغگوى هوسباز است ! 27 - ما « ناقه » را براى آزمايش آنها مىفرستيم ، در انتظار پايان كار آنها باش و صبر كن .\r\n28 - و به آنها خبر ده كه آب ( قريه ) بايد در ميان آنها تقسيم شود ( يك روز سهم ناقه ، و يك روز براى آنها ) و هر يك در نوبت خود بايد حاضر شوند .\r\n29 - آنها يكى از ياران خود را صدا زدند ، او به سراغ اين كار آمد و ( ناقه را ) پى كرد .\r\n30 - ( اكنون بنگريد ) عذاب و انذارهاى من چگونه بود ؟ ! 31 - ما فقط يك صيحه ( صاعقه عظيم ) بر آنها فرستاديم و به دنبال آن همگى به صورت گياه خشكى درآمدند كه صاحب چهارپايان در آغل جمعآورى مىكند ! 32 - ما قرآن را براى يادآورى آسان ساختيم آيا كسى هست كه متذكر شود .\r\n\r\nتفسير : سرانجام دردناك قوم ثمود\r\nسومين قومى كه شرح زندگى آنها به طور فشرده به عنوان درس عبرتى در تعقيب بحثهاى گذشته در اين سوره مطرح شده است « قوم ثمود » است كه در سرزمين « حجر » كه در شمال حجاز قرار داشت زندگى داشتند ، و پيامبرشان « صالح » نهايت كوشش را در هدايت آنها كرد اما به جايى نرسيد .\r\nنخست مىفرمايد : طايفه ثمود نيز انذارهاى الهى را تكذيب كردند ، و تهديدها را به هيچ گرفتند « ( * ( كَذَّبَتْ ثَمُودُ بِالنُّذُرِ ) * ) .\r\nگرچه بعضى از مفسران « نذر » را در اينجا به معنى « پيامبران انذار\r\n","description":"","footnote":"","page_name":" 49 ","page_number":49},
  {"content":"\r\nكننده « گرفته‌اند ، و تكذيب قوم ثمود را نسبت به صالح به عنوان تكذيب تمام پيامبران شمرده‌اند ، چرا كه دعوت تمام انبياء هماهنگ بود ، ولى ظاهر اين است كه » نذر « در اينجا جمع » انذار « به معنى بياناتى است كه توأم با بيم دادن است كه طبعا در كلام هر پيغمبرى وجود دارد .\r\nسپس به علت تكذيب آنها پرداخته ، مىافزايد : « آنها گفتند : آيا ما از انسانى از جنس خود پيروى كنيم ؟ اگر چنين كنيم در گمراهى و جنون خواهيم بود » ( * ( فَقالُوا أَ بَشَراً مِنَّا واحِداً نَتَّبِعُه إِنَّا إِذاً لَفِي ضَلالٍ وَسُعُرٍ ) * ) .\r\nآرى كبر و غرور و خودبينى و خودخواهى حجاب بزرگ آنها در برابر دعوت انبيا بود ، آنها مىگفتند : صالح فردى مانند ما است ، دليلى ندارد كه ما از او پيروى كنيم ! او چه امتيازى بر ما دارد كه رهبر باشد ، و ما پيرو و تابع او ؟ ! اين همان اشكالى است كه امتهاى گمراه غالبا به انبيا داشتند كه آنها افرادى از جنس ما هستند و به همين دليل نمىتوانند پيامبر الهى باشند .\r\nجمعى از مفسران تعبير به « واحدا » چنين استفاده كرده‌اند كه منظور دشمنان صالح اين بوده كه او يك فرد عادى است ، مال و ثروت هنگفت ، و يا نژاد و نسب فوق العاده اى ندارد ، بعضى نيز آن را به اين معنى تفسير كرده‌اند كه او يك نفر است جمعيت و گروهى ندارد ، در حالى كه يك رهبر بايد جمعيتى در اختيار داشته باشد و با اين امتياز ديگران را به پيروى خود بخواند .\r\nولى تفسير سومى نيز در اينجا وجود دارد كه آنها روى واحد عددى تكيه نمىكردند ، بلكه هدفشان واحد نوعى بود ، مقصود اين بود كه او فردى از نوع و جنس ماست و نوع بشر نمىتواند رسالت الهى را بر عهده گيرد بلكه بايد پيامبر از جنس فرشتگان باشد ، البته جمع ميان هر سه تفسير ممكن است ،\r\n","description":"","footnote":"","page_name":" 50 ","page_number":50},
  {"content":"\r\nولى به هر حال ادعايى واهى و بى اساس بود .\r\n« سعر » ( بر وزن شتر ) جمع « سعير » در اصل به معنى آتش برافروخته و پر هيجان است ، و گاه به معنى « جنون » نيز آمده چرا كه در حالت جنون ، هيجان خاصى به انسان دست مىدهد ، و لذا به « شتر ديوانه » ناقه مسعوره « مىگويند .\r\nاين احتمال نيز وجود دارد كه قوم ثمود اين تعبير را از پيامبرشان صالح ع گرفته بودند كه به آنها مىگفت : اگر شما دست از بتپرستى برنداريد ، و از دعوت من پيروى نكنيد ، در « ضلال و سعر » ( در گمراهى و آتشهاى افروخته جهنم ) خواهيد بود ، آنها در پاسخ مىگويند : اگر ما از بشرى مثل خودمان پيروى كنيم در « ضلال و سعر » خواهيم بود ! به هر حال ذكر « سعر » به صورت « جمع » در حقيقت براى تاكيد و دوام است ، خواه به معنى جنون باشد يا به معنى آتش برافروخته .\r\nسپس افزودند به فرض كه وحى الهى بر انسانى نازل شود « آيا از ميان ما تنها بر اين مرد وحى نازل شده » ؟ ! با اينكه افرادى سرشناستر و معروفتر و ثروتمندتر از او پيدا مىشود ( * ( أَ أُلْقِيَ الذِّكْرُ عَلَيْه مِنْ بَيْنِنا ) * ) .\r\nدر حقيقت گفته‌هاى قوم ثمود شباهت زيادى با گفته‌هاى مشركان مكه داشت كه گاهى ايراد مىكردند ما لِهذَا الرَّسُولِ يَأْكُلُ الطَّعامَ وَيَمْشِي فِي الأَسْواقِ لَوْ لا أُنْزِلَ إِلَيْه مَلَكٌ فَيَكُونَ مَعَه نَذِيراً : « چرا اين پيامبر غذا مىخورد و در بازارها راه مىرود ؟ چرا فرشته اى نازل نشده كه همراه او انذار كند » ؟\r\n( فرقان - 7 ) .\r\nو گاه مىگفتند : لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ :\r\n« چرا اين قرآن بر يكى از مردان بزرگ و ثروتمند مكه و طائف نازل نشده\r\n","description":"","footnote":"","page_name":" 51 ","page_number":51},
  {"content":"\r\nاست « ؟ ! ( زخرف - 31 ) .\r\nحال كه بناست رسول الهى بشر باشد چرا بشرى تهيدست و بيكس و كار ؟ ! اين كوردلان كه گويى در طول تاريخ مطالب را يك نواخت بيخ گوش هم مىگفتند گمان مىكردند اگر كسى ثروت يا قوم و قبيله و مقام و منصب و نسب معروفى دارد دليل بر شخصيت او است ، در حالى كه ستمكارترين مردم غالبا در ميان اين گونه افراد بودند .\r\nاين احتمال در تفسير آيه نيز از سوى بعضى از مفسران پذيرفته شده است كه آنها مىگفتند : آيا فقط وحى بر او نازل شده ؟ چرا بر همه ما نازل نمىشود مگر ما چه تفاوتى با هم داريم ؟ همانگونه كه در آيه 52 سوره مدثر آمده است :\r\nبَلْ يُرِيدُ كُلُّ امْرِئٍ مِنْهُمْ أَنْ يُؤْتى صُحُفاً مُنَشَّرَةً : « بلكه هر يك از آنها انتظار دارد كتابهايى از آسمان بر او نازل شود » ! سپس در پايان آيه مىگويد : « آنها همين موضوع را دليل بر كذب پيامبرشان » صالح « گرفتند و گفتند : او آدم بسيار دروغگوى هوسباز و متكبر است » ! ( * ( بَلْ هُوَ كَذَّابٌ أَشِرٌ ) * ) .\r\nچرا كه مىخواهد بر ما حكومت كند ، و همه چيز را در قبضه خود بگيرد ، و بر طبق هوسهايش رفتار كند .\r\nواژه « اشر » وصف است از ماده « اشر » ( بر وزن قمر ) كه به معنى « شدت خوشحالى توأم با هوسبازى » است .\r\nولى قرآن در پاسخ آنها مىگويد « فردا مىفهمند چه كسى دروغگوى هوسباز است » ؟ ( * ( سَيَعْلَمُونَ غَداً مَنِ الْكَذَّابُ الأَشِرُ ) * ) .\r\nهمان زمان كه عذاب الهى فرا رسد و آنها را در هم كوبد و تبديل به يك مشت خاك و خاكستر شوند ، و سپس « مجازات بعد از مرگ » نيز دامانشان را\r\n","description":"","footnote":"","page_name":" 52 ","page_number":52},
  {"content":"\r\nبگيرد مىفهمند اين گونه نسبتها شايسته چه كسى بوده است ؟ و قبايى است براى قامت چه شخصى ؟ ! روشن است كه منظور از غدا ( فردا ) آينده نزديك است و اين تعبير جالب لطيفى است .\r\nدر اينجا ممكن است سؤالى طرح شود و آن اينكه در حال نزول اين آيات آنها مجازات خود را مسلما ديده بودند ، ديگر جاى اين ندارد كه گفته شود فردا مىفهمند دروغگوى هوسباز كيست ؟\r\nدر پاسخ اين سؤال دو جواب مىتوان گفت : نخست اينكه اين سخن در حقيقت به پيامبر خدا « صالح » گفته شده ، و در آن روز و در آن شرائط بيان گرديده و مسلم است كه آن روز هنوز عذاب نازل نشده بود .\r\nديگر اينكه منظور از فردا فرداى قيامت است كه همه چيز به وضوح آشكار مىشود ( ولى تفسير اول مناسبتر و با آيات بعد سازگارتر است ) .\r\nدر اينجا سؤال ديگرى مطرح است و آن اينكه مشركان قوم ثمود قبل از نزول عذاب نيز به واقعيت دعوت صالح پى برده ، و معجزه انكارناپذيرش را مشاهده كرده بودند ، پس چرا مىگويد فردا مىفهمند ؟ .\r\nپاسخ اين سؤال نيز با توجه به يك نكته روشن است و آن اينكه : علم همواره مراتبى دارد ، در بعضى از مراتب ممكن است طرف مقابل انكار كند ، اما گاه به مرحله اى مىرسد كه ديگر جاى انكار نيست ، و همه چيز به رأى العين ديده مىشود ، و منظور از علم در اينجا همين مرحله كامل آن است .\r\nسپس به داستان « ناقه » كه به عنوان معجزه و سند گوياى صدق دعوت صالح ع فرستاده شده بود اشاره كرده ، مىافزايد : « به صالح وحى كرديم كه ما ناقه را براى آزمايش و امتحان براى آنها مىفرستيم ، در انتظار پايان كار آنها باش\r\n","description":"","footnote":"","page_name":" 53 ","page_number":53},
  {"content":"\r\nو شكيبايى پيشه كن « ( * ( إِنَّا مُرْسِلُوا النَّاقَةِ فِتْنَةً لَهُمْ فَارْتَقِبْهُمْ وَاصْطَبِرْ ) * ) .\r\n« ناقه » همان شتر ماده اى كه به عنوان معجزه صالح فرستاده شد مسلما يك ناقه معمولى نبود ، بلكه داراى ويژگيهاى خارقالعاده اى بود ، از جمله اينكه طبق روايت مشهورى اين ناقه از دل صخره اى از كوه برآمد ، تا معجزه گويايى در برابر منكران لجوج باشد .\r\n« فتنه » چنان كه قبلا نيز گفته‌ايم به معنى بردن طلا در بوته و آتش براى روشن ساختن ميزان خلوص آن است ، سپس به هر گونه آزمايش و امتحان اطلاق شده .\r\nروشن است كه قوم ثمود در اينجا در برابر آزمايش بزرگى قرار گرفتند ، لذا در آيه بعد مىافزايد : « به صالح گفتيم به آنها خبر ده كه آب قريه بايد در ميان آنها تقسيم شود ( يك روز از براى ناقه ، و يك روز براى اهل قريه ) و هر كدام از آنها در نوبت خود بايد حضور يابد و ديگر مزاحم او نشود » ( * ( وَنَبِّئْهُمْ أَنَّ الْماءَ قِسْمَةٌ بَيْنَهُمْ كُلُّ شِرْبٍ مُحْتَضَرٌ ) * ) ( 1 ) .\r\nگرچه قرآن در اين زمينه توضيحى بيش از اين نداده است ، ولى بسيارى از مفسران گفته‌اند كه ناقه صالح روزى كه نوبت او بود تمام آب را مىنوشيد ، ولى بعضى ديگر گفته‌اند وضع و هيئت آن طورى بود كه وقتى كنار آب مىآمد حيوانات ديگر فرار مىكردند و نزديك نمىشدند ، و لذا چاره اى جز اين نبود كه يك روز آب را در اختيار ناقه قرار دهند ، و روز ديگر را در اختيار خودشان .\r\n\r\n","description":"","footnote":"\r\n( 1 ) « محتضر » اسم مفعول از ماده « حضور » است ، و « شرب » به معنى سهم و نوبت آب است ، بنا بر اين جمله « * ( كُلُّ شِرْبٍ مُحْتَضَرٌ ) * » مفهومش اين است كه هر نوبتى صاحبش نزد آن حاضر مىشود و ديگرى حق حضور و مزاحمت را ندارد .\r\n","page_name":" 54 ","page_number":54},
  {"content":"\r\nبه هر حال اين قوم در مضيقه آب قرار گرفتند و تحمل نداشتند كه يك روز تمام آب در اختيار « ناقه » باشد و يك روز در اختيار آنها ، مخصوصا طبق احتمالى كه بعضى از مفسران داده‌اند كه آب در آبادى آنها خيلى كم بود ( هر چند اين معنى با آيات 146 تا 148 تناسب ندارد چرا كه از آن استفاده مىشود اين قوم در سرزمينى پر از باغها و چشمه‌ها زندگى مىكردند ) .\r\nبه هر حال اين قوم سركش و خودخواه و لجوج تصميم گرفتند « ناقه » را از پاى درآورند ، در حالى كه « صالح » به آنها اخطار كرده بود كه اگر آزارى به ناقه برسانند در فاصله كوتاهى عذاب دامانشان را خواهد گرفت ، اما آنها بدون اعتنا به اين امر « يكى از ياران خود را صدا زدند ، و او به سراغ اين كار آمد ، و ناقه را پى كرد » ( * ( فَنادَوْا صاحِبَهُمْ فَتَعاطى فَعَقَرَ ) * ) .\r\n« صاحب » در اينجا ممكن است اشاره به يكى از رؤساى قوم عاد باشد ، و يكى از اشرار معروف آنها كه در تاريخ به عنوان « قدارة بن سالف » ( 1 ) از او ياد شده است .\r\n« تعاطى » در اصل به معنى برگرفتن چيزى يا به سراغ مطلبى رفتن است ، و نيز به انجام كارهاى مهم و خطرناك گفته مىشود ، يا انجام كارهاى پر زحمت ، و يا كارى كه در مقابل آن عطا و مزدى قرار داده شده است .\r\nهمه اين تفسيرها در آيه مورد بحث جمع است چرا كه اقدام به كشتن ناقه جرات و جسارت زيادى لازم داشت ، و هم كارى پر زحمت بود ، و قاعدتا در برابر آن اجر و مزدى هم قرار داده بودند .\r\n« عقر » از ماده « عقر » ( بر وزن ظلم ) در اصل به معنى اساس و ريشه\r\n\r\n","description":"","footnote":"\r\n( 1 ) قداره ( بر وزن مناره ) مردى بود زشت صورت و زشت سيرت و از شومترين افراد در تاريخ بود .\r\n","page_name":" 55 ","page_number":55},
  {"content":"\r\nاست ، و هنگامى كه اين واژه در مورد شتر به كار رود به معنى كشتن و نحر كردن و يا پى كردن است .\r\nقابل توجه اينكه قرآن در اينجا كشتن ناقه را به يك فرد نسبت داده است ، در حالى كه در سوره « و الشمس » به همه آنها نسبت مىدهد و مىفرمايد :\r\nفعقروها ( قوم ثمود ناقه را كشتند ) اين به خاطر آن است كه آن يك نفر به نمايندگى و به رضايت همه قوم اقدام به اين كار كرد ، و مىدانيم كسى كه راضى به فعل ديگرى باشد شريك در عمل او است ( 1 ) .\r\nدر بعضى روايات آمده كه « قداره » قبلا شراب نوشيد ، و در حال مستى اقدام بر اين عمل زشت و جنايت بزرگ نمود .\r\nدر مورد طرز كشتن ناقه نيز اقوال گوناگونى است : بعضى گفته‌اند با شمشير آن را پى كرد ، و بعضى گفته‌اند در كمين آن پشت صخره اى قرار گرفت نخست آن را با تير زد و بعد با شمشير به آن حمله كرد .\r\nآيه بعد به عنوان مقدمه اى براى ذكر عذاب وحشتناك اين قوم سركش مىگويد : « اكنون بنگريد عذاب و انذارهاى من چگونه بود » ؟ ! ( * ( فَكَيْفَ كانَ عَذابِي وَنُذُرِ ) * ) .\r\nو سپس مىافزايد : يك صيحه بر آنها فرستاديم ، و به دنبال آن همگى به صورت گياه خشك شده كوبيده اى درآمدند كه صاحب چهارپايان براى حيوانات خود در آغل جمعآورى مىكند « ! ( * ( إِنَّا أَرْسَلْنا عَلَيْهِمْ صَيْحَةً واحِدَةً فَكانُوا كَهَشِيمِ الْمُحْتَظِرِ ) * ) .\r\n\r\n","description":"","footnote":"\r\n( 1 ) شرح اين مطلب را تحت عنوان « پيوند مكتبى » در جلد 9 صفحه 158 ( ذيل آيه 65 سوره هود ) بيان كرديم .\r\n","page_name":" 56 ","page_number":56},
  {"content":"\r\n« صيحة » در اينجا به معنى صداى عظيمى است كه از آسمان برمىخيزد ، و ممكن است اشاره به صاعقه وحشتزايى باشد كه بر فراز شهر آنها در گرفت ، چنان كه در آيه 13 سوره فصلت آمده است فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ : « اگر آنها سرپيچى كنند به آنها بگو شما را صاعقه اى همچون صاعقه عاد و ثمود انذار مىكنم » ! « هشيم » از ماده « هشم » ( بر وزن خشم ) در اصل به معنى شكستن اشياء سست است ، مانند گياهان ، لذا به گياهان خرد شده كه صاحبان گوسفندان براى آنها مىكوبند و آماده مىكنند هشيم گفته مىشود ، و گاه به گياهان خشكى تفسير شده كه زير دست و پاى حيوانات در آغل كوبيده مىشود .\r\n« محتظر » در اصل از ماده « حظر » ( بر وزن مغز ) به معنى « منع » است ، و لذا آغلى را كه براى گوسفندان و حيوانات درست مىكنند كه مانع خروج آنها يا حمله حيوانات وحشى گردد « حظيره » مىنامند ، و « محتظر » ( بر وزن محتسب ) شخصى است كه صاحب چنين مكانى است .\r\nتعبيرى كه در اين آيه در باره عذاب قوم ثمود آمده است بسيار عجيب و پر معنى است ، چرا كه خداوند براى نابودى اين قوم سركش هرگز لشكريانى از آسمان و زمين نفرستاد ، تنها با يك صيحه آسمانى ، يك صاعقه گوشخراش ، يك موج عظيم انفجار ، كه همه چيز را در مسير خود در شعاع وسيعى در هم كوبيد و خرد كرد كار آنها را ساخت ! قصرها و خانه‌هاى آباد آنها همچون « حظيره » گوسفندان شد ، و اجساد بيجان و در هم شكسته آنها به صورت گياه خشك كوبيده اى كه زير دست و پاى گوسفندان مىريزند درآمد .\r\nدرك اين معنى براى گذشتگان مشكل بود ، اما براى ما كه امروز از تاثير امواج ناشى از انفجار آگاه هستيم كه چگونه همه چيز را در مسير خود متلاشى\r\n","description":"","footnote":"","page_name":" 57 ","page_number":57},
  {"content":"\r\nو خرد مىكند درك آن آسان است ، البته صاعقه عذاب الهى با اين انفجارهاى بشرى قابل مقايسه نيست و از اينجا روشن مىشود كه اين صاعقه عظيم چه بلائى بر سر اين قوم خيره سر آورد ؟\r\nو در آخرين آيه مورد بحث و پايان اين سرگذشت دردناك و عبرتانگيز بار ديگر مىفرمايد : « ما قرآن را براى تذكر و بيدارى انسانها آسان نموديم آيا پند گيرنده اى پيدا مىشود » ؟ ! ( * ( وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ) * ) .\r\nتعبيراتش زنده و روشن ، داستانهايش گويا ، و انذارها و تهديدهايش تكاندهنده و بيدارگر است .\r\n","description":"","footnote":"","page_name":" 58 ","page_number":58},
  {"content":"\r\n\r\n[ سوره القمر ‹ 54 › : آيات 33 تا 40 
  ]\r\nكَذَّبَتْ قَوْمُ لُوطٍ بِالنُّذُرِ ‹ 33 › إِنَّا أَرْسَلْنا عَلَيْهِمْ حاصِباً إِلَّا آلَ لُوطٍ نَجَّيْناهُمْ بِسَحَرٍ ‹ 34 › نِعْمَةً مِنْ عِنْدِنا كَذلِكَ نَجْزِي مَنْ شَكَرَ ‹ 35 › وَلَقَدْ أَنْذَرَهُمْ بَطْشَتَنا فَتَمارَوْا بِالنُّذُرِ ‹ 36 › وَلَقَدْ راوَدُوه عَنْ ضَيْفِه فَطَمَسْنا أَعْيُنَهُمْ فَذُوقُوا عَذابِي وَنُذُرِ ‹ 37 ›\r\nوَ لَقَدْ صَبَّحَهُمْ بُكْرَةً عَذابٌ مُسْتَقِرٌّ ‹ 38 › فَذُوقُوا عَذابِي وَنُذُرِ ‹ 39 › وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ‹ 40 ›\r\n\r\nترجمه :\r\n33 - قوم لوط انذارهاى ( پى در پى پيامبرشان را ) تكذيب كردند .\r\n34 - ما بر آنها تندبادى كه ريگها را به حركت درمىآورد فرستاديم ( و همه را هلاك\r\n","description":"","footnote":"","page_name":" 59 ","page_number":59},
  {"content":"\r\nكرديم ) جز خاندان لوط را كه سحرگاهان آنها را نجات داديم .\r\n35 - اين نعمتى بود از ناحيه ما ، اين گونه كسى را كه شكرگزار است پاداش مىدهيم .\r\n36 - او آنها را در مورد مجازات ما انذار كرد ، ولى آنها اصرار بر مجادله و القاء شك داشتند .\r\n37 - آنها از لوط خواستند ميهمانانش را در اختيار آنان بگذارد ! ، ولى ما چشمانشان را نابينا و محو كرديم ( و گفتيم ) بچشيد عذاب و انذارهاى مرا .\r\n38 - سرانجام صبحگاهان در اول روز عذابى مستمر و ثابت به سراغشان آمد .\r\n39 - ( و گفتيم ) اكنون بچشيد عذاب و انذارهاى مرا .\r\n40 - ما قرآن را براى يادآورى آسان كرديم آيا كسى هست كه متذكر شود ؟\r\n\r\nتفسير : قوم لوط به سرنوشت شومترى مبتلا شدند\r\nدر اين آيات اشارات كوتاه و تكان دهنده اى به داستان قوم لوط و عذاب وحشتناك اين جمعيت ننگين و گمراه ديده مىشود ، و اين چهارمين قسمت از سرگذشت اقوام پيشين در اين سوره است .\r\nنخست مىگويد : « قوم لوط انذارهاى پى در پى پيامبرشان را تكذيب كردند » ( * ( كَذَّبَتْ قَوْمُ لُوطٍ بِالنُّذُرِ ) * ) .\r\n« نذر » چنان كه قبلا نيز اشاره كرديم جمع « انذار » به معنى تهديد و بيم دادن است ، و ذكر آن به صيغه جمع ممكن است اشاره به انذارهاى پى در پى اين پيامبر بزرگ باشد كه اين قوم لجوج همه آنها را تكذيب كردند ، و يا اشاره به انذار حضرت لوط ع و پيامبران پيش از او است ، زيرا دعوتهاى انبياء همگى يك حقيقت را تعقيب مىكند .\r\nسپس در يك جمله كوتاه به گوشه اى از عذاب آنها و نجات خانواده حضرت لوط اشاره كرده ، مىگويد : « ما بر آنها تندبادى كه ريگها را به حركت در\r\n","description":"","footnote":"","page_name":" 60 ","page_number":60},
  {"content":"\r\nمىآورد فرستاديم « ( * ( إِنَّا أَرْسَلْنا عَلَيْهِمْ حاصِباً ) * ) .\r\nو همه را در زير اين باران ريگ مدفون ساختيم .\r\n« جز خاندان لوط كه ما آنها را سحرگاهان از آن سرزمين بلا رهايى بخشيديم » ( * ( إِلَّا آلَ لُوطٍ نَجَّيْناهُمْ بِسَحَرٍ ) * ) .\r\n« حاصب » به معنى تندبادى است كه « حصباء » يعنى ريگ و سنگ را به حركت درمىآورد .\r\nدر آيات ديگر قرآن نيز هنگامى كه عذاب قوم لوط را مىشمرد علاوه بر زلزله اى كه شهرهاى آنها را زير و رو كرد سخن از باران سنگ مىگويد ، چنان كه در آيه 82 هود مىخوانيم : فَلَمَّا جاءَ أَمْرُنا جَعَلْنا عالِيَها سافِلَها وَأَمْطَرْنا عَلَيْها حِجارَةً مِنْ سِجِّيلٍ مَنْضُودٍ : « هنگامى كه فرمان ما فرا رسيد آن شهر و ديار را زير و رو كرديم و بارانى از سنگ از گلهاى متحجر و متراكم آنها نازل نموديم » .\r\nآيا اين دو نوع عذاب بود يكى تندبادى كه سنگ و ريگ بيابان را با خود برداشت و بر آنها كوبيد ، و ديگر بارانى از سنگهاى آسمانى ، و يا هر دو به يك معنى باز مىگردد ، چرا كه گاهى گردبادهاى عظيم در بيابانها توده هايى از سنگ و ريگ را از زمين برداشته با خود به آسمان مىبرد و هنگامى كه فشار گردباد فرو نشست يك مرتبه آنها را بر نقطه ديگرى فرو مىريزد ؟ بعيد نيست كه در اينجا نيز به فرمان خدا گردبادى ماموريت يافت تا توده‌هاى عظيمى از سنگ و ريگ بيابان را به آسمان برد ، و بعد از زلزله ويرانگر بر شهرهاى قوم لوط فرو ريزد ، و اجساد آلوده آنها را در زير آن دفن كند ، و حتى ويرانه‌هاى شهرهاى آنها را از صفحه روى زمين محو نمايد تا براى هميشه درس عبرتى براى ديگران باشد ( 1 ) .\r\n\r\n","description":"","footnote":"\r\n( 1 ) در اين زمينه بحثهاى ديگرى در جلد 9 صفحه 190 به بعد ( ذيل آيه 82 سوره هود ) داشته‌ايم .\r\n","page_name":" 61 ","page_number":61},
  {"content":"\r\nضمنا آيه فوق مىگويد : نجات خاندان حضرت لوط به هنگام سحر بود ، اين به خاطر آن بود كه وعده عذاب اين قوم ستمگر نيز هنگام صبح بود ، لذا در آخر شب به فرمان خدا اين خانواده با ايمان ( جز همسرش كه راه خود را از راه لوط جدا كرده بود ) از شهر بيرون رفتند و چيزى نگذشت كه زلزله و سپس باران سنگ شروع شد ، چنان كه در آيه سوره هود آمده : فَأَسْرِ بِأَهْلِكَ بِقِطْعٍ مِنَ اللَّيْلِ وَلا يَلْتَفِتْ مِنْكُمْ أَحَدٌ إِلَّا امْرَأَتَكَ إِنَّه مُصِيبُها ما أَصابَهُمْ إِنَّ مَوْعِدَهُمُ الصُّبْحُ أَ لَيْسَ الصُّبْحُ بِقَرِيبٍ : در قسمتى از شب با خانواده ات حركت كن ، و هيچيك از شما پشت سرش را نگاه نكند ، مگر همسرت كه او نيز به همان بلائى كه آنها گرفتار مىشوند مبتلا خواهد شد ، موعد آنها صبح است آيا صبح نزديك نيست « ؟ ! و از اينجا روشن مىشود اينكه بعضى از مفسران به پيروى بعضى از ارباب لغت » سحر « را در اينجا به معنى » بين الطلوعين « تفسير كرده‌اند هيچگونه مناسبتى با آيه فوق ندارد ( 1 ) .\r\nدر آيه بعد براى تاكيد مىفرمايد : « نجات خاندان لوط نعمتى بود از ناحيه ما ، آرى اين گونه كسى را كه شكرگزارى كند پاداش مىدهيم » ( * ( نِعْمَةً مِنْ عِنْدِنا كَذلِكَ نَجْزِي مَنْ شَكَرَ ) * ) ( 2 ) .\r\nو در آيه بعد اين حقيقت را بازگو مىكند كه لوط قبلا اتمام حجت كرده\r\n\r\n","description":"","footnote":"\r\n( 1 ) « راغب » در مفردات مىگويد : السحر اختلاط ظلام آخر الليل بضياء النهار : « سحر به معنى اختلاط تاريكى آخر شب با روشنايى روز است » .\r\n( 2 ) « نعمة » « مفعول به » براى فعل مقدرى است از جنس خودش ، و يا « مفعول له » براى فعل « نجينا » است كه در آيه قبل آمده .\r\n","page_name":" 62 ","page_number":62},
  {"content":"\r\n« و آنها را از مجازات ما آگاه ساخته بود ، ولى آنها در انذارهاى الهى ترديد كردند ، و اصرار بر مجادله و القاء شك و شبهه داشتند » ( * ( وَلَقَدْ أَنْذَرَهُمْ بَطْشَتَنا فَتَمارَوْا بِالنُّذُرِ ) * ) .\r\n« بطش » ( بر وزن فرش ) در اصل به معنى گرفتن چيزى است با قدرت ، و از آنجا كه هنگام مجازات قبلا مجرم را با قدرت مىگيرند اين كلمه به معنى مجازات نيز آمده است .\r\n« تماروا » از ماده « تمارى » به معنى گفتگوى طرفينى براى ايجاد شك و القاى شبهه و مجادله در برابر حق است ، در حقيقت آنها دست به دست هم دادند و از طرق گوناگون براى ايجاد شك و شبهه در افكار عمومى وارد شدند تا اثرات انذارهاى اين پيامبر بزرگ را خنثى كنند .\r\nآنها به القاء شبهات عقيدتى در ميان مردم قناعت نكردند بلكه در زشتكارى و وقاحت و بى شرمى كار را به جايى رسانيدند كه وقتى فرشتگان مامور عذاب به صورت جوانانى خوش منظر به عنوان ميهمان وارد خانه لوط شدند اين قوم بى شرم به سراغ آنها آمدند و چنان كه آيه بعد مىگويد « از لوط خواستند كه ميهمانانش را در اختيار آنان بگذارد » ! ( * ( وَلَقَدْ راوَدُوه عَنْ ضَيْفِه ) * ) .\r\n« لوط » به قدرى از اين مساله ناراحت شد كه حد نداشت و مصرا از آنها خواهش كرد دست از اين رسوايى و آبروريزى بردارند ، و حتى طبق آيه 71 سوره حجر به آنها وعده داد دختران خود را به ازدواج آنها ( در صورت توبه از اين اعمال ) درآورد ، و اين نهايت مظلوميت اين پيامبر بزرگ را در ميان اين گروه بى شرم و بى ايمان و فاقد همه چيز نشان مىدهد .\r\nولى چيزى نگذشت كه اين گروه مهاجم نخستين مجازات خود را دريافت داشتند ، چنان كه خداوند در دنباله همين آيه مىفرمايد : « ما چشمهاى آنها را نابينا و محو كرديم و به آنها گفتيم بچشيد عذاب من و انذارهاى مرا » ( * ( فَطَمَسْنا\r\n","description":"","footnote":"","page_name":" 63 ","page_number":63},
  {"content":"\r\n* ( أَعْيُنَهُمْ فَذُوقُوا عَذابِي وَنُذُرِ ) * ) .\r\nآرى اينجا بود كه دست قدرت خداوند از آستين عدالت بيرون آمد و به گفته بعضى به جبرئيل فرمان داد كه گوشه اى از شهپرش را بر چشم آنان بكوبد ، فورا همگى نابينا شدند ، و حتى گفته مىشود كه جاى چشم آنها به كلى صاف و همانند صورتشان شد ! گرچه در آيه سخنى از اين معنى به ميان نيامده است كه چه افرادى به سراغ فرشتگان آمدند ولى مسلما تمام قوم لوط نبودند بلكه اوباشانى كه در وقاحت از ديگران پيشى گرفته بودند در اين كار پيش قدم شدند ، و سرنوشت آنها درس عبرتى براى افرادى ديگر شد ، چرا كه با همان حال زار به ميان جمع برگشتند ، اما دلى آماده در آن ميان نبود كه از اين عذاب مقدماتى عبرتى گيرد .\r\nمىگويند : اينكه خداوند مجازات آنها را تا هنگام طلوع صبح تاخير انداخت براى اين بود كه اين حادثه در روز قبل صورت گرفت ، و به آنها مجال داد كه يك شب ديگر را در باره سرنوشت خود بينديشند ، و نمونه اى از عذاب الهى را در وجود اين نابينايان بدبخت ببينند ، شايد بيدار شوند و توبه كنند ، ولى افسوس كه حتى طبق روايتى خود اين نابينايان نيز عبرت نگرفتند و هنگامى كه دست به ديوارها گرفته و به خانه خود برگشتند سوگند ياد كردند كه فردا صبح يك نفر از خاندان لوط را زنده نخواهيم گذاشت ( 1 ) .\r\nعاقبت عذاب نهايى فرا رسيد ، و با زلزله اى ويرانگر كه با نخستين شعاع صبحگاهى آن سرزمين را تكان داد شهرهايشان زير و رو شد ، بدنها قطعه قطعه و متلاشى و زير آوارها فرو رفت ، باران شديدى از سنگ بر آنها فرو ريخت ،\r\n\r\n","description":"","footnote":"\r\n( 1 ) تفسير « نور الثقلين » جلد 5 صفحه 185 .\r\n","page_name":" 64 ","page_number":64},
  {"content":"\r\nو آثار ويرانه‌هاى آنها را نيز محو كرد ! چنان كه آيه بعد به صورت سربسته و فشرده به اين معنى اشاره كرده مىگويد :\r\n« سرانجام صبحگاهان در اول روز عذابى مستمر و ثابت به سراغ آنها آمد » ( * ( وَلَقَدْ صَبَّحَهُمْ بُكْرَةً عَذابٌ مُسْتَقِرٌّ ) * ) .\r\nآرى در لحظاتى كوتاه همه چيز پايان گرفت و اثرى از آنها باقى نماند .\r\nتعبير به « بكرة » ( آغاز روز ) به خاطر اين است كه « صبحهم » معنى گسترده اى دارد كه تمام صبح را در بر مىگيرد در حالى كه منظور آغاز صبح است .\r\nآيا اين ماجرا آغاز طلوع فجر بوده ، يا آغاز طلوع آفتاب ؟ دقيقا معلوم نيست ولى شايد تعبير « بكرة » بيشتر مناسب آغاز طلوع آفتاب باشد .\r\nواژه « مستقر » به معنى ثابت و پابرجاست ، و در اينجا ممكن است اشاره به اين باشد كه اين عذاب به قدرى كوبنده و قوى و نيرومند بود كه هيچ قدرتى مقابله با آن را نداشت .\r\nاين معنى نيز گفته شده است كه چون اين عذاب دنيوى با عذاب برزخى آنها اتصال پيدا كرد از آن تعبير به « مستقر » شده است .\r\nسپس مىافزايد : بار ديگر به آنها گفته شد : « اكنون بچشيد عذاب من و انذارهاى مرا » ( * ( فَذُوقُوا عَذابِي وَنُذُرِ ) * ) .\r\nتا ديگر در انذارهاى پيامبران شك و ترديد نكنيد .\r\nگرچه اين جمله دو بار در اين ماجرا ذكر شده ولى پيداست جمله اول اشاره به همان عذاب مقدماتى يعنى نابينا شدن گروهى است كه به خانه لوط هجوم آوردند ، و بار دوم اشاره به عذاب نهايى يعنى زلزله ويرانگر و باران سنگ\r\n","description":"","footnote":"","page_name":" 65 ","page_number":65},
  {"content":"\r\nمىباشد .\r\nو بالآخره در آخرين آيه مورد بحث براى چهارمين بار در اين سوره اين جمله پر معنى و بيدارگر را تكرار مىكنند : « ما قرآن را براى پند گرفتن و يادآورى آسان كرديم ، آيا كسى هست كه پند گيرد و متذكر شود » ( * ( وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ ) * ) .\r\nقوم لوط پند نگرفتند ، نه از انذارها ، و نه از عذاب مقدماتى و هشدار دهنده ، آيا ديگران كه آلوده همان گناهانند از شنيدن اين آيات قرآن به خود مىآيند و پشيمان مىشوند توبه مىكنند ؟ !\r\n","description":"","footnote":"","page_name":" 66 ","page_number":66},
  {"content":"\r\n\r\n[ سوره القمر ‹ 54 › : آيات 41 تا 46 
  ]\r\nوَ لَقَدْ جاءَ آلَ فِرْعَوْنَ النُّذُرُ ‹ 41 › كَذَّبُوا بِآياتِنا كُلِّها فَأَخَذْناهُمْ أَخْذَ عَزِيزٍ مُقْتَدِرٍ ‹ 42 › أَ كُفَّارُكُمْ خَيْرٌ مِنْ أُولئِكُمْ أَمْ لَكُمْ بَراءَةٌ فِي الزُّبُرِ ‹ 43 › أَمْ يَقُولُونَ نَحْنُ جَمِيعٌ مُنْتَصِرٌ ‹ 44 › سَيُهْزَمُ الْجَمْعُ وَيُوَلُّونَ الدُّبُرَ ‹ 45 ›\r\nبَلِ السَّاعَةُ مَوْعِدُهُمْ وَالسَّاعَةُ أَدْهى وَأَمَرُّ ‹ 46 ›\r\n\r\nترجمه :\r\n41 - انذارها و هشدارها ( يكى پس از ديگرى ) براى آل فرعون آمد .\r\n42 - اما آنها همه آيات ما را تكذيب كردند ، و ما آنها را گرفتيم و مجازات كرديم گرفتن شخصى قدرتمند و توانا .\r\n43 - آيا كفار شما بهتر از اينها هستند ؟ يا براى شما اماننامه اى در كتب آسمانى نازل شده ؟ ! 44 - يا مىگويند : ما جماعتى متحد و نيرومند و پيروزيم ؟\r\n45 - ( ولى بدانند ) جمعشان به زودى شكست مىخورد و پا به فرار مىگذارند .\r\n46 - ( علاوه بر اين ) رستاخيز موعد آنها است و مجازات قيامت هولناكتر و تلختر است .\r\n","description":"","footnote":"","page_name":" 67 ","page_number":67},
  {"content":"\r\n\r\nتفسير : آيا شما از اقوام گذشته برتريد ؟ !\r\nپنجمين و آخرين قومى كه در اين سلسله به آنها اشاره مىشود قوم فرعون است ، ولى از آنجا كه سرگذشت اين قوم به طور مشروح در سوره‌هاى مختلف قرآن آمده در اينجا تنها اشاره كوتاه و فشرده اى به داستان عبرتانگيز آنها شده است .\r\nمىفرمايد : « انذارهاى ما ( يكى پس از ديگرى ) به سراغ آل فرعون آمد » ( * ( وَلَقَدْ جاءَ آلَ فِرْعَوْنَ النُّذُرُ ) * ) .\r\nمنظور از « آل فرعون » تنها خاندان و بستگان او نيست ، بلكه پيروان او را به طور عموم شامل مىشود ، زيرا « آل » گرچه غالبا در مورد « اهل بيت و خانواده » به كار مىرود ولى احيانا در معنى وسيعى كه گفتيم نيز استعمال مىشود ، و قرائن مقام نشان مىدهد كه در اينجا منظور همين معنى وسيع است .\r\n« نذر » ( بر وزن كتب ) جمع « نذير » به معنى بيم دهنده است خواه انسانى باشد يا حادثه اى از حوادث كه به انسانها هشدار مىدهد و آنها را از عاقبت كارشان بر حذر مىدارد در صورت اول ممكن است آيه فوق اشاره به موسى و هارون باشد ، و در صورت دوم اشاره به معجزات نه گانه موسى ، ولى آيه بعد نشان مىدهد كه معنى دوم در اينجا مناسب است . ( 1 )\r\nآيه بعد از واكنش « آل فرعون » در برابر اين دو پيامبر بزرگ الهى\r\n\r\n","description":"","footnote":"\r\n( 1 ) بايد توجه داشت كه « نذر » هم جمع « نذير » است و هم معنى مصدرى يا اسم مصدرى دارد ، و از آنجا كه مصدر نيز به معنى وصفى اطلاق مىشود هر دو مىتواند به يك مفهوم باز گردد .\r\n","page_name":" 68 ","page_number":68},
  {"content":"\r\nو انذارهاى آنها پرده برداشته ، مىگويد : « آنها تمام آيات ما را تكذيب كردند » ( * ( كَذَّبُوا بِآياتِنا كُلِّها ) * ) .\r\nآرى اين مغروران خودخواه ، و اين جباران خودكامه و بيدادگر ، همه آيات الهى را بدون استثنا انكار كردند ، همه را دروغ يا سحر يا حوادث اتفاقى شمردند ! « آيات » مفهوم وسيعى دارد كه هم دلائل عقلى را شامل مىشود ، هم معجزات ، و هم دلائل نقلى را ، اما به قرينه آيه 101 سوره اسراء وَلَقَدْ آتَيْنا مُوسى تِسْعَ آياتٍ بَيِّناتٍ « ما به موسى نه معجزه روشن داديم » معلوم مىشود كه در اينجا اشاره به همان معجزات نه گانه است ( 1 ) .\r\nانسان اگر حقيقتجو باشد ديدن يكى از اين معجزات با اخطار قبلى و سپس بر طرف شدن بلا به وسيله دعاى پيامبر خدا براى او كافى است ، ولى هنگامى كه انسان به اصطلاح بر سر دنده لج قرار مىگيرد اگر تمام آسمان و زمين آيت خدا شود مؤثر نيست تنها عذاب الهى بايد فرا رسد و مغزهايى را كه پر از باد غرور است در هم بكوبد .\r\nچنان كه در ذيل همين آيه مورد بحث مىخوانيم : « ما آنها را گرفتيم و مجازات كرديم ، گرفتن كسى كه هرگز مغلوب نمىشود و مقتدر و تواناست »\r\n\r\n","description":"","footnote":"\r\n( 1 ) « معجزات نه گانه موسى » با توجه به آيات مختلف قرآن عبارت است از :\r\n1 - تبديل شدن عصا به مار عظيم ( طه - 20 ) 2 - « يد بيضاء » و درخشيدن دست موسى همچون يك منبع نور ( طه - 22 ) 3 - طوفانهاى كوبنده ( اعراف - 133 ) 4 و 5 و 6 و 7 « ملخ » كه بر زراعتها مسلط شد ، و « قمل » ( يك نوع آفت نباتى ) و « ضفادع » ( قورباغه هايى كه از رود نيل برخاستند و در مدت كوتاهى سطح زندگى آنها را پوشاندند ) و « دم » رود نيل رنگ خون گرفت ( اعراف - 133 « 8 و 9 » خشكسالى « و كمبود انواع ميوه‌ها ( اعراف - 130 ) كه شرح هر كدام در ذيل آيات مربوط داده شده است .\r\n","page_name":" 69 ","page_number":69},
  {"content":"\r\n( * ( فَأَخَذْناهُمْ أَخْذَ عَزِيزٍ مُقْتَدِرٍ ) * ) .\r\n« اخذ » در اصل به معنى گرفتن است ، ولى از آنجا كه مجرم را براى مجازات كردن قبلا دستگير مىكنند اين كلمه به عنوان كنايه از مجازات به كار مىرود .\r\nتعبيرى كه در ذيل اين داستان آمده است در سرگذشتهاى ديگر نظير ندارد اين به خاطر آن است كه فرعونيان بيش از همه به قدرت و عزت خود مىباليدند ، و همه جا سخن از نيروى حكومت آنها بود ، اما خداوند مىگويد :\r\nما آنها را گرفتيم ، گرفتن عزيز مقتدر تا معلوم شود ، اين قدرت و عزت پوشالى در مقابل عزت و قدرت خدا هيچ و پوچ است ، و عجب اينكه همان رود عظيم نيل كه سرچشمه تمام ثروت و قدرت و آبادى و تمدن آنها بود مامور نابودى آنها شد ، و عجبتر اينكه موجودات كوچكى همچون ملخ ، قورباغه ، قمل ( يك نوع حشره ) بر آنها مسلط گشت و آنان را به ستوه آورد و بيچاره كرد .\r\nبعد از بيان داستان اقوام پيشين و عذاب و كيفر امتهاى سركش و مجرم ، در آيه بعد مشركان مكه را مخاطب ساخته مىگويد : « آيا كفار شما از كافران پيشين بهترند و يا براى شما اماننامه اى در كتب آسمانى نازل شده است » ( * ( أَ كُفَّارُكُمْ خَيْرٌ مِنْ أُولئِكُمْ أَمْ لَكُمْ بَراءَةٌ فِي الزُّبُرِ ) * ) ( 1 ) .\r\nميان شما و قوم فرعون و قوم نوح و لوط و ثمود چه تفاوتى است ؟ اگر آنها به خاطر كفر و طغيان و ظلم و گناه گرفتار طوفانها و زلزله‌ها و صاعقه‌ها شدند چه دليلى دارد كه شما به چنين سرنوشتى مبتلا نشويد ؟ ! آيا شما از آنها بهتريد ؟ يا طغيان و عناد و كفر شما از آنها كمتر است ؟\r\n\r\n","description":"","footnote":"\r\n( 1 ) ضمير در « كفاركم » ظاهرا به « مشركان عرب » بر مىگردد ، به قرينه جمله « * ( أَمْ لَكُمْ بَراءَةٌ فِي الزُّبُرِ ) * » .\r\n","page_name":" 70 ","page_number":70},
  {"content":"\r\nپس چگونه خود را از عذاب الهى مصون مىشمريد ؟ مگر اينكه امان نامه اى در كتب آسمانى براى شما آمده باشد ، و مسلما چنين ادعايى دروغ است و هيچگونه دليلى بر آن نداريد .\r\n« يا اينكه مىگويند : ما جمعيت متحد و نيرومندى هستيم و از مخالفانمان انتقام مىگيريم ، و بر آنها پيروز مىشويم » ( * ( أَمْ يَقُولُونَ نَحْنُ جَمِيعٌ مُنْتَصِرٌ ) * ) ( 1 ) « جمع » به معنى « مجموع » است ، و منظور در اينجا جماعتى است كه هدف و قدرت عمل دارند و تعبير به « منتصر » نيز تاكيدى بر اين معنى است ، زيرا از ماده « انتصار » و به معنى انتقام گرفتن و پيروز شدن است .\r\nقابل توجه اينكه آيه قبل به صورت « خطاب » بود ، اما آيه مورد بحث ، و آيات آينده از كفار به صورت « غائب » سخن مىگويد ، و اين يك نوع تحقير است يعنى شايسته نيستند بيش از اين مخاطب به خطاب الهى شوند .\r\nبه هر حال ، اگر آنها ادعاى چنين قدرتى كنند آن نيز ادعاى بى اساسى است ، چرا كه « آل فرعون » و « قوم عاد و ثمود » و امثال آنان كه از اينها قويتر بودند در برابر عذاب الهى همچون پر كاه در برابر يك طوفان عظيم كمترين مقاومتى از خود نشان ندادند تا چه رسد به اين گروه اندك و فاقد همه چيز ! سپس به عنوان يك پيشگويى قاطع براى رد سخنان آنها ، مىافزايد آنها بدانند « جمعشان به زودى شكست مىخورد و فرار مىكنند »\r\n\r\n","description":"","footnote":"\r\n( 1 ) با اينكه « نحن » ضمير جمع است خبر آن « جميع » به صورت مفرد آمده و همچنين « منتصر » كه خبر بعد از خبر يا صفتى است براى جميع ، و اين به خاطر آن است كه « جميع » هر چند لفظا مفرد است ولى از نظر معنى جمع مىباشد .\r\n","page_name":" 71 ","page_number":71},
  {"content":"\r\n( * ( سَيُهْزَمُ الْجَمْعُ وَيُوَلُّونَ الدُّبُرَ ) * ) ( 1 ) .\r\nجالب اينكه « سيهزم » از ماده « هزم » ( بر وزن جزم ) در اصل به معنى فشار دادن جسم خشك است به حدى كه متلاشى شود ، و به همين مناسبت در متلاشى شدن لشكر و در هم شكستن آن به كار رفته است .\r\nاين تعبير ممكن است اشاره اى به اين نكته باشد كه اگر چه آنها ظاهرا متحد و منسجمند ، ولى چون موجوداتى خشك و فاقد انعطافند در برابر يك فشار قوى درهم مىشكنند ، بر عكس مؤمنان كه صلابتى توأم با انعطاف دارند كه اگر تندباد حوادث كمر آنها را خم كند به زودى قامت راست كرده و باز هم در برابر حادثه مىايستند .\r\n« دبر » به معنى پشت در مقابل « قبل » به معنى پيش رو است ، و ذكر اين كلمه در اينجا براى بيان پشت كردن به ميدان جنگ به طور كامل است .\r\nاين پيشگويى در ميدان بدر و ساير جنگهاى اسلامى جامع عمل به خود پوشيد ، و سرانجام جمعيت قدرتمند كفار متلاشى شدند و فرار كردند .\r\nدر آخرين آيه مورد بحث مىافزايد : « تنها شكست و ناكامى در دنيا بهره آنها نيست ، بلكه » رستاخيز موعد آنها است و مجازاتهاى قيامت هولناكتر و تلختر است « ( * ( بَلِ السَّاعَةُ مَوْعِدُهُمْ وَالسَّاعَةُ أَدْهى وَأَمَرُّ ) * ) .\r\nو به اين ترتيب آنها بايد هم در انتظار شكست تلخى در اين دنيا باشند ، و هم شكست تلختر و وحشتانگيزتر در آخرت .\r\n« ادهى » از ماده « دهو » و « دهاء » به معنى مصيبت و حادثه بزرگ است كه راه خلاص و علاج و درمان ندارد ، و گاه به معنى شدت هوشيارى نيز آمده\r\n\r\n","description":"","footnote":"\r\n( 1 ) با اينكه مناسب است « يولون الادبار » گفته شود بجاى آن « يولون الدبر » گفته شده ، زيرا اين كلمه معنى جنس دارد كه در حكم جمع است .\r\n","page_name":" 72 ","page_number":72},
  {"content":"\r\nاست ، اما در آيه مورد بحث به معنى اول مىباشد .\r\nآرى آنها در قيامت گرفتار چنان سرنوشتى مىشوند كه راه فرارى براى آن نيست .\r\n\r\nنكته : يك پيشگويى صريح و اعجازآميز\r\nبدون شك آن زمان كه اين آيات در مكه نازل شد مسلمانان در اقليت شديد و دشمن در اوج قدرت بود ، و هرگز پيشبينى پيروزى سريع مسلمانان بر آنها قابل باور نبود ، ولى مدت كوتاهى گذشت كه مسلمانان هجرت نمودند و آن قدر قدرت پيدا كردند كه در نخستين برخورد مسلحانه خود با دشمن در ميدان بدر ضربه بسيار و سهمگينى بر آنان وارد ساختند ، آن چنان كه هرگز انتظارش را نداشتند ، و چند سالى از ماجراى بدر بيشتر نگذشت كه نه فقط كفار مكه ، بلكه تمام جزيره عربستان در مقابل آنها تسليم شدند ! آيا اين خبر غيبى از آينده آن هم با اين قاطعيت و صراحت معجزه نيست ؟\r\nمىدانيم يكى از جنبه‌هاى اعجاز قرآن مشتمل بودن بر خبرهاى غيبى است ، كه يك نمونه اش آيه مورد بحث مىباشد .\r\n","description":"","footnote":"","page_name":" 73 ","page_number":73},
  {"content":"\r\n\r\n[ سوره القمر ‹ 54 › : آيات 47 تا 55 
  ]\r\nإِنَّ الْمُجْرِمِينَ فِي ضَلالٍ وَسُعُرٍ ‹ 47 › يَوْمَ يُسْحَبُونَ فِي النَّارِ عَلى وُجُوهِهِمْ ذُوقُوا مَسَّ سَقَرَ ‹ 48 › إِنَّا كُلَّ شَيْءٍ خَلَقْناه بِقَدَرٍ ‹ 49 › وَما أَمْرُنا إِلَّا واحِدَةٌ كَلَمْحٍ بِالْبَصَرِ ‹ 50 › وَلَقَدْ أَهْلَكْنا أَشْياعَكُمْ فَهَلْ مِنْ مُدَّكِرٍ ‹ 51 ›\r\nوَ كُلُّ شَيْءٍ فَعَلُوه فِي الزُّبُرِ ‹ 52 › وَكُلُّ صَغِيرٍ وَكَبِيرٍ مُسْتَطَرٌ ‹ 53 › إِنَّ الْمُتَّقِينَ فِي جَنَّاتٍ وَنَهَرٍ ‹ 54 › فِي مَقْعَدِ صِدْقٍ عِنْدَ مَلِيكٍ مُقْتَدِرٍ ‹ 55 ›\r\n\r\nترجمه :\r\n47 - مجرمان در گمراهى و شعله‌هاى آتشند .\r\n48 - در آن روز كه در آتش دوزخ به صورتشان كشيده مىشوند ( و به آنها گفته مىشود ) بچشيد آتش دوزخ را .\r\n49 - ما هر چيزى را به اندازه آفريديم .\r\n","description":"","footnote":"","page_name":" 74 ","page_number":74},
  {"content":"\r\n50 - و فرمان ما يك امر بيش نيست ، همچون يك چشم بر هم زدن ! 51 - ما كسانى را كه در گذشته شبيه شما بودند هلاك كرديم آيا كسى هست كه متذكر شود .\r\n52 - و هر كارى را انجام دادند در نامه‌هاى اعمالشان ثبت است .\r\n53 - و هر كار كوچك و بزرگى نوشته مىشود .\r\n54 - پرهيزگاران در باغها و نهرهاى بهشتى جاى دارند .\r\n55 - در جايگاه صدق نزد خداوند مالك مقتدر .\r\n\r\nتفسير : در جايگاه صدق نزد خداوند مقتدر !\r\nاين آيات در حقيقت ادامه بحث آيات قبل پيرامون كيفيت حال مشركان و مجرمان در قيامت است ، آخرين آيه از آيات گذشته اين حقيقت را بيان كرد كه روز قيامت ميعاد آنهاست و آن روز مصيبتبار و تلخى است ، تلختر از مصائب و شكستهاى دنيا .\r\nدر نخستين آيه مورد بحث به بيان علت اين امر پرداخته ، مىگويد :\r\n« مجرمان در گمراهى و شعله‌هاى آتش دوزخند » ( * ( إِنَّ الْمُجْرِمِينَ فِي ضَلالٍ وَسُعُرٍ ) * ) ( 1 ) .\r\n« در آن روز در آتش دوزخ به صورتشان كشيده مىشوند ، و به آنها گفته\r\n\r\n","description":"","footnote":"\r\n( 1 ) « سعر » چنان كه ذيل آيه 24 همين سوره اشاره كرده‌ايم دو معنى دارد نخست اينكه جمع « سعير » به معنى آتش برافروخته است ، ديگر اينكه به معنى جنون و هيجان زدگى و برافروختگى توأم با از دست دادن اعتدال فكرى است ، و در آيه مورد بحث ممكن است به معنى اول باشد ، و يا به معنى دوم ، در اين صورت مفهوم آيه چنين است :\r\nآنها مىگفتند ما اگر از انسانى همانند خود پيروى كنيم گمراه و ديوانه‌ايم قرآن مىگويد :\r\nروز قيامت مىفهمند كه با انكار و تكذيب انبيا در گمراهى و جنون بوده‌اند !\r\n","page_name":" 75 ","page_number":75},
  {"content":"\r\nمىشود بچشيد و لمس كنيد آتش دوزخ را « دوزخى كه پيوسته آن را انكار مىكرديد و دروغ و افسانه مىپنداشتيد ( * ( يَوْمَ يُسْحَبُونَ فِي النَّارِ عَلى وُجُوهِهِمْ ذُوقُوا مَسَّ سَقَرَ ) * ) .\r\n« سقر » ( بر وزن سفر ) در اصل به معنى تغيير رنگ بدن و متاذى شدن از تابش آفتاب و مانند آن است ، و از آنجا كه جهنم اين دگرگونى و آزار را به نحو شديد دارد يكى از نامهاى آن « سقر » است ، و مراد از « مس » همان تماس گرفتن و لمس كردن است ، بنا بر اين به دوزخيان گفته مىشود بچشيد حرارت سوزانى را كه از لمس آتش دوزخ حاصل مىشود ، بچشيد و نگوئيد اينها دروغ و خرافه و اسطوره است .\r\nبعضى معتقدند كه « سقر » نام تمام دوزخ نيست بلكه بخش خاصى از دوزخ است كه سوزندگى فوق العاده عجيبى دارد ، چنان كه در روايتى از امام صادق ع نقل شده : « دره اى است به نام » سقر « كه جايگاه متكبران است ، و هر گاه نفس بكشد دوزخ را مىسوزاند » ! ( 1 ) .\r\nو از آنجا كه ممكن است خيال شود كه اين عذابها با آن معاصى هماهنگ نيست ، در آيه بعد مىافزايد : « ما هر چيزى را به اندازه آفريديم » ( * ( إِنَّا كُلَّ شَيْءٍ خَلَقْناه بِقَدَرٍ ) * ) .\r\nآرى هم عذابهاى دردناك آنها در اين دنيا روى حساب است ، و هم مجازاتهاى شديد آنها در آخرت ، نه تنها مجازاتها كه هر چيزى را خدا آفريده روى حساب و نظام حساب شده اى است ، زمين و آسمان ، موجودات زنده و بيجان ، اعضاى پيكر انسان ، و وسائل و اسباب حيات زندگى هر كدام روى حساب و اندازه لازم\r\n\r\n","description":"","footnote":"\r\n( 1 ) « تفسير صافى » ذيل آيات مورد بحث .\r\n","page_name":" 76 ","page_number":76},
  {"content":"\r\nاست ، و چيزى در اين عالم بى حساب و كتاب نيست ، چرا كه آفريده آفريدگار حكيمى است .\r\nسپس مىفرمايد : نه تنها اعمال ما از روى حكمت است ، بلكه توأم با نهايت قدرت و قاطعيت نيز مىباشد ، زيرا « فرمان ما يك امر بيش نيست و چنان با سرعت انجام مىگيرد همانند يك چشم بر هم زدن » ! ( * ( وَما أَمْرُنا إِلَّا واحِدَةٌ كَلَمْحٍ بِالْبَصَرِ ) * ) .\r\nآرى هر چيز را اراده كنيم مىگوئيم : « كن » : « موجود باش » آن نيز بلافاصله موجود مىشود ، ( حتى كلمه « كن » هم به اصطلاح از باب ضيق بيان است ، و الا اراده و مشيت خداوند همان و تحقق مراد او همان ) .\r\nبنا بر اين آن روز كه فرمان برپا شدن قيامت را صادر مىكنيم با يك چشم بر هم زدن همه چيز در مسير رستاخيز قرار مىگيرد ، و حيات نوين در كالبدها دميده مىشود .\r\nهمچنين آن روز كه اراده كنيم كه مجرمان را به وسيله صاعقه‌ها و صيحه‌هاى آسمانى يا زمين لرزه‌ها و طوفانها و تندبادها مجازات كنيم ، و يا اراده عذاب آنها داشته باشيم يك فرمان بيشتر لازم نيست ، بلافاصله همه اينها حاصل مىشود .\r\nاينها همه هشدارى است براى گناهكاران تا بدانند خداوند در عين حكيم بودن قاطع است ، و در عين قاطعيت ، حكيم ، و از مخالفت فرمانش بر حذر باشند .\r\nآيه بعد بار ديگر مجرمان و كفار را مخاطب ساخته و توجه آنها را به سرنوشت اقوام پيشين معطوف مىدارد ، و مىگويد : « ما افرادى را در گذشته\r\n","description":"","footnote":"","page_name":" 77 ","page_number":77},
  {"content":"\r\nكه شبيه شما بودند هلاك و نابود كرديم ، آيا كسى هست كه متذكر شود و پند گيرد « ( * ( وَلَقَدْ أَهْلَكْنا أَشْياعَكُمْ فَهَلْ مِنْ مُدَّكِرٍ ) * ) .\r\n« اشياع » جمع « شيعه » به معنى كسانى است كه از سوى فردى به هر طرف مىروند و امور مربوط به او را نشر و شياع مىدهند ، و او را تقويت مىكنند و اگر شيعه به معنى پيرو استعمال مىشود نيز از همين جهت است .\r\nمسلما اقوام پيشين ، پيرو مشركان مكه و مانند آنها نبودند ، بلكه قضيه بر عكس بود ، اما از آنجا كه طرفداران يك نفر « شبيه » او هستند اين واژه در معنى « شبيه و مانند » نيز به كار مىرود .\r\nاين را نيز نبايد ناديده گرفت كه اين گروه از كفار مكه از برنامه‌هاى پيشينيان نيرو مىگرفتند ، و از خط مكتب آنها استفاده مىكردند ، و به همين جهت بر اقوام پيشين اشياع ( شيعه‌ها ) اطلاق شده است .\r\nبه هر حال اين آيه بار ديگر اين حقيقت را تاكيد مىكند كه وقتى اعمال و رفتار و اعتقادات شما با آنها يكى است ، دليلى ندارد كه شما سرنوشتى جز سرنوشت آنها داشته باشيد بيدار شويد و پند گيريد .\r\nسپس به اين اصل اساسى اشاره مىكند كه با مرگ اقوام پيشين اعمال آنها نابود نشد ، بلكه « هر كارى را انجام دادند در نامه‌هاى اعمالشان ثبت است » ( * ( وَكُلُّ شَيْءٍ فَعَلُوه فِي الزُّبُرِ ) * ) .\r\nهمين گونه اعمال شما نيز ثبت و ضبط مىشود ، و براى يوم الحساب محفوظ است .\r\n« زبر » جمع « زبور » به معنى « كتاب » است ، و در اينجا اشاره به نامه اعمال آدميان مىباشد ، بعضى نيز احتمال داده‌اند كه منظور از آن « لوح محفوظ »\r\n","description":"","footnote":"","page_name":" 78 ","page_number":78},
  {"content":"\r\nباشد ، ولى اين معنى با صيغه جمع سازگار نيست .\r\nسپس براى تاكيد بيشتر مىافزايد : « و هر كار صغير و كبيرى بدون استثنا نوشته مىشود » ( * ( وَكُلُّ صَغِيرٍ وَكَبِيرٍ مُسْتَطَرٌ ) * ) .\r\nبنا بر اين حساب اعمال در آن روز يك حساب جامع و كامل است ، چنان كه وقتى نامه اعمال مجرمان به دست آنها داده مىشود فرياد برمىآورند :\r\nكه اى واى بر ما ! اين چه كتابى است كه هيچ عمل كوچك و بزرگى نيست مگر آن را شماره كرده « ! » وَيَقُولُونَ يا وَيْلَتَنا ما لِهذَا الْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها « ( سوره كهف آيه 49 ) .\r\n« مستطر » از ماده « سطر » در اصل به معنى « صف » مىباشد ، خواه انسانهايى كه در يك صف ايستاده‌اند ، يا درختانى كه در يك صف قرار دارند ، يا كلماتى كه بر صفحه كاغذ در يك صف رديف شده‌اند ، و از آنجا كه بيشتر در معنى اخير به كار مىرود معمولا اين معنى از آن به ذهن مىرسد .\r\nو به هر حال اين هشدار ديگرى است به اين افراد گنهكار و غافل و بى خبر .\r\nو از آنجا كه سنت قرآن مجيد بر اين است كه صالحان و طالحان و نيكان و بدان را در مقايسه با يكديگر معرفى مىكند ، چرا كه در مقايسه تفاوتها چشمگيرتر و آشكارتر است در اينجا نيز بعد از ذكر سرنوشت كافران مجرم اشاره كوتاهى به سرنوشت مسرتبخش و روحپرور پرهيزكاران كرده ، مىفرمايد :\r\n« پرهيزكاران در ميان باغها و نهرهاى بهشتى و فضاى گسترده و فيض وسيع خداوند جاى دارند » ( * ( إِنَّ الْمُتَّقِينَ فِي جَنَّاتٍ وَنَهَرٍ ) * ) .\r\n« نهر » ( بر وزن قمر ) و همچنين نهر ( بر وزن قهر ) هر دو به معنى مجراى\r\n","description":"","footnote":"","page_name":" 79 ","page_number":79},
  {"content":"\r\nآب فراوان است و به همين مناسبت گاهى به فضاى گسترده يا فيض عظيم و نور گسترده « نهر » ( بر وزن قمر ) گفته شده است .\r\nاين واژه در آيه مورد بحث ( قطع نظر از حديث آينده ) ممكن است به همان معنى اصلى يعنى نهر آب بوده باشد ، و مفرد بودن آن مشكلى ايجاد نمىكند ، چرا كه معنى جنس و جمع دارد بنا بر اين هماهنگ « جنات » جمع « جنت » است .\r\nو نيز ممكن است اشاره به وسعت فيض الهى و نور و روشنايى گسترده بهشت و فضاى وسيع آن باشد ، و يا به هر دو معنى ، اما در حديثى كه در المنثور از پيغمبر گرامى اسلام ص نقل شده مىخوانيم : النهر الفضاء و السعة ليس بنهر جار « نهر به معنى فضا و گستردگى است نه به معنى نهر جارى » ( 1 ) .\r\nآخرين آيه مورد بحث كه آخرين آيه سوره « قمر » است توضيح بيشترى براى جايگاه متقين داده ، چنين مىگويد : « آنها در جايگاه صدق و حق و راستى نزد خداوند مالك قادر قرار دارند » ( * ( فِي مَقْعَدِ صِدْقٍ عِنْدَ مَلِيكٍ مُقْتَدِرٍ ) * ) .\r\nچه توصيف جالبى در اين آيه از جايگاه پرهيزگاران شده است ؟ دو ويژگى دارد كه همه امتيازات در آن جمع است : نخست اينكه آنجا جايگاه صدق است و هيچگونه باطل و بيهودگى در آن راه ندارد ، سراسر حق است و تمام وعده‌هاى خداوند در باره بهشت در آنجا عينيت پيدا مىكند ، و صدق آنها آشكار مىشود .\r\nديگر اينكه : در جوار و قرب خدا است ، همان چيزى كه از كلمه « عند » ( نزد ) استفاده مىشود كه اشاره به نهايت قرب و نزديكى و معنوى است نه جسمانى ، آن هم نسبت به خداوندى كه هم مالك است و هم قادر ، هر گونه نعمت و موهبتى در قبضه قدرت و در فرمان حكومت و مالكيت او است ، و به همين دليل در پذيرايى\r\n\r\n","description":"","footnote":"\r\n( 1 ) تفسير « در المنثور » جلد 6 صفحه 139 .\r\n","page_name":" 80 ","page_number":80},
  {"content":"\r\nاين ميهمانان گرامى فروگذار نخواهد كرد ، و تنها خودش مىداند چه مواهبى براى آنها آماده ساخته است .\r\nقابل توجه اينكه : در اين دو آيه كه سخن از مواهب و پاداشهاى بهشتيان است نخست از مواهب مادى آنها كه باغهاى وسيع و نهرهاى جارى است سخن مىگويد ، سپس از پاداش بزرگ معنوى آنها كه حضور در پيشگاه قرب مليك مقتدر است ، تا انسان را مرحله به مرحله آماده كند ، و روح او را به پرواز درآورد و در شور و نشاط فرو برد ، به خصوص كه تعبيراتى همچون « مليك » و « مقتدر » و نيز « مقعد صدق » همگى دلالت بر دوام و بقاى اين حضور و قرب معنوى دارد .\r\n\r\nنكته‌ها :\r\n\r\n1 - همه چيز جهان روى حساب است\r\nجمله * ( إِنَّا كُلَّ شَيْءٍ خَلَقْناه بِقَدَرٍ ) * در عين فشردگى از حقيقت مهمى در عالم خلقت پرده برمىدارد ، حقيقتى كه بر سراسر جهان هستى حاكم است ، و آن اندازه گيرى دقيق در همه كائنات جهان است .\r\nهر قدر علم و دانش بشرى پيشرفت مىكند به اين اندازه گيرى دقيق آشناتر مىشود ، اين اندازه گيرى دقيق نه تنها در موجودات ذره بينى كه در كرات عظيم آسمانى نيز حاكم است .\r\nفى المثل مىشنويم فضانوردان با محاسبات دقيق علمى كه وسيله صدها نفر كارشناس متخصص بوسيله مغزهاى الكترونيكى انجام مىگيرد موفق مىشوند ، درست در همان منطقه اى از كره ماه كه مىخواستند بنشينند ، با اينكه ظرف چند روزى كه سفينه فضايى فاصله زمين و ماه را مىپيمايد همه چيز دگرگون مىشود ، ماه هم بدور خود مىگردد و هم بدور زمين ، و جاى آن به كلى عوض مىشود ،\r\n","description":"","footnote":"","page_name":" 81 ","page_number":81},
  {"content":"\r\nو حتى در لحظه پرتاب سفينه نيز زمين هم بدور خود و هم بدور آفتاب با سرعت فوق العاده اى در حركت است ، ولى از آنجا كه تمام اين حركات گوناگون حساب و اندازه دقيقى دارد كه مطلقا از آن تخلف نمىكند ، فضانوردان موفق مىشوند كه با محاسبات پيچيده درست در منطقه مورد نظر فرود آيند ! ستاره شناسان مىتوانند از دهها سال قبل ، خسوف و كسوفهاى جزئى و كلى را كه در نقاط مختلف زمين روى مىدهد دقيقا پيشبينى كنند ، اينها همه نشانه دقت در اندازه گيريهاى جهان بزرگ است .\r\nدر موجودات كوچك ، در مورچگان ريز با آن اندامهاى پيچيده و متنوع و رگها و اعصاب ، ظرافت اين اندازه گيرى خيره كننده است ، و هنگامى كه به موجودات كوچكتر ، يعنى جانداران ذره بينى ، ميكربها ، ويروسها ، آميبها مىرسيم ظرافت اين اندازه گيرى اوج مىگيرد ، و در آنجا حتى يك هزارم ميليمتر و كوچكتر از آن تحت حساب است ، و از آن فراتر هنگامى كه به داخل اتم وارد مىشويم تمام اين مقياسهاى اندازه گيرى را بايد دور بريزيم ، و اندازه‌ها به قدرى كوچك مىشود كه به فكر هيچ انسانى نمىگنجد .\r\nاين اندازه گيرى تنها در مساله كميتها نيست ، كيفيتهاى تركيبى از اين اندازه گيرى نيز دقيقا برخوردار است ، نظامى كه بر روح و روحيات انسان و اميال و غرائز او حاكم است ، نيز اندازه گيرى دقيقى در مسير خواسته‌هاى فردى و اجتماعى انسان دارد كه اگر كمترين دگرگونى در آن رخ دهد نظام زندگى فردى و اجتماعى او به هم مىريزد .\r\nدر عالم طبيعت ، موجوداتى هستند كه آفت يكديگرند ، و هر كدام ترمزى در برابر ديگرى محسوب مىشود .\r\nپرندگان شكارى از گوشت پرندگان كوچك تغذيه مىكنند ، و از اينكه آنها از حد بگذرند ، و تمام محصولات را آسيب برسانند جلوگيرى مىنمايند ،\r\n","description":"","footnote":"","page_name":" 82 ","page_number":82},
  {"content":"\r\nو لذا عمر طولانى دارند .\r\nولى همين پرندگان شكارى ، بسيار كم تخم مىگذارند ، و كم جوجه مىآورند ، و تنها در شرايط خاصى زندگى مىكنند ، اگر بنا بود با اين عمر طولانى جوجه‌هاى فراوان بياورند ، فاتحه تمام پرندگان كوچك خوانده مىشد .\r\nاين مساله دامنه بسيار گسترده اى در جهان حيوانات و گياهان دارد كه مطالعه آن انسان را به عمق « * ( إِنَّا كُلَّ شَيْءٍ خَلَقْناه بِقَدَرٍ ) * » آشناتر مىسازد .\r\n\r\n2 - تقدير الهى و آزادى اراده انسان\r\nممكن است از آيه مورد بحث و شبيه آن اين توهم ، يا سوء استفاده پيش آيد كه اگر همه چيز را خداوند روى اندازه و حسابى آفريده است پس اعمال و افعال ما نيز مخلوق او است ، و بنا بر اين از خود اختيارى نداريم .\r\nولى چنان كه قبلا نيز گفته‌ايم گرچه اعمال ما به تقدير و مشيت الهى است و هرگز خارج از محدوده قدرت و اراده او نيست ولى او مقدر ساخته كه ما در اعمال خود مختار باشيم ، و لذا براى ما تكليف و مسئوليت قائل شده كه اگر اختيار نداشتيم تكليف و مسئوليت نامفهوم و بى معنى بود بنا بر اين اگر ما در اعمال خود فاقد اراده و مجبور باشيم اين بر خلاف تقدير الهى است .\r\nولى در مقابل افراط « جبريون » گروهى به تفريط و تندروى در جهت مقابل افتاده‌اند كه آنها را « قدريون » و مفوضه مىنامند ، آنها صريحا مىگويند :\r\nاعمال ما به دست ما است ، و خدا را مطلقا به اعمال ما كارى نيست ، و به اين ترتيب قلمرو حكومت الهى را محدود ساخته و خود را مستقل پنداشته ، و راه شرك را مىپويند .\r\n","description":"","footnote":"","page_name":" 83 ","page_number":83},
  {"content":"\r\nحقيقت اين است كه جمع ميان اين دو اصل ( توحيد و عدل ) نياز به دقت و ظرافت خاصى دارد ، اگر توحيد را به اين معنى تفسير كنيم كه خالق همه چيز حتى اعمال ما خداست ، بطورى كه ما هيچ اختيارى نداريم « عدل » خدا را انكار كرده‌ايم ، چرا كه گنهكاران را مجبور بر معاصى ساخته و سپس آنها را مجازات مىكند .\r\nو اگر عدل را به اين معنى تفسير كنيم كه خدا هيچ دخالتى در اعمال ما ندارد او را از حكومتش خارج ساخته‌ايم و در دره « شرك » سقوط كرده‌ايم .\r\n« امر بين الامرين » كه ايمان خالص و صراط مستقيم و خط ميانه است اين است كه معتقد باشيم ما مختاريم ولى مختار بودنمان نيز به اراده خدا است و هر لحظه بخواهد مىتواند از ما سلب اختيار نمايد و اين همان مكتب اهل بيت ع است .\r\nقابل توجه اين كه در ذيل آيات مورد بحث روايات متعددى در مذمت از اين دو گروه در كتب تفسير اهل سنت و شيعه وارد شده است :\r\nاز جمله در حديثى مىخوانيم كه پيغمبر اكرم فرمود « صنفان من امتى ليس لهم فى الاسلام نصيب : المرجئة و القدرية ، انزلت فيهم آية فى كتاب اللَّه ، * ( إِنَّ الْمُجْرِمِينَ فِي ضَلالٍ وَسُعُرٍ ) * . . . » : « دو گروه از امتم هستند كه سهمى در اسلام ندارند ! جبرىها ، و قدرىها و در باره اينها آيه * ( إِنَّ الْمُجْرِمِينَ فِي ضَلالٍ وَسُعُرٍ ) * . . . « گنهكاران در گمراهى و جنون و شعله‌هاى آتشاند . . . « نازل شده » ( 1 ) .\r\n« مرجئه » از ماده « ارجاء » به معنى تاخير انداختن است و اين اصطلاحى است كه در مورد جبريون به كار مىرود چرا كه آنها اوامر الهى را ناديده\r\n\r\n","description":"","footnote":"\r\n( 1 ) در تفسير روح المعانى اين حديث را از بخارى ، ترمذى ، ابن ماجه ، ابن عدى ، و ابن مردويه از ابن عباس نقل كرده است جلد 27 صفحه 81 - نظير همين حديث را قرطبى در تفسيرش آورده است ( جلد 9 صفحه 6318 ) .\r\n","page_name":" 84 ","page_number":84},
  {"content":"\r\nگرفته ، و رو به سوى معصيت مىآورند به گمان اين كه مجبورند ، يا اين كه معتقدند مرتكبين گناهان كبيره سرنوشتشان روشن نيست و آن را به قيامت مىاندازند ( 1 ) .\r\nو در حديثى از امام باقر ع مىخوانيم : « نزلت هذه فى القدرية * ( ذُوقُوا مَسَّ سَقَرَ إِنَّا كُلَّ شَيْءٍ خَلَقْناه بِقَدَرٍ ) * » اين آيات در باره قدريه نازل شده در قيامت به آنها گفته مىشود آتش دوزخ را بچشيد ما هر چيزى را روى حساب و اندازه آفريديم ( 2 ) ( اشاره به اين كه منظور از اندازه و حساب اين است كه براى هر گناهى مجازات دقيقى معين ساخته‌ايم ، و اين يكى ديگر از تفسيرهاى آيه است ، و يا اين كه شما كه منكر تقدير الهى بوديد و خود را قادر بر هر چيز مىپنداشتيد و خدا را از قلمرو اعمال خود بيرون فكر مىكرديد اكنون قدرت خدا را ببينيد ، و بچشيد عذاب انحراف خود را ) .\r\n\r\n3 - فرمان خداوند فقط يك كلمه است !\r\nمىدانيم در ميان « علت تامه » و « معلول » هيچگونه فاصله زمانى وجود ندارد ، و لذا در اصطلاح فلاسفه ، تقدم علت را بر معلول تقدم رتبى مىدانند ، و در مورد اراده خداوند نسبت به امر ايجاد و خلقت كه روشنترين مصداق علت تامه يا مصداق منحصر به فرد علت تامه است ، اين معنى روشنتر مىباشد .\r\nو لذا اگر آيه * ( وَما أَمْرُنا إِلَّا واحِدَةٌ ) * : ( امر ما يك كلمه بيش نيست ) را به كلمه « كن » تفسير كرده‌اند ، از تنگى بيان است ، و الا كلمه « كن » نيز تركيبى است از كاف و نون و نياز به زمان دارد ، و حتى « فاء » در « فيكون » كه\r\n\r\n","description":"","footnote":"\r\n( 1 ) مجمع البحرين ماده « رجا » .\r\n( 2 ) تفسير « نور الثقلين » جلد 5 صفحه 186 .\r\n","page_name":" 85 ","page_number":85},
  {"content":"\r\nمعمولا بيانگر نوعى زمان است از جهت تنگى بيان مىباشد ، و حتى تشبيه « كلمح بالبصر » ( 1 ) ( يك چشم بر هم زدن ) در آيه 77 سوره نحل هنگامى كه سخن از امر الهى در باره رستاخيز مىگويد و آن را تشبيه به « لمح بصر » مىكند مىافزايد : أَوْ هُوَ أَقْرَبُ « از يك چشم بر هم زدن نيز نزديكتر است » ! به هر حال در اينجا سخن از زمان به خاطر تعبيرات روزمره ما است ، و به خاطر آن است كه قرآن به زبان ما با ما سخن مىگويد ، و گرنه خداوند و اوامرش ما فوق زمان است ضمنا تعبير به « واحدة » ممكن است اشاره به اين معنى باشد كه يك فرمان كافى است و نياز به تكرار ندارد ، و يا اشاره به اينكه فرمان او در باره كوچك و بزرگ و صغير و كبير و حتى آفرينش مجموع آسمانهاى گسترده با يك ذره خاك فرق نمىكند .\r\nاصلا كوچك و بزرگ و مشكل و آسان در مقياس فكر محدود و قدرت ناچيز ماست ، و آنجا كه سخن از قدرت بى انتها مطرح است ، اين مفاهيم به كلى از ميان مىرود و همه يك رنگ و يك شكل مىشوند ( دقت كنيد ) .\r\nدر اينجا « يك سؤال » پيش مىآيد كه اگر معنى جمله فوق اين است كه همه چيز آنا وجود پيدا مىكند ، اين امر با مشاهده تدريجى بودن حوادث جهان سازگار نيست .\r\nولى « پاسخ » اين سؤال با توجه به يك نكته روشن مىشود ، و آن اينكه :\r\nفرمان او همه جا يك كلمه است كه از يك چشم بر هم زدن نيز سريعتر مىباشد ولى محتواى فرمان متفاوت است ، اگر به جنين فرمان داده كه در نه ماه دوران خود را تكميل كند يك لحظه كم و زياد نخواهد شد ، و فوريت آن به اين است كه درست در رأس اين مدت تكميل گردد ، و اگر فرمان به كره زمين داده ، كه\r\n\r\n","description":"","footnote":"\r\n( 1 ) « لمح » ( بر وزن مسح ) در اصل به معنى درخشيدن برق است سپس به معنى نگاه سريع آمده است .\r\n","page_name":" 86 ","page_number":86},
  {"content":"\r\nدر 24 ساعت يك بار بدور خود بچرخد فرمانش تخلف ناپذير است ، و به تعبير ديگر براى تاثير فرمان او هيچ زمانى لازم نيست ، اين محتواى فرمان است كه با توجه به سنت تدريجى بودن عالم ماده و خاصيت و طبيعت حركت ، زمان به خود مىپذيرد .\r\n\r\n4 - آغاز و پايان سوره قمر\r\nقابل توجه اينكه سوره قمر با وحشت و اضطراب و هشدار به نزديك شدن قيامت آغاز شده ، و با آرامش مطلقى كه براى مؤمنان راستين در جايگاه صدق در نزد مليك مقتدر بيان فرموده پايان مىگيرد ، و چنين است راه و رسم تربيت كه از اضطراب و وحشت شروع مىشود ، و به آرامش كامل منتهى مىگردد ، افكار پريشان را جمع مىكند ، هوسهاى سركش را رام مىنمايد ، خوف و اضطراب درونى را از عوامل فنا و نابودى و ضلال بر طرف مىسازد و در جوار ابديت پروردگار و در پيشگاه رحمت و قرب او غرق آرامش و سكينه و اطمينان مىكند .\r\nو به راستى توجه به اينكه خداوند مالك بى منازع و حاكم بى مانع در سرتاسر عالم هستى است ، و توجه به اينكه او مقتدر است و قدرتش در همه چيز نافذ است به انسان آرامش بىنظيرى مىبخشد .\r\nبعضى از مفسران نقل كرده‌اند كه اين دو نام مقدس ( مليك و مقتدر ) تاثير عميقى در اجابت دعا دارد ، به طورى كه يكى از روات نقل مىكند كه من وارد مسجد شدم در حالى كه گمان مىكردم صبح شده ، ولى معلوم شد مقدار زيادى از شب باقى مانده و احدى در مسجد غير از من نبود ، ناگهان حركتى از پشت سرم شنيدم ترسيدم اما ديدم ناشناسى صدا مىزند اى كسى كه قلبت مملو از ترس است وحشت نكن و بگو : اللهم انك مليك مقتدر ، ما تشاء من امر يكون سپس هر چه مىخواهى بخواه او مىگويد من اين دعاى كوتاه را\r\n","description":"","footnote":"","page_name":" 87 ","page_number":87},
  {"content":"\r\nخواندم و چيزى از خدا نخواستم مگر اينكه انجام شد ( 1 ) .\r\nخداوندا ! تو مليك و مقتدرى ما را چنان توفيقى مرحمت فرما كه در سايه ايمان و عمل و تقوا در جايگاه صدق ، در جوار قرب و رحمتت قرار گيريم .\r\nپروردگارا ! ما ايمان داريم روز رستاخيز روزى است وحشتناك و براى گناهكاران تلخ و ناگوار ، در آن روز تنها اميد ما به لطف و كرم تو است .\r\nبار الها ! به ما روحى بيدار و عقلى هشيار مرحمت كن تا از سرنوشت پيشينيان درس عبرت گيريم و راهى را كه به هلاك آنها انجاميد نپيمائيم . پايان سوره قمر 7 ربيع الثانى 1406 .\r\n29 : 9 : 1364\r\n\r\n","description":"","footnote":"\r\n( 1 ) « روح المعانى » جلد 27 صفحه 83 .\r\n","page_name":" 88 ","page_number":88},
  {"content":"\r\n\r\n‹ 55 › سوره الرحمن اين سوره در مكه نازل شده و داراى 78 آيه است\r\n","description":"","footnote":"","page_name":" 89 ","page_number":89},
  {"content":"\r\n","description":"","footnote":"","page_name":" 90 ","page_number":90},
  {"content":"\r\n\r\nمحتواى سوره الرحمن\r\nاين سوره به طور كلى بيانگر نعمتهاى مختلف « معنوى » و « مادى » خداوند است كه بر بندگان خود ارزانى داشته ، و آنها را غرق در آن ساخته است ، به طورى كه مىتوان نام اين سوره را « سوره رحمت » يا « سوره نعمت » گذارد ، و به همين دليل با نام مبارك « الرحمن » كه « رحمت واسعه الهى » را بازگو مىكند آغاز شده ، و با جلال و اكرام خداوند پايان گرفته است ، و 31 بار جمله « فَبِأَيِّ آلاءِ رَبِّكُما تُكَذِّبانِ » كه به وسيله آن از بندگانش اقرار بر نعمتهاى خود مىگيرد در آن ذكر شده .\r\nبنا بر اين از يك نظر مجموع سوره يك بخش به هم پيوسته پيرامون نعمتهاى خداوند منان است ، و اما از نظر ديگر مىتوان محتواى آن را به چند بخش تقسيم كرد :\r\n« بخش اول » كه مقدمه و آغاز سوره است از نعمتهاى بزرگ خلقت ، تعليم و تربيت ، حساب و ميزان ، وسائل رفاهى انسان ، و غذاهاى روحى و جسمى او سخن مىگويد .\r\n« بخش دوم » توضيحى است بر مساله چگونگى آفرينش انس و جن .\r\n« بخش سوم » بيانگر نشانه‌ها و آيات خداوند در زمين و آسمان است .\r\nدر « بخش چهارم » از نعمتهاى دنيوى فراتر رفته ، سخن از نعمتهاى جهان ديگر است كه با دقت و ظرافت خاصى ريزه كاريهاى نعمتهاى بهشتى اعم از باغها ، چشمه‌ها ، ميوه‌ها ، همسران زيبا و باوفا ، و انواع لباسها ، توضيح داده شده است .\r\n","description":"","footnote":"","page_name":" 91 ","page_number":91},
  {"content":"\r\nو بالآخره در « بخش پنجم » اين سوره اشاره كوتاهى به سرنوشت مجرمان و قسمتى از مجازاتهاى دردناك آنها آمده است ، ولى از آنجا كه اساس سوره بر بيان رحمت الهى است در اين قسمت توضيح زيادى داده نشده ، به عكس نعمتهاى بهشتى كه به طور مشروح و گسترده آمده است آن چنان كه دلهاى مؤمنان را غرق سرور و اميد كرده ، غبار غم را از دل برمىدارد ، و نهال شوق را در خاطر مىنشاند .\r\nتكرار آيه « فَبِأَيِّ آلاءِ رَبِّكُما تُكَذِّبانِ » آن هم در مقطعهاى كوتاه آهنگ جالب و زيبايى به سوره داده ، و چون با محتواى زيبايش آميخته مىشود و جاذبه خيره كننده اى پيدا مىكند ، لذا جاى تعجب نيست كه در حديثى از پيغمبر گرامى اسلام ص نقل شده است كه فرمود :\r\nلكل شىء عروس و عروس القران سورة الرحمن جل ذكره :\r\n« براى هر چيزى عروسى است ، و عروس قرآن سوره الرحمن است » ( 1 ) .\r\nقابل توجه اينكه واژه « عروس » گرچه در زبان فارسى به خصوص زن اطلاق مىشود ، ولى در فرهنگ عرب به مرد و زن هر دو ما دام كه در مراسم عروسى هستند اطلاق مىگردد ( 2 ) .\r\nو از آنجا كه مرد و زن در چنين مراسمى در بهترين و زيباترين حالات و كاملترين احترامات قرار دارند اين واژه به موجودات بسيار زيبا و گرامى اطلاق مىشود .\r\nعلت انتخاب نام « الرحمن » براى اين سوره و نيز تناسبش ناگفته پيداست .\r\n\r\n","description":"","footnote":"\r\n( 1 ) « مجمع البيان » آغاز « سوره الرحمن » اين حديث در « در المنثور » جلد 6 صفحه 140 نيز آمده است .\r\n( 2 ) « لسان العرب » و « مجمع البحرين » و « صحاح اللغة و . . . »\r\n","page_name":" 92 ","page_number":92},
  {"content":"\r\n\r\nفضيلت تلاوت سوره الرحمن\r\nاز آنجا كه اين سوره حس شكرگزارى را در انسانها به عاليترين وجهى برمىانگيزد ، و بيان نعمتهاى مادى و معنوى دنيا و آخرت شوق طاعت و بندگى را در دل او افزايش مىدهد فضيلتهاى فراوانى براى تلاوت آن در روايات آمده است ، البته تلاوتى كه در اعماق روح انسان نفوذ كند و مبدأ حركت گردد نه مجرد لقلقه زبان .\r\nاز جمله در حديثى از رسول خدا مىخوانيم :\r\nمن قرأ سورة الرحمن رحم اللَّه ضعفه و ادى شكر ما انعم اللَّه عليه :\r\n« هر كس سوره الرحمن را بخواند خداوند به ناتوانى او ( در اداى شكر نعمتها ) رحم مىكند ، و حق شكر نعمتهايى را كه به او ارزانى داشته خودش ادا مىكند » ( 1 ) .\r\nدر حديث ديگرى در « ثواب الاعمال » از امام صادق ع مىخوانيم :\r\n« تلاوت سوره الرحمن ، و قيام به آن را هرگز رها نكنيد ، چرا كه اين سوره در قلوب منافقان هرگز استقرار نمىيابد ، و خداوند آن را در قيامت در صورت انسانى قرار مىدهد كه زيباترين چهره ، و خشبوترين رائحه را دارد ، سپس در جايى قرار مىگيرد كه از همگان به خداوند متعال نزديكتر است ! خداوند از اين سوره مىپرسد : چه كسى در زندگى دنيا به محتواى تو قيام داشت و تلاوت تو را ادامه مىداد ؟\r\nدر پاسخ مىگويد : خداوندا ! فلان و فلان در اينحال صورتهاى آنها سپيد مىشود ، خدا به آنها مىفرمايد : اكنون هر كه را مىخواهيد شفاعت كنيد ، آنها تا آنجا كه آرزو دارند شفاعت مىكنند ، و براى هيچكس شفاعت نمىكنند مگر اينكه به آنها گفته مىشود وارد بهشت شويد و هر كجا مىخواهيد ساكن\r\n\r\n","description":"","footnote":"\r\n( 1 ) « نور الثقلين » جلد 5 صفحه 187 .\r\n","page_name":" 93 ","page_number":93},
  {"content":"\r\nگرديد « ! ( 1 ) .\r\nو در حديث ديگرى از آن حضرت آمده است :\r\nمن قرأ سورة الرحمن فقال عند كل « فَبِأَيِّ آلاءِ رَبِّكُما تُكَذِّبانِ ) * » لا بشىء من آلائك رب اكذب ، فان قرأها ليلا ثم مات مات شهيدا ، و ان قرأها نهارا فمات مات شهيدا :\r\nهر كس سوره الرحمن را بخواند و هنگامى كه به آيه « فَبِأَيِّ آلاءِ رَبِّكُما تُكَذِّبانِ » مىرسد بگويد لا بشىء من الائك رب اكذب : « خداوندا هيچيك از نعمتهاى تو را انكار نمىكنم » اگر اين تلاوت در شب باشد و در همان شب بميرد شهيد خواهد بود ، و اگر در روز باشد و در همان روز بميرد نيز شهيد خواهد بود « ! ( 2 ) .\r\n\r\n","description":"","footnote":"\r\n( 1 و 2 ) « بحار الانوار » جلد 92 صفحه 306 .\r\n","page_name":" 94 ","page_number":94},
  {"content":"\r\n\r\n[ سوره الرحمن ‹ 55 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nالرَّحْمنُ ‹ 1 › عَلَّمَ الْقُرْآنَ ‹ 2 › خَلَقَ الإِنْسانَ ‹ 3 › عَلَّمَه الْبَيانَ ‹ 4 ›\r\nالشَّمْسُ وَالْقَمَرُ بِحُسْبانٍ ‹ 5 › وَالنَّجْمُ وَالشَّجَرُ يَسْجُدانِ ‹ 6 ›\r\n\r\nترجمه :\r\nبنام خداوند بخشنده بخشايشگر 1 - خداوند رحمن .\r\n2 - قرآن را تعليم فرمود .\r\n3 - انسان را آفريد .\r\n4 - و به او بيان را تعليم كرد .\r\n5 - خورشيد و ماه بر طبق حساب منظمى مىگردند .\r\n6 - و گياه و درخت براى او سجده مىكنند .\r\n","description":"","footnote":"","page_name":" 95 ","page_number":95},
  {"content":"\r\n\r\nتفسير : سرآغاز نعمتهاى الهى\r\nاز آنجا كه اين سوره - همان گونه كه گفتيم - بيانگر انواع نعمتها و مواهب بزرگ الهى است با نام مقدس « رحمن » كه رمزى از رحمت واسعه او است آغاز مىشود ، چرا كه اگر صفت « رحمانيت » او نبود اينچنين خوان نعمت را براى دوست و دشمن نمىگستراند .\r\nلذا مىفرمايد « خداوند رحمن » ( * ( الرَّحْمنُ ) * ) ( 1 ) .\r\n« قرآن را تعليم فرمود » ( * ( عَلَّمَ الْقُرْآنَ ) * ) .\r\nو به اين ترتيب نخستين و مهمترين نعمت را همان « تعليم قرآن » بيان مىكند ، چه تعبير جالب و پرمحتوايى ؟ چرا كه اگر درست بينديشيم اين قرآن مجيد سرچشمه همه مواهب ، و وسيله وصول به هر نعمت ، و بهره گيرى از تمام نعمتهاى معنوى و مادى است ، و جالب اينكه بيان نعمت « تعليم قرآن » را حتى قبل از مساله « خلقت انسان » و « تعليم بيان » ذكر كرده ، در حالى كه از نظر ترتيب طبيعى بايد نخست اشاره به مساله آفرينش انسان ، و بعد نعمت تعليم بيان ، و سپس نعمت تعليم قرآن شود ، اما عظمت قرآن ايجاب كرده كه بر خلاف اين ترتيب طبيعى نخست از آن سخن گويد .\r\nاين آيه در ضمن پاسخى است به مشركان عرب كه وقتى پيامبر ص نام « رحمن » بيان كرد و آنها را دعوت به سجده براى خداوند رحمن نمود آنها به\r\n\r\n","description":"","footnote":"\r\n( 1 ) « الرحمن » مبتداست ، و « علم القران » خبر آن ، و « خلق الانسان » خبر بعد از خبر است ، در تركيب اين جمله احتمالات ديگرى نيز داده شده كه چون قابل ملاحظه نبود از ذكر آن خوددارى شد .\r\n","page_name":" 96 ","page_number":96},
  {"content":"\r\nعنوان بهانه جويى گفتند و ما الرحمن « رحمن چيست » ( فرقان - 60 ) .\r\nقرآن مىگويد خداوند رحمن كسى است كه قرآن را تعليم فرموده ، انسان را آفريده ، و تعليم بيان به او كرده است .\r\nبه هر حال نام « رحمن » بعد از نام « اللَّه » گسترده ترين مفهوم را در ميان نامهاى پروردگار دارد ، زيرا مىدانيم خداوند داراى دو رحمت است : « رحمت عام » و « رحمت خاص » نام « رحمن » اشاره به « رحمت عام » او است كه همگان را شامل مىشود ، و نام « رحيم » اشاره به « رحمت خاص » او است كه مخصوص اهل ايمان و طاعت است ، و شايد به همين دليل نام « رحمن » بر غير خدا هرگز اطلاق نمىشود ( مگر اينكه با كلمه « عبد » همراه باشد ) ولى وصف « رحيم » به ديگران نيز گفته مىشود ، چرا كه هيچكس داراى رحمت عام جز او نيست ، اما رحمت خاص هر چند به صورت ضعيف در ميان انسانها و موجودات ديگر نيز وجود دارد .\r\nدر حديثى از امام صادق ع مىخوانيم :\r\nالرحمن اسم خاص بصفة عامة و الرحيم اسم عام بصفة خاصة :\r\n« رحمن اسم خاص است اما صفت عام دارد » ( يعنى نامى است مخصوص خدا كه رحمتش همگان را شامل مىشود ) ولى رحيم اسمى است عام به صفت خاص ( يعنى توصيفى است كه براى خدا و خلق هر دو به كار مىرود همانگونه كه قرآن مجيد پيغمبر اسلام را به عنوان رؤف رحيم معرفى كرده است . ( توبه - 128 ) اما مفهوم آن رحمت ويژه و معينى است .\r\nدر اينكه خداوند قرآن را به چه كسى تعليم كرده ؟ مفسران تفسيرهاى گوناگونى ذكر كرده‌اند : گاه گفته‌اند به جبرئيل و فرشتگان ، و گاه به شخص پيامبر اسلام ص و گاه به همه انسانها و حتى جن .\r\nو از آنجا كه اين سوره بيانگر رحمتهاى الهى به جن و انس است و لذا 31 بار بعد از ذكر بحثهايى از اين نعمتها از آنها سؤال مىكند « كداميك از نعمتهاى پروردگارتان را انكار مىكنيد » مناسب همان تفسير آخر است كه خدا اين\r\n","description":"","footnote":"","page_name":" 97 ","page_number":97},
  {"content":"\r\nقرآن را به وسيله پيامبر بزرگش محمد ص به جن و انس تعليم فرمود ( 1 ) .\r\nبعد از ذكر نعمت بى مثال قرآن به مهمترين نعمت در سلسله بعد پرداخته ، مىفرمايد : « انسان را آفريد » ( * ( خَلَقَ الإِنْسانَ ) * ) .\r\nمسلما منظور از انسان در اينجا نوع انسان است نه حضرت « آدم » ، چرا كه در چند آيه بعد در باره او جداگانه سخن مىگويد ، و نه شخص پيامبر اسلام ص هر چند حضرت برترين و والاترين مصداق آن است .\r\nگستردگى نعمت بيان كه بعد از آن مىآيد نيز شاهد ديگرى بر عموميت معنى انسان است ، بنا بر اين تفسيرهاى ديگر جز آنچه گفته شد صحيح به نظر نمىرسد .\r\nو به راستى آفرينش انسان اين مجموعه شگرف عالم هستى ، اين خلاصه موجودات ، اين « عالم صغير » كه « عالم كبير » در آن درج است ، نعمتى است بى نظير و بى مانند چرا كه هر يك از ابعاد وجود او خود نعمت بزرگى است .\r\nگرچه آغاز وجودش يك نطفه بى ارزش ، و يا صحيحتر يك موجود ذره بينى كه در آن نطفه بى ارزش شناور است ، بيش نيست ، ولى در سايه ربوبيت پروردگار آن چنان مراحل تكامل را طى مىكند كه به مقام شريفترين موجود عالم خلقت ارتقا مىيابد .\r\nذكر نام انسان بعد از قرآن نيز قابل دقت است ، چرا كه قرآن مجموعه اسرار هستى به صورت تدوين است ، و انسان خلاصه اين اسرار به صورت تكوين\r\n\r\n","description":"","footnote":"\r\n( 1 ) در اينكه مفعول اول « علم » حذف شده يا مفعول دوم در ميان مفسران گفتگو است ، ولى مناسب آن است كه مفعول اول حذف شده باشد و در تقدير چنين است « علم الانس و الجن القرآن » و اينكه بعضى احتمال داده‌اند كه « علم » يك مفعول بيشتر نگرفته و به معنى قرار دادن علامت است بسيار بعيد به نظر مىرسد .\r\n","page_name":" 98 ","page_number":98},
  {"content":"\r\nاست ، و هر كدام نسخه اى است از اين عالم بزرگ و پهناور ! آيه بعد به يكى از مهمترين نعمتها بعد از نعمت آفرينش انسان ، اشاره كرده مىافزايد : « خداوند بيان را به او تعليم كرد » ( * ( عَلَّمَه الْبَيانَ ) * ) .\r\n« بيان » از نظر مفهوم لغت معنى گسترده اى دارد ، و به هر چيزى گفته مىشود كه مبين و آشكار كننده چيزى باشد ، بنا بر اين نه فقط نطق و سخن را شامل مىشود كه حتى كتابت و خط و انواع استدلالات عقلى و منطقى كه مبين مسائل مختلف و پيچيده است همه در مفهوم بيان جمع است ، هر چند شاخص اين مجموعه همان « سخن گفتن » است .\r\nگرچه ما به خاطر عادت به سخن گفتن آن را مساله ساده اى فكر مىكنيم ، ولى در حقيقت سخن گفتن از پيچيده ترين و ظريفترين اعمال انسان است ، بلكه مىتوان گفت هيچ كارى به اين ظرافت و پيچيدگى نيست ! زيرا از يك سو دستگاههاى صوتى براى ايجاد اصوات مختلف با يكديگر همكارى مىكنند ، ريه هوا را در خود جمع مىكند و آن را تدريجا از حنجره بيرون مىفرستد ، تارهاى صوتى به صدا در مىآيند ، و صداهاى كاملا متفاوت كه بعضى نشانه رضا و ديگرى خشم و ديگرى استمداد و ديگرى تكلم و ديگرى محبت يا عداوت است ايجاد مىكنند ، سپس اين صداها با كمك زبان و لبها و دندانها و فضاى دهان ، حروف الفبا را با سرعت و ظرافت خاصى به وجود مىآورند ، و به تعبير ديگر آن صداى ممتد و يك نواخت كه از حنجره بيرون مىآيد به اشكال و اندازه‌هاى مختلف بريده مىشود و حروف از آن تشكيل مىگردد .\r\nاز سوى ديگر مساله وضع لغات پيش مىآيد كه انسان بر اثر پيشرفت فكرى لغات گوناگون براى انواع نيازهاى مادى و معنويش وضع مىكند ، و عجب اينكه هيچگونه محدوديتى براى انسان در وضع لغات نيست ، و تعداد\r\n","description":"","footnote":"","page_name":" 99 ","page_number":99},
  {"content":"\r\nزبانهاى موجود در دنيا به قدرى زياد است كه دقيقا نمىتوان آنها را احصا كرد ، و حتى با گذشت زمان لغات و زبانهاى جديدى تدريجا تشكيل مىشود .\r\nبعضى تعداد زبانهاى موجود در دنيا را سه هزار زبان ! مىدانند ، و بعضى اين عدد را بالاتر از اين ذكر كرده‌اند ( 1 ) ولى به نظر مىرسد كه هدف ، شمارش اصول السنه بوده و گرنه اگر زبانهاى محلى را در نظر بگيريم مطلب از اين هم فراتر خواهد بود تا آنجا كه گاه ديده شده دو روستاى مجاور با دو زبان مختلف محلى صحبت مىكنند .\r\nاز سوى سوم مساله تنظيم جمله بنديها و استدلالات يا بيان احساسات از طريق عقل و فكر پيش مىآيد كه روح بيان و نطق است ، و به همين دليل سخن گفتن مخصوص انسانهاست .\r\nدرست است كه بسيارى از حيوانات براى تفهيم نيازهايشان اصوات مختلفى ايجاد مىكنند ، ولى تعداد اين اصوات بسيار محدود و گنگ و مبهم است ، در حالى كه بيان به صورت گسترده و نامحدود در اختيار انسانها قرار دارد ، چرا كه خداوند قدرت فكرى لازم را براى سخن گفتن به آنها بخشيده است .\r\nاز اينها كه بگذريم اگر نقش « بيان » را در تكامل و پيشرفت زندگى انسانها ، و پيدايش و ترقى تمدنها در نظر بگيريم يقين خواهيم كرد كه اگر اين نعمت بزرگ نبود انسان هرگز نمىتوانست تجربيات و علوم خود را به سادگى از نسلى به نسل ديگر منتقل سازد ، و باعث پيشرفت علم و دانش و تمدن و دين و اخلاق گردد ، و اگر يك روز اين نعمت بزرگ از انسانها گرفته شود جامعه انسانى به سرعت راه قهقرا را پيش خواهد گرفت ، و هر گاه بيان را به معنى وسيع آن كه شامل خط و كتابت و حتى انواع هنرها مىشود تفسير كنيم نقش\r\n\r\n","description":"","footnote":"\r\n( 1 ) « دائرة المعارف » فريد وجدى جلد 8 صفحه 364 ماده « لغت » .\r\n","page_name":" 100 ","page_number":100},
  {"content":"\r\nفوق العاده مهم آن در زندگى انسانها روشنتر مىگردد .\r\nاينجاست كه مىفهميم چرا بعد از نعمت خلقت انسان سخن از تعليم بيان در اين سوره رحمن كه مجموعه اى است از مواهب پروردگار به ميان آمده .\r\nسپس به سراغ چهارمين نعمت بزرگ از مواهب خداوند رحمن رفته ، مىگويد : « خورشيد و ماه بر طبق حساب منظمى جريان دارند » ( * ( الشَّمْسُ وَالْقَمَرُ بِحُسْبانٍ ) * ) ( 1 ) .\r\nاصل وجود خورشيد از بزرگترين نعمتها براى انسان است ، چرا كه بدون نور و حرارت حاصل از آن زندگى در منظومه شمسى غير ممكن است ، و سابقا نيز گفته‌ايم هر جنبش و حركتى در كره خاكى ما صورت مىگيرد سر چشمه اصلى آن نور و حرارت خورشيد است ، نمو و رشد گياهان و تمام مواد غذايى ، بارش بارانها ، وزش بادها ، همه ببركت اين موهبت الهى است .\r\nماه نيز به سهم خود نقش مهمى را در حيات انسان ايفا مىكند ، علاوه بر اينكه چراغ شبهاى تاريك او است ، جاذبه آن كه سرچشمه جزر و مد در اقيانوسهاست عاملى است براى بقاء حيات در درياها و مشروب ساختن بسيارى از سواحل كه رودخانه‌ها در مجاورت آن به دريا مىريزند .\r\nو افزون بر همه اينها نظام ثابت حركت اين دو حركت ( يا به تعبير ديگر حركت ماه به دور زمين و حركت زمين به دور خورشيد ) كه سبب پيدايش منظم شب و روز سال و ماه و فصول مختلف است ، سبب نظم زندگى انسانها و برنامه ريزى براى امور تجارى و صنعتى و كشاورزى است كه اگر اين سير منظم نبود\r\n\r\n","description":"","footnote":"\r\n( 1 ) « حسبان » بر وزن « غفران » مصدر است ، و به معنى حساب و نظم و ترتيب مىباشد ، و آيه محذوفى دارد و در تقدير چنين است : و الشمس و القمر تجريان بحسبان » .\r\n","page_name":" 101 ","page_number":101},
  {"content":"\r\nزندگى بشر هرگز نظام نمىيافت .\r\nنه تنها حركت اين كرات آسمانى نظام بسيار دقيقى دارد ، بلكه مقدار جرم و جاذبه آنها و فاصله اى كه از زمين ، و از يكديگر ، دارند همه روى حساب و « حسبان » است ، و به طور قطع هر كدام از اين امور به هم بخورد اختلالات عظيمى در منظومه شمسى و به دنبال آن در نظام زندگى بشر رخ مىدهد .\r\nو عجب اينكه به هنگامى كه اجزاى اين منظومه از كره خورشيد جدا شد بسيار پريشان و نامنظم به نظر مىرسيد ولى سرانجام در شكل كنونى تثبيت شد يكى از دانشمندان علوم طبيعى در اين زمينه چنين مىگويد :\r\n« منظومه شمسى ما از مخلوط ( ظاهرا ) در هم بر هم مواد و مصالحى كه با حرارت 12 هزار درجه از خورشيد جدا شده ، و با سرعتى غير قابل تصور در فضاى بىپايان پراكنده گشته ، به وجود آمده است .\r\nاما در همين آشفتگى ظاهرى و انقلاب جوى چنان نظم و ترتيب دقيق و منظمى ايجاد شده كه امروز حتى دقايق و لحظات حوادث آينده آن را مىتوانيم پيشبينى كنيم ، و نتيجه اين نظام و ترتيب آن است كه اوضاع فلكى ما هزار ميليون سال است كه به همين حال باقيمانده ( 1 ) .\r\nاين نكته نيز قابل توجه است كه خورشيد هر چند در وسط منظومه شمسى ظاهرا بدون حركت ثابت مانده است ، ولى نبايد فراموش كرد كه آن هم به اتفاق تمام سيارات و اقمارش در دل كهكشانى كه به آن تعلق دارد به سوى نقطه معينى ( ستاره معروف وگا ) در حركت و اين حركت نيز نظم و سرعت معينى دارد .\r\n\r\n","description":"","footnote":"\r\n( 1 ) راز آفرينش انسان صفحه 28 .\r\n","page_name":" 102 ","page_number":102},
  {"content":"\r\nدر پنجمين موهبت بزرگ از آسمان به زمين نظر مىافكند ، و مىفرمايد :\r\n« و گياه و درخت براى او سجده مىكنند » ( * ( وَالنَّجْمُ وَالشَّجَرُ يَسْجُدانِ ) * ) .\r\n« نجم » گاه به معنى ستاره مىآيد ، و گاه به معنى گياهان بدون ساقه و در اينجا به قرينه « شجر » ( درخت ) منظور معنى دوم يعنى گياهان بدون ساقه است ( 1 ) .\r\nاصولا اين واژه در اصل به معنى طلوع است ، و اگر به اين گياهان « نجم » مىگويند به خاطر آن است كه از زمين سر بر مىآورند ، و اگر به ستاره « نجم » گفته مىشود نيز به خاطر طلوع آن است .\r\nمىدانيم تمام مواد غذايى انسانها در اصل از گياهان گرفته مىشود ، با اين تفاوت كه قسمتى را انسان مستقيما مصرف مىكند ، و قسمت ديگرى صرف تغذيه حيواناتى مىشود كه جزء مواد غذايى انسانها است ، اين معنى حتى در مورد حيوانات دريايى نيز صادق است ، زيرا آنها نيز از گياهان بسيار كوچكى تغذيه مىكنند كه ميليونها ميليون از آن در هر گوشه و كنار دريا در پرتو نور آفتاب مىرويد و در لابلاى امواج در حركت است .\r\nبه اين ترتيب « نجم » انواع گياهان كوچك و خزنده ( مانند بوته كدو خيار و امثال آنها ) و « شجر » و انواع گياهان ساقه دار مانند غلات و درختان ميوه و غير آن را شامل مىشود .\r\nو تعبير « يسجدان » ( اين دو سجده مىكنند ) اشاره به تسليم بى قيد و شرط آنها در برابر قوانين آفرينش ، و در مسير منافع انسانهاست ، مسيرى كه خدا براى آنها تعيين كرده ، و آن را بى كم و كاست مىپيمايند .\r\nدر ضمن اشاره به اسرار توحيدى آنها نيز هست ، چرا كه در هر برگ و هر دانه گياهى آيات عجيبى از عظمت و علم پروردگار وجود دارد ، و « هر\r\n\r\n","description":"","footnote":"\r\n( 1 ) راغب در مفردات مىگويد : النجم ما لا ساق له من النبات .\r\n","page_name":" 103 ","page_number":103},
  {"content":"\r\nورقى دفترى است معرفت كردگار « ! ( 1 ) .\r\nالبته اين احتمال نيز داده شده كه منظور از نجم در آيه فوق ستارگان آسمان باشد ، ولى آنچه در بالا گفتيم با قرائن موجود در آيه متناسبتر و سازگارتر است .\r\n\r\nنكته : نظرى به چند روايت\r\nدر منابع اسلامى ذيل آيات فوق رواياتى نقل شده كه از قبيل تفسير كلى به مصداق روشن است ، و هر كدام قسمتى از آيات را تبيين مىكند از جمله :\r\nدر حديثى از امام صادق مىخوانيم كه در تفسير « علمه البيان » فرمود :\r\nالبيان الاسم الاعظم الذى به علم كل شىء :\r\n« بيان همان اسم اعظم است كه به وسيله آن همه چيز دانسته مىشود » ( 2 ) .\r\nدر باره اسم عظم و تفسير آن بحثى در جلد 7 صفحه 30 ( ذيل آيه 180 سوره اعراف ) داشتيم .\r\nدر حديث ديگرى از امام على بن موسى الرضا ع آمده است كه منظور از « * ( الرَّحْمنُ عَلَّمَ الْقُرْآنَ ) * » اين است كه خداوند قرآن را به پيامبر ص تعليم فرمود ، و منظور از « * ( خَلَقَ الإِنْسانَ ) * » آفرينش امير مؤمنان على ع و « * ( عَلَّمَه الْبَيانَ ) * » بيان تمام امورى است كه مردم به آن نيازمندند .\r\nروشن است كه روايات فوق عموميت مفاهيم اين آيات را محدود نمىكند هر چند ما را به مصاديق روشن آن رهنمون مىگردد .\r\n\r\n","description":"","footnote":"\r\n( 1 ) در باره معنى « سجود موجودات مختلف عالم هستى » مشروحا در جلد 14 صفحه 48 به بعد ( ذيل آيه 18 سوره حج ) بحث كرده‌ايم همچنين در جلد 12 صفحه 133 به بعد ( ذيل آيه 44 سوره اسرا ) بحثهاى مفصلى داشته‌ايم .\r\n( 2 ) تفسير مجمع البيان جلد 9 صفحه 197 .\r\n","page_name":" 104 ","page_number":104},
  {"content":"\r\n\r\n[ سوره الرحمن ‹ 55 › : آيات 7 تا 13 
  ]\r\nوَ السَّماءَ رَفَعَها وَوَضَعَ الْمِيزانَ ‹ 7 › أَلَّا تَطْغَوْا فِي الْمِيزانِ ‹ 8 › وَأَقِيمُوا الْوَزْنَ بِالْقِسْطِ وَلا تُخْسِرُوا الْمِيزانَ ‹ 9 › وَالأَرْضَ وَضَعَها لِلأَنامِ ‹ 10 › فِيها فاكِهَةٌ وَالنَّخْلُ ذاتُ الأَكْمامِ ‹ 11 ›\r\nوَ الْحَبُّ ذُو الْعَصْفِ وَالرَّيْحانُ ‹ 12 › فَبِأَيِّ آلاءِ رَبِّكُما تُكَذِّبانِ ‹ 13 ›\r\n\r\nترجمه :\r\n7 - و آسمان را برافراشت و ميزان و قانون ( در آن ) گذاشت .\r\n8 - تا در ميزان طغيان نكنيد ( و از مسير عدالت منحرف نشويد ) .\r\n9 - وزن را بر اساس عدل بر پا داريد و در ميزان كم نگذاريد .\r\n10 - و زمين را براى خلايق آفريد .\r\n11 - كه در آن ميوه‌ها و نخلهاى پر شكوفه است .\r\n12 - و دانه هايى كه همراه با ساقه و برگى است كه به صورت كاه درمىآيد ، و گياهان خوشبو .\r\n13 - پس كدامين نعمتهاى پروردگارتان را تكذيب مىكنيد شما اى گروه انس و جن ؟\r\n","description":"","footnote":"","page_name":" 105 ","page_number":105},
  {"content":"\r\n\r\nتفسير :\r\n\r\nآسمان را برافراشت و براى هر چيز ميزانى قرار داد\r\nاين آيات همچنين ادامه بيان نعمتهايى است كه در آيات پيشين آمده بود ، و چنان كه گفتيم در آن آيات به پنج نعمت بزرگ كه از مهمترين مواهب الهى است اشاره شده ، بنا بر اين در نخستين آيه مورد بحث به ششمين نعمت كه نعمت آفرينش آسمان است اشاره كرده ، مىفرمايد : « خداوند آسمان را برافراشت » ( * ( وَالسَّماءَ رَفَعَها ) * ) .\r\n« آسمان » در اين آيه خواه به معنى « جهت بالا » باشد يا « كواكب آسمانى » و يا « جو زمين » ( يعنى قشر عظيم هوايى كه گرداگرد اين كره را فرا گرفته و همچون سپرى از زمين در مقابل اشعه زيانبار كيهانى و سنگهاى آسمانى حفظ مىكند ، و نيز گرماى آفتاب و رطوبت برخاسته از دريا را براى تشكيل ابرها و نزول باران در خود نگاه مىدارد ) هر كدام باشد موهبتى است بزرگ و نعمتى است بى نظير ، چرا كه بدون آن زندگى كردن براى انسان محال است و يا ناقص .\r\nآرى نور و روشنايى كه مايه گرما و هدايت و حيات و حركت است از سوى آسمان مىآيد ، باران از طريق آسمان مىبارد ، و نزول وحى نيز از آسمان است .\r\n( در اين صورت آسمان مفهوم اعم از مادى و معنوى دارد ) .\r\nاز همه اينها گذشته اين آسمان برافراشته با تمام مفاهيمش آيت عظيمى از آيات خدا است ، و در طريق معرفتش به انسانها بهترين كمك را مىكند ، و هنگامى كه « اولو الالباب » در آن مىانديشند بى اختيار مىگويند رَبَّنا ما خَلَقْتَ هذا باطِلًا : « پروردگارا اين دستگاه با عظمت را بيهوده نيافريده اى » ( آل عمران - 191 ) .\r\nسپس به سراغ نعمت هفتم مىرود ، و مىفرمايد : « خداوند ميزان را قرار\r\n","description":"","footnote":"","page_name":" 106 ","page_number":106},
  {"content":"\r\nداد « ( * ( وَوَضَعَ الْمِيزانَ ) * ) .\r\n« ميزان » به معنى هر گونه وسيله سنجش است ، سنجش حق از باطل ، سنجش عدالت از ظلم و ستم ، و سنجش ارزشها و سنجش حقوق انسانها در مراحل و مسيرهاى مختلف اجتماعى .\r\n« ميزان » هر قانون تكوينى و دستور تشريعى را شامل مىشود ، چرا كه همه وسيله سنجشند .\r\nدرست است كه « ميزان » در لغت به معنى ترازو و وسيله وزن كردن سنگينى اجسام است ، اما مسلما ميزانى كه در اين آيه ، بعد از ذكر آفرينش آسمان به آن اشاره شده مفهوم گسترده اى دارد كه هر وسيله سنجش و همه قوانين تكوين و تشريع را فرا مىگيرد ، نه فقط وسيله سنجش وزن اجناس .\r\nاصولا برافراشته بودن آسمان و نظم دقيقى كه بر مليونها كره آسمانى حاكم است بدون ميزان و قوانين حساب شده اى امكانپذير نيست .\r\nو اينكه مىبينيم در بعضى از عبارات « ميزان » به معنى « قرآن » يا به معنى « عدل » يا به معنى « شريعت » يا « ترازو » تفسير شده است در حقيقت هر كدام اشاره به مصداقى از اين مفهوم كل و گسترده است .\r\nدر آيه بعد نتيجه گيرى جالبى از اين موضوع كرده مىافزايد : « هدف از قرار دادن ميزان در عالم هستى اين است كه شما هم ميزان را رعايت كنيد و در آن طغيان ننمائيد » ( * ( أَلَّا تَطْغَوْا فِي الْمِيزانِ ) * ) .\r\nشما نيز بخشى از اين عالم عظيم هستيد و هرگز نمىتوانيد به صورت يك وصله ناهمرنگ در اين جهان بزرگ زندگى كنيد ، عالم نظام و ميزانى دارد ، شما هم بايد نظام و ميزان داشته باشيد .\r\nاگر ميزان و قانون از عالم بزرگ برچيده شود راه فنا و نابودى پيش\r\n","description":"","footnote":"","page_name":" 107 ","page_number":107},
  {"content":"\r\nمىگيرد ، و اگر زندگى شما هم فاقد نظم و ميزان باشد رو به فنا خواهيد رفت .\r\nچه تعبير جالبى كه از كل عالم هستى به انسان منتقل مىشود ، و قوانين حاكم بر آن عالم كبير را با قوانين حاكم بر زندگى انسان عالم صغير هماهنگ مىشمرد ، و اين است حقيقت توحيد كه اصول حاكم همه جا يكى است .\r\nبار ديگر روى مساله عدالت و وزن تكيه كرده مىگويد : « شما وزن را بر اساس عدالت برپا داريد و در ميزان كم و كسر نگذاريد » ( * ( وَأَقِيمُوا الْوَزْنَ بِالْقِسْطِ وَلا تُخْسِرُوا الْمِيزانَ ) * ) .\r\nقابل توجه اينكه در اين آيات سه بار « ميزان » ذكر شده است ، با اينكه ممكن بود در مرحله دوم و سوم از ضمير استفاده شود ، اين نشان مىدهد كه « ميزان » در اين سه آيه به سه معنى متفاوت است كه استفاده از ضمير جوابگوى آن نيست ، و تناسب آيات نيز چنين ايجاب مىكنند چرا كه در مرحله اول سخن از ميزان و معيار و قوانينى است كه خداوند در سراسر عالم هستى قرار داده است .\r\nو در مرحله دوم سخن از عدم طغيان انسانها در تمام موازين زندگى فردى و اجتماعى است كه طبعا دايره محدودترى دارد .\r\nو در مرحله سوم روى مساله وزن به معنى خاص آن تكيه كرده ، و دستور مىدهد كه در سنجش و وزن اشياء به هنگام معامله چيزى كم و كسر نگذارند ، و اين مرحله محدودتر است .\r\nبه اين ترتيب انسجام جالبى در آيات به صورت سلسله مراتب در مساله ميزان و سنجش به كار رفته است ، كه از دايره‌هاى بزرگ به دوائر كوچكتر\r\n","description":"","footnote":"","page_name":" 108 ","page_number":108},
  {"content":"\r\nمنتقل مىشود ( 1 ) .\r\nاهميت ميزان به هر معنى در زندگى و حيات انسان چنان است كه هر گاه همين مصداق محدود و كوچكش يعنى « ترازو » را يك روز از زندگى حذف كنيم براى مبادله اشياء گرفتار چه دردسرها و هرج و مرجها دعوا و نزاعها خواهيم شد .\r\nبه همين نسبت هر گاه مفاهيم گسترده تر آن حذف شود نابسامانى افزونتر و بى حساب است .\r\nاز آنچه گفتيم روشن مىشود اينكه در بعضى از روايات « ميزان » به وجود « امام » ع تفسير شده به خاطر آن است كه وجود مبارك امام معصوم وسيله اى است براى سنجش حق از باطل و معيارى است براى تشخيص حقايق ، و عامل مؤثرى است براى هدايت ( 2 ) همچنين تفسير ميزان به « قرآن مجيد » نيز ناظر به همين معنى است .\r\nو به هر حال با توجه به اينكه همه اين آيات در مقام ذكر نعمتهاى الهى است روشن مىشود كه وجود « ميزان » چه در كل جهان هستى و چه در جامعه انسانيت و روابط اجتماعى ، و چه در كار و كسب و تجارت همه از نعمتهاى گرانبهاى خداوند است .\r\n\r\n","description":"","footnote":"\r\n( 1 ) « فخر رازى » در تفسيرش مىگويد : ميزان در آيه اول اسم آلت است ( به معنى وسيله سنجش ) و در آيه دوم معنى مصدرى دارد ( يعنى وزن كردن ) و در آيه سوم معنى مفعولى دارد و به معنى « جنس موزون » است .\r\n( 2 ) اين حديث در تفسير « على بن ابراهيم » از امام على بن موسى الرضا ( ع ) روايت شده است ، و حديث مفصل است ما تنها مضمون گوشه اى از آن را نقل كرديم ( تفسير على بن ابراهيم جلد 2 صفحه 343 ) .\r\n","page_name":" 109 ","page_number":109},
  {"content":"\r\nسپس از آسمان به زمين مىآيد و مىفرمايد : « خداوند زمين را براى زندگى انسانها آفريد » ( * ( وَالأَرْضَ وَضَعَها لِلأَنامِ ) * ) .\r\n« انام » را بعضى به معنى « انسانها » و بعضى به معنى « انس و جن » و گاه آن را به معنى « هر موجود ذى روح » تفسير كرده‌اند .\r\nالبته جمعى از ارباب لغت و مفسران آن را به مطلق « خلق » نيز تفسير كرده‌اند ولى قرائن موجود و خطابهاى سوره كه متوجه انس و جن است نشان مىدهد كه منظور از آن در اينجا همان انس و جن است .\r\nآرى اين كره خاكى كه در اينجا به عنوان يك موهبت مهم الهى ذكر شده و در آيات ديگر از آن به عنوان « مهاد » ( گهواره ) ياد كرده ، قرارگاه مطمئن و آرام و آماده اى است كه براى غالب ما اهميتش در حالت عادى درك نمىشود ، اما هنگامى كه يك زمين لرزه كوچك همه چيز را به هم مىريزد ، و يا يك آتشفشان ، شهرى را زير مواد مذاب و دود آتش دفن مىكند ، به اين حقيقت پى مىبريم كه اين زمين آرام چه نعمت و بركتى است ، مخصوصا اگر به آنچه دانشمندان در باره سرعت حركت زمين به دور خود ، و به دور آفتاب ، گفته‌اند بينديشيم اهميت اين آرامش در عين حركت سريع و سرسامآورش ، نه يك حركت بلكه انواع مختلف حركت ، روشنتر مىشود ( 1 ) .\r\nتعبير به « وضع » در مورد زمين در برابر « رفع » در مورد « آسمان » علاوه بر لطف خاصى كه در اين مقابله است اشاره پر معنايى به تسليم بودن زمين و منابع آن در مقابل انسان است ، همانگونه كه در آيه 15 سوره ملك مىخوانيم : هُوَ الَّذِي جَعَلَ لَكُمُ الأَرْضَ ذَلُولًا فَامْشُوا فِي مَناكِبِها وَكُلُوا مِنْ رِزْقِه\r\n\r\n","description":"","footnote":"\r\n( 1 ) سرعت حركت زمين را به دور خورشيد ( حركت انتقالى ) 35 كيلومتر در ثانيه ! ذكر كرده‌اند ، و سرعت سير آن را به گرد خود در حدود 1600 كيلومتر در ساعت ( در مناطق استوايى ) است .\r\n","page_name":" 110 ","page_number":110},
  {"content":"\r\n: « او كسى است كه زمين را » رام « و » مسخر « شما قرار دارد ، در جاده‌ها و طرق مختلف آن حركت كنيد ، و از رزق الهى كه در آن آفريده شده است استفاده كنيد » .\r\nو به اين ترتيب هشتمين نعمت بزرگ را در اين سلسله مشخص مىسازد .\r\nدر آيه بعد به سراغ نهمين و دهمين نعمت كه بخشى از مواد غذايى انسان را تشكيل مىدهد رفته ، مىگويد : « در زمين ميوه‌ها و نخلهاى پر شكوفه است » ( * ( فِيها فاكِهَةٌ وَالنَّخْلُ ذاتُ الأَكْمامِ ) * ) .\r\n« فاكهة » به معنى هر گونه ميوه است ( چنان كه راغب در مفردات گفته ) و اينكه بعضى آن را به معنى همه ميوه‌ها به استثناى خرما و رطب تفسير كرده‌اند دليلى ندارد جز اينكه « نخل » به صورت جداگانه در آيه ذكر شده است ، در حالى كه ممكن است اين تكرار به خاطر اهميتى باشد كه در نخل و خرما است ، در ذيل آيه 11 سوره نحل و آيه 25 سوره مريم بحث مشروحى در باره فوائد خرما از نظر غذايى و مواد مختلف حياتبخش آن داشته‌ايم ) ( 1 ) .\r\n« اكمام » جمع « كم » ( بر وزن جن ) به غلافى مىگويند كه ميوه را مىپوشاند و « كم » ( بر وزن قم ) به معنى آستين است كه دست را مىپوشاند ، و « كمه » ( بر وزن قبه ) به معنى شب كلاهى است كه سر را مىپوشاند ( 2 ) .\r\nانتخاب اين توصيف در مورد ميوه درخت نخل كه در آغاز در غلافى پنهان\r\n\r\n","description":"","footnote":"\r\n( 1 ) به جلد 13 تفسير نمونه صفحه 46 به بعد ، و همچنين به جلد 11 صفحه 172 به بعد مراجعه نمائيد .\r\n( 2 ) در اين زمينه در جلد بيستم صفحه 315 به بعد شرحى آورده‌ايم ( ذيل آيه 47 سوره فصلت ) .\r\n","page_name":" 111 ","page_number":111},
  {"content":"\r\nاست ، و سپس غلاف مىشكافد و خوشه نخل به طرز جالبى بيرون مىريزد ، ممكن است به خاطر زيبايى خيره كننده آن باشد ، و يا به خاطر منافعى كه در همان غلاف نهفته است و داراى عصاره اسانس مخصوصى است كه هم جنبه غذايى دارد و هم دارويى ، و از همه گذشته اين غلاف همچون رحم مادر ، فرزندان نخل را تا مدتى در خود پرورش مىدهد ، و از آفات حفظ مىكند ، و هنگامى كه توانستند راه خود را در برابر هوا و نور آفتاب ادامه دهند غلاف جدا مىشود و كنار مىرود .\r\nاز همه گذشته وضع خاص ميوه اين درخت كه نخست در غلاف است و بعد به صورت خوشه اى بيرون مىآيد چيدن آن را سهل و آسان مىسازد ، و اگر بنا بود درخت نخل با آن طول قامت ميوه‌هاى پراكنده فى المثل همچون درخت سيب داشت چيدنش بسيار مشكل بود .\r\nو سرانجام از يازدهمين و دوازدهمين مواهبش بدينگونه سخن مىگويد :\r\n« و در زمين دانه هايى است همراه با ساقه و برگهايى كه به صورت كاه درمىآيد و همچنين گياهان خوشبو و معطر » ( * ( وَالْحَبُّ ذُو الْعَصْفِ وَالرَّيْحانُ ) * ) .\r\nدانه‌هاى غذايى خوراك انسان ، و برگهاى تر و خشكش خوراك حيواناتى است كه در خدمت انسان ، و از شير و گوشت و پوست و پشم آنها بهره مىگيرد ، و به اين ترتيب چيزى از آن بىفايده و دور ريختنى نيست .\r\nو از سوى ديگر گياهان خوشبو و گلها را نيز در زمين آفريده كه مشام جسم و جان را معطر مىكند ، و روح را آرامش و نشاط مىبخشد ، و به اين وسيله نعمتهايش را بر انسان تمام كرده است .\r\n« حب » به هر گونه دانه مىگويند و « عصف » ( بر وزن اسب ) به معنى\r\n","description":"","footnote":"","page_name":" 112 ","page_number":112},
  {"content":"\r\nبرگها و اجزايى است كه از گياهان جدا مىشوند و گاه به وسيله بادها به هر سو پراكنده مىگردد ، و به « كاه » نيز گفته شده است .\r\nبراى « ريحان » معانى زيادى گفته‌اند ، از جمله : گياهان خوشبو ، و هر گونه روزى است ، و در اينجا مناسب همان معنى اول است .\r\nپس از ذكر اين نعمتهاى گوناگون مادى و معنوى در آخرين آيه مورد بحث جن و انس را مخاطب ساخته ، مىگويد : « كداميك از نعمتهاى پروردگارتان را تكذيب مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nنعمتهايى كه يكى از ديگرى گرانبهاتر و پرارزشتر است ، نعمتهايى كه سراسر زندگى شما را در برگرفته ، و هر يك نشانه روشنى از قدرت و لطف و مهر پروردگار است ، چگونه ممكن است اينها را تكذيب كرد ؟ ! اين استفهام ، استفهام تقريرى است كه در مقام اقرار گرفتن مىآورند ، و لذا در روايتى كه در آغاز سوره خوانديم به ما دستور داده شده است كه بعد از ذكر اين جمله عرضه داريم : پروردگارا ! ما هيچيك از نعمتهاى تو را تكذيب نمىكنيم » « لا بشىء من آلائك رب اكذب » .\r\nگرچه در آيات گذشته تنها سخن از انسانها به ميان آمده است و مطلقا سخنى از طايفه جن در ميان نبود ، ولى آيات بعد نشان مىدهد كه مخاطب در ضمير « تثنيه » ( كما ) اين دو گروهند .\r\nبه هر حال خداوند با اين جمله انس و جن را در برابر اين واقعيت قرار مىدهد كه پيرامون اين مسائل بينديشند ، و بعد بى آنكه نياز به تعليم ديگرى باشد از عقل خود اين سؤال را بكنند كه « آيا هيچيك از اين نعمتهاى الهى قابل انكار است » و اگر نيست چرا ولى نعمت خود را نشناسند ؟ چرا شكر منعم\r\n","description":"","footnote":"","page_name":" 113 ","page_number":113},
  {"content":"\r\nرا وسيله شناخت او قرار ندهند ؟ و چرا در آستان مقدسش سر تعظيم فرود نياورند ؟ ! تعبير به « اى » اشاره به اين است كه هر يك از اين نعمتها دليل بر مقام ربوبيت پروردگار و لطف و احسان او است ، تا چه رسد به مجموع آنها .\r\n\r\nنكته‌ها :\r\n\r\nشناخت نعمتها نردبان معرفت اللَّه است\r\nكمى دقت در نعمتهاى دوازدهگانه فوق ( نعمت قرآن ، خلقت انسان ، تعليم بيان ، حساب منظم زمان ، آفرينش گياهان و انواع اشجار ، آفرينش آسمان ، حاكميت قوانين ، آفرينش زمين با ويژگيهايش ، خلقت ميوه‌ها ، خلقت نخل ، آفرينش حبوبات ، و خلقت گلها و گياهان معطر ) با جزئيات و ريزه كاريها و اسرارى كه در هر يك نهفته است كافى است كه حس شكرگزارى را در انسان برانگيزد ، و او را به دنبال عرفان و شناخت مبدأ اين نعمتها بفرستد .\r\nو به همين دليل خداوند متعال از بندگانش بعد از ذكر اين نعمتها نسبت به يك يك آنها اقرار مىگيرد ، و اين جمله را در آيات آينده نيز بعد از ذكر نعمتهاى ديگر تكرار مىكند كه مجموعا 31 بار مىشود .\r\nاين تكرار نه تنها منافاتى با فصاحت ندارد بلكه خود يكى از فنون فصاحت است ، اين درست به آن مىماند كه پدرى فرزند فراموشكارش را مخاطب ساخته مىگويد : آيا فراموش كردى كودكى خرد و ناتوان بودى ؟ چه خون جگرها براى پرورش تو خوردم ؟\r\nآيا فراموش كردى بيمار شدى و بهترين طبيبان را براى تو حاضر ساخته ؟\r\nو براى دارو و درمانت چه زحمتها كه نكشيدم .\r\n","description":"","footnote":"","page_name":" 114 ","page_number":114},
  {"content":"\r\nآيا فراموش كردى هنگامى كه به مرحله جوانى رسيدى و نياز به همسر داشتى پاكترين همسران را براى تو انتخاب كردم ؟\r\nآيا فراموش كردى آن زمان كه نياز به خانه و زندگى و وسائل داشتى همه چيز را براى تو فراهم ساختم ؟\r\nپس اين سركشى و طغيان و بى مهرى و بى وفايى از چيست ؟\r\nخداوند منان نيز نعمتهاى گوناگونش را به اين بشر فراموشكار يادآور مىشود ، و به دنبال هر بخش از اين نعمتها از او سؤال مىكند « كداميك از اينها را مىتوانى انكار كنى » ؟ ! پس اين نافرمانى و طغيان از چيست ؟ در حالى كه اطاعت من نيز رمز تكامل و پيشرفت خود شما است ، و از آن چيزى عائد پروردگارتان نمىشود .\r\n\r\n2 - مساله نظم و حساب در زندگى\r\nدر بدن ما بيش از بيست فلز و شبه فلز به كار رفته است كه هر كدام با كيفيت خاص و كميت معينى است ، و هر گاه كمترين تغييرى در ميزان و معيار آنها رخ دهد سلامت ما به خطر مىافتد ، فى المثل در فصل گرما كه انسان زياد عرق مىكند گاه گرفتار گرمازدگى مىشود ، و بى آنكه بيمارى ديگرى داشته باشد ممكن است تا سرحد مرگ پيش رود ، در حالى كه علت آن مساله بسيار ساده اى است و آن كم شدن آب بدن و نمك خون مىباشد ، و درمان آن چيزى جز نوشيدن آب و خوردن نمك اضافى نيست ! اين يك نمونه ساده از نظم و حساب در ساختمان تن ماست ، گاه اندازه گيريها در ساختمان موجودهاى ظريفتر همچون سلولها ، و از آن ظريفتر اتمها به قدرى دقيق و ظريف است كه يك هزارم ، و گاه يك ميليونيم ميليمتر ، يا ميلى\r\n","description":"","footnote":"","page_name":" 115 ","page_number":115},
  {"content":"\r\nگرم ، سرنوشتساز است ، تا آنجا كه دانشمندان ناچارند براى اين محاسبه‌هاى دقيق از مغزهاى الكترونيكى استفاده كنند .\r\nاين در نظام تكوين است ، در جريانهاى اجتماعى نيز انحراف از قانون عدالت ، بسيار مىشود كه ملتى را در كام نيستى فرو مىبرد .\r\nقرآن مجيد در چهارده قرن قبل با تعبيراتى كه در آيات فوق خوانديم پرده از روى اين حقيقت برداشته ، و با جمله « و * ( السَّماءَ رَفَعَها وَوَضَعَ الْمِيزانَ أَلَّا تَطْغَوْا فِي الْمِيزانِ ) * » همه گفتنيها را گفته است ، و طغيان و سرپيچى از قوانين تشريعى را همسنگ طغيان و سرپيچى از قوانين تكوينى كه حاكم بر آسمانهاست شمرده .\r\nچه تصوير جالبى قرآن در اين آيات از جهان هستى ، و از عالم انسانيت ارائه مىدهد ؟ نه تنها اين جهان كه جهان آخرت نيز « يوم الحساب » است ، و روز « نصب موازين » بلكه در آنجا حساب و ميزان به درجات دقيقتر از اينجا است ، و به همين دليل در روايات اسلامى به ما دستور داده شده است كه حساب خودمان را برسيم پيش از آنكه به حسابمان برسند ، و خويشتن را در ميزان سنجش بگذاريم پيش از آنكه ما را وزن كنند « حاسبوا انفسكم قبل ان تحاسبوا و زنوها قبل ان توزنوا » .\r\n","description":"","footnote":"","page_name":" 116 ","page_number":116},
  {"content":"\r\n\r\n[ سوره الرحمن ‹ 55 › : آيات 14 تا 18 
  ]\r\nخَلَقَ الإِنْسانَ مِنْ صَلْصالٍ كَالْفَخَّارِ ‹ 14 › وَخَلَقَ الْجَانَّ مِنْ مارِجٍ مِنْ نارٍ ‹ 15 › فَبِأَيِّ آلاءِ رَبِّكُما تُكَذِّبانِ ‹ 16 › رَبُّ الْمَشْرِقَيْنِ وَرَبُّ الْمَغْرِبَيْنِ ‹ 17 › فَبِأَيِّ آلاءِ رَبِّكُما تُكَذِّبانِ ‹ 18 ›\r\n\r\nترجمه :\r\n14 - انسان را از گل خشكيده اى همچون سفال آفريد .\r\n15 - و جن را از شعله‌هاى مختلط و متحرك آتش ! 16 - پس كدامين نعمتهاى پروردگارتان را انكار مىكنيد ؟\r\n17 - او پروردگار دو مشرق و پروردگار دو مغرب است .\r\n18 - پس كدامين نعمتهاى پروردگارتان را انكار مىكنيد ؟\r\n\r\nتفسير :\r\n\r\nآفرينش انسان از خاكى همچون سفال !\r\nخداوند بعد از ذكر نعمتهاى گذشته از جمله آفرينش انسان به صورت سربسته ، در آيات مورد بحث نخست به شرحى پيرامون آفرينش انس و جن مىپردازد شرحى كه هم نشانه قدرت عظيم او است و هم درسهاى عبرتى براى همگان در بردارد .\r\n","description":"","footnote":"","page_name":" 117 ","page_number":117},
  {"content":"\r\nمىفرمايد : « او انسان را از گل خشكيده اى كه همچون سفال بود آفريد » ( * ( خَلَقَ الإِنْسانَ مِنْ صَلْصالٍ كَالْفَخَّارِ ) * ) .\r\n« صلصال » در اصل به معنى « رفت و آمد صدا در اجسام خشك » است ، سپس به خاكهاى خشكيده كه وقتى اشاره به آن مىكنند صدا مىكند « صلصال » گفته شده است ، باقيمانده آب در ظرف را نيز « صلصه » مىنامند چرا كه به هنگام حركت به اين طرف و آن طرف صدا مىكند .\r\nبعضى نيز گفته‌اند « صلصال » به معنى « گل بدبو » ( لجن ) است ولى معنى اول مشهورتر و معروفتر است .\r\n« فخار » از ماده « فخر » گرفته شده و به معنى كسى است كه بسيار فخر مىكند ، و از آنجا كه اين گونه اشخاص آدمهايى تو خالى و پر سر و صدا هستند اين كلمه به كوزه و هر گونه « سفال » به خاطر سر و صداى زيادى كه دارد اطلاق شده ! ( 1 ) .\r\nاز آيات مختلف قرآن و تعبيرات گوناگونى كه در باره مبدأ آفرينش انسان آمده به خوبى استفاده مىشود كه انسان در آغاز خاك بوده ( سوره حج آيه 5 ) سپس با آب آميخته شده ، و به صورت گل در آمده ( انعام - 2 ) و بعد به صورت « گل بدبو » ( لجن ) درآمد ( حجر - 28 ) سپس حالت « چسبندگى » پيدا كرد ( صافات - 11 ) و بعدا به صورت « خشكيده » درآمد ، و حالت « صلصال كالفخار » به خود گرفت ( آيه مورد بحث ) .\r\nاين مراحل از نظر بعد زمانى چه اندازه طول كشيد ؟ و انسان در هر مرحله اى چقدر توقف كرد ؟ و اين حالتهاى انتقالى تحت چه عواملى به وجود آمد ؟ اينها مسائلى است كه از علم و دانش ما مخفى است ، و تنها خدا مىداند و بس ،\r\n\r\n","description":"","footnote":"\r\n( 1 ) « مفردات » راغب .\r\n","page_name":" 118 ","page_number":118},
  {"content":"\r\nآنچه مسلم است اينكه تعبيرات مزبور بيانگر يك واقعيت است كه با مسائل تربيتى انسان پيوند مهمى دارد ، و آن اينكه ماده اوليه انسان بسيار بى ارزش و بى مقدار ، و از حقيرترين مواد روى زمين بوده ، اما خداوند بزرگ از چنين ماده بى ارزشى چنان مخلوق پر ارزشى ساخت كه گل سرسبد جهان آفرينش شد .\r\nو در ضمن اشاره اى است به اين معنى كه ارزش واقعى انسان را همان « روح الهى » و نفخه ربانى كه در آيات ديگر قرآن ( مانند آيه 25 سوره حجر ) آمده تشكيل مىدهد ، تا با شناخت اين حقيقت راه تكامل خود را به خوبى دريابد ، و بداند از كدامين مسير بايد برود تا ارزش واقعى خويشتن را در عالم هستى باز يابد .\r\nسپس به آفرينش « جن » پرداخته ، مىگويد : « و جن را از شعله‌هاى مختلط و متحرك آتش آفريد » ( * ( وَخَلَقَ الْجَانَّ مِنْ مارِجٍ مِنْ نارٍ ) * ) .\r\n« مارج » در اصل از « مرج » ( بر وزن مرض ) به معنى اختلاط و آميزش است ، و در اينجا منظور اختلاط شعله‌هاى مختلف آتش مىباشد ، زيرا هنگامى كه آتش شعله ور مىشود گاه به رنگ سرخ ، گاه به رنگ زرد ، گاه به رنگ آبى ، گاه به رنگ سفيد درمىآيد .\r\nبعضى گفته‌اند كه معنى « تحرك » نيز در آن هست ( از « امرجت الدابة » يعنى « حيوان را در چراگاه رها كردم » زيرا يكى از معانى « مرج » همان مرتع است ) .\r\nباز در اينجا دقيقا براى ما روشن نيست كه آفرينش « جن » از اين آتشهاى رنگارنگ چگونه بوده است ؟ همانگونه كه خصوصيات ديگر آن نيز از طريق فجر صادق يعنى قرآن مجيد و وحى آسمانى براى ما ثابت شده است ، محدود\r\n","description":"","footnote":"","page_name":" 119 ","page_number":119},
  {"content":"\r\nبودن معلومات ما در برابر مجهولات هرگز به ما اجازه نمىدهد كه اين حقايق را انكار كنيم يا ناديده بگيريم ، بعد از آن كه از طريق وحى اثبات گردد ، هر چند علم به آن راهى نيابد .\r\n( به خواست خدا شرح بيشتر در باره آفرينش جن و خصوصيات اين مخلوق در تفسير سوره جن خواهد آمد ) به هر حال بيشترين موجوداتى كه ما با آن سر و كار داريم آب و خاك و باد و آتش است ، خواه آنها را چون قدماء بسيط و عنصر بدانيم ، و يا همچون دانشمندان امروز مركب از اجزاى گوناگون ، ولى در هر صورت مبدأ آفرينش « انسان » آب و خاك بوده ، در حالى كه مبدأ آفرينش « جن » باد و آتش است ، و اين دوگانگى مبدأ آفرينش سرچشمه تفاوتهاى زيادى ميان اين دو است .\r\nباز به دنبال نعمتهايى كه در آغاز آفرينش انسان بوده اين جمله را تكرار مىكند : « پس كدامين نعمتهاى پروردگارتان را انكار مىكنيد » ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nدر آيه بعد به بيان يكى ديگر از نعمتهاى الهى پرداخته ، مىگويد :\r\nاو پروردگار دو مشرق و پروردگار دو مغرب است « ( * ( رَبُّ الْمَشْرِقَيْنِ وَرَبُّ الْمَغْرِبَيْنِ ) * ) .\r\nدرست است كه خورشيد در هر روزى از ايام سال از نقطه اى طلوع و در نقطه اى غروب مىكند ، و به اين ترتيب به تعداد روزهاى سال مشرق و مغرب دارد ، ولى با توجه به حد اكثر « ميل شمالى » آفتاب ، و « ميل جنوبى » آن در حقيقت\r\n","description":"","footnote":"","page_name":" 120 ","page_number":120},
  {"content":"\r\nدو مشرق و دو مغرب دارد ، و بقيه در ميان اين دو مىباشد ( 1 ) .\r\nاين نظام كه مبدأ پيدايش فصول چهارگانه سال با بركات فراوانى است در حقيقت تاكيد و تكميلى است براى آنچه در آيات قبل آمده ، آنجا كه سخن از حساب سير خورشيد و ماه در ميان است ، و همچنين سخن از وجود ميزان در آفرينش آسمانها ، و در مجموع هم بيانگر نظام دقيق آفرينش و حركت زمين و ماه و خورشيد مىباشد ، و هم اشاره اى است به نعمتها و بركاتى كه از اين رهگذر عائد انسان مىشود .\r\nبعضى دو مشرق و دو مغرب را در اينجا به طلوع و غروب « خورشيد » و طلوع و غروب « ماه » تفسير كرده‌اند و آن را مناسب با آيه گذشته « و الشمس و القمر بحسبان » مىدانند ، ولى معنى اول مناسبتر به نظر مىرسد ، به خصوص اينكه در بعضى از روايات اسلامى به آن اشاره شده است .\r\nاز جمله در حديثى از امير مؤمنان على ع مىخوانيم كه در تفسير اين آيه فرمود :\r\nان مشرق الشتاء على حده ، و مشرق الصيف على حده ، اما تعرف ذلك من قرب الشمس و بعدها ؟ :\r\n« مشرق ( آغاز ) زمستان جداگانه است ، و مشرق ( آغاز ) تابستان جداگانه است آيا نمىبينى كه خورشيد در اين دو فصل نزديك و دور مىشود ( اشاره به بالا آمدن خورشيد در آسمان در فصل تابستان و پائين رفتن در فصل زمستان است ) ( 2 ) .\r\n\r\n","description":"","footnote":"\r\n( 1 ) توضيح اينكه : از آنجا كه محور زمين نسبت به سطح مدار آن مايل است و زاويه اى در حدود 23 درجه تشكيل مىدهد و با همين حال به گرد آفتاب مىگردد طلوع و غروب آفتاب دائما متغير به نظر مىرسد و از 23 درجه ميل اعظم شمالى ( در آغاز تابستان ) تا 23 درجه ميل اعظم جنوبى ( در آغاز زمستان ) در تغيير است كه مدار اول را مدار « رأس السرطان » و مدار دوم را مدار « رأس الجدى » گويند ، و اين است دو مشرق و دو مغرب آفتاب و بقيه مدارات در درون اين دو مدار قرار دارد .\r\n( 2 ) تفسير « نور الثقلين » جلد 5 صفحه 190 .\r\n","page_name":" 121 ","page_number":121},
  {"content":"\r\nاز آنچه گفتيم اين نكته به خوبى روشن شد كه چرا در بعض آيات قرآن آمده است فَلا أُقْسِمُ بِرَبِّ الْمَشارِقِ وَالْمَغارِبِ : « سوگند به پروردگار مشرقها و مغربها » ( معارج - 40 ) .\r\nزيرا در آنجا اشاره به تمام مشرقها و مغربهاى خورشيد در عرض سال است ، در حالى كه در آيه مورد بحث تنها به نهايت قوس صعودى و نزولى آن اشاره مىكند .\r\nبه هر حال بعد از ذكر اين نعمت باز جن و انس را مخاطب ساخته مىگويد :\r\n« كدامين نعمت از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\n","description":"","footnote":"","page_name":" 122 ","page_number":122},
  {"content":"\r\n\r\n[ سوره الرحمن ‹ 55 › : آيات 19 تا 25 
  ]\r\nمَرَجَ الْبَحْرَيْنِ يَلْتَقِيانِ ‹ 19 › بَيْنَهُما بَرْزَخٌ لا يَبْغِيانِ ‹ 20 › فَبِأَيِّ آلاءِ رَبِّكُما تُكَذِّبانِ ‹ 21 › يَخْرُجُ مِنْهُمَا اللُّؤْلُؤُ وَالْمَرْجانُ ‹ 22 › فَبِأَيِّ آلاءِ رَبِّكُما تُكَذِّبانِ ‹ 23 ›\r\nوَ لَه الْجَوارِ الْمُنْشَآتُ فِي الْبَحْرِ كَالأَعْلامِ ‹ 24 › فَبِأَيِّ آلاءِ رَبِّكُما تُكَذِّبانِ ‹ 25 ›\r\n\r\nترجمه :\r\n19 - دو درياى مختلف را در كنار هم قرار داد ، در حالى كه با هم تماس دارند .\r\n20 - اما در ميان آن دو برزخى است كه يكى بر ديگرى غلبه نمىكند ! 21 - پس كدامين نعمتهاى پروردگارتان را انكار مىكنيد ؟\r\n22 - از آن دو لؤلؤ و مرجان خارج مىشود .\r\n23 - پس كدامين نعمتهاى پروردگارتان را انكار مىكنيد ؟\r\n24 - و براى او است كشتيهاى ساخته شده اى كه در دريا به حركت درمىآيند كه همچون كوهى هستند ! 25 - پس كدامين نعمتهاى پروردگارتان را انكار مىكنيد ؟\r\n","description":"","footnote":"","page_name":" 123 ","page_number":123},
  {"content":"\r\n\r\nتفسير : درياها با ذخائر گرانبهايشان\r\nدر ادامه شرح نعمتهاى پروردگار سخن از درياها به ميان مىآورد ، اما نه همه درياها بلكه كيفيت خاصى در پاره اى از درياها كه هم پديده اى است عجيب و نشانه اى است از قدرت بى پايان حق ، و هم وسيله اى است براى پديد آمدن بعضى از متاعهاى مورد استفاده انسانها .\r\nمىفرمايد : « دو درياى مختلف را در كنار هم قرار داد در حالى كه با هم تماس دارند » ( * ( مَرَجَ الْبَحْرَيْنِ يَلْتَقِيانِ ) * ) .\r\n« اما در ميان آن دو برزخى است كه مانع از طغيان و غلبه يكى بر ديگرى مىباشد » ( * ( بَيْنَهُما بَرْزَخٌ لا يَبْغِيانِ ) * ) .\r\nماده « مرج » ( بر وزن فلج ) به معنى مخلوط كردن و يا فرستادن و رها نمودن است ، و در اينجا به معنى فرستادن و در كنار هم قرار دادن مىباشد ، به قرينه جمله « * ( بَيْنَهُما بَرْزَخٌ لا يَبْغِيانِ ) * » .\r\nمنظور از اين دو دريا به گواهى آيه 53 سوره « فرقان » دو درياى آب « شيرين » و « شور » است ، آنجا كه مىفرمايد وَهُوَ الَّذِي مَرَجَ الْبَحْرَيْنِ هذا عَذْبٌ فُراتٌ وَهذا مِلْحٌ أُجاجٌ وَجَعَلَ بَيْنَهُما بَرْزَخاً وَحِجْراً مَحْجُوراً :\r\n« او كسى است كه دو دريا را در كنار هم قرار داد يكى گوارا و شيرين است و ديگرى شور و تلخ ، و در ميان آنها برزخى قرار داد تا با هم مخلوط نشوند » .\r\nاما در اينكه اين دو درياى شيرين و شور كجاست كه بر يكديگر غلبه نمىكنند ؟ و اين برزخى كه ميان آن دو قرار دارد چيست ؟ در ميان مفسران گفتگو بسيار است ، و بعضى تعبيراتى دارند كه نشان مىدهد وضع درياهاى زمين\r\n","description":"","footnote":"","page_name":" 124 ","page_number":124},
  {"content":"\r\nدر آن زمان براى آنها كاملا مشخص نبوده است ، از جمله اينكه گفته‌اند : منظور از اين دو دريا درياى فارس و درياى روم است ، در حالى كه امروز مىدانيم اين هر دو دريا آب شور دارد و برزخى در ميان آن دو نيست .\r\nيا اينكه گفته‌اند : منظور درياى آسمان است ، و درياى زمين كه اولى شيرين و دومى شور است ، در حالى كه مىدانيم دريايى در آسمان وجود ندارد جز ابرها و بخاراتى كه از اقيانوسهاى زمين برمىخيزد .\r\nيا اينكه گفته‌اند : منظور از درياى شيرين آبهاى زيرزمينى است ، كه با آبهاى درياها مخلوط نمىشود ، و برزخ ميان اين دو ديوارهاى اين مخازن آنها است .\r\nدر حالى كه مىدانيم در زيرزمين چيزى به صورت دريا كمتر يافت مىشود ، بلكه ذرات آب در لابلاى ذرات خاك و شن مرطوب مخفى و پنهان است هنگامى كه در نقطه اى چاه مىكنند اين رطوبتها تدريجا جمع شده و آب ظاهر مىگردد ، بعلاوه لؤلؤ و مرجان كه در آيات بعد به آن اشاره شده از آبهاى زيرزمينى به دست نمىآيد .\r\nپس منظور از اين دو دريا چيست ؟\r\nسابقا در تفسير سوره فرقان به اين واقعيت اشاره كرديم كه رودخانه‌هاى عظيم آب شيرين هنگامى كه به درياها و اقيانوسها مىريزند معمولا دريايى از آب شيرين در كنار ساحل تشكيل مىدهند و آب شور را به عقب مىرانند و عجب اينكه تا مدت زيادى اين دو آب شيرين و شور به خاطر تفاوت درجه غلظت به هم آميخته نمىشوند .\r\nدر مسافرت با هواپيما در مناطقى كه اين رودخانه‌ها به دريا مىريزند منظره درياهاى آب شيرين و شور كه در كنار هم قرار دارند و از هم جدا هستند به خوبى از بالا نمايان است ، و هنگامى كه كناره اين آبها به يكديگر مخلوط\r\n","description":"","footnote":"","page_name":" 125 ","page_number":125},
  {"content":"\r\nشوند آبهاى شيرين تازه جاى آنها را مىگيرند ، به طورى كه اين دو درياى جدا از هم دائما جلب توجه مىكند .\r\nجالب اينكه به هنگام مد دريا كه سطح اقيانوس بالا مىآيد آبهاى شيرين به عقب رانده مىشود ، بى آنكه با آب شور مخلوط گردد ( مگر در مواقع خشكسالى و كم آبى ) و قسمت زيادى از خشكى را مىپوشانند ، لذا ساحلنشينان در اين مناطق با مهار كردن اين آبهاى شيرين نهرهاى زيادى در منطقه ساحلى به وجود مىآورند كه به وسيله آن زمينهاى فراوانى مشروب مىشود .\r\nاين نهرها كه از بركت جزر و مد ساحلى و تاثير آن در آب اين نهرها به وجود مىآيد در شبانه روز دو بار از آب شيرين پر و خالى مىشود ، و وسيله بسيار مؤثرى براى آبيارى مناطق وسيعى هستند .\r\nدر باره اين دو دريا تفسير جالب ديگرى از ناحيه بعضى گفته شده كه منظور از آن احتمالا جريان « گلف استريم » است كه شرح آن را به خواست خدا در نكات ذيل همين آيات بيان خواهيم كرد .\r\nبار ديگر بندگان را مخاطب ساخته و در برابر اين نعمتها از آنها سؤال كرده ، مىفرمايد : « كدامين نعمت از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nسپس در ادامه همين سخن مىافزايد : « از آن دو دريا لؤلؤ و مرجان خارج مىشود » ! ( * ( يَخْرُجُ مِنْهُمَا اللُّؤْلُؤُ وَالْمَرْجانُ ) * ) .\r\n« كدامين نعمت از نعمتهاى پروردگارتان را انكار مىكنيد » ؟ ! ( * ( فَبِأَيِّ\r\n","description":"","footnote":"","page_name":" 126 ","page_number":126},
  {"content":"\r\n* ( آلاءِ رَبِّكُما تُكَذِّبانِ ) * ) .\r\n« لؤلؤ » و « مرجان » دو وسيله جالب زينتى است و در طب و معالجه بيماريها نيز مورد استفاده قرار مىگيرد ، ضمنا مال التجاره و كالاى خوبى است كه از آن عوائد زيادى به دست مىآيد ، و روى همين جهات به عنوان دو نعمت در آيات فوق به آن اشاره شده است .\r\nاما « لؤلؤ » كه در فارسى آن را « مرواريد » گويند دانه شفاف و قيمتى است كه در درون صدف در اعماق درياها پرورش مىيابد ، و هر قدر درشتتر باشد گرانبهاتر است ، و در طب موارد استعمال گسترده اى دارد ، اطباى پيشين داروهايى از آن براى تقويت قلب و اعصاب ، و بر طرف كردن انواع خفقان ، و حالت ترس و وحشت ، و تقويت كبد ، و رفع بدبويى دهان ، و سنگهاى كليه و مثانه و يرقان تهيه مىكردند ، حتى در بيماريهاى چشم نيز از آن استفاده مىنمودند ( 1 ) .\r\n« مرجان » بعضى آن را به معنى لؤلؤهاى كوچك تفسير كرده‌اند ، ولى حقيقت چيز ديگر است ، « مرجان » موجود زنده اى است شبيه شاخه كوچك درخت كه در اعماق درياها مىرويد ، و تا مدتها دانشمندان آن را نوعى « گياه » مىپنداشتند ، ولى بعدا روشن شد كه نوعى حيوان است ، هر چند به صخره‌هاى كف دريا مىچسبد ، و گاه منطقه وسيعى را مىپوشاند و تدريجا افزوده مىشود ، و جزائرى تشكيل مىدهد كه به « جزائر مرجانى » معروف است .\r\nمرجان معمولا در آبهاى ساكن نشو و نما مىكند ، و صيادان آن را از سواحل « درياى احمر » و « مديترانه » و بعضى نقاط ديگر صيد مىكنند .\r\nبهترين نوع مرجان زينتى « مرجان سرخ رنگ » است و هر قدر سرختر باشد قيمتىتر است ، و تشبيهات شعرا در اشعارشان نيز بر همين اساس است ،\r\n\r\n","description":"","footnote":"\r\n( 1 ) « تحفه حكيم مؤمن » و « دائرة المعارف دهخدا » و منابع ديگر .\r\n","page_name":" 127 ","page_number":127},
  {"content":"\r\nو بدترين نوع مرجان « مرجان سفيد » است كه به طور فراوان يافت مىشود ، و در ميان اين دو ، « مرجان سياه » قرار دارد .\r\n« مرجان » نيز علاوه بر جنبه زينت استعمال طبى دارد ، و خواص زيادى براى آن ذكر كرده‌اند ، از جمله از آن داروهايى مىسازند كه براى تقويت قلب ، دفع سم افعى ، تقويت اعصاب ، معالجه اسهال ، و خونريزيهاى رحم ، بهره گيرى مىكنند ، و گفته‌اند براى بيمارى صرع نيز مفيد است ( 1 ) .\r\nذكر اين نكته نيز لازم است كه بعضى از مفسران تصريح كرده‌اند كه لؤلؤ و مرجان تنها در آب شور پرورش مىكند و لذا در تفسير آيه « * ( يَخْرُجُ مِنْهُمَا اللُّؤْلُؤُ وَالْمَرْجانُ ) * » ( از آن دو لؤلؤ و مرجان بيرون مىآيد ) به زحمت افتاده‌اند ، و گفته‌اند منظور يكى از آن دو است ( مانند آيه 31 زخرف ) .\r\nولى ما هيچ دليلى بر اين معنى نداريم ، بلكه بعضى تصريح كرده‌اند كه لؤلؤ و مرجان در آبهاى شيرين و شور هر دو يافت مىشود .\r\nباز در ادامه همين بخش از نعمتها به مساله كشتيها كه در حقيقت بزرگترين و مهمترين وسيله حمل و نقل بشر در گذشته و حال بوده است اشاره كرده ، مىفرمايد : « براى خدا است كشتيهاى ساخته شده اى كه در دل دريا به حركت در مىآيند كه همچون كوهى هستند » ! ( * ( وَلَه الْجَوارِ الْمُنْشَآتُ فِي الْبَحْرِ كَالأَعْلامِ ) * ) .\r\n« جوار » جمع « جاريه » توصيفى است براى « سفن » به معنى « كشتىها » كه به خاطر اختصار از عبارت حذف شده ، زيرا آنچه بيشتر مورد توجه است همين جريان و حركت كشتيهاست ، به همين جهت روى همين وصف تكيه شده است ( دقت كنيد ) .\r\n\r\n","description":"","footnote":"\r\n( 1 ) دائرة المعارف فريد وجدى و كتب ديگر .\r\n","page_name":" 128 ","page_number":128},
  {"content":"\r\nو اينكه « كنيز » را « جاريه » مىگويند به خاطر حركت و كوشش او در انجام خدمات است ، و نيز اگر به دختر جوان « جاريه » گفته مىشود به خاطر جريان نشاط جوانى در وجود است .\r\n« و منشآت » جمع « منشا » اسم مفعول از « انشاء » به معنى ايجاد است و جالب اينكه در عين تعبير به منشآت كه حكايت از مصنوع بودن كشتى به وسيله انسان مىكند مىفرمايد « و له » ( از براى خدا است . . . ) اشاره به اينكه مخترعان و سازندگان كشتى از خواص خداداد كه در مصالح مختلفى كه در كشتىها به كار مىرود استفاده مىكنند همچنين از خاصيت سيال بودن آب درياها ، و نيروى وزش بادها بهره مىگيرند ، و خدا است كه در آن مواد ، و در دريا و باد اين خواص و آثار را آفريده .\r\nو لذا در جاى ديگر قرآن تعبير به « تسخير » شده وَسَخَّرَ لَكُمُ الْفُلْكَ لِتَجْرِيَ فِي الْبَحْرِ بِأَمْرِه : « خداوند كشتى را مسخر فرمان شما كرد كه به فرمانش در دريا به حركت درآيد » ( ابراهيم 32 ) .\r\nبعضى « منشا » را از ماده « انشاء » به معنى « مرتفع ساختن » تفسير كرده‌اند ، و آن را اشاره به كشتيهاى بادبانى مىدانند كه از برافراشتن بادبانها و قرار دادن آنها در مسير بادها به عنوان نيروى محرك كشتيها استفاده مىكردند .\r\n« اعلام » جمع « علم » ( بر وزن قلم ) به معنى « كوه » است هر چند در اصل به معنى علامت و اثرى است كه از چيزى خبر مىدهد ، و چون كوه‌ها از دور نمايان هستند از آنها تعبير به « علم » شده است همانگونه كه پرچم را نيز علم مىگويند .\r\nبه اين ترتيب قرآن روى كشتيهاى بزرگ كه بر صفحه اقيانوسها و درياها حركت مىكنند تكيه كرده است ، و بر خلاف آنچه بعضى تصور مىكنند كشتيهاى بزرگ مخصوص عصر موتور و بخار نيست ، در داستان جنگهاى يونانيان\r\n","description":"","footnote":"","page_name":" 129 ","page_number":129},
  {"content":"\r\nو كشورهاى ديگر مىخوانيم كه از كشتيهاى بسيار بزرگ نيروبر استفاده مىكردند .\r\nو بار ديگر اين سؤال پر معنى را تكرار كرده و مىفرمايد : « كدامين نعمتهاى پروردگارتان را انكار مىكنيد » ؟ ( * ( فَبِأَيِّ آلاءِ رَبِّكُما تُكَذِّبانِ ) * ) .\r\n\r\nنكته‌ها :\r\n\r\nدريا كانون نعمتهاى الهى\r\nهمانگونه كه ديديم در اين بخش از آيات به مساله دريا و اهميت آن در زندگى بشر اشاره شده است ، مىدانيم درياها تقريبا سه چهارم سطح كره روى زمين را فرا گرفته است ، و منبع عظيمى براى مواد غذايى ، دارويى ، زينتآلات ، و طريق مهمى براى حمل و نقل انسانها و كالاها است ، و از همه مهمتر نزول بارانها ، و تعديل هوا ، و حتى بخشى از وزش بادها از بركات درياها است .\r\nاگر سطح درياها كمتر يا بيشتر از آنچه اكنون هست بود يا كره زمين به خشكى مىگرائيد و يا آن چنان مرطوب مىشد كه جاى زندگى نبود ! لذا قرآن بارها و به تعبيرات مختلف ، انسانها را به اين نعمت بزرگ توجه داده و آنها را به انديشه وا مىدارد ، گاه مىگويد : « خداوند دريا را براى شما تسخير كرد » : سَخَّرَ لَكُمُ الْبَحْرَ ( جاثيه 12 ) .\r\nو گاه مىگويد : « كشتىها را براى شما تسخير كرد » : سَخَّرَ لَكُمُ الْفُلْكَ ( ابراهيم 32 ) .\r\nو گاه مىگويد : « آنچه در روى زمين است مسخر شما ساخت » : سَخَّرَ لَكُمْ ما فِي الأَرْضِ ( حج 65 ) .\r\nاز همه اينها گذشته دريا ديار عجائب است ، كوچكترين گياهان ذره بينى ،\r\n","description":"","footnote":"","page_name":" 130 ","page_number":130},
  {"content":"\r\nو بلندترين درختان عالم در درياها مىرويند ، همچنين كوچكترين حيوانات و عظيمترين حيوانات غولپيكر در درياها زندگى مىكنند ! زندگى در اعماق درياها در آنجا كه نه نورى وجود دارد و نه غذايى ، به قدرى شگفتانگيز است كه انسان از مطالعه آن سير نمىشود ، و عجب اينكه حيوانات در آنجا از خودشان نور پخش مىكنند ، و مواد غذايى آنها در سطح آب ساخته مىشود و ته نشين مىكند ، و اندام آنها چنان محكم و مقاوم و توأم با فشار داخلى ساخته شده كه در مقابل آن فشار عظيم آب ، كه اگر انسان به حال عادى در آنجا قرار گيرد استخوانهايش تبديل به آرد مىشود ، مقاومت مىكند !\r\n\r\n2 - گلف استريم ، و رودهاى عظيم دريايى !\r\nاگر تعجب نكنيد در سراسر اقيانوسهاى جهان رودهاى عظيمى در حركت است كه يكى از نيرومندترين آنها « گلف استريم » نام دارد .\r\nاين رود عظيم از سواحل آمريكاى مركزى حركت مىكند و سراسر اقيانوس اطلس را مىپيمايد و به سواحل اروپاى شمالى مىرسد .\r\nاين آبها كه از مناطق نزديك به خط استوا حركت مىكنند گرم هستند ، و حتى رنگ آنها گاه با رنگ آبهاى مجاور متفاوت است ، و عجب اينكه عرض همين رود عظيم دريايى ( گلف استريم ) در حدود 150 كيلومتر ، و عمق آن چند صد متر مىباشد ! سرعت آن در بعضى از مناطق به قدرى است كه در يك روز 160 كيلومتر راه را طى مىكند .\r\nتفاوت درجه حرارت اين آبها با آبهاى مجاور در حدود 10 تا 15 درجه است ، و لذا حاشيه غربى آن را ديوار سرد مىنامند .\r\n« گلف استريم » بادهاى گرمى به وجود مىآورد ، و مقدار قابل توجهى\r\n","description":"","footnote":"","page_name":" 131 ","page_number":131},
  {"content":"\r\nاز حرارت خود را به طرف كشورهاى شمالى قاره اروپا مىبرد ، و هواى آن كشورها را بسيار مطبوع مىكند ، و شايد اگر اين جريان نبود زندگى در آن كشورها بسيار سخت و طاقتفرسا بود .\r\nباز تكرار مىكنيم « گلف استريم » يكى از اين رودهاست ، و در آبهاى پنج قاره جهان نظير اين جريان دريايى فراوان است .\r\nو عامل اصلى آن تفاوت حرارت منطقه استوايى زمين و مناطق قطبى است كه اين حركت را در آب درياها به وجود مىآورد .\r\nاين موضوع را با يك تجربه ساده مىتوان دريافت : اگر ظرف بزرگ آبى داشته باشيم در يك طرف آن قطعه يخى قرار دهيم ، و در طرف ديگر قطعه آهن داغى ، و روى سطح آب كمى كاه بريزيم ، مىبينيم جريانى در سطح اين آب پيدا مىشود و آبها آهسته از آن منطقه گرم به سوى منطقه سرد حركت مىكنند ، عين اين ماجرا در كل درياهاى جهان روى مىدهد ، و سرچشمه پيدايش اين رودهاى دريايى است .\r\nعجب اينكه اين رودهاى عظيم دريايى با آبهاى اطراف خود كمتر آميخته مىشوند و هزاران كيلومتر راه را به همان صورت مىپيمايند و مصداق « * ( مَرَجَ الْبَحْرَيْنِ يَلْتَقِيانِ بَيْنَهُما بَرْزَخٌ لا يَبْغِيانِ ) * » را به وجود مىآورند ! و از آن جالبتر اينكه در محل برخورد اين آبهاى گرم با آبهاى سرد مجاور ، پديده اى رخ مىدهد كه براى انسان بسيار پر سود است ، زيرا در محل تقاطع اين آبهاى گرم و سرد يك نوع حالت بى حسى يا مرگ دستجمعى براى حيوانات ذره بينى كه در ميان آب معلق هستند به وجود مىآيد ، و از اين راه ماده غذايى فراوان و بى حساب جمع مىشود كه سبب جلب دسته‌هاى بزرگ ماهيان مىگردد ، و به اين ترتيب اين منطقه يكى از بهترين مناطق صيد ماهى در كره زمين است ( 1 ) .\r\n\r\n","description":"","footnote":"\r\n( 1 ) دائرة المعارف « فرهنگنامه » جلد 12 صفحه 1228 و نشريه « بندر و دريا شماره 4 صفحه 100 و منابع ديگر .\r\n","page_name":" 132 ","page_number":132},
  {"content":"\r\nو لذا يكى از تفسيرها براى آيات فوق همين است و منافاتى با ساير تفسيرها ندارد و جمع ميان همگى ممكن است .\r\n\r\n3 - تفسيرى از بطون آيات\r\nدر حديثى از امام صادق ع نقل شده است كه در تفسير آيه * ( مَرَجَ الْبَحْرَيْنِ يَلْتَقِيانِ ) * . . . فرمود : « على و فاطمه ( ع ) بحران عميقان ، لا يبغى احدهما على صاحبه ، * ( يَخْرُجُ مِنْهُمَا اللُّؤْلُؤُ وَالْمَرْجانُ ) * ، قال : الحسن و الحسين ( ع ) » : « على و فاطمه دو درياى عميقند كه هيچيك بر ديگرى تجاوز نمىكند ، و از اين دو دريا لؤلؤ و مرجان يعنى حسن و حسين خارج شده‌اند » ( 1 ) .\r\nدر تفسير « در المنثور » همين معنى از بعضى از صحابه پيامبر ص نقل شده است ( 2 ) .\r\nمرحوم « طبرسى » نيز در « مجمع البيان » آن را با مختصر تفاوتى نقل كرده است مىدانيم قرآن مجيد داراى بطونى است و يك آيه ممكن است چندين معنى ، و يا دهها معنى داشته باشد ، و آنچه در اين حديث آمده است از بطون قرآن مىباشد كه منافاتى با معنى ظاهر آن ندارد .\r\n\r\n","description":"","footnote":"\r\n( 1 ) تفسير قمى جلد 2 صفحه 344 .\r\n( 2 ) در المنثور جلد 6 صفحه 142 .\r\n","page_name":" 133 ","page_number":133},
  {"content":"\r\n\r\n[ سوره الرحمن ‹ 55 › : آيات 26 تا 30 
  ]\r\nكُلُّ مَنْ عَلَيْها فانٍ ‹ 26 › وَيَبْقى وَجْه رَبِّكَ ذُو الْجَلالِ وَالإِكْرامِ ‹ 27 › فَبِأَيِّ آلاءِ رَبِّكُما تُكَذِّبانِ ‹ 28 › يَسْئَلُه مَنْ فِي السَّماواتِ وَالأَرْضِ كُلَّ يَوْمٍ هُوَ فِي شَأْنٍ ‹ 29 › فَبِأَيِّ آلاءِ رَبِّكُما تُكَذِّبانِ ‹ 30 ›\r\n\r\nترجمه :\r\n26 - تمام كسانى كه روى آن ( زمين ) هستند فانى مىشوند .\r\n27 - و تنها ذات ذو الجلال و گرامى پروردگارت باقى مىماند .\r\n28 - پس كدامين نعمتهاى پروردگارتان را انكار مىكنيد ؟\r\n29 - تمام كسانى كه در آسمانها و زمين هستند از او تقاضا مىكنند ، و او هر روز در شان و كارى است .\r\n30 - پس كدامين نعمتهاى پروردگارتان را انكار مىكنيد ؟\r\n\r\nتفسير :\r\n\r\nما همه فانى و بقا بس تو راست !\r\nباز در ادامه شرح نعمتهاى الهى در اين آيات مىافزايد : « تمام كسانى كه بر روى زمين زندگى مىكنند فانى مىشوند » ( * ( كُلُّ مَنْ عَلَيْها فانٍ ) * ) .\r\n","description":"","footnote":"","page_name":" 134 ","page_number":134},
  {"content":"\r\nاما چگونه « مساله فنا » مىتواند در زمره نعمتهاى الهى قرار گيرد ؟\r\nممكن است از اين نظر باشد كه اين فنا به معنى فناى مطلق نيست ، بلكه دريچه اى است به عالم بقا و دالان و گذرگاهى است كه شرط وصول به سراى جاويدان عبور از آن است .\r\nدنيا با تمام نعمتهايش زندانى است براى مؤمن ، و خروج از اين دنيا آزاد شدن از اين زندان تنگ و تاريك است .\r\nو يا از اين نظر كه ذكر نعمتهاى فراوان گذشته ممكن است مايه غفلت و غرق شدن گروهى در زندگى دنيا و انواع خوردنيها و نوشيدنيها و لؤلؤ و مرجان و مركبهاى راهوارش گردد ، لذا يادآورى مىكند كه اين دنيا جاى بقا نيست ، مبادا دلبستگى به اينها پيدا كنيد ، و از آنها در مسير پروردگار بهره نگيريد كه اين تذكر خود نعمتى است بزرگ .\r\nضمير در « عليها » به زمين باز مىگردد كه در آيات قبل اشاره اى به آن بود ، بعلاوه از قرائن نيز روشن است .\r\nمنظور از « من عليها » ( كسانى كه بر زمين هستند ) انس و جن مىباشند ، هر چند بعضى از مفسران احتمال داده‌اند كه حيوانات و جنبندگان و موجودات زنده ديگر را نيز شامل مىشود ، ولى ظاهر تعبير « من » كه معمولا براى صاحبان عقل مىآيد همان معنى اول است .\r\nدرست است كه مساله « فنا » منحصر به انس و جن نيست ، و نه حتى منحصر به موجودات زمينى ، بلكه طبق تصريح قرآن تمام اهل آسمانها و همه موجودات فانى مىشوند ، « كُلُّ شَيْءٍ هالِكٌ إِلَّا وَجْهَه » ( قصص 88 ) ولى از آنجا كه سخن از ساكنان زمين در ميان بوده در اين آيه تنها آنها را مطرح كرده است .\r\nدر آيه بعد مىافزايد « تنها ذات ذو الجلال و گرامى پروردگار تو باقى\r\n","description":"","footnote":"","page_name":" 135 ","page_number":135},
  {"content":"\r\nمىماند « ( * ( وَيَبْقى وَجْه رَبِّكَ ذُو الْجَلالِ وَالإِكْرامِ ) * ) .\r\n« وجه » از نظر لغت به معنى صورت است كه به هنگام مقابله با كسى با آن مواجه و روبرو مىشويم ، ولى هنگامى كه در مورد خداوند به كار مىرود منظور ذات پاك او است .\r\nبعضى نيز « وجه ربك » را در اينجا به معنى صفات پروردگار دانسته‌اند كه از طريق آن ، بركات و نعمتها بر انسانها نازل مىشود ، همچون علم و قدرت و رحمت و مغفرت .\r\nاين احتمال نيز داده شده است كه منظور اعمالى است كه به خاطر خدا انجام داده مىشود ، بنا بر اين همه فانى مىشوند تنها چيزى كه باقى مىماند اعمالى است كه از روى خلوص نيت و براى رضاى او انجام گرفته است .\r\nولى معنى اول از همه مناسبتر به نظر مىرسد .\r\nاما « * ( ذُو الْجَلالِ وَالإِكْرامِ ) * » كه توصيفى است براى « وجه » اشاره به صفات جمال و جلال خدا است ، زيرا ذو الجلال از صفاتى خبر مىدهد كه خداوند « اجل » و برتر از آن است ( صفات سلبيه ) و « اكرام » به صفاتى اشاره مىكند كه حسن و ارزش چيزى را ظاهر مىسازد و آن « صفات » ثبوتيه خداوند مانند علم و قدرت و حيات او است .\r\nبنا بر اين معنى آيه رويهمرفته چنين مىشود تنها ذات پاك خداوندى كه متصف به صفات ثبوتيه و منزه از صفات سلبيه است در اين عالم باقى و برقرار مىماند .\r\nبعضى از مفسران نيز « صاحب اكرام » بودن خداوند را اشاره به الطاف و نعمتهايى مىدانند كه با آن اولياى خود را اكرام و گرامى مىدارد ، جمع ميان معانى در آيه فوق نيز ممكن است .\r\nدر حديثى مىخوانيم كه مردى در حضور پيامبر ص مشغول نماز بود\r\n","description":"","footnote":"","page_name":" 136 ","page_number":136},
  {"content":"\r\nسپس چنين دعا كرد : اللهم انى اسئلك بان لك الحمد ، لا إله الا انت المنان ، بديع السماوات و الارض ، ذو الجلال و الاكرام يا حى يا قيوم .\r\nپيامبر ص به اصحاب و يارانش فرمود : مىدانيد خدا را با چه نامى خواند ؟ عرض كردند : خدا و رسولش آگاهتر است ، فرمود :\r\nو الذى نفسى بيده لقد دعا اللَّه باسمه الاعظم الذى اذا دعى به اجاب ، و اذا سئل به اعطى :\r\n« قسم به آن كس كه جانم به دست او است خدا را به اسم اعظمش خواند كه هر گاه كسى خدا را به آن بخواند اجابت مىكند ، و هر گاه به وسيله آن از او تقاضا كند عطا مىفرمايد » ( 1 ) .\r\nبار ديگر خلايق را مخاطب ساخته مىفرمايد : « كدامين نعمت از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nمحتواى آيه بعد در واقع نتيجه اى است از آيات قبل ، زيرا مىفرمايد :\r\n« تمام كسانى كه در آسمانها و زمين هستند همواره نيازهاى خود را از او مىخواهند ، و از او سؤال مىكنند » ( * ( يَسْئَلُه مَنْ فِي السَّماواتِ وَالأَرْضِ ) * ) .\r\nچرا چنين نباشد ؟ در حالى كه همه فانىاند و او باقى است ، نه تنها در پايان جهان همه كائنات جز ذات پاك پروردگار راه فنا مىپويند كه الان نيز همه در برابر او فانى هستند ، و بقائشان بسته به بقاء او و مشيت او است ، و اگر لحظه اى نظر لطفش را از كائنات برگيرد « فرو ريزند قالبها » ! با اين حال مگر كسى جز او هست كه اهل آسمانها و زمين از وى تقاضا كنند ؟ !\r\n\r\n","description":"","footnote":"\r\n( 1 ) تفسير « روح المعانى » جلد 27 صفحه 95 .\r\n","page_name":" 137 ","page_number":137},
  {"content":"\r\nتعبير به « يساله » به صورت « فعل مضارع » دليل بر اين است كه اين سؤال و تقاضا دائمى است ، و همگى به زبان حال از آن مبدأ فياض دائما فيض مىطلبند ، هستى مىخواهند ، و حوائج خود را تمنا مىكنند ، و اين اقتضاى ذات موجود ممكن است كه نه تنها در « حدوث » بلكه در « بقاء » نيز وابسته و متكى به واجب الوجودند .\r\nسپس مىافزايد : « هر روز خداوند در شان و كارى است » ( * ( كُلَّ يَوْمٍ هُوَ فِي شَأْنٍ ) * ) .\r\nآرى خلقت او دائم و مستمر است ، و پاسخگويى او به نيازهاى سائلان و نيازمندان نيز چنين است ، و هر روز طرح تازه اى ابداع مىكند .\r\nيك روز اقوامى را قدرت مىدهد ، روز ديگرى آنها را بر خاك سياه مىنشاند ، يك روز سلامت و جوانى مىبخشد ، روز ديگر ضعف و ناتوانى مىدهد ، يك روز غم و اندوه را از دل مىزدايد ، روز ديگر مايه اندوهى مىآفريند ، خلاصه هر روز طبق حكمت و نظام احسن ، پديده تازه و خلق و حادثه جديدى دارد .\r\nتوجه به اين حقيقت ، از يك سو نياز مستمر ما را به ذات پاك او روشن مىكند ، و از سوى ديگر پرده‌هاى ياس و نوميدى را از دل كنار مىزند .\r\nو از سوى سوم غرور و غفلت را در هم مىشكند .\r\nآرى او هر روز در شان و كارى است .\r\nگرچه مفسران هر كدام گوشه اى از اين معنى گسترده را به عنوان تفسير آيه ذكر كرده‌اند :\r\nبعضى تنها آمرزش گناهان ، و بر طرف ساختن اندوهها ، و تعالى و سقوط اقوام را .\r\nو بعضى تنها مساله آفرينش و رزق و حيات و مرگ و عزت و ذلت را .\r\n","description":"","footnote":"","page_name":" 138 ","page_number":138},
  {"content":"\r\nبعضى ديگر تنها مساله آفرينش و مرگ انسانها را عنوان نموده ، و گفته‌اند :\r\nخداوند در هر روز سه لشكر دارد : لشكرى از اصلاب پدران به ارحام مادران منتقل مىشوند ، و لشكرى از رحم مادران به عالم دنيا گام مىنهند ، و لشكرى از اين دنيا روانه قبر مىشوند .\r\nولى همانگونه كه گفتيم آيه مفهوم گسترده اى دارد كه هر گونه آفرينش تازه و خلقت جديد و دگرگونى و تحول را در اين جهان در بر مىگيرد .\r\nدر روايتى از امير مؤمنان على ع مىخوانيم : كه در يكى از خطبه هايش فرمود :\r\nالحمد للَّه الذى لا يموت و لا تنقضى عجائبه لانه * ( كُلَّ يَوْمٍ هُوَ فِي شَأْنٍ ) * من احداث بديع لم يكن :\r\n« حمد و ستايش مخصوص خداوندى است كه هرگز نمىميرد ، و شگفتيهاى خلقتش پايان نمىگيرد ، چرا كه هر روز در شان و كارى است ، و موضوع تازه اى مىآفريند كه هرگز نبوده ( 1 ) .\r\nو در حديث ديگرى از رسول خدا ص مىخوانيم كه در تفسير اين آيه فرمود :\r\nمن شانه ان يغفر ذنبا ، و يفرج كربا و يرفع قوما ، و يضع آخرين :\r\n« از كارهاى او اين است كه گناهى را مىبخشد ، و ناراحتى و رنجى را بر طرف مىسازد ، گروهى را بالا مىبرد ، و گروه ديگرى را پائين مىآورد » ( 2 ) .\r\nاين نكته نيز لازم به يادآورى است كه « يوم » در اينجا به معنى روز در مقابل شب نيست ، بلكه هم دورانهاى طولانى را شامل مىشود ، و هم ساعات و لحظات را ، و مفهومش اين است كه خداوند متعال هر زمان در شان و كارى است .\r\nبعضى نيز شان نزولى براى آيه ذكر كرده‌اند كه اين آيه رد بر گفتار\r\n\r\n","description":"","footnote":"\r\n( 1 ) « اصول كافى » مطابق نقل تفسير « نور الثقلين » جلد 5 صفحه 193 .\r\n( 2 ) « مجمع البيان » ذيل آيات مورد بحث - اين حديث در « روح المعانى » از « صحيح بخارى » نيز نقل شده است .\r\n","page_name":" 139 ","page_number":139},
  {"content":"\r\nيهود است كه معتقد بودند خداوند روز « شنبه » همه كارها را تعطيل مىكند ! و هيچ حكم و فرمانى نمىدهد ! ( 1 ) ! قرآن مىگويد : برنامه آفرينش و تدبير او لحظه اى تعطيلبردار نيست .\r\nو باز به دنبال اين نعمت مستمر و پاسخگويى به نيازهاى همه مخلوقات و اهل آسمانها و زمين تكرار مىكند كه : « كدامين نعمت از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\n\r\nنكته‌ها :\r\n\r\n1 - حقيقت « فنا » چيست ؟\r\nاينكه در آيات فوق خوانديم همه كس جز خدا فانى مىشود به معنى نابودى مطلق نيست ، به اين معنى كه حتى روح انسان نيز نابود مىشود ، و يا خاكهاى حاصل از جسم او معدوم مىگردد ، چرا كه آيات قرآن تصريح به وجود برزخ تا روز رستاخيز مىكند ( 2 ) و از سوى ديگر بارها مىگويد كه مردگان در قيامت از قبرها برمىخيزند ( 3 ) .\r\nو استخوانهاى پوسيده و « عظم رميم » به فرمان خدا لباس حيات در تن مىپوشند ( 4 ) .\r\nو اينها همه گواه براى اين است كه فنا در اين آيه و آيات مشابه به معنى به هم ريختن نظام جسم و جان ، و قطع پيوندها ، و بر هم خوردن نظم عالم خلقت\r\n\r\n","description":"","footnote":"\r\n( 1 ) « مجمع البيان » جلد 9 صفحه 202 .\r\n( 2 ) مؤمنون - 100 .\r\n( 3 ) يس - 51 .\r\n( 4 ) يس - 79 .\r\n","page_name":" 140 ","page_number":140},
  {"content":"\r\nو جانشين شدن عالم ديگرى به جاى آن است .\r\n\r\n2 - هر روز پديده تازه اى مىآفريند\r\nگفتيم آيه « * ( كُلَّ يَوْمٍ هُوَ فِي شَأْنٍ ) * » هم اميد آفرين است ، هم غرورشكن ، و هم نشانه دوام خلقت و استمرار آفرينش ، به همين دليل گاهى پيشوايان اسلام براى اميد بخشيدن به افراد مخصوصا روى اين آيه تكيه مىكردند ، چنان كه در داستان تبعيد دردناك « ابو ذر » به « ربذه » مىخوانيم : على ع با جمله‌هاى بسيار گيرا و پر معنى به هنگام بدرقه او به او دلدارى داد ، سپس امام حسن ع فرزند رشيد امير مؤمنان او را به عنوان « عمو » خطاب كرد و جمله‌هاى ديگرى افزود ، بعد از او سالار شهيدان امام حسين ع زبان به سخن گشود و فرمود :\r\nيا عماه ! ان اللَّه تعالى قادر ان يغير ما قد ترى ، اللَّه * ( كُلَّ يَوْمٍ هُوَ فِي شَأْنٍ ) * ، و قد منعك القوم دنياهم و منعتهم دينك . . . فاسال اللَّه الصبر و النصر . . . « اى عمو ! خداوند متعال قادر است كه اين شرائط را دگرگون سازد ، و او هر روز در شان و كار تازه اى است ، آنها تو را مزاحم دنياى خود ديدند و تو را بازداشتند ، و تو آنها را مزاحم دين خود ديدى و از آن بازداشتى . . . از خدا شكيبايى و پيروزى بطلب » ( 1 ) .\r\nو نيز مىخوانيم هنگامى كه امام حسين ع به سوى كربلا مىآمد وقتى به منزلگاه « صفاح » رسيد « فرزدق شاعر » حضرت را ملاقات كرد ، امام ع فرمود : بين لى خبر الناس خلفك : « بگو ببينم مردم پشت سرت چگونه بودند ( اشاره به مردم عراق است ) عرض كرد : الخبير سالت ، قلوب الناس معك ، و سيوفهم مع بنى اميه ! و القضاء ينزل من السماء و اللَّه يفعل ما يشاء :\r\n« از شخص آگاهى سؤال كردى ، بدان دلهاى مردم با تو است ، اما شمشيرهايشان\r\n\r\n","description":"","footnote":"\r\n( 1 ) الغدير جلد 8 صفحه 301 .\r\n","page_name":" 141 ","page_number":141},
  {"content":"\r\nبا بنى اميه است ! اما فرمان الهى از آسمان نازل مىشود و خداوند هر چه را صلاح بداند و اراده كند انجام مىدهد » .\r\nامام حسين ع فرمود : صدقت للَّه الامر يفعل ما يشاء ، و كل يوم ربنا فى شان : « راست گفتى خدا هر چه را مشيت كند انجام مىدهد ، و پروردگار ما هر روز در شان و كارى است » ( 1 ) .\r\nاينها همه نشان مىدهد كه اين آيه آيه اى است اميدبخش براى مؤمنان .\r\nجالب اينكه مىگويند : يكى از امراء از وزير خود از تفسير اين آيه سؤال كرد اما او اظهار بىاطلاعى نمود و تا فرداى آن روز مهلت خواست .\r\nهنگامى كه محزون و غمناك به منزل آمد غلام سياه ( با معرفتى ) داشت سؤال كرد : چه خبر است ؟ ماجرا را گفت ، غلام اظهار داشت به سراغ امير برو اگر مايل باشد من تفسير آيه را براى او بازگو مىكنم ، امير او را خواست و از وى سؤال كرد ، در پاسخ گفت :\r\nاى امير ! شانه ان يولج الليل فى النهار ، و يولج النهار فى الليل ، و يخرج الحى من الميت ، و يخرج الميت من الحى ، و يشفى سقيما و يسقم سليما ، و يبتلى معافا ، و يعافى مبتلى ، و يعز ذليلا ، و يذل عزيزا ، و يفقر غنيا و يغنى فقيرا : « شان خداوند اين است كه شب و روز را يكى بعد از ديگرى مىآورد ، و مىبرد ، از دل مرده زنده خارج مىكند ، و از زنده مرده ، بيمارى را شفا مىدهد ، و سالمى را بيمار مىكند ، تندرستى را مبتلا مىسازد ، و مبتلايى را عافيت مىبخشد ، ذليلى را عزت مىدهد ، و عزيزى را ذليل مىكند ، ثروتمندى را فقير مىسازد و فقيرى را غنى مىكند » ! امير گفت : فرجت عنى فرج اللَّه عنك : « مشكلى را براى من گشودى\r\n\r\n","description":"","footnote":"\r\n( 1 ) « كامل ابن اثير » جلد 4 صفحه 40 .\r\n","page_name":" 142 ","page_number":142},
  {"content":"\r\nخداوند مشكلت را بگشايد « و بعد او را اكرام كرد و انعام داد ( 1 ) .\r\n\r\n3 - حركت جوهرى\r\nبعضى از طرفداران « حركت جوهرى » به آياتى از قرآن استدلال كرده و يا لا اقل آن را اشاره اى بر مقصود خود مىدانند ، از جمله همين آيه « * ( كُلَّ يَوْمٍ هُوَ فِي شَأْنٍ ) * » است .\r\nتوضيح اينكه : قدماى فلاسفه معتقد بودند حركت تنها در چهار مقوله عرضيه امكانپذير است ( مقوله‌هاى « اين » و « كم » و « كيف » و « وضع » ) و به تعبير ساده تر ممكن است يك جسم از نظر مكان تغيير محل دهد ، و يا نمو كرده بر كميتش افزوده شود ، و يا فى المثل رنگ و بو و طعم آن ( همچون يك سيب بر درخت ) تغيير يابد ، و يا در جاى خود و به دور خويش بگردد ( مانند حركت وضعى زمين ) ولى معتقد بودند هرگز در جوهر و ذات جسم حركت امكانپذير نيست ، چرا كه در هر حركتى بايد ذات متحرك ثابت باشد ، و عوارض آن دگرگون شود ، و گرنه حركت مفهومى نخواهد داشت .\r\nولى فلاسفه متاخرين اين نظريه را رد كردند و معتقد به حركت جوهرى شدند ، و گفتند : اساس حركت در ذات و جوهر است كه آثار آن در عوارض ظاهر مىشود .\r\nنخستين كسى كه اين نظر را به صورت مشروح و مستدل عرضه كرد « ملا صدراى شيرازى » بود ، او گفت : تمام ذرات كائنات و جهان ماده يكپارچه حركت است ، و يا به تعبير ديگر ماده اجسام وجودى است سيال كه دائما ذاتش دگرگون مىشود ، و هر لحظه وجود تازه اى است كه با وجود قبل فرق دارد ، اما چون اين\r\n\r\n","description":"","footnote":"\r\n( 1 ) « تفسير قرطبى » جلد 9 صفحه 6337 .\r\n","page_name":" 143 ","page_number":143},
  {"content":"\r\nدگرگونيها با هم اتصال دارد يك شىء محسوب مىشود ، بنا بر اين ما هر لحظه وجود تازه اى هستيم ، اما اين وجودات متصل و مستمر است ، و صورت واحدى دارد ، يا به تعبير ديگر : ماده داراى چهار بعد است : طول و عرض و عمق و بعد ديگرى كه نامش را « زمان » مىگذاريم ، و اين زمان چيزى جز مقدار حركت در جوهر نيست ( دقت كنيد ) .\r\nاشتباه نشود حركت جوهرى ارتباطى با مساله حركت درون اتمها ندارد ، چرا كه آن حركتى است در مكان و حركتى است در عرض .\r\nحركت جوهرى مفهوم بسيار عميقترى دارد كه ذات و هويت جسم را شامل مىشود ، و عجب اينكه در اينجا متحرك عين حركت مىشود ، و اشياء دالانى مىشوند براى خودشان ! ( دقت كنيد ) .\r\nآنها براى اثبات اين مقصد دلائل متعددى دارند كه اينجا جاى شرح آن نيست ، ولى بد نيست كه به نتيجه اين عقيده فلسفى اشاره كنيم نتيجه اش اين است كه ما مساله خداشناسى را از هر زمان روشنتر درك كنيم ، چرا كه خلقت و آفرينش تنها در آغاز دنيا نبوده ، بلكه هر ساعت و هر لحظه اى آغازى است ، و دائما خداوند دست در كار خلقت و آفرينش جديدى است ، و دائما ما وابسته او و مستفيض از فيض ذات او هستيم ، و * ( كُلَّ يَوْمٍ هُوَ فِي شَأْنٍ ) * را نيز به اين معنى تفسير كرده‌اند ، البته مانعى ندارد كه آن هم جزئى از مفهوم گسترده آيه باشد .\r\n","description":"","footnote":"","page_name":" 144 ","page_number":144},
  {"content":"\r\n\r\n[ سوره الرحمن ‹ 55 › : آيات 31 تا 36 
  ]\r\nسَنَفْرُغُ لَكُمْ أَيُّه الثَّقَلانِ ‹ 31 › فَبِأَيِّ آلاءِ رَبِّكُما تُكَذِّبانِ ‹ 32 › يا مَعْشَرَ الْجِنِّ وَالإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَالأَرْضِ فَانْفُذُوا لا تَنْفُذُونَ إِلَّا بِسُلْطانٍ ‹ 33 › فَبِأَيِّ آلاءِ رَبِّكُما تُكَذِّبانِ ‹ 34 › يُرْسَلُ عَلَيْكُما شُواظٌ مِنْ نارٍ وَنُحاسٌ فَلا تَنْتَصِرانِ ‹ 35 ›\r\nفَبِأَيِّ آلاءِ رَبِّكُما تُكَذِّبانِ ‹ 36 ›\r\n\r\nترجمه :\r\n31 - به زودى به حساب شما مىپردازيم اى دو گروه انس و جن .\r\n32 - پس كدامين نعمتهاى پروردگارتان را انكار مىكنيد ؟\r\n33 - اى گروه جن و انس ! اگر مىتوانيد از مرزهاى آسمانها و زمين بگذريد ، ولى هرگز قادر نيستيد مگر با نيرويى ( الهى ) .\r\n34 - پس كدامين نعمتهاى پروردگارتان را انكار مىكنيد ؟\r\n35 - شعله هايى از آتش بى دود ، و دودهايى متراكم ، بر شما مىفرستد ، و نمىتوانيد از كسى يارى بطلبيد !\r\n","description":"","footnote":"","page_name":" 145 ","page_number":145},
  {"content":"\r\n36 - پس كدامين نعمتهاى پروردگارتان را انكار مىكنيد ؟ !\r\n\r\nتفسير : اگر مىتوانيد از مرزهاى آسمانها بگذريد !\r\nنعمتهايى كه تا كنون در آيات اين سوره مطرح شده مربوط به اين جهان بوده است ، ولى در آيات مورد بحث از محاسبه قيامت و بعضى ديگر از خصوصيات معاد سخن مىگويد كه در عين تهديد بودن براى مجرمان وسيله تربيت و آگاهى و بيدارى و هم وسيله تشويق و دلگرمى مؤمنان است ، و به همين جهت نعمت محسوب مىشود ، لذا بعد از ذكر هر كدام همان سؤال را كه در باره نعمتها است تكرار مىكند .\r\nنخست مىفرمايد : « به زودى به حساب شما مىپردازيم اى انس و جن » ! ( * ( سَنَفْرُغُ لَكُمْ أَيُّه الثَّقَلانِ ) * ) ( 1 ) ( 2 ) .\r\nآرى در آن روز خداوند عالم قادر دقيقا همه اعمال و گفتار و نيات انس و جن را مورد بررسى و حساب دقيق قرار داده ، و كيفر و پاداش مناسب را براى آنها تعيين مىكند .\r\nبا اينكه خداوند هر گاه به چيزى بپردازد از چيز ديگرى غافل نمىشود و در آن واحد احاطه علمى به همه كائنات دارد و هرگز چيزى او را از چيز ديگر\r\n\r\n","description":"","footnote":"\r\n( 1 ) بايد توجه داشت در رسم الخط قديمى قرآن مجيد در چند مورد « ايها » به صورت « ايه » نوشته شده است كه آيه مورد بحث و دو آيه ديگر ( نور - 31 و زخرف - 49 ) مىباشد ، در حالى كه در موارد ديگر رسم الخط « ايها » با الف كشيده آخر ثبت شده است ، و به نظر مىرسد كه اين بر اساس ضابطه اى در رسم الخط قديم بوده است .\r\n( 2 ) با اينكه « الثقلان » تثنيه است ، ضمير در « لكم » به صورت « جمع » آمده ، به خاطر اينكه اشاره به دو گروه است .\r\n","page_name":" 146 ","page_number":146},
  {"content":"\r\nمشغول نمىسازد « لا يشغله شان عن شان » ولى با اينحال تعبير به « سنفرغ » جالب است ، چرا كه اين تعبير معمولا در موردى گفته مىشود كه شخصى تمام كارهاى خود را رها مىكند ، تا با حواس جمع به كارى بپردازد ، و اين تنها در مورد مخلوقاتى است كه به حكم محدوديت هر گاه توجه به چيزى كنند از چيز ديگر باز مىمانند .\r\nولى اين تعبير در مورد خداوند چيزى جز تاكيد هر چه بيشتر بر مساله رسيدگى به حساب نخواهد بود ، به گونه اى كه هيچ مثقال ذره‌اى از قلم نخواهد افتاد ، و چه عجيب است كه خداوند بزرگ حساب بندگان كوچك خود را بر عهده گيرد ، و چه هولناك و وحشتناك است يك چنين محاسبه ؟ ! « ثقلان » از ماده « ثقل » ( بر وزن كبر ) به معنى بار سنگين است ، و به معنى وزن نيز آمده است ، اما « ثقل » ( بر وزن خبر ) معمولا به متاع و بار مسافر گفته مىشود ، و اطلاق آن بر گروه جن و انس به خاطر سنگينى معنوى آنهاست ، چرا كه خداوند به آنها از نظر عقل و شعور و علم و آگاهى وزن و ارزش خاصى داده است ، هر چند از نظر جسمى نيز در مجموع سنگينى قابل ملاحظه اى دارند ، و لذا در « آيه 2 سوره زلزال » مىخوانيم : وَأَخْرَجَتِ الأَرْضُ أَثْقالَها كه يكى از معانى آن خروج انسانها از قبرها به هنگام رستاخيز است ، ولى به هر حال اين تعبير آيه مورد بحث بيشتر توجه به جنبه معنوى دارد ، به خصوص اينكه در مورد گروه جن به نظر مىرسد از نظر جسمى وزن چندانى نداشته باشند .\r\nاين نكته نيز قابل تذكر است كه ذكر خصوص اين دو گروه به خاطر آن است كه عمده كسانى كه مكلف به تكاليف الهى هستند همينها مىباشند .\r\nو بعد از ذكر اين معنى باز اين سؤال را تكرار مىفرمايد : كدامين يك از نعمتهاى پروردگارتان را انكار مىكنيد « ( * ( فَبِأَيِّ آلاءِ رَبِّكُما تُكَذِّبانِ ) * ) .\r\n","description":"","footnote":"","page_name":" 147 ","page_number":147},
  {"content":"\r\nدر تعقيب آيه گذشته كه از مساله حساب دقيق الهى سخن مىگفت باز جن و انس را مخاطب ساخته مىگويد : « اى جمعيت جن و انس ! هر گاه به راستى مىخواهيد از مجازات و كيفر الهى بر كنار مانيد اگر مىتوانيد از مرزهاى آسمانها و زمين بگذريد ، و از حيطه قدرت او خارج شويد ، ولى هرگز قادر بر اين كار نيستيد مگر با نيرويى الهى ، و چنين نيروى الهى نيز در اختيار شما نيست » ( * ( يا مَعْشَرَ الْجِنِّ وَالإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَالأَرْضِ فَانْفُذُوا لا تَنْفُذُونَ إِلَّا بِسُلْطانٍ ) * ) .\r\nبه اين ترتيب شما هرگز ياراى فرار از دادگاه عدل خدا و پيامدهاى آن را نداريد ، هر جا برويد ملك خدا است ، و هر كجا باشيد محل حكومت او است ، آرى اين موجود ضعيف و ناتوان كجا مىتواند از عرصه قدرت خداوند بگريزد همانگونه كه امير مؤمنان على ع در دعاى روحپرور كميل عرضه مىدارد :\r\nو لا يمكن الفرار من حكومتك .\r\n« معشر » در اصل از « عشر » به معنى « عدد ده » گرفته شده است ، و چون عدد ده يك عدد كامل است واژه « معشر » به جمعيت كاملى گفته مىشود كه از اصناف و طوائف مختلف تشكيل گردد .\r\n« اقطار » جمع « قطر » به معنى اطراف چيزى است .\r\n« تنفذوا » از ماده نفوذ در اصل به معنى پاره كردن و عبور كردن از چيزى است ، و تعبير به « من اقطار » اشاره به اين است كه جوانب آسمانها را بشكافيد و از آن بگذريد ، و به خارج آنها سفر كنيد .\r\nضمنا مقدم داشتن « جن » در اينجا ممكن است به خاطر اين باشد كه آنها آمادگى بيشترى براى سير آسمانها دارند .\r\n","description":"","footnote":"","page_name":" 148 ","page_number":148},
  {"content":"\r\nدر اينكه آيه فوق مربوط به قيامت است ، يا دنيا ، و يا هر دو ؟ در ميان مفسران گفتگو است ، و چون آيات قبل و بعد از آن ناظر به رويدادهاى سراى ديگر است به نظر مىرسد كه اين آيه نيز مربوط به فرار از چنگال عدالت الهى در قيامت باشد .\r\nولى بعضى با توجه به جمله « * ( لا تَنْفُذُونَ إِلَّا بِسُلْطانٍ ) * » ( نمىتوانيد بگذريد مگر با قدرت و نيرو ) آن را اشاره به مسافرتهاى فضايى بشر دانسته‌اند كه قرآن شرط آن را داشتن سلطه علمى و صنعتى بر اين كار دانسته است .\r\nاين احتمال نيز داده شده كه هم ناظر به رستاخيز باشد ، و هم ناظر به دنيا ، يعنى نه در اينجا قادريد بدون قدرت در اقطار آسمان نفوذ كنيد ، و نه در آنجا ، منتها ، در اينجا وسيله محدودى در اختيار شما قرار دارد ، اما در آنجا هيچ وسيله اى نيست .\r\nبعضى نيز تفسير چهارمى براى آن گفته‌اند كه منظور نفوذ فكرى و علمى در اقطار آسمانها است كه با قدرت استدلال براى بشر امكانپذير است .\r\nولى تفسير اول از همه مناسبتر به نظر مىرسد و مؤيد آن بعضى از اخبارى است كه در منابع اسلامى در اين زمينه نقل شده از جمله در حديثى از امام صادق ع مىخوانيم : « روز قيامت خداوند بندگان را در محل واحدى جمع مىكند و به فرشتگان آسمان پائين وحى مىفرستد فرود آييد ، آنها كه دو برابر جمعيت روى زمين از جن و انس هستند فرود مىآيند ، سپس اهل آسمان دوم كه آنها نيز دو برابر همه مىباشند فرود مىآيند ، و به همين ترتيب فرشتگان هفت آسمان فرود مىآيند و همچون هفت حجابى گرداگرد انس و جن را احاطه مىكنند ، اينجاست كه منادى صدا مىزند : اى جمعيت جن و انس اگر مىتوانيد از اقطار آسمانها و زمين بگذريد ، اما هرگز نمىتوانيد جز با قدرت الهى و در اينجا مىبينند اطراف آنها را هفت گروه عظيم از فرشتگان فرا گرفته‌اند ( و راهى\r\n","description":"","footnote":"","page_name":" 149 ","page_number":149},
  {"content":"\r\nبراى فرار از چنگال عدالت نيست ) ( 1 ) جمع ميان تفاسير نيز امكانپذير است .\r\nباز در اينجا دو گروه را مخاطب ساخته ، مىگويد : « كدامين يك از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nدرست است كه تهديد فوق به ظاهر در مسير مجازات و كيفر است ، ولى از آنجا كه ذكر آن هشدارى است به همه انسانها ، و عاملى است براى اصلاح و تربيت ، طبعا لطف و نعمتى محسوب مىشود . و اصولا وجود حساب در هر دستگاه نعمت بزرگى است چرا كه به خاطر آن سرهاى همه به حساب خواهد بود ! آيه بعد براى تاكيد آنچه در آيه قبل دائر بر عدم قدرت انس و جن بر فرار از چنگال عدالت آمده ، مىافزايد : « شعله هايى از آتش بى دود ، و دودهايى متراكم بر شما مىفرستد ( و آن چنان شما را از هر سو احاطه مىكنند كه راهى براى فرار نيست ) و در اين هنگام نمىتوانيد از كسى يارى بطلبيد » ( * ( يُرْسَلُ عَلَيْكُما شُواظٌ مِنْ نارٍ وَنُحاسٌ فَلا تَنْتَصِرانِ ) * ) .\r\nاز يك سو فرشتگان شما را احاطه كرده‌اند و از سوى ديگر شعله‌هاى گرم و سوزان آتش و دودهاى تيره و تار و خفقانآور اطراف محشر را فرا مىگيرد و راهى براى گريز نيست .\r\n« شواظ » - به گفته « راغب » در « مفردات » و « ابن منظور » در « لسان العرب » و بسيارى از مفسران - به معنى شعله‌هاى بى دود آتش است ، و بعضى آن را به معنى زبانه‌هاى آتش كه از خود آتش به ظاهر بريده مىشود و سبز رنگ است تفسير كرده‌اند ، و در هر حال اين تعبير اشاره به شدت حرارت آن است .\r\n\r\n","description":"","footnote":"\r\n( 1 ) « تفسير صافى » صفحه 517 ، تفسير مجمع البيان جلد 9 صفحه 205 .\r\n","page_name":" 150 ","page_number":150},
  {"content":"\r\nو « نحاس » به معنى دود ( و يا شعله‌هاى قرمز رنگ و دودآلود آتش ) است كه به رنگ مس در مىآيد ، بعضى نيز آن را به معنى « مس مذاب » تفسير كرده‌اند كه ظاهرا هيچ تناسبى با آيه مورد بحث ندارد ، زيرا سخن از موجودى در ميان است كه انسان را در قيامت احاطه كند و از فرار از دادگاه عدل الهى بازدارد .\r\nو چه عجيب است دادگاه قيامت كه انسان از هر سو در احاطه كامل ماموران الهى و آتش سوزان و دود كشنده قرار گرفته ، و راهى جز حضور در آن دادگاه و تسليم در برابر حكم آن محكمه ندارد .\r\nباز مىفرمايد : « كدامين نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nتعبير به نعمت در اينجا نيز به خاطر همان لطفى است كه در آيه قبل به آن اشاره شد .\r\n","description":"","footnote":"","page_name":" 151 ","page_number":151},
  {"content":"\r\n\r\n[ سوره الرحمن ‹ 55 › : آيات 37 تا 45 
  ]\r\nفَإِذَا انْشَقَّتِ السَّماءُ فَكانَتْ وَرْدَةً كَالدِّهانِ ‹ 37 › فَبِأَيِّ آلاءِ رَبِّكُما تُكَذِّبانِ ‹ 38 › فَيَوْمَئِذٍ لا يُسْئَلُ عَنْ ذَنْبِه إِنْسٌ وَلا جَانٌّ ‹ 39 › فَبِأَيِّ آلاءِ رَبِّكُما تُكَذِّبانِ ‹ 40 › يُعْرَفُ الْمُجْرِمُونَ بِسِيماهُمْ فَيُؤْخَذُ بِالنَّواصِي وَالأَقْدامِ ‹ 41 ›\r\nفَبِأَيِّ آلاءِ رَبِّكُما تُكَذِّبانِ ‹ 42 › هذِه جَهَنَّمُ الَّتِي يُكَذِّبُ بِهَا الْمُجْرِمُونَ ‹ 43 › يَطُوفُونَ بَيْنَها وَبَيْنَ حَمِيمٍ آنٍ ‹ 44 › فَبِأَيِّ آلاءِ رَبِّكُما تُكَذِّبانِ ‹ 45 ›\r\n\r\nترجمه :\r\n37 - در آن هنگام كه آسمان شكافته شود ، و همچون روغن مذاب گلگون گردد ( حوادث هولناكى رخ مىدهد كه تاب تحمل آن را نخواهيد داشت ) .\r\n38 - پس كدامين نعمتهاى پروردگارتان را انكار مىكنيد ؟ ! 39 - در آن روز هيچكس از انس و جن از گناهش سؤال نمىشود .\r\n","description":"","footnote":"","page_name":" 152 ","page_number":152},
  {"content":"\r\n40 - پس كدامين نعمتهاى پروردگارتان را انكار مىكنيد ؟\r\n41 - بلكه مجرمان با قيافه هايشان شناخته مىشوند ، و آن گاه آنها را با موهاى پيش سر ، و پاهايشان ، مىگيرند ( و به دوزخ مىافكنند ) .\r\n42 - پس كدامين نعمتهاى پروردگارتان را انكار مىكنيد ؟\r\n43 - اين همان دوزخى است كه مجرمان آن را انكار مىكردند .\r\n44 - امروز در ميان آن آب سوزان در رفت و آمدند ! 45 - پس كدامين نعمتهاى پروردگارتان را انكار مىكنيد ؟\r\n\r\nتفسير :\r\n\r\nگنهكاران از سيمايشان شناخته مىشوند !\r\nدر تعقيب آيات گذشته كه بعضى از حوادث رستاخيز را بازگو مىكرد ، اين آيات هم چنان ادامه همان بحث و ذكر خصوصيات ديگرى از صحنه قيامت ، و چگونگى حساب ، و مجازات ، و كيفر است .\r\nنخست مىفرمايد : « هنگامى كه آسمان شكافته شود ، و همانند روغن مذاب گلگون گردد ، حوادث هولناكى واقع مىشود كه هيچكس را ياراى تحمل آن نيست » ( * ( فَإِذَا انْشَقَّتِ السَّماءُ فَكانَتْ وَرْدَةً كَالدِّهانِ ) * ) ( 1 ) .\r\nاز مجموع آيات « قيامت » به خوبى استفاده مىشود كه در آن روز نظام كنونى جهان به كلى در هم مىريزد ، و حوادث بسيار هولانگيز در سرتاسر عالم رخ مىدهد ، كواكب و سيارات و زمين و آسمان دگرگون مىشوند ، و مسائلى كه تصور آن امروز براى ما مشكل است واقع مىگردد ، و از جمله چيزى است كه در آيه فوق آمده است كه كرات آسمانى از هم مىشكافد و به\r\n\r\n","description":"","footnote":"\r\n( 1 ) در اينكه « اذا » در اين جمله شرطيه است يا فجائيه است و يا ظرفيه احتمالات متعددى داده شده ولى بهتر همان اول است و جزاى شرط محذوف مىباشد و ممكن است در تقدير چنين باشد فاذا انشقت السماء فكانت وردة كالدهان كان اهوال لا يطيقها البيان .\r\n","page_name":" 153 ","page_number":153},
  {"content":"\r\nرنگ سرخ و به صورت مذاب همچون روغن در مىآيد .\r\n« وردة » و « ورد » به معنى « گل » است و از آنجا كه گلها غالبا سرخ رنگند معنى سرخ را در اينجا تداعى مىكند .\r\nاين واژه به معنى اسبهاى سرخ رنگ نيز آمده ، و از آنجا كه اين گونه اسبها در فصول سال تغيير رنگ مىدهند در فصل بهار كمى زرد رنگ و در فصل زمستان سرخ رنگ ، و در شدت سرما تيره رنگ مىشوند ، دگرگونيهايى كه صحنه آسمان در قيامت پيدا مىكند به آن تشبيه شده است كه گاه همچون شعله آتش سرخ و سوزان ، و گاه زرد رنگ ، و گاه سياه دودآلود و تيره و تار مىشود .\r\n« دهان » ( بر وزن كتاب ) به معنى روغن مذاب ، و گاه به معنى دردى است كه در روغن ته نشين مىكند ، و غالبا رنگهاى مختلفى دارد . اين تشبيه ممكن است از اين نظر باشد كه رنگ آسمان به صورت روغن مذاب گلگون در مىآيد ، و يا اشاره به ذوب شدن كرات آسمانى ، و يا رنگهاى مختلف آن بوده باشد بعضى « دهان » را به معنى « چرم سرخ رنگ » نيز تفسير كرده‌اند ، و در هر صورت اين تشبيهات تنها مىتواند شبحى از آن صحنه هولناك را مجسم سازد ، چرا كه در واقع شباهتى به هيچ حادثه اى از حوادث اين دنيا ندارد ، و صحنه هايى است كه تا كسى نبيند نمىداند .\r\nو از آنجا كه اعلام وقوع اين حوادث هولناك در صحنه قيامت ، و يا قبل از آن هشدارى است به همه مجرمان و مؤمنان ، و لطفى است از الطاف الهى ، بعد از آن همان جمله سابق را تكرار فرموده ، مىگويد : « كدامين نعمت از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nدر آيه بعد ، از حوادث تكوينى قيامت ، به وضع انسان گنهكار در آن روز ،\r\n","description":"","footnote":"","page_name":" 154 ","page_number":154},
  {"content":"\r\nپرداخته ، مىافزايد : « در آن روز هيچ كس از انس و جن از گناهش پرسش نمىشود » ( * ( فَيَوْمَئِذٍ لا يُسْئَلُ عَنْ ذَنْبِه إِنْسٌ وَلا جَانٌّ ) * ) .\r\nچرا سؤال نمىكنند ؟ براى اينكه همه چيز در آن روز آشكار است ، يوم البروز است ، و در چهره انسانها همه چيز خوانده مىشود .\r\nممكن است تصور شود كه اين آيه با آياتى كه تصريح و تاكيد بر مساله سؤال از بندگان در قيامت مىكند تضاد دارد ، مانند « آيه 24 صافات » و قفوهم انهم مسئولون : « آنها را متوقف سازيد كه بايد از آنها سؤال شود » و « آيه 92 - 93 سوره حجر » فَوَ رَبِّكَ لَنَسْئَلَنَّهُمْ أَجْمَعِينَ عَمَّا كانُوا يَعْمَلُونَ :\r\n« به پروردگارت سوگند كه از همه آنها سؤال مىكنيم از كارهايى كه انجام مىدادند » .\r\nولى با توجه به يك نكته اين مشكل حل مىشود و آن اينكه قيامت يك روز بسيار طولانى است ، و انسان از مواقف و گذرگاه‌هاى متعددى بايد بگذرد و در هر صحنه و موقفى بايد مدتى بايستد ، طبق بعضى از روايات اين مواقف پنجاه موقف است ، در بعضى از اين مواقف مطلقا سؤالى نمىشود ، بلكه « رنگ رخساره خبر مىدهد از سر درون » چنان كه در آيات بعد خواهد آمد .\r\nو در بعضى از مواقف مهر بر دهان انسان گذارده مىشود و اعضاى بدن به شهادت برمىخيزند ( 1 ) .\r\nدر بعضى از انسانها دقيقا پرسش مىشود ( 2 ) .\r\nو در بعضى ديگر انسانها به جدال و دفاع و مخاصمه برمىخيزند ( 3 ) خلاصه\r\n\r\n","description":"","footnote":"\r\n( 1 ) يس 65 .\r\n( 2 ) مانند آيه مورد بحث و دو آيه اى كه در بالا اشاره كرديم .\r\n( 3 ) نحل 111 .\r\n","page_name":" 155 ","page_number":155},
  {"content":"\r\nهر صحنه اى شرايطى دارد و هر صحنه از صحنه ديگر خوفناكتر است .\r\nو باز در تعقيب آن همگان را مخاطب ساخته مىگويد « كدامين نعمت از نعمتهاى پروردگارتان را تكذيب مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nآرى در آن روز سؤال نمىشود ، بلكه « مجرمان با قيافه هايشان شناخته مىشوند » ( * ( يُعْرَفُ الْمُجْرِمُونَ بِسِيماهُمْ ) * ) ( 1 ) .\r\nگروهى داراى چهره‌هاى بشاش نورانى و درخشانند كه بيانگر ايمان و عمل صالح آنهاست ، و گروهى ديگر صورتهايى سياه و تاريك و زشت و عبوس دارند كه نشانه كفر و گناه آنهاست ، چنان كه در آيات 38 تا 41 سوره عبس مىخوانيم :\r\n« وُجُوه يَوْمَئِذٍ مُسْفِرَةٌ ضاحِكَةٌ مُسْتَبْشِرَةٌ وَوُجُوه يَوْمَئِذٍ عَلَيْها غَبَرَةٌ تَرْهَقُها قَتَرَةٌ : « در آن روز چهره هايى درخشان و نورانيند ، و چهره هايى تاريك ، كه سياهى مخصوصى آن را پوشانيده » .\r\nسپس مىافزايد : « آن گاه آنها را با موهاى پيش سر ، و پاهايشان مىگيرند ، و به دوزخ مىافكنند » ! ( * ( فَيُؤْخَذُ بِالنَّواصِي وَالأَقْدامِ ) * ) .\r\n« نواحى » جمع « ناحيه » چنان كه راغب در مفردات مىگويد : در اصل به معنى موهاى پيش سر و از ماده « نصا » ( بر وزن نصر ) به معنى اتصال و پيوستگى است ، و « اخذ به ناصيه » به معنى گرفتن موى پيش سر است ، و گاه كنايه از غلبه كامل بر چيزى مىآيد .\r\n\r\n","description":"","footnote":"\r\n( 1 ) « سيما » در اصل به معنى « علامت و نشانه » است ، و هر گونه علامت و نشانه اى را كه در صورت و يا ساير نقاط بدن آنها باشد شامل مىشود ، ولى از آنجا كه علائم خوشحالى و بد حالى بيشتر در صورت نمايان مىگردد به هنگام ذكر اين لفظ غالبا صورت تداعى مىشود .\r\n","page_name":" 156 ","page_number":156},
  {"content":"\r\n« اقدام » جمع « قدم » به معنى پاها است .\r\nگرفتن مجرمان با موى پيش سر ، و پاها ، ممكن است به معنى حقيقى آن باشد كه ماموران عذاب اين دو را مىگيرند و آنها را از زمين برداشته ، با نهايت ذلت به دوزخ مىافكنند ، و يا كنايه از نهايت ضعف و ناتوانى آنها در چنگال ماموران عذاب الهى است ، كه اين گروه را با خوارى تمام به دوزخ مىبرند ، و چه صحنه دردناك و وحشتناكى است آن صحنه ؟\r\nباز از آنجا كه يادآورى اين مسائل در زمينه معاد هشدار و لطفى است به همگان مىافزايد : « كدامين نعمت از نعمتهاى پروردگارتان را تكذيب مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nدر آيه بعد مىفرمايد : « اين همان دوزخى است كه مجرمان پيوسته آن را انكار مىكنند » ( * ( هذِه جَهَنَّمُ الَّتِي يُكَذِّبُ بِهَا الْمُجْرِمُونَ ) * ) .\r\nدر اينكه مخاطبين حاضران در محشرند و اين سخن در قيامت به آنها گفته مىشود ؟ و يا مخاطب شخص پيامبر ص مىباشد ، و در دنيا به او گفته شده است ؟\r\nمفسران تفسيرهاى مختلفى دارند ، ولى قرائنى در آيه وجود دارد كه معنى دوم را تقويت مىكند زيرا تعبير به فعل مضارع ( يكذب ) و استفاده از جمله غائب با عنوان « مجرمون » بيانگر اين است كه خداوند به پيامبرش ص مىگويد :\r\nاين اوصاف دوزخى است كه همواره مجرمان در اين دنيا آن را انكار مىكنند ، و يا اينكه مخاطب همه انس و جن هستند كه به آنها هشدار مىدهد جهنمى كه مجرمان آن را انكار مىكنند داراى چنين اوصافى است كه مىشنويد ، بايد به هوش باشيد ، عاقبت كارتان به آنجا نرسد .\r\nباز در توصيف جهنم و عذابهاى دردناك آن مىافزايد : « مجرمان در ميان\r\n","description":"","footnote":"","page_name":" 157 ","page_number":157},
  {"content":"\r\nدوزخ و آب سوزان در رفت و آمدند « ( * ( يَطُوفُونَ بَيْنَها وَبَيْنَ حَمِيمٍ آنٍ ) * ) .\r\n« آن » و « آنى » در اينجا به معنى آبى است كه در نهايت حرارت و سوزندگى باشد ، و در اصل از ماده « انا » ( بر وزن رضا ) به معنى وقت گرفته شده ، زيرا آب سوزان به وقت و مرحله نهايى خود رسيده است .\r\nبه اين ترتيب آنها از يك سو در ميان شعله‌هاى سوزان جهنم مىسوزند و تشنه مىشوند و تمناى آب مىكنند ، و از سوى ديگر آب جوشان به آنها مىدهند ( يا بر آنها مىريزند ) و اين مجازاتى است دردناك .\r\nاز بعضى از آيات قرآن استفاده مىشود كه چشمه سوزان حميم در كنار جهنم است كه نخست دوزخيان را در آن مىبرند و سپس در آتش دوزخ مىافكنند :\r\n« يُسْحَبُونَ فِي الْحَمِيمِ ثُمَّ فِي النَّارِ يُسْجَرُونَ » ( مؤمن 71 و 72 ) .\r\nتعبير به « * ( يَطُوفُونَ بَيْنَها وَبَيْنَ حَمِيمٍ آنٍ ) * » در آيه مورد بحث نيز متناسب با همين معنى است .\r\nباز به دنبال اين هشدار و اخطار شديد بيدار كننده كه لطفى است از ناحيه خداوند ، مىفرمايد : « كدامين نعمت از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\n","description":"","footnote":"","page_name":" 158 ","page_number":158},
  {"content":"\r\n\r\n[ سوره الرحمن ‹ 55 › : آيات 46 تا 55 
  ]\r\nوَ لِمَنْ خافَ مَقامَ رَبِّه جَنَّتانِ ‹ 46 › فَبِأَيِّ آلاءِ رَبِّكُما تُكَذِّبانِ ‹ 47 › ذَواتا أَفْنانٍ ‹ 48 › فَبِأَيِّ آلاءِ رَبِّكُما تُكَذِّبانِ ‹ 49 › فِيهِما عَيْنانِ تَجْرِيانِ ‹ 50 ›\r\nفَبِأَيِّ آلاءِ رَبِّكُما تُكَذِّبانِ ‹ 51 › فِيهِما مِنْ كُلِّ فاكِهَةٍ زَوْجانِ ‹ 52 › فَبِأَيِّ آلاءِ رَبِّكُما تُكَذِّبانِ ‹ 53 › مُتَّكِئِينَ عَلى فُرُشٍ بَطائِنُها مِنْ إِسْتَبْرَقٍ وَجَنَى الْجَنَّتَيْنِ دانٍ ‹ 54 › فَبِأَيِّ آلاءِ رَبِّكُما تُكَذِّبانِ ‹ 55 ›\r\n","description":"","footnote":"","page_name":" 159 ","page_number":159},
  {"content":"\r\n\r\nترجمه :\r\n46 - و براى كسى كه از مقام پروردگارش بترسد دو باغ بهشت است .\r\n47 - پس كدامين نعمتهاى پروردگارتان را انكار مىكنيد ؟\r\n48 - آن دو باغ بهشتى داراى انواع نعمتها و درختان پر طراوت است .\r\n49 - پس كدامين نعمتهاى پروردگارتان را انكار مىكنيد ؟\r\n50 - در آنها دو چشمه ، دائما در جريان است .\r\n51 - پس كدامين نعمتهاى پروردگارتان را انكار مىكنيد ؟\r\n52 - در آن دو از هر ميوه اى دو نوع وجود دارد .\r\n53 - پس كدامين نعمتهاى پروردگارتان را انكار مىكنيد ؟\r\n54 - اين در حالى است كه آنها بر فرشهايى تكيه كرده‌اند كه آستر آنها از پارچه‌هاى ابريشمين است و ميوه‌هاى رسيده آن دو باغ بهشتى در دسترس است .\r\n55 - پس كدامين نعمتهاى پروردگارتان را انكار مىكنيد ؟\r\n\r\nتفسير : اين دو بهشت در انتظار خائفان است\r\nدر اين آيات دوزخيان را به حال خود رها كرده ، به سراغ بهشتيان مىرود ، و از نعمتهاى دلپذير و بى نظير و شوقانگيز بهشت قسمتهايى را بر مىشمرد ، تا در مقايسه با كيفرهاى شديد و دردناك دوزخيان اهميت هر كدام روشنتر گردد .\r\nمىفرمايد : براى كسى كه از مقام پروردگارش بترسد دو باغ بهشت است « ( * ( وَلِمَنْ خافَ مَقامَ رَبِّه جَنَّتانِ ) * ) .\r\n« خوف از مقام پروردگار » يا به معنى خوف از مواقف قيامت و حضور در پيشگاه او براى حساب است ، و يا به معنى خوف از مقام علمى خدا و مراقبت دائمى او نسبت به همه انسانها است ( 1 ) .\r\n\r\n","description":"","footnote":"\r\n( 1 ) در صورت اول مقام اسم مكان است و در صورت دوم مصدر ميمى .\r\n","page_name":" 160 ","page_number":160},
  {"content":"\r\nتفسير دوم مناسب چيزى است كه در آيه 33 سوره رعد آمده كه مىفرمايد :\r\nأَ فَمَنْ هُوَ قائِمٌ عَلى كُلِّ نَفْسٍ بِما كَسَبَتْ : « آيا كسى كه بالاى سر همه ايستاده حافظ و مراقب اعمال همگان است همچون كسى است كه اين صفات را ندارد » .\r\nو در حديثى از امام صادق ع مىخوانيم كه در تفسير اين آيه فرمود :\r\nمن علم ان اللَّه يراه ، و يسمع ما يقول ، و يعلم ما يعمله من خير او شر ، فيحجزه ذلك عن القبيح من الاعمال ، فذلك الذى خاف مقام ربه ، و نهى النفس عن الهوى .\r\n« كسى كه مىداند خدا او را مىبيند ، و آنچه مىگويد مىشنود ، و آنچه را از خير و شر انجام مىدهد مىداند ، و اين توجه او را از اعمال قبيح باز مىدارد اين كسى است كه از مقام پروردگارش خائف است ، و خود را از هواى نفس بازداشته » ( 1 ) .\r\nدر اينجا تفسير سومى است كه منظور ترس از خدا است نه به خاطر آتش دوزخ و طمع در نعيم بهشت ، بلكه تنها به خاطر « مقام پروردگار و جلال او » خائف است .\r\nو نيز تفسير چهارمى وجود دارد كه منظور از « مقام پروردگار » مقام عدالت او است ، چرا كه ذات مقدس او مايه خوف نيست ، بلكه خوف از عدالت او است و خوف از عدالت نيز بازگشت به خوف از اعمال خود انسان مىكند ، زيرا كسى كه پاك است از محاسبه اش چه باك است ؟ مجرمان هنگامى كه از كنار محكمه و دادگاه و زندان مىگذرند ترسانند ، اما براى پاكان فرق نمىكند كه آنجا دادگاه است يا هر مكان ديگر .\r\n\r\n","description":"","footnote":"\r\n( 1 ) « اصول كافى » طبق نقل نور الثقلين جلد 5 صفحه 197 - از ذيل حديث چنين بر مىآيد كه امام اين سخن را در تفسير آيه « * ( وَأَمَّا مَنْ خافَ مَقامَ رَبِّه وَنَهَى النَّفْسَ عَنِ الْهَوى ) * » - سوره نازعات 40 - فرموده ، هر چند محتواى هر دو آيه يكى است .\r\n","page_name":" 161 ","page_number":161},
  {"content":"\r\nالبته خوف از پروردگار سرچشمه‌هاى مختلفى دارد : گاه همان اعمال ناپاك و افكار آلوده است ، و گاه مقربان به خاطر قرب به ذات پاكش كمترين ترك اولى و غفلت مايه وحشت آنها است ، و گاه بدون همه اينها هنگامى كه تصور آن ذات نامحدود و عظمت بى انتها را مىكنند در مقابل او احساس حقارت كرده و حالت خوف به آنها دست مىدهد ، اين خوفى است كه از نهايت معرفت پروردگار حاصل مىشود و مخصوص عارفان و مخلصان درگاه او است .\r\nاين تفسيرهاى چهارگانه با هم تضادى ندارند و ممكن است در مفهوم آيه جمع باشد .\r\nو اما « جنتان » ( دو باغ بهشت ) ممكن است بهشت اول بهشت مادى و جسمانى باشد و بهشت دوم بهشت معنوى و روحانى ، چنان كه در آيه 15 سوره آل عمران آمده است : لِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها وَأَزْواجٌ مُطَهَّرَةٌ وَرِضْوانٌ مِنَ اللَّه » .\r\nدر اين آيه علاوه بر بهشت جسمانى كه نهرها از زير درختانش مىگذرد و همسران پاك در آن هستند از بهشت معنوى كه خشنودى خدا است سخن مىگويد .\r\nيا اينكه بهشت اول به عنوان پاداش اعمال به آنها داده مىشود ، و بهشت دوم به عنوان تفضل ، چنان كه در آيه 38 نور آمده است : لِيَجْزِيَهُمُ اللَّه أَحْسَنَ ما عَمِلُوا وَيَزِيدَهُمْ مِنْ فَضْلِه : « هدف اين است كه خداوند پاداش بهترين اعمال آنها را بدهد و از فضلش بر آن بيفزايد » .\r\nيا اينكه يك بهشت براى اطاعت ، و ديگرى براى ترك معصيت است .\r\nو يا يكى براى ايمان و عقيده ، و ديگرى براى اعمال صالح و مانند آن .\r\nيا اينكه چون مخاطب جن و انس هستند هر يك از اين دو بهشت به گروهى از آنها تعلق دارد .\r\n","description":"","footnote":"","page_name":" 162 ","page_number":162},
  {"content":"\r\nالبته هيچيك از اين تفسيرها دليل خاصى ندارد و در عين حال همه آنها ممكن است در آيه جمع باشد ، آنچه مسلم است خداوند باغهاى متعددى از بهشت در اختيار بندگان صالح مىگذارد كه در آن رفت و آمد دارند ، دوزخيان « در ميان آتش و آب سوزان در طوافند » و اينها در باغهاى بهشت .\r\nباز به دنبال اين نعمت بزرگ همگان را مخاطب ساخته مىگويد :\r\n« كدامين نعمت از نعمتهاى پروردگارتان را انكار مىكنيد ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nسپس در توصيف اين دو بهشت مىافزايد : « آنها داراى انواع نعمتها و درختان پر شاخه با طراوتند » ( * ( ذَواتا أَفْنانٍ ) * ) .\r\n« ذواتا » تثنيه « ذات » به معنى « صاحب » و دارنده است ( 1 ) .\r\n« افنان » جمع « فنن » ( بر وزن قلم ) در اصل به معنى شاخه‌هاى تازه و پر برگ است ، و گاه به معنى « نوع » نيز به كار مىرود ، و در آيه مورد بحث در هر يك از اين دو معنى ممكن است استعمال شده باشد ، در صورت اول اشاره به شاخه‌هاى با طراوت درختان بهشتى است ، بر عكس درختان دنيا كه داراى شاخه‌هاى پير و جوان و خشكيده هستند .\r\nو در صورت دوم اشاره به تنوع نعمتهاى بهشت و انواع مواهب آن است ،\r\n\r\n","description":"","footnote":"\r\n( 1 ) به عقيده بعضى اصل « ذات » كه مفرد مؤنث است « ذوات » بوده كه واو به عنوان تخفيف حذف شده ، و به شكل « ذات » درآمده ، و از آنجا كه تثنيه كلمات را به صورت اصلى برمىگرداند در اينجا « ذواتان » شد و به هنگام اضافه نون آن حذف گرديده است ، در « مجمع البحرين » آمده كه « اصل » ذو « » ذوا « ( بر وزن عصا ) بوده » و بنا بر اين تعجب نيست كه مؤنث آن ذوات باشد .\r\n","page_name":" 163 ","page_number":163},
  {"content":"\r\nاستعمال در هر دو معنى نيز بى مانع است .\r\nاين احتمال نيز وجود دارد كه درختان بهشتى به گونه اى هستند كه در يك درخت شاخه‌هاى مختلفى است و بر هر شاخه نوعى از ميوه‌ها .\r\nو به دنبال اين نعمت باز همان سؤال تكرار مىشود كه « كدامين نعمت از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) از آنجا كه يك باغ سرسبز و خرم و پر طراوت ، علاوه بر درختان ، بايد چشمه‌هاى آب جارى داشته باشد در آيه بعد مىافزايد : « در آن دو بهشت دو چشمه به طور مداوم جريان دارد » ( * ( فِيهِما عَيْنانِ تَجْرِيانِ ) * ) .\r\nباز در برابر اين نعمت همان سؤال مطرح مىشود : « كدامين نعمت از نعمتهاى پروردگارتان را انكار مىكنيد » ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nگرچه در آيه فوق سخنى از چگونگى اين دو چشمه به ميان نيامده ، تنها تعبيرى از آن به عنوان « نكره » ديده مىشود كه در اين گونه موارد دليل بر عظمت و اهميت است ، ولى بعضى از مفسران اين دو چشمه را به چشمه‌هاى « سلسبيل » و « تسنيم » كه به ترتيب در آيه‌هاى « 18 دهر » ، و « 27 مطففين » آمده تفسير كرده‌اند و گاه گفته شده يكى از اين دو چشمه چشمه « شراب طهور » و چشمه دوم چشمه « عسل مصفى » است كه هر دو در آيه 15 سوره محمد آمده است .\r\nو اگر ما « جنتان » را در آيات گذشته به معنى بهشت معنوى و مادى تفسير كنيم طبعا اين دو چشمه نيز يكى معنوى ( همچون چشمه معرفت ) و ديگرى چشمه مادى ( همچون چشمه‌هاى آب زلال يا شير و عسل و شراب طهور است ) ولى\r\n","description":"","footnote":"","page_name":" 164 ","page_number":164},
  {"content":"\r\nدليل خاصى براى هيچيك از اين تفاسير در دست نيست .\r\nدر آيه بعد كه نوبت به ميوه‌هاى اين دو باغ بهشتى مىرسد ، مىفرمايد :\r\n« در آنها از هر ميوه اى دو نوع وجود دارد » ( * ( فِيهِما مِنْ كُلِّ فاكِهَةٍ زَوْجانِ ) * ) .\r\nنوعى كه در دنيا نمونه آن را ديده‌ايد ، و نوعى كه هرگز شبيه و نظير آن را در اين جهان نديده‌ايد .\r\nبعضى از مفسران نيز آن را به دو نوع تابستانى و زمستانى و يا خشك و تر و يا كوچك و بزرگ تفسير كرده‌اند ، ولى هيچيك از اينها دليل روشنى ندارد اين اندازه مسلم است كه ميوه‌هاى بهشتى كاملا متنوع و گوناگون مىباشد ، و هر كدام از ديگرى بهتر و جالبتر است .\r\nباز مىافزايد : « كداميك از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nدر آيات پيشين سه قسمت از ويژگيهاى اين دو باغ بهشتى مطرح شد ، اكنون به سراغ ويژگى چهارم مىرويم كه مىفرمايد : « اين در حالى است كه بهشتيان بر فرشهايى نشسته و تكيه كرده‌اند كه آستر آنها از پارچه‌هاى ابريشمين است » ( * ( مُتَّكِئِينَ عَلى فُرُشٍ بَطائِنُها مِنْ إِسْتَبْرَقٍ ) * ) ( 1 ) .\r\nمعمولا انسان وقتى تكيه مىكند كه در محيطى آرام و در نهايت امنيت باشد ، اين تعبير نشانه آرامش كامل روح بهشتيان است .\r\n« فرش » ( بر وزن شتر ) جمع « فراش » به معنى فرشهايى است كه\r\n\r\n","description":"","footnote":"\r\n( 1 ) « متكئين » حال است براى بهشتيان كه در آيات قبل به عنوان « * ( وَلِمَنْ خافَ مَقامَ رَبِّه جَنَّتانِ ) * » ذكر شده است .\r\n","page_name":" 165 ","page_number":165},
  {"content":"\r\nگسترده مىشود .\r\n« بطائن » جمع « بطانه » به معنى آستر است و « استبرق » به معنى حرير ضخيم است .\r\nجالب توجه اينكه : در اينجا گرانقيمتترين پارچه اى كه در دنيا تصور مىشود آستر اين فرشها ذكر شده ، اشاره به اينكه قسمت روئين آن چيزى است كه از لطافت و زيبايى و جذابيت در وصف نمىگنجد ، چرا كه معمولا در دنيا آستر را به خاطر اينكه ظاهر نمىشود از جنس كم اهميتى تهيه مىكنند ، و به اين ترتيب كماهميتترين جنسهاى آن جهان پرارزشترين جنس اين جهان است ، اكنون بايد فكر كرد كه متاع پر ارزش آن چگونه است .\r\nقدر مسلم اين است كه مواهب الهى در سراى ديگر چيزى نيست كه در الفاظ ما بگنجد ، و يا حتى قدرت تصور آن را داشته باشيم ، تنها شبحى از دور ، در لابلاى اين گونه آيات پر معنى براى ما تجلى مىكند .\r\nاين نكته نيز قابل توجه است كه در آيات ديگر قرآن مىخوانيم كه بهشتيان بر « ارائك » ( تختهاى سايباندار ) و « سرير » ( تختهاى بدون سايبان ) تكيه مىكنند ، اما در اينجا مىگويد : تكيه بر فرشها دارند ، ممكن است اينها همه به خاطر تنوع در لذات بهشتى باشد كه گاهى بر آن و گاهى بر اين تكيه مىزنند و نيز ممكن است اين فرشهاى گرانبها را بر آن تختها بگسترانند ، و يا اشاره به مسائل مهمترى است كه درك آن براى ما ساكنان دنيا ممكن نيست .\r\nو بالآخره در پنجمين نعمت به چگونگى نعمتهاى اين باغ بهشتى اشاره كرده مىگويد : « ميوه‌هاى رسيده اين دو بهشت در دسترس است » ( * ( وَجَنَى الْجَنَّتَيْنِ دانٍ ) * ) .\r\nآرى زحمتى كه معمولا در چيدن ميوه‌هاى دنيا وجود دارد در آنجا به هيچوجه نيست .\r\n","description":"","footnote":"","page_name":" 166 ","page_number":166},
  {"content":"\r\n« جنى » ( بر وزن بقا ) به معنى ميوه اى است كه موقع چيدن آن فرا رسيده ، و « دان » در اصل « دانى » و به معنى نزديك است .\r\nو باز همگان را در اينجا مخاطب ساخته مىگويد : « كداميك از نعمتهاى پروردگارتان را انكار مىكنيد » ؟ ( * ( فَبِأَيِّ آلاءِ رَبِّكُما تُكَذِّبانِ ) * ) .\r\n","description":"","footnote":"","page_name":" 167 ","page_number":167},
  {"content":"\r\n\r\n[ سوره الرحمن ‹ 55 › : آيات 56 تا 61 
  ]\r\nفِيهِنَّ قاصِراتُ الطَّرْفِ لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ‹ 56 › فَبِأَيِّ آلاءِ رَبِّكُما تُكَذِّبانِ ‹ 57 › كَأَنَّهُنَّ الْياقُوتُ وَالْمَرْجانُ ‹ 58 › فَبِأَيِّ آلاءِ رَبِّكُما تُكَذِّبانِ ‹ 59 › هَلْ جَزاءُ الإِحْسانِ إِلَّا الإِحْسانُ ‹ 60 ›\r\nفَبِأَيِّ آلاءِ رَبِّكُما تُكَذِّبانِ ‹ 61 ›\r\n\r\nترجمه :\r\n56 - در باغهاى بهشتى زنانى هستند كه جز به همسران عشق نمىورزند و هيچ انس و جن قبلا با آنها تماس نگرفته است .\r\n57 - پس كدامين نعمتهاى پروردگارتان را انكار مىكنيد ؟\r\n58 - آنها همچون ياقوت و مرجانند ! 59 - پس كدامين نعمتهاى پروردگارتان را انكار مىكنيد ؟\r\n60 - آيا جزاى نيكى جز نيكى خواهد بود ؟\r\n61 - پس كدامين نعمتهاى پروردگارتان را انكار مىكنيد ؟\r\n","description":"","footnote":"","page_name":" 168 ","page_number":168},
  {"content":"\r\n\r\nتفسير : همسران زيباى بهشتى\r\nدر آيات گذشته پنج قسمت از مواهب و ويژگيهاى اين دو باغ بهشتى عنوان شده بود ، در اينجا به سراغ ششمين نعمت مىرويم ، و آن همسران پاك بهشتى است ، مىفرمايد : « در اين قصرهاى بهشتى زنانى هستند كه جز به همسران خود چشم ندوخته ، و جز به آنها عشق نمىورزند » ( * ( فِيهِنَّ قاصِراتُ الطَّرْفِ ) * ) ( 1 ) .\r\n« و هيچ انس و جن قبلا با آنها تماس نگرفته است » ( * ( لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ) * ) ( 2 ) .\r\nبنا بر اين آنها دوشيزه‌اند ، و دست نخورده ، و پاك از هر نظر .\r\nاز « ابو ذر » نقل شده است كه « همسر بهشتى به شوهرش مىگويد : سوگند به عزت پروردگارم كه در بهشت چيزى را بهتر از تو نمىيابم ، سپاس مخصوص خداوندى است كه مرا همسر تو ، و تو را همسر من قرار داد » ( 3 ) .\r\n« طرف » ( بر وزن حرف ) به معنى پلك چشمها است ، و از آنجا كه به هنگام نگاه كردن پلكها به حركت در مىآيد كنايه از نگاه كردن است ، بنا بر اين تعبير به « قاصرات الطرف » اشاره به زنانى است كه نگاهى كوتاه دارند ، يعنى فقط به همسرانشان عشق مىورزند ، و اين يكى از بزرگترين امتيازات همسر است كه جز به همسرش نينديشد و به غير او علاقه نداشته باشد .\r\n\r\n","description":"","footnote":"\r\n( 1 ) ضمير جمع در « فيهن » ممكن است به « قصور بهشتى » باز گردد ، و يا به « باغهاى مختلف آن دو بهشت » و يا به « نعمتها و مواهب آن » .\r\n( 2 ) « * ( لَمْ يَطْمِثْهُنَّ ) * » از ماده « طمث » در اصل به معنى خون عادت ماهيانه است به معنى زوال بكارت آمده ، و در اينجا اشاره به اين است كه زنان بكر بهشتى هرگز همسرانى نداشته‌اند .\r\n( 3 ) مجمع البيان جلد 9 صفحه 208 .\r\n","page_name":" 169 ","page_number":169},
  {"content":"\r\nباز در تعقيب اين نعمت بهشتى تكرار مىكند : « كداميك از نعمتهاى پروردگارتان را انكار مىكنيد » ؟ ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nسپس به توصيف بيشترى از اين همسران بهشتى پرداخته ، مىگويد :\r\n« آنها همچون ياقوت و مرجانند » ! ( * ( كَأَنَّهُنَّ الْياقُوتُ وَالْمَرْجانُ ) * ) .\r\nبه سرخى و صفا و درخشندگى « ياقوت » و به سفيدى و زيبايى شاخ « مرجان » كه هنگامى كه اين دو رنگ ( يعنى سفيد و سرخ شفاف ) به هم آميزند زيباترين رنگ را به آنها مىدهند .\r\n« ياقوت » سنگى است معدنى و معمولا سرخ رنگ ، و « مرجان » حيوانى است دريايى شبيه شاخه‌هاى درخت كه گاه به رنگ سفيد و گاه قرمز يا رنگهاى ديگر است ، و در اينجا ظاهرا منظور نوع سفيد آن است ( 1 ) .\r\nبار ديگر به دنبال اين نعمت بهشتى مىفرمايد : « كدامين نعمت از نعمتهاى پروردگارتان را انكار مىكنيد » ؟ ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nو در پايان اين بحث مىگويد : « آيا جزاى نيكى جز نيكى خواهد بود » ( * ( هَلْ جَزاءُ الإِحْسانِ إِلَّا الإِحْسانُ ) * ) ( 2 ) .\r\nآيا آنها كه در دنيا كار نيك كرده‌اند جز پاداش نيك الهى انتظارى در باره آنها مىرود ؟\r\nگرچه در روايات اسلامى يا تفسير مفسران احسان در اين آيه تنها به معنى « توحيد » يا به معنى « توحيد و معرفت » يا به معنى « اسلام » تفسير شده ، ولى\r\n\r\n","description":"","footnote":"\r\n( 1 ) در باره مرجان در اوائل همين سوره ذيل آيه 22 شرح بيشترى داده‌ايم .\r\n( 2 ) « هل » در اين آيه براى استفهام انكارى است ، و در حقيقت اين آيه دليلى است براى آيات پيشين كه سخن از نعمتهاى ششگانه بهشتيان مىگفت .\r\n","page_name":" 170 ","page_number":170},
  {"content":"\r\nپيداست كه اينها هر كدام مصداق روشنى از اين مفهوم گسترده است كه هر گونه نيكى را در عقيده و گفتار و عمل شامل مىشود .\r\nدر حديثى از امام صادق ع مىخوانيم كه فرمود :\r\nآية فى كتاب اللَّه مسجلة ، قلت و ما هى ؟ قال قول اللَّه عز و جل : « * ( هَلْ جَزاءُ الإِحْسانِ إِلَّا الإِحْسانُ ) * » جرت فى الكافر و المؤمن ، و البر و الفاجر ، و من صنع اليه معروف فعليه ان يكافئ به و ليس المكافاة ان تصنع كما صنع حتى تربى ، فان صنعت كما صنع كان له الفضل بالابتداء ! :\r\n« آيه اى در قرآن است كه عموميت و شمول كامل دارد .\r\nراوى مىگويد : عرض كردم كدام آيه است ؟ فرمود : اين سخن خداوند متعال كه مىفرمايد : * ( هَلْ جَزاءُ الإِحْسانِ إِلَّا الإِحْسانُ ) * : كه در باره كافر و مؤمن نيكوكار و بدكار جارى مىشود ( كه پاسخ نيكى را بايد به نيكى داد ) و هر كس به او نيكى شود بايد جبران كند ، و راه جبران اين نيست كه به اندازه او نيكى كنى ، بلكه بايد بيش از آن باشد ، زيرا اگر همانند آن باشد نيكى او برتر است ، چرا كه او آغازگر بوده « ! ( 1 ) .\r\nبنا بر اين پاداش الهى در قيامت نيز بيش از عمل انسان در دنيا خواهد بود ، طبق همان استدلالى كه امام در حديث فوق فرموده است .\r\n« راغب » در « مفردات » مىگويد : « احسان » چيزى برتر از عدالت است ، زيرا عدالت اين است كه انسان آنچه بر عهده او است بدهد ، و آنچه متعلق به او است بگيرد ، ولى احسان اين است كه بيش از آنچه وظيفه او است انجام دهد ، و كمتر از آنچه حق او است بگيرد .\r\n\r\n","description":"","footnote":"\r\n( 1 ) تفسير عياشى ( طبق نقل نور الثقلين جلد 5 صفحه 199 و تفسير مجمع البيان جلد 9 صفحه 208 ) .\r\n","page_name":" 171 ","page_number":171},
  {"content":"\r\nباز در اينجا از بندگان اقرار مىگيرد كه « كدامين نعمت از نعمتهاى پروردگارتان را انكار مىكنيد » ؟ ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nچرا كه اين قانون يعنى جزاى احسان به احسان خود نعمتى است بزرگ از ناحيه خداوند بزرگ ، و نشان مىدهد كه پاداش او در برابر اعمال بندگان نيز درخور كرم او است نه درخور اعمال آنها ، تازه اگر آنها عملى دارند و اطاعتى مىكنند آن هم به توفيق و لطف خدا است و بركاتش نيز به خودشان مىرسد .\r\n\r\nنكته : نيكى پاداش نيكى است\r\nآنچه در آيه فوق خوانديم « * ( هَلْ جَزاءُ الإِحْسانِ إِلَّا الإِحْسانُ ) * » يك قانون عمومى در منطق قرآن است كه خدا و خلق و همه بندگان را شامل مىشود .\r\nعموميت اين قانون به همه مسلمانان تعليم مىدهد كه هر نيكى را از هر كسى باشد جبران كنند ، و به گفته امام صادق ع جبران آن نيست كه همانندش را انجام دهند ، بلكه بايد برتر باشد ، و گرنه آنكه ابتدا به احسان كرده است برترى خواهد داشت ! در مورد اعمال ما در پيشگاه خداوند مساله شكل ديگرى به خود مىگيرد ، چرا كه طرف خداوند كريمى است كه امواج رحمتش سرتاسر عالم هستى را فرا گرفته ، و اكرام و انعامش شايسته ذات او است ، نه هموزن اعمال بندگان ، بنا بر اين جاى تعجب نيست كه در تاريخ امم كرارا مىخوانيم كه افرادى با انجام كار كوچكى از روى اخلاص مشمول عنايات بزرگى شده‌اند ، از جمله اينكه :\r\nبعضى از مفسران نقل كرده‌اند « يكى از مسلمانان پير زن كافرى را ديد كه دانه هايى براى پرندگان در وقت زمستان مىپاشيد ، به او گفت از امثال تو\r\n","description":"","footnote":"","page_name":" 172 ","page_number":172},
  {"content":"\r\nاين عمل پذيرفته نمىشود ، او در پاسخ گفت من اين كار را مىكنم خواه پذيرفته شود يا نشود ، اين ماجرا گذشت بعد از مدتى او را در حرم كعبه ديد گفت :\r\nاى مرد خداوند به بركت يك مشت دانه براى پرندگان نعمت اسلام را به من ارزانى داشت » ( 1 ) .\r\n\r\n","description":"","footnote":"\r\n( 1 ) « روح البيان » جلد 9 صفحه 310 .\r\n","page_name":" 173 ","page_number":173},
  {"content":"\r\n\r\n[ سوره الرحمن ‹ 55 › : آيات 62 تا 69 
  ]\r\nوَ مِنْ دُونِهِما جَنَّتانِ ‹ 62 › فَبِأَيِّ آلاءِ رَبِّكُما تُكَذِّبانِ ‹ 63 › مُدْهامَّتانِ ‹ 64 › فَبِأَيِّ آلاءِ رَبِّكُما تُكَذِّبانِ ‹ 65 › فِيهِما عَيْنانِ نَضَّاخَتانِ ‹ 66 ›\r\nفَبِأَيِّ آلاءِ رَبِّكُما تُكَذِّبانِ ‹ 67 › فِيهِما فاكِهَةٌ وَنَخْلٌ وَرُمَّانٌ ‹ 68 › فَبِأَيِّ آلاءِ رَبِّكُما تُكَذِّبانِ ‹ 69 ›\r\n\r\nترجمه :\r\n62 - و پائينتر از آنها دو بهشت ديگر است .\r\n63 - پس كدامين نعمتهاى پروردگارتان را انكار مىكنيد ؟\r\n64 - هر دو كاملا خرم و سرسبزند ! 65 - پس كدامين نعمتهاى پروردگارتان را انكار مىكنيد ؟\r\n66 - در آنها دو چشمه در حال فوران است .\r\n67 - پس كدامين نعمتهاى پروردگارتان را انكار مىكنيد ؟\r\n","description":"","footnote":"","page_name":" 174 ","page_number":174},
  {"content":"\r\n68 - در آنها ميوه‌هاى فراوان و درخت نخل و انار است .\r\n69 - پس كدامين نعمتهاى پروردگارتان را انكار مىكنيد ؟\r\n\r\nتفسير : دو بهشت ديگر با اوصاف شگفتآورش\r\nدر ادامه بحث گذشته كه پيرامون دو بهشت خائفان با ويژگيهاى و الا سخن مىگفت در اين آيات از دو بهشت سخن مىگويد كه در مرحله پائينترى و طبعا براى افرادى است كه در سطح پائينترى از ايمان و خوف از پروردگار قرار دارند ، و به تعبير ديگر هدف بيان وجود سلسله مراتب به تناسب ايمان و عمل صالح است .\r\nنخست مىفرمايد : « و پائينتر از آنها دو بهشت ديگر است » ( * ( وَمِنْ دُونِهِما جَنَّتانِ ) * ) .\r\nبراى اين جمله دو تفسير ذكر كرده‌اند نخست همان كه در بالا گفتيم تفسير ديگر اينكه : تعبير « من دونهما » يعنى غير از آن دو بهشت ، دو بهشت ديگر براى همان مؤمنان است كه به عنوان تنوع در ميان اين باغهاى بهشتى در گردشند ، چرا كه طبع آدمى تنوع طلب است و از آن لذت مىبرد .\r\nولى با توجه به لحن اين آيات ، و همچنين رواياتى كه در تفسير آن وارد شده تفسير اول مناسبتر به نظر مىرسد .\r\nدر حديثى از پيغمبر گرامى اسلام ص مىخوانيم كه در تفسير اين آيه فرمود :\r\nجنتان من فضة ، آنيتهما و ما فيهما ، جنتان من ذهب آنيتهما و ما فيهما :\r\n« دو بهشت كه بناى آنها و هر چه در آنها است از نقره است ، و دو بهشت است كه بناى آنها و هر چه در آنها است از طلا است » ( تعبير به طلا و نقره ممكن است اشاره به تفاوت ارزش مواهب آنها باشد ) ( 1 ) .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 175 ","page_number":175},
  {"content":"\r\nدر حديث ديگرى از امام صادق ع مىخوانيم كه در تفسير همين آيه فرمود :\r\nلا تقولن الجنة واحدة ، ان اللَّه يقول : « * ( وَمِنْ دُونِهِما جَنَّتانِ ) * » و لا تقولن درجة واحدة ان اللَّه يقول : « درجات بعضها فوق بعض » انما تفاضل القوم بالاعمال :\r\n« نگو بهشت يكى است ، چرا كه خداوند مىگويد : « غير از آن دو بهشت ، دو بهشت ديگر است » ، و نگو درجه واحدى است ، چرا كه خداوند مىفرمايد : « درجاتى است كه بعضى بالاتر از بعض ديگر است « و اين تفاوت به خاطر اعمال مىباشد » ( 1 ) .\r\nروى همين اصل در حديثى از پيامبر ص آمده است :\r\nجنتان من ذهب للمقربين ، و جنتان من و رق لاصحاب اليمين :\r\n« دو بهشت از طلا است براى مقربان ، و دو بهشت از نقره براى اصحاب اليمين » ( 2 ) .\r\nسپس مىافزايد : « كداميك از نعمتهاى پروردگارتان را انكار مىكنيد » ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nبعد به پنج ويژگى اين دو بهشت كه بعضى با آنچه در باره دو بهشت سابق گفته شد شباهت دارد و بعضى متفاوت است پرداخته ، مىگويد : « هر دو كاملا خرم و سرسبزند » ( * ( مُدْهامَّتانِ ) * ) .\r\n« مدهامتان » از ماده « ادهيمام » و از ريشه « دهمه » ( بر وزن تهمه ) در اصل به معنى « سياهى » و « تاريكى شب » است ، سپس به سبز پر رنگ نيز اطلاق شده است ، و از آنجا كه چنين رنگى نشانه نهايت شادابى و طراوت گياهان\r\n\r\n","description":"","footnote":"\r\n( 1 ) همان مدرك .\r\n( 2 ) « در المنثور » جلد 6 صفحه 146 - چنان كه گفتيم تعبير به طلا و نقره ممكن است اشاره به تفاوت مرتبه اين دو بهشت باشد .\r\n","page_name":" 176 ","page_number":176},
  {"content":"\r\nو درختان است اين تعبير بيانگر نهايت خرمى آن دو بهشت است .\r\nباز در اينجا اضافه مىكند : « كداميك از نعمتهاى پروردگارتان را انكار مىكنيد » ؟ ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nدر آيه بعد به توصيف ديگرى پرداخته ، مىگويد : « در آنها دو چشمه در حال فوران است » ( هِما عَيْنانِ نَضَّاخَتانِ ) .\r\n« نضاختان » از ماده « نضخ » به معنى فوران آب مىباشد .\r\nدگر بار از جن و انس به صورت يك استفهام انكارى مىپرسد : « كدامين نعمت از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nآيه بعد در باره ميوه‌هاى اين دو بهشت چنين مىگويد : « در آنها ميوه‌هاى فراوان و درخت خرما و انار است » ( * ( فِيهِما فاكِهَةٌ وَنَخْلٌ وَرُمَّانٌ ) * ) .\r\nبدون شك « فاكهة » مفهوم گسترده اى دارد و همه انواع ميوه را شامل مىشود ، ولى اهميت خرما و انار سبب شده كه بالخصوص از آن دو نام برده شود ، و اينكه بعضى از مفسران پنداشته‌اند كه اين دو ميوه در مفهوم « فاكهة » داخل نيست اشتباه است ، زيرا علماى لغت آن را انكار كرده‌اند ، و اصولا عطف « خاص » بر « عام » در مواردى كه امتيازى موجود باشد كاملا معمول است ، چنان كه در آيه 98 سوره بقره مىخوانيم : مَنْ كانَ عَدُوًّا لِلَّه وَمَلائِكَتِه وَرُسُلِه وَجِبْرِيلَ وَمِيكالَ فَإِنَّ اللَّه عَدُوٌّ لِلْكافِرِينَ : « كسى كه دشمن خدا و ملائكه و فرستادگان او و جبرئيل باشد ( كافر است و ) خداوند دشمن كافران مىباشد » .\r\n","description":"","footnote":"","page_name":" 177 ","page_number":177},
  {"content":"\r\nدر اينجا « جبرئيل » و « ميكائيل » كه دو نفر از فرشتگان بزرگ خدا هستند بعد از ذكر « ملائكه » به طور عام مورد توجه قرار گرفته‌اند .\r\nباز همان سؤال را تكرار كرده ، مىفرمايد : « كدامين نعمتهاى پروردگارتان را انكار مىكنيد » ؟ ( * ( فَبِأَيِّ آلاءِ رَبِّكُما تُكَذِّبانِ ) * ) .\r\n\r\nنكته : ارزش ميوه‌ها\r\nقابل توجه اينكه در آيات فوق از ميان غذاهاى بهشتى مخصوصا روى ميوه‌ها تكيه شده و از ميان تمام ميوه‌ها به خصوص خرما و انار را نام مىبرد ، و عجب اينكه بجاى « خرما » « درخت نخل » گفته شده ، ولى در مورد انار نام خود ميوه آمده است ، و لا بد هر كدام نكته اى دارد .\r\nاما ذكر خصوص ميوه‌ها از ميان غذاهاى بهشتى بخاطر اهميتى است كه ميوه‌ها در تغذيه دارند ، تا آنجا كه انسان را موجودى « ميوه خوار » ناميده‌اند ، و نقش ميوه‌ها در طراوت و شادابى و نشاط انسان نه تنها از نظر علمى بلكه از نظر تجربه عمومى مردم نيز آشكار است .\r\nو اما ذكر درخت نخل بجاى ميوه آن ممكن است از اين نظر باشد كه درخت نخل علاوه بر ميوه اش از جهات مختلف مورد استفاده است در حالى كه درخت انار چنين نيست ، از برگهاى نخل انواع وسائل زندگى ، از فرش گرفته تا كلاه و لباس و وسيله حمل و نقل و تخت خواب مىبافند ، و از الياف آن استفاده‌هاى مختلف مىكنند ، بعضى از قسمتهاى آن خواص دارويى دارد و حتى از تنه آن به عنوان ستون براى بعضى عمارتها يا پل براى عبور از نهرها استفاده مىكنند .\r\nو اما انتخاب اين دو ميوه از ميان ميوه‌هاى بهشتى به خاطر تنوع اين دو مىباشد : يكى غالبا در مناطق گرم مىرويد ، و ديگرى در مناطق سرد ، يكى\r\n","description":"","footnote":"","page_name":" 178 ","page_number":178},
  {"content":"\r\nماده قندى دارد ، و ديگرى ماده اسيدى ، يكى از نظر طبيعت گرم است و ديگرى از نظر طبيعت سرد ، يكى غذا است و ديگرى بر طرف كننده تشنگى .\r\nدر باره مواد حياتى موجود در خرما و انواع ويتامينهاى آن كه امروز كشف شده و بالغ بر 13 ماده حياتى و 5 نوع ويتامين است و همچنين ساير خواص آن ذيل آيه 25 سوره مريم تحت عنوان يك غذاى نيروبخش سخن گفته‌ايم ( 1 ) .\r\nو اما « انار » كه در بعضى از روايات اسلامى به عنوان بهترين ميوه‌ها ( سيد الفاكهة ) معرفى شده ( 2 ) .\r\nدانشمندان غذاشناس مطالب بسيارى گفته‌اند ، از جمله روى قدرت پاك كنندگى خون و وجود مقدار قابل ملاحظه اى « ويتامين ث » در آن تكيه كرده‌اند .\r\nفوائد فراوان ديگرى براى انار ( شيرين و ترش ) در كتب آمده است از جمله تقويت معده ، دفع تبهاى صفرايى ، يرقان ، جرب ( بيمارى خارش ) تقويت ديد چشم ، رفع جراحات مزمن ، تقويت لثه ، دفع اسهال است .\r\nدر حديثى از امام صادق ع مىخوانيم :\r\nاطعموا صبيانكم الرمان ، فانه اسرع لشبابهم :\r\n« به كودكان خود انار دهيد كه موجب رشد سريع آنها است » ( 3 ) .\r\nو در حديث ديگرى آمده است :\r\nفانه اسرع لالسنتهم :\r\n« زودتر به سخن مىآيند ( 4 ) .\r\n\r\n","description":"","footnote":"\r\n( 1 ) تفسير نمونه جلد 13 صفحه 46 .\r\n( 2 ) اين تعبير در حديثى از پيغمبر گرامى اسلام نقل شده است ( بحار الانوار جلد 66 صفحه 163 ) .\r\n( 3 ) « بحار الانوار » جلد 66 صفحه 164 .\r\n( 4 ) همان مدرك صفحه 165 .\r\n","page_name":" 179 ","page_number":179},
  {"content":"\r\nو در حديث ديگرى از امام باقر و امام صادق ع آمده است كه فرمودند\r\nما على وجه الارض ثمرة كانت احب الى رسول اللَّه ( ص ) من الرمان :\r\n« هيچ ميوه اى در روى زمين نزد رسول خدا محبوبتر از انار نبود » ( 1 ) .\r\n\r\n","description":"","footnote":"\r\n( 1 ) « كافى » جلد 6 صفحه 352 .\r\n","page_name":" 180 ","page_number":180},
  {"content":"\r\n\r\n[ سوره الرحمن ‹ 55 › : آيات 70 تا 78 
  ]\r\nفِيهِنَّ خَيْراتٌ حِسانٌ ‹ 70 › فَبِأَيِّ آلاءِ رَبِّكُما تُكَذِّبانِ ‹ 71 › حُورٌ مَقْصُوراتٌ فِي الْخِيامِ ‹ 72 › فَبِأَيِّ آلاءِ رَبِّكُما تُكَذِّبانِ ‹ 73 › لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ‹ 74 ›\r\nفَبِأَيِّ آلاءِ رَبِّكُما تُكَذِّبانِ ‹ 75 › مُتَّكِئِينَ عَلى رَفْرَفٍ خُضْرٍ وَعَبْقَرِيٍّ حِسانٍ ‹ 76 › فَبِأَيِّ آلاءِ رَبِّكُما تُكَذِّبانِ ‹ 77 › تَبارَكَ اسْمُ رَبِّكَ ذِي الْجَلالِ وَالإِكْرامِ ‹ 78 ›\r\n\r\nترجمه :\r\n70 - و در آن باغهاى بهشتى زنانى هستند نيكو خلق و زيبا .\r\n71 - پس كدامين نعمتهاى پروردگارتان را انكار مىكنيد ؟\r\n72 - حوريانى كه در خيمه‌هاى بهشتى مستورند .\r\n73 - پس كدامين نعمتهاى پروردگارتان را انكار مىكنيد ؟\r\n","description":"","footnote":"","page_name":" 181 ","page_number":181},
  {"content":"\r\n74 - زنانى كه هيچ انس و جن قبلا با آنها تماس نگرفته ( و دوشيزه‌اند ) .\r\n75 - پس كدامين نعمتهاى پروردگارتان را انكار مىكنيد ؟\r\n76 - اين در حالى است كه اين بهشتيان بر تختهايى تكيه زده‌اند كه با بهترين و زيباترين پارچه‌هاى سبز رنگ پوشانده شده .\r\n77 - پس كدامين نعمتهاى پروردگارتان را انكار مىكنيد ؟\r\n78 - پر بركت و زوال ناپذير است نام پروردگار صاحب جلال و جمال تو .\r\n\r\nتفسير : باز هم همسران بهشتى\r\nدر ادامه شرح نعمتهاى دو بهشتى كه در آيات سابق آمده است در اين آيات نيز به قسمتهاى ديگر از اين مواهب اشاره شده است .\r\nنخست مىفرمايد : « در اين دو بهشت نيز زنانى هستند نيكو خلق و زيبا » ( * ( فِيهِنَّ خَيْراتٌ حِسانٌ ) * ) ( 1 ) .\r\nزنانى كه جمع ميان « حسن سيرت » و « حسن صورت » كرده‌اند ، چرا كه « خير » غالبا در مورد صفات نيك و جمال معنوى به كار مىرود و « حسن » غالبا در زيبايى و جمال ظاهر .\r\nدر رواياتى كه در تفسير اين آيه وارد شده صفات نيك بسيارى براى همسران بهشتى شمرده شده كه مىتواند اشاره اى به صفات عالى زنان دنيا نيز باشد ، و الگويى براى همه زنان محسوب شود ، از جمله خوش زبان بودن ، نظافت و پاكى ، آزار نرسانيدن ، نظرى به بيگانگان نداشتن و مانند آن .\r\n\r\n","description":"","footnote":"\r\n( 1 ) ضمير « فيهن » كه جمع مؤنث است ممكن است به مجموع چهار بهشت باز گردد كه در آيات گذشته آمده بود ، و نيز ممكن است به دو بهشتى كه اخيرا به آن اشاره شد باز گردد به اعتبار باغهاى متعدد و قصرهاى گوناگونى كه دارد و اين تفسير مناسبتر است چرا كه حساب آنها را از هم جدا كرده است .\r\n","page_name":" 182 ","page_number":182},
  {"content":"\r\nخلاصه اينكه تمام صفات كمال و جمالى كه در يك همسر مطلوب است در آنها جمع است ، و آنچه خوبان همه دارند آنها تنها دارند ، و به همين دليل قرآن در يك تعبير كوتاه و پر معنى از آنها به عنوان « خيرات حسان » تعبير كرده است ( 1 ) .\r\nو به دنبال ذكر اين نعمت باز مىافزايد : « كداميك از نعمتهاى پروردگارتان را انكار مىكنيد » ؟ ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nسپس در ادامه توصيف اين زنان بهشتى اضافه مىكند : « آنها حوريانى هستند كه در خيمه‌هاى بهشتى مستورند » ( * ( حُورٌ مَقْصُوراتٌ فِي الْخِيامِ ) * ) .\r\n« حور » جمع « حوراء » و « احور » به كسى مىگويند كه سياهى چشمش كاملا مشكى و سفيدى آن كاملا شفاف است ، و گاه به زنان سفيد چهره نيز اطلاق شده است .\r\nتعبير به « مقصورات » اشاره به اين است كه آنها تنها تعلق به همسرانشان دارند و از ديگران مستور و پنهانند .\r\n« خيام » جمع « خيمه » است ، ولى به طورى كه در روايات اسلامى آمده خيمه‌هاى بهشتى شباهتى به خيمه‌هاى اين جهان ندارند ، از نظر گستردگى و وسعت و زيبايى .\r\nاين نكته نيز قابل توجه است كه « خيمه » طبق آنچه علماى لغت و بعضى\r\n\r\n","description":"","footnote":"\r\n( 1 ) « خيرات » بعضى گفته‌اند جمع « خيره » ( بر وزن سيده ) است كه به خاطر تخفيف آن را « خيرات » گفته‌اند ، و بعضى آن را جمع « خيره » ( بر وزن حيره ) دانسته‌اند ، و در هر حال معنى وصفى دارد نه معنى « افعل التفضيل » چرا كه افعل التفضيل جمع بسته نمىشود .\r\n","page_name":" 183 ","page_number":183},
  {"content":"\r\nاز مفسران گفته‌اند تنها به معنى خيمه‌هاى پارچه اى كه در ميان ما معروف است نمىباشد ، بلكه به خانه‌هاى چوبى و يا حتى هر خانه مدورى كلمه « خيمه » اطلاق مىشود ، و گاه گفته شده « خيمه » عبارت است از هر خانه اى كه از سنگ و مانند ساخته نشده است ( 1 ) .\r\nو بار ديگر همان سؤال پر معنى را تكرار كرده مىگويد : « كدامين نعمت از نعمتهاى پروردگارتان را انكار مىكنيد » ؟ ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nآيه بعد توصيف ديگرى است در باره حوريان بهشتى ، مىفرمايد : « هرگز پيش از اين جن و انس ديگرى با آنها تماس نگرفته ، و دوشيزه‌اند » ( * ( لَمْ يَطْمِثْهُنَّ إِنْسٌ قَبْلَهُمْ وَلا جَانٌّ ) * ) ( 2 ) .\r\nالبته چنان كه از آيات ديگر قرآن استفاده مىشود زنان و مردانى كه در اين دنيا همسر يكديگرند هر گاه هر دو با ايمان و بهشتى باشند در آنجا به هم ملحق مىشوند ، و با هم در بهترين شرائط و حالات زندگى مىكنند ( 3 ) .\r\nو حتى از روايات استفاده مىشود كه مقام اين زنان برتر از حوريان بهشت است ( 4 ) به خاطر عبادات و اعمال صالحى كه در اين جهان انجام داده‌اند .\r\nسپس مىفرمايد : « كدامين نعمت از نعمتهاى پروردگارتان را انكار مىكنيد » ؟ ( * ( فَبِأَيِّ آلاءِ رَبِّكُما تُكَذِّبانِ ) * ) .\r\n\r\n","description":"","footnote":"\r\n( 1 ) « لسان العرب » ، « مجمع البحرين » ، و « المنجد » .\r\n( 2 ) در باره معنى « طمث » ذيل آيه 56 همين سوره توضيح كافى داده‌ايم .\r\n( 3 ) ( رعد - 23 و مؤمن - 8 ) .\r\n( 4 ) در المنثور صفحه 151 .\r\n","page_name":" 184 ","page_number":184},
  {"content":"\r\nدر آخرين توصيفى كه در اين آيات از نعمتهاى بهشتى كرده ، مىگويد :\r\n« ساكنان اين دو بهشت در حالى هستند كه تكيه بر تختهايى زده‌اند كه با بهترين و زيباترين پارچه‌هاى سبز رنگ پوشانده شده است » ( * ( مُتَّكِئِينَ عَلى رَفْرَفٍ خُضْرٍ وَعَبْقَرِيٍّ حِسانٍ ) * ) .\r\n« رفرف » در اصل به معنى برگهاى گسترده درختان است و سپس به پارچه‌هاى زيباى رنگارنگ كه بى شباهت به منظره باغها نيست اطلاق شده ( 1 ) .\r\n« عبقرى » در اصل به معنى هر موجود بى نظير يا كم نظير است ، و لذا به دانشمندانى كه وجود آنها در ميان مردم نادر است « عباقرة » مىگويند ، بسيارى معتقدند كلمه « عبقر » در آغاز اسمى بوده كه عرب براى شهر پريان انتخاب كرده بود ، و از آنجا كه اين شهر موضوع ناشناخته و نادرى بوده ، هر موضوع بى نظير را به آن نسبت مىدهند و « عبقرى » مىگويند ، بعضى نيز گفته‌اند كه « عبقر » شهرى بود كه بهترين پارچه‌هاى ابريشمين را در آن مىبافتند ( 2 ) .\r\nولى به هر حال ريشه اصلى فعلا متروك شده ، و عبقرى به صورت يك كلمه مستقل به معنى « نادر الوجود » يا « عزيز الوجود » به كار مىرود ، و با اينكه مفرد است گاهى معنى جمعى نيز مىدهد ( مانند آيه مورد بحث ) .\r\nو « حسان » جمع « حسن » ( بر وزن چمن ) به معنى خوب و زيبا است .\r\nبه هر حال اين تعبيرات همه حاكى از اين است كه بهشت همه چيزش ممتاز است ، ميوه‌ها ، غذاها ، قصرها ، فرشها و خلاصه هر چيزش در نوع خود بى نظير و بى مانند است ، بلكه بايد گفت اين تعبيرات نيز هرگز نمىتواند آن\r\n\r\n","description":"","footnote":"\r\n( 1 ) بعضى از مفسران در اينجا فرش معروف نگارستان انوشيروان را به صورت مثالى ذكر كرده‌اند ، همان فرش فوق العاده گرانقيمتى كه منظره يك باغ را منعكس مىكرد .\r\n( 2 ) تفسير « ابو الفتوح رازى » ذيل آيات مورد بحث .\r\n","page_name":" 185 ","page_number":185},
  {"content":"\r\nمفاهيم بزرگ و بى مانند را در خود جاى دهد ، و تنها شبحى از آن را در ذهن ما ترسيم مىكند .\r\nسپس براى آخرين بار ( و سى و يكمين مرتبه ) اين سؤال را از انس و جن و از تمام افراد مىكند : « كدامين نعمت از نعمتهاى پروردگارتان را انكار مىكنيد » ؟ ! ( * ( فَبِأَيِّ آلاءِ رَبِّكُما تُكَذِّبانِ ) * ) .\r\nنعمتهاى معنوى ؟ يا نعمتهاى مادى ؟ نعمتهاى اين جهان ؟ يا نعمتهاى بهشتى ؟\r\nنعمتهايى كه سر تا پاى وجود شما را فرا گرفته و دائما غرق در آنيد ، و گاه بر اثر غرور و غفلت همه آنها را به دست فراموشى مىسپريد ، و از بخشنده اينهمه نعمتها و كسى كه در انتظار نعمتهايش در آينده هستيد غافل مىشويد ؟ كداميك را منكر هستيد ؟\r\nو در آخرين آيه اين سوره مىفرمايد : « پر بركت و زوال ناپذير است نام پروردگارت كه صاحب جلال و اكرام است » ( * ( تَبارَكَ اسْمُ رَبِّكَ ذِي الْجَلالِ وَالإِكْرامِ ) * ) .\r\n« تبارك » از ريشه « برك » ( بر وزن درك ) به معنى سينه شتر است ، و از آنجا كه شتران هنگامى كه در جايى مىخوابند و ثابت مىمانند سينه خود را به زمين مىچسبانند اين واژه به معنى ثابت ماندن و پايدار و با دوام بودن به كار رفته است ، و نيز از آنجا كه سرمايه با دوام و زوال ناپذير فوائد زياد دارد به موجود پرفايده « مبارك » گفته مىشود ، و شايسته ترين كسى كه اين عنوان براى او سزاوار است ذات پاك خداوند است كه سرچشمه همه خيرات و بركات مىباشد .\r\nاين تعبير به خاطر آن است كه در اين سوره انواع نعمتهاى الهى ، در زمين و آسمان ، در خلقت بشر ، و در دنيا و آخرت آمده است ، و از آنجا كه اينها همه\r\n","description":"","footnote":"","page_name":" 186 ","page_number":186},
  {"content":"\r\nاز وجود پر بركت پروردگار افاضه مىشود ، مناسبترين تعبير همان است كه در اين آيه آمده است .\r\nزيرا منظور از « اسم » در اينجا اوصاف پروردگار است ، مخصوصا صفت « رحمانيت » كه منشأ همه اين بركات است ، و به تعبير ديگر افعال خداوند از صفات او سرچشمه مىگيرد ، اگر عالم هستى را با نظام آفريد و در همه چيز ميزان قرار داد « حكمت » او ايجاب مىكرد ، و اگر قانون عدالت را در همه چيز حكمفرما فرمود « علم و عدل » او ايجاب مىكند ، و اگر مجرمان را در انواع مجازاتهايى كه در اين سوره اشاره شد گرفتار مىسازد « منتقم » بودنش اقتضا مىنمايد ، و اگر مؤمنان صالح را مشمول انواع مواهب معنوى و مادى در اين جهان و جهان ديگر قرار مىدهد « فضل و رحمت » واسعه او ايجاب مىكند ، بنا بر اين « اسم » او اشاره به « صفات » او است ، و صفات او هم عين ذات پاك او است .\r\nتعبير به « * ( ذِي الْجَلالِ وَالإِكْرامِ ) * » اشاره اى است به تمام صفات جمال و جلال او ( ذى الجلال اشاره به صفات سلبيه ، و ذى الاكرام اشاره به صفات ثبوتيه است ) .\r\nجالب اينكه اين سوره با نام خداوند « رحمن » آغاز شد ، و با نام پروردگار ذُو الْجَلالِ وَالإِكْرامِ پايان مىگيرد ، و هر دو هماهنگ با مجموعه محتواى سوره است .\r\n\r\nنكته‌ها :\r\n1 - در آيه 37 اين سوره بعد از ذكر نعمتهاى مختلف معنوى و مادى دنيا مىفرمايد : « وَيَبْقى وَجْه رَبِّكَ ذُو الْجَلالِ وَالإِكْرامِ » و در پايان سوره بعد از ذكر انواع نعمتهاى بهشتى مىفرمايد « * ( تَبارَكَ اسْمُ رَبِّكَ ذِي الْجَلالِ وَالإِكْرامِ ) * »\r\n","description":"","footnote":"","page_name":" 187 ","page_number":187},
  {"content":"\r\nاين دو تعبير بيانگر اين واقعيت است كه همه خطوط به ذات پاك او منتهى مىشود ، و هر چه هست از ناحيه او است ، دنيا از ناحيه او است ، و عقبى نيز از ناحيه او است ، و جلال و اكرام او همه چيز را فرا گرفته .\r\n2 - در حديثى از پيغمبر گرامى اسلام ص مىخوانيم : شخصى در محضرش دعا مىكرد و مىگفت : يا ذا الجلال و الاكرام : « اى خداوندى كه صاحب جلال و اكرامى » پيامبر ص فرمود : قد استجيب لك فسل : « اكنون كه خدا را به اين نام خواندى دعايت مستجاب شد هر چه مىخواهى بخواه » ! ( 1 ) .\r\nو در حديث ديگرى آمده است كه پيامبر ص مردى را مشاهده كرد كه ايستاده و مشغول نماز بود ، بعد از ركوع و سجود و تشهد دعا كرد و در دعايش چنين گفت :\r\nاللهم انى اسئلك بان لك الحمد لا إله الا انت وحدك لا شريك لك المنان بديع السماوات و الارض ، يا ذا الجلال و الاكرام ، يا حى يا قيوم ، انى اسئلك . . .\r\nپيامبر ص فرمود :\r\nلقد دعا اللَّه باسمه العظيم الذى اذا دعى به اجاب ، و اذا سئل به اعطى :\r\n« اين مرد خدا را به نام عظيمى خواند كه هر گاه به آن دعا شود اجابت مىكند و اگر به وسيله آن سؤال كنند عطا مىفرمايد » ( 2 ) .\r\n3 - در حديثى از امام باقر ع مىخوانيم كه در تفسير آيه « * ( تَبارَكَ اسْمُ رَبِّكَ ذِي الْجَلالِ وَالإِكْرامِ ) * » فرمود :\r\nنحن جلال اللَّه و كرامته التي اكرم اللَّه العباد بطاعتنا :\r\n« ما جلال خداوند و كرامت او هستيم كه بندگان را به اطاعت ما گرامى داشته است » ( 3 ) .\r\n\r\n","description":"","footnote":"\r\n( 1 و 2 ) تفسير « در المنثور » جلد 6 صفحه 153 .\r\n( 3 ) « تفسير برهان » جلد 4 صفحه 272 .\r\n","page_name":" 188 ","page_number":188},
  {"content":"\r\nروشن است كه اهل بيت پيامبر ص جز به سوى خدا دعوت نمىكنند ، و جز به اطاعت او نمىخوانند ، و هاديان راه و كشتيهاى نجات در اين درياى متلاطم زندگى دنيا هستند ، و بنا بر اين يكى از مصداقهاى جلال و اكرام الهى محسوب مىشوند ، چه اينكه خداوند به وسيله اوليائش مردم را مشمول نعمت هدايت مىسازد .\r\n4 - بعضى نقل كرده‌اند كه نخستين بخشى از قرآن مجيد كه در مكه بر قريش آشكار خوانده شد آيات آغاز همين سوره « الرحمن » بود ، « عبد اللَّه بن مسعود » مىگويد : ياران رسول خدا ص جمع شدند و گفتند تا كنون قريش از قرآن هيچ نشنيده‌اند ، در ميان ما كيست كه قرآن را آشكارا بر آنها بخواند ، من گفتم آن كس منم ! گفتند : ما مىترسيم تو را آزار دهند ، بهتر اين است كه كسى اين كار را بر عهده گيرد كه قبيله نيرومندى داشته باشد تا از او دفاع كنند .\r\nگفتم مرا به حال خود بگذاريد خداوند مدافع من است .\r\nروز ديگر « ابن مسعود » در وسط روز در كنار مقام ابراهيم قرار گرفت و در حالى كه قريش در مجلس خود نشسته بودند برخاست و با صداى بلند شروع كرد :\r\nبِسْمِ اللَّه الرَّحْمنِ الرَّحِيمِ الرَّحْمنُ عَلَّمَ الْقُرْآنَ . . . و هم چنان ادامه داد ، قريش خاموش شدند و گوش فرا دادند سپس گفتند : اين مرد بى سر و پا چه مىگويد ؟ ! بعضى گفتند : او قسمتى از سخنانى را كه محمد آورده است تلاوت مىكند ، برخاستند و محكم بر صورت او كوبيدند ، ولى او هم چنان به تلاوت سوره تا آنجا كه خدا مىخواست ادامه داد .\r\nسپس به سوى اصحاب پيامبر ص برگشت در حالى كه آثار زخم بر صورتش نمايان بود ، گفتند ما از همين بر تو مىترسيديم ! ابن مسعود گفت : هرگز اين دشمنان خدا در نظر من اين اندازه كوچك\r\n","description":"","footnote":"","page_name":" 189 ","page_number":189},
  {"content":"\r\nنبودند ، اگر مىخواهيد فردا هم ادامه مىدهم ابدا ترس ندارم ، گفتند : نه ، همين مقدار كافى است ، آنچه را كه آنها نمىخواستند بر آنها خواندى ( 1 ) .\r\nبه همين دليل « ابن مسعود » را نخستين كسى مىشمرند كه قرآن را در مكه آشكارا براى مشركان خواند ( 2 ) .\r\nخداوندا ! تو ذو الجلال و الاكرامى ، به جلال و اكرامت سوگند كه ما را از نعمتها و مواهب بهشتى محروم مگردان .\r\nپروردگارا ! دايره رحمتت بسيار گسترده است هر چند ما عملى كه شايسته آن باشد انجام نداده‌ايم آنچه لايق مقام رحمانيت تو است با ما رفتار كن .\r\nبار الها ! ما هيچيك از نعمتهاى تو را تكذيب نمىكنيم ، و خود را همواره غرق احسان تو مىدانيم ، آنها را بر ما مستدام دار ! آمين يا رب العالمين .\r\n8 : ج 1 : 1406 هجرى قمرى 29 : 10 : 1364 شمسى\r\n\r\n","description":"","footnote":"\r\n( 1 ) « سيره ابن هشام » جلد 1 صفحه 336 .\r\n( 2 ) « اسد الغابه » جلد 3 صفحه 257 .\r\n","page_name":" 190 ","page_number":190},
  {"content":"\r\n\r\n‹ 56 › سوره واقعه اين سوره در مكه نازل شده و داراى 96 آيه است\r\n","description":"","footnote":"","page_name":" 191 ","page_number":191},
  {"content":"\r\n","description":"","footnote":"","page_name":" 192 ","page_number":192},
  {"content":"\r\n\r\nمحتواى سوره واقعه\r\nدر « تاريخ القرآن » از « ابن نديم » نقل شده كه سوره « واقعه » چهل و چهارمين سوره اى است كه بر پيغمبر اكرم ص نازل شد ( 1 ) قبل از آن سوره « طه » ، و بعد از آن « شعرا » بوده است .\r\nاين سوره همانگونه كه از لحن آن پيدا است ، و مفسران نيز تصريح كرده‌اند ، در مكه نازل شده است ، هر چند بعضى گفته‌اند آيه 81 و 82 در مدينه نازل گرديده ، ولى دليلى براى اين گفته در دست نيست ، و نشانه اى در آيات مزبور بر اين ادعا وجود ندارد .\r\nسوره واقعه چنان كه از نامش پيدا است از قيامت و ويژگيهاى آن سخن مىگويد ، و اين معنى در تمام آيات 96 گانه سوره مساله اصلى است ، اما از يك نظر مىتوان محتواى سوره را در هشت بخش خلاصه كرد :\r\n1 - آغاز ظهور قيامت و حوادث سخت و وحشتناك مقارن آن .\r\n2 - گروه بندى انسانها در آن روز و تقسيمشان به « اصحاب اليمين » و « اصحاب الشمال » و « مقربين » .\r\n3 - بحث مشروحى از مقامات مقربين و انواع پاداشهاى آنها در بهشت .\r\n4 - بحث مشروحى در باره گروه دوم يعنى اصحاب اليمين و انواع مواهب الهى بر آنها .\r\n5 - بحث قابل ملاحظه اى در باره « اصحاب الشمال » و مجازاتهاى دردناك آنها در دوزخ .\r\n\r\n","description":"","footnote":"\r\n( 1 ) تاريخ القرآن ابو عبد اللَّه زنجانى صفحه 59 .\r\n","page_name":" 193 ","page_number":193},
  {"content":"\r\n6 - ذكر دلائل مختلفى پيرامون مساله معاد از طريق بيان قدرت خداوند ، و خلقت انسان از نطفه ناچيز ، و تجلى حيات در گياهان ، و نزول باران ، و فروغ آتش ، كه در ضمن نشانه هايى از توحيد نيز محسوب مىشود .\r\n7 - ترسيمى از حالت احتضار و انتقال از اين جهان به جهان ديگر كه آن خود نيز از مقدمات رستاخيز است .\r\n8 - نظر اجمالى ديگرى روى پاداش و كيفر مؤمنان و كافران و سرانجام سوره را با نام پروردگار عظيم پايان مىدهد .\r\n\r\nفضيلت تلاوت اين سوره\r\nدر باره تلاوت اين سوره روايات زيادى در منابع اسلامى ذكر شده است ، از جمله در حديثى از رسول خدا مىخوانيم : « من قرأ سورة الواقعه كتب ليس من الغافلين » : « كسى كه سوره واقعه را بخواند نوشته مىشود كه اين فرد از غافلان نيست » ( 1 ) .\r\nچرا كه آيات سوره آن قدر تكاندهنده و بيدار كننده است كه جايى براى غفلت انسان باقى نمىگذارد .\r\nبه همين دليل در حديث ديگرى از پيامبر ص مىخوانيم : وقتى از آن حضرت سؤال كردند : چرا با اين سرعت آثار پيرى در چهره مبارك شما ظاهر شده است ؟ در پاسخ فرمود :\r\nشيبتنى هود ، و الواقعه ، و المرسلات ، و عم يتساءلون :\r\n« سوره‌هاى هود و واقعه و مرسلات و عم مرا پير كرد » ! ( 2 ) ( چرا كه\r\n\r\n","description":"","footnote":"\r\n( 1 ) تفسير مجمع البيان جلد 9 صفحه 212 و تفسير برهان جلد 4 صفحه 273 .\r\n( 2 ) خصال صدوق باب الاربعه حديث 10 .\r\n","page_name":" 194 ","page_number":194},
  {"content":"\r\nدر اين سوره‌ها اخبار تكاندهنده اى از قيامت و رستاخيز و حوادث هولناك و مجازات مجرمان آمده ، همچنين داستانهاى تكاندهنده اى از سرگذشت اقوام پيشين و بلاهايى كه بر آنها نازل شد ) .\r\nدر حديث ديگرى از امام صادق ع مىخوانيم :\r\nمن قرأ فى كل ليلة جمعة الواقعة احبه اللَّه ، و حببه الى الناس اجمعين ، و لم ير فى الدنيا بؤسا ابدا ، و لا فقرا و لا فاقة و لا آفة من آفات الدنيا ، و كان من رفقاء امير المؤمنين ع :\r\n« هر كس سوره واقعه را در هر شب جمعه بخواند خداوند او را دوست دارد و نزد همه مردم محبوب مىكند ، و هرگز در دنيا ناراحتى نمىبيند ، و فقر و فاقه و آفتى از آفات دنيا دامنگيرش نمىشود ، و از دوستان امير مؤمنان على ع خواهد بود » ( 1 ) .\r\nدر حديث ديگرى آمده است كه عثمان بن عفان به عنوان عيادت وارد بر عبد اللَّه بن مسعود شد در همان بيمارى كه با آن از دنيا رفت ، پرسيد : از چه ناراحتى ؟ گفت : از گناهانم ، گفت : چه ميل دارى ؟ گفت : رحمت پروردگارم ! گفت : اگر موافق باشى طبيب براى تو بياوريم ؟ گفت : طبيب بيمارم كرده ، گفت : اگر مايل باشى دستور دهم عطاى تو را از بيت المال بياورند ، گفت : آن روز كه نيازمند بودم به من ندادى و امروز كه بىنيازم به من مىدهى ؟ ! گفت : مانعى ندارد براى دخترانت باشد ، گفت : آنها هم نيازى ندارند ، چرا كه من سفارش كردم سوره « واقعه » را بخوانند ، من از رسول خدا ص شنيدم كه مىفرمايد : من قرأ سورة الواقعة كل ليلة لم تصبه فاقة ابدا : « هر كس سوره واقعه را هر شب بخواند هرگز فقير نخواهد شد » ( 2 ) .\r\n\r\n","description":"","footnote":"\r\n( 1 ) ثواب الاعمال ( طبق نقل نور الثقلين جلد 5 صفحه 203 ) .\r\n( 2 ) « مجمع البيان » جلد 9 صفحه 212 .\r\n","page_name":" 195 ","page_number":195},
  {"content":"\r\nو به همين دليل در روايت ديگرى سوره واقعه سوره « غنى » ناميده شده است ( 1 ) .\r\nروشن است كه تنها نمىتوان با لقلقه زبان اينهمه بركات را در اختيار گرفت ، بلكه بايد به دنبال تلاوت فكر و انديشه ، و به دنبال آن حركت و عمل باشد .\r\n\r\n","description":"","footnote":"\r\n( 1 ) « روح المعانى » جلد 27 صفحه 111 .\r\n","page_name":" 196 ","page_number":196},
  {"content":"\r\n\r\n[ سوره الواقعة ‹ 56 › : آيات 1 تا 14 
  ]\r\nبِسْمِ اللَّه الرَّحْمنِ الرَّحِيمِ\r\nإِذا وَقَعَتِ الْواقِعَةُ ‹ 1 › لَيْسَ لِوَقْعَتِها كاذِبَةٌ ‹ 2 › خافِضَةٌ رافِعَةٌ ‹ 3 › إِذا رُجَّتِ الأَرْضُ رَجًّا ‹ 4 ›\r\nوَ بُسَّتِ الْجِبالُ بَسًّا ‹ 5 › فَكانَتْ هَباءً مُنْبَثًّا ‹ 6 › وَكُنْتُمْ أَزْواجاً ثَلاثَةً ‹ 7 › فَأَصْحابُ الْمَيْمَنَةِ ما أَصْحابُ الْمَيْمَنَةِ ‹ 8 › وَأَصْحابُ الْمَشْئَمَةِ ما أَصْحابُ الْمَشْئَمَةِ ‹ 9 ›\r\nوَ السَّابِقُونَ السَّابِقُونَ ‹ 10 › أُولئِكَ الْمُقَرَّبُونَ ‹ 11 › فِي جَنَّاتِ النَّعِيمِ ‹ 12 › ثُلَّةٌ مِنَ الأَوَّلِينَ ‹ 13 › وَقَلِيلٌ مِنَ الآخِرِينَ ‹ 14 ›\r\n","description":"","footnote":"","page_name":" 197 ","page_number":197},
  {"content":"\r\n\r\nترجمه :\r\nبه نام خداوند بخشنده بخشايشگر 1 - هنگامى كه واقعه عظيم ( قيامت ) بر پا شود ، 2 - هيچكس نمىتواند آن را انكار كند .\r\n3 - گروهى را پائين مىآورد و گروهى را بالا مىبرد .\r\n4 - اين در هنگامى است كه زمين به شدت به لرزه در مىآيد .\r\n5 - و كوه‌ها در هم كوبيده مىشود .\r\n6 - و به صورت غبار پراكنده در مىآيد .\r\n7 - و شما به سه گروه تقسيم خواهيد شد .\r\n8 - نخست « اصحاب ميمنه » هستند ، چه اصحاب ميمنه اى ؟\r\n9 - گروه ديگر اصحاب شومند ، چه اصحاب شومى ؟\r\n10 - و سومين گروه پيشگامان پيشگام ! 11 - آنها مقربانند 12 - در باغهاى پر نعمت بهشت جاى دارند\r\n","description":"","footnote":"","page_name":" 198 ","page_number":198},
  {"content":"\r\n13 - گروه كثيرى از امتهاى نخستين هستند 14 - و اندكى از امت آخرين !\r\n\r\nتفسير : واقعه عظيم !\r\nمسائل مربوط به قيامت در قرآن مجيد معمولا با ذكر حوادث عظيم و انقلابى و كوبنده در آغاز آن توأم است ، و اين در بسيارى از سوره‌هاى قرآن كه بحث از قيامت مىكند كاملا به چشم مىخورد ، در اين سوره واقعه كه بر محور معاد دور مىزند نيز همين معنى كاملا در نخستين آياتش مشهود است .\r\nدر آغاز مىفرمايد : « هنگامى كه واقعه عظيم قيامت بر پا شود » ( * ( إِذا وَقَعَتِ الْواقِعَةُ ) * ) ( 1 ) .\r\n« هيچكس نمىتواند آن را انكار كند » ( * ( لَيْسَ لِوَقْعَتِها كاذِبَةٌ ) * ) .\r\nچرا كه حوادث پيش از آن به قدرى عظيم و شديد است كه آثار آن در تمام ذرات جهان آشكار مىشود .\r\n« واقعة » به صورت سربسته اشاره به مساله رستاخيز است و از آنجا كه وقوعش حتمى است از آن تعبير به « واقعه » شده ، و حتى بعضى آن را يكى از نامهاى قيامت شمرده‌اند .\r\nواژه « كاذبة » را در اينجا بعضى به معنى مصدرى گرفته‌اند ، اشاره به اينكه وقوع قيامت آن چنان ظاهر و آشكار خواهد بود كه هيچگونه جاى تكذيب\r\n\r\n","description":"","footnote":"\r\n( 1 ) « اذا » منصوب به « ظرفيت » است ، و ناصب آن « ليس » است كه در آيه دوم آمده ، مثل اينكه مىگوئيم : يوم الجمعة ليس لى شغل ، اين احتمال نيز داده شده كه ناصب آن « اذكر » مقدر بوده باشد ، و يا جمله « كان كذا و كذا » ( كشاف ذيل آيه مورد بحث ) ولى احتمال اول از همه مناسبتر است .\r\n","page_name":" 199 ","page_number":199},
  {"content":"\r\nو گفتگو ندارد ، بعضى نيز آن را به معنى ظاهريش كه اسم فاعل است تفسير كرده‌اند و گفته‌اند در برابر وقوع رستاخيز تكذيب كننده اى وجود نخواهد داشت ( 1 ) .\r\nبه هر حال رستاخيز نه تنها با دگرگونى كائنات توأم است بلكه انسانها هم دگرگون مىشوند همانگونه كه در آيه بعد مىفرمايد : « گروهى را پائين مىآورد و گروهى را بالا مىبرد » ! ( * ( خافِضَةٌ رافِعَةٌ ) * ) ( 2 ) .\r\nمستكبران گردنكش و ظالمان صدرنشين سقوط مىكنند ، و مستضعفان مؤمن و صالح بر اوج قله افتخار قرار مىگيرند ، عزيزان بى دليل ذليل مىشوند ، و محرومان بى جهت عزيز مىگردند ، گروهى در قعر جهنم سقوط مىكنند ، و گروه ديگرى در اعلا عليين بهشت جاى مىگيرند ، و اين است خاصيت يك انقلاب بزرگ و گسترده الهى ! و لذا در روايتى از امام على بن الحسين ع مىخوانيم كه در تفسير اين آيه فرمود : « خافضة » : خفضت و اللَّه باعداء اللَّه فى النار ، « رافعة » : رفعت و اللَّه اولياء اللَّه الى الجنة :\r\n« رستاخيز خافضه است چرا كه به خدا سوگند دشمنان خدا را در آتش ساقط مىكند ، و رافعه است چرا كه به خدا سوگند اولياء اللَّه را به بهشت بالا مىبرد » ! ( 3 ) .\r\nسپس به توصيف بيشترى در اين زمينه پرداخته مىگويد : « اين در هنگامى\r\n\r\n","description":"","footnote":"\r\n( 1 ) مؤنث بودن « ضمير » به خاطر آن است كه در تقدير « نفس كاذبة » يا « قضية كاذبة » است ( ضمنا « لام » در لوقعتها « را بعضى براى » توقيت « دانسته‌اند ، ولى ظاهر اين است كه » لام « براى » تعديه « است ) .\r\n( 2 ) « خافضة رافعة » خبر مبتداى محذوفى است و در اصل « هى خافضة رافعة » بوده است .\r\n( 3 ) « خصال » طبق نقل « نور الثقلين » جلد 5 صفحه 204 .\r\n","page_name":" 200 ","page_number":200},
  {"content":"\r\nاست كه زمين به شدت به لرزه درآيد « ( * ( إِذا رُجَّتِ الأَرْضُ رَجًّا ) * ) .\r\nاين زلزله به قدرى عظيم و شديد است كه « كوه‌ها در هم كوبيده و خرد مىشود » ( * ( وَبُسَّتِ الْجِبالُ بَسًّا ) * ) .\r\n« و به صورت غبار پراكنده اى در مىآيد » ( * ( فَكانَتْ هَباءً مُنْبَثًّا ) * ) .\r\n« رجت » از ماده « رج » ( بر وزن حج ) به معنى حركت دادن شديد است و « رجرجة » به اضطراب گفته مىشود .\r\n« بست » از ماده « بس » ( بر وزن حج ) در اصل به معنى نرم كردن آرد به وسيله آب است .\r\n« هباء » به معنى غبار است و « منبث » به معنى پراكنده ، بعضى گفته‌اند « هباء » آن غبارهاى بسيار كوچكى است كه در فضا معلق است و در حال عادى ديده نمىشود مگر زمانى كه نور آفتاب از روزنه اى به درون محل تاريكى بتابد .\r\nاكنون بايد انديشيد كه آن زلزله و انفجار تا چه حد سنگين است كه مىتواند كوه‌هاى عظيم را كه در صلابت و استحكام ضرب المثلند آن چنان متلاشى كند كه تبديل به غبار پراكنده كند ، و فريادى كه از اين انفجار عظيم برمىخيزد از آن هم وحشتناكتر است .\r\nبه هر حال در آيات قرآن در باره وضع كوه‌ها در آستانه قيامت تعبيرات گوناگونى ديده مىشود كه در حقيقت مراحل مختلف انفجار عظيم كوه‌ها را نشان مىدهد .\r\nگاه مىگويد : « كوه‌ها به حركت در مىآيند وَتَسِيرُ الْجِبالُ سَيْراً ( طور - 10 ) .\r\n","description":"","footnote":"","page_name":" 201 ","page_number":201},
  {"content":"\r\nو گاه مىگويد : « كوه‌ها از جا كنده مىشوند » وَإِذَا الْجِبالُ نُسِفَتْ ( مرسلات - 10 ) .\r\nو گاه مىفرمايد : « برداشته مىشوند و در هم كوبيده مىشوند » فَدُكَّتا دَكَّةً واحِدَةً ( حاقه - 14 ) .\r\nو زمانى مىگويد : به تلى از شن متراكم تبديل خواهند شد « وَكانَتِ الْجِبالُ كَثِيباً مَهِيلًا ( مزمل - 14 ) .\r\nو گاه مىفرمايد : « به صورت غبار پراكنده اى در مىآيند » ! ( آيه مورد بحث ) .\r\nو سرانجام مىگويد : « همچون پشم زده شده اى در فضا پخش مىشوند » كه تنها رنگى از آن ديده مىشود وَتَكُونُ الْجِبالُ كَالْعِهْنِ الْمَنْفُوشِ ( قارعه - 5 ) .\r\nالبته هيچكس جز خدا دقيقا نمىداند مسير اين حوادث چگونه است ؟\r\nو شايد با الفاظ و در قالب سخنان ما قابل توصيف نباشد ، ولى اين اشارات پر معنى همگى حاكى از عظمت اين انفجار بزرگ است .\r\nبعد از بيان وقوع اين واقعه عظيم و رستاخيز بزرگ به چگونگى حال مردم در آن روز پرداخته ، و قبل از هر چيز آنها را به سه گروه تقسيم كرده ، مىگويد : « و شما در آن روز سه دسته خواهيد بود » ( * ( وَكُنْتُمْ أَزْواجاً ثَلاثَةً ) * ) .\r\nمىدانيم « زوج » هميشه به جنس مذكر و مؤنث گفته نمىشود ، بلكه به امورى كه قرين هم هستند نيز زوج اطلاق مىشود ، و از آنجا كه اصنافى از مردم در قيامت و حشر و نشر قرين يكديگرند به آنها ازواج اطلاق شده است .\r\nدر مورد دسته اول مىفرمايد : « نخست اصحاب ميمنه هستند ، چه اصحاب\r\n","description":"","footnote":"","page_name":" 202 ","page_number":202},
  {"content":"\r\nميمنه اى « ؟ ! ( * ( فَأَصْحابُ الْمَيْمَنَةِ ما أَصْحابُ الْمَيْمَنَةِ ) * ) ( 1 ) .\r\nمنظور از « اصحاب الميمنه » كسانى هستند كه نامه اعمالشان را به دست راستشان مىدهند و اين امر در قيامت رمزى و نشانه اى براى مؤمنان نيكوكار و اهل نجات است ، چنان كه بارها در آيات قرآن به آن اشاره شده .\r\nيا اينكه « ميمنه » از ماده « يمن » به معنى سعادت و خوشبختى گرفته شده ، و به اين ترتيب گروه اول گروه سعادتمندان و خوشبختانند .\r\nو با توجه به اينكه در آيه بعد گروه دوم را به عنوان « اصحاب المشئمة » ( از ماده « شوم » معرفى مىكند مناسب همين تفسير اخير است ) ( 2 ) .\r\nتعبير به « ما اصحاب الميمنة » ( چه گروه خوشبختى ؟ ) براى بيان اين حقيقت است كه حد و نهايتى براى خوشبختى و سعادت آنها متصور نيست ، و اين بالاترين توصيفى است كه در اين گونه موارد امكان دارد ، مثل اين است كه مىگوئيم : « فلان كس انسان است ، چه انسانى » ؟ ! سپس به ذكر گروه دوم پرداخته ، مىافزايد : « گروه ديگرى اصحاب شوم هستند چه اصحاب شومى » ؟ ! ( * ( وَأَصْحابُ الْمَشْئَمَةِ ما أَصْحابُ الْمَشْئَمَةِ ) * ) .\r\nگروهى بدبخت و تيره روز و بيچاره و بينوا كه نامه‌هاى اعمالشان را به دست چپشان مىدهند كه خود نشانه و رمزى است براى تيره بختى و جرم و جنايت آنها .\r\nتعبير به « ما اصحاب المشئمة » نيز در اينجا نهايت بدبختى و شقاوت آنها را\r\n\r\n","description":"","footnote":"\r\n( 1 ) در تركيب اين جمله احتمالات متعددى داده‌اند كه از همه مناسبتر اين است كه گفته شود « اصحاب الميمنة » مبتدا است و « ما » استفهاميه مبتداى دوم ، و « اصحاب الميمنه » خبر آن است ، و مجموعا خبر مبتداى اول مىباشد و « فاء » در آغاز جمله به عنوان تفريع و تفسير است .\r\n( 2 ) هر چند در آيات بعد بجاى اصحاب المشئمة ، اصحاب الشمال آمده است .\r\n","page_name":" 203 ","page_number":203},
  {"content":"\r\nمنعكس مىسازد .\r\nسرانجام گروه سوم را چنين توصيف مىكند : « و پيشگامان پيشگام » ( * ( وَالسَّابِقُونَ السَّابِقُونَ ) * ) ( 1 ) .\r\n« آنها مقربانند » ! ( * ( أُولئِكَ الْمُقَرَّبُونَ ) * ) .\r\n« سابقون » كسانى هستند كه نه تنها در ايمان پيشگامند ، كه در اعمال خير و صفات و اخلاق انسانى نيز پيشقدمند ، آنها « اسوه » و « قدوه » مردمند ، و امام و پيشواى خلقند ، و به همين دليل مقربان درگاه خداوند بزرگند .\r\nبنا بر اين اگر بعضى از مفسران پيشگام بودن آنها را تنها به سبقت در طاعة اللَّه ( اطاعت خدا ) يا نمازهاى پنجگانه ، يا جهاد ، يا هجرت ، يا توبه ، و امثال آن تفسير كرده‌اند ، هر كدام گوشه اى از اين مفهوم وسيع را مورد توجه قرار داده‌اند ، و گرنه اين كلمه اينها و غير اينها از خيرات و بركات را شامل مىشود ، و نيز اگر در روايات اسلامى گاه « سابقون » به چهار نفر « هابيل » و « مؤمن آل فرعون » و « حبيب نجار » كه هر كدام در امت خود پيشگام بودند ، و همچنين امير مؤمنان على بن ابى طالب ع كه نخستين مسلمان از مردان بود تفسير شده ، در حقيقت بيان مصداقهاى روشن آن است ، و به معنى محدود ساختن مفهوم آيه\r\n\r\n","description":"","footnote":"\r\n( 1 ) در تركيب اين آيه و آيه بعد احتمالات فراوانى داده شده : نخست اينكه « السابقون » اول مبتدا است ، و دومى توصيف يا تاكيد آن است ، و « اولئك المقربون » مبتدا و خبر مىباشد كه مجموعا خبر است براى « السابقون » ، بعضى نيز احتمال داده‌اند كه « السابقون السابقون » مبتدا و خبر است ، و شبيه شعر معروف ابو النجم است كه مىگويد : « انا ابو النجم ، و شعرى شعرى » كه در واقع يك نوع توصيف عالى است ، اين احتمال نيز داده شده كه « السابقون » اول به معنى سابقون در ايمان ، و سابقون دوم به معنى سابقون به سوى بهشت بوده باشد كه باز هم مبتدا و خبر خواهد بود .\r\n","page_name":" 204 ","page_number":204},
  {"content":"\r\nنيست ( 1 ) .\r\nدر حديث ديگرى آمده است كه رسول خدا فرمود :\r\nا تدرون من السابقون الى ظل اللَّه يوم القيامة ؟ :\r\n« آيا مىدانيد چه كسانى پيشگامان به سوى سايه لطف پروردگار در قيامتند » ؟ ! اصحاب عرض كردند : خدا و رسولش آگاهتر است ، فرمود :\r\nالذين اذ اعطوا الحق قبلوه ، و اذا سالوه بذلوه ، و حكموا للناس كحكمهم لانفسهم :\r\n« آنها كسانى هستند كه وقتى حق به آنها داده شود پذيرا مىگردند ، و هنگامى كه از حق سؤال شوند آن را در اختيار مىگذارند ، و در باره مردم آن گونه حكم مىكنند كه در باره خودشان » ! ( 2 ) .\r\nدر بعضى از روايات نيز به پيامبران مرسل و غير مرسل تفسير شده است ( 3 ) .\r\nدر حديثى نيز مىخوانيم كه ابن عباس مىگويد : از رسول خدا ص در باره اين آيه سؤال كردم ، فرمود : جبرئيل به من چنين گفته است :\r\nذلك على ع و شيعته هم السابقون الى الجنة ، المقربون من اللَّه بكرامته لهم :\r\n« آنها على ع و پيروان او هستند كه پيشگامان به سوى بهشت و مقربان درگاه خدايند به خاطر احترامى كه خدا براى آنها قائل شده است » ( 4 ) .\r\nولى اينها نيز در حقيقت بيان مصداقهاى روشنى از مفهوم گسترده فوق است ، مفهومى كه همه پيشگامان را در هر امت و ملتى شامل مىشود .\r\nسپس در يك جمله كوتاه مقام والاى مقربان را روشن ساخته ، مىگويد :\r\n\r\n","description":"","footnote":"\r\n( 1 ) اين معنى در حديثى از امام باقر ( ع ) نقل شده است ( مجمع البيان جلد 9 صفحه 215 ) .\r\n( 2 ) « تفسير مراغى » جلد 27 صفحه 134 .\r\n( 3 ) تفسير نور الثقلين جلد 5 صفحه 206 .\r\n( 4 ) همان مدرك صفحه 209 .\r\n","page_name":" 205 ","page_number":205},
  {"content":"\r\n« مقربان در باغهاى پر نعمت بهشتند » ( * ( فِي جَنَّاتِ النَّعِيمِ ) * ) ( 1 ) .\r\nتعبير به « جنات النعيم » انواع نعمتهاى مادى و معنوى بهشت را شامل مىشود .\r\nضمنا اين تعبير مىتواند اشاره به اين باشد كه باغهاى بهشت تنها كانون نعمت است بر خلاف باغهاى دنيا كه گاه وسيله زندگى و زحمت است ، همانگونه كه حال مقربان در آخرت با حالشان در دنيا متفاوت است ، زيرا مقام والايشان در اين دنيا توأم با مسئوليتهايى است در حالى كه در سراى ديگر تنها مايه نعمت است .\r\nبديهى است منظور از « قرب » در اينجا « قرب مقامى » است نه « قرب مكانى » چرا كه خداوند مكان ندارد و از ما به ما نزديكتر است .\r\nآيه بعد به چگونگى تقسيم نفرات آنها در امم گذشته و اين امت اشاره كرده ، مىگويد : « گروه كثيرى از امتهاى نخستينند » ( * ( ثُلَّةٌ مِنَ الأَوَّلِينَ ) * ) .\r\n« و گروه اندكى از امت آخرين » ( * ( وَقَلِيلٌ مِنَ الآخِرِينَ ) * ) .\r\n« ثلة » چنان كه « راغب » در « مفردات مىگويد » در اصل به معنى قطعه مجتمع از پشم است ، سپس به معنى جماعت و گروه به كار رفته است .\r\nبعضى نيز آن را از « ثل عرشه » ( تختش فرو ريخت و حكومتش قطع شد ) گرفته و آن را به معنى « قطعه » مىدانند ، و در اينجا به قرينه مقابله با « قليل من الآخرين » به معنى قطعه عظيم است .\r\n\r\n","description":"","footnote":"\r\n( 1 ) « * ( فِي جَنَّاتِ النَّعِيمِ ) * » ( جار و مجرور ) ممكن است متعلق به « مقربين » باشد ، و يا متعلق به محذوفى كه « حال » است براى « مقربين » و در تقدير چنين است « كائنين فى جنات النعيم » و يا خبر بعد از خبر .\r\n","page_name":" 206 ","page_number":206},
  {"content":"\r\nطبق اين دو آيه گروه زيادى از مقربان از امتهاى پيشينند ، و تنها كمى از آنها از امت محمد ص مىباشند .\r\nممكن است در اينجا اين سؤال پيش بيايد كه چگونه اين مساله با اهميت فوق العاده امت اسلامى سازگار است ، با اينكه خدا آنها را بهترين امت خطاب كرده و فرموده : « كُنْتُمْ خَيْرَ أُمَّةٍ » . . . ( آل عمران 110 ) .\r\nپاسخ اين سؤال با توجه به دو نكته روشن مىشود : نخست اينكه منظور از مقربان همان سابقون و پيشگامان در ايمانند ، مسلم است كه در امت اسلامى پيشگامان در پذيرش اسلام در صدر اول گروه اندكى بودند كه نخستين آنها از مردان على ع و از زنان خديجه بود در حالى كه كثرت پيامبران پيشين و تعداد امتهاى آنها و وجود پيشگامان در هر امت ، سبب مىشود كه آنها از نظر تعداد فزونى يابند .\r\nديگر اينكه كثرت عددى دليل بر كثرت كيفى نيست ، و به تعبير ديگر ممكن است تعداد سابقون اين امت كمتر باشند ولى از نظر مقام بسيار برتر ، همانگونه كه در ميان خود پيامبران نيز تفاوت است : تِلْكَ الرُّسُلُ فَضَّلْنا بَعْضَهُمْ عَلى بَعْضٍ « ما بعضى از رسولان را بر بعض ديگرى برترى داديم » ( بقره - 253 ) .\r\nذكر اين نكته نيز لازم به نظر مىرسد كه ممكن است بعضى از مؤمنان در زمره پيشگامان در ايمان نباشند ، اما داراى صفات و ويژگيهاى ديگرى باشند كه آنها را همرديف سابقون قرار مىدهد و از نظر پاداش و اجر همرديف آنها هستند ، لذا در بعضى از روايات از امام باقر ع چنين نقل شده كه فرمود :\r\nنحن السابقون السابقون و نحن الآخرون :\r\n« ما پيشگامان پيشگام ، و ما آخرون هستيم » ( 1 ) .\r\n\r\n","description":"","footnote":"\r\n( 1 ) تفسير صافى ذيل آيات مورد بحث .\r\n","page_name":" 207 ","page_number":207},
  {"content":"\r\nو در روايتى از امام صادق ع آمده است كه به جمعى از پيروان خود خطاب كرد و فرمود :\r\nانتم السابقون الاولون ، و السابقون الآخرون ، و السابقون فى الدنيا الى ولايتنا ، و فى الآخرة الى الجنة :\r\n« شما سابقون نخستين و سابقون آخرين هستيد ، در دنيا پيشگام در ولايت ما بوديد و در آخرت پيشگام در بهشتيد » ( 1 ) .\r\nاين نكته نيز لازم به يادآورى است كه بعضى تعبير به « اولين » و « آخرين » را به « اولين امت اسلام » و « آخرين امت اسلام » تفسير كرده‌اند ، طبق اين تفسير همه مقربان از امت اسلامند .\r\nاما اين تفسير نه با ظاهر آيات سازگار است ، و نه با رواياتى كه در ذيل اين آيات وارد شده كه افرادى از امم پيشين را بالخصوص به عنوان « سابقون اولين » معرفى كرده است .\r\n\r\n","description":"","footnote":"\r\n( 1 ) تفسير صافى ذيل آيات مورد بحث .\r\n","page_name":" 208 ","page_number":208},
  {"content":"\r\n\r\n[ سوره الواقعة ‹ 56 › : آيات 15 تا 26 
  ]\r\nعَلى سُرُرٍ مَوْضُونَةٍ ‹ 15 › مُتَّكِئِينَ عَلَيْها مُتَقابِلِينَ ‹ 16 › يَطُوفُ عَلَيْهِمْ وِلْدانٌ مُخَلَّدُونَ ‹ 17 › بِأَكْوابٍ وَأَبارِيقَ وَكَأْسٍ مِنْ مَعِينٍ ‹ 18 › لا يُصَدَّعُونَ عَنْها وَلا يُنْزِفُونَ ‹ 19 ›\r\nوَ فاكِهَةٍ مِمَّا يَتَخَيَّرُونَ ‹ 20 › وَلَحْمِ طَيْرٍ مِمَّا يَشْتَهُونَ ‹ 21 › وَحُورٌ عِينٌ ‹ 22 › كَأَمْثالِ اللُّؤْلُؤِ الْمَكْنُونِ ‹ 23 › جَزاءً بِما كانُوا يَعْمَلُونَ ‹ 24 ›\r\nلا يَسْمَعُونَ فِيها لَغْواً وَلا تَأْثِيماً ‹ 25 › إِلَّا قِيلًا سَلاماً سَلاماً ‹ 26 ›\r\n","description":"","footnote":"","page_name":" 209 ","page_number":209},
  {"content":"\r\n\r\nترجمه :\r\n15 - آنها ( مقربان ) بر تختهايى كه صف كشيده و به هم پيوسته است قرار دارند .\r\n16 - در حالى كه بر آن تكيه كرده و روبروى يكديگرند .\r\n17 - نوجوانانى جاودانى ( در شكوه و طراوت ) پيوسته گرداگرد آنها مىگردند .\r\n18 - با قدحها و كوزه‌ها و جامهايى از نهرهاى جارى بهشتى ( و شراب طهور ) ! 19 - اما شرابى كه از آن درد سر نمىگيرند و نه مست مىشوند .\r\n20 - و ميوه هايى از هر نوع كه مايل باشند .\r\n21 - و گوشت پرنده از هر نوع كه بخواهند .\r\n22 - و همسرانى از حور العين دارند .\r\n23 - همچون مرواريد در صدف پنهان ! 24 - اينها پاداشى است در برابر اعمالى كه انجام مىدادند .\r\n25 - در آن باغهاى بهشت نه لغو و بيهوده اى مىشنوند نه سخنان گناه آلود .\r\n26 - تنها چيزى كه مىشنوند « سلام » است « سلام » !\r\n\r\nتفسير : نعمتهاى بهشتى كه در انتظار مقربان است\r\nاين آيات انواع نعمتهاى بهشتى را كه نصيب گروه سوم يعنى مقربان مىشود بازگو مىكند ، نعمتهايى كه هر يك از ديگرى دلانگيزتر و روحپرورتر است ، نعمتهايى كه مىتوان آنها را در هفت بخش خلاصه كرد :\r\nنخست مىفرمايد : « آنها بر تختهايى كه صف كشيده و به هم پيوسته است قرار دارند » ( * ( عَلى سُرُرٍ مَوْضُونَةٍ ) * ) .\r\n« در حالى كه تكيه بر آن كرده‌اند و روبروى يكديگر قرار گرفته و مجلسى پر از انس و سرور دارند » ( * ( مُتَّكِئِينَ عَلَيْها مُتَقابِلِينَ ) * ) .\r\n« سرر » جمع « سرير » از ماده « سرور » به معنى تختهايى است كه\r\n","description":"","footnote":"","page_name":" 210 ","page_number":210},
  {"content":"\r\nصاحبان نعمت در مجالس انس و سرور بر آن مىنشينند ( 1 ) .\r\n« موضون » از ماده « وضن » ( بر وزن وزن ! ) در اصل به معنى بافتن زره است ، سپس به هر منسوجى كه تار و پود آن محكم است اطلاق شده ، و در اينجا منظور تختهايى است كه كاملا در كنار هم قرار گرفته و به هم پيوسته است ، يا خود اين تختها داراى بافت مخصوصى است از لؤلؤ و ياقوت و مانند آن ، چنان كه جمعى از مفسران گفته‌اند .\r\nو در هر حال ساختمان اين تختها ، و طرز قرار گرفتن آنها ، و مجلس انسى كه بر آنها تشكيل مىشود و سرور و شادمانى در آن موج مىزند ، با هيچ بيانى قابل توصيف نيست .\r\nدر قرآن مجيد كرارا از تختهاى بهشتى و مجالس دستجمعى بهشتيان توصيفهاى جالبى شده كه نشان مىدهد يكى از مهمترين لذات آنها همين جلسات انس و انجمنهاى دوستانه است ، اما موضوع سخن آنها و نقل محفلشان چيست ؟ كسى به درستى نمىداند ، آيا از اسرار آفرينش سخن مىگويند و شگفتيهاى خلقت خداوند ؟ يا از اصول معرفت و اسماء و صفات حسناى او ؟ و يا حوادثى كه در اين جهان رخ داده ؟ يا از مصائب جانكاهى كه از آن راحت و آسوده شدند ؟ و يا امور ديگرى كه ما در شرائط زندگى اين دنيا قادر بر درك آن نيستيم ؟ كسى نمىداند .\r\nسپس از دومين موهبت آنها سخن گفته ، مىفرمايد : « نوجوانانى كه همواره در شكوه و طراوت جوانى به سر مىبرند گرداگرد آنها مىگردند و در خدمت آنها هستند » ( * ( يَطُوفُ عَلَيْهِمْ وِلْدانٌ مُخَلَّدُونَ ) * ) .\r\nتعبير به « يطوف » از ماده « طواف » اشاره به خدمت مداوم آنها است ،\r\n\r\n","description":"","footnote":"\r\n( 1 ) مفردات « راغب » ماده سر .\r\n","page_name":" 211 ","page_number":211},
  {"content":"\r\nو تعبير به « مخلدون » با اينكه همه اهل بهشت « مخلد » و جاودانى هستند اشاره به جاودانگى نشاط جوانى و طراوت و زيبايى آنها است .\r\nدر اينكه اين نوجوانان كيانند ؟ تفسيرهاى گوناگونى براى آن ذكر كرده‌اند :\r\nبعضى گفته‌اند آنها فرزندان مردم دنيا هستند كه پيش از بلوغ چشم از دنيا بسته ، و چون كار نيك و بدى نداشته‌اند به لطف پروردگار چنين منصبى را يافته‌اند ، البته آنها از اين كار خود بيشترين لذت را مىبرند كه در خدمت مقربان درگاه خدايند .\r\nدر حديثى از على ع اين معنى نقل شده است .\r\nولى در تفسير ديگرى مىخوانيم : كه اينها اطفال مشركينند كه به خاطر بى گناهى داراى چنين مرتبه اى شده‌اند ، چرا كه اطفال مؤمنان به پدران و مادران خود ملحق مىشوند .\r\nو در تفسير سومى مىخوانيم كه آنها خدمتكارانى هستند بهشتى كه خداوند مخصوصا آنان را براى اين هدف آفريده است .\r\n« اين نوجوانان زيبا با قدحها و كوزه‌ها و جامهاى پر از شراب طهور كه از نهرهاى جارى بهشتى برداشته شده در اطراف آنها مىگردند و آنان را سيراب مىكنند » ( * ( بِأَكْوابٍ وَأَبارِيقَ وَكَأْسٍ مِنْ مَعِينٍ ) * ) ( 1 ) .\r\n\r\n","description":"","footnote":"\r\n( 1 ) « اكواب » جمع « كوب » به معنى « قدح » يا ظرفى است كه دسته دار نباشد ، « اباريق » جمع « ابريق » در اصل از ريشه فارسى « آبريز » گرفته شده به معنى ظروفى است كه داراى دسته و لوله براى ريزش مايعات است ، و « كاس » به جام لبريز گفته مىشود و « معين » از ماده « معن » ( بر وزن صحن ) به معنى جارى است .\r\n","page_name":" 212 ","page_number":212},
  {"content":"\r\nاما نه شرابى كه عقل و هوش را ببرد و مستى آورد ، بلكه هنگامى كه بهشتيان آن را مىنوشند « نه درد سر مىگيرند و نه مست مىشوند » ( * ( لا يُصَدَّعُونَ عَنْها وَلا يُنْزِفُونَ ) * ) ( 1 ) .\r\nتنها يك حالت نشئه روحانى توصيف ناپذير به آنها دست مىدهد كه تمام وجودشان را در لذتى بى نظير فرو مىبرد ! سپس به چهارمين و پنجمين قسمت از نعمتهاى مادى مقربان در بهشت اشاره كرده ، مىگويد : « نوجوانان بهشتى هر نوع ميوه اى كه آنها مايل باشند به آنها تقديم مىكنند » ( * ( وَفاكِهَةٍ مِمَّا يَتَخَيَّرُونَ ) * ) ( 2 ) .\r\n« و گوشت پرندگان از هر نوع كه بخواهند » ( * ( وَلَحْمِ طَيْرٍ مِمَّا يَشْتَهُونَ ) * ) .\r\nمقدم داشتن ميوه بر گوشت ، به خاطر آن است كه از نظر تغذيه بهتر و عاليتر است ، به علاوه ميوه قبل غذا لطف ديگرى دارد .\r\nالبته از بعضى ديگر از آيات قرآن استفاده مىشود كه شاخه‌هاى درختان بهشتى كاملا در دسترس بهشتيان است ، به طورى كه به آسانى مىتوانند از هر گونه ميوه اى شخصا تناول كنند اين معنى ، در باره غذاهاى ديگر بهشتى\r\n\r\n","description":"","footnote":"\r\n( 1 ) « يصدعون » از ماده « صداع » ( بر وزن حباب ) به معنى سردرد است ، اين واژه در اصل از « صدع » به معنى شكافتن است و از آنجا كه انسان وقتى به سردرد شديد دچار مىشود گويى مىخواهد از شدت درد سر او بشكافد اين كلمه در اين معنى به كار رفته است ، و « ينزفون » از ريشه « نزف » ( بر وزن حذف ) به معنى كشيدن تمام آب چاه به طور تدريجى است ، و در مورد مستى و از دست دادن عقل نيز به كار مىرود .\r\n( 2 ) « فاكهة » و « لحم » هر دو معطوف است بر « اكواب » و به اين ترتيب از چيزهايى است كه وسيله « ولدان مخلدون » به « مقربان » اهداء مىشود .\r\n","page_name":" 213 ","page_number":213},
  {"content":"\r\nنيز مسلما صادق است ، ولى شك نيست ، كه وقتى خدمتكارانى آن چنان غذاهايى اين چنين را براى آنها بياورند لطف و صفاى ديگرى دارد ، و به تعبير ديگر اين يك نوع احترام و اكرام بيشتر نسبت به بهشتيان و رونق و صفاى افزونتر براى مجالس انس آنها است ، حتى در مجالس معمول دنيا نيز بسيار مىشود كه با وجود قرار داشتن ميوه و غذا در دسترس ميهمانان ، ميزبان شخصا به آنها تعارف مىكند ، و اين نوعى احترام و محبت محسوب مىشود .\r\nو البته در ميان انواع گوشتها ، گوشت پرندگان برترى دارد لذا روى آن تكيه شده است .\r\nاين نكته نيز قابل ذكر است كه در مورد ميوه تعبير به « يتخيرون » ( انتخاب مىكنند ) و در مورد گوشت تعبير به « يشتهون » ( اشتها دارند ) شده است بعضى از مفسران خواسته‌اند در ميان اين دو تعبير ، تفاوتى قائل شوند ، ولى بيشتر به نظر مىرسد كه هر دو ناظر به يك معنى است با دو عبارت متفاوت ، منظور اين است بهشتيان هر نوع غذايى را بپسندند از سوى خدمتكاران بهشتى در اختيارشان گذاشته مىشود .\r\nسپس به ششمين نعمت كه همسران پاك و زيبا است اشاره كرده ، مىگويد :\r\n« و همسرانى از حور العين دارند » ( * ( وَحُورٌ عِينٌ ) * ) ( 1 ) .\r\n« همچون مرواريد در صدف پنهان » ! ( * ( كَأَمْثالِ اللُّؤْلُؤِ الْمَكْنُونِ ) * ) .\r\n\r\n","description":"","footnote":"\r\n( 1 ) گرچه بعضى تصور كرده‌اند « حور عين » عطف به « غلمان مخلدون » است و بنا بر اين آنها نيز گرداگرد بهشتيان در گردشند ، ولى با توجه به عدم تناسب اين معنى مخصوصا با جلسات دستجمعى بهشتيان ظاهر اين است مبتدا براى خبر محذوفى مىباشد و در تقدير چنين است و لهم حور عين : « براى آنها حور العين است » .\r\n","page_name":" 214 ","page_number":214},
  {"content":"\r\n« حور » چنان كه قبلا نيز گفته‌ايم جمع « حوراء » و « احور » ، به كسى مىگويند كه سياهى چشمش كاملا مشكى و سفيديش كاملا شفاف است .\r\nو « عين » جمع « عيناء » و « اعين » به معنى درشت چشم است ، و از آنجا كه بيشترين زيبايى انسان در چشمان او است روى اين مساله مخصوصا تكيه شده است .\r\nبعضى نيز گفته‌اند كه « حور » از ماده « حيرت » گرفته شده ، يعنى آن چنان زيبا هستند كه چشمها از ديدن آنها حيران مىشود ( 1 ) .\r\n« مكنون » به معنى پوشيده است ، و در اينجا منظور پوشيده بودن در صدف است ، زيرا مرواريد به هنگامى كه در صدف قرار دارد و هيچ دستى به آن نرسيده از هميشه شفافتر و زيباتر است ، بعلاوه ممكن است اشاره به اين معنى باشد كه آنها از چشم ديگران كاملا مستورند ، نه دستى به آنها رسيده ، و نه چشمى بر آنها افتاده است ! بعد از ذكر اين شش موهبت جسمانى مىافزايد : « اينها همه پاداشى است در برابر اعمال صالحى كه انجام مىدادند » ( * ( جَزاءً بِما كانُوا يَعْمَلُونَ ) * ) .\r\nتا تصور نشود اين نعمتهاى بيشمار بهشتى بى حساب به كسى داده مىشود ، و يا ادعاى ايمان و عمل صالح براى نيل به آنها كافى است ، نه ، عمل مستمر و خالص لازم است تا اين الطاف نصيب انسان شود ( توجه داشته باشيد كه « * ( يَعْمَلُونَ ) * » فعل مضارع است و معنى استمرار را دارد ) .\r\nهفتمين و آخرين نعمت آنها كه جنبه معنوى دارد اين است كه : « آنها در باغهاى بهشت نه لغو و بيهوده اى مىشنوند ، نه سخنان گناه آلود »\r\n\r\n","description":"","footnote":"\r\n( 1 ) « ابو الفتوح رازى » جلد 11 ذيل آيه مورد بحث .\r\n","page_name":" 215 ","page_number":215},
  {"content":"\r\n( * ( لا يَسْمَعُونَ فِيها لَغْواً وَلا تَأْثِيماً ) * ) .\r\nنه در آنجا دروغ و تهمت و افترا وجود دارد ، و نه استهزاء و غيبت ، نه كلمات نيشدار ، نه تعبيرات گوشخراش ، نه سخنان لغو و بيهوده و بى اساس ، هر چه هست در آنجا لطف و صفا و زيبايى و متانت و ادب و پاكى است و چه عالى است محيطى كه سخنان آلوده در آن نباشد ، و اگر درست فكر كنيم بيشترين ناراحتى ما در زندگى اين دنيا نيز از همين سخنان لغو و بيهوده و گناه آلود و زخم زبانها و جراحات اللسان است ! سپس مىافزايد : « تنها چيزى كه در آنجا مىشنوند سلام است سلام » ! ( * ( إِلَّا قِيلًا سَلاماً سَلاماً ) * ) ( 1 ) .\r\nآيا اين سلام از ناحيه خداوند است ؟ يا از ناحيه فرشتگان ؟ يا خود بهشتيان نسبت به يكديگر ؟ و يا همه اينها ؟\r\nاز همه مناسبتر تفسير اخير است چنان كه در آيات ديگر قرآن به سلام خداوند و فرشتگان و بهشتيان بر يكديگر اشاره شده است ( 2 ) .\r\nآرى آنها جز سلام چيزى نمىشنوند ، سلام و درود خداوند و ملائكه مقربين او ، و سلام و درود خودشان به يكديگر ، در آن جلسات پر شور و پر صفا كه لبريز از دوستى و محبت است .\r\nمحيط آنها آكنده از سلام و سلامت است ، و همين معنى بر تمام وجود آنها\r\n\r\n","description":"","footnote":"\r\n( 1 ) « سلاما » مفعول به براى « قيلا » مىباشد كه مصدر است مانند « قول » يعنى گفتار آنها در آنجا سلام است ، اين احتمال نيز داده شده است كه « سلاما » صفت براى « قيلا » بوده باشد ، و يا مفعول به ( يا مفعول مطلق ) براى فعل محذوفى است ، و در تقدير « يسلمون سلاما » مىباشد ، ولى معنى اول از همه بهتر است ، و سلاما دومى تاكيد مىباشد .\r\n( 2 ) يس آيه 58 - رعد 24 - يونس - 10 .\r\n","page_name":" 216 ","page_number":216},
  {"content":"\r\nحكومت مىكند ، هر چه مىگويند بر همين محور دور مىزند و نتيجه تمام گفتگوها و بحثهاى آنها به سلام و صلح و صفا منتهى مىشود ، اصولا بهشت « دار السلام » و خانه سلامت و أمن و امان است چنان كه در آيه 127 انعام مىخوانيم « لَهُمْ دارُ السَّلامِ عِنْدَ رَبِّهِمْ » ( 1 ) .\r\n\r\n","description":"","footnote":"\r\n( 1 ) توجه داشته باشيد كه استثناء در آيه « * ( إِلَّا قِيلًا سَلاماً سَلاماً ) * » منقطع است و مفيد تاكيد مىباشد .\r\n","page_name":" 217 ","page_number":217},
  {"content":"\r\n\r\n[ سوره الواقعة ‹ 56 › : آيات 27 تا 40 
  ]\r\nوَ أَصْحابُ الْيَمِينِ ما أَصْحابُ الْيَمِينِ ‹ 27 › فِي سِدْرٍ مَخْضُودٍ ‹ 28 › وَطَلْحٍ مَنْضُودٍ ‹ 29 › وَظِلٍّ مَمْدُودٍ ‹ 30 › وَماءٍ مَسْكُوبٍ ‹ 31 ›\r\nوَ فاكِهَةٍ كَثِيرَةٍ ‹ 32 › لا مَقْطُوعَةٍ وَلا مَمْنُوعَةٍ ‹ 33 › وَفُرُشٍ مَرْفُوعَةٍ ‹ 34 › إِنَّا أَنْشَأْناهُنَّ إِنْشاءً ‹ 35 › فَجَعَلْناهُنَّ أَبْكاراً ‹ 36 ›\r\nعُرُباً أَتْراباً ‹ 37 › لأَصْحابِ الْيَمِينِ ‹ 38 › ثُلَّةٌ مِنَ الأَوَّلِينَ ‹ 39 › وَثُلَّةٌ مِنَ الآخِرِينَ ‹ 40 ›\r\n","description":"","footnote":"","page_name":" 218 ","page_number":218},
  {"content":"\r\n\r\nترجمه :\r\n27 - و اصحاب يمين ، چه اصحاب يمينى ؟\r\n28 - آنها در سايه درختان سدر بىخار قرار دارند .\r\n29 - و در سايه درخت طلح پر برگ به سر مىبرند ( درختى است خوشرنگ و خوشبو ) .\r\n30 - و سايه كشيده و گسترده .\r\n31 - و در كنار آبشارها .\r\n32 - و ميوه‌هاى فراوانى .\r\n33 - كه هرگز قطع و ممنوع نمىشود .\r\n34 - و همسرانى گرانقدر .\r\n35 - ما آنها را آفرينش نوينى بخشيديم .\r\n36 - و همه را بكر قرار داده‌ايم .\r\n37 - همسرانى كه به همسرشان عشق مىورزند و خوش زبان و فصيح و هم سن و سالند .\r\n38 - اينها همه براى اصحاب يمين است .\r\n39 - كه گروهى از امتهاى نخستينند .\r\n40 - و گروهى از امتهاى آخرين .\r\n\r\nتفسير : مواهب و نعمتهاى اصحاب اليمين\r\nبعد از بيان مواهب معنوى و مادى مقربان ، نوبت به « اصحاب اليمين » مىرسد ، همان جمعيت سعادتمندى كه نامه اعمالشان به علامت پيروزى در امتحانات الهى به دست راستشان داده مىشود ، و در اينجا به شش نعمت از نعم خداوند اشاره مىكند كه با مقايسه به نعمتهاى مقربان كه در هفت بخش آمده بود يك\r\n","description":"","footnote":"","page_name":" 219 ","page_number":219},
  {"content":"\r\nمرحله پائينتر است .\r\nنخست براى بيان بلندى مقام آنها مىفرمايد : « اصحاب يمين ، چه اصحاب يمينى » ؟ ! ( * ( وَأَصْحابُ الْيَمِينِ ما أَصْحابُ الْيَمِينِ ) * ) ( 1 ) .\r\nو اين برترين توصيفى است كه از آنها شده ، زيرا اين تعبير در مواردى به كار مىرود كه اوصاف كسى در بيان نگنجد ، و به هر حال اين تعبير بيانگر مقام والاى اصحاب اليمين است .\r\nآيه بعد به نخستين موهبت اين گروه اشاره كرده ، مىگويد : « آنها در سايه درخت سدر بىخار قرار خواهند گرفت » ( * ( فِي سِدْرٍ مَخْضُودٍ ) * ) ( 2 ) .\r\nدر حقيقت اين رساترين توصيفى است كه براى درختان بهشتى در قالب الفاظ دنيوى ما امكان پذير است ، زيرا « سدر » به گفته بعضى از ارباب لغت درختى است تناور كه بلنديش گاهى تا چهل متر مىرسد ، و مىگويند تا دو هزار سال عمر مىكند ( و سايه بسيار سنگين و لطيفى دارد ) تنها عيب اين درخت اين است كه خاردار است ، ولى با توصيف به « مخضود » ( از ماده خضد بر وزن « مجد » به معنى بريدن و گرفتن خار است ) اين مشكل نيز در درختان سدر بهشتى حل شده .\r\nدر حديثى آمده است كه هر گاه بعضى از لغات قرآن براى ياران پيامبر ص مشكل مىشد مىگفتند خداوند به بركت اعراب باديه نشين و سؤالات آنها ما را بهره مند مىكند ، از جمله اينكه عربى باديه نشين روزى خدمت\r\n\r\n","description":"","footnote":"\r\n( 1 ) تركيب اين جمله ذيل آيه 8 همين سوره گذشت .\r\n( 2 ) جار و مجرور متعلق به عامل مقدرى است و مجموعا خبر مبتداى محذوفى است و در تقدير چنين است « هم فى سدر مخضود » .\r\n","page_name":" 220 ","page_number":220},
  {"content":"\r\nپيامبر ص آمد عرض كرد اى رسول خدا ! خداوند متعال در قرآن نام از درخت موذى و آزار دهى برده است ، و من فكر نمىكردم در بهشت چنين درختى باشد ! فرمود : كدام درخت ؟ عرض كرد : درخت سدر ، زيرا داراى خار است ، پيامبر ص فرمود : مگر خداوند نمىفرمايد : « * ( فِي سِدْرٍ مَخْضُودٍ ) * » مفهومش اين است كه خارهاى آن را قطع كرده است ، و بجاى هر خار ميوه اى قرار داده كه هر ميوه اى هفتاد و دو رنگ ماده غذايى دارد كه هيچيك شباهتى به ديگرى ندارد « ! ( 1 ) .\r\nدومين موهبت اين است كه « آنها در سايه درختان » طلح متراكم « به سر مىبرند » ( * ( وَطَلْحٍ مَنْضُودٍ ) * ) .\r\n« طلح » درختى است سبز و خوشرنگ و خوشبو ، جمعى گفته‌اند همان درختان موز است كه برگهاى بسيار پهن و سبز و زيبا ، و ميوه اى شيرين و گوارا دارد ، و « منضود » از ماده « نضد » به معنى متراكم است .\r\nممكن است اين تعبير اشاره به تراكم برگها يا تراكم ميوه‌ها ، و يا هر دو باشد ، حتى بعضى گفته‌اند ، اين درختان چنان پر ميوه است كه ساقه و شاخه‌ها غرق ميوه و پوشيده از آن مىباشد .\r\nبعضى از مفسران گفته‌اند با توجه به اينكه درخت سدر برگهايى بسيار كوچك و درخت موز برگهايى بسيار پهن و بزرگ و گسترده دارند ذكر اين دو درخت اشاره لطيفى به تمام درختان بهشتى است كه در ميان اين دو قرار دارد ( 2 ) .\r\nسومين نعمت بهشتى را چنين بيان مىكند « و سايه كشيده و گسترده »\r\n\r\n","description":"","footnote":"\r\n( 1 ) روح المعانى جلد 27 صفحه 120 - در المنثور جلد 6 صفحه 156 .\r\n( 2 ) فخر رازى در تفسير كبير ذيل آيات مورد بحث جلد 29 صفحه 162 .\r\n","page_name":" 221 ","page_number":221},
  {"content":"\r\n( * ( وَظِلٍّ مَمْدُودٍ ) * ) .\r\nبعضى اين سايه گسترده را به حالتى شبيه بين الطلوعين تفسير كرده‌اند كه سايه همه جا را فرا گرفته است و در حديثى در روضه كافى اين معنى از پيغمبر گرامى اسلام نقل شده است ( 1 ) .\r\nغرض اين است كه حرارت آفتاب هرگز بهشتيان را متالم و ناراحت نمىكند ، و دائما در سايه‌هاى مطبوع و گسترده و روحافزا به سر مىبرند .\r\nدر مرحله چهارم به آبهاى بهشتى اشاره كرده مىفرمايد : « بهشتيان در كنار آبهايى آبشار مانند ( كه منظره فوق العاده زيبا و دلانگيزى دارد ) به سر مىبرند » ( * ( وَماءٍ مَسْكُوبٍ ) * ) .\r\n« مسكوب » از ماده « سكب » ( بر وزن كبك ) در اصل به معنى ريزش است ، و از آنجا كه ريزش آب از بالا به پائين به صورت آبشار بهترين مناظر را ايجاد مىكند ، زمزمه‌هاى آن گوش جان را نوازش مىدهد و منظره آن چشم را فروغ مىبخشد ، اين امر يكى از مواهب بهشتيان قرار داده شده است .\r\nو البته آن درختها و آن همه آب جارى دائم انواع ميوه‌ها را نيز همراه دارد ، و لذا در پنجمين نعمت مىافزايد : « و ميوه‌هاى فراوانى » ( * ( وَفاكِهَةٍ كَثِيرَةٍ ) * ) .\r\nكه نه قطع مىشود و نه هيچگاه ممنوع مىگردد « * ( لا مَقْطُوعَةٍ وَلا مَمْنُوعَةٍ ) * ) .\r\nآرى همچون ميوه‌هاى اين جهان نيست كه محدود به فصول معينى باشد ، و تنها چند هفته يا چند ماه در سال بر درخت ظاهر شود ، و نيز همچون ميوه هاى\r\n\r\n","description":"","footnote":"\r\n( 1 ) روضه كافى مطابق نقل نور الثقلين جلد 5 صفحه 216 .\r\n","page_name":" 222 ","page_number":222},
  {"content":"\r\nاين جهان نيست كه گاه خارها مانع چيدن آن است و گاه بلندى خطرناك درخت مانند نخل ، و يا مانعى در وجود خود انسان از تناول آن وجود داشته باشد ، و نه ميزبان اصلى بهشت كه خداوند منان است و ماموران او بخل و منعى دارند بنا بر اين هيچ مانعى در كار نيست بلكه « مقتضى كاملا موجود و مانع در هر شكل و هر صورت مفقود است » .\r\nسپس به نعمت ديگرى اشاره كرده ، مىافزايد : « آنها داراى همسران گرانقدرى هستند » ( * ( وَفُرُشٍ مَرْفُوعَةٍ ) * ) .\r\n« فرش » جمع « فراش » در اصل به معنى هر گونه فرش يا بسترى است كه مىگسترانند و به همين تناسب گاه به عنوان كنايه از همسر به كار مىرود ( خواه مرد باشد يا زن ) .\r\nلذا در حديث معروف از پيغمبر گرامى آمده است الولد للفراش و للعاهر الحجر : « فرزندى كه از زن شوهردار متولد مىشود متعلق به همان خانواده است و اگر مرد فاسق و زناكارى در اين ميان بوده بهره اش تنها سنگ است » ( و احتمال انعقاد فرزند از نطفه او پذيرفته نيست ) .\r\nبعضى نيز « فرش » را به معنى حقيقى ( نه به معنى كنايى ) تفسير كرده‌اند ، و آن را اشاره به فرشها و بسترهاى بسيار گرانبها و پر ارزش بهشت دانسته‌اند ، ولى در اين صورت ارتباط آيات بعد كه حكايت از حوريان و همسران بهشتى مىكند از آن قطع مىشود .\r\nسپس به اوصاف ديگرى از همسران بهشتى پرداخته ، مىگويد : « ما آنها را آفرينش نوينى بخشيده‌ايم » ( * ( إِنَّا أَنْشَأْناهُنَّ إِنْشاءً ) * ) .\r\n","description":"","footnote":"","page_name":" 223 ","page_number":223},
  {"content":"\r\nاين جمله ممكن است اشاره به همسران مؤمنان در اين دنيا باشد كه خداوند آفرينش تازه اى در قيامت به آنها مىدهد ، و همگى در نهايت جوانى و طراوت و جمال و كمال ظاهر و باطن وارد بهشت مىشوند كه طبيعت بهشت طبيعت تكامل و خروج از هر گونه نقص و عيب است .\r\nو اگر منظور حوريان باشد خداوند آنها را آفرينش نوينى بخشيده به گونه اى كه هرگز گرد و غبار پيرى و ناتوانى بر دامان آنها نمىنشيند . ممكن است كه تعبير به انشاء ، اشاره به هر دو نيز بوده باشد .\r\nسپس مىافزايد ما آنها را همگى بكر قرار داديم ، ( * ( فَجَعَلْناهُنَّ أَبْكاراً ) * ) و شايد اين وصف هميشه براى آنها باقى باشد ، چنان كه بسيارى از مفسران به آن تصريح كرده‌اند و در روايات نيز به آن اشاره شده ، يعنى با آميزش ، وضع آنها دگرگون نمىشود ( 1 ) .\r\nو در اوصاف آنها باز مىافزايد : « آنان نسبت به همسرانشان ، عشق مىورزند و خوش سخن و فصيحند » ( * ( عُرُباً ) * ) .\r\n« عرب » جمع « عروبة » ( بر وزن ضرورة ) به معنى زنى است كه وضع حالش حكايت از محبتش نسبت به همسر و مقام عفت و پاكيش مىكند ، زيرا « اعراب » ( بر وزن اظهار ) به همان معنى آشكار ساختن است ، اين واژه به معنى فصيح و خوش سخن بودن نيز مىآيد ، و ممكن است هر دو معنى در آيه جمع باشد .\r\nوصف ديگرشان اينكه « آنها هم سن و سال با همسرانشان هستند و همگى در خوبى و جمال ظاهر و باطن همانندند و يك از يك بهتر » ( * ( أَتْراباً ) * ) .\r\n\r\n","description":"","footnote":"\r\n( 1 ) روح المعانى جلد 27 صفحه 123 - ضمنا بايد توجه داشت كه اين حالت ، با فاء تفريع ، عطف بر آيه قبل شده است .\r\n","page_name":" 224 ","page_number":224},
  {"content":"\r\n« اتراب » جمع « ترب » ( بر وزن « ذهن » ) به معنى مثل و همانند است و بعضى گفته‌اند اين معنى از « ترائب » كه به معنى دنده‌هاى قفسه سينه است گرفته شده زيرا با يكديگر شباهت دارند .\r\nاين شباهت و برابرى ممكن است در سن و سال نسبت به همسرانشان باشد ، تا به اصطلاح ، احساسات يكديگر را كاملا درك كنند ، و زندگى با هم براى آنها لذتبخشتر باشد هر چند گاهى با تفاوت سن و سال نيز چنين است ولى در غالب چنين نيست ، و يا همانند در خوبى و زيبايى و حسن ظاهر و باطن ، درست شبيه تعبير معروف كه مىگويند : « آنها همه خوبند و يك از يك بهتر » .\r\nسپس مىافزايد : « همه اين نعمتها براى اصحاب اليمين است » ( * ( لأَصْحابِ الْيَمِينِ ) * ) .\r\nو اين تاكيدى است مجدد بر اختصاص اين مواهب ( ششگانه ) به آنها .\r\nاين احتمال نيز داده شده است كه اين جمله تكميلى است براى جمله « انا انشاناهن انشاء » يعنى ما آنها را آفرينش نوينى براى اصحاب اليمين داديم ( 1 ) .\r\nو در پايان اين مقال مىفرمايد : « گروهى از آنان از امتهاى نخستينند » ( * ( ثُلَّةٌ مِنَ الأَوَّلِينَ ) * ) .\r\n« و گروهى از اقوام آخرينند » ( * ( وَثُلَّةٌ مِنَ الآخِرِينَ ) * ) .\r\n\r\n","description":"","footnote":"\r\n( 1 ) در صورت اول عبارت « اصحاب اليمين » خبر مبتداى محذوفى است و در تقدير چنين است : « هذه كلها لاصحاب اليمين » و در صورت دوم جار مجرور متعلق به « انشاناهن » مىباشد ، ولى تفسير اول مناسبتر است .\r\n","page_name":" 225 ","page_number":225},
  {"content":"\r\n« ثلة » در اصل به معنى قطعه مجتمع از پشم است ، سپس به هر جمعيت انبوه درهم فشرده گفته شده است ، و به اين ترتيب گروه عظيمى از اصحاب اليمين از امتهاى گذشته هستند و گروه عظيمى از امت اسلام ، چرا كه در ميان اين است صالحان و مؤمنان ، بسيارند ، هر چند پيشگامان آنها در قبول ايمان نسبت به پيشگامان امم سابق با توجه به كثرت آن امتها و پيامبرانشان كمترند .\r\nبعضى گفته‌اند اين دو گروه هر دو از امت اسلامند ، گروهى از اولين آنها و گروهى از آخرين آنها ، ولى تفسير اول صحيحتر است .\r\n","description":"","footnote":"","page_name":" 226 ","page_number":226},
  {"content":"\r\n\r\n[ سوره الواقعة ‹ 56 › : آيات 41 تا 50 
  ]\r\nوَ أَصْحابُ الشِّمالِ ما أَصْحابُ الشِّمالِ ‹ 41 › فِي سَمُومٍ وَحَمِيمٍ ‹ 42 › وَظِلٍّ مِنْ يَحْمُومٍ ‹ 43 › لا بارِدٍ وَلا كَرِيمٍ ‹ 44 › إِنَّهُمْ كانُوا قَبْلَ ذلِكَ مُتْرَفِينَ ‹ 45 ›\r\nوَ كانُوا يُصِرُّونَ عَلَى الْحِنْثِ الْعَظِيمِ ‹ 46 › وَكانُوا يَقُولُونَ أَ إِذا مِتْنا وَكُنَّا تُراباً وَعِظاماً أَ إِنَّا لَمَبْعُوثُونَ ‹ 47 › أَ وَآباؤُنَا الأَوَّلُونَ ‹ 48 › قُلْ إِنَّ الأَوَّلِينَ وَالآخِرِينَ ‹ 49 › لَمَجْمُوعُونَ إِلى مِيقاتِ يَوْمٍ مَعْلُومٍ ‹ 50 ›\r\n\r\nترجمه :\r\n41 - و اصحاب شمال چه اصحاب شمالى ؟ ( كه نامه اعمالشان به نشانه جرمشان به دست چپ آنها داده مىشود ) .\r\n42 - آنها در ميان بادهاى كشيده و آب سوزان قرار دارند .\r\n43 - و در سايه دودهاى متراكم و آتشزا !\r\n","description":"","footnote":"","page_name":" 227 ","page_number":227},
  {"content":"\r\n44 - سايه اى كه نه خنك است و نه مفيد .\r\n45 - آنها پيش از اين در عالم دنيا مست و مغرور نعمت بودند .\r\n46 - و بر گناهان بزرگ اصرار داشتند .\r\n47 - و مىگفتند : هنگامى كه ما مرديم و خاك و استخوان شديم آيا برانگيخته خواهيم شد ؟\r\n48 - يا نياكان نخستين ما ؟\r\n49 - بگو اولين و آخرين ، 50 - همگى در موعد روز معينى جمع مىشوند .\r\n\r\nتفسير : كيفرهاى دردناك اصحاب شمال\r\nدر تعقيب مواهب عظيم گروه مقربان و گروه اصحاب اليمين به سراغ گروه سوم و عذابهاى دردناك و وحشتناك آن مىرود تا در يك مقايسه وضع حال سه گروه روشن گردد .\r\nمىفرمايد : « و اصحاب شمال ، چه اصحاب شمالى » ( * ( وَأَصْحابُ الشِّمالِ ما أَصْحابُ الشِّمالِ ) * ) .\r\nهمانها كه نامه اعمالشان به دست چپشان داده مىشود كه رمزى است براى آن كه گنهكار و آلوده و ستمگرند و اهل دوزخ ، و همانگونه كه در توصيف مقربان و اصحاب اليمين گفتيم اين تعبير براى بيان نهايت خوبى يا بدى حال كسى است ، فى المثل مىگوئيم سعادتى به ما رو كرد ، چه سعادتى ؟ يا مصيبتى رو كرد ، چه مصيبتى ؟ ! سپس به سه قسمت از كيفرهاى آنها اشاره كرده مىگويد : « آنها در ميان بادهاى كشنده و آب سوزان قرار دارند » ( * ( فِي سَمُومٍ وَحَمِيمٍ ) * ) .\r\n","description":"","footnote":"","page_name":" 228 ","page_number":228},
  {"content":"\r\n« و در سايه دودى شديد و آتشزا » ( * ( وَظِلٍّ مِنْ يَحْمُومٍ ) * ) .\r\nباد سوزان كشنده از يك سو ، و آب جوشان مرگبار از سوى ديگر ، و سايه دود داغ و خفه كننده از سوى سوم ، آنها را چنان گرفتار مىسازد كه تاب و توان را از آنان مىگيرد ، و اگر هيچ مصيبت ديگرى جز اين سه مصيبت را نداشته باشند براى كيفر آنها كافى است .\r\n« سموم » از ماده « سم » به معنى باد سوزانى است كه در « مسام » ( سوراخهاى ريز بدن انسان ) داخل مىشود و او را هلاك مىكند ( اصولا سم را به اين جهت سم مىگويند كه در تمام ذرات بدن نفوذ مىكند ) .\r\n« حميم » به معنى شىء داغ ، و در اينجا به معنى آب سوزان است كه در آيات ديگر قرآن نيز به آن اشاره شده است ، مانند آيه 19 - حج يُصَبُّ مِنْ فَوْقِ رُؤُسِهِمُ الْحَمِيمُ : « بر سر آنها آب سوزان ريخته مىشود » .\r\n« يحموم » نيز از همين ماده است و در اينجا به تناسب ظل ( سايه ) به دود غليظ و سياه و داغ تفسير شده است .\r\nسپس براى تاكيد مىافزايد : سايه اى كه نه برودت دارد ، و نه هيچ فايده « ( * ( لا بارِدٍ وَلا كَرِيمٍ ) * ) .\r\nسايبان گاه انسان را از آفتاب حفظ مىكند ، و گاه از باد و باران و يا منافع ديگرى در بردارد ، ولى پيدا است اين سايبان هيچ يك از اين فوائد را ندارد .\r\nتعبير « كريم » از ماده « كرامت » به معنى مفيد فايده است ، و لذا در ميان عرب معمول است كه وقتى مىخواهند شخص يا چيزى را غير مفيد معرفى كنند مىگويند : « لا كرامة فيه » ، مسلم است سايه اى كه از دود سياه و خفه كننده است جز شر و زيان چيزى از آن انتظار نمىرود « لا كرامه » .\r\nگرچه كيفرهاى دوزخيان انواع و اقسام مختلف و وحشتناكى دارد ولى\r\n","description":"","footnote":"","page_name":" 229 ","page_number":229},
  {"content":"\r\nذكر همين سه قسمت كافى است كه انسان بقيه را از آن حدس بزند .\r\nدر آيات بعد دلائل گرفتارى اصحاب شمال را به اين سرنوشت شوم و وحشتناك در سه جمله نخست خلاصه مىكند :\r\nنخست اين كه « آنها پيش از اين در عالم دنيا مست و مغرور نعمت بودند » ( * ( إِنَّهُمْ كانُوا قَبْلَ ذلِكَ مُتْرَفِينَ ) * ) .\r\n« مترف » بطورى كه در « لسان العرب » آمده از ماده « ترف » ( بر وزن سبب ) به معنى تنعم است ، و مترف به كسى مىگويند كه فزونى نعمت او را غافل و مغرور و مست كرده و به طغيان واداشته است ( 1 ) .\r\nدرست است كه همه « اصحاب الشمال » در زمره « مترفين » نيستند ، ولى هدف قرآن سردمداران آنها است .\r\nهمانگونه كه امروز هم مىبينيم فساد جامعه‌هاى بشرى از گروه متنعمين مست و مغرور است كه عامل گمراهى ديگران نيز مىباشند ، سرنخ تمام جنگها و خونريزيها و انواع جنايات ، و مراكز شهوات ، و گرايشهاى انحرافى ، به دست اين گروه است ، و به همين جهت قرآن قبل از هر چيز انگشت روى آنها مىگذارد .\r\nاين احتمال نيز وجود دارد كه نعمت معنى گسترده اى دارد و منحصر به اموال نيست بلكه جوانى و سلامت و عمر نيز از نعمتهاى خدا است كه اگر باعث غرور و غفلت گردد سرچشمه اصلى گناهان است ، و اصحاب شمال هر يك داراى نوعى از اين نعمتها هستند .\r\nسپس به دومين گناه آنها اشاره كرده ، مىافزايد : « آنها بر گناهان بزرگ\r\n\r\n","description":"","footnote":"\r\n( 1 ) لسان العرب جلد 9 صفحه 17 .\r\n","page_name":" 230 ","page_number":230},
  {"content":"\r\nاصرار داشتند « ( * ( وَكانُوا يُصِرُّونَ عَلَى الْحِنْثِ الْعَظِيمِ ) * ) .\r\n« حنث » در اصل به معنى هر گونه گناه است ، ولى در بسيارى از مواقع اين واژه به معنى پيمانشكنى و مخالفت سوگند آمده ، به خاطر اينكه از مصداقهاى روشن گناه است .\r\nبنا بر اين ويژگى اصحاب شمال تنها انجام گناه نيست ، بلكه اصرار بر گناهان عظيم است ، چرا كه گناه ممكن است ، احيانا از اصحاب يمين نيز سر زند ولى آنها هرگز بر آن اصرار نمىورزند ، هنگامى كه متذكر مىشوند فورا توبه مىكنند .\r\nجمعى « حنث عظيم » را در اينجا به معنى « شرك » تفسير كرده‌اند ، چرا كه گناهى از آن عظيمتر وجود ندارد ، همان گونه كه قرآن مىگويد :\r\nإِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ « خداوند هيچگاه شرك را نمىبخشد و كمتر از آن را براى هر كس بخواهد مىبخشد » ( 1 ) .\r\nبعضى نيز آن را به « دروغ » كه از اعظم گناهان ، و كليد معاصى ديگر است تفسير كرده‌اند ، مخصوصا هنگامى كه توأم با تكذيب انبياء و قيامت باشد .\r\nولى ظاهر اين است كه همه اينها مصداقهايى براى « حنث عظيم » محسوب مىشود .\r\nو سومين عمل خلاف آنها اين بود كه مىگفتند : آيا هنگامى كه مرديم و خاك و استخوان شديم ، بار ديگر برانگيخته خواهيم شد « ؟ * ( وَكانُوا يَقُولُونَ أَ إِذا مِتْنا وَكُنَّا تُراباً وَعِظاماً أَ إِنَّا لَمَبْعُوثُونَ ) * ) .\r\nبنا بر اين انكار قيامت كه خود سرچشمه بسيارى از گناهان است يكى ديگر از اوصاف اصحاب الشمال مىباشد ، و تعبير به « * ( كانُوا يَقُولُونَ ) * » نشان مىدهد\r\n\r\n","description":"","footnote":"\r\n( 1 ) نساء آيه 48 .\r\n","page_name":" 231 ","page_number":231},
  {"content":"\r\nكه در انكار قيامت نيز اصرار ميورزيدند و پافشارى داشتند .\r\nدر اينجا دو مطلب قابل توجه است : نخست اينكه : هنگامى كه سخن از « اصحاب اليمين » و « مقربين » در ميان بود ، شرح اعمال و كارهايى را كه سبب آن پاداشها مىشد نداد ( جز اشاره كوتاهى كه در مورد مقربان بود ) اما هنگامى كه نوبت به « اصحاب الشمال » مىرسد ، در اين باره شرح كافى مىدهد تا هم اتمام حجتى باشد و هم بيان اين حقيقت كه آن مجازاتهاى دردناك با اصل عدالت كاملا سازگار است .\r\nديگر اين كه سه گناهى كه آيات سه گانه فوق به آن اشاره شده در حقيقت مىتواند اشاره به نفى اصول سه گانه دين از ناحيه اصحاب شمال باشد : در آخرين آيه تكذيب رستاخيز بود ، و در آيه دوم انكار توحيد ، و در آيه نخست كه سخن از « مترفين » مىگفت اشاره اى به تكذيب انبياء است ، زيرا همانگونه كه در آيه 23 زخرف مىخوانيم : وَكَذلِكَ ما أَرْسَلْنا مِنْ قَبْلِكَ فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا وَجَدْنا آباءَنا عَلى أُمَّةٍ وَإِنَّا عَلى آثارِهِمْ مُقْتَدُونَ : اين گونه ما در هيچ شهر و آبادى پيامبرى قبل از تو نفرستاديم مگر اين كه مترفين آنها گفتند ما نياكان خود را بر آئينى يافتيم و به آثار آنها پايبنديم » .\r\nتعبير به « ترابا و عظاما » ممكن است اشاره به اين باشد كه گوشتهاى ما تبديل به خاك و استخوانهاى ما برهنه مىشود ، با اين حال آفرينش جديد چگونه ممكن است ؟ و چون فاصله خاك از حيات نوين بيشتر است در آغاز ذكر شده است .\r\nو عجب اينكه آنها صحنه‌هاى معاد را با چشم خود در اين جهان مىديدند كه چگونه بسيارى از موجودات زنده مانند گياهان مىپوسند و خاك مىشوند و بار ديگر لباس حيات در تن مىكنند ، و اصولا كسى كه آفرينش نخستين را كرده است چگونه تكرار آن براى او مشكل است ، با اين حال آنها پيوسته\r\n","description":"","footnote":"","page_name":" 232 ","page_number":232},
  {"content":"\r\nروى انكار معاد اصرار داشتند ( 1 ) .\r\nآنها به اين هم قناعت نمىكردند و براى اظهار تعجب بيشتر مىگفتند :\r\n« آيا نياكان نخستين ما كه هيچ اثرى از آنها باقى نمانده دوباره زنده مىشوند » ؟ ! ( * ( أَ وَآباؤُنَا الأَوَّلُونَ ) * ) ( 2 ) .\r\nهمانها كه شايد هر ذره‌اى از خاكشان به گوشه اى افتاده است يا جزء بدن موجود ديگرى شده است ؟\r\nولى چنان كه در پايان سوره يس مشروحا گفته شد در برابر دلائل محكمى كه بر مساله معاد دلالت مىكند اينها يك مشت بهانه‌هاى واهى است .\r\nسپس قرآن به پيامبر اسلام ص دستور مىدهد كه در پاسخ آنها « بگو :\r\nنه فقط شما و پدرانتان ، بلكه تمام اولين و آخرين . . . » ( * ( قُلْ إِنَّ الأَوَّلِينَ وَالآخِرِينَ ) * ) .\r\n« همگى در موعد روز معين ( روز رستاخيز ) جمع مىشوند » ( * ( لَمَجْمُوعُونَ إِلى مِيقاتِ يَوْمٍ مَعْلُومٍ ) * ) ( 3 ) .\r\n« ميقات » از ماده « وقت » به معنى زمانى است كه براى كار يا وعده اى\r\n\r\n","description":"","footnote":"\r\n( 1 ) توجه داشته باشيد كه تكرار حرف استفهام ، و تعبير به « ان » همه به عنوان تاكيد آورده شده .\r\n( 2 ) « همزه » در « أ و آبائنا الاولين » همزه استفهام ، و « واو » ، « واو عاطفه » است كه همزه استفهام بر آن مقدم مىشود .\r\n( 3 ) « الى » در اين جمله به خاطر اين به كار رفته كه قيامت ، در پايان اين جهان قرار دارد و نيز ممكن است كه « الى » در اينجا به معنى لام بوده باشد ، همانگونه كه در بسيارى از آيات قرآن « لميقات » آمده است .\r\n","page_name":" 233 ","page_number":233},
  {"content":"\r\nتعيين شده ، و منظور از ميقات در اينجا همان وقت مقرر قيامت است ، كه در آن روزها همه انسانها در محشر براى رسيدگى به حسابهايشان اجتماع مىكنند ، گاهى نيز به صورت كنايه ، براى مكانى كه براى انجام كارى مقرر شده است به كار مىرود ، مانند « ميقاتهاى حج » كه نام مكانهاى خاصى است كه از آنجا احرام مىبندند .\r\nضمنا از تعبيرات مختلف اين آيه تاكيدهاى متعددى در زمينه رستاخيز استفاده مىشود ( ان - لام - مجموعون به صورت اسم مفعول - و توصيف « يوم » به معلوم بودن ) .\r\nاز اين آيه به خوبى استفاده مىشود كه معاد و رستاخيز همه انسانها در يك روز همراه هم انجام مىگيرد ، و همين معنى در آيات ديگر قرآن نيز آمده است ( 1 ) .\r\nو از اينجا به خوبى روشن مىشود آنهايى كه قيامت را در زمانهاى متعدد نسبت به هر امتى جداگانه پنداشته‌اند از آيات قرآن كاملا بيگانه‌اند .\r\nشايد نياز به تذكر نداشته باشد كه منظور از معلوم بودن قيامت ، معلوم بودن نزد پروردگار است و گرنه هيچكس حتى انبياء مرسلين و ملائكه مقربين از وقت آن آگاه نيست .\r\n\r\n","description":"","footnote":"\r\n( 1 ) هود آيه 102 - مريم آيه 95 .\r\n","page_name":" 234 ","page_number":234},
  {"content":"\r\n\r\n[ سوره الواقعة ‹ 56 › : آيات 51 تا 56 
  ]\r\nثُمَّ إِنَّكُمْ أَيُّهَا الضَّالُّونَ الْمُكَذِّبُونَ ‹ 51 › لآكِلُونَ مِنْ شَجَرٍ مِنْ زَقُّومٍ ‹ 52 › فَمالِؤُنَ مِنْهَا الْبُطُونَ ‹ 53 › فَشارِبُونَ عَلَيْه مِنَ الْحَمِيمِ ‹ 54 › فَشارِبُونَ شُرْبَ الْهِيمِ ‹ 55 ›\r\nهذا نُزُلُهُمْ يَوْمَ الدِّينِ ‹ 56 ›\r\n\r\nترجمه :\r\n51 - سپس شما اى گمراهان تكذيب كننده .\r\n52 - قطعا از درخت زقوم مىخوريد 53 - و شكمها را از آن پر مىكنيد 54 - و روى آن از آب سوزان مىنوشيد 55 - و همچون شترانى كه مبتلا به بيمارى عطش شده‌اند از آن مىآشاميد 56 - اين است وسيله پذيرايى از آنها در قيامت !\r\n\r\nتفسير : بخش ديگرى از مجازاتهاى اين مجرمان گمراه\r\nاين آيات هم چنان ادامه بحثهاى مربوط به كيفرهاى « اصحاب الشمال » است ، آنها را مخاطب ساخته چنين مىگويد : « سپس شما اى گمراهان تكذيب كننده »\r\n","description":"","footnote":"","page_name":" 235 ","page_number":235},
  {"content":"\r\n( * ( ثُمَّ إِنَّكُمْ أَيُّهَا الضَّالُّونَ الْمُكَذِّبُونَ ) * ) .\r\n« از درخت » زقوم « مىخوريد » ( * ( لآكِلُونَ مِنْ شَجَرٍ مِنْ زَقُّومٍ ) * ) ( 1 ) .\r\n« و شكمهاى خود را از آن پر مىكنيد » ( * ( فَمالِؤُنَ مِنْهَا الْبُطُونَ ) * ) .\r\nدر آيات گذشته تنها از محيط زندگى « اصحاب الشمال » دوزخ سخن به ميان آمده بود .\r\nاما در اينجا سخن از ماكول و مشروب آنها است ، كه درست از اين نظر نيز نقطه مقابل مقربان و اصحاب اليمين مىباشند .\r\nقابل توجه اينكه مخاطب در اين آيات « گمراهان تكذيب كننده‌اند » ، آنهايى كه علاوه بر گمراهى و ضلال داراى روح عناد و لجاج در مقابل حقند و پيوسته به اين كار ادامه مىدهند .\r\n« زقوم » چنان كه قبلا نيز گفته‌ايم گياهى است تلخ و بد بو و بد طعم ، و شيره اى دارد كه وقتى به بدن انسان مىرسد ورم مىكند ، و گاه به هر نوع غذاى تنفر آميز دوزخيان گفته شده است ( 2 ) .\r\nبراى شرح بيشتر در باره « زقوم » به جلد 19 صفحه 70 ذيل آيه 62 سوره صافات ، و جلد 21 ذيل آيه 43 سوره دخان مراجعه كنيد ) .\r\nتعبير به « * ( فَمالِؤُنَ مِنْهَا الْبُطُونَ ) * » اشاره به اين است كه آنها نخست گرفتار حالت گرسنگى شديد مىشوند به گونه اى كه حريصانه از اين غذاى بسيار ناگوار مىخورند و شكمها را پر مىكنند .\r\n\r\n","description":"","footnote":"\r\n( 1 ) « من » در « من شجر » تبعيضيه است و در « من زقوم » بيانيه .\r\n( 2 ) « مجمع البحرين » ، « مفردات راغب » ، « لسان العرب » و « تفسير روح المعانى » .\r\n","page_name":" 236 ","page_number":236},
  {"content":"\r\nهنگامى كه از اين غذاى ناگوار خوردند تشنه مىشوند ، اما نوشابه آنها چيست ؟ قرآن در آيه بعد مىگويد : « شما روى آن غذاى ناگوار از آب سوزان مىنوشيد » ! ( * ( فَشارِبُونَ عَلَيْه مِنَ الْحَمِيمِ ) * ) ( 1 ) .\r\n« و چنان حريصانه مىنوشيد همانند نوشيدن شترانى كه به بيمارى استسقا مبتلا شده‌اند » ( * ( فَشارِبُونَ شُرْبَ الْهِيمِ ) * ) .\r\nشترى كه مبتلا به اين بيمارى مىشود آن قدر تشنه مىگردد و پى در پى آب مىنوشد تا هلاك شود ، آرى اين است سرنوشت « ضالون مكذبون » در قيامت .\r\n« حميم » به معنى آب فوق العاده داغ و سوزان است ، لذا به دوستان گرم و پر محبت « ولى حميم » مىگويند ، « حمام » نيز از همين ماده مشتق شده است .\r\n« هيم » ( بر وزن ميم ) جمع « هاؤم » ( و بعضى آن را جمع « اهيم » و « هيماء » مىدانند ) در اصل از « هيام » ( بر وزن فرات ) به معنى بيمارى عطش است كه به شتر عارض مىشود ، اين تعبير در مورد عشقهاى سوزان ، و عاشقان بيقرار نيز به كار مىرود .\r\nبعضى از مفسران « هيم » را به معنى زمينهاى شنزار مىدانند كه هر قدر آب روى آن بريزند در آن فرو مىرود و گويى هرگز سيراب نمىشود ! و در آخرين آيه مورد بحث بار ديگر اشاره به اين طعام و نوشابه كرده ، مىگويد : « اين است وسيله پذيرايى از آنها در روز قيامت » ! ( * ( هذا نُزُلُهُمْ يَوْمَ الدِّينِ ) * ) .\r\n\r\n","description":"","footnote":"\r\n( 1 ) قابل توجه اينكه در آيه قبل ضمير مؤنث ( منها ) به « * ( شَجَرٍ مِنْ زَقُّومٍ ) * » باز مىگردد و در اين آيه ضمير مذكر ( عليه ) چرا كه « شجر » هم به معنى مذكر و هم مؤنث به كار مىرود و همچنين ثمر ( مجمع البيان ذيل آيه مورد بحث ) .\r\n","page_name":" 237 ","page_number":237},
  {"content":"\r\nو اين در حالى است كه « اصحاب اليمين در سايه‌هاى بسيار لطيف و پر طراوت آرميده‌اند ، و از بهترين ميوه‌ها و چشمه‌هاى آب گوارا ، و شراب طهور ، مىنوشند و سرمست از عشق خدا هستند ، » ببين تفاوت ره از كجاست تا به كجا « ؟ ! واژه » نزل « چنان كه قبلا گفته‌ايم به معنى وسيله اى است كه با آن از ميهمان عزيزى پذيرايى مىكنند ، و گاه به اولين طعام يا نوشيدنى كه براى ميهمان مىآورند اطلاق مىشود ، بديهى است دوزخيان نه ميهمانند ، و نه زقوم و حميم وسيله پذيرايى محسوب مىشود ، بلكه اين يك نوع طعنه بر آنها است تا حساب كنند وقتى پذيرايى آنها چنين باشد واى به حال مجازات و كيفر آنان !\r\n","description":"","footnote":"","page_name":" 238 ","page_number":238},
  {"content":"\r\n\r\n[ سوره الواقعة ‹ 56 › : آيات 57 تا 62 
  ]\r\nنَحْنُ خَلَقْناكُمْ فَلَوْ لا تُصَدِّقُونَ ‹ 57 › أَ فَرَأَيْتُمْ ما تُمْنُونَ ‹ 58 › أَ أَنْتُمْ تَخْلُقُونَه أَمْ نَحْنُ الْخالِقُونَ ‹ 59 › نَحْنُ قَدَّرْنا بَيْنَكُمُ الْمَوْتَ وَما نَحْنُ بِمَسْبُوقِينَ ‹ 60 › عَلى أَنْ نُبَدِّلَ أَمْثالَكُمْ وَنُنْشِئَكُمْ فِي ما لا تَعْلَمُونَ ‹ 61 ›\r\nوَ لَقَدْ عَلِمْتُمُ النَّشْأَةَ الأُولى فَلَوْ لا تَذَكَّرُونَ ‹ 62 ›\r\n\r\nترجمه :\r\n57 - ما شما را آفريديم ، چرا كه آفرينش مجدد را تصديق نمىكنيد ؟\r\n58 - آيا از نطفه اى كه در رحم مىريزيد آگاهيد ؟\r\n59 - آيا شما آن را ( در دوران جنينى ) آفرينش پى در پى مىدهيد ، يا ما آفريدگاريم ؟\r\n60 - ما در ميان شما مرگ را مقدر ساختيم و هرگز كسى بر ما پيشى نمىگيرد .\r\n61 - به اين منظور كه گروهى را بجاى گروه ديگرى بياوريم و شما را در جهانى كه نمىدانيد آفرينش تازه بخشيم .\r\n62 - شما عالم نخستين را دانستيد ، چگونه متذكر نمىشويد ( كه جهانى بعد از آن است ) .\r\n\r\nتفسير : هفت دليل بر مساله معاد\r\nاز آنجا كه در آيات گذشته سخن از تكذيب كنندگان معاد در ميان بود ،\r\n","description":"","footnote":"","page_name":" 239 ","page_number":239},
  {"content":"\r\nو اصولا تكيه بحثهاى اين سوره عمدتا روى مساله اثبات معاد ، است در اين آيات به بحث و بررسى پيرامون ادله معاد مىپردازد ، رويهمرفته هفت دليل بر اين مساله مهم ارائه مىدهد كه پايه‌هاى ايمان را در اين زمينه قوى كرده ، قلب انسان را به وعده‌هاى الهى كه در آيات گذشته پيرامون مقربان و اصحاب اليمين و اصحاب الشمال آمده بوده مطمئن مىسازد .\r\nدر مرحله اول مىگويد : « ما شما را خلق كرده‌ايم ، چرا آفرينش مجدد را تصديق نمىكنيد » ؟ ! ( * ( نَحْنُ خَلَقْناكُمْ فَلَوْ لا تُصَدِّقُونَ ) * ) ( 1 ) .\r\nچرا از رستاخيز و معاد جسمانى بعد از خاك شدن بدن تعجب مىكنيد ؟\r\nمگر روز نخست شما را از خاك نيافريديم ؟ مگر « حكم الامثال » واحد نيست ؟\r\nاين استدلال در حقيقت شبيه همان است كه در آيه 78 - 79 سوره « يس » آمده كه قرآن در پاسخ يكى از مشركان كه استخوان پوسيده اى را در دست گرفته بود و مىگفت « چه كسى اين استخوانها را زنده مىكند » ! مىفرمايد :\r\nوَ ضَرَبَ لَنا مَثَلًا وَنَسِيَ خَلْقَه قالَ مَنْ يُحْيِ الْعِظامَ وَهِيَ رَمِيمٌ قُلْ يُحْيِيهَا الَّذِي أَنْشَأَها أَوَّلَ مَرَّةٍ وَهُوَ بِكُلِّ خَلْقٍ عَلِيمٌ : او براى ما مثالى زد ، و آفرينش نخستين خود را فراموش كرد و گفت : چه كسى استخوانهاى پوسيده را زنده مىكند ، بگو : همان كس كه آن را در آغاز آفريد ، و او از همه مخلوقات خود آگاه است » .\r\nدر آيه بعد به دليل دوم اشاره كرده مىفرمايد : « آيا از نطفه اى كه در\r\n\r\n","description":"","footnote":"\r\n( 1 ) « لو لا » به اصطلاح براى تحضيض و تحريك بر انجام كارى است ، و به گفته بعضى در اصل مركب از « لم » و « لا » بوده كه معنى سؤال و نفى را مىرساند ، و سپس ميم تبديل به واو شده ، اين واژه در جايى به كارى مىرود كه فرد يا افرادى در انجام كارى مسامحه مىكنند و به آنها گفته مىشود چرا چنين و چنان نمىكنيد .\r\n","page_name":" 240 ","page_number":240},
  {"content":"\r\nرحم مىريزيد آگاه هستيد « ؟ ! ( * ( أَ فَرَأَيْتُمْ ما تُمْنُونَ ) * ) ( 1 ) .\r\n« آيا شما در طول مراحل جنينى آن را آفرينشهاى مكرر مىدهيد ؟ يا ما آفريدگاريم » ؟ ! ( * ( أَ أَنْتُمْ تَخْلُقُونَه أَمْ نَحْنُ الْخالِقُونَ ) * ) .\r\nچه كسى اين نطفه بى ارزش و ناچيز را هر روز به شكل تازه اى در مىآورد و خلقتى بعد از خلقتى ، و آفرينشى بعد از آفرينشى مىدهد ؟ راستى اين تطورات شگفتانگيز كه اعجاب همه اولو الالباب و متفكران را برانگيخته از ناحيه شما است يا خدا ؟ آيا كسى كه قدرت بر اين آفرينشهاى مكرر دارد از زنده كردن مردگان در قيامت عاجز است ؟ ! اين آيه در حقيقت شبيه آيه 5 سوره حج است كه مىفرمايد : يا أَيُّهَا النَّاسُ إِنْ كُنْتُمْ فِي رَيْبٍ مِنَ الْبَعْثِ فَإِنَّا خَلَقْناكُمْ مِنْ تُرابٍ ثُمَّ مِنْ نُطْفَةٍ ثُمَّ مِنْ عَلَقَةٍ ثُمَّ مِنْ مُضْغَةٍ مُخَلَّقَةٍ وَغَيْرِ مُخَلَّقَةٍ لِنُبَيِّنَ لَكُمْ وَنُقِرُّ فِي الأَرْحامِ ما نَشاءُ إِلى أَجَلٍ مُسَمًّى ثُمَّ نُخْرِجُكُمْ طِفْلًا : « اى مردم اگر در رستاخيز شك داريد ( به اين نكته توجه كنيد كه ) ما شما را از خاك آفريديم ، سپس از نطفه ، و بعد از خون بسته شده ، سپس از مضغه ( چيزى شبيه به گوشت جويده ) كه بعضى داراى شكل و خلقت است و بعضى بدون شكل ، هدف اين است كه براى شما روشن سازيم ( كه بر هر چيز قادريم ) و جنينهايى را كه بخواهيم تا مدت معينى در رحم مادران قرار مىدهيم ( و آنچه را بخواهيم ساقط مىكنيم ) بعد شما را به صورت طفلى بيرون مىفرستيم » .\r\nاز اينها گذشته اگر آنچه را دانشمندان امروز در باره اين قطره آب ظاهرا ناچيز دريافته‌اند در نظر بگيريم مطلب روشنتر مىشود چرا كه مىگويند آنچه باعث توليد نطفه انسان مىشود تركيبى است از « اسپر » ( نطفه مرد ) با « اوول »\r\n\r\n","description":"","footnote":"\r\n( 1 ) « رأيتم » در اينجا از « رؤيت » به معنى « علم » است نه مشاهده با چشم .\r\n","page_name":" 241 ","page_number":241},
  {"content":"\r\n( نطفه زن ) و « اسپرها » كرمكهاى بسيار كوچك ذره بينى هستند كه در هر مرتبه انزال ممكن است بين دو تا پانصد ميليون اسپر در آن وجود داشته باشد ! ( يعنى به اندازه جمعيت چندين كشور جهان ! ) ( 1 ) .\r\nو عجب اينكه اين موجود بسيار كوچك بعد از تركيب با نطفه زن به زودى رشد مىكند و به طور سرسامآورى تكثير يافته و سلولهاى بدن انسان را مىسازد و با اينكه سلولها ظاهرا همه مشابهند به زودى از هم جدا مىشوند ، گروهى قلب انسانى را تشكيل مىدهند ، و گروهى دست و پا ، و گروهى گوش و چشم ، و هر يك درست در جاى خود قرار مىگيرند ، نه سلولهاى قلب بجاى كليه مىروند و نه سلولهاى كليه به جاى قلب ، نه ياخته‌هاى گوش در محل ياخته‌هاى چشم قرار مىگيرند و نه بر عكس ، خلاصه اينكه نطفه در دوران جنينى عوالم پر غوغايى را طى مىكند تا به صورت طفلى متولد گردد ، و همه اينها در پرتو خالقيت مستمر و مداوم الهى است ، در حالى كه نقش ساده انسان در اين خلقت فقط در يك لحظه تمام مىشود و آن لحظه ريختن نطفه است در رحم و بس ! آيا اين خود دليل زنده اى بر مساله معاد نيست ؟ كه چنين قادر متعالى قدرت بر احياى مردگان را دارد ؟ ! ( 2 ) .\r\nسپس به بيان دليل سوم پرداخته ، مىگويد : « ما در ميان شما مرگ را مقدر ساختيم ، و هرگز كسى بر ما پيشدستى نمىكند » ( * ( نَحْنُ قَدَّرْنا بَيْنَكُمُ الْمَوْتَ وَما نَحْنُ بِمَسْبُوقِينَ ) * ) .\r\nآرى ما هرگز مغلوب نخواهيم شد و اگر مرگ را مقدر كرده‌ايم نه به\r\n\r\n","description":"","footnote":"\r\n( 1 ) اولين دانشگاه جلد 1 ( بحث جنينشناسى ) صفحه 241 .\r\n( 2 ) در اين زمينه توضيحات ديگرى در جلد 14 صفحه 22 به بعد ذيل آيه 5 سوره حج آورده‌ايم .\r\n","page_name":" 242 ","page_number":242},
  {"content":"\r\nخاطر اين است كه نمىتوانيم عمر جاويدان بدهيم .\r\nبلكه هدف اين بوده است كه گروهى از شما را ببريم و گروه ديگرى را جاى آنها بياوريم ، و سرانجام شما را در جهانى كه نمىدانيد آفرينش تازه بخشيم « ( عَلى أَنْ نُبَدِّلَ أَمْثالَكُمْ وَنُنْشِئَكُمْ فِي ما لا تَعْلَمُونَ ) .\r\nدر تفسير اين دو آيه نظر ديگرى غير از آنچه در بالا گفتيم نيز وجود دارد و آن اينكه آيه دوم بيان هدف آيه اول نيست بلكه دنباله آن است مىگويد :\r\nما هرگز عاجز و مغلوب نيستيم از اينكه گروهى را ببريم و گروه ديگرى را جانشين آنها سازيم ( 1 ) . در مورد جمله « عَلى أَنْ نُبَدِّلَ أَمْثالَكُمْ » نيز دو تفسير وجود دارد : يكى همان تفسيرى است كه در بالا ذكر كرديم كه در ميان مفسران مشهور است ، و مطابق آن سخن از تبديل اقوام در اين دنيا است ، تفسير دوم مىگويد : منظور از « امثال » خود انسانها هستند كه در قيامت باز مىگردند ، و تعبير به « مثل » به خاطر آن است كه انسان با تمام خصوصياتش باز نمىگردد ، بلكه در زمان ديگر و كيفيات تازه اى از نظر جسم و روح خواهد بود .\r\nولى تفسير اول مناسبتر به نظر مىرسد ، و به هر حال هدف اين است كه از مساله مرگ استدلالى براى رستاخيز بيان كند ، استدلال را مىتوان به اين صورت توضيح داد : خداوند حكيم كه انسانها را آفريده و مرتبا گروهى مىميرند و گروه ديگرى جانشين آنها مىشوند هدفى داشته ، اگر اين هدف تنها زندگى دنيا بوده سزاوار است كه عمر انسان جاودان باشد ، نه آن قدر كوتاه و آميخته با هزاران ناملائمات كه به آمد و رفتش نمىارزد .\r\n\r\n","description":"","footnote":"\r\n( 1 ) طبق تفسير اول جار و مجرور در « عَلى أَنْ نُبَدِّلَ ) * » متعلق است به « قدرنا » كه در آيه قبل آمده ، و طبق تفسير دوم متعلق است به « مسبوقين » ( دقت كنيد ) .\r\n","page_name":" 243 ","page_number":243},
  {"content":"\r\nبنا بر اين قانون مرگ به خوبى گواهى مىدهد كه اينجا يك گذرگاه است نه يك منزلگاه : يك پل است ، نه يك مقصد ، چرا كه اگر مقصد و منزل بود بايد دوام مىداشت .\r\nجمله « وَنُنْشِئَكُمْ فِي ما لا تَعْلَمُونَ » ( شما را مىآفرينيم به صورتهايى كه نمىدانيد ) ظاهرا اشاره به آفرينش انسان در قيامت است كه مىتواند هدفى براى مرگ و حيات اين دنيا باشد .\r\nبديهى است چون هيچكس سراى آخرت را نديده ، از اصول و نظاماتى را كه بر آن حاكم است بيخبرند ، حتى بيان حقيقت آن در قالب الفاظ ما نمىگنجد تنها شبحى از آن را از دور مىبينيم .\r\nضمنا آيه فوق كاملا بيانگر اين واقعيت است كه شما را در جهان نوين و با اشكال و شرائط تازه مىآفرينيم كه از آن خبر نداريد ( 1 ) .\r\nدر آخرين آيه مورد بحث سخن از چهارمين دليل معاد است مىفرمايد : « شما نشئه اولى ( اين جهان ) را دانستيد چگونه متذكر نمىشويد كه نشئه و عالم ديگرى بعد از آن است » ( * ( وَلَقَدْ عَلِمْتُمُ النَّشْأَةَ الأُولى فَلَوْ لا تَذَكَّرُونَ ) * ) .\r\nاين دليل را به دو گونه مىتوان بيان كرد : نخست اينكه فى المثل اگر ما از بيابانى بگذريم و در آن قصر بسيار مجلل و باشكوهى با محكمترين و عاليترين مصالح ، و تشكيلات وسيع و گسترده ، ببينيم ، و بعد به ما بگويند اينهمه تشكيلات و ساختمان عظيم براى اين است كه فقط قافله كوچكى چند ساعتى در آن بياسايد و برود ، پيش خود مىگوئيم اين كار حكيمانه نيست ، زيرا\r\n\r\n","description":"","footnote":"\r\n( 1 ) بعضى آيه فوق را اشاره به « مسخ اقوام » در اين جهان دانسته‌اند كه خداوند آنها را به اشكالى كه از آن خبر ندارند مسخ نموده است ، ولى اين معنى با ظاهر آيه هماهنگ نيست .\r\n","page_name":" 244 ","page_number":244},
  {"content":"\r\nبراى چنين هدفى مناسب اين بود چند خيمه كوچك برپا شود .\r\nدنياى با اين عظمت و اينهمه كرات و خورشيد و ماه و انواع موجودات زمينى نمىتواند براى هدف كوچكى مثل زندگى چند روزه بشر در دنيا آفريده شده باشد ، و گرنه آفرينش جهان پوچ و بى حاصل است ، اين تشكيلات عظيم براى موجود شريفى مثل انسان آفريده شده تا خداى بزرگ را از آن بشناسد معرفتى كه در زندگى ديگر سرمايه بزرگ او است .\r\nاين بيان در حقيقت شبيه همان است كه در آيه 27 سوره ص در باره معاد آمده است : وَما خَلَقْنَا السَّماءَ وَالأَرْضَ وَما بَيْنَهُما باطِلًا ذلِكَ ظَنُّ الَّذِينَ كَفَرُوا : « ما آسمان و زمين و آنچه را در ميان آنهاست بيهوده نيافريده‌ايم اين گمان كافران است » .\r\nديگر اينكه صحنه‌هاى معاد را در اين جهان در هر گوشه و كنار با چشم خود مىبينيد ، همه سال در عالم گياهان صحنه رستاخيز تكرار مىشود ، زمينهاى مرده را با نزول قطرات حياتبخش باران زنده مىكند ، چنان كه در آيه 39 سوره فصلت مىفرمايد : إِنَّ الَّذِي أَحْياها لَمُحْيِ الْمَوْتى « كسى كه اين زمينهاى مرده را زنده مىكند هم او است كه مردگان را زنده مىكند » ! در آيه 6 سوره حج نيز به همين معنى اشاره شده است .\r\n\r\nنكته : دليلى براى اثبات حجيت قياس\r\nدر اصول فقه ما اين مساله مطرح است كه نمىتوان احكام شرع را از طريق قياس ثابت كرد ، فى المثل بگوئيم چون زن حائض روزه خود را قضا مىكند نماز خود را نيز بايد قضا كند ( و به اصطلاح بايد از كلى به جزئى راه پيدا كرد نه از يك جزء به جزئى ديگر ) هر چند علماى اهل سنت غالبا قياس را به عنوان\r\n","description":"","footnote":"","page_name":" 245 ","page_number":245},
  {"content":"\r\nيكى از منابع تشريع در فقه اسلامى پذيرفته‌اند ، هر چند جمعى از آنها در مساله نفى حجيت قياس با ما موافقند .\r\nجالب اينكه بعضى از طرفداران قياس از آيه فوق ( و * ( لَقَدْ عَلِمْتُمُ النَّشْأَةَ الأُولى فَلَوْ لا تَذَكَّرُونَ ) * ) خواسته‌اند براى مقصود خود استدلال كنند ! چون خداوند مىگويد حال نشاة اخرى ( قيامت ) را بر نشاة اولى ( دنيا ) قياس كنيد .\r\nولى اين استدلال عجيبى است زيرا « اولا » آنچه در آيه فوق آمده يك استدلال عقلى و قياس منطقى است ، چون منكران معاد مىگفتند خدا چگونه قدرت دارد استخوان پوسيده را زنده كند ؟ قرآن در جواب آنها مىگويد : همان كسى كه قدرت داشت شما را در آغاز بيافريند بعدا نيز چنين قدرتى را دارد ، در حالى كه قياس ظنى در احكام شرعى هيچگاه چنين نيست ، زيرا ما احاطه به مصالح و مفاسد تمام احكام شرع نداريم .\r\n« ثانيا » آنها كه قياس را ممنوع مىدانند « قياس اولويت » را استثنا كرده‌اند فى المثل اگر قرآن مىگويد : « نسبت به پدر و مادر كمترين سخن خشونت - آميز نگوئيد » به طريق اولى مىفهميم نبايد آزار بدنى به آنها برسانيم ، آيه مورد بحث از قبيل « قياس اولويت » است و ربطى به قياس ظنى مورد نزاع ندارد چرا كه در آغاز كه هيچ چيزى وجود نداشت خداوند كره زمين و خاك را آفريد و انسان را از آن خاك خلقت كرد ، در آخرت حد اقل خاكهاى انسان موجود است ، و لذا در قرآن مجيد در آيه 27 روم مىخوانيم : و هو الذى يبدؤا الْخَلْقَ ثُمَّ يُعِيدُه وَهُوَ أَهْوَنُ عَلَيْه « او كسى است كه آفرينش را آغاز كرد سپس آن را باز مىگرداند و اين كار براى او آسانتر است » .\r\nاين سخن را با حديثى پايان مىدهيم كه فرمود : عجبا كل العجب للمكذب بالنشاة الأخرى و هو يرى النشاة الاولى ، و عجبا للمصدق بالنشاة الآخرة و هو يسعى لدار الغرور : « بسيار شگفتانگيز است كار كسى كه نشاه ديگر\r\n","description":"","footnote":"","page_name":" 246 ","page_number":246},
  {"content":"\r\nرا انكار مىكند در حالى كه نشاه اولى را مىبيند و بسيار تعجب آور است كسى كه به نشاه آخرت ايمان دارد اما تمام تلاش او براى دنيا است » ( 1 ) .\r\n\r\n","description":"","footnote":"\r\n( 1 ) اين حديث را تفسير « روح البيان » و « روح المعانى » و « قرطبى » و « مراغى » با تفاوت مختصرى به عنوان خبر : و بدون تصريح به نام پيامبر ( ص ) ذكر كرده‌اند ، ولى ظاهر تعبيراتشان اين است كه حديث از پيامبر ( ص ) است ، در كتاب كافى نيز قسمت اول اين حديث از امام على بن الحسين ( ع ) نقل شده .\r\n","page_name":" 247 ","page_number":247},
  {"content":"\r\n\r\n[ سوره الواقعة ‹ 56 › : آيات 63 تا 67 
  ]\r\nأَ فَرَأَيْتُمْ ما تَحْرُثُونَ ‹ 63 › أَ أَنْتُمْ تَزْرَعُونَه أَمْ نَحْنُ الزَّارِعُونَ ‹ 64 › لَوْ نَشاءُ لَجَعَلْناه حُطاماً فَظَلْتُمْ تَفَكَّهُونَ ‹ 65 › إِنَّا لَمُغْرَمُونَ ‹ 66 › بَلْ نَحْنُ مَحْرُومُونَ ‹ 67 ›\r\n\r\nترجمه :\r\n63 - آيا هيچ در باره آنچه كشت مىكنيد انديشيده‌ايد ؟\r\n64 - آيا شما آن را مىرويانيد ، يا ما مىرويانيم ؟\r\n65 - هر گاه بخواهيم آن را تبديل به كاه درهم كوبيده مىكنيم به گونه اى كه تعجب كنيد ! 66 - ( به گونه اى كه بگوئيد : ) به راستى ما زيان كرده‌ايم .\r\n67 - بلكه ما به كلى محروميم .\r\n\r\nتفسير : زارع خداوند است يا شما ؟ !\r\nتا كنون چهار دليل از دلائل هفتگانه اى را كه در اين سوره براى معاد ذكر شده خوانده‌ايم .\r\nآيات مورد بحث و آيات آينده به سه دليل ديگر كه هر كدام نمونه اى از قدرت بى پايان خدا در زندگى انسان است اشاره مىكند كه يكى مربوط به آفرينش دانه‌هاى غذايى و ديگرى « آب » و سومى « آتش » است ، زيرا سه\r\n","description":"","footnote":"","page_name":" 248 ","page_number":248},
  {"content":"\r\nركن اساسى زندگى انسان را اينها تشكيل مىدهد ، دانه‌هاى گياهى مهمترين ماده غذايى انسان محسوب مىشود ، و آب مهمترين مشروب ، و آتش مهمترين وسيله براى اصلاح مواد غذايى و ساير امور زندگى است .\r\nنخست مىفرمايد : « آيا هيچ در باره آنچه كشت مىكنيد انديشيده‌ايد » ؟ ! ( * ( أَ فَرَأَيْتُمْ ما تَحْرُثُونَ ) * ) .\r\n« آيا شما آن را مىرويانيد يا ما مىرويانيم » ؟ ( * ( أَ أَنْتُمْ تَزْرَعُونَه أَمْ نَحْنُ الزَّارِعُونَ ) * ) .\r\nجالب اينكه در آيه اول تعبير به « تحرثون » از ماده « حرث » ( بر وزن درس ) مىكند كه به معنى كشت كردن ( افشاندن دانه و آماده ساختن آن براى نمو است ) و در آيه دوم تعبير به « تزرعونه » از ماده « زراعت » مىكند كه به معنى رويانيدن است .\r\nبديهى است كار انسان تنها كشت است ، اما رويانيدن تنها كار خدا است ، و لذا در حديثى از پيغمبر اكرم ص نقل شده كه فرمود :\r\nلا يقولن احدكم زرعت و ليقل حرثت ( فان الزارع هو اللَّه ) :\r\n« هيچيك از شما نگويد : من زراعت كردم ، بلكه گويد كشت كردم » ( زيرا زارع حقيقى خدا است ) ( 1 ) .\r\nشرح اين دليل چنين است كه انسان كارى را كه در مورد زراعت مىكند بى شباهت به كار او در مورد تولد فرزند نيست ، دانه اى را مىافشاند و كنار مىرود ، اين خداوند است كه در درون دانه يك سلول زنده بسيار كوچك آفريده كه وقتى در محيط مساعد قرار گرفت در آغاز از مواد غذايى آماده در خود دانه استفاده مىكند ، جوانه مىزند ، و ريشه مىدواند ، سپس با سرعت عجيبى\r\n\r\n","description":"","footnote":"\r\n( 1 ) قسمت اول حديث در تفسير « مجمع البيان » ذيل آيات مورد بحث آمده ، و قسمت دوم در « روح البيان » اضافه بر آن نقل شده .\r\n","page_name":" 249 ","page_number":249},
  {"content":"\r\nاز مواد غذايى زمين كمك مىگيرد ، و دستگاههاى عظيم و لابراتوارهاى موجود در درون گياه به كار مىافتد و غوغايى برپا مىكند ساقه و شاخه و خوشه را مىسازد و گاه از يك تخم صدها يا هزاران تخم برمىخيزد ( 1 ) .\r\nدانشمندان مىگويند : تشكيلاتى كه در ساختمان يك گياه به كار رفته از تشكيلات موجود در يك شهر عظيم صنعتى با كارخانه‌هاى متعددش شگفتانگيزتر و به مراتب پيچيده تر است .\r\nآيا كسى كه چنين قدرتى دارد از احياى مجدد مردگان عاجز است .\r\nدر آيه بعد براى تاكيد روى اين مساله كه انسان هيچ نقشى در مساله نمو و رشد گياهان جز افشاندن دانه ندارد مىافزايد « اگر ما بخواهيم اين زراعت را تبديل به يك مشت كاه درهم كوبيده شده مىكنيم به گونه اى كه تعجب كنيد » ! ( * ( لَوْ نَشاءُ لَجَعَلْناه حُطاماً فَظَلْتُمْ تَفَكَّهُونَ ) * ) .\r\nآرى مىتوانيم تندباد سمومى بفرستيم كه آن را قبل از بستن دانه‌ها خشك كرده درهم بشكند ، يا آفتى براى آن مسلط كنيم كه محصول را از بين ببرد ، و نيز مىتوانيم سيل ملخها را بر آن بفرستيم ، و يا گوشه اى از يك صاعقه بزرگ را بر آن مسلط سازيم ، به گونه اى كه چيزى جز يك مشت كاه خشكيده از آن باقى نماند ، و شما از مشاهده منظره آن در حيرت و ندامت فرو رويد .\r\nآيا اگر زارع حقيقى شما بوديد اين امور امكان داشت ؟ پس بدانيد همه اين بركات از جاى ديگر است .\r\n\r\n","description":"","footnote":"\r\n( 1 ) گرچه معمولا در دانه گندم تكثير تا صدها دانه كمتر ديده شده ، ولى همانگونه كه در جلد دوم اين تفسير گفتيم طبق گواهى صريح مطبوعات در يكى از شهرستانهاى جنوب ايران در بعضى از مزارع بوته‌هاى گندمى بسيار بلند و پر خوشه ديده شد كه گاه در يك بوته حدود چهار هزار دانه گندم وجود داشت !\r\n","page_name":" 250 ","page_number":250},
  {"content":"\r\n« حطام » از ماده « حطم » ( بر وزن حتم ) در اصل به معنى شكستن چيزى است ، و غالبا به شكستن اشياء خشك مانند استخوان پوسيده ، و يا ساقه‌هاى خشك گياهان اطلاق مىشود و در اينجا منظور كاه است .\r\nاين احتمال نيز داده شده است كه منظور از حطام در اينجا پوسيدن تخمها در زير زمين و عدم رويش آنها باشد ( 1 ) .\r\n« تفكهون » از ماده « فاكهة » به معنى ميوه است ، سپس « فكاهت » به مزاح و شوخى و گفتن لطيفه‌ها كه ميوه جلسات انس است اطلاق شده ، ولى اين ماده گاهى به معنى تعجب و حيرت نيز آمده ، و آيه مورد بحث از اين قبيل است .\r\nاين احتمال نيز وجود دارد همانگونه كه انسان به هنگام « خشم » گاهى مىخندد كه نام آن را خنده خشم مىگذارند در هنگام مصائب سخت و سنگين نيز به شوخى مىپردازد بنا بر اين منظور شوخى به خاطر مصيبت است .\r\nآرى تعجب مىكنيد و به حيرت فرو مىرويد و مىگوئيد : « به راستى كه ما زيان كرديم » و سرمايه ز كف داديم ، و چيزى به دست نياورديم ( * ( إِنَّا لَمُغْرَمُونَ ) * ) ( 2 ) ( 3 ) .\r\n« بلكه ما به كلى محروم و بيچاره هستيم » ( * ( بَلْ نَحْنُ مَحْرُومُونَ ) * ) .\r\nآيا اگر زارع حقيقى شما بوديد چنين سرنوشتى امكانپذير بود ؟ اينها\r\n\r\n","description":"","footnote":"\r\n( 1 ) تفسير « ابو الفتوح رازى » ذيل آيات مورد بحث .\r\n( 2 ) اين جمله محذوفى دارد ، و در تقدير چنين است « و تقولون انا لمغرمون » .\r\n( 3 ) « مغرمون » از ماده « غرامت » به معنى زيان كردن ، و از دست دادن وقت و سرمايه است .\r\n","page_name":" 251 ","page_number":251},
  {"content":"\r\nنشان مىدهد كه اينهمه آوازه‌ها از او است ، و هم او است كه از يك دانه ناچيز ، گياهان پر طراوت و گاه صدها يا هزاران دانه توليد مىكند ، گياهانى كه دانه هايش خوراك انسانها ، و شاخ و برگش غذاى حيوانات ، و گاه ريشه‌ها و ساير اجزايش درمان انواع دردهاست .\r\n","description":"","footnote":"","page_name":" 252 ","page_number":252},
  {"content":"\r\n\r\n[ سوره الواقعة ‹ 56 › : آيات 68 تا 74 
  ]\r\nأَ فَرَأَيْتُمُ الْماءَ الَّذِي تَشْرَبُونَ ‹ 68 › أَ أَنْتُمْ أَنْزَلْتُمُوه مِنَ الْمُزْنِ أَمْ نَحْنُ الْمُنْزِلُونَ ‹ 69 › لَوْ نَشاءُ جَعَلْناه أُجاجاً فَلَوْ لا تَشْكُرُونَ ‹ 70 › أَ فَرَأَيْتُمُ النَّارَ الَّتِي تُورُونَ ‹ 71 › أَ أَنْتُمْ أَنْشَأْتُمْ شَجَرَتَها أَمْ نَحْنُ الْمُنْشِؤُنَ ‹ 72 ›\r\nنَحْنُ جَعَلْناها تَذْكِرَةً وَمَتاعاً لِلْمُقْوِينَ ‹ 73 › فَسَبِّحْ بِاسْمِ رَبِّكَ الْعَظِيمِ ‹ 74 ›\r\n\r\nترجمه :\r\n68 - آيا به آبى كه مىنوشيد انديشيده‌ايد ؟\r\n69 - آيا شما آن را از ابر نازل مىكنيد ؟ يا ما نازل مىكنيم ؟\r\n70 - هر گاه بخواهيم اين آب گوارا را ، تلخ و شور قرار مىدهيم ، پس چرا شكر نمىكنيد ؟ ، 71 - آيا در باره آتشى كه مىافروزيد فكر كرده‌ايد ؟\r\n72 - آيا شما درخت آن را آفريده‌ايد ؟ يا ما آفريده‌ايم ؟\r\n73 - ما آن را وسيله يادآورى ( براى همگان ) و وسيله زندگى براى مسافران قرار داده‌ايم .\r\n74 - حال كه چنين است به نام پروردگار بزرگت تسبيح كن ( و او را پاك و منزه بشمار ) .\r\n","description":"","footnote":"","page_name":" 253 ","page_number":253},
  {"content":"\r\n\r\nتفسير : اين آب و آتش از كيست ؟\r\nدر اين آيات اشاره به ششمين و هفتمين دليل معاد ، در اين بخش از آيات سوره واقعه مىكند كه بيانگر قدرت خداوند بر همه چيز و بر احياى مردگان است .\r\nنخست مىفرمايد : « آيا به آبى كه مىنوشيد انديشيده‌ايد » ؟ ( * ( أَ فَرَأَيْتُمُ الْماءَ الَّذِي تَشْرَبُونَ ) * ) .\r\n« آيا شما آن را از ابر نازل مىكنيد ؟ يا ما نازل مىكنيم » ؟ ( * ( أَ أَنْتُمْ أَنْزَلْتُمُوه مِنَ الْمُزْنِ أَمْ نَحْنُ الْمُنْزِلُونَ ) * ) .\r\n« مزن » ( بر وزن حزن ) آن گونه كه « راغب » در « مفردات » مىگويد :\r\nبه معنى « ابرهاى روشن » است ، و بعضى آن را به « ابرهاى بارانزا » تفسير كرده‌اند ( 1 ) .\r\nاين آيات و جدان انسانها را در برابر يك سلسله سؤالها قرار مىدهد و از آنها اقرار مىگيرد ، و در واقع مىگويد : آيا در باره اين آبى كه مايه حيات شما است و پيوسته آن را مىنوشيد هرگز فكر كرده‌ايد ؟\r\nچه كسى به آفتاب فرمان مىدهد بر صفحه اقيانوسها بتابد ، و از ميان آبهاى شور و تلخ تنها ذرات آب خالص و شيرين و پاك از هر گونه آلودگى را جدا ساخته ، و به صورت بخار به آسمان بفرستد ؟\r\nچه كسى به اين بخارات دستور مىدهد دست به دست هم دهند و فشرده شوند ، و قطعات ابرهاى بارانزا را تشكيل دهند ؟\r\n\r\n","description":"","footnote":"\r\n( 1 ) « لسان العرب » ماده « مزن » .\r\n","page_name":" 254 ","page_number":254},
  {"content":"\r\nچه كسى دستور حركت به بادها و جابجا كردن قطعات ابرها و فرستادن آنها را بر فراز زمينهاى خشك و مرده مىدهد ؟\r\nچه كسى به طبقات بالاى هوا اين خاصيت را بخشيده كه به هنگام سرد شدن توانايى جذب بخار را از دست دهد ، و در نتيجه بخارات موجود به صورت قطرات باران ، نرم و ملايم ، آهسته و پى در پى ، بر زمينها فرود آيند ؟\r\nاگر يك سال خورشيد اعتصاب كند ، بادها از حركت بايستند ، قطعات بالاى جو بخارات را مصرانه در خود نگهدارند ، و آسمان بر زمين بخيل گردد ، آن چنان كه زرع و نخيل لب تر نكنند ، همه شما از تشنگى هلاك مىشويد ، و حيوانات و باغها و زراعتهاى شما مىخشكد .\r\nكسى كه اين قدرت را دارد كه با وسايلى اينچنين ساده آن چنان بركاتى براى شما فراهم سازد ، آيا قادر بر احياى مردگان نيست ؟ اين خود يك نوع احياى مردگان است احياى زمينهاى مرده كه ، هم نشانه توحيد و عظمت خدا است و هم دليل بر رستاخيز و معاد .\r\nو اگر مىبينيم در آيات فوق فقط روى آب نوشيدنى تكيه شده و از تاثير آن در مورد حيات حيوانات و گياهان سخنى به ميان نيامده به خاطر اهميت فوق العاده آب براى حيات خود انسان است ، بعلاوه در آيات قبل اشاره اى به مساله زراعت شده بود و نيازى به تكرار نبود .\r\nجالب اينكه اهميت آب و نقش آن در زندگى بشر نه تنها با گذشت زمان و پيشرفت صنايع و علم و دانش انسان كم نمىشود ، بلكه بر عكس ، انسان صنعتى نياز بيشترى به آب دارد ، لذا بسيارى از مؤسسات عظيم صنعتى فقط در كنار رودخانه‌هاى عظيم قدرت فعاليت دارند .\r\nسرانجام در آيه بعد براى تكميل همين بحث مىافزايد : « اگر بخواهيم\r\n","description":"","footnote":"","page_name":" 255 ","page_number":255},
  {"content":"\r\nاين آب گوارا و شيرين را به صورت تلخ و شور قرار مىدهيم « ( * ( لَوْ نَشاءُ جَعَلْناه أُجاجاً ) * ) ( 1 ) .\r\n« پس چرا شكر اين نعمت بزرگ را بجا نمىآوريد » ؟ ( * ( فَلَوْ لا تَشْكُرُونَ ) * ) .\r\nآرى اگر خدا مىخواست به املاح محلول در آب نيز اجازه مىداد كه همراه ذرات آب تبخير شوند ، و دوش به دوش آنها به آسمان صعود كنند ، و ابرهايى شور و تلخ تشكيل داده ، قطره‌هاى بارانى درست همانند آب دريا شور و تلخ فرو ريزند ! اما او به قدرت كامله اش اين اجازه را به املاح نداد ، نه تنها املاح در آب ، بلكه ميكربهاى موذى و مضر و مزاحم نيز اجازه ندارند همراه بخارات آب به آسمان صعود كنند ، و دانه‌هاى باران را آلوده سازند به همين دليل قطرات باران هر گاه هوا آلوده نباشد خالصترين ، پاكترين ، و گواراترين آبها است .\r\n« اجاج » از ماده « اج » ( بر وزن حج ) در اصل از « اجيج » آتش يعنى برافروختگى و سوزندگى آن گرفته شده است ، و به آبهايى كه به خاطر شورى يا تلخى و حرارت دهان را مىسوزاند اجاج مىگويند .\r\nاين سخن را با حديثى از پيغمبر اكرم ص پايان مىدهيم در اين حديث مىخوانيم :\r\nان النبى كان اذا شرب الماء قال الحمد للَّه الذى سقانا عذبا فراتا برحمته و لم يجعله ملحا اجاجا بذنوبنا ! :\r\n« هنگامى كه حضرت آب مىنوشيد مىفرمود : حمد براى خداوندى كه به رحمتش ما را از آب شيرين و گوارا سيراب كرد ، و آن را به خاطر گناهانمان شور و تلخ قرار نداد » ! ( 2 ) .\r\nسرانجام به هفتمين و آخرين دليل معاد در اين سلسله آيات مىرسيم و آن\r\n\r\n","description":"","footnote":"\r\n( 1 ) در اين جمله « لام » حذف شده و در تقدير چنين است « لو نشاء لجعلناه » .\r\n( 2 ) تفسير « مراغى » جلد 27 صفحه 148 و تفسير « روح المعانى » جلد 27 صفحه 129 .\r\n","page_name":" 256 ","page_number":256},
  {"content":"\r\nآفرينش آتش است ، آتشى كه از مهمترين ابزار زندگى بشر ، و مؤثرترين وسيله در تمام صنايع است ، مىفرمايد : « آيا هيچ در باره آتشى كه مىافروزيد انديشيده‌ايد » ؟ ( * ( أَ فَرَأَيْتُمُ النَّارَ الَّتِي تُورُونَ ) * ) .\r\n« آيا شما درخت آن را آفريده‌ايد يا ما آفريده‌ايم » ؟ ( * ( أَ أَنْتُمْ أَنْشَأْتُمْ شَجَرَتَها أَمْ نَحْنُ الْمُنْشِؤُنَ ) * ) .\r\n« تورون » از ماده « ورى » ( بر وزن نفى ) به معنى مستور ساختن است و به آتشى كه در وسائل آتشافروزى نهفته است و آن را از طريق جرقه زدن بيرون مىآورند « ورى » و « ايراء » مىگويند .\r\nتوضيح اينكه : براى افروختن آتش و ايجاد جرقه نخستين كه امروز از كبريت و فندك و مانند آن استفاده مىكنند در گذشته گاه از آهن و سنگ چخماق بهره مىگرفتند ، و آنها را به يكديگر مىزدند و جرقه ظاهر مىشد ، اما اعراب حجاز از دو نوع درخت مخصوص كه در بيابانها مىروئيد و بنام « مرخ » و « عفار » ناميده مىشد به عنوان دو چوب آتشزنه استفاده مىكردند ، اولى را زير قرار مىدادند و دومى را روى آن مىزدند ، و مانند سنگ و چخماق جرقه از آن توليد مىشد .\r\nغالب مفسران آيات فوق را به همين معنى تفسير كرده‌اند كه خداوند مىخواهد از آتشى كه در چوب اين گونه درختان نهفته شده و از آن به عنوان آتشزنه استفاده مىشود استدلال بر نهايت قدرت خود كند ، كه در « شجر اخضر » ( درخت سبز ) آتش و نار آفريده است ، در حالى كه جان درخت در آب است ، آب كجا و آتش كجا ؟ ! آن كس كه چنين توانايى دارد كه اين آب و آتش را در كنار هم بلكه در درون هم نگهدارى كند چگونه نمىتواند مردگان را لباس حيات بپوشاند\r\n","description":"","footnote":"","page_name":" 257 ","page_number":257},
  {"content":"\r\nو در رستاخيز زنده كند ؟\r\nشبيه همين دليل براى معاد در آيات آخر سوره « يس » نيز آمده است ، الَّذِي جَعَلَ لَكُمْ مِنَ الشَّجَرِ الأَخْضَرِ ناراً فَإِذا أَنْتُمْ مِنْه تُوقِدُونَ « همان كسى كه براى شما از درخت سبز آتش آفريد و شما به وسيله آن آتش مىافروزيد » ( يس 80 ) .\r\nولى همانگونه كه در تفسير آيه فوق مشروحا بيان كرديم اين تعبير قرآنى مىتواند اشاره به دليل لطيفترى كه همان رستاخيز انرژيهاست بوده باشد ، و به تعبير ديگر در اينجا سخن تنها از « آتشزنه » نيست ، بلكه سخن از خود آتشگير يعنى چوب و هيزم كه به هنگام سوختن آن همه حرارت و انرژى را آزاد مىكند ، نيز هست .\r\nتوضيح اينكه : از نظر علمى ثابت شده آتشى كه امروز به هنگام سوختن چوبها مشاهده مىكنيم همان حرارتى است كه درختان طى ساليان دراز از آفتاب گرفته ، و در خود ذخيره كرده‌اند ، ما فكر مىكنيم تابش پنجاه سال نور آفتاب بر بدنه درخت از ميان رفته ، غافل از اينكه تمام آن حرارت در درخت ذخيره شده ، و به هنگامى كه جرقه آتش به چوبهاى خشك مىرسد و شروع به سوختن مىكند آن حرارت و نور و انرژى را پس مىدهند .\r\nيعنى در اينجا رستاخيز و معادى برپا مىشود ، و انرژيها مرده از نو زنده مىشوند و جان مىگيرند ، و به ما مىگويند : خدايى كه رستاخيز ما را فراهم ساخت قدرت دارد كه رستاخيز شما انسانها را نيز فراهم سازد ! ( براى توضيح بيشتر در اين زمينه به بحث مشروحى كه در جلد 18 صفحه 461 تا 467 بيان كرده‌ايم مراجعه كنيد ) .\r\nجمله « تورون » كه به معنى آتش افروختن است گرچه معمولا در اينجا به استفاده از « آتشزنه » تفسير شده ، ولى هيچ مانعى ندارد كه آتشگيره ( هيزم )\r\n","description":"","footnote":"","page_name":" 258 ","page_number":258},
  {"content":"\r\nرا نيز شامل مىشود ، زيرا به هر حال آتشى است پنهان كه آشكار مىگردد .\r\nالبته اين دو معنى با هم منافات ندارد ، معنى اول را عموم مردم مىفهمند و معنى دوم كه معنى دقيقترى است با گذشت زمان و پيشرفت علم و دانش آشكار گشته .\r\nدر آيه بعد براى تاكيد بحثهاى فوق مىافزايد : « ما اين آتشى را كه از اين درختان خارج مىشود وسيله يادآورى براى همگان و نيز وسيله زندگى براى مسافران قرار داده‌ايم » ( * ( نَحْنُ جَعَلْناها تَذْكِرَةً وَمَتاعاً لِلْمُقْوِينَ ) * ) .\r\nبازگشت آتش از درون درختان سبز از يك سو يادآور بازگشت روح به بدنهاى بيجان در رستاخيز است ، و از سوى ديگر اين آتش تذكرى است نسبت به آتش دوزخ ، چرا كه طبق حديثى پيغمبر گرامى اسلام ص فرمود :\r\nناركم هذه التي توقدون جزء من سبعين جزءا من نار جهنم\r\nاين آتشى كه برمىافروزيد يك جزء از هفتاد جزء آتش دوزخ است « ! ( 1 ) .\r\nو اما تعبير به « متاعا للمقوين » اشاره كوتاه و پر معنى به فوائد دنيوى اين آتش است ، زيرا در معنى « مقوين » دو تفسير آمده ، نخست اينكه : از ماده « قواء » ( بر وزن كتاب ) به معنى بيابان خشك و خالى است ، بنا بر اين « مقوين » به كسانى مىگويند كه در بيابانها گام مىنهند ، و از آنجا كه افراد باديه نشين غالبا فقيرند گاه اين تعبير در معنى « فقير » نيز به كار رفته است .\r\nتفسير دوم اينكه : از ماده « قوت » و به معنى « نيرومندان » است ، بنا بر اين واژه مزبور از لغاتى است كه در دو معنى متضاد به كار مىرود ( 2 ) .\r\n\r\n","description":"","footnote":"\r\n( 1 ) تفسير قرطبى جلد 9 صفحه 6392 و تفسير روح المعانى جلد 27 صفحه 131 .\r\n( 2 ) توجه داشته باشيد كه « متاع » به هر وسيله اى كه انسان در زندگى خويش از آن بهره مند مىشود اطلاق مىگردد .\r\n","page_name":" 259 ","page_number":259},
  {"content":"\r\nدرست است كه آتش و درختان « آتشزنه » و « آتشگيره » مورد استفاده همگان است ، ولى چون مسافران براى دفع سرما و طبخ غذا مخصوصا در سفرهاى قديم به وسيله قافله‌ها بيش از همه محتاج به آن بودند روى آن تكيه شده است .\r\nاستفاده « اقوياء » از آتش نيز به خاطر گستردگى زندگى آنها روشن است ، مخصوصا اگر اين بحث را گسترش به جهان امروز دهيم كه چگونه حرارت ناشى از انواع آتشها دنياى صنعتى را به حركت در مىآورد ، و چرخهاى عظيم كارخانجات را به گردش وامىدارد كه اگر اين شعله عظيم ( كه همه از درختان است ، حتى آتشى كه از زغال سنگ و يا مواد نفتى گرفته مىشود آن هم نيز بلاواسطه يا بالواسطه به گياهان باز مىگردد ) روزى خاموش شود نه تنها چراغ تمدن كه چراغ زندگى انسانها نيز خاموش خواهد گشت .\r\nبدون شك آتش يكى از مهمترين اكتشافات بشر است در حالى كه تمام نقش ايجاد در آن را آفرينش بر عهده گرفته ، و نقش انسان در آن بسيار ناچيز و بى ارزش است ، و نيز بدون شك از زمانى كه آتش كشف شد بشريت در مرحله تازه اى از تمدن خود گام نهاد .\r\nآرى قرآن مجيد در همين يك جمله كوتاه به تمام اين حقايق به صورت سربسته اشاره كرده است .\r\nاين نكته نيز قابل توجه است كه در آيه فوق نخست فايده معنوى آتش كه تذكر رستاخيز است مطرح شده ، و بعد فايده دنيوى آن ، چرا كه اولى اهميت بيشترى دارد بلكه اصل و اساس را تشكيل مىدهد .\r\nدر مورد ذكر اين نعمتهاى سه گانه ( دانه‌هاى غذايى - آب - آتش ) ترتيبى رعايت شده كه يك ترتيب كاملا طبيعى است ، انسان نخست به سراغ دانه‌هاى غذايى مىرود ، بعد آنها را با آب مىآميزد ، و سپس آن را با آتش طبخ و آماده براى تغذيه مىكند !\r\n","description":"","footnote":"","page_name":" 260 ","page_number":260},
  {"content":"\r\nدر آخرين آيه مورد بحث به عنوان نتيجه گيرى مىفرمايد : « حال كه چنين است به نام پروردگار بزرگت تسبيح كن و او را پاك و منزه بشمر » ( * ( فَسَبِّحْ بِاسْمِ رَبِّكَ الْعَظِيمِ ) * ) ( 1 ) .\r\nآرى خداوندى كه اينهمه نعمت را آفريده ، و هر كدام يادآور توحيد و معاد و قدرت و عظمت او است شايسته تسبيح و تنزيه از هر گونه عيب و نقص است .\r\nاو هم « رب » است و پروردگار ، و هم « عظيم » است و قادر و مقتدر گرچه مخاطب در اين جمله پيامبر ص است ولى ناگفته پيدا است كه منظور همه انسانها مىباشد .\r\n\r\nنكته :\r\nدر اينجا لازم است به چند حديث پر معنى در ارتباط با آيات فوق از پيامبر ص و امير مؤمنان على ع اشاره كنيم :\r\n1 - در تفسير « روح المعانى » در حديثى از على ع مىخوانيم : « شبى از شبها حضرت به هنگام نماز و خواندن سوره واقعه وقتى به آيه أَ فَرَأَيْتُمْ ما تُمْنُونَ أَ أَنْتُمْ تَخْلُقُونَه أَمْ نَحْنُ الْخالِقُونَ رسيد ، سه بار عرض كرد : بل انت يا رب :\r\n« بلكه تو خالق انسان هستى اى پروردگار » و هنگامى كه به آيه أَ أَنْتُمْ تَزْرَعُونَه أَمْ نَحْنُ الزَّارِعُونَ رسيد باز سه مرتبه عرض كرد : بل انت يا رب « بلكه زارع حقيقى تويى اى پروردگار » و هنگامى كه به آيه * ( أَ أَنْتُمْ أَنْزَلْتُمُوه مِنَ الْمُزْنِ أَمْ نَحْنُ الْمُنْزِلُونَ ) * رسيد باز سه مرتبه عرض كرد : بل انت يا رب : « تويى كه باران\r\n\r\n","description":"","footnote":"\r\n( 1 ) « باء » در « باسم ربك » ممكن است براى تعديه باشد ( به اين ترتيب كه فعل متعدى « سبح » به منزله لازم گرفته شده ) بعضى نيز احتمال داده‌اند كه « باء » در اينجا براى « استعانت » ، يا « زائده » يا « ملابست » بوده باشد ، ولى معنى اول مناسبتر است .\r\n","page_name":" 261 ","page_number":261},
  {"content":"\r\nرا از ابرها فرو مىفرستى اى پروردگار « سپس آيه * ( أَ أَنْتُمْ أَنْشَأْتُمْ شَجَرَتَها أَمْ نَحْنُ ) * المنشئون را تلاوت فرمود ، و سه بار عرض كرد : بل انت يا رب : « تويى كه درختان آتشزا را آفريده اى پروردگار » ( 1 ) .\r\nاز اين حديث استفاده مىشود كه مناسب است انسان در برابر جمله هايى كه به عنوان استفهام تقريرى در قرآن مجيد آمده است پاسخ مساعد دهد گويى خدا با او سخن مىگويد سپس حقيقت آن را در روح و جان خود زنده كند و تنها به تلاوت بى روح و فاقد انديشه قناعت نكند .\r\n2 - در حديث ديگرى از پيغمبر گرامى اسلام ص آمده است كه فرمود :\r\nلا تمنعوا عباد اللَّه فضل الماء و لا كلاء و لا نارا فان اللَّه تعالى جعلها متاعا للمقوين و قوة للمستضعفين :\r\n« هرگز بندگان خدا را از آب اضافى كه در اختيار داريد منع نكنيد ، و نه از مرتع اضافى ، و نه از آتش ، چرا كه خداوند اينها را وسيله زندگى مسافران و مايه قوت نيازمندان قرار داده است » ( 2 ) .\r\n3 - در حديث ديگرى مىخوانيم : « هنگامى كه آيه * ( فَسَبِّحْ بِاسْمِ رَبِّكَ الْعَظِيمِ ) * نازل شد پيغمبر اكرم ص فرمود :\r\nاجعلوها فى ركوعكم\r\n« آن را ذكر ركوع خود قرار دهيد » ( در ركوع خود بگوئيد سبحان ربى العظيم و بحمده ) ( 3 ) .\r\n\r\n","description":"","footnote":"\r\n( 1 ) تفسير « روح المعانى » جلد 27 صفحه 130 .\r\n( 2 ) تفسير در المنثور جلد 6 صفحه 161 .\r\n( 3 ) اين حديث را مرحوم طبرسى در « مجمع البيان » به عنوان يك حديث صحيح آورده است ( جلد 9 صفحه 224 ) و در كتاب من لا يحضره الفقيه نيز آمده است ( مطابق نقل نور الثقلين جلد 5 صفحه 225 ) و همچنين در تفسير « در المنثور » جلد 6 صفحه 168 .\r\n","page_name":" 262 ","page_number":262},
  {"content":"\r\n\r\n[ سوره الواقعة ‹ 56 › : آيات 75 تا 82 
  ]\r\nفَلا أُقْسِمُ بِمَواقِعِ النُّجُومِ ‹ 75 › وَإِنَّه لَقَسَمٌ لَوْ تَعْلَمُونَ عَظِيمٌ ‹ 76 › إِنَّه لَقُرْآنٌ كَرِيمٌ ‹ 77 › فِي كِتابٍ مَكْنُونٍ ‹ 78 › لا يَمَسُّه إِلَّا الْمُطَهَّرُونَ ‹ 79 ›\r\nتَنْزِيلٌ مِنْ رَبِّ الْعالَمِينَ ‹ 80 › أَ فَبِهذَا الْحَدِيثِ أَنْتُمْ مُدْهِنُونَ ‹ 81 › وَتَجْعَلُونَ رِزْقَكُمْ أَنَّكُمْ تُكَذِّبُونَ ‹ 82 ›\r\n\r\nترجمه :\r\n75 - سوگند به جايگاه ستارگان ، و محل طلوع و غروب آنها .\r\n76 - و اين سوگندى است بسيار بزرگ اگر بدانيد ! 77 - كه آن قرآن كريمى است 78 - كه در كتاب محفوظ جاى دارد .\r\n79 - و جز پاكان نمىتوانند آن را مس كنند .\r\n80 - اين چيزى است كه از سوى پروردگار عالميان نازل شده .\r\n81 - آيا اين سخن را ( اين قرآن را با اوصافى كه گفته شد ) سست و كوچك مىشمريد ؟\r\n82 - و به جاى شكر روزيهايى كه به شما داده شده آن را تكذيب مىكنيد ؟\r\n","description":"","footnote":"","page_name":" 263 ","page_number":263},
  {"content":"\r\n\r\nتفسير : تنها پاكان به حريم قرآن راه مىيابند\r\nدر تعقيب بحثهاى فراوانى كه در آيات قبل با ذكر هفت دليل در باره معاد آمد در اين آيات سخن از اهميت قرآن مجيد است ، چرا كه مساله نبوت و نزول قرآن بعد از مساله مبدأ و معاد مهمترين اركان اعتقادى را تشكيل مىدهد ، بعلاوه قرآن مجيد در زمينه دو اصل توحيد و معاد بحثهاى عميقى دارد ، و تحكيم پايه‌هاى آن تحكيم اين دو اصل محسوب مىشود .\r\nنخست با يك سوگند عظيم سخن را شروع كرده ، مىفرمايد : « سوگند به جايگاه ستارگان و محل طلوع و غروب آنها » ! ( * ( فَلا أُقْسِمُ بِمَواقِعِ النُّجُومِ ) * ) .\r\nبسيارى از مفسران را عقيده بر اين است كه « لا » در اينجا به معنى نفى نيست ، بلكه زائده ، و براى تاكيد است ، چنان كه در آيات ديگر قرآن همين تعبير در مورد سوگند به روز قيامت ، و نفس لوامه ، و پروردگار مشرقها و مغربها ، و شفق ، و مانند آن آمده است .\r\nدر حالى كه بعضى ديگر « لا » را در اينجا به معنى نفى و اشاره به اين مىدانند كه مطلب مورد قسم از آن پراهميتتر است كه به آن سوگند ياد شود ، همانگونه كه در تعبيرات روزمره نيز گاه مىگوئيم : « ما به فلان موضوع قسم نمىخوريم » .\r\nولى تفسير اول مناسبتر به نظر مىرسد ، چرا كه در قرآن به ذات پاك خدا صريحا سوگند ياد شده ، مگر ستارگان از آن برترند كه به آنها قسم ياد شود ؟ ! مفسران در مورد « مواقع النجوم » تفسيرهاى متعددى ذكر كرده‌اند :\r\nنخست همان كه در بالا گفتيم يعنى جايگاه ستارگان و مدارات و مسير آنها .\r\n","description":"","footnote":"","page_name":" 264 ","page_number":264},
  {"content":"\r\nديگر اينكه منظور محل طلوع و غروب آنها است .\r\nو ديگر اينكه منظور سقوط ستارگان در آستانه رستاخيز و قيامت است .\r\nبعضى نيز آن را تنها به معنى غروب ستارگان تفسير كرده‌اند .\r\nبعضى هم به پيروى پاره اى از روايات آن را اشاره به نزول قسمتهاى مختلف قرآن در فواصل زمانى متفاوت مىدانند ( زيرا « نجوم » جمع « نجم » در مورد كارهاى تدريجى به كار مىرود ) .\r\nگرچه منافاتى بين اين معانى نيست ، و ممكن است همه در آيه فوق جمع باشد ، ولى تفسير اول از همه مناسبتر به نظر مىرسد ، چرا كه به هنگام نزول اين آيات غالب مردم اهميت اين سوگند را نمىدانستند امروز براى ما روشن شده است كه ستارگان آسمان هر كدام جايگاه مشخصى دارد ، و مسير و مدار آنها كه طبق قانون جاذبه و دافعه تعيين مىشود بسيار دقيق و حساب شده است .\r\nو سرعت سير آنها هر كدام با برنامه معينى انجام مىپذيرد .\r\nاين مساله گرچه در كرات دوردست دقيقا قابل محاسبه نيست ، اما در منظومه شمسى كه خانواده ستارگان نزديك به ما را تشكيل مىدهد دقيقا مورد بررسى قرار گرفته ، و نظام مدارات آنها به قدرى دقيق و حساب شده است كه انسان را به شگفتى وامىدارد .\r\nهنگامى كه به اين نكته توجه كنيم كه طبق گواهى دانشمندان تنها در كهكشان ما حدود يك هزار ميليون ستاره وجود دارد ! و در جهان كهكشانهاى زيادى موجود است كه هر كدام مسير خاصى دارند ، به اهميت اين سوگند قرآن آشناتر مىشويم .\r\nدر كتاب « اللَّه و العلم الحديث » مىخوانيم :\r\n« دانشمندان فلكى معتقدند اين ستارگانى كه از ميلياردها متجاوزند كه قسمتى از آنها را با چشم غير مسلح مىتوان ديد ، و قسمت ( بسيار بيشترى )\r\n","description":"","footnote":"","page_name":" 265 ","page_number":265},
  {"content":"\r\nرا جز با تلسكوپها نمىتوان ديد . بلكه قسمتى از آنها با تلسكوپ هم قابل مشاهده نيست فقط با وسائل خاصى مىتوان از آنها عكسبردارى كرد همه اينها در مدار مخصوص خود شناورند و هيچ احتمال اين را ندارد كه يكى از آنها در حوزه جاذبه ستاره ديگرى قرار گيرد ، يا با يكديگر تصادف كنند ، و در واقع چنين تصادفى همانند اين است كه فرض كنيم يك كشتى اقيانوسپيما در درياى مديترانه با كشتى ديگرى در اقيانوس كبير تصادف كند در حالى كه هر دو كشتى به يك سو و با سرعت واحدى در حركتند و چنين احتمالى اگر محال نباشد لا اقل بعيد است « ! ( 1 ) .\r\nبا توجه به اين اكتشافات علمى از وضع ستارگان اهميت سوگند بالا روشنتر مىگردد .\r\nو به همين دليل در آيه بعد مىافزايد : « و اين سوگندى است بسيار بزرگ اگر بدانيد » ( * ( وَإِنَّه لَقَسَمٌ لَوْ تَعْلَمُونَ عَظِيمٌ ) * ) .\r\nتعبير به « لو تعلمون » ( اگر بدانيد ) به خوبى گواهى مىدهد كه علم و دانش بشر در آن زمان اين حقيقت را به طور كامل درك نكرده بود ، و اين خود يك اعجاز علمى قرآن محسوب مىشود كه در عصرى كه شايد هنوز عده اى مىپنداشتند ستارگان ميخهاى نقره اى هستند كه بر سقف آسمان كوبيده شده‌اند ! ، يك چنين بيانى ، آن هم در محيطى كه به حق محيط جهل و نادانى محسوب مىشد از يك انسان عادى محال است صادر شود .\r\nاكنون ببينيم اين قسم عظيم براى چه منظورى ذكر شده ؟ آيه بعد پرده\r\n\r\n","description":"","footnote":"\r\n( 1 ) « اللَّه و العلم الحديث » صفحه 33 .\r\n","page_name":" 266 ","page_number":266},
  {"content":"\r\nاز روى آن برداشته ، مىگويد : « آنچه محمد ص آورده قرآن كريم است » ( * ( إِنَّه لَقُرْآنٌ كَرِيمٌ ) * ) .\r\nو به اين ترتيب به مشركان لجوج كه پيوسته اصرار داشتند اين آيات نوعى از كهانت است ، و يا العياذ باللَّه سخنانى است جنونآميز ، يا همچون اشعار شاعران ، يا از سوى شياطين است ، پاسخ مىگويد كه اين وحى آسمانى است و سخنى است كه آثار و عظمت و اصالت از آن ظاهر و نمايان است ، و محتواى آن حاكى از مبدأ نزول آن مىباشد و آن چنان اين موضوع عيان است كه حاجت به بيان نيست .\r\nتوصيف « قرآن » به « كريم » ( با توجه به اينكه « كرم » در مورد خداوند به معنى احسان و انعام ، و در مورد انسانها به معنى دارا بودن اخلاق و افعال ستوده ، و به طور كلى اشاره به محاسن بزرگ است ( 1 ) ) نيز اشاره به زيبائيهاى ظاهرى قرآن از نظر فصاحت و بلاغت الفاظ و جمله‌ها و هم اشاره به محتواى جالب آن است ، چرا كه از سوى خدايى نازل شده كه مبدأ و منشا هر كمال و جمال و خوبى و زيبايى است .\r\nآرى هم گوينده قرآن كريم است ، و هم خود قرآن ، و هم آورنده آن ، و هم اهداف قرآن كريم است .\r\nسپس به توصيف دوم اين كتاب آسمانى پرداخته ، مىافزايد : « اين آيات در كتاب مستورى جاى دارد » ( * ( فِي كِتابٍ مَكْنُونٍ ) * ) .\r\nدر همان « لوح محفوظ » « در علم خدا » كه از هر گونه خطا و تغيير و تبديل محفوظ است . بديهى است كتابى كه از چنان مبدءى سرچشمه مىگيرد و نسخه اصلى آن در آنجا است از هر گونه دگرگونى و خطا و اشتباه مصون است .\r\n\r\n","description":"","footnote":"\r\n( 1 ) « راغب » در « مفردات » ماده « كرم » .\r\n","page_name":" 267 ","page_number":267},
  {"content":"\r\nو در سومين توصيف مىفرمايد : « اين كتاب را جز پاكان نمىتوانند مس كنند » ! ( * ( لا يَمَسُّه إِلَّا الْمُطَهَّرُونَ ) * ) ( 1 ) .\r\nبسيارى از مفسران به پيروى از رواياتى كه از امامان معصوم ع وارد شده اين آيه را به عدم جواز مس كتابت قرآن بدون غسل و وضو تفسير كرده‌اند .\r\nدر حالى كه گروه ديگرى آن را اشاره به فرشتگان مطهرى مىدانند كه از قرآن آگاهى دارند ، يا واسطه وحى بر قلب پيامبر ص بوده‌اند ، نقطه مقابل مشركان كه مىگفتند : اين كلمات را شياطين بر او نازل كرده‌اند ! بعضى نيز آن را اشاره به اين معنى مىدانند كه حقايق و مفاهيم عالى قرآن را جز پاكان درك نمىكنند ، همانگونه كه در آيه 2 سوره بقره مىخوانيم :\r\nذلِكَ الْكِتابُ لا رَيْبَ فِيه هُدىً لِلْمُتَّقِينَ : « اين كتاب شكى در آن نيست ، و مايه هدايت پرهيزكاران است » و به تعبير ديگر حد اقل پاكى كه روح « حقيقت جويى » است براى درك حد اقل مفاهيم آن لازم است ، و هر قدر پاكى و قداست بيشتر شود درك انسان از مفاهيم قرآن و محتواى آن افزون خواهد شد .\r\nولى هيچ منافاتى در ميان اين سه تفسير وجود ندارد و ممكن است همه در مفهوم آيه جمع باشد .\r\nدر چهارمين و آخرين توصيف از قرآن مجيد مىفرمايد : « اين قرآن از سوى پروردگار عالميان نازل شده است » ( * ( تَنْزِيلٌ مِنْ رَبِّ الْعالَمِينَ ) * ) ( 2 ) .\r\n\r\n","description":"","footnote":"\r\n( 1 ) « لا يمسه » جمله خبريه است كه مىتواند به معنى « نهى » يا به معنى « نفى » بوده باشد .\r\n( 2 ) « تنزيل » در اينجا مصدرى است به معنى « اسم مفعول » يعنى « منزل » مىباشد و خبر براى مبتداى محذوف است يا خبر بعد از خبر .\r\n","page_name":" 268 ","page_number":268},
  {"content":"\r\nخدايى كه مالك و مربى تمام جهانيان است اين قرآن را براى ترتيب انسانها بر قلب پاك پيامبرش نازل كرده است ، و همانگونه كه در جهان تكوين مالك و مربى او است ، در جهان تشريع نيز هر چه هست از ناحيه او مىباشد .\r\nسپس مىافزايد : آيا اين قرآن را با اين اوصافى كه گفته شد سست و كوچك مىشمريد « ؟ ! سهل است آن را انكار و تكذيب مىكنيد ؟ ! ( * ( أَ فَبِهذَا الْحَدِيثِ أَنْتُمْ مُدْهِنُونَ ) * ) .\r\nدر حالى كه نشانه‌هاى صدق و حقانيت از آن به خوبى آشكار است و بايد كلام خدا را با نهايت جديت پذيرفت و به عنوان يك واقعيت بزرگ با آن روبرو شد .\r\n« هذا الحديث » ( اين سخن ) اشاره به قرآن است و « مدهنون » در اصل از ماده « دهن » به معنى روغن است ، و از آنجا كه براى نرم كردن پوست تن يا اشياء ديگر آن را روغن مالى مىكنند كلمه « ادهان » به معنى مدارا و ملايمت و گاه به معنى سستى و عدم برخورد جدى آمده است ، و نيز از آنجا كه افراد منافق و دروغگو غالبا زبانهاى نرم و ملايمى دارند اين واژه احيانا به معنى تكذيب و انكار نيز به كار رفته است ، و هر دو معنى در آيه فوق محتمل است ، اصولا انسان چيزى را كه باور دارد جدى مىگيرد اگر آن را جدى نگرفت دليل بر اين است كه باور ندارد .\r\nدر آخرين آيه مورد بحث مىفرمايد : « شما به جاى اينكه در برابر روزيهاى خداداد ، مخصوصا نعمت بزرگ قرآن شكر بجا آوريد آن را تكذيب مىكنيد » ؟\r\n( * ( وَتَجْعَلُونَ رِزْقَكُمْ أَنَّكُمْ تُكَذِّبُونَ ) * ) ( 1 ) .\r\n\r\n","description":"","footnote":"\r\n( 1 ) طبق اين تفسير در اينجا كلمه « شكر » محذوف است و در تقدير « و تجعلون » شكر رزقكم انكم تكذبون « مىباشد ، و يا اينكه » رزق « كنايه از » شكر رزق « است .\r\n","page_name":" 269 ","page_number":269},
  {"content":"\r\nبعضى گفته‌اند : منظور اين است كه بهره شما از قرآن تنها تكذيب است ، و يا شما تكذيب را وسيله رزق و معاش خود قرار داده‌ايد ( 1 ) .\r\nولى تفسير اول از دو تفسير اخير با آيات پيشين متناسبتر به نظر مىرسد ، و با شان نزولى كه براى اين آيه ذكر شد نيز هماهنگتر است ، چرا كه بسيارى از مفسران از « ابن عباس » نقل كرده‌اند كه در يكى از سفرها همراهان پيامبر ص گرفتار تشنگى شديدى شدند ، پيامبر ص دعا كرد بارانى نازل شد و همه سيراب شدند ، ولى در اين ميان حضرت ص شنيد كه مردى مىگويد : به بركت طلوع فلان ستاره باران نازل گرديد ! ( در عصر جاهليت عربها معتقد به « انواء » بودند و منظورشان از آن ستارگانى بود كه در فواصل مختلفى در آسمان ظاهر مىشدند ، و عرب جاهلى عقيده داشت همراه ظهور هر يك از اين ستارگان بارانى مىبارد ، و لذا تعبير مىكردند « مطرنا بنوء فلان » « اين باران از بركت طلوع فلان ستاره است » ! و اين يكى از مظاهر شرك و بتپرستى و ستاره پرستى بود ) ( 2 ) .\r\nقابل توجه اينكه در بعضى از روايات نقل شده كه پيامبر ص كمتر آيات را تفسير مىكرد ولى از جمله مواردى كه آن را تفسير نمود همين آيه بود كه فرمود :\r\n« منظور از * ( تَجْعَلُونَ رِزْقَكُمْ أَنَّكُمْ تُكَذِّبُونَ ) * اين است كه بجاى شكر روزيهايتان ، تكذيب مىكنيد » ( 3 ) .\r\n\r\n","description":"","footnote":"\r\n( 1 ) مطابق اين دو تفسير چيزى در تقدير نيست .\r\n( 2 ) اين حديث را « طبرسى » در « مجمع البيان » نقل كرده است ، در تفسير « در المنثور » جلد 6 صفحه 163 و « قرطبى » جلد 9 صفحه 6398 و « مراغى » جلد 27 صفحه 152 و « روح المعانى » جلد 27 صفحه 135 نيز با تفاوتهاى مختصرى ذيل آيات مورد بحث آمده است .\r\n( 3 ) تفسير « در المنثور » جلد 6 صفحه 163 و « نور الثقلين » جلد 5 صفحه 227 .\r\n","page_name":" 270 ","page_number":270},
  {"content":"\r\n\r\nنكته‌ها :\r\n\r\n1 - ويژگيهاى قرآن مجيد\r\nاز چهار توصيفى كه در آيات فوق در باره قرآن ذكر شده چنين مىتوان نتيجه گرفت كه عظمت قرآن از يك سو به خاطر عظمت محتواى آن ، و از سوى ديگر عمق معانى ، و از سوى سوم قداستى است كه جز پاكان و نيكان به آن راه نمىيابند ، و از سوى چهارم جنبه تربيتى فوق العاده اى دارد چرا كه از سوى رب العالمين نازل شده است ، و هر يك از اين چهار موضوع نياز به بحثهاى مفصلى دارد كه در ذيل آيات مناسب بيان كرده‌ايم .\r\n\r\n2 - قرآن و طهارت\r\nدر آيات فوق خوانديم كه قرآن را جز پاكان مس نمىكنند ، و گفتيم اين آيه هم به مس ظاهرى تفسير شده هم معنوى و تضادى با هم ندارند ، و در مفهوم كلى آيه جمعند .\r\nدر قسمت اول در روايات اهل بيت از ابو الحسن امام على بن موسى الرضا ع نقل شده :\r\nالمصحف لا تمسه على غير طهر ، و لا جنبا ، و لا تمس خطه و لا تعلقه ، ان اللَّه تعالى يقول : * ( لا يَمَسُّه إِلَّا الْمُطَهَّرُونَ ) *\r\n: « قرآن را بدون وضو مس نكن ، و نه در حال جنابت ، و دست بر خط آن در اين حال مگذار ، و آن را حمايل نكن ، چرا كه خداوند متعال فرموده : جز پاكان آن را مس نمىكنند » ( 1 ) .\r\nهمين معنى در حديث ديگرى از امام باقر ع با مختصر تفاوتى نقل شده است ( 2 ) .\r\n\r\n","description":"","footnote":"\r\n( 1 ) وسائل الشيعه جلد 1 صفحه 269 حديث 3 ( طبق اين حديث نفى در آيه فوق كنايه از نهى است ) .\r\n( 2 ) وسائل الشيعه جلد 1 صفحه 270 حديث 5 .\r\n","page_name":" 271 ","page_number":271},
  {"content":"\r\nو در منابع اهل سنت نيز آمده است از جمله از طرق مختلف نقل شده كه پيغمبر ص فرمود\r\nلا يمس القرآن الا طاهر\r\n: « قرآن را جز افراد پاك نبايد مس كند » ( 1 ) .\r\nو در مورد مس معنوى نيز از ابن عباس از پيغمبر گرامى اسلام ص نقل شده كه فرمود : « * ( إِنَّه لَقُرْآنٌ كَرِيمٌ فِي كِتابٍ مَكْنُونٍ ) * » قال : عند اللَّه فى صحف مطهره * ( لا يَمَسُّه إِلَّا الْمُطَهَّرُونَ ) * قال : المقربون : « اين قرآن كريمى است كه در كتاب پنهان ( لوح محفوظ ) قرار دارد ، فرمود نزد خداوند در صفحات پاكيزه اى است و جز پاكان آن را مس نمىكند ، فرمود يعنى مقربان » ! ( 2 ) .\r\nاين مطلب از طريق عقل نيز قابل استدلال است ، زيرا گرچه قرآن مجيد براى هدايت عموم است اما مىدانيم افراد زيادى بودند كه قرآن را از لبهاى مبارك پيامبر ص مىشنيدند و اين آب زلال حقيقت را در سرچشمه وحى مىديدند اما چون آلوده به تعصب و عناد و لجاجت بودند كمترين بهره اى از آن نگرفتند ، اما كسانى كه اندكى خود را پاك كردند و با روح حقيقتجويى و تحقيق به سراغ آن آمدند هدايت يافتند ، بنا بر اين هر قدر پاكى و تقواى انسان بيشتر شود به مفاهيم عميقتر و بيشترى از قرآن مجيد دست مىيابد ، به اين ترتيب آيه در هر دو بعد جسمى و روحانى صادق است ناگفته پيداست كه شخص پيامبر ص و ائمه معصومين و ملائكه مقربين روشنترين مصداق مقربانند و حقايق قرآن را از همه بهتر درك مىكنند .\r\n\r\n","description":"","footnote":"\r\n( 1 ) اين حديث در « در المنثور » از عبد اللَّه بن عمر ، و معاذ بن جبل ، و ابن حزم انصارى از پيغمبر گرامى اسلام ( ص ) نقل شده ( جلد 6 صفحه 162 ) .\r\n( 2 ) « در المنثور » جلد 6 صفحه 162 .\r\n","page_name":" 272 ","page_number":272},
  {"content":"\r\n\r\n[ سوره الواقعة ‹ 56 › : آيات 83 تا 87 
  ]\r\nفَلَوْ لا إِذا بَلَغَتِ الْحُلْقُومَ ‹ 83 › وَأَنْتُمْ حِينَئِذٍ تَنْظُرُونَ ‹ 84 › وَنَحْنُ أَقْرَبُ إِلَيْه مِنْكُمْ وَلكِنْ لا تُبْصِرُونَ ‹ 85 › فَلَوْ لا إِنْ كُنْتُمْ غَيْرَ مَدِينِينَ ‹ 86 › تَرْجِعُونَها إِنْ كُنْتُمْ صادِقِينَ ‹ 87 ›\r\n\r\nترجمه :\r\n83 - پس چرا هنگامى كه جان به گلوگاه مىرسد ( توانايى بازگرداندن آن را نداريد ) ؟ ! 84 - و شما در اين حال نظاره مىكنيد ( و كارى از دستتان ساخته نيست ) .\r\n85 - و ما به او نزديكتريم از شما ولى نمىبينيد .\r\n86 - اگر هرگز در برابر اعمالتان جزا داده نمىشويد ، 87 - پس او را بازگردانيد اگر راست مىگوئيد .\r\n\r\nتفسير : هنگامى كه جان به گلوگاه مىرسد\r\nاز لحظات حساسى كه آدمى را سخت در فكر فرو مىبرد ، لحظه احتضار و پايان عمر انسانها است ، در آن لحظه كه كار از كار گذشته ، و اطرافيان مايوس و نوميد به شخص محتضر نگاه مىكنند ، و مىبينند همچون شمعى كه عمرش پايان گرفته آهسته آهسته خاموش مىشود ، با زندگى وداع مىگويد ، و هيچ\r\n","description":"","footnote":"","page_name":" 273 ","page_number":273},
  {"content":"\r\nكارى از دست هيچكس ساخته نيست .\r\nآرى ضعف و ناتوانى كامل انسان ، در اين لحظات حساس آشكار مىشود ، نه تنها در زمانهاى گذشته كه امروز با تمام تجهيزات فنى و پزشكى و حضور تمام وسائل درمانى ، اين ضعف و زبونى به هنگام احتضار درست همانند گذشته مشهود و آشكار است .\r\nقرآن مجيد در تكميل بحثهاى معاد و پاسخگويى به منكران و مكذبان ، ترسيم گويايى از اين لحظه كرده ، مىگويد : « پس چرا هنگامى كه جان به گلوگاه مىرسد ، توانايى بازگرداندن آن را نداريد » ؟ ! ( * ( فَلَوْ لا إِذا بَلَغَتِ الْحُلْقُومَ ) * ) ( 1 ) .\r\n« و شما در اين حال نظاره مىكنيد و كارى از دستتان ساخته نيست » ( * ( وَأَنْتُمْ حِينَئِذٍ تَنْظُرُونَ ) * ) .\r\nمخاطب در اينجا اطرافيان محتضرند ، از يك سو نظاره حال او را مىكنند ، و از سوى ديگر ضعف و ناتوانى خود را مشاهده مىنمايند و از سوى سوم توانايى خدا را بر همه چيز و بودن مرگ و حيات در دست او ، و نيز مىدانند خودشان همچنين سرنوشتى را در پيش دارند ( 2 ) .\r\nسپس مىافزايد : « در حالى كه ما به او نزديكتريم از شما ، و فرشتگان\r\n\r\n","description":"","footnote":"\r\n( 1 ) آيه محذوفى دارد كه از آيات بعد استفاده مىشود و در تقدير چنين است :\r\n« فلو لا اذا بلغت الحلقوم لا ترجعونها و لا تملكون شيئا » ( مؤنث بودن فعل در اينجا به خاطر آن است كه به « نفس » باز مىگردد ) .\r\n( 2 ) اينكه بعضى احتمال داده‌اند مخاطب در اينجا شخص محتضر است بسيار بعيد به نظر مىرسد زيرا آيه بعد به خوبى روشن مىسازد كه مخاطب اطرافيان او هستند .\r\n","page_name":" 274 ","page_number":274},
  {"content":"\r\nما كه آماده قبض روح او هستند نيز نزديكتر از شما مىباشند ولى شما نمىبينيد « ( * ( وَنَحْنُ أَقْرَبُ إِلَيْه مِنْكُمْ وَلكِنْ لا تُبْصِرُونَ ) * ) .\r\nما به خوبى مىدانيم در باطن جان محتضر چه مىگذرد ؟ و در عمق وجودش چه غوغايى برپا است ؟ و مائيم كه فرمان قبض روح او را در سرآمد معينى صادر كرده‌ايم ، ولى شما تنها ظواهر حال او را مىبينيد ، و از چگونگى انتقال او از اين سرا به سراى ديگر ، و طوفانهاى سختى كه در اين لحظه برپا است بىخبريد .\r\nبنا بر اين منظور از اين آيه نزديكى خداوند به شخص محتضر است ، هر چند بعضى احتمال داده‌اند كه منظور نزديكى فرشتگان قبض ارواح مىباشد ، ولى تفسير اول با ظاهر آيه هماهنگتر است .\r\nبه هر حال نه تنها در اين موقع بلكه در همه حال خداوند از همه كس به ما نزديكتر است حتى او نزديكتر از ما به ما است ، هر چند ما بر اثر ناآگاهى از او دوريم ، ولى ظهور و بروز اين معنى در لحظه جان دادن از هر موقع واضحتر است .\r\nسپس براى تاكيد بيشتر ، و روشن ساختن همين حقيقت ، مىافزايد : « اگر شما هرگز در برابر اعمالتان جزا داده نمىشويد . . . . » ( * ( فَلَوْ لا إِنْ كُنْتُمْ غَيْرَ مَدِينِينَ ) * ) .\r\n« پس او را بازگردانيد اگر راست مىگوئيد » ( * ( تَرْجِعُونَها إِنْ كُنْتُمْ صادِقِينَ ) * ) .\r\nاين ضعف و ناتوانى شما دليلى است بر اينكه مالك مرگ و حيات ديگرى\r\n","description":"","footnote":"","page_name":" 275 ","page_number":275},
  {"content":"\r\nاست ، و پاداش و جزاء در دست او است ، و او است كه مىميراند و زنده مىكند .\r\n« مدينين » جمع « مدين » از ماده « دين » به معنى جزا است ، و بعضى آن را به معنى « مربوبين » تفسير كرده‌اند ، يعنى اگر شما تحت ربوبيت ديگرى قرار نداريد و مالك امر خويش هستيد او را بازگردانيد ، اين خود دليل بر اين است كه تحت حكومت ديگرى قرار داريد .\r\n\r\nنكته‌ها :\r\n\r\n1 - لحظه ناتوانى جباران !\r\nدر حقيقت هدف از اين آيات بيان قدرت خداوند بر مساله مرگ و حيات است تا از آن پلى به مساله معاد زده شود ، و انتخاب لحظه احتضار و مرگ در اينجا به خاطر ظهور ضعف و ناتوانى كامل انسان در اين هنگام است با تمام قدرتى كه براى خود فكر مىكند .\r\nبد نيست در اينجا به حالات بعضى از جباران كه در اوج قدرت لحظه مرگشان فرا رسيد توجه كنيم تا عمق معنى اين آيات روشنتر گردد .\r\n« مسعودى » در « مروج الذهب » در حالات « مامون » و جنگ او با سپاه روم داستانى آورده است كه خلاصه اش چنين است : او هنگامى كه از ميدان جنگ باز مىگشت به چشمه « بديدون » كه در منطقه « قشيره » معروف است رسيد ، و براى استراحت در آنجا فرود آمد ، صفا و سردى و درخشندگى آب چشمه ، او را در شگفتى فرو برد ، و همچنين سرسبزى و طراوت و خرمى آن منطقه ، دستور داد چوبهايى از درختان قطع كنند و همچون پلى روى چشمه بزنند ، و سقفى از چوب و برگ درختان بالاى آن آماده سازند ، او در آنجا استراحت كرد و آب از زير پاى او رد مىشد ، صافى آب به قدرى بود كه درهمى در درون آب\r\n","description":"","footnote":"","page_name":" 276 ","page_number":276},
  {"content":"\r\nافكند از قعر آب نقش روى آن خوانده مىشد ! ، ولى به قدرى سرد بود كه هيچكس نمىتوانست دست خود را در آب فرو برد .\r\nدر اين هنگام ماهى نسبتا بزرگى به اندازه يك ذراع ظاهر گشت ، گويى يكپارچه نقره بود ، مامون گفت هر كس آن را بگيرد ، شمشيرى به او جايزه مىدهم ، بعضى از خدمتكاران پيشدستى كردند ، و آن را گرفتند ، هنگامى كه نزديك مامون آوردند ماهى تكانى خورد و از دست خدمتكار او بيرون پريد ، و مانند قطعه سنگى در آب افتاد و مختصر آبى بر سينه و گلو و شانه‌هاى مامون پاشيد ، به طورى كه لباسش تر شد ، خدمتكار بار ديگر پائين رفت و ماهى را گرفت و در مقابل مامون در دستمالى گذارد در حالى كه تكان مىخورد ، مامون گفت : الان بايد آن را سرخ و آماده كنيد .\r\nاما ناگهان لرزه اى بر اندام او افتاد به طورى كه قادر بر حركت نبود ، او را با لحافهاى متعدد پوشاندند اما باز مىلرزيد و فرياد مىكشيد : « سرما ، سرما » ! براى او آتش افروختند ، باز فريادش از سرما بلند بود ، ماهى را سرخ كرده براى او آوردند ، اما او حتى قادر نبود از آن بچشد ، هنگامى كه حالش سختتر شد از « بختيشوع » و « ابن ماسويه » ( كه هر دو از اطباء دربار مامون بودند ) درخواست كمك كرد ، در حالى كه در سكرات مرگ بود ، بختيشوع يك دست او را گرفت و ابن ماسويه دست ديگرش را ، ديدند نبض او كاملا از اعتدال خارج شده ، و خبر از فنا و نابودى و از هم پاشيدگى نظام جسمانى او مىدهد ، در اين حال عرق مخصوصى از بدن او تراوش مىكرد كه لزج و چسبنده مانند روغن بود ! و اين دو طبيب در حال او فرو ماندند و اعتراف كردند كه چنين چيزى را در كتب طبى هرگز نخوانده‌اند ، ولى هر چه هست دليل بر نزديك شدن مرگ او است .\r\nحال مامون سختتر شد ، گفت مرا به نقطه بلندى ببريد كه مشرف\r\n","description":"","footnote":"","page_name":" 277 ","page_number":277},
  {"content":"\r\nبر لشكرم باشد تا وضع آنها را بررسى كنم ، و در اين هنگام شب فرا رسيد ، هنگامى كه از آن نقطه به خيمه‌ها و لشكر خود و آتشهاى بسيار زيادى كه برافروخته بودند نگاه كرد گفت : يا من لا يزول ملكه ارحم من قد زال ملكه :\r\n« اى خدايى كه هرگز حكومتت زوال نمىپذيرد به كسى رحم كن كه حكومتش رو به زوال است » بعد او را به بسترش آوردند و كسى را كنار او نشاندند كه شهادتين بر زبانش بگذارد ، و چون گوشش سنگين شده بود آن مرد صدايش را بلند كرد « ابن ماسويه » گفت : فرياد نزن به خدا سوگند او در اين لحظه فرقى بين « خدا » و « مانى » نمىگذارد ! .\r\nدر اين هنگام مامون چشمش را باز كرد و چنان حدقه‌ها از هم باز و سرخ شده بود كه سابقه نداشت ، مىخواست با دستش بر ابن ماسويه بكوبد اما نتوانست ، مىخواست سخن تندى بگويد اما قدرت نداشت ، در همان ساعت جان سپرد ( 1 ) .\r\nممكن است بيمارى او سابقه قبلى داشته و يا به گفته بعضى از مورخان هر كسى از آب آن چشمه نوشيد بيمار مىشد ، و يا ماهى نوعى ترشحات مسموم داشته ، هر چه بود حكومت و قدرتى با آن عظمت در لحظاتى چند فرو ريخت و قهرمان ميدانهاى بزرگ نبرد در برابر مرگ زانو زد .\r\nهيچكس در آن لحظه توانايى نداشت قدمى براى او بردارد ، يا لا اقل او را به منزل اصليش برساند و تاريخ از اين داستانهاى عبرتانگيز بسيار به خاطر دارد .\r\n\r\n2 - آيا جان دادن تدريجى است ؟\r\nتعبير جان به گلو رسيدن كه در آيات فوق بود ( * ( فَلَوْ لا إِذا بَلَغَتِ الْحُلْقُومَ ) * ) كنايه از واپسين لحظه‌هاى زندگى است و شايد منشا آن اين است كه غالب اعضاى\r\n\r\n","description":"","footnote":"\r\n( 1 ) « مروج الذهب » مطابق نقل سفينة البحار جلد 1 صفحه 44 .\r\n","page_name":" 278 ","page_number":278},
  {"content":"\r\nپيكر مانند دستها و پاها به هنگام مرگ قبل از ساير اعضاء از كار مىافتد ، و گلوگاه از آخرين اعضايى است كه از كار خواهد افتاد .\r\nدر آيه 26 سوره قيامت نيز مىخوانيم : كَلَّا إِذا بَلَغَتِ التَّراقِيَ : « كافران ايمان نمىآورند تا زمانى كه روح به ترقوه آنها برسد » ( « ترقوه » استخوانهايى است كه اطراف حلق را فرا گرفته است ) .\r\n","description":"","footnote":"","page_name":" 279 ","page_number":279},
  {"content":"\r\n\r\n[ سوره الواقعة ‹ 56 › : آيات 88 تا 96 
  ]\r\nفَأَمَّا إِنْ كانَ مِنَ الْمُقَرَّبِينَ ‹ 88 › فَرَوْحٌ وَرَيْحانٌ وَجَنَّةُ نَعِيمٍ ‹ 89 › وَأَمَّا إِنْ كانَ مِنْ أَصْحابِ الْيَمِينِ ‹ 90 › فَسَلامٌ لَكَ مِنْ أَصْحابِ الْيَمِينِ ‹ 91 › وَأَمَّا إِنْ كانَ مِنَ الْمُكَذِّبِينَ الضَّالِّينَ ‹ 92 ›\r\nفَنُزُلٌ مِنْ حَمِيمٍ ‹ 93 › وَتَصْلِيَةُ جَحِيمٍ ‹ 94 › إِنَّ هذا لَهُوَ حَقُّ الْيَقِينِ ‹ 95 › فَسَبِّحْ بِاسْمِ رَبِّكَ الْعَظِيمِ ‹ 96 ›\r\n\r\nترجمه :\r\n88 - اما اگر او از مقربان باشد ، 89 - در روح و ريحان و بهشت پر نعمت است .\r\n90 - و اما اگر از اصحاب يمين باشد ،\r\n","description":"","footnote":"","page_name":" 280 ","page_number":280},
  {"content":"\r\n91 - به او گفته مىشود : سلام بر تو از سوى دوستانت كه از اصحاب اليمين هستند .\r\n92 - اما اگر او از تكذيب كنندگان گمراه باشد ، 93 - با آب جوشان دوزخ از او پذيرايى مىشود ! 94 - سپس سرنوشت او ورود در آتش جهنم است .\r\n95 - اين همان حق و يقين است .\r\n96 - حال كه چنين است نام پروردگار بزرگت را منزه بشمار .\r\n\r\nتفسير : سرانجام نيكوكاران و بدكاران\r\nاين آيات در حقيقت يك نوع جمعبندى از آيات آغاز سوره و آيات اخير است ، و تفاوت حال انسانها را به هنگامى كه در آستانه مرگ قرار مىگيرند مجسم مىسازد كه چگونه بعضى در نهايت آرامش و راحتى و شادى چشم از جهان مىپوشند ، و جمعى ديگر با مشاهده دورنماى آتش سوزان جهنم با چه اضطراب و وحشتى جان مىدهند ؟\r\nنخست مىفرمايد : « كسى كه در حالت احتضار و واپسين لحظات زندگى قرار مىگيرد اگر از مقربان باشد . . . » ( * ( فَأَمَّا إِنْ كانَ مِنَ الْمُقَرَّبِينَ ) * ) .\r\n« در نهايت راحت و آرامش و روح و ريحان است و در بهشت پر نعمت جاى مىگيرد » ( * ( فَرَوْحٌ وَرَيْحانٌ وَجَنَّةُ نَعِيمٍ ) * ) .\r\n« روح » ( بر وزن قول ) آن گونه كه علماى لغت گفته‌اند در اصل به معنى « تنفس » و « ريحان » به معنى شىء يا گياه خوشبو است ، سپس اين واژه به هر چيزى كه مايه حيات و راحتى است گفته شده ، همانگونه كه « ريحان » به هر گونه نعمت و روزى خوب و فرحزا اطلاق مىگردد ، بنا بر اين « روح » و « ريحان » الهى شامل تمام وسائل راحتى و آرامش انسان و هر گونه نعمت و بركت الهى\r\n","description":"","footnote":"","page_name":" 281 ","page_number":281},
  {"content":"\r\nمىگردد .\r\nو به تعبير ديگر مىتوان گفت : « روح » اشاره به تمام امورى است كه انسان را از ناملائمات رهايى مىبخشد تا نفسى آسوده كشد ، و اما « ريحان » اشاره به مواهب و نعمتهايى است كه بعد از رفع ناملائمات عائد انسان مىگردد .\r\nمفسران اسلامى تفسيرهاى متعددى براى اين دو واژه ذكر كرده‌اند كه شايد بالغ بر ده تفسير شود .\r\nگاه گفته‌اند : « روح » به معنى « رحمت » و « ريحان » هر شرافت و فضيلتى را شامل مىشود .\r\nو گاه گفته‌اند « روح » نجات از آتش دوزخ و « ريحان » دخول در بهشت است گاه « روح » را به معنى آرامش در قبر و « ريحان » را در بهشت دانسته‌اند .\r\nگاه « روح » را به معنى « كشف الكروب » ( بر طرف ساختن ناراحتيها ) و ريحان را به معنى « غفران الذنوب » ( آمرزش گناهان ) تفسير كرده‌اند .\r\nو گاه « روح » را به معنى « انظر الى وجه اللَّه » و « ريحان » را « استماع كلام اللَّه » شمرده‌اند . . . و مانند اينها .\r\nولى همانگونه كه گفتيم اينها مصاديقى است از آن مفهوم كلى و جامع كه در تفسير آيه ذكر شد .\r\nقابل توجه اينكه بعد از ذكر « روح » و « ريحان » سخن از « جنة نعيم » ( بهشت پر نعمت ) به ميان آورده ، كه ممكن است اشاره به اين باشد كه روح و ريحان در آستانه مرگ ، و در قبر و برزخ به سراغ مؤمنان مىآيد و بهشت در آخرت ، چنان كه در حديثى از امام صادق ع مىخوانيم كه در تفسير اين آيه فرمود :\r\nفاما ان كان من المقربين فروح و ريحان يعنى فى قبره ، و جنة نعيم يعنى فى الآخرة :\r\n« اما اگر از مقربان باشد روح و ريحان از آن او است ،\r\n","description":"","footnote":"","page_name":" 282 ","page_number":282},
  {"content":"\r\nيعنى در قبر ، و بهشت پر نعمت براى او است يعنى در آخرت » ( 1 ) و ( 2 ) .\r\nسپس مىافزايد : « اما اگر از گروه دوم يعنى اصحاب اليمين باشد . . . »\r\n( همان مردان و زنان صالحى كه نامه اعمالشان به نشانه پيروزى و قبولى به دست راستشان داده مىشود ) ( * ( وَأَمَّا إِنْ كانَ مِنْ أَصْحابِ الْيَمِينِ ) * ) .\r\n« به او گفته مىشود سلام بر تو از سوى دوستانت كه از اصحاب اليمين هستند » ( * ( فَسَلامٌ لَكَ مِنْ أَصْحابِ الْيَمِينِ ) * ) .\r\nبه اين ترتيب فرشتگان قبض روح در آستانه انتقال از دنيا سلام يارانش را به او مىرسانند ، همانگونه كه در آيه 26 واقعه در توصيف اهل بهشت خوانديم :\r\nإِلَّا قِيلًا سَلاماً سَلاماً .\r\nاحتمال ديگرى در تفسير اين آيه نيز وجود دارد ، و آن اينكه سلام از ناحيه فرشتگان باشد كه به او مىگويند : سلام بر تو اى كسى كه از اصحاب اليمين هستى ، يعنى در افتخار و توصيف تو همين بس كه در صفت آنان قرار دارى ( 3 ) .\r\nدر آيات ديگر قرآن نيز سلام فرشتگان در آستانه مرگ بر مؤمنان آمده است مانند آيه 32 سوره نحل كه مىفرمايد : الَّذِينَ تَتَوَفَّاهُمُ الْمَلائِكَةُ طَيِّبِينَ\r\n\r\n","description":"","footnote":"\r\n( 1 ) تفسير نور الثقلين جلد 5 صفحه 228 حديث 103 و 104 .\r\n( 2 ) « روح » ممكن است خبر باشد براى مبتداى محذوف ، و در تقدير « فجزائه روح » و يا مبتدا براى خبر محذوف است و در تقدير « فله روح » مىباشد و جمله « فروح . . . »\r\nجزاى « اما » است و « ان » شرطيه با وجود اين جزا مستغنى از جزاى ديگرى است ( دقت كنيد ) .\r\n( 3 ) بنا بر اين در آيه دو تقدير است ، به اين صورت « يقال له سلام لك انك من اصحاب اليمين » ولى بنا بر تفسير اول تنها يك تقدير است و آن « يقال له » است .\r\n","page_name":" 283 ","page_number":283},
  {"content":"\r\nيقولون سلام عليكم ادخلوا الجنة بما كنتم تعملون : « كسانى كه فرشتگان قبض روحشان را مىكنند در حالى كه پاكيزه‌اند ، به آنها مىگويند : سلام بر شما ، وارد بهشت شويد به خاطر اعمالى كه انجام مىداديد » .\r\nبه هر حال تعبير « سلام » تعبير پر معنايى است ، خواه از سوى فرشتگان باشد يا از سوى اصحاب اليمين ، سلامى است كه نشانه روح و ريحان و هر گونه سلامت و آرامش و نعمت است ( 1 ) .\r\nاين نكته نيز لازم به يادآورى است كه تعبير به اصحاب اليمين ( كسانى كه نامه اعمالشان را به دست راستشان مىدهند ) به خاطر آن است كه معمولا انسان كارهاى مهم و ماهرانه را با دست راست انجام مىدهد لذا دست راست سمبلى است از قدرت ، مهارت ، توانايى و پيروزى .\r\nدر حديثى از امام باقر ع مىخوانيم كه در ذيل اين آيه فرمود :\r\nهم شيعتنا و محبونا :\r\n« اصحاب يمين شيعيان ما و دوستان ما هستند » ( 2 ) .\r\nسپس به سراغ گروه سوم مىرود كه در اوائل سوره از آنها به عنوان اصحاب الشمال ياد شده بود ، مىفرمايد : « اما اگر او از تكذيب كنندگان گمراه باشد . . . » ( * ( وَأَمَّا إِنْ كانَ مِنَ الْمُكَذِّبِينَ الضَّالِّينَ ) * ) .\r\n« با آب جوشان دوزخ و حرارت و سموم آن از او پذيرايى مىشود » ! ( * ( فَنُزُلٌ مِنْ حَمِيمٍ ) * ) ( 3 ) .\r\n\r\n","description":"","footnote":"\r\n( 1 ) در باره سلامهايى كه نثار بهشتيان مىشود در جلد 18 صفحه 420 ذيل آيه 58 سوره يس بحث مشروحترى آمده است .\r\n( 2 ) تفسير برهان جلد 4 صفحه 285 .\r\n( 3 ) « نزل » خبر مبتداى محذوفى است و در تقدير « فجزائه نزل من حميم » و يا مبتدا براى خبر محذوفى است و در تقدير « فله نزل من حميم » مىباشد .\r\n","page_name":" 284 ","page_number":284},
  {"content":"\r\nو « سپس سرنوشت او ورود در آتش جهنم است » ( * ( وَتَصْلِيَةُ جَحِيمٍ ) * ) .\r\nآرى در همان آستانه مرگ نخستين عذابهاى الهى را مىچشند ، و طعم تلخ كيفرهاى قيامت در قبر و برزخ در كام جانشان فرو مىرود ، و از آنجا كه سخن از حال محتضر است مناسب اين است كه جمله « نزل من حميم » اشاره به عذاب برزخى باشد « و تصلية جحيم » اشاره به عذاب قيامت ، اين معنى در روايات متعددى نيز از ائمه اهل بيت نقل شده است ( 1 ) .\r\nقابل توجه اينكه در اينجا « مكذبين » و « ضالين » هر دو با هم ذكر شده‌اند كه اولى اشاره به تكذيب قيامت و خداوند يكتا و نبوت پيامبر ص است و دومى به كسانى كه از راه حق منحرف شده‌اند .\r\nاين تعبير علاوه بر اينكه معنى تاكيد را مىرساند مىتواند اشاره به اين نكته باشد كه در ميان گمراهان افرادى هستند مستضعف و جاهل قاصر ، و عناد و لجاجتى در برابر حق ندارند ، آنها ممكن است مشمول الطاف الهى گردند ، اما تكذيب كنندگان لجوج و معاند به چنين سرنوشتهايى كه گفته شد گرفتار مىشوند .\r\n« حميم » به معنى آب داغ و سوزان يا بادهاى گرم و سموم است ، و « تصلية » از ماده « صلى » ( بر وزن سعى ) به معنى سوزاندن و داخل شدن در آتش است اما « تصليه » كه معنى متعددى را دارد تنها به معنى سوزاندن مىآيد .\r\nو در پايان اين سخن ، مىافزايد : « اين همان حق و يقين است » ( * ( إِنَّ هذا لَهُوَ حَقُّ الْيَقِينِ ) * ) .\r\n« و حال كه چنين است نام پروردگار بزرگت را منزه بشمار و او را\r\n\r\n","description":"","footnote":"\r\n( 1 ) « نور الثقلين » جلد 5 صفحه 229 .\r\n","page_name":" 285 ","page_number":285},
  {"content":"\r\nتسبيح گوى « ( * ( فَسَبِّحْ بِاسْمِ رَبِّكَ الْعَظِيمِ ) * ) .\r\nمعروف در ميان مفسران اين است كه « حق اليقين » از قبيل اضافه بيانيه است يعنى آنچه در باره اين سه گروه از مقربان و اصحاب اليمين و تكذيب كنندگان گفته شد عين واقعيت و حق و يقين است .\r\nاين احتمال نيز وجود دارد كه چون يقين داراى مراتبى است ، مرحله عالى آن حق اليقين است ، يعنى يقين واقعى كامل و خالى از هر گونه شك و شبه و ريب ( 1 ) .\r\nضمنا از آنچه گفتيم معلوم شد « هذا » در اين آيه اشاره به احوال گروه‌هاى سه گانه اى است كه قبلا ذكر شده ، بعضى نيز احتمال داده‌اند كه به تمام محتواى سوره واقعه يا تمام قرآن اشاره باشد ، اما تفسير اول مناسبتر است .\r\nاين نكته نيز قابل توجه است كه تعبير به « فسبح » « پس تسبيح كن » ( با فاء تفريع ) اشاره به اين حقيقت است كه آنچه در باره اين گروه‌هاى سه گانه گفته شد عين عدالت است ، و بنا بر اين خداوندت را از هر گونه ظلم و بىعدالتى پاك و منزه بشمار ، و يا اينكه اگر مىخواهى به سرنوشت گروه سوم گرفتار نشوى او را از هر گونه شرك و بيعدالتى كه لازمه انكار قيامت است پاك و منزه بدان .\r\nبسيارى از مفسران در ذيل آخرين آيه نقل كرده‌اند كه پس از نزول آن پيامبر فرمود : اجعلوها فى ركوعكم : « آن را در ركوع خود قرار دهيد » ( سبحان ربى العظيم بگوئيد ) و هنگامى كه سَبِّحِ اسْمَ رَبِّكَ الأَعْلَى نازل شد فرمود : اجعلوها فى سجودكم « آن را در سجده قرار دهيد » ( سبحان ربى الاعلى بگوئيد ) ( 2 ) .\r\n\r\n","description":"","footnote":"\r\n( 1 ) مطابق اين تفسير اضافه « حق » به « يقين » براى اختصاص و تقييد است ، بعضى نيز آن را از قبيل اضافه موصوف به صفت دانسته‌اند و گفته‌اند به معنى « اليقين الحق » است .\r\n( 2 ) تفسير ابو الفتوح رازى ، روح المعانى ، روح البيان ، قرطبى ، در المنثور و تفسير مراغى ذيل آيه مورد بحث .\r\n","page_name":" 286 ","page_number":286},
  {"content":"\r\nدر تفسير آيه 74 همين سوره نيز شبيه همين روايت را از بعضى از مفسران نقل كرديم .\r\n\r\nنكته : عالم برزخ\r\nآيا فوق از آياتى است كه اشاره به عالم برزخ دارد زيرا همانگونه كه در تفسير اين آيات گفتيم در آستانه مرگ كه انسان آماده براى انتقال به جهان ديگر مىشود با يكى از حالات زير روبرو خواهد شد : نعمتها و مواهب و پاداشهاى الهى و روح و ريحان ، يا كيفرها و مجازاتهاى دردناك ، و قرائن موجود در آيات نشان مىدهد كه قسمتى از اينها مربوط به قيامت و قسمت ديگرى مربوط به قبر و برزخ است ، و اين خود دليل ديگرى بر وجود اين عالم محسوب مىشود .\r\nدر حديثى از رسول خدا ص مىخوانيم : « نخستين چيزى كه به مؤمن در هنگام وفات بشارت داده مىشود روح و ريحان و بهشت پر نعمت است ، و نخستين چيزى كه به مؤمن در قبرش بشارت داده مىشود اين است كه به او مىگويند بشارت باد بر تو به خشنودى خداوند ، به بهشت خوش آمدى ، خداوند تمام كسانى كه تو را تا قبرت تشييع كرده‌اند همه را آمرزيد و شهادت آنها را در باره تو تصديق كرد ، و دعاى آنها را براى آمرزشت مستجاب فرمود » ( 1 ) .\r\nدر حديث ديگرى امير مؤمنان على ع مىفرمايد : « هنگامى كه انسان در آخرين روز از ايام دنيا و اولين روز از ايام آخرت قرار مىگيرد اموال و فرزندان و اعمال او در برابرش مجسم مىشوند ، او نگاهى به اعمالش مىكند ، مىگويد : من نسبت به شما بى اعتنا بودم هر چند بر دوش من سنگين بوديد ، الان چه خبرى براى من داريد ؟ عملش مىگويد : من همنشين تو در قبر و روز\r\n\r\n","description":"","footnote":"\r\n( 1 ) تفسير در المنثور جلد 6 صفحه 166 .\r\n","page_name":" 287 ","page_number":287},
  {"content":"\r\nرستاخيزت هستم تا من و تو در پيشگاه پروردگارت حضور يابيم ، سپس امام ع افزود : اگر دوست خدا باشد عملش به صورت خشبوترين انسان با زيباترين چهره و جالبترين لباس ظاهر مىشود ، و مىگويد بشارت باد بر تو به آرامش و نعمت و بهشت پر بركت و قدمت خير مقدم است سؤال مىكند تو كيستى ؟ او در جوابش مىگويد : من عمل صالح تو هستم كه از دنيا ( همراه تو ) به سوى بهشت مىروم » ( 1 ) .\r\nدر باره عالم برزخ بحث مشروحترى ذيل آيه 100 مؤمنون داشتيم ( 2 ) .\r\nپروردگارا ! ما را در صف مقربان و اصحاب اليمين و اولياء و دوستان خاصت قرار ده ، و در آستانه مرگ مشمول روح و ريحان و جنت نعيمت بگردان .\r\nخداوندا ! عذاب رستاخيزت عذابى است اليم كه هيچكس را ياراى تحمل آن نيست ، و پاداشهاى بى حسابت پاداشى است عظيم كه هيچكس با عملش مستوجب آن نمىشود ، سرمايه ما در آن روز تنها لطف و كرم تو است اى كريم ! بارالها ! پيش از فرا رسيدن قيامت كبرى و فرا رسيدن مرگ كه قيامت صغرى است ما را بيدار كن تا خود را براى اين سفر عظيم كه در پيش داريم آماده سازيم .\r\nآمين يا رب العالمين پايان سوره واقعه 6 : ج 2 : 1406 27 : 11 : 1364\r\n\r\n","description":"","footnote":"\r\n( 1 ) « تفسير نور الثقلين » جلد 5 صفحه 228 حديث 106 .\r\n( 2 ) به « تفسير نمونه » جلد 14 صفحه 314 تا 324 مراجعه فرمائيد .\r\n","page_name":" 288 ","page_number":288},
  {"content":"\r\n\r\n‹ 57 › سوره حديد اين سوره در مدينه نازل شده و داراى 29 آيه است\r\n","description":"","footnote":"","page_name":" 289 ","page_number":289},
  {"content":"\r\n","description":"","footnote":"","page_name":" 290 ","page_number":290},
  {"content":"\r\n\r\nمحتواى سوره حديد\r\nبا توجه به اينكه اين سوره از سوره هايى است كه در مدينه نازل شده و حتى ادعاى اجماع بر « مدنى » بودن آن كرده‌اند طبعا خصائص سوره‌هاى مدنى را دارا است و علاوه بر تحكيم پايه‌هاى عقيدتى به دستورهاى عملى متعددى مخصوصا در زمينه‌هاى اجتماعى و حكومتى مىپردازد كه نمونه‌هاى آن را در آيات 10 و 11 و 25 به خواست خدا خواهيم ديد .\r\nمحتواى اين سوره را به هفت بخش مىتوان تقسيم كرد :\r\n1 - آيات نخستين سوره بحث جامع و جالبى پيرامون توحيد و صفات خدا دارد و در حدود بيست صفت از صفات الهى در آن منعكس است كه درك آنها انسان را در سطح بالاى معرفت الهى قرار مىدهد .\r\n2 - بخش ديگرى از عظمت قرآن اين نور الهى كه در ظلمات شرك تابيد سخن مىگويد .\r\n3 - در بخش سوم از وضع مؤمنان و منافقان در قيامت كه گروه اول در پرتو نور ايمان راه خود را به سوى بهشت مىگشايند ، و گروه دوم در ظلمات شرك و كفر مىمانند ، بحث مىكند .\r\nو به اين ترتيب اصول سه گانه اسلام يعنى توحيد و نبوت و معاد در اين سوره به خوبى منعكس است .\r\n4 - در بخش ديگرى دعوت به ايمان و خروج از شرك ، و سرنوشت جمعى از اقوام كافر پيشين منعكس شده است .\r\n5 - بخش مهمى از اين سوره پيرامون انفاق در راه خدا و مخصوصا براى\r\n","description":"","footnote":"","page_name":" 291 ","page_number":291},
  {"content":"\r\nتقويت پايه‌هاى جهاد فى سبيل اللَّه ، و بى ارزش بودن اموال دنيا مىباشد .\r\n6 - در بخشى كوتاه ، اما گويا و مستدل ، سخن از عدالت اجتماعى به ميان آمده كه يكى از اهداف مهم انبيا است .\r\n7 - و بالآخره در بخش ديگرى مساله رهبانيت و انزواى اجتماعى مورد مذمت قرار گرفته ، و جدايى خط اسلام از آن مشخص شده است .\r\nالبته در لابلاى اين بحثها نكات ديگرى به تناسب آمده ، و در نهايت مجموعه اى بيدارگر و هدايت آفرين را تشكيل داده است .\r\nضمنا نامگذارى اين سوره به « حديد » به خاطر تعبيرى است كه در آيه 25 سوره آمده است .\r\n\r\nفضيلت تلاوت سوره حديد\r\nدر روايات اسلامى نكته‌هاى جالب توجهى پيرامون فضيلت تلاوت اين سوره آمده ، البته تلاوتى كه توأم با فكر ، و تفكرى كه توأم با عمل باشد .\r\nدر حديثى از پيغمبر گرامى اسلام ص مىخوانيم :\r\nمن قرأ سورة الحديد كتب من الذين آمنوا باللَّه و رسوله :\r\n« كسى كه سوره حديد را بخواند در زمره كسانى كه به خدا و پيامبرش ايمان آورده‌اند نوشته خواهد شد » ( 1 ) .\r\nدر حديث ديگرى از همان حضرت ص نقل شده كه قبل از خواب « مسبحات » را تلاوت مىفرمود ( مسبحات سوره هايى است كه با « سبح للَّه » يا « يسبح للَّه » آغاز مىشود و آن پنج سوره است : سوره حديد ، حشر ، صف ، جمعه و تغابن ) و مىفرمايد : ان فيهن آية افضل من الف آية : « در آنها آيه اى است كه از هزار آيه برتر است » ! ( 2 ) .\r\n\r\n","description":"","footnote":"\r\n( 1 ) « مجمع البيان » آغاز سوره حديد .\r\n( 2 ) همان مدرك باضافه « در المنثور » جلد 6 صفحه 170 .\r\n","page_name":" 292 ","page_number":292},
  {"content":"\r\nالبته پيامبر ص اين آيه را تعيين نفرموده ، ولى بعضى از مفسران احتمال داده‌اند كه منظور آخرين آيه سوره حشر است ، هر چند دليل روشنى براى اين معنى در دست نيست ( 1 ) .\r\nدر حديث ديگرى از امام باقر ع مىخوانيم :\r\nمن قرأ المسبحات كلها قبل ان ينام لم يمت حتى يدرك القائم ( ع ) و ان مات كان فى جوار رسول اللَّه ( ص ) :\r\n« كسى كه » مسبحات « ( سوره‌هاى پنجگانه فوق ) را بخواند از دنيا نمىرود تا حضرت مهدى ع را درك كند ، و اگر قبلا از دنيا برود در جهان ديگر در همسايگى رسول خدا خواهد بود .\r\n\r\n","description":"","footnote":"\r\n( 1 ) « مجمع البيان » آغاز سوره حديد .\r\n","page_name":" 293 ","page_number":293},
  {"content":"\r\n\r\n[ سوره الحديد ‹ 57 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nسَبَّحَ لِلَّه ما فِي السَّماواتِ وَالأَرْضِ وَهُوَ الْعَزِيزُ الْحَكِيمُ ‹ 1 › لَه مُلْكُ السَّماواتِ وَالأَرْضِ يُحْيِي وَيُمِيتُ وَهُوَ عَلى كُلِّ شَيْءٍ قَدِيرٌ ‹ 2 › هُوَ الأَوَّلُ وَالآخِرُ وَالظَّاهِرُ وَالْباطِنُ وَهُوَ بِكُلِّ شَيْءٍ عَلِيمٌ ‹ 3 ›\r\n\r\nترجمه :\r\nبنام خداوند بخشنده بخشايشگر 1 - آنچه در آسمانها و زمين است براى خدا تسبيح مىگويند ، و او عزيز و حكيم است .\r\n2 - مالكيت ( و حاكميت ) آسمانها و زمين از آن او است ، زنده مىكند و مىميراند ، و او بر هر چيز قادر است .\r\n3 - اول و آخر و ظاهر و باطن او است ، از هر چيز آگاه است .\r\n\r\nتفسير : آيات ژرفانديشان !\r\nگفتيم اين سوره با يك بخش توحيدى كه جامع حدود « بيست وصف » از\r\n","description":"","footnote":"","page_name":" 294 ","page_number":294},
  {"content":"\r\nاوصاف الهى است آغاز مىشود ، اوصافى كه شناخت آنها سطح معرفت انسانى را بالا مىبرد و به ذات مقدس او آشنا مىكند ، اوصافى كه هر كدام به گوشه اى از صفات جلال و جمال او اشاره دارد ، و هر قدر انديشمندان بيشتر در آن بينديشند به حقايق تازه اى دست مىيابند .\r\nچنان كه در حديثى از امام على بن الحسين ع مىخوانيم : « وقتى در باره توحيد از حضرتش سؤال كردند در پاسخ فرمود :\r\nان اللَّه عز و جل علم انه يكون فى آخر الزمان اقوام متعمقون فانزل اللَّه تعالى : « قُلْ هُوَ اللَّه أَحَدٌ ) * » و الآيات من سورة الحديد ، الى قوله : « عليم بذات الصدور » ، فمن رام وراء ذلك فقد هلك :\r\n« خداوند متعال مىدانست كه در آخر زمان اقوامى مىآيند كه در مسائل تعمق و دقت مىكنند ، لذا سوره قل هو اللَّه احد و آيات آغاز سوره حديد ، تا عليم بذات الصدور ، را نازل فرمود ، پس هر كس ما وراى آن را طالب باشد هلاك مىشود » ( 1 ) .\r\nاز اين حديث استفاده مىشود كه اين آيات حد اكثر معرفت ممكن را به تشنه كامان مىدهد .\r\nبه هر حال ، نخستين آيه اين سوره از تسبيح و تنزيه خدا شروع كرده مىفرمايد : « آنچه در آسمانها و زمين است همواره براى خدا تسبيح مىگويد ، و او است قادرى شكست ناپذير و حكيم على الاطلاق » ( * ( سَبَّحَ لِلَّه ما فِي السَّماواتِ وَالأَرْضِ وَهُوَ الْعَزِيزُ الْحَكِيمُ ) * ) .\r\nسوره گذشته با امر به تسبيح پايان گرفت ، و اين سوره با تسبيح الهى شروع مىشود ، و قابل توجه اينكه در سوره‌هاى « مسبحات » كه با تسبيح الهى آغاز مىشود در سه مورد تسبيح به صورت صيغه ماضى ( سبح ) آمده است ( حديد و حشر و صف ) و در دو مورد به صورت صيغه مضارع يعنى يسبح ( جمعه و تغابن ) ، اين\r\n\r\n","description":"","footnote":"\r\n( 1 ) اصول كافى طبق نقل تفسير نور الثقلين جلد 5 صفحه 231 .\r\n","page_name":" 295 ","page_number":295},
  {"content":"\r\nتفاوت تعبير شايد اشاره به اين نكته باشد كه در گذشته و آينده و هميشه موجودات اين جهان تسبيح ذات اقدس او گفته و مىگويند .\r\nحقيقت تسبيح عبارت است از نفى هر گونه عيب و نقص ( 1 ) و گواهى همه موجودات جهان به پاكى ذات مقدس او از هر گونه عيب و نقص يا به خاطر اين است كه آن چنان نظم و حساب و حكمت و عجائب و شگفتيها در نظام همه آنها به كار رفته كه جملگى با زبان حال ذكر حق مىگويند و تسبيح و ثناى او مىخوانند و فرياد مىكشند كه آفريدگار ما قدرتش بى انتها و حكمتش بى پايان است .\r\nو لذا در پايان آيه جمله « و * ( هُوَ الْعَزِيزُ الْحَكِيمُ ) * » آمده است يا اينكه تمامى ذرات جهان از نوعى درك و شعور برخوردارند به گونه اى كه در عالم خود تسبيح و حمد خدا مىگويند هر چند ما بر اثر محدودى اطلاعات از آن بيخبريم .\r\nشرح بيشتر در باره حمد و تسبيح عمومى موجودات جهان را ذيل آيه 44 سوره اسراء ( جلد 12 صفحه 133 تا 136 ) مطالعه فرمائيد .\r\nاين نكته نيز لازم به يادآورى است كه « ما » در جمله « * ( سَبَّحَ لِلَّه ما فِي السَّماواتِ ) * » معنى وسيع و گسترده اى دارد كه همه موجودات جهان را اعم از صاحبان عقل و ذى روح و بى روح را شامل مىشود ( 2 ) .\r\nبعد از ذكر دو وصف از صفات ذات پاك خداوند يعنى « عزت » و « حكمت » به « مالكيت و تدبير و تصرفش در عالم هستى » كه لازمه قدرت و حكمت است\r\n\r\n","description":"","footnote":"\r\n( 1 ) « تسبيح » در اصل از ماده « سبح » ( بر وزن مسح ) به معنى حركت سريع در آب و هوا است ، تسبيح نيز حركت سريع در مسير عبادت پروردگار است ( راغب در مفردات ) .\r\n( 2 ) با اينكه « تسبيح » بدون حرف جر متعدى مىشود ، مثلا گفته مىشود « سبحوه » ولى در اينجا با « لام » ذكر شده ، و اين ممكن است براى تاكيد باشد .\r\n","page_name":" 296 ","page_number":296},
  {"content":"\r\nپرداخته ، مىافزايد : « براى خدا است مالكيت و حاكميت آسمانها و زمين » ( * ( لَه مُلْكُ السَّماواتِ وَالأَرْضِ ) * ) .\r\nاو است كه زنده مىكند و مىميراند « ( * ( يُحْيِي وَيُمِيتُ ) * ) .\r\n« و بر هر كار توانا است » ( * ( وَهُوَ عَلى كُلِّ شَيْءٍ قَدِيرٌ ) * ) .\r\nمالكيت خداوند نسبت به عالم هستى مالكيت اعتبارى و تشريعى نيست ، بلكه مالكيت حقيقى و تكوينى است ، يعنى او به همه چيز احاطه دارد و همه جهان در قبضه قدرت او ، و تحت اراده و فرمان او است ، لذا به دنبال آن سخن از زنده كردن و ميراندن و توانايى بر هر چيز به ميان آمده است .\r\nو به اين ترتيب تا به اينجا شش وصف از اوصاف او در اين دو آيه بيان شده است .\r\nتفاوت « عزت » و « قدرت » در اين است كه عزت بيشتر توجه به درهم شكستن مدافع دارد ، و قدرت توجه به ايجاد اسباب ، بنا بر اين دو وصف مختلف محسوب مىشوند ، هر چند در ريشه توانايى با هم مشتركند ( دقت كنيد ) .\r\nمساله زنده كردن و ميراندن ( احياء و اماته ) در بسيارى از آيات قرآن مطرح شده است ، و در حقيقت اين دو موضوع از موضوعاتى است كه اسرار پيچيده آن بر هيچكس روشن نيست ، نه كسى به درستى از حقيقت حيات با خبر است ؟ و نه حقيقت مرگ را كسى مىداند بلكه آنچه از اين دو مىدانيم آثار آنها است ، و عجب اينكه از همه چيز نزديكتر به ما حيات و زندگى ما است ، در عين حال حقيقت و اسرار آن از همه چيز مخفىتر است ! قابل توجه اينكه جمله « يحيى و يميت » به صورت فعل مضارع دليل بر استمرار مساله حيات و مرگ در طول همه زمانها است ، و اطلاق اين دو نه تنها شامل حيات و مرگ انسان در اين جهان مىشود كه شامل هر گونه حيات و مرگ ، از عالم فرشتگان گرفته تا موجودات زنده ديگر و حيوانات و گياهان ،\r\n","description":"","footnote":"","page_name":" 297 ","page_number":297},
  {"content":"\r\nنه تنها حيات دنيا كه حيات برزخى و رستاخيز را نيز دربر مىگيرد ، آرى حيات و مرگ در تمام اشكالش به دست قدرت او است .\r\nسپس به بيان پنج وصف ديگر پرداخته مىفرمايد : « او اول است ، و آخر است ، و ظاهر است ، و باطن است ، و از همه چيز آگاه است » ( * ( هُوَ الأَوَّلُ وَالآخِرُ وَالظَّاهِرُ وَالْباطِنُ وَهُوَ بِكُلِّ شَيْءٍ عَلِيمٌ ) * ) .\r\nتوصيف به اول و آخر بودن تعبير لطيفى است از ازليت و ابديت او ، زيرا مىدانيم او وجودى است بى انتها و واجب الوجود ، يعنى هستيش از درون ذات او است نه از بيرون ، تا پايان گيرد يا آغازى داشته باشد ، و بنا بر اين از ازل بوده و تا ابد خواهد بود .\r\nاو سرآغاز و ابتداى عالم هستى است ، و او است كه بعد از فناى جهان نيز خواهد بود .\r\nبنا بر اين تعبير به اول و آخر هرگز زمان خاصى را دربر ندارد و اشاره به مدت معينى نيست .\r\nتوصيف به ظاهر و باطن نيز تعبير ديگرى از احاطه وجودى او نسبت به همه چيز است ، از همه چيز ظاهرتر است چرا كه آثارش همه جا را گرفته ، و از همه چيز مخفىتر است چون كه ذاتش بر كسى روشن نيست .\r\nبعضى از مفسران در اينجا چنين تعبير كرده‌اند : الاول بلا ابتداء ، و الآخر بلا انتهاء ، و الظاهر بلا اقتراب ، و الباطن بلا احتجاب : « اولى است كه آغاز ندارد ، و آخرى است كه پايان ندارد ، ظاهرى است كه نزديك نيست ، باطنى است كه پوشيده نمىباشد » .\r\nو بعضى ديگر تعبير لطيف ديگرى دارند : الاول ببره ، و الآخر بعفوه ،\r\n","description":"","footnote":"","page_name":" 298 ","page_number":298},
  {"content":"\r\nو الظاهر باحسانه ، و توفيقه اذا اطعته ، و الباطن بستره اذا عصيته :\r\n« او آغازگرى است در نيكيها ، و پايانگرى است به عفو و بخشش ، هنگامى كه اطاعتش كنى با احسان و توفيقش بر تو ظاهر مىشود ، و هنگامى كه معصيتش كنى با ستر و پوشش پنهان مىگردد » .\r\nكوتاه سخن اينكه او به همه چيز احاطه دارد و آغاز و انجام و ظاهر و باطن جهان هستى او است .\r\nبعضى از مفسران « ظاهر » را در اينجا به معنى « غالب » تفسير كرده‌اند ( از ظهور به معنى غلبه ) و در بعضى از خطب « نهج البلاغه » نيز قرينه اى بر اين معنى ديده مىشود آنجا كه در باره آفرينش زمين مىفرمايد : هو الظاهر عليها بسلطانه و عظمته ، و هو الباطن لها بعلمه و معرفته « او با سلطه و عظمتش بر آن غلبه دارد ، و با علم و معرفتش در باطن آن راه دارد » ( 1 ) جمع ميان دو تفسير نيز بى مانع است .\r\nو به هر حال يكى از نتائج اين امور همان است كه در پايان آيه آمده :\r\n« * ( وَهُوَ بِكُلِّ شَيْءٍ عَلِيمٌ ) * » زيرا كسى كه از آغاز بوده و تا پايان باقى است و در ظاهر و باطن جهان است چنين كسى قطعا از همه چيز آگاه مىباشد .\r\n\r\nنكته : جمع اضداد در صفات خدا\r\nبسيارى از صفات است كه در ما انسانها و موجودات ديگر غير قابل جمع است ، و به صورت صفات متضاد جلوه مىكند ، مثلا اگر من اولين نفر در ميان يك جمعيت باشم قطعا آخرين نفر نخواهم بود ، اگر ظاهر باشم پنهان نيستم ،\r\n\r\n","description":"","footnote":"\r\n( 1 ) نهج البلاغه خطبه 186 .\r\n","page_name":" 299 ","page_number":299},
  {"content":"\r\nو اگر پنهان باشم ظاهر نخواهم بود ، همه اينها به خاطر آن است كه وجود ما محدود است ، و يك وجود محدود جز اين نمىتواند باشد ، اما هنگامى كه سخن به صفات خدا مىرسد ، اوصاف دگرگون مىشوند و تغيير شكل مىدهند ، در آنجا ظاهر و باطن با هم جمع مىشود ، و همچنين آغاز و انجام ، و با توجه به لا يتناهى بودن ذات مقدسش جاى تعجب نيست .\r\nدر احاديثى كه از شخص پيغمبر گرامى اسلام ص و ائمه اهل بيت ع در اين زمينه رسيده توضيحات جالبى ديده مىشود كه به تفسير اين آيات پر محتوى كمك مىكند .\r\nاز جمله در حديثى در « صحيح مسلم » آمده است كه پيامبر ص فرمود :\r\nاللهم انت الاول فليس قبلك شىء ، و انت الآخر فليس بعدك شىء ، و انت الظاهر فليس فوقك شىء ، و انت الباطن فليس دونك شىء :\r\n« خداوندا ! تو اولى هستى كه قبل از تو چيزى نيست ، و آخرى هستى كه بعد از تو چيزى نمىباشد آن چنان ظاهر و غالبى كه برتر از تو وجود ندارد ، و آن چنان باطن و پنهانى كه ما وراى تو چيزى تصور نمىشود » ( 1 ) .\r\nامير مؤمنان على ع مىفرمايد :\r\nليس لاوليته ابتداء ، و لا لازليته انقضاء هو الاول لم يزل ، و الباقى بلا اجل . . . الظاهر لا يقال مم ؟ و الباطن لا يقال فيم ؟ :\r\n« براى اوليت او آغازى نيست ، و براى ازليت او پايانى نخواهد بود ، نخستينى است كه همواره بوده ، و جاويدى است كه سرآمدى ندارد ، آشكارى است كه در باره اش نتوان گفت از چه چيز پيدا شده ؟ و پنهانى است كه نتوان گفت در كجاست » ؟ ( 2 ) .\r\nامام حسن مجتبى ع نيز در خطبه اى مىفرمايد :\r\nالحمد للَّه الذى لم\r\n\r\n","description":"","footnote":"\r\n( 1 ) « تفسير قرطبى » جلد 9 صفحه 6406 .\r\n( 2 ) « نهج البلاغه » خطبه 163 .\r\n","page_name":" 300 ","page_number":300},
  {"content":"\r\nيكن فيه اول معلوم ، و لا آخر متناه ، . . . فلا تدرك العقول و اوهامها و لا الفكر و خطراتها ، و لا الالباب و اذهانها صفته ، فتقول متى ؟ و لا بدع مما ؟\r\nو لا ظاهر على ما ؟ و لا باطن فيما ؟ :\r\n« حمد براى خدايى است كه نه سرآغاز معلومى دارد ، و نه پايان محدودى ، عقلها و انديشه‌ها ، افكار و خردها هرگز صفات او را درك نمىكند ، هرگز نمىتواند بگويد از چه زمان بوده ؟ و از چه چيز آغاز شده ؟ و بر چه چيز ظاهر است ؟ و در چه پنهان است » ؟ ( 1 ) .\r\n\r\nبه عقل نازى حكيم تا كى ؟\r\nبه عقل اين ره نمىشود طى\r\n\r\n\r\nبه كنه ذاتش خرد برد پى\r\nاگر رسد خس به قعر دريا !\r\n\r\nبلكه مىتوان گفت :\r\n\r\nخرد به ذاتش نمىبرد پى\r\nو گر رسد خس به قعر دريا !\r\n\r\n\r\n","description":"","footnote":"\r\n( 1 ) تفسير نور الثقلين جلد 5 صفحه 236 .\r\n","page_name":" 301 ","page_number":301},
  {"content":"\r\n\r\n[ سوره الحديد ‹ 57 › : آيات 4 تا 6 
  ]\r\nهُوَ الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ثُمَّ اسْتَوى عَلَى الْعَرْشِ يَعْلَمُ ما يَلِجُ فِي الأَرْضِ وَما يَخْرُجُ مِنْها وَما يَنْزِلُ مِنَ السَّماءِ وَما يَعْرُجُ فِيها وَهُوَ مَعَكُمْ أَيْنَ ما كُنْتُمْ وَاللَّه بِما تَعْمَلُونَ بَصِيرٌ ‹ 4 › لَه مُلْكُ السَّماواتِ وَالأَرْضِ وَإِلَى اللَّه تُرْجَعُ الأُمُورُ ‹ 5 › يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ وَهُوَ عَلِيمٌ بِذاتِ الصُّدُورِ ‹ 6 ›\r\n\r\nترجمه :\r\n4 - او كسى است كه آسمانها و زمين را در شش روز ( شش دوران ) آفريد ، سپس بر تخت قدرت قرار گرفت ( و به تدبير جهان پرداخت ) آنچه را در زمين فرو مىرود مىداند و آنچه را از آن خارج مىشود ، و آنچه از آسمان نازل مىگردد و آنچه به آسمان بالا مىرود ، و او با شماست هر جا كه باشيد و خداوند نسبت به آنچه انجام مىدهيد بيناست .\r\n5 - مالكيت آسمانها و زمين از آن او است ، و همه چيز به سوى او باز مىگردد .\r\n6 - شب را داخل روز مىكند ، و روز را داخل شب ، و او به آنچه بر دلها حاكم است داناست .\r\n","description":"","footnote":"","page_name":" 302 ","page_number":302},
  {"content":"\r\n\r\nتفسير : او هميشه بر تخت قدرت است\r\nبه دنبال اوصاف يازده گانه اى كه در آيات قبل در باره ذات پاك پروردگار ذكر شد در اين آيات اوصاف ديگرى بيان شده .\r\nدر نخستين آيه مورد بحث به پنج وصف ديگر از اوصاف جمال و جلال او اشاره شده است .\r\nنخست از مساله خالقيت سخن مىگويد و مىفرمايد : « او كسى است كه آسمانها و زمين را در شش روز آفريد » ( * ( هُوَ الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ) * ) .\r\nمساله « خلقت در شش روز » هفت مرتبه در قرآن مجيد ذكر شده است كه نخستين مرتبه در آيه 54 اعراف ، و آخرين مورد آن همين آيه مورد بحث ( آيه 4 حديد ) مىباشد .\r\nهمانگونه كه قبلا نيز گفته‌ايم منظور از « يوم » ( روز ) در اين آيات روز معمولى نيست ، بلكه منظور از آن « دوران » است خواه اين دوران كوتاه باشد ، و يا طولانى هر چند ميليونها سال به طول انجامد ، و اين تعبيرى است كه در لغت عرب و زبانهاى ديگر نيز به كار مىرود ، مثلا مىگويند امروز نوبت فلان جمعيت است كه حكومت كنند و فردا نوبت ديگران يعنى دوران آنها .\r\nاين معنى را با شواهد و شرح مبسوط در جلد ششم ذيل آيه 54 سوره اعراف آورده‌ايم ( 1 ) .\r\nالبته براى خداوند هيچ مانعى نداشت كه تمام عالم را در يك لحظه بيافريند ، ولى مسلما اگر چنين بود كمتر عظمت و قدرت و علم آفريدگار ظاهر مىگشت\r\n\r\n","description":"","footnote":"\r\n( 1 ) « تفسير نمونه » جلد 6 صفحه 200 به بعد .\r\n","page_name":" 303 ","page_number":303},
  {"content":"\r\nولى هنگامى كه آن را در طى ميلياردها سال در دورانهاى مختلف و چهره‌هاى گوناگون طبق برنامه‌هاى منظم و حساب شده بيافريند دلائل آشكارترى بر قدرت و حكمت او دربر خواهد داشت .\r\nبعلاوه اين تدريجى بودن سرمشقى است براى تدريجى بودن سير تكاملى انسان و عدم عجله و شتاب در رسيدن به اهداف مختلف .\r\nسپس به مساله حكومت و تدبير جهان پرداخته ، مىافزايد : « خداوند بعد از آفرينش جهان بر تخت قدرت قرار گرفت » ( * ( ثُمَّ اسْتَوى عَلَى الْعَرْشِ ) * ) .\r\nو زمام حكومت و تدبير جهان را هميشه در دست داشته و دارد .\r\nبدون شك خداوند نه جسم است و نه « عرش » به معنى « تخت سلطنت » مىباشد ، بلكه اين تعبير كنايه اى است لطيف از حاكميت مطلقه خداوند و نفوذ تدبير او در عالم هستى .\r\n« عرش » - در لغت به معنى چيزى است كه مسقف باشد و گاه به خود سقف نيز گفته مىشود - به معنى تختهاى بلند همانند تخت سلاطين نيز آمده است ولى به عنوان كنايه از قدرت نيز به كار مىرود ، همانگونه كه در فارسى مىگوئيم : « پايه‌هاى تختش فرو ريخت » و يا در عربى مىگويند « فلان ثل عرشه » : كنايه از اينكه قدرتش بر باد رفت ( 1 ) .\r\nبه هر حال بر خلاف آنچه گروهى از ناآگاهان مىپندارند كه خداوند جهان را آفريده و به حال خود واگذارده ، او هميشه زمام حكومت و تدبير عالم را در كف قدرت دارد ، و وابستگى نظامات اين جهان بلكه فرد فرد موجودات به ذات پاكش آن چنان است كه اگر يك لحظه نظر لطف از آنها برگيرد ، و فيضش را قطع كند « فرو ريزند قالبها » !\r\n\r\n","description":"","footnote":"\r\n( 1 ) در باره حقيقت عرش توضيحات بيشترى در جلد 6 تفسير نمونه صفحه 204 ( ذيل آيه 54 اعراف ) آورده‌ايم ، و در جلد دوم صفحه 200 ( ذيل آيه 255 بقره ) .\r\n","page_name":" 304 ","page_number":304},
  {"content":"\r\nتوجه به اين حقيقت به انسان درك و ديدى مىدهد كه خدا را در همه جا و با همه چيز و در درون جان خود ببيند و احساس كند ، و به او عشق ورزد .\r\nسپس شاخه ديگرى از علم بىپايانش را بيان كرده ، مىافزايد : « آنچه را در زمين نفوذ مىكند ، آنچه از آن برمىآيد ، و آنچه از آسمان نازل مىشود ، و آنچه به آسمان بالا مىرود ، همه را مىداند ، و از همه با خبر است » ( * ( يَعْلَمُ ما يَلِجُ فِي الأَرْضِ وَما يَخْرُجُ مِنْها وَما يَنْزِلُ مِنَ السَّماءِ وَما يَعْرُجُ فِيها ) * ) .\r\nگرچه تمام اين امور در تعبير « * ( هُوَ بِكُلِّ شَيْءٍ عَلِيمٌ ) * » كه در آيات قبل آمده جمع است ، اما شرح اين معانى توجه بيشترى به انسان در زمينه وسعت علم خداوند مىدهد .\r\nآرى او از آنچه در زمين فرو مىرود آگاه است : از تمام قطره‌هاى باران .\r\nاز امواج سيلابها .\r\nاز دانه‌هاى گياهان كه با كمك باد يا حشرات در زمين پراكنده مىشوند و نفوذ مىكنند .\r\nاز ريشه‌هاى درختان به هنگامى كه در جستجوى آب و غذا به اعماق زمين پيش فرو روند .\r\nاز انواع معادن و ذخائرى كه روزى بر صفحه زمين بوده و سپس در آن دفن شده .\r\nاز گنجها و دفينه‌ها .\r\nاز اجساد مردگان .\r\nاز انواع حشراتى كه در زمين لانه مىسازند .\r\nآرى از همه اينها آگاه است .\r\nو نيز از گياهانى كه از زمين برمىآيند .\r\nاز چشمه هايى كه از دل خاك و صخره‌ها مىجوشد .\r\n","description":"","footnote":"","page_name":" 305 ","page_number":305},
  {"content":"\r\nاز معادن و گنجينه هايى كه ظاهر مىشوند .\r\nاز انسانهايى كه از آن برخاسته‌اند .\r\nاز آتشفشانهايى كه از دل زمين زبانه مىكشد .\r\nاز حشراتى كه از لانه‌ها سر برمىآورند .\r\nاز گازهايى كه از زمين متصاعد مىشوند .\r\nو از امواج جاذبه كه از درون آن برمىخيزد ، خداوند از تمامى اينها جزء به جزء و ذره به ذره آگاه است .\r\nو همچنين آنچه از آسمان نازل مىشود :\r\nاز دانه‌هاى باران گرفته تا اشعه حياتبخش آفتاب .\r\nاز خيل فرشتگان گرفته تا امواج نيرومند وحى و كتب آسمانى .\r\nاز اشعه كيهانى گرفته تا شهابها و سنگريزه‌هاى سرگردان كه به سوى زمين جذب مىشوند ، او از همه اينها مو به مو آگاه است .\r\nو نيز آنچه به آسمان صعود مىكند : اعم از فرشتگان ، ارواح انسانها ، اعمال بندگان ، انواع دعاها ، اقسام پرندگان ، و بخارات ، و ابرها ، و غير اينها ، آنچه مىدانيم و آنچه نمىدانيم همه در پيشگاه علم او روشن و آشكار است .\r\nاگر كمى در اين باره بينديشيم كه در هر لحظه ميليونها ميليون موجود مختلف وارد زمين مىشود ، و ميليونها ميليون موجود از آن برمىخيزد ، و ميليونها ميليون از آسمان نازل مىگردد ، يا به آسمان صعود مىكند ، كه از شماره و حد و حصر بيرون است ، و هيچكس جز خدا نمىتواند آنها را احصا كند آن گاه به وسعت علم پروردگار آشنا مىشويم .\r\nو بالآخره در چهارمين و پنجمين توصيف روى نقطه حساسى تكيه كرده ، مىفرمايد : « او با شماست هر جا كه باشيد » ( * ( وَهُوَ مَعَكُمْ أَيْنَ ما كُنْتُمْ ) * ) .\r\n« و چون چنين است او به آنچه انجام مىدهيد بصير و بينا است » ( * ( وَاللَّه بِما\r\n","description":"","footnote":"","page_name":" 306 ","page_number":306},
  {"content":"\r\n* ( تَعْمَلُونَ بَصِيرٌ ) * ) .\r\nچگونه او با ما نباشد در حالى كه ما نه تنها در وجود كه در بقاء خود لحظه به لحظه به او متكى هستيم و از وى مدد مىگيريم ، او روح عالم هستى است ، او جان جهان است ، بلكه او برتر از اين و آن است ! از زمانى كه به صورت ذره خاكى در گوشه اى افتاده بوديم ، و از آن لحظه اى كه به صورت جنين در شكم مادر قرار داشتيم او با ما بود ، و در تمام عمر ، و در عالم و برزخ نيز همه جا با ما است ، آيا با اين حال ممكن است از ما بى خبر باشد ؟ ! راستى اين احساس كه او همه جا با ما است از يك سو به انسان عظمت و شكوه مىبخشد و از سوى ديگر اطمينان و اعتماد به نفس مىدهد و شجاعت و شهامت در او مىآفريند ، و از سوى سوم احساس مسئوليت شديد مىبخشد ، چرا كه او همه جا حاضر و ناظر و مراقب است ، و اين بزرگترين درس تربيت است ، آرى اين اعتقاد ريشه اصلى تقوى و پاكى و درستكارى انسان است و هم رمز عظمت و بزرگى او .\r\nاين يك واقعيت است كه او هميشه و همه جا با ما است ، نه يك كنايه و مجاز ، حقيقتى كه از يك سو دلپذير و دلانگيز و روحپرور است ، و از سوى ديگر رعبانگيز و مسئوليت آفرين ! لذا در حديثى از پيغمبر گرامى اسلام ص نقل شده است كه فرمود :\r\nان من افضل ايمان المرء ان يعلم ان اللَّه تعالى معه حيث كان :\r\n« برترين مرحله ايمان انسان اين است كه بداند هر جا باشد خدا با او است » ( 1 ) .\r\nدر حديث ديگرى مىخوانيم كه موسى عرض كرد : اين اجدك يا رب ؟ .\r\n\r\n","description":"","footnote":"\r\n( 1 ) در المنثور جلد 6 صفحه 171 .\r\n","page_name":" 307 ","page_number":307},
  {"content":"\r\n« كجا تو را بيابم اى پروردگار » ؟ ! قال : يا موسى اذا قصدت الى فقد وصلت الى ! : « خطاب آمد كه اى موسى هر زمان اراده من كنى به من رسيده اى » ! ( 1 ) .\r\nاصولا اين « معيت » ( همراه بودن خدا با بندگان ) به قدرى ظريف و دقيق است كه هر انسان متفكر و مؤمنى به مقدار انديشه و ايمانش آن را درك مىكند و از عمق آن با خبر مىگردد .\r\nبعد از مساله حاكميت و تدبير سخن به مساله مالكيت او در كل جهان هستى مىرسد ، مىفرمايد : « مالكيت آسمانها و زمين از آن او است » ( * ( لَه مُلْكُ السَّماواتِ وَالأَرْضِ ) * ) .\r\nو سرانجام به مساله مرجعيت او اشاره كرده مىافزايد : « و همه كارها به او بازگشت مىكند » ( * ( وَإِلَى اللَّه تُرْجَعُ الأُمُورُ ) * ) .\r\nآرى وقتى او خالق و مالك و حاكم و مدبر ما است و همه جا با ما مىباشد مسلما بازگشت همه ما و همه كارها نيز به سوى او است .\r\nما رهروان منزل عشق او هستيم كه با كوله بارى از اميد و نيروها از سرمنزل عدم به راه افتاده‌ايم ، و تا به اقليم وجود اينهمه راه آمده‌ايم ، ما از او هستيم و به سوى او باز مىگرديم ، چرا كه مبدأ و منتهى او است .\r\nقابل توجه اينكه در سه آيه قبل نيز عين اين توصيف آمده بود : له ملك السماوات و الارض اين تكرار ممكن است به آن خاطر باشد كه در آنجا تنها از مساله حيات و مرگ موجودات زنده سخن در ميان بود ، و اينجا دامنه بحث گسترده تر شده و سخن از بازگشت همه امور به سوى او است .\r\nو نيز در آنجا مقدمه اى بود براى بيان قدرت خداوند بر همه چيز و در اينجا\r\n\r\n","description":"","footnote":"\r\n( 1 ) روح البيان جلد 9 صفحه 351 .\r\n","page_name":" 308 ","page_number":308},
  {"content":"\r\nمقدمه اى براى بازگشت همه چيز به سوى او است كه اين هر دو لازمه مالكيت خداوند نسبت به آسمانها و زمين است .\r\nتعبير به « الامور » به صيغه جمع نشان مىدهد كه نه تنها انسانها كه همه موجودات به سوى او در حركتند حركتى دائم و توقف ناپذير ! بنا بر اين مفهوم آيه منحصر به بازگشت انسانها در آخرت به او نيست ، هر چند موضوع معاد يكى از مصاديق روشن آن محسوب مىشود .\r\nدر آخرين آيه مورد بحث به دو وصف ديگر نيز اشاره كرده مىفرمايد :\r\n« او شب را در روز ، و روز را در شب داخل مىكند » ( * ( يُولِجُ اللَّيْلَ فِي النَّهارِ وَيُولِجُ النَّهارَ فِي اللَّيْلِ ) * ) ( 1 ) .\r\nآرى تدريجا از يكى مىكاهد و به ديگرى مىافزايد و طول شب و روز را در سال تغيير مىدهد ، همان تغييرى كه همراه با فصول چهارگانه سال است با تمام بركاتى كه براى انسانها در اين فصول نهفته است .\r\nاين آيه تفسير ديگرى نيز دارد و آن اينكه به هنگام طلوع و غروب آفتاب هرگز تغيير نظام نور و ظلمت دفعة رخ نمىدهد تا براى انسانها و موجودات زنده ديگر موجب انواع مشكلات گردد ، بلكه اين امر به صورت تدريجى رخ مىدهد ، و موجودات را آرام آرام از روشنايى روز به تاريكى شب و از تاريكى شب به روشنايى روز منتقل مىسازد ، و فرا رسيدن شب و روز را از مدتى قبل اعلام مىدارد تا همگان خود را آماده كنند .\r\nجمع ميان دو تفسير در مفهوم آيه نيز كاملا ممكن است .\r\n\r\n","description":"","footnote":"\r\n( 1 ) « يولج » از ماده « ايلاج » و آن هم از ماده « ولوج » گرفته شده است ، « ولوج » به معنى داخل شدن و نفوذ كردن و « ايلاج » به معنى داخل كردن و نفوذ دادن است .\r\n","page_name":" 309 ","page_number":309},
  {"content":"\r\nو در پايان مىافزايد : « و او به آنچه بر دلها حاكم است آگاه است » ( * ( وَهُوَ عَلِيمٌ بِذاتِ الصُّدُورِ ) * ) .\r\nهمانگونه كه اشعه حياتبخش آفتاب و روشنايى روز در اعماق تاريكى شب نفوذ مىكند و همه جا را روشن مىسازد ، علم پروردگار نيز در تمام زواياى قلب و جان انسان نفوذ مىكند و همه اسرار آن را روشن مىسازد .\r\nقابل توجه اينكه در آيات قبل سخن از آگاهى خداوند نسبت به اعمال ما بود ( * ( وَاللَّه بِما تَعْمَلُونَ بَصِيرٌ ) * ) و در اينجا سخن از آگاهى او نسبت به نيات و عقائد و افكار ما است ( * ( وَهُوَ عَلِيمٌ بِذاتِ الصُّدُورِ ) * ) .\r\nكلمه « ذات » چنان كه قبلا هم اشاره كرده‌ايم در لغت عرب به معنى « عين و حقيقت » نيامده است ، و اين اصطلاحى است از سوى فلاسفه ، بلكه « ذات » در لغت به معنى « صاحب چيزى » است ، بنا بر اين « ذات الصدور » اشاره به نيات و اعتقاداتى است كه قلوب انسانها را در اختيار خود گرفته است و بر آن حاكم است ( دقت كنيد ) .\r\nو چه زيبا است كه انسان تمام اين صفات الهى را از اعماق جان باور كند و حضور او را در اعمال و در نيات و عقائد خود احساس نمايد ، آيا با اين احساس امكان دارد از جاده اطاعت و بندگى خارج شده ، در طريق عصيان و زشتى گام بگذارد ؟ !\r\n\r\nنكته : آيات اسم اعظم خدا\r\nمىدانيم فلاسفه و متكلمان صفات خدا را به دو دسته تقسيم كرده‌اند :\r\n« صفات ذات » كه بيان اوصاف جمال و جلال او است و « صفات فعل » كه بيانگر افعالى است كه از ذات مباركش صادر مىشود .\r\n","description":"","footnote":"","page_name":" 310 ","page_number":310},
  {"content":"\r\nدر آيات ششگانه اى كه در آغاز اين سوره آمده و بايد طبق حديث آنها را آيات « ژرفانديشان » ( متعمقين ) نام نهاد بيست وصف از اوصاف ذات و افعال آمده ، از علم و قدرت و حكمت و ازليت و ابديت خداوند گرفته ، تا خلقت و تدبير و مالكيت و حاكميت و احاطه او نسبت به همه موجودات ، و حضورش در همه جا ، آن هم با تعبيراتى كه به آنها عمق بيشترى مىبخشد .\r\nتوجه و ايمان به اين صفات و تلاش در روشن ساختن شعله اى هر چند كوچك از آنها در وجود خود ، ما را در سير تكاملى و مسير الى اللَّه بهترين يار و مددكار است .\r\nدر حديثى از « براء بن عازب » آمده است كه مىگويد : به على ع عرض كردم :\r\nيا امير المؤمنين ! اسئلك باللَّه و رسوله ، الا خصصتنى باعظم ما خصك به رسول اللَّه ( ص ) ، و اختصه به جبرئيل ، و ارسله به الرحمن ، فقال اذا اردت ان تدعو اللَّه باسمه الاعظم ، فاقرأ من اول سورة الحديد الى آخر ست آيات منها * ( عَلِيمٌ بِذاتِ الصُّدُورِ ) * ، و آخر سورة الحشر يعنى اربع آيات ، ثم ارفع يديك فقل يا من هو هكذا ، اسالك به حق هذه الاسماء ان تصلى على محمد ( ص ) و ان تفعل بى كذا و كذا مما تريد ، فو اللَّه الذى لا إله غيره لتنقلبن بحاجتك ان شاء اللَّه\r\n: « اى امير مؤمنان ! تو را به خدا و رسولش مىخوانم كه برترين چيزى كه پيامبر ص ويژه تو كرد ، و جبرئيل مخصوص او ساخت ، و خداوند جبرئيل را به آن فرستاد در اختيار من قرار دهى ! فرمود : هنگامى كه مىخواهى خدا را به نام اعظمش بخوانى از آغاز سوره حديد تا شش آيه ، تا * ( عَلِيمٌ بِذاتِ الصُّدُورِ ) * را بخوان ، و سپس چهار آيه آخر سوره حشر را بعد دو دستت را بلند كن و بگو :\r\nاى خداوندى كه چنين هستى تو را به حق اين اسماء مىخوانم كه بر محمد ص درود فرستى و فلان حاجت مرا برآورى - سپس آنچه را مىخواهى بگو - سوگند\r\n","description":"","footnote":"","page_name":" 311 ","page_number":311},
  {"content":"\r\nبه خداوندى كه معبودى جز او نيست به حاجتت خواهى رسيد ان شاء اللَّه » ( 1 ) .\r\nدر عظمت اين آيات و اهميت محتواى آن ، همين حديث كافى است ، ولى نبايد فراموش كرد كه اسم اعظم الهى تنها الفاظ نيست تخلق به آنها نيز لازم است .\r\n\r\n[ سوره الحديد ‹ 57 › : آيات 7 تا 11 
  ]\r\nآمِنُوا بِاللَّه وَرَسُولِه وَأَنْفِقُوا مِمَّا جَعَلَكُمْ مُسْتَخْلَفِينَ فِيه فَالَّذِينَ آمَنُوا مِنْكُمْ وَأَنْفَقُوا لَهُمْ أَجْرٌ كَبِيرٌ ‹ 7 › وَما لَكُمْ لا تُؤْمِنُونَ بِاللَّه وَالرَّسُولُ يَدْعُوكُمْ لِتُؤْمِنُوا بِرَبِّكُمْ وَقَدْ أَخَذَ مِيثاقَكُمْ إِنْ كُنْتُمْ مُؤْمِنِينَ ‹ 8 › هُوَ الَّذِي يُنَزِّلُ عَلى عَبْدِه آياتٍ بَيِّناتٍ لِيُخْرِجَكُمْ مِنَ الظُّلُماتِ إِلَى النُّورِ وَإِنَّ اللَّه بِكُمْ لَرَؤُفٌ رَحِيمٌ ‹ 9 › وَما لَكُمْ أَلَّا تُنْفِقُوا فِي سَبِيلِ اللَّه وَلِلَّه مِيراثُ السَّماواتِ وَالأَرْضِ لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَقاتَلَ أُولئِكَ أَعْظَمُ دَرَجَةً مِنَ الَّذِينَ أَنْفَقُوا مِنْ بَعْدُ وَقاتَلُوا وَكُلاًّ وَعَدَ اللَّه الْحُسْنى وَاللَّه بِما تَعْمَلُونَ خَبِيرٌ ‹ 10 › مَنْ ذَا الَّذِي يُقْرِضُ اللَّه قَرْضاً حَسَناً فَيُضاعِفَه لَه وَلَه أَجْرٌ كَرِيمٌ ‹ 11 ›\r\n\r\n","description":"","footnote":"\r\n( 1 ) « تفسير در المنثور » جلد 6 صفحه 171 .\r\n","page_name":" 312 ","page_number":312},
  {"content":"\r\n\r\nترجمه :\r\n7 - به خدا و رسولش ايمان بياوريد و از آنچه شما را نماينده ( خود ) در آن قرار داده انفاق كنيد ( زيرا ) كسانى كه از شما ايمان بياورند و انفاق كنند اجر بزرگى دارند .\r\n8 - چرا ايمان نياوريد در حالى كه رسول ( خدا ) شما را مىخواند كه به پروردگارتان ايمان بياوريد و از شما پيمان گرفته است ( پيمانى از طريق فطرت و خرد ) اگر آماده ايمان هستيد .\r\n9 - او كسى است كه آيات بينات بر بنده اش ( محمد ) نازل مىكند تا شما را از تاريكيها به نور بيرون برد ، و خداوند نسبت به شما مهربان و رحيم است .\r\n10 - چرا در راه خدا انفاق نكنيد در حالى كه ميراث آسمانها و زمين همه از آن خدا است ( و كسى چيزى را با خود نمىبرد ) كسانى كه قبل از پيروزى انفاق كردند و ( سپس )\r\n","description":"","footnote":"","page_name":" 313 ","page_number":313},
  {"content":"\r\nپيكار نمودند ( با كسانى كه بعد از پيروزى انفاق كردند ) يكسان نيستند آنها بلند مقامترند از كسانى كه بعد از فتح انفاق نمودند و جهاد كردند ، و خداوند به هر دو وعده نيك داده است ، و خدا به آنچه انجام مىدهيد آگاه است .\r\n11 - كيست كه به خدا وام نيكو دهد ( و از اموالى كه به او ارزانى داشته انفاق كند ) تا خداوند آن را براى او چندين برابر كند ، و براى او اجر فراوان پر ارزشى است .\r\n\r\nتفسير : ايمان و انفاق دو سرمايه بزرگ نجات و خوشبختى\r\nبعد از بيان قسمتى از دلائل عظمت خداوند در عالم هستى و اوصاف جمال و جلال او ، اوصافى كه انگيزه حركت به سوى اللَّه است ، در آيات از آنها نتيجه گيرى كرده و همگان را دعوت به ايمان و عمل مىنمايد .\r\nنخست مىفرمايد : « به خداوند و رسولش ايمان بياوريد » ( * ( آمِنُوا بِاللَّه وَرَسُولِه ) * ) .\r\nاين دعوت يك دعوت عام است كه شامل همه انسانها مىشود ، مؤمنان را به ايمانى كاملتر و راسختر ، و غير مؤمنان را به اصل ايمان دعوت مىكند ، دعوتى كه توأم با دليل است و دلائلش در آيات توحيدى قبل گذشت .\r\nسپس به يكى از آثار مهم ايمان كه « انفاق فى سبيل اللَّه » است دعوت كرده مىگويد : « از آنچه خداوند شما را در آن جانشين ديگران ساخته انفاق كنيد » ( * ( وَأَنْفِقُوا مِمَّا جَعَلَكُمْ مُسْتَخْلَفِينَ فِيه ) * ) .\r\nدعوت به ايثار و فداكارى و گذشت از مواهبى كه انسان در اختيار دارد ، منتها اين دعوت را مقرون به اين نكته مىكند كه فراموش نكنيد « در حقيقت مالك اصلى خدا است » و اين اموال و سرمايه‌ها چند روزى به عنوان امانت نزد شما سپرده شده ، همانگونه كه قبلا در اختيار اقوام پيشين بود .\r\n","description":"","footnote":"","page_name":" 314 ","page_number":314},
  {"content":"\r\nو به راستى نيز چنين است زيرا در آيات گذشته خوانديم كه مالك حقيقى كل جهان خداوند است ايمان به اين واقعيت بيانگر همين است كه ما امانتدار او هستيم ، چگونه ممكن است امانتدار فرمان صاحب امانت را ناديده بگيرد ؟ ! ايمان به اين حقيقت به انسان روح سخاوت و ايثار مىبخشد ، و دست و دل او را در انفاق باز مىكند .\r\nتعبير به « مستخلفين » ( جانشينان ) ممكن است اشاره به نمايندگى انسان از سوى خداوند در زمين و مواهب آن باشد ، و يا جانشينى از اقوام پيشين ، و يا هر دو .\r\nو تعبير به « مما » ( از چيزهايى كه . . . ) تعبير عامى است كه نه تنها اموال بلكه تمام سرمايه‌ها و مواهب الهى را شامل مىشود و همانگونه كه قبلا نيز گفته‌ايم انفاق مفهوم وسيعى دارد كه منحصر به مال نيست ، بلكه علم و هدايت و آبروى اجتماعى و سرمايه‌هاى معنوى و مادى ديگر را نيز شامل مىشود .\r\nسپس براى تشويق بيشتر مىافزايد : « آنهايى كه از شما ايمان بياورند و انفاق كنند اجر بزرگى دارند » ( * ( فَالَّذِينَ آمَنُوا مِنْكُمْ وَأَنْفَقُوا لَهُمْ أَجْرٌ كَبِيرٌ ) * ) .\r\nتوصيف اجر به بزرگى ، اشاره اى به عظمت الطاف و مواهب الهى ، و ابديت و خلوص و دوام آن است ، نه تنها در آخرت كه در دنيا نيز قسمتى از اين اجر كبير عائد آنها مىشود .\r\nبعد از امر به « ايمان » و « انفاق » در باره هر يك از اين دو به بيانى مىپردازد كه به منزله استدلال و برهان است .\r\nنخست به صورت يك استفهام توبيخى علت عدم پذيرش دعوت پيامبر ص را در مورد ايمان به خدا جويا شده ، مىفرمايد : « چه چيز سبب مىشود كه\r\n","description":"","footnote":"","page_name":" 315 ","page_number":315},
  {"content":"\r\nايمان به خدا نياوريد در حالى كه رسول او شما را دعوت براى ايمان به پروردگارتان مىكند ، و در حالى كه از شما پيمان گرفته است اگر آماده ايمان هستيد « ( * ( وَما لَكُمْ لا تُؤْمِنُونَ بِاللَّه وَالرَّسُولُ يَدْعُوكُمْ لِتُؤْمِنُوا بِرَبِّكُمْ وَقَدْ أَخَذَ مِيثاقَكُمْ إِنْ كُنْتُمْ مُؤْمِنِينَ ) * ) .\r\nيعنى اگر به راستى شما آمادگى براى پذيرش حق داريد دلائلش روشن است ، هم از طريق فطرت و عقل ، و هم از طريق دليل نقل .\r\nاز يك سو پيامبر خدا ص با دلائل روشن و آيات و معجزات باهرات به سراغ شما آمده ، و از سوى ديگر خداوند با نشان دادن آثارش در جهان آفرينش و در درون وجودتان يك نوع پيمان تكوينى از شما گرفته به او ايمان بياوريد ، اما شما نه اعتنايى به فطرت و عقل خود داريد ، و نه توجهى به مساله وحى ، معلوم مىشود اصلا شما حاضر به ايمان نيستيد ، و جهل و تعصب و تقليد كوركورانه بر فكر شما چيره شده است .\r\nاز آنچه گفتيم روشن شد كه منظور از جمله « * ( إِنْ كُنْتُمْ مُؤْمِنِينَ ) * » اين است كه « اگر شما حاضر به ايمان آوردن به چيزى و پذيرش دليلى باشيد اينجا جاى آن است » چرا كه دلائلش از هر نظر آشكار است .\r\nنكته اينجا است كه آنها شخص پيامبر ص را مىديدند ، و دعوت او را بدون هيچ واسطه مىشنيدند ، و معجزاتش را با چشم مشاهده مىكردند ، ديگر چه عذرى مىتوانست مانع گردد ؟\r\nلذا در حديثى مىخوانيم : روزى رسول خدا ص به اصحابش فرمود :\r\nاى المؤمنين اعجب اليكم ايمانا ؟ قالوا : الملائكة ! قال : و ما لهم لا يؤمنون و هم عند ربهم ؟ قالوا : فالانبياء ! قال فما لهم لا يؤمنون و الوحى ينزل عليهم ؟ قالوا : فنحن ! قال : و ما لكم لا تؤمنون و انا بين اظهركم ! و لكن اعجب المؤمنين ايمانا قوم يجيئون بعدكم يجدون صحفا يؤمنون بما فيها :\r\n","description":"","footnote":"","page_name":" 316 ","page_number":316},
  {"content":"\r\n« كداميك از مؤمنان ايمانشان شگفتانگيزتر است ؟ گفتند : فرشتگان ، فرمود : چه جاى تعجب كه آنها ايمان بياورند ؟ آنها در جوار قرب خداوندند گفتند : پس انبياء ، فرمود : با اينكه وحى بر آنها نازل مىشود چگونه ايمان نياورند ؟ گفتند : پس خود ما ! فرمود : چه جاى تعجب كه شما ايمان بياوريد در حالى كه من در ميان شما هستم ؟ ( اينجا بود كه همه ساكت ماندند و پيامبر فرمود : ) ولى از همه اعجابانگيزتر قومى هستند كه بعد از شما مىآيند و تنها اوراقى را در برابر خود مىبينند و به آنچه در آن است ايمان مىآورند » ( 1 ) .\r\nو اين يك واقعيت است كه افرادى كه ساليان دراز بعد از رحلت پيامبر ص قدم به عرصه هستى مىگذارند و فقط آثار رسول اللَّه را در كتب مىبينند و به حقانيت دعوتش پى مىبرند امتياز عظيمى بر ديگران دارند .\r\nتعبير به « ميثاق » ( پيمان مؤكد ) مىتواند اشاره به فطرت توحيدى باشد و يا دلائل عقلى كه با مشاهده نظام آفرينش بر انسان ظاهر مىگردد ، و تعبير « بربكم » ( پروردگارتان ) كه اشاره اى به تدبير الهى در عالم خلقت است شاهد بر اين معنا است .\r\nبعضى « ميثاق » را در اينجا اشاره به پيمان « عالم ذر » دانسته‌اند ، ولى اين معنى بعيد به نظر مىرسد جز به همان تفسيرى كه ما براى عالم ذر قبلا ذكر كرده‌ايم ( 2 ) .\r\nآيه بعد براى تاكيد و توضيح بيشتر پيرامون همين معنى مىافزايد : « او\r\n\r\n","description":"","footnote":"\r\n( 1 ) « صحيح بخارى » طبق نقل « تفسير مراغى » و « تفسير فى ظلال القرآن » ذيل آيات مورد بحث .\r\n( 2 ) به تفسير نمونه جلد 7 ذيل آيه 172 سوره اعراف صفحه 4 مراجعه كنيد .\r\n","page_name":" 317 ","page_number":317},
  {"content":"\r\nكسى است كه آيات روشن بر بنده خود نازل كرده است ، تا شما را از ظلمتهاى شرك و جهل و نادانى ، به ايمان و توحيد و علم ، رهنمون گردد ، و خداوند نسبت به شما رؤف و مهربان است « ( * ( هُوَ الَّذِي يُنَزِّلُ عَلى عَبْدِه آياتٍ بَيِّناتٍ لِيُخْرِجَكُمْ مِنَ الظُّلُماتِ إِلَى النُّورِ وَإِنَّ اللَّه بِكُمْ لَرَؤُفٌ رَحِيمٌ ) * ) .\r\nجمعى « آيات بينات » را در اينجا به همه « معجزات » تفسير كرده‌اند ، و گروهى به قرآن ، ولى مفهوم آيه گسترده است و همه اينها را شامل مىشود ، هر چند تعبير به « نازل كردن » مناسب قرآن است ، همان قرآنى كه پرده‌هاى ظلمت كفر و ضلالت و نادانى را مىدرد ، و آفتاب ايمان و آگاهى را در درون جان انسان طالع مىكند .\r\nتعبير به « رؤف رحيم » اشاره لطيفى به اين حقيقت است كه اين دعوت مؤكد و پرشور الهى به سوى ايمان و انفاق مظهرى از مظاهر رحمت الهيه است كه به سراغ همه شما آمده ، و تمام بركاتش در اين جهان و جهان ديگر عائد خودتان مىشود .\r\nدر اينكه آيا ميان « رؤف » و « رحيم » تفاوتى هست يا نه ؟ و اين تفاوت چگونه است ؟ در ميان مفسران گفتگو است ، و مناسبتر از همه اين است كه « رؤف » اشاره به محبت و لطف خاصش نسبت به مطيعان است در حالى كه « رحيم » اشاره به رحمت او در مورد عاصيان است .\r\nبعضى نيز گفته‌اند « رأفت » در مورد رحمت قبل از ظهور آن گفته مىشود اما « رحمت » تعبيرى است كه بعد از ظهور بر آن اطلاق مىگردد .\r\nسپس به استدلالى براى مساله انفاق پرداخته مىفرمايد : « چرا در راه خدا انفاق نكنيد در حالى كه ميراث آسمانها و زمين از آن او است » ؟ ( * ( وَما لَكُمْ أَلَّا تُنْفِقُوا فِي سَبِيلِ اللَّه وَلِلَّه مِيراثُ السَّماواتِ وَالأَرْضِ ) * ) .\r\n","description":"","footnote":"","page_name":" 318 ","page_number":318},
  {"content":"\r\nيعنى سرانجام همه شما چشم از جهان و مواهبش مىپوشيد ، و همه را مىگذاريد و مىرويد ، پس اكنون كه در اختيار شما است چرا بهره خود را نمىگيريد ؟ ! « ميراث » در اصل - چنان كه راغب در مفردات مىگويد به معنى مالى است بدون قرارداد و مانند آن به انسان منتقل مىشود ، و آنچه از ميت به بازماندگان منتقل مىشود يكى از مصداقهاى آن است كه بر اثر كثرت استعمال هنگام ذكر اين كلمه همين معنى تداعى مىشود .\r\nتعبير « * ( لِلَّه مِيراثُ السَّماواتِ وَالأَرْضِ ) * » از اين نظر است كه نه تنها اموال و ثروتهاى روى زمين بلكه آنچه در تمام آسمان و زمين وجود دارد به ذات پاك او بر مىگردد ، همه خلايق مىميرند و خداوند وارث همه آنها است .\r\nو از آنجا كه انفاق در شرائط و احوال مختلف ارزشهاى متفاوتى دارد در جمله بعد مىافزايد : آنهايى كه قبل از « پيروزى » انفاق كردند و پيكار نمودند با كسانى كه بعد از فتح اين كار را انجام دادند مساوى نيستند « ( * ( لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَقاتَلَ ) * ) ( 1 ) .\r\nدر اينكه منظور از اين « فتح » كدام فتح است ميان مفسران گفتگو است ، بعضى آن را اشاره به « فتح مكه » در سال هشتم هجرت مىدانند ، و بعضى آن را اشاره به « فتح حديبيه » در سال ششم .\r\nالبته نظر به اينكه كلمه « فتح » در سوره إِنَّا فَتَحْنا لَكَ فَتْحاً مُبِيناً به « فتح حديبيه تفسير شده است مناسب اين است كه در اينجا نيز فتح حديبيه باشد ، ولى تعبير به » قاتل « ( پيكار كند ) مناسب با فتح مكه است زيرا در حديبيه پيكارى رخ نداد ، اما در فتح مكه پيكارى سريع و كوتاه كه با مقاومت چندانى روبرو نشد صورت\r\n\r\n","description":"","footnote":"\r\n( 1 ) اين آيه محذوفى دارد كه از مذكور استفاده مىشود ، و در تقدير چنين است « لا يستوى من انفق من قبل الفتح و قاتل و الذين انفقوا بعد الفتح و قاتلوا » .\r\n","page_name":" 319 ","page_number":319},
  {"content":"\r\nگرفت .\r\nاين احتمال نيز وجود دارد كه مراد از « الفتح » در اين آيه جنس فتح و هر گونه پيروزى مسلمين در جنگهاى اسلامى باشد ، يعنى : آنها كه در مواقع بحرانى از بذل مال و جان ابا داشتند از آنها كه بعد از فرونشستن طوفانها به يارى اسلام شتافتند برترند .\r\nلذا براى تاكيد بيشتر مىافزايد : « اين گروه مقامشان برتر و بالاتر از كسانى است كه بعد از فتح انفاق كردند و جهاد نمودند » ( * ( أُولئِكَ أَعْظَمُ دَرَجَةً مِنَ الَّذِينَ أَنْفَقُوا مِنْ بَعْدُ وَقاتَلُوا ) * ) .\r\nعجب اينكه جمعى از مفسران كه آيه را ناظر به فتح مكه يا حديبيه مىدانند مصداق انفاق كننده را در اين آيه ابو بكر دانسته‌اند ، در حالى كه بدون شك از زمان هجرت تا آن زمان كه 6 تا 8 سال طول كشيد و غزوات زيادى رخ داد هزاران نفر در راه اسلام انفاق كردند و پيكار نمودند ، چرا كه در فتح مكه طبق تواريخ ده هزار نفر شركت كردند و مسلما از اين گروه عده زيادى به برنامه‌هاى جنگى كمك مالى نمودند و انفاق فى سبيل اللَّه كردند ، و مسلم است كه تعبير به « قبل » به معنى انفاق در آستانه اين فتح است نه در آغاز اسلام و بيست و يك سال قبل ! اين نكته نيز لازم به يادآورى است كه بعضى از مفسران اصرار دارند كه انفاق برتر از جهاد است تا با پيشداوريهاى آنها هماهنگ شود و شايد ذكر انفاق را در آيه فوق قبل از جهاد گواه بر اين مطلب بدانند ، در حالى كه روشن است مقدم داشتن انفاق مالى به خاطر اين است كه وسائل و مقدمات و ابزار جنگ به وسيله آن فراهم مىگردد ، و گرنه بدون شك بذل جان و آمادگى براى شهادت از انفاق مالى برتر و بالاتر است .\r\nبه هر حال از آنجا كه هر دو گروه با تفاوت درجه مشمول عنايات حقند\r\n","description":"","footnote":"","page_name":" 320 ","page_number":320},
  {"content":"\r\nدر پايان آيه مىافزايد : « خداوند به هر دو گروه وعده نيك داده است » ( * ( وَكُلًّا وَعَدَ اللَّه الْحُسْنى ) * ) .\r\nاين يك قدردانى براى عموم كسانى است كه در اين مسير گام برداشتند و « حسنى » در اينجا مفهوم وسيعى دارد كه هر گونه ثواب و پاداش نيك دنيا و آخرت را در برمىگيرد .\r\nو از آنجا كه ارزش عمل به خلوص آن است ، در پايان آيه مىافزايد :\r\n« خداوند به آنچه انجام مىدهيد آگاه است » ( * ( وَاللَّه بِما تَعْمَلُونَ خَبِيرٌ ) * ) .\r\nهم از كميت و كيفيت اعمال شما با خبر است و هم از نيات و ميزان خلوص شما .\r\nو در آخرين آيه مورد بحث باز هم براى تشويق در مورد « انفاق فى سبيل اللَّه » از تعبير جالب ديگرى استفاده كرده ، مىگويد : « كيست كه به خدا قرض نيكويى دهد و از اموالى كه به او بخشيده است انفاق نمايد ، تا آن را براى او چندين برابر كند ؟ و براى او پاداش فراوان و پر ارزشى است » ( * ( مَنْ ذَا الَّذِي يُقْرِضُ اللَّه قَرْضاً حَسَناً فَيُضاعِفَه لَه وَلَه أَجْرٌ كَرِيمٌ ) * ) .\r\nراستى تعبير عجيبى است خدايى كه بخشنده تمام نعمتها است ، و همه ذرات وجود ما لحظه به لحظه از درياى بى پايان فيض او بهره مىگيرد و مملوك او است ، ما را صاحبان اموال شمرده ، و در مقام گرفتن وام از ما برآمده ، و بر خلاف وامهاى معمولى عين همان مقدار باز پس مىدهند ، او چندين برابر ، گاه صدها و گاه هزار برابر ، بر آن اضافه مىكند و علاوه بر اينها وعده « اجر كريم » كه پاداشى است عظيم كه جز خدا نمىداند نيز مىدهد .\r\n","description":"","footnote":"","page_name":" 321 ","page_number":321},
  {"content":"\r\n\r\nنكته‌ها :\r\n\r\n1 - انگيزه‌هاى انفاق\r\nقابل توجه اينكه در آيات گذشته براى تشويق به انفاق - اعم از كمك به موضوع جهاد يا انفاقهاى ديگر به نيازمندان - تعبيرات مختلفى ديده مىشود كه هر يك مىتواند عاملى براى حركت به سوى اين هدف باشد .\r\nدر آيه هفتم اشاره به مساله استخلاف و جانشينى مردم از يكديگر ، يا از خداوند در اين ثروتها است كه مالكيت حقيقى را مخصوص خدا مىشمرد ، و همه را نماينده او در اين اموال اين بينش مىتواند دست و دل انسان را در انفاق باز كند و عاملى براى حركت در اين زمينه باشد .\r\nدر آيه دهم تعبير ديگرى آمده كه از ناپايدارى اموال و سرمايه‌ها و بازماندن آن بعد از همه انسانها حكايت مىكند ، و آن تعبير به « ميراث » است مىگويد ، ميراث آسمانها و زمين از آن خدا است .\r\nو در آيه يازدهم تعبير از همه حساستر است : خدا را وام گيرنده ، و انسانها را وام دهنده مىشمرد ، وامى كه مساله تحريم ربا در آن راه ندارد و چندين برابر تا هزاران برابر در مقابل آن پرداخته مىشود ، اضافه بر پاداش عظيمى كه در هيچ انديشه اى نمىگنجد ! اينها همه براى اين است كه بينشهاى انحرافى و انگيزه‌هاى حرص و آز و حسد و خودخواهى و طول امل را كه مانع از انفاق است از ميان ببرد ، و جامعه اى بر اساس پيوندهاى عاطفى و روح اجتماعى و تعاون عميق بسازد .\r\n\r\n2 - شرايط انفاق در راه خدا\r\nتعبير به « قرضا حسنا » در آيه فوق اشاره اى به اين حقيقت است كه\r\n","description":"","footnote":"","page_name":" 322 ","page_number":322},
  {"content":"\r\nوام دادن خود انواع و اقسامى دارد كه بعضى را « وام نيكو » و بعضى را وام كم ارزش و يا حتى بى ارزش مىتوان شمرد .\r\nقرآن مجيد شرائط وام نيكو را در برابر خداوند يا به تعبير ديگر « انفاق ارزشمند » را در آيات مختلف بيان كرده است ، و بعضى از مفسران از جمعآورى آن ده شرط استفاده كرده‌اند .\r\n1 - از بهترين قسمت مال انتخاب شود نه از اموال كم ارزش يا أَيُّهَا الَّذِينَ آمَنُوا أَنْفِقُوا مِنْ طَيِّباتِ ما كَسَبْتُمْ وَمِمَّا أَخْرَجْنا لَكُمْ مِنَ الأَرْضِ وَلا تَيَمَّمُوا الْخَبِيثَ مِنْه تُنْفِقُونَ وَلَسْتُمْ بِآخِذِيه إِلَّا أَنْ تُغْمِضُوا فِيه وَاعْلَمُوا أَنَّ اللَّه غَنِيٌّ حَمِيدٌ : « اى كسانى كه ايمان آورده‌ايد از اموال پاكيزه اى كه به دست آورده‌ايد ، يا از زمين براى شما خارج ساخته‌ايم انفاق كنيد ، و به سراغ قسمتهاى ناپاك براى انفاق نرويد در حالى كه خودتان حاضر نيستيد آنها را بپذيريد مگر از روى اغماض ، و بدانيد خداوند بى نياز و شايسته ستايش است » ( بقره - 267 ) .\r\n2 - از اموالى كه مورد نياز انسان است باشد ، چنان كه مىفرمايد وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ : « آنها ديگران را بر خود مقدم مىدارند هر چند شخصا شديدا نيازمند باشند » . ( حشر - 9 ) .\r\n3 - به كسانى انفاق كند كه سخت به آن نيازمندند و اولويتها را در نظر گيرد لِلْفُقَراءِ الَّذِينَ أُحْصِرُوا فِي سَبِيلِ اللَّه : « انفاق شما ( مخصوصا ) براى نيازمندانى باشد كه در راه خدا در محاصره قرار گرفته‌اند » ( بقره 273 ) .\r\n4 - انفاق اگر مكتوم باشد بهتر است : وَإِنْ تُخْفُوها وَتُؤْتُوهَا الْفُقَراءَ فَهُوَ خَيْرٌ لَكُمْ : « هر گاه آنها را مخفى ساخته و به نيازمندان بدهيد براى شما بهتر است » ( بقره 271 ) .\r\n5 - هرگز منت و آزارى با آن همراه نباشد يا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَالأَذى : « اى كسانى كه ايمان آورده‌ايد انفاقهاى خود\r\n","description":"","footnote":"","page_name":" 323 ","page_number":323},
  {"content":"\r\nرا با منت و آزار باطل نكنيد « ( بقره 264 ) .\r\n6 - انفاق بايد توأم با اخلاص و خلوص نيت باشد يُنْفِقُونَ أَمْوالَهُمُ ابْتِغاءَ مَرْضاتِ اللَّه : « كسانى كه اموالشان را براى جلب خشنودى خداوند انفاق مىكنند » ( بقره 265 ) .\r\n7 - آنچه را انفاق مىكند كوچك و كم اهميت بشمرد هر چند ظاهرا بزرگ باشد : وَلا تَمْنُنْ تَسْتَكْثِرُ : « به هنگام انفاق منت مگذار و آن را بزرگ مشمر » ( مدثر 6 ) ( 1 ) .\r\n8 - از اموالى باشد كه به آن دل بسته است و مورد علاقه او است لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ : « هرگز به حقيقت نيكوكارى نمىرسيد مگر اينكه از آنچه دوست داريد انفاق كنيد » ( آل عمران - 92 ) .\r\n9 - هرگز خود را مالك حقيقى تصور نكند ، بلكه خود را واسطه اى ميان خالق و خلق بداند : * ( وَأَنْفِقُوا مِمَّا جَعَلَكُمْ مُسْتَخْلَفِينَ فِيه ) * : « انفاق كنيد از آنچه خداوند شما را نماينده خود در آن قرار داده است » ( حديد 7 ) .\r\n10 - و قبل از هر چيز بايد انفاق از اموال حلال باشد ، چرا كه خداوند فقط آن را مىپذيرد : إِنَّما يَتَقَبَّلُ اللَّه مِنَ الْمُتَّقِينَ « خداوند تنها از پرهيزگاران قبول مىكند » ( مائده 27 ) .\r\nو در حديث آمده كه پيامبر ص فرمود :\r\nلا يقبل اللَّه صدقة من غلول\r\n« خداوند هيچگاه انفاقى را كه از طريق خيانت است نمىپذيرد » ( 2 ) .\r\n\r\n","description":"","footnote":"\r\n( 1 ) اين آيه تفسيرهاى متعددى دارد كه يكى از آنها همان است كه در بالا گفته شد ، شرح بيشتر را به خواست خدا در تفسير سوره مدثر مطالعه خواهيد كرد .\r\n( 2 ) اين اوصاف دهگانه را مرحوم « طبرسى » در « مجمع البيان » و « فخر رازى » در « تفسير كبير » و « آلوسى » در « روح المعانى » آورده و ما با مختصر تغيير و تكميل در بالا ذكر كرديم .\r\n","page_name":" 324 ","page_number":324},
  {"content":"\r\nآنچه گفته شد در واقع قسمت مهمى از اوصاف و شرائط لازم است ، ولى منحصر به اينها نيست ، و با دقت و تامل در آيات و روايات اسلامى به شرايط ديگرى نيز مىتوان دست يافت .\r\nضمنا آنچه گفته شد بعضى از شرائط « واجب » محسوب مىشود ( مانند عدم منت و آزار و تظاهر ) و بعضى از شرائط كمال است ( مانند ايثار به نفس در موقع حاجت خويشتن ) كه عدم وجود آن ارزش انفاق را از ميان نمىبرد هر چند در سطح اعلا قرار ندارد .\r\nو نيز آنچه گفته شد گرچه در مورد انفاق ( وام به خداوند ) بود ، ولى بسيارى از آنها در مورد وامهاى معمولى نيز صادق است ، و به اصطلاح از شرائط لازم ، يا شرط كمال « قرض الحسنه » مىباشد .\r\nدر باره اهميت « انفاق در راه خدا » شرح مبسوطى ذيل آيه 261 تا 267 سوره بقره آورده‌ايم ( جلد 2 تفسير نمونه صفحه 232 تا 257 ) .\r\n\r\n3 - پيشگامان در ايمان و جهاد و انفاق\r\nبدون شك كسانى كه در ايمان و اعمال خير بر ديگران مقدم مىشوند هم شجاعت و آگاهى بيشترى دارند ، و هم ايثار و فداكارى فزونتر ، و به همين دليل در پيشگاه خدا يكسان نيستند ، و لذا در آيات فوق روى همين مساله تكيه شده بود كه كسانى كه قبل از فتح ( فتح مكه يا حديبيه ، و يا مطلق فتوحات اسلامى ) انفاق كردند و جهاد نمودند در پيشگاه خدا با ديگران يكسان نيستند .\r\nدر حديثى از « ابو سعيد خدرى » نقل شده كه مىگويد : در سال « حديبيه » ( سال ششم هجرت ) ما با رسول خدا بوديم ، هنگامى كه به « عسفان » ( مكانى نزديك مكه ) رسيديم فرمود : ممكن است در آينده قومى بيايند كه اعمال شما را در مقايسه با اعمال خود كوچك بشمرند !\r\n","description":"","footnote":"","page_name":" 325 ","page_number":325},
  {"content":"\r\nگفتيم : آنها كيانند اى رسول خدا ! آيا منظور قريش است ؟\r\nفرمود نه ! آنها اهل يمن هستند كه دلهايى رقيقتر و نرمتر از شما دارند ( و اعمالى فزونتر ) .\r\nگفتيم : آيا آنها از ما بهترند ، اى رسول خدا ؟ ! فرمود : اگر براى يكى از آنها كوهى از طلا باشد و در راه خدا انفاق كند به اندازه يك مد ( 1 ) يا نصف آن كه شما انفاق مىكنيد پاداش ندارد ، بدانيد اين تفاوتى است ميان ما و مردم و شاهد آن ، اين سخن خدا است : * ( لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَقاتَلَ ) * . . . ( 2 ) .\r\nاين نكته نيز قابل توجه است كه منظور از قرض دادن به پروردگار هر گونه انفاق در راه او است كه يكى از مصاديق مهم آن كمك كردن به پيامبر ص و امام مسلمين مىباشد تا در مصارف لازم براى اداره حكومت اسلامى به كار گيرد .\r\nلذا در روايتى در كافى از امام صادق ع نقل شده است كه فرمود\r\nان اللَّه لم يسئل خلقه مما فى ايديهم قرضا من حاجة به الى ذلك ، و ما كان للَّه من حق فانما هو لوليه\r\n« خداوند از بندگانش وامى مطالبه نكرده است به خاطر احتياج او ، آنچه از حقوق براى خدا است براى ولى و نماينده او است » ( 3 ) و در حديث ديگرى از امام كاظم ع ذيل آيه مورد بحث ( * ( مَنْ ذَا الَّذِي يُقْرِضُ اللَّه ) * . . . ) آمده است كه « نزلت فى صلة الامام » : « اين آيه در مورد هديه و كمك به امام نازل شده است » ( 4 ) .\r\n\r\n","description":"","footnote":"\r\n( 1 ) ظاهرا منظور يك مد طعام است ( كمتر از يك كيلو ) .\r\n( 2 ) « در المنثور » جلد 6 صفحه 172 .\r\n( 3 ) تفسير صافى صفحه 522 .\r\n( 4 ) تفسير صافى صفحه 522 .\r\n","page_name":" 326 ","page_number":326},
  {"content":"\r\n\r\n[ سوره الحديد ‹ 57 › : آيات 12 تا 15 
  ]\r\nيَوْمَ تَرَى الْمُؤْمِنِينَ وَالْمُؤْمِناتِ يَسْعى نُورُهُمْ بَيْنَ أَيْدِيهِمْ وَبِأَيْمانِهِمْ بُشْراكُمُ الْيَوْمَ جَنَّاتٌ تَجْرِي مِنْ تَحْتِهَا الأَنْهارُ خالِدِينَ فِيها ذلِكَ هُوَ الْفَوْزُ الْعَظِيمُ ‹ 12 › يَوْمَ يَقُولُ الْمُنافِقُونَ وَالْمُنافِقاتُ لِلَّذِينَ آمَنُوا انْظُرُونا نَقْتَبِسْ مِنْ نُورِكُمْ قِيلَ ارْجِعُوا وَراءَكُمْ فَالْتَمِسُوا نُوراً فَضُرِبَ بَيْنَهُمْ بِسُورٍ لَه بابٌ باطِنُه فِيه الرَّحْمَةُ وَظاهِرُه مِنْ قِبَلِه الْعَذابُ ‹ 13 › يُنادُونَهُمْ أَ لَمْ نَكُنْ مَعَكُمْ قالُوا بَلى وَلكِنَّكُمْ فَتَنْتُمْ أَنْفُسَكُمْ وَتَرَبَّصْتُمْ وَارْتَبْتُمْ وَغَرَّتْكُمُ الأَمانِيُّ حَتَّى جاءَ أَمْرُ اللَّه وَغَرَّكُمْ بِاللَّه الْغَرُورُ ‹ 14 › فَالْيَوْمَ لا يُؤْخَذُ مِنْكُمْ فِدْيَةٌ وَلا مِنَ الَّذِينَ كَفَرُوا مَأْواكُمُ النَّارُ هِيَ مَوْلاكُمْ وَبِئْسَ الْمَصِيرُ ‹ 15 ›\r\n","description":"","footnote":"","page_name":" 327 ","page_number":327},
  {"content":"\r\n\r\nترجمه :\r\n12 - ( اين پاداش بزرگ ) در روزى است كه مردان و زنان با ايمان را مىنگرى كه نورشان پيش رو و در سمت راستشان به سرعت حركت مىكند ( و به آنها مىگويند ) بشارت باد بر شما امروز ، به باغهايى از بهشت كه نهرها زير درختانش جارى است ، جاودانه در آن خواهيد ماند و اين پيروزى بزرگى است .\r\n13 - روزى كه مردان و زنان منافق به مؤمنان مىگويند : نظرى به ما بيفكنيد تا از نور شما شعله اى برگيريم ، به آنها گفته مىشود : به پشت سر خود بازگرديد و كسب نور كنيد ! ، در اين هنگام ديوارى ميان آنها زده مىشود كه درى دارد ، درونش رحمت است و برونش عذاب ! 14 - آنها را صدا مىزنند كه مگر ما با شما نبوديم ؟ ! مىگويند : آرى ، ولى شما خود را به هلاكت افكنديد و انتظار ( مرگ پيامبر را ) كشيديد ، و ( در همه چيز ) شك و ترديد داشتيد ، و آرزوهاى دور و دراز شما را فريب داد تا فرمان خدا فرا رسيد ، و شيطان شما را در برابر خداوند فريب داد .\r\n15 - لذا امروز از شما غرامتى پذيرفته نمىشود ، و نه از كافران ، و جايگاهتان آتش است ، و همان سرپرستتان مىباشد و چه بد جايگاهى است .\r\n\r\nتفسير :\r\n\r\nبگذاريد ما هم از نور شما استفاده كنيم !\r\nاز آنجا كه در آخرين آيه از آيات گذشته خداوند انفاق كنندگان را به اجر كريم نويد داد ، در آيات مورد بحث مشخص مىكند كه اين اجر كريم و ارزشمند و با عظمت در چه روزى است ؟\r\nمىفرمايد : « اين در همان روزى است كه مردان و زنان با ايمان را مىنگرى كه نورشان در پيش رو و در سمت راستشان به سرعت حركت مىكند » ( * ( يَوْمَ تَرَى\r\n","description":"","footnote":"","page_name":" 328 ","page_number":328},
  {"content":"\r\n* ( الْمُؤْمِنِينَ وَالْمُؤْمِناتِ يَسْعى نُورُهُمْ بَيْنَ أَيْدِيهِمْ وَبِأَيْمانِهِمْ ) * ) .\r\nگرچه مخاطب در اينجا پيامبر ص است ، ولى مسلما ديگران هم اين صحنه را مىبينند ، ولى چون شناسايى مؤمنان براى پيامبر ص لازم است تا آنها را مورد تفقد بيشترى قرار دهد با اين نشانه آنها را به خوبى مىشناسد .\r\nگرچه مفسران در مورد اين « نور » احتمالات متعددى داده‌اند ولى روشن است كه منظور از آن تجسم نور ايمان است ، چون تعبير به « نورهم » ( نور مردان و زنان با ايمان ) شده است ، و جاى تعجب نيست ، چرا كه در آن روز عقائد و اعمال انسانها تجسم مىيابد ، ايمان كه همان نور هدايت است به صورت روشنايى و نور ظاهرى مجسم مىگردد ، و كفر كه تاريكى مطلق است ، به صورت ظلمت ظاهرى مجسم مىگردد .\r\nو لذا در آيه 8 سوره تحريم مىخوانيم يَوْمَ لا يُخْزِي اللَّه النَّبِيَّ وَالَّذِينَ آمَنُوا مَعَه نُورُهُمْ يَسْعى بَيْنَ أَيْدِيهِمْ « در آن روز كه خداوند پيامبر خود و كسانى را كه با او ايمان آوردند خوار نمىكند ، نورشان پيش روى آنها حركت مىكند » .\r\nدر آيات ديگر قرآن نيز آمده است كه خداوند « مؤمنان را از ظلمت به سوى نور هدايت مىكند » .\r\nتعبير به « يسعى » ( از ماده سعى به معنى حركت سريع ) دليل بر اين است كه خود مؤمنان نيز با سرعت راه محشر را به سوى بهشت و كانون سعادت جاويدان مىپيمايند ، چرا كه حركت سريع نور آنها جدا از حركت سريع خودشان نيست .\r\nقابل توجه اينكه تنها سخن از دو نور در ميان آمده ( نورى كه پيشاپيش روى مؤمنان در حركت است و نورى كه از طرف راست ) اين تعبير ممكن است اشاره به دو گروه مختلف از مؤمنان باشد ، « گروه مقربان » كه صورتى نورانى دارند\r\n","description":"","footnote":"","page_name":" 329 ","page_number":329},
  {"content":"\r\nو نورشان پيشاپيش آنها حركت مىكند ، و « اصحاب اليمين » كه نور آنها در سمت راستشان است ، چرا كه نامه اعمالشان به دست راست آنها داده مىشود ، و نور از آن برمىخيزد ، اين احتمال نيز وجود دارد كه هر دو اشاره به يك گروه است و نور يمين كنايه از نورى است كه از اعمال نيك آنها برمىخيزد و تمام اطراف آنها را روشن مىسازد .\r\nبه هر حال اين نور راهنماى آنها به سوى بهشت برين است ، و در پرتو آن راه بهشت را به سرعت مىپيمايند .\r\nاز سوى ديگر بدون شك اين نور الهى چون از ايمان و عمل صالح برمىخيزد با تفاوت مراتب ايمان و عمل صالح مردم متفاوت است ، آنها كه ايمانى قوىتر دارند نورشان فاصله زيادى را روشن مىسازد ، و آنها كه مرتبه ضعيفترى دارند از نور كمترى برخوردارند ، تا آنجا كه نور بعضى تنها نوك انگشتان پاى آنها را روشن مىسازد ! ، چنان كه در تفسير على بن ابراهيم ذيل آيه مورد بحث اشاره شده است كه : يقسم النور بين الناس يوم القيامة على قدر ايمانهم « نور در ميان مردم در روز قيامت به اندازه ايمانشان تقسيم مىشود » ( 1 ) .\r\nاينجاست كه به احترام آنها اين ندا از فرشتگان برمىخيزد : « بشارت باد بر شما امروز ، به باغهايى از بهشت كه نهرها زير درختانش جارى است » ( * ( بُشْراكُمُ الْيَوْمَ جَنَّاتٌ تَجْرِي مِنْ تَحْتِهَا الأَنْهارُ ) * ) .\r\n« جاودانه در آن خواهيد ماند ، و اين پيروزى و رستگارى بزرگى است » ( * ( خالِدِينَ فِيها ذلِكَ هُوَ الْفَوْزُ الْعَظِيمُ ) * ) .\r\nاما منافقان كه در تاريكى وحشتناك كفر و نفاق و گناه قرار گرفته‌اند در اين هنگام فريادشان بلند مىشود و ملتمسانه از مؤمنان تقاضاى نور مىكنند ،\r\n\r\n","description":"","footnote":"\r\n( 1 ) « نور الثقلين » جلد 5 صفحه 241 حديث 60 .\r\n","page_name":" 330 ","page_number":330},
  {"content":"\r\nاما چيزى جز جواب منفى نمىشنوند ، چنان كه در آيه بعد مىگويد : « روزى كه مردان و زنان منافق به مؤمنان مىگويند : نظرى بر ما بيفكنيد تا از نور شما شعله اى برگيريم » ( * ( يَوْمَ يَقُولُ الْمُنافِقُونَ وَالْمُنافِقاتُ لِلَّذِينَ آمَنُوا انْظُرُونا نَقْتَبِسْ مِنْ نُورِكُمْ ) * » ( 1 ) .\r\nاقتباس در اصل از ماده « قبس » به معنى گرفتن شعله اى از آتش است سپس به نمونه گيريهاى ديگر نيز اطلاق شده .\r\nمنظور از جمله « انظرونا » اين است كه به ما نگاه كنيد تا از نور صورت شما بهره گيريم ، و راه خود را پيدا كنيم ، يا اينكه نظر لطف و محبتى به ما بيفكنيد و سهمى از نور خود به ما دهيد ، اين احتمال نيز وجود دارد كه منظور از « انظرونا » انتظار كشيدن باشد ، يعنى كمى مهلت دهيد تا ما هم به شما برسيم و در پرتو نورتان راه را پيدا كنيم .\r\nاما به هر حال « پاسخى كه به آنها گفته مىشود اين است كه به پشت سر خود برگرديد و كسب نور كنيد » ! ( * ( قِيلَ ارْجِعُوا وَراءَكُمْ فَالْتَمِسُوا نُوراً ) * ) .\r\nاينجا جاى تحصيل نور نيست ، مىبايست آن را از دنيايى كه پشت سر گذاشتيد ، از طريق ايمان و عمل صالح ، به دست مىآورديد ، اما ديگر گذشته و دير شده است ! « در اين هنگام ناگهان ديوارى در ميان اين دو گروه زده مىشود كه درى دارد » ( * ( فَضُرِبَ بَيْنَهُمْ بِسُورٍ لَه بابٌ ) * ) .\r\n\r\n","description":"","footnote":"\r\n( 1 ) « انظرونا » از ماده « نظر » در اصل به معنى انديشه يا نگاه كردن ، براى مشاهده يا درك چيزى است ، و گاه به معنى تامل و جستجو نيز مىآيد ، هر گاه با « الى » متعدى شود به معنى افكندن چشم به سوى چيزى است ، و هر گاه با « فى » متعدى گردد به معنى تامل و تدبر است و هنگامى كه بدون حرف جر متعدى شود و بگوئيم : « نظرته و انظرته و انتظرته » به معنى تاخير انداختن و يا انتظار كشيدن است . ( اقتباس از مفردات راغب ) .\r\n","page_name":" 331 ","page_number":331},
  {"content":"\r\nولى دو طرف اين ديوار عظيم ، يا اين در ، كاملا با هم متفاوت است « درونش رحمت است و بيرونش عذاب » ( * ( باطِنُه فِيه الرَّحْمَةُ وَظاهِرُه مِنْ قِبَلِه الْعَذابُ ) * ) .\r\n« سور » در لغت به معنى ديوارى است كه در گذشته براى حفاظت به دور شهرها مىكشيدند ، و در فارسى از آن تعبير به « بارو » مىشود ، و در فواصل مختلف نيز برجهايى براى محافظان و نگهبانان داشت ، و لذا مجموعا تعبير به « برج و بارو » مىكردند .\r\nقابل توجه اينكه مىگويد : « درون آن رحمت ، و برون آن عذاب است » يعنى مؤمنان همچون ساكنان شهر در درون اين باغ هستند ، و منافقان همچون بيگانگان در قسمت بيابانى قرار دارند ، قبلا نيز آنها در يك جامعه و در كنار هم زندگى مىكردند ، اما ديوارى عظيم از اعتقادات و اعمال مختلف آنها را از يكديگر جدا مىكرد ، در قيامت نيز همين معنى مجسم مىگردد .\r\nاما اين « در » براى چيست ؟ ممكن است براى اين باشد كه منافقان از اين در نعمتهاى بهشتى را ببينند و حسرت ببرند ، يا اينكه افرادى كه كمتر آلوده‌اند پس از اصلاح از آن بگذرند و در كنار مؤمنان قرار گيرند .\r\nاما اين ديوار چنان نيست كه مانع عبور صدا باشد ، لذا در آيه بعد مىافزايد :\r\n« آنها را صدا مىزنند كه مگر ما با شما نبوديم » ؟ ! ( * ( يُنادُونَهُمْ أَ لَمْ نَكُنْ مَعَكُمْ ) * ) .\r\nهم در دنيا با شما در يك جامعه مىزيستيم ، و هم در اينجا در كنار شما بوديم چه شد كه ناگهان از ما جدا شديد ، و به روح و رحمت الهى رفتيد ، و ما را در چنگال عذاب رها كرديد ؟ ! « آنها در پاسخ مىگويند : آرى با هم بوديم » ( * ( قالُوا بَلى ) * ) .\r\nدر همه جا با هم بوديم ، در كوچه و بازار ، در سفر و حضر ، گاه همسايه هم بوديم ، و يا حتى گاه در يك خانه زندگى مىكرديم ، ولى از نظر مكتب\r\n","description":"","footnote":"","page_name":" 332 ","page_number":332},
  {"content":"\r\nو عقيده و عمل فرسنگها با هم فاصله داشتيم ، شما خط خود را از ما جدا كرده بوديد ، و در اصول و فروع از حق بيگانه بوديد .\r\nسپس مىافزايند : « شما گرفتار خطاهاى بزرگى بوديد از جمله :\r\n1 - « شما خود را به واسطه پيمودن طريق كفر فريب داديد و هلاك كرديد » ( * ( وَلكِنَّكُمْ فَتَنْتُمْ أَنْفُسَكُمْ ) * ) .\r\n2 - « پيوسته در انتظار مرگ پيامبر ص و نابودى مسلمين و برچيده شدن اساس اسلام بوديد » « * ( وَتَرَبَّصْتُمْ ) * » .\r\nبعلاوه در انجام هر كار مثبت و هر حركت صحيح حالت صبر و انتظار داشتيد و تعلل مىنموديد .\r\n3 - « پيوسته در امر معاد و رستاخيز و حقانيت دعوت پيامبر ص و قرآن شك و ترديد داشتيد » ( * ( وَارْتَبْتُمْ ) * ) .\r\n4 - « همواره گرفتار آرزوهاى دور و دراز بوديد آرزوهايى كه هرگز دست از سر شما برنداشت تا فرمان خدا دائر بر مرگتان فرا رسيد » ( * ( وَغَرَّتْكُمُ الأَمانِيُّ حَتَّى جاءَ أَمْرُ اللَّه ) * ) .\r\nآرى اين آرزوها لحظه اى مجال تفكر صحيح به شما نداد ، غرق رؤياها و پندارها بوديد ، و در عالمى از وهم و خيال زندگى مىكرديد ، و آرزوى وصول به شهوات و اهداف مادى بر شما چيره بود .\r\n5 - « از همه اينها گذشته شيطان فريبكار ( كه پايگاهش را در وجودتان محكم كرده بود ) شما را در برابر خداوند فريب داد » ( * ( وَغَرَّكُمْ بِاللَّه الْغَرُورُ ) * ) .\r\nاو با وسوسه‌ها شما را مغرور كرد ، گاه دنيا را در نظرتان جاودانه جلوه داد ، و گاه قيامت را يك حلواى نسيه قلمداد كرد ، گاهى شما را به لطف و رحمت الهى مغرور مىكرد ، و گاه اصلا وجود خداوند بزرگ را زير سؤال مىبرد ! اين عوامل پنجگانه دست به دست هم دادند و خط شما را به كلى از ما\r\n","description":"","footnote":"","page_name":" 333 ","page_number":333},
  {"content":"\r\nجدا كردند .\r\n« فتنتم » از ماده « فتنه » به معانى مختلفى آمده است آزمايش و امتحان ، فريب دادن ، بلا و عذاب ، ضلالت و گمراهى و شرك و بتپرستى و در اينجا بيشتر دو معنى آخر يعنى گمراهى و شرك مناسب است .\r\n« تربصتم » از ماده « تربص » در اصل به معنى انتظار كشيدن است ، خواه انتظار بلا و مصيبت باشد ، يا فراوانى و نعمت ، و در اينجا بيشتر مناسب انتظار مرگ پيامبر ص و برچيده شدن اسلام ، يا انتظار كشيدن به معنى تعلل ورزيدن در توبه از گناه و انجام هر گونه كار خير است .\r\n« و ارتبتم » از ماده « ريب » به هر گونه شك و ترديد كه بعدا پرده از روى آن برداشته مىشود اطلاق مىگردد ، و در اينجا بيشتر مناسب با شك در قيامت و يا حقانيت قرآن است .\r\nگرچه مفهوم الفاظى كه در آيه به كار رفته گسترده است ولى ممكن است به ترتيب بيانگر مساله « شرك » ، و انتظار « پايان عمر اسلام و پيامبر » ص و سپس شك در « معاد » و بعد از آن آلودگيهاى عملى از طريق فريب أمانى و شيطان باشد ، بنا بر اين جمله‌هاى سه گانه نخست ناظر به اصول سه گانه دين است و دو جمله اخير ناظر به فروع دين .\r\nسرانجام مؤمنان در يك نتيجه گيرى منافقان را مخاطب ساخته ، مىگويند :\r\n« امروز از شما غرامتى پذيرفته نمىشود كه در برابر آن از عذاب الهى رهايى يابيد » ( * ( فَالْيَوْمَ لا يُؤْخَذُ مِنْكُمْ فِدْيَةٌ ) * ) .\r\n« و نه از كافران » ( * ( وَلا مِنَ الَّذِينَ كَفَرُوا ) * ) .\r\nو به اين ترتيب كافران نيز سرنوشتى همچون منافقان دارند ، و همگى در گرو گناهان و زشتيهاى اعمال خويشند ، و راه خلاصى ندارند .\r\n","description":"","footnote":"","page_name":" 334 ","page_number":334},
  {"content":"\r\nو سپس مىافزايند : « جايگاهتان آتش است » ( * ( مَأْواكُمُ النَّارُ ) * ) .\r\nو « مولى و سرپرستتان همان دوزخ » ( * ( هِيَ مَوْلاكُمْ ) * ) ( 1 ) .\r\n« و چه بد جايگاهى است » ؟ ! ( * ( وَبِئْسَ الْمَصِيرُ ) * ) .\r\nمعمولا انسانها براى نجات از چنگال مجازات و كيفر در دنيا يا متوسل به غرامت مالى مىشوند ، و يا از نيروى ياور و شفيعى كمك مىطلبند ، ولى در آنجا هيچيك از اين دو براى منافقان و كافران وجود ندارد .\r\nاصولا در قيامت تمام اسباب و وسائل مادى كه در اين جهان براى رسيدن به مقاصد معمول است از كار مىافتد ، و پيوندها بريده مىشود ، چنان كه در آيه 166 بقره مىخوانيم : « وَتَقَطَّعَتْ بِهِمُ الأَسْبابُ » .\r\n« در آن روز نه دادوستدى هست و نه رابطه دوستى » « يَوْمٌ لا بَيْعٌ فِيه وَلا خُلَّةٌ » ( بقره 254 ) .\r\n« نه عوضى گرفته مىشود » « وَلا يُؤْخَذُ مِنْها عَدْلٌ » ( بقره 48 ) .\r\n« و نه كسى به فرياد دوستش مىرسد » « يَوْمَ لا يُغْنِي مَوْلًى عَنْ مَوْلًى شَيْئاً » ( دخان 41 ) « نه نقشه‌ها و مكرها به جايى مىرسد » « يَوْمَ لا يُغْنِي عَنْهُمْ كَيْدُهُمْ شَيْئاً » ( طور 45 ) .\r\n« و نه رابطه خويشاوندى به درد مىخورد » « فَلا أَنْسابَ بَيْنَهُمْ يَوْمَئِذٍ » ( مؤمنون 101 ) .\r\n« و خلاصه همه در گرو اعمال خويش و گرفتار اعمال خود هستند » « كُلُّ نَفْسٍ بِما كَسَبَتْ رَهِينَةٌ » ( مدثر 38 ) .\r\nو به اين ترتيب قرآن روشن مىكند كه تنها وسيله نجات در آن روز\r\n\r\n","description":"","footnote":"\r\n( 1 ) « مولى » در اينجا ممكن است به معنى ولى و سرپرست باشد يا به معنى شخص يا چيزى كه براى انسان اولويت دارد .\r\n","page_name":" 335 ","page_number":335},
  {"content":"\r\nايمان و عمل صالح است ، حتى دايره شفاعت محدود به كسانى است كه سهمى از اين دو را داشته باشند نه بيگانگان مطلق ، و آنها كه پيوندهاى خود را به كلى از خدا و اولياء اللَّه بريده‌اند .\r\n\r\nنكته : استمدادهاى بيحاصل مجرمان در قيامت\r\nاز آنجا كه بسيارى از مردم به هنگام ورود در عرصه محشر با نظامى كه در آنجا حاكم است آشنا نيستند بر اين باورند كه نظامات دنيا در آنجا نيز حكومت دارد ، لذا به آن متوسل مىشوند ، ولى به زودى مىفهمند چه اشتباه بزرگى مرتكب شده‌اند ؟\r\nگاه مجرمان از مؤمنان استمداد مىكنند و مىگويند : * ( انْظُرُونا نَقْتَبِسْ مِنْ نُورِكُمْ ) * « نظرى به ما بيفكنيد تا شعله اى از ايمان و عمل صالح شما برگيريم » ( آيات مورد بحث ) اما به زودى با جواب منفى روبرو مىشوند كه منبع نور اينجا نيست ، در دار دنيا بود كه غافل و بى خبر از آن گذشتيد .\r\nو گاه مجرمان از يكديگر كمك مىطلبند ( پيروان از رهبرانشان ) و مىگويند :\r\nفَهَلْ أَنْتُمْ مُغْنُونَ عَنَّا مِنْ عَذابِ اللَّه مِنْ شَيْءٍ « آيا شما سهمى از عذاب الهى را بجاى ما مىپذيريد » ( ابراهيم 21 ) كه در اينجا نيز با پاسخ منفى روبرو مىشوند .\r\nگاه حتى دست به دامن خازنان دوزخ مىزنند و مىگويند : ادْعُوا رَبَّكُمْ يُخَفِّفْ عَنَّا يَوْماً مِنَ الْعَذابِ : « از پروردگارتان بخواهيد يك روز عذاب را از ما تخفيف دهد » ( مؤمن 49 ) .\r\nو گاه از اينهم فراتر رفته از خداوند استمداد مىجويند ، و عرضه مىدارند :\r\n","description":"","footnote":"","page_name":" 336 ","page_number":336},
  {"content":"\r\nرَبَّنا أَخْرِجْنا مِنْها فَإِنْ عُدْنا فَإِنَّا ظالِمُونَ : « پروردگارا ! ما را از اين آتش سوزان بيرون آر ، اگر بار ديگر بازگشتيم ظالم و ستمگريم » ( مؤمنون 107 ) ولى پيدا است اين راه نيز بسته است ، چرا كه دوران تكليف سر آمده و آنجا سراى پاداش و كيفر است .\r\n","description":"","footnote":"","page_name":" 337 ","page_number":337},
  {"content":"\r\n\r\n[ سوره الحديد ‹ 57 › : آيات 16 تا 18 
  ]\r\nأَلَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّه وَما نَزَلَ مِنَ الْحَقِّ وَلا يَكُونُوا كَالَّذِينَ أُوتُوا الْكِتابَ مِنْ قَبْلُ فَطالَ عَلَيْهِمُ الأَمَدُ فَقَسَتْ قُلُوبُهُمْ وَكَثِيرٌ مِنْهُمْ فاسِقُونَ ‹ 16 › اعْلَمُوا أَنَّ اللَّه يُحْيِ الأَرْضَ بَعْدَ مَوْتِها قَدْ بَيَّنَّا لَكُمُ الآياتِ لَعَلَّكُمْ تَعْقِلُونَ ‹ 17 › إِنَّ الْمُصَّدِّقِينَ وَالْمُصَّدِّقاتِ وَأَقْرَضُوا اللَّه قَرْضاً حَسَناً يُضاعَفُ لَهُمْ وَلَهُمْ أَجْرٌ كَرِيمٌ ‹ 18 ›\r\n\r\nترجمه :\r\n16 - آيا وقت آن نرسيده است كه دلهاى مؤمنان در برابر ذكر خدا و آنچه از حق نازل شده است خاشع گردد ؟ و مانند كسانى نباشند كه قبلا به آنها كتاب آسمانى داده شد ، سپس زمانى طولانى بر آنها گذشت و قلبهاى آنها قساوت پيدا كرد ، و بسيارى از آنها گنهكارند .\r\n17 - بدانيد خداوند زمين را بعد از مرگ آن زنده مىكند ، ما آيات ( خود ) را براى شما بيان كرديم شايد انديشه كنيد .\r\n18 - مردان و زنان انفاق كننده و آنها كه ( از اين طريق ) به خدا قرض الحسنه دهند براى آنها مضاعف مىشود و پاداش پر ارزشى دارند .\r\n","description":"","footnote":"","page_name":" 338 ","page_number":338},
  {"content":"\r\n\r\nشان نزول :\r\nبراى نخستين آيه مورد بحث شان نزولهاى متعددى نقل شده از جمله اينكه :\r\nآيه مزبور يك سال بعد از هجرت در باره منافقان نازل شده است به خاطر اينكه روزى از سلمان فارسى پرسيدند از آنچه در تورات است براى ما سخن بگو ! ، چرا كه در تورات مسائل شگفتانگيزى است ( و به اين وسيله مىخواستند نسبت به قرآن بى اعتنايى كنند ) در اين هنگام آيات آغاز سوره يوسف نازل شد ، سلمان به آنها گفت اين قرآن « احسن القصص » و بهترين سرگذشتها است ، و براى شما از غير آن نافعتر است .\r\nمدتى از تكرار سؤال خوددارى كردند باز به سراغ سلمان آمدند و همان خواهش را تكرار كردند : در اين هنگام آيه اللَّه نَزَّلَ أَحْسَنَ الْحَدِيثِ كِتاباً مُتَشابِهاً مَثانِيَ تَقْشَعِرُّ مِنْه جُلُودُ الَّذِينَ يَخْشَوْنَ رَبَّهُمْ . . . « خداوند بهترين سخن را نازل كرده كتابى كه آياتش ( از نظر لطف و زيبايى و معنى ) همانند يكديگر است آياتى مكرر دارد ( اما تكرارى شوقانگيز ) كه از شنيدن آياتش لرزه بر اندام كسانى كه در برابر پروردگارشان خاشعند مىافتد . . . » . ( زمر - 23 ) .\r\nباز مدتى از تكرار اين سؤال خوددارى كردند و بار سوم به سراغ سلمان آمدند و همان درخواست را تكرار كردند : در اين هنگام آيه مورد بحث نازل شد ( و آنها را مؤاخذه كرد كه آيا موقع آن نرسيده است كه در برابر نام خدا خشوع كنيد و از اين سخنان دست برداريد ) .\r\nدر شان نزول ديگرى آمده است كه ياران پيامبر ص در مكه در خشكسالى و زندگى سختى به سر مىبردند هنگامى كه مهاجرت كردند به فراوانى و نعمت رسيدند وضع آنها دگرگون شد و قساوت بر قلوب عده اى چيره گشت ، در حالى\r\n","description":"","footnote":"","page_name":" 339 ","page_number":339},
  {"content":"\r\nكه لازم بود بر ايمان و يقين و اخلاص آنها به خاطر مصاحبت با قرآن افزوده شود ( آيه فوق نازل شد و به آنها هشدار داد ) ( 1 ) .\r\nپاره اى از شان نزولهاى ديگر نيز در زمينه اين آيه به چشم مىخورد كه چون حكايت از مكى بودن آيه مىكند قابل اعتماد نيست ، زيرا مشهور اين است كه تمام اين سوره در مدينه نازل شده است .\r\n\r\nتفسير :\r\n\r\nغفلت و بيخبرى تا كى ؟ !\r\nبعد از ذكر آن همه انذارهاى كوبنده و هشدارهاى بيدارگر در آيات گذشته و بيان سرنوشت دردناك منافقان و كافران در قيامت در نخستين آيه مورد بحث به صورت يك نتيجه گيرى مىفرمايد : « آيا وقت آن نرسيده است كه دلهاى افراد با ايمان در برابر ذكر خدا و آنچه از حق نازل شده است خاشع گردد .\r\nو همانند كسانى نباشند كه در گذشته كتاب آسمانى به آنها داده شد ( مانند يهود و نصارى ) سپس در ميان آنها و پيامبران فاصله افتاد ، عمرهاى طولانى يافتند و خدا را فراموش كردند و قلبهاى آنها قساوت پيدا كرد ، و بسيارى از آنها فاسق و گنهكار بودند « ( * ( أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّه وَما نَزَلَ مِنَ الْحَقِّ وَلا يَكُونُوا كَالَّذِينَ أُوتُوا الْكِتابَ مِنْ قَبْلُ فَطالَ عَلَيْهِمُ الأَمَدُ فَقَسَتْ قُلُوبُهُمْ وَكَثِيرٌ مِنْهُمْ فاسِقُونَ ) * ) ( 2 ) .\r\n\r\n","description":"","footnote":"\r\n( 1 ) « مجمع البيان » جلد 9 صفحه 237 - در تفسير « در المنثور » نيز شان نزولهايى از جمله شان نزولى شبيه به شان نزول دوم آمده است ( در المنثور جلد 6 صفحه 175 ) - بيضاوى نيز در تفسير خود ( انوار التنزيل ) اين شان نزول را آورده است .\r\n( 2 ) « يان » از ماده « أنى » ( بر وزن امن ) و از ماده « انا » ( بر وزن ندا ) و از ماده « أناء » ( بر وزن جفاء ) به معنى نزديك شدن و حضور وقت چيزى است .\r\n","page_name":" 340 ","page_number":340},
  {"content":"\r\n« تخشع » از ماده « خشوع » به معنى حالت تواضع و ادب جسمى و روحى است كه در برابر حقيقت مهم يا شخص بزرگى به انسان دست مىدهد .\r\nروشن است ياد خداوند اگر در عمق جان قرار گيرد و همچنين شنيدن آياتى كه بر پيامبر ص نازل شده است هر گاه به درستى تدبر شود بايد مايه خشوع گردد ، ولى قرآن گروهى از مؤمنان را در اينجا سخت ملامت مىكند كه چرا در برابر اين امور خاشع نمىشوند ؟ ، و چرا همچون بسيارى از امتهاى پيشين گرفتار غفلت و بيخبرى شده‌اند ؟ همان غفلتى كه نتيجه آن قساوت دل و همان قساوتى كه ثمره آن فسق و گناه است ! آيا تنها به ادعاى ايمان قناعت كردن و از كنار اين مسائل مهم به سادگى گذشتن و تن به زندگى مرفه سپردن ، در ناز و نعمت زيستن ، و پيوسته مشغول عيش و نوش بودن با ايمان سازگار است ؟ ! جمله « طال عليهم الامد » ( زمان بر آنها طولانى شد ) ممكن است اشاره به فاصله زمانى ميان آنها و پيامبرانشان باشد ، و يا طول عمر و درازى آرزوها ، و يا عدم نزول عذاب الهى در زمان طولانى ، و يا همه اينها چرا كه هر يك مىتواند عاملى براى غفلت و قساوت و آن هم سببى براى فسق و گناه گردد .\r\nدر حديثى از على ع مىخوانيم :\r\nلا تعاجلوا الامر قبل بلوغه فتندموا و لا يطولن عليكم الامد فتقسو قلوبكم :\r\n« در هيچكارى قبل از فرا رسيدن زمانش عجله نكنيد كه پشيمان مىشويد ، و فاصله ميان شما و حق نبايد طولانى گردد كه قلوب شما قساوت مىيابد » ( 1 ) .\r\nدر حديث ديگرى از زبان حضرت عيسى مسيح ع مىخوانيم :\r\nلا تكثروا الكلام به غير ذكر اللَّه فتقسو قلوبكم ، فان القلب القاسى بعيد من اللَّه ،\r\n\r\n","description":"","footnote":"\r\n( 1 ) « بحار الانوار » جلد 78 صفحه 83 حديث 85 .\r\n","page_name":" 341 ","page_number":341},
  {"content":"\r\nو لا تنظروا فى ذنوب العباد كانكم ارباب ، و انظروا فى ذنوبكم كانكم عبيد ، و الناس رجلان : مبتلى ، و معافى ، فارحموا اهل البلاء ، و احمدوا اللَّه على العافية :\r\n« بدون ذكر خداوند زياد سخن مگوييد كه موجب قساوت قلب است ، و قلب قساوتمند از خدا دور است ، و به گناهان بندگان همچون ارباب نسبت به بنده اش نگاه نكنيد ، بلكه به گناهان خويش بنگريد همچون بنده اى در برابر مولى ، مردم دو دسته‌اند : گروهى مبتلا ، و گروهى اهل عافيت ، نسبت به مبتلايان ترحم كنيد ، و خدا را بر عافيت سپاس گوئيد » ( 1 ) .\r\nو از آنجا كه زنده شدن قلبهاى مرده با ذكر الهى و پيدا كردن حيات معنوى در پرتو خشوع و خضوع در مقابل قرآن ، شباهت زيادى به زنده شدن زمينهاى مرده به بركت قطرات حياتبخش باران دارد در آيه بعد مىافزايد : « بدانيد كه خداوند زمين را بعد از مرگ آن زنده مىكند » ( * ( اعْلَمُوا أَنَّ اللَّه يُحْيِ الأَرْضَ بَعْدَ مَوْتِها ) * ) .\r\n« ما آيات خود را در صحنه آفرينش و نيز در صحنه وحى براى شما تبيين كرديم شايد انديشه كنيد » ( * ( قَدْ بَيَّنَّا لَكُمُ الآياتِ لَعَلَّكُمْ تَعْقِلُونَ ) * ) .\r\nدر حقيقت اين آيه هم اشاره اى است به زنده شدن زمينهاى مرده به وسيله باران ، و هم زنده شدن دلهاى مرده به وسيله ذكر اللَّه و قرآن مجيد كه از آسمان وحى بر قلب پاك محمد ص نازل شده است و هر دو شايسته تدبر و تعقل است .\r\nو لذا در روايات اسلامى اشاره به هر دو شده است :\r\nدر حديثى از امام صادق ع مىخوانيم كه در تفسير اين آيه فرمود :\r\nالعدل بعد الجور\r\n« منظور زنده شدن زمين به وسيله عدالت است بعد از آنكه\r\n\r\n","description":"","footnote":"\r\n( 1 ) « مجمع البيان » جلد 9 صفحه 238 .\r\n","page_name":" 342 ","page_number":342},
  {"content":"\r\nبا جور مرده باشد » ( 1 ) .\r\nو در حديث ديگرى از امام باقر ع مىخوانيم كه در تفسير « * ( اعْلَمُوا أَنَّ اللَّه يُحْيِ الأَرْضَ بَعْدَ مَوْتِها ) * » فرمود :\r\nيحيى اللَّه تعالى بالقائم بعد موتها ، يعنى بموتها كفر اهلها ، و الكافر ميت ! :\r\n« خداوند زمين را به وسيله حضرت مهدى ع زنده مىكند بعد از آنكه مرده باشد ، و منظور از مردن زمين كفر اهل آن است و كافر مرده است » ! ( 2 ) .\r\nناگفته پيدا است كه اين تفسيرها در حقيقت بيان مصداقهاى روشن آيه است و هرگز مفهوم آيه را محدود نمىكند .\r\nدر حديث ديگرى از امام كاظم ع آمده است :\r\nفان اللَّه يحيى القلوب الميتة بنور الحكمة كما يحيى الارض الميتة بوابل المطر :\r\n« خداوند دلهاى مرده را به نور حكمت زنده مىكند همانگونه كه زمينهاى مرده را به بارانهاى پربركت » ( 3 ) .\r\nدر آيه بعد بار ديگر به مساله انفاق كه از ميوه‌هاى شجره ايمان و خشوع است بازمىگردد ، و همان تعبيرى را كه در آيات قبل خوانديم با اضافاتى تكرار مىكند و مىفرمايد : « مردان و زنانى كه در راه خدا انفاق كنند ، و آنها كه از اين طريق به خداوند قرض الحسنه دهند ، خداوند آن را مضاعف و چند برابر كرده و براى آنها پاداش پر ارزشى است » ( * ( إِنَّ الْمُصَّدِّقِينَ وَالْمُصَّدِّقاتِ وَأَقْرَضُوا اللَّه قَرْضاً حَسَناً يُضاعَفُ لَهُمْ وَلَهُمْ أَجْرٌ كَرِيمٌ ) * ) ( 4 ) .\r\n\r\n","description":"","footnote":"\r\n( 1 ) « روضه كافى مطابق نقل نور الثقلين جلد 5 صفحه 243 .\r\n( 2 ) « كمال الدين » مطابق نقل نور الثقلين جلد 5 صفحه 242 .\r\n( 3 ) « بحار الانوار » جلد 78 صفحه 308 .\r\n( 4 ) « المصدقين و المصدقات » به معنى « المتصدقين و المتصدقات » است ، و عطف « اقرضوا اللَّه » كه « جمله فعليه » است بر « جمله اسميه » قبل ، به خاطر آن است كه اين جمله به معنى « الذين اقرضوا اللَّه » مىباشد .\r\n","page_name":" 343 ","page_number":343},
  {"content":"\r\nدر اينكه چرا مساله « انفاق » به عنوان « قرض الحسنه » به خداوند مطرح شده ، و همچنين پاداش مضاعف و اجر كريم براى چيست ؟ ذيل آيه 11 همين سوره بحث كرديم .\r\nبعضى احتمال داده‌اند كه منظور از « قرض الحسنه به خداوند » در اين آيه و آيات مشابه آن ( 1 ) به معنى وام دادن به بندگان است ، زيرا خدا نيازى به وام ندارد ، اين بندگان مؤمن هستند كه نياز به وام دارند ، ولى با توجه به سياق آيات چنين به نظر مىرسد كه منظور از « قرض الحسنه » در همه اين آيات همان « انفاق فى سبيل اللَّه » است ، هر چند وام دادن به بندگان خدا نيز از افضل اعمال است و در آن حرفى نيست .\r\nفاضل مقداد نيز در « كنز العرفان » اشاره به اين معنى كرده ، هر چند آن را به همه اعمال صالح تفسير مىكند ( 2 ) .\r\n\r\nنكته : افراد گنهكارى كه با شنيدن اين آيه توبه كردند\r\nآيه * ( أَ لَمْ يَأْنِ لِلَّذِينَ آمَنُوا ) * . . . از آيات تكان دهنده قرآن مجيد است كه قلب و روح انسان را در تسخير خود قرار مىدهد ، پرده‌هاى غفلت را مىدرد و فرياد مىزند آيا موقع آن نرسيده است كه قلبهاى با ايمان در برابر ذكر خدا و از آنچه از حق نازل شده خاشع گردد ؟ و همانند كسانى نباشند كه قبل از آنها\r\n\r\n","description":"","footnote":"\r\n( 1 ) بقره 245 ، حديد 11 ، تغابن 17 ، مزمل 20 .\r\n( 2 ) كنز العرفان جلد 2 صفحه 58 .\r\n","page_name":" 344 ","page_number":344},
  {"content":"\r\nآيات كتاب آسمانى را دريافت داشتند اما بر اثر طول زمان قلبهاى آنها به قساوت گرائيد ؟\r\nلذا در طول تاريخ افراد بسيار آلوده اى را مىبينيم كه با شنيدن اين آيه چنان تكان خوردند كه در يك لحظه با تمام گناهان خود وداع گفتند ، و حتى بعضا در صف زاهدان و عابدان قرار گرفتند ، از جمله سرگذشت معروف فضيل بن عياض است .\r\n« فضيل » كه در كتب رجال به عنوان يكى از راويان موثق از امام صادق ع و از زهاد معروف معرفى شده و در پايان عمر در جوار كعبه مىزيست و همانجا در روز عاشورا بدرود حيات گفت در آغاز كار راهزن خطرناكى بود كه همه مردم از او وحشت داشتند .\r\nاز نزديكى يك آبادى مىگذشت دختركى را ديد و نسبت به او علاقه مند شد عشق سوزان دخترك فضيل را وادار كرد كه شب هنگام از ديوار خانه او بالا رود و تصميم داشت به هر قيمتى كه شده به وصال او نائل گردد ، در اين هنگام بود كه در يكى از خانه‌هاى اطراف شخص بيداردلى مشغول تلاوت قرآن بود و به همين آيه رسيده بود : * ( أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّه ) * . . . اين آيه همچون تيرى بر قلب آلوده فضيل نشست ، درد و سوزى در درون دل احساس كرد ، تكان عجيبى خورد ، اندكى در فكر رفت اين كيست كه سخن مىگويد ؟ و به چه كسى اين پيام را مىدهد ؟ به من مىگويد : اى فضيل ! « آيا وقت آن نرسيده است كه بيدار شوى ، از اين راه خطا برگردى ، از اين آلودگى خود را بشويى ، و دست به دامن توبه زنى ؟ ! ناگهان صداى فضيل بلند شد و پيوسته مىگفت : بلى و اللَّه قد آن ، بلى و اللَّه قد آن ! : به خدا سوگند وقت آن رسيده است ، به خدا سوگند وقت آن رسيده است » ! او تصميم نهايى خودش را گرفته بود ، و با يك جهش برقآسا از صف اشقيا\r\n","description":"","footnote":"","page_name":" 345 ","page_number":345},
  {"content":"\r\nبيرون پريد ، و در صفوف سعدا جاى گرفت ، به عقب برگشت و از ديوار بام فرود آمد ، و به خرابه اى وارد شد كه جمعى از كاروانيان آنجا بودند ، و براى حركت به سوى مقصدى با يكديگر مشورت مىكردند ، مىگفتند فضيل و دارودسته او در راهند ، اگر برويم راه را بر ما مىبندند و ثروت ما را به غارت خواهند برد ! فضيل تكانى خورد و خود را سخت ملامت كرد ، و گفت چه بد مردى هستم ! اين چه شقاوت است كه به من رو آورده ؟ در دل شب به قصد گناه از خانه بيرون آمده‌ام ، و قومى مسلمان از بيم من به كنج اين خرابه گريخته‌اند ! روى به سوى آسمان كرد و با دلى توبه كار اين سخنان را بر زبان جارى ساخت :\r\nاللهم انى تبت اليك و جعلت توبتى اليك جوار بيتك الحرام ! : « خداوندا من به سوى تو بازگشتم ، و توبه خود را اين قرار مىدهم كه پيوسته در جوار خانه تو باشم ، خدايا از بدكارى خود در رنجم ، و از ناكسى در فغانم ، درد مرا درمان كن ، اى درمان كننده همه دردها ! و اى پاك و منزه از همه عيبها ! اى بىنياز از خدمت من ! و اى بىنقصان از خيانت من ! مرا به رحمتت ببخشاى ، و مرا كه اسير بند هواى خويشم از اين بند رهايى بخش » ! خداوند دعاى او را مستجاب كرد ، و به او عنايتها فرمود ، و از آنجا بازگشت و به سوى « مكه » آمد ، سالها در آنجا مجاور بود و از جمله اوليا گشت !\r\n\r\nگداى كوى تو از هشت خلد مستغنى است\r\nاسير عشق تو از هر دو كون آزاد است ! ( 1 )\r\n\r\nبعضى از مفسران نقل كرده‌اند كه يكى از رجال معروف بصره مىگويد من از راهى مىگذشتم ناگهان صيحه اى شنيدم به دنبال آن رفتم مردى را مشاهده كردم بيهوش بر زمين افتاده بود گفتم اين چيست ؟ گفتند : مردى است بيداردل ،\r\n\r\n","description":"","footnote":"\r\n( 1 ) اقتباس از « سفينة البحار » ( جلد 2 صفحه 369 ) و « روح البيان » جلد 9 صفحه 365 ، و « تفسير قرطبى » جلد 9 صفحه 6421 .\r\n","page_name":" 346 ","page_number":346},
  {"content":"\r\nآيه اى از قرآن را شنيد و مدهوش شد ، گفتم : كدام آيه ؟ گفتند : * ( أَ لَمْ يَأْنِ لِلَّذِينَ آمَنُوا أَنْ تَخْشَعَ قُلُوبُهُمْ لِذِكْرِ اللَّه ) * . . .\r\nناگهان آن مرد مدهوش كه صداى ما را شنيد به هوش آمد ، و شروع به خواندن اين اشعار سوزناك نمود :\r\n\r\nاما آن للهجران ان يتصرما\r\nو للغصن غصن البان ان يتبسما\r\n\r\n\r\nو للعاشق الصب الذى ذاب و انحنى\r\nا لم يان ان يبكى عليه و يرحما\r\n\r\n\r\nكتبت بماء الشوق بين جوانحى\r\nكتابا حكى نقش الوشى المنمنما\r\n\r\n« آيا موقع آن نرسيده است كه زمان هجران به سر آيد ؟ ! و شاخه بلند و خشبوى اميد من خندان شود ؟\r\nو آيا زمان آن نيامده كه براى عاشق بيقرارى كه آب شده و منحنى گشته ، بر او بگريند و مورد ترحمش قرار دهند ؟\r\nآرى با آب شوق در درون قلبم نوشتم :\r\nنامه اى نوشتم كه صفحه زيبا و رنگارنگ و جالبى را حكايت مىكند » .\r\nسپس گفت : مشكل است ، مشكل است ، مشكل ! اين را گفت و بار ديگر مدهوش بر زمين افتاد ، او را حركت داديم ولى ديديم جان به جان آفرين تسليم كرده ! ( 1 ) .\r\n\r\n","description":"","footnote":"\r\n( 1 ) تفسير « روح المعانى » جلد 27 صفحه 156 .\r\n","page_name":" 347 ","page_number":347},
  {"content":"\r\n\r\n[ سوره الحديد ‹ 57 › : آيات 19 تا 20 
  ]\r\nوَ الَّذِينَ آمَنُوا بِاللَّه وَرُسُلِه أُولئِكَ هُمُ الصِّدِّيقُونَ وَالشُّهَداءُ عِنْدَ رَبِّهِمْ لَهُمْ أَجْرُهُمْ وَنُورُهُمْ وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ الْجَحِيمِ ‹ 19 › اعْلَمُوا أَنَّمَا الْحَياةُ الدُّنْيا لَعِبٌ وَلَهْوٌ وَزِينَةٌ وَتَفاخُرٌ بَيْنَكُمْ وَتَكاثُرٌ فِي الأَمْوالِ وَالأَوْلادِ كَمَثَلِ غَيْثٍ أَعْجَبَ الْكُفَّارَ نَباتُه ثُمَّ يَهِيجُ فَتَراه مُصْفَرًّا ثُمَّ يَكُونُ حُطاماً وَفِي الآخِرَةِ عَذابٌ شَدِيدٌ وَمَغْفِرَةٌ مِنَ اللَّه وَرِضْوانٌ وَمَا الْحَياةُ الدُّنْيا إِلَّا مَتاعُ الْغُرُورِ ‹ 20 ›\r\n\r\nترجمه :\r\n19 - كسانى كه به خدا و رسولانش ايمان آوردند آنها صديقين ، و شهداء نزد پروردگارشان هستند ، بر آنها است پاداش ( اعمال ) شان ، و نور ( ايمان ) شان ، و كسانى كه كافر شدند و آيات ما را تكذيب كردند اصحاب دوزخند .\r\n20 - بدانيد زندگى دنيا تنها بازى و سرگرمى ، و تجمل پرستى و تفاخر در ميان شما ، و افزون طلبى در اموال و فرزندان است ، همانند بارانى كه محصولش كشاورزان را در شگفتى فرو مىبرد سپس خشك مىشود به گونه اى كه آن را زرد رنگ مىبينى ، سپس تبديل به كاه مىشود ، و در آخرت يا عذاب شديد است ، يا مغفرت و رضاى الهى ، و ( به هر حال ) زندگى دنيا چيزى جز متاع غرور نيست !\r\n","description":"","footnote":"","page_name":" 348 ","page_number":348},
  {"content":"\r\n\r\nتفسير : دنيا چيزى جز متاع غرور نيست !\r\nدر ادامه بحث آيات گذشته پيرامون مؤمنان و اجر و پاداششان در پيشگاه خدا ، در آيات مورد بحث مىافزايد : « كسانى كه ايمان به خدا و رسولان او آوردند آنها صديقين و شهدا نزد پروردگارشان هستند » ( * ( وَالَّذِينَ آمَنُوا بِاللَّه وَرُسُلِه أُولئِكَ هُمُ الصِّدِّيقُونَ وَالشُّهَداءُ عِنْدَ رَبِّهِمْ ) * ) .\r\n« صديق » صيغه مبالغه از « صدق » است و به معنى كسى است كه سرتاپا راستى است ، كسى كه علمش گفتارش را تصديق مىكند ، و نمونه كامل صداقت است .\r\n« شهداء » جمع « شهيد » از ماده « شهود » به معنى « حضور توام با مشاهده » است ، خواه با چشم ظاهر باشد يا چشم دل ، و اگر به گواه ، شاهد و شهيد اطلاق مىشود به خاطر حضور و مشاهده صحنه است ، همانگونه كه اطلاق اين واژه بر « شهيدان راه خدا » به خاطر حضورشان در ميدان جهاد است .\r\nاما در آيه مورد بحث ممكن است به معنى « شهادت بر اعمال » بوده باشد ، همانگونه كه از آيات ديگر قرآن استفاده مىشود كه پيامبران گواه اعمال امتهاى خود هستند ، و پيامبر اسلام ص گواه بر آنها ، و بر امت اسلامى است ، و مسلمانان نيز شاهد و گواه بر اعمال مردمند ( 1 ) .\r\nبنا بر اين مقام « شهداء » ( گواهان بر اعمال ) مقام والايى است كه براى افراد با ايمان است .\r\nبعضى نيز احتمال داده‌اند كه « شهداء » در اينجا به همان معنى شهيدان\r\n\r\n","description":"","footnote":"\r\n( 1 ) به جلد 14 تفسير نمونه صفحه 184 ذيل آيه 78 سوره حج و جلد 3 صفحه 391 ( ذيل آيه 41 سوره نساء ) مراجعه فرمائيد .\r\n","page_name":" 349 ","page_number":349},
  {"content":"\r\nراه خدا است ، يعنى افراد مؤمن اجر و پاداش شهيدان را دارند ، و به منزله شهداء محسوب مىشوند ، لذا در حديثى داريم كسى خدمت امام صادق ع آمد و عرض كرد : « ادع اللَّه ان يرزقنى الشهادة » « از خدا بخواه كه شهادت را به من روزى كند » ! امام ع فرمود ان المؤمن شهيد ، و قرا هذه الاية « مؤمن شهيد است ، سپس همين آيه ( و * ( الَّذِينَ آمَنُوا بِاللَّه وَرُسُلِه ) * . . . ) را قرائت فرمود » ( 1 ) .\r\nالبته جمع ميان هر دو معنى نيز ممكن است ، به خصوص اينكه در قرآن مجيد واژه شهيد و شهداء غالبا به گواهان بر اعمال و مانند آن اطلاق شده است .\r\nبه هر حال خداوند مؤمنان راستين را در اينجا به دو وصف توصيف مىكند :\r\nنخست وصف « صديق » و ديگرى « شهيد » ، و اين نشان مىدهد كه منظور از مؤمنان در آيه مورد بحث مقام بالايى از ايمان است ، و الا يك مؤمن عادى چگونه مىتواند اين دو وصف را به خود اختصاص دهد ؟ ( 2 ) سپس مىافزايد : « براى آنهاست پاداش اعمالشان و نور ايمانشان » ( * ( لَهُمْ أَجْرُهُمْ وَنُورُهُمْ ) * ) .\r\nاين تعبير سربسته اشاره به پاداش عظيم و نور فوق العاده آنهاست .\r\n\r\n","description":"","footnote":"\r\n( 1 ) « تفسير عياشى » طبق نقل « نور الثقلين » جلد 5 صفحه 244 .\r\n( 2 ) مطابق تفسير فوق جمله « * ( أُولئِكَ هُمُ الصِّدِّيقُونَ وَالشُّهَداءُ عِنْدَ رَبِّهِمْ ) * » هيچ تقديرى ندارد ، و اين گروه از مؤمنان را مصداق « صديقين و شهدا » شمرده ، ولى بعضى از مفسران معتقدند كه اينها به منزله صديقين و شهدا هستند نه خود آنها ، يعنى اجر و پاداش آنها را دارند نه تمام افتخارات آنها را ، و مىگويند آيه در تقدير چنين است : « اولئك لهم مثل اجر الصديقين و الشهداء » ( تفسير روح المعانى ، و الميزان ذيل آيات مورد بحث ) و طبعا مرجع ضميرهاى « لهم » و « اجرهم » نيز متفاوت خواهد بود ولى اين تفسير با ظاهر آيه سازگار نيست ( دقت كنيد ) .\r\n","page_name":" 350 ","page_number":350},
  {"content":"\r\nو در پايان مىفرمايد : « اما كسانى كه كافر شدند و آيات ما را تكذيب كردند اصحاب دوزخند » ( * ( وَالَّذِينَ كَفَرُوا وَكَذَّبُوا بِآياتِنا أُولئِكَ أَصْحابُ الْجَحِيمِ ) * ) .\r\nتا با مقابله اين دو گروه با يكديگر مقام والاى گروه اول ، و انحطاط و بدبختى گروه دوم آشكار گردد .\r\nو از آنجا كه در گروه اول ، سطح بالاى ايمان مطرح بود ، در اين گروه نيز كفر شديد مطرح است ، لذا با تكذيب آيات الهى همراه ذكر شده .\r\nو از آنجا كه حب و علاقه دنيا سرچشمه هر گناه و « راس كل خطيه » است در آيه بعد ترسيم گويايى از وضع زندگى دنيا و مراحل مختلف ، و انگيزه‌هاى حاكم بر هر مرحله را ارائه داده ، مىگويد : « بدانيد زندگى دنيا تنها بازى ، و سرگرمى ، و تجمل پرستى ، و تفاخر در ميان شما ، و افزونطلبى در اموال و فرزندان است » ( * ( اعْلَمُوا أَنَّمَا الْحَياةُ الدُّنْيا لَعِبٌ وَلَهْوٌ وَزِينَةٌ وَتَفاخُرٌ بَيْنَكُمْ وَتَكاثُرٌ فِي الأَمْوالِ وَالأَوْلادِ ) * ) .\r\nبه اين ترتيب « غفلت » و « سرگرمى » و « تجمل » « تفاخر » و « تكاثر » دورانهاى پنجگانه عمر آدمى را تشكيل مىدهند .\r\nنخست « دوران كودكى » است كه زندگى در هاله اى از غفلت و بيخبرى و لعب و بازى فرو مىرود .\r\nسپس مرحله « نوجوانى » فرا مىرسد ، و سرگرمى جاى بازى را مىگيرد ، و در اين مرحله انسان به دنبال مسائلى است كه او را به خود سرگرم سازد و از مسائل جدى دور دارد .\r\nمرحله سوم مرحله « جوانى » و شور و عشق و تجمل پرستى است .\r\n","description":"","footnote":"","page_name":" 351 ","page_number":351},
  {"content":"\r\nاز اين مرحله كه بگذرد مرحله چهارم فرا مىرسد و احساسات « كسب مقام و فخر » در انسان زنده مىشود .\r\nو سرانجام به مرحله پنجم مىرسد و در اين مرحله به فكر افزايش مال و نفرات و جمع ثروت مىافتد .\r\nمراحل نخستين تقريبا بر حسب سنين عمر مشخص است ولى مراحل بعد در افراد كاملا متفاوت مىباشد ، و بعضى از آنها ، مانند مرحله تكاثر اموال ، تا پايان عمر ادامه دارد ، هر چند بعضى معتقدند كه هر دوره اى از اين دوره‌هاى پنجگانه هشت سال از عمر انسان را مىگيرد ، و مجموعا به چهل سال بالغ مىگردد ، و هنگامى كه به اين سن رسيد شخصيت انسان تثبيت مىگردد .\r\nاين امر نيز كاملا ممكن است كه بعضى از انسانها شخصيتشان در همان مرحله اول و دوم متوقف گردد ، و تا پيرى در فكر « بازى و سرگرمى و معركه گيرى » باشند ، و يا در دوران تجمل پرستى متوقف گردد ، و ذكر و فكرشان تا دم مرگ فراهم كردن خانه و مركب و لباس زينتى باشد ، اينها كودكانى هستند در سن كهولت و پيرانى هستند با روحيه كودك ! سپس با ذكر يك مثال آغاز و پايان زندگى دنيا را در برابر ديدگان انسانها مجسم ساخته ، مىفرمايد : « همانند بارانى است كه از آسمان نازل مىشود ، و چنان زمين را زنده مىكند كه گياهانشان زارعان را در شگفتى فرو مىبرد ، سپس خشك مىگردد ، به گونه اى كه آن را زرد رنگ مىبينى ، سپس درهم شكسته و خرد و تبديل به كاه مىشود » ! ( * ( كَمَثَلِ غَيْثٍ أَعْجَبَ الْكُفَّارَ نَباتُه ثُمَّ يَهِيجُ فَتَراه مُصْفَرًّا ثُمَّ يَكُونُ حُطاماً ) * ) ( 1 ) .\r\n\r\n","description":"","footnote":"\r\n( 1 ) « يهيج » از ماده « هيجان » در لغت به دو معنى آمده است : يكى خشك شدن گياه ، و ديگرى به حركت در آمدن و جوش و خروش ، ممكن است اين دو معنى به يك ريشه باز گردد زيرا هنگامى كه گياه خشك شد آماده جدايى و پراكندگى و حركت و جوش و خروش مىشود !\r\n","page_name":" 352 ","page_number":352},
  {"content":"\r\n« كفار » در اينجا به معنى افراد بى ايمان نيست ، بلكه به معنى كشاورزان است ، زيرا اصل معنى « كفر » به معنى « پوشاندن » است ، و چون كشاورز بذر افشانى كرده و آن را زير خاك مىپوشاند از اين رو به او « كافر » مىگويند ، لذا گاهى كفر به معنى قبر نيز آمده است چون بدن ميت را مىپوشاند ، و گاه به شب نيز « كافر » گفته مىشود چرا كه تاريكيش همه جا را مىپوشاند .\r\nدر حقيقت آيه مورد بحث همانند آيه 29 سوره فتح كه وقتى سخن از نمو فراوان گياه مىكند مىگويند : يعجب الزراع : « زارعان را به شگفتى در مىآورد » ( يعنى بجاى « كفار » « زارع » گفته شده ) .\r\nبعضى از مفسران نيز احتمال داده‌اند كه منظور از كفار در اينجا همان كافران نسبت به خداوند است ، و پاره اى توجيهات براى آن ذكر كرده‌اند ، ولى اين تفسير چندان مناسب به نظر نمىرسد ، زيرا مؤمن و كافر در اين شگفتى شريكند .\r\n« حطام » از ماده « حطم » به معنى شكستن و خرد كردن است ، و به اجزاى پراكنده كاه « حطام » گفته مىشود كه همراه تند باد به هر سو مىدود .\r\nآرى مراحلى را كه انسان در طى هفتاد سال يا بيشتر طى مىكند در چند ماه در گياهان ظاهر مىشود ، و انسان مىتواند بر لب كشتزار بنشيند و گذشت عمر ، و آغاز و پايان آن را در ديدارى كوتاه بنگرد .\r\nسپس به بازده عمر و نتيجه و محصول نهايى آن پرداخته مىافزايد : « اما در سراى آخرت از دو حال خارج نيست : يا عذاب شديد است و يا مغفرت و رضا و خشنودى او » ( * ( وَفِي الآخِرَةِ عَذابٌ شَدِيدٌ وَمَغْفِرَةٌ مِنَ اللَّه وَرِضْوانٌ ) * ) .\r\nو سرانجام آيه را با اين جمله پايان مىدهد : « و زندگى دنيا جز متاع غرور و فريب چيزى نيست » ! ( * ( وَمَا الْحَياةُ الدُّنْيا إِلَّا مَتاعُ الْغُرُورِ ) * ) .\r\n« غرور » در اصل از ماده « غر » ( بر وزن حر ) به معنى اثر ظاهر چيزى\r\n","description":"","footnote":"","page_name":" 353 ","page_number":353},
  {"content":"\r\nاست ، و لذا به اثر ظاهر در پيشانى اسب « غرة » گفته مىشود ، سپس به حالت غفلت اطلاق شده است كه در ظاهر انسان هوشيار است ، اما در حقيقت بى خبر است ، و به معنى فريب و نيرنگ نيز استعمال مىشود .\r\n« متاع » به معنى هر گونه وسائل بهره گيرى است ، بنا بر اين جمله « دنيا متاع غرور است » مفهومش اين است كه وسيله و ابزارى است براى فريبكارى ، فريب دادن خويشتن ، و هم فريب ديگران و البته اين در مورد كسانى است كه دنيا را هدف نهايى قرار مىدهند و به آن دل مىبندند ، و بر آن تكيه مىكنند و آخرين آرزويشان وصول به آن است ، اما اگر مواهب اين جهان مادى وسيله اى براى وصول به ارزشهاى والاى انسانى و سعادت جاودان باشد هرگز دنيا نيست ، بلكه مزرعه آخرت ، و قنطره و پلى براى رسيدن به آن هدفهاى بزرگ است .\r\nبديهى است توجه به دنيا و مواهب آن به عنوان يك « گذرگاه » يا يك « قرارگاه » دو جهتگيرى مختلف به انسان مىدهد كه در يكى مايه نزاع و فساد و تجاوز و بيدادگرى و طغيان و غفلت است ، و در ديگرى وسيله بيدادى است و آگاهى و ايثار و فداكارى و برادرى و گذشت .\r\n\r\nنكته‌ها :\r\n\r\n1 - مقام صديقين و شهداء\r\nدر قرآن مجيد جمعى از پيامبران بزرگ و مانند آنان به عنوان « صدق » توصيف شده‌اند از جمله إِبْراهِيمَ : إِنَّه كانَ صِدِّيقاً نَبِيًّا ( سوره مريم آيه 41 ) در باره « ادريس » پيامبر بزرگ خدا نيز همين تعبير آمده است ( مريم - 56 ) در مورد « مريم » مادر حضرت مسيح نيز مىخوانيم : وَأُمُّه صِدِّيقَةٌ ( مائده 75 ) .\r\nو در بعضى از آيات قرآن « صديقين » همرديف پيامبران ذكر شده‌اند ،\r\n","description":"","footnote":"","page_name":" 354 ","page_number":354},
  {"content":"\r\nچنان كه در آيه 69 نساء مىخوانيم : وَمَنْ يُطِعِ اللَّه وَالرَّسُولَ فَأُولئِكَ مَعَ الَّذِينَ أَنْعَمَ اللَّه عَلَيْهِمْ مِنَ النَّبِيِّينَ وَالصِّدِّيقِينَ وَالشُّهَداءِ وَالصَّالِحِينَ وَحَسُنَ أُولئِكَ رَفِيقاً : « كسى كه خدا و پيامبر را اطاعت كند ( در قيامت ) همنشينى كسانى خواهد بود كه خدا نعمتش را بر آنها تمام كرده ، از پيامبران و صديقين و شهداء و صالحين ، و آنها رفيقهاى خوبى هستند » .\r\nو چنان كه گفتيم اين واژه صيغه مبالغه از ماده « صدق » است و به كسى گفته مىشود كه صدق و راستى سراسر وجودش را احاطه كرده ، و صداقت در فكر و گفتار و كردار و تمام زندگى او منعكس است ، و اين اهميت مقام صدق را نشان مىدهد .\r\nو اما « شهداء » چنان كه گفتيم گاه به معنى گواهان بر اعمال ، و گاه به معنى شهيدان راه خدا است ، و در آيه مورد بحث جمع ميان هر دو نيز ممكن است .\r\nالبته « شهيد » در فرهنگ اسلامى منحصر به كسانى نيست كه در ميدان جهاد كشته مىشوند ، هر چند آنها از روشنترين مصداق آنند ، بلكه تمام كسانى كه عقيده حق دارند و در مسير حق گام بر مىدارند و در همين راه از دنيا مىروند ، طبق روايات اسلامى ، در زمره شهدا هستند .\r\nدر حديثى از امام باقر ع مىخوانيم كه فرمود :\r\nالعارف منكم هذا الامر ، المنتظر له ، المحتسب فيه الخير كمن جاهد و اللَّه مع قائم آل محمد ( ص ) بسيفه ، ثم قال : بل و اللَّه كمن جاهد مع رسول اللَّه ( ص ) بسيفه ، ثم قال الثالثة :\r\nبل و اللَّه كمن استشهد مع رسول اللَّه ( ص ) فى فسطاطه ! و فيكم آية من كتاب اللَّه ، قلت : و اى آية جعلت فداك ؟ قال : قول اللَّه عز و جل : * ( وَالَّذِينَ آمَنُوا بِاللَّه وَرُسُلِه أُولئِكَ هُمُ الصِّدِّيقُونَ وَالشُّهَداءُ عِنْدَ رَبِّهِمْ ) * . . . ثم قال : صرتم و اللَّه صادقين شهداء عند ربكم :\r\n« آن كس از شما كه به مساله ولايت آشنا باشد و در انتظار ظهور مهدى ع به سر برد و خود را آماده ( حكومت عدل جهانى\r\n","description":"","footnote":"","page_name":" 355 ","page_number":355},
  {"content":"\r\nاو ) سازد مانند كسى است كه با مهدى آل محمد ص با سلاحش جهاد كرده باشد ، سپس فرمود : بلكه به خدا سوگند مانند كسى است كه همراه رسول اللَّه ص با سلاحش جهاد كرده باشد ، سپس براى مرتبه سوم افزود : بلكه به خدا سوگند همانند كسى است كه با رسول اللَّه ص و در خيمه او شهيد شده باشد ! سپس افزود :\r\nدر باره شما آيه اى از قرآن نازل شده است ، راوى مىگويد : كدام آيه فدايت شوم ؟ فرمود : اين سخن خداوند كه مىفرمايد : آنها كه ايمان به خدا و فرستادگانش آورده‌اند صديقين و شهداء نزد پروردگارشان هستند . . . سپس افزود : به اين ترتيب شما به خدا سوگند هم صديقين و هم شهداء نزد پروردگارتان هستيد » ( 1 ) اين سخن را با حديثى از امير مؤمنان على ع پايان مىدهيم : در آن هنگام كه گروهى از يارانش براى فرا رسيدن وقت جهاد و شهادت در راه خدا بيتابى مىكردند ، اين جمله را فرمود :\r\nو لا تستعجلوا بما لم يعجله اللَّه لكم ، فانه من مات منكم على فراشه و هو على معرفة حق ربه و حق رسوله و اهل بيته مات شهيدا ! :\r\nبه آن چيزى كه خداوند در آن عجله روا نداشته تعجيل مكنيد ، چرا كه هر كس از شما در بستر بميرد ولى معرفت حق پروردگار و حق پيامبر ص و اهل بيتش را داشته باشد ، شهيد مرده است » ( 2 ) .\r\n\r\n2 - زندگى دنيا مجموعه اى از اين انگيزه‌ها است\r\nدر آيات مختلف قرآن ، گاه زندگى دنيا توصيف « لعب و لهو » شده ، مانند وَمَا الْحَياةُ الدُّنْيا إِلَّا لَعِبٌ وَلَهْوٌ : « زندگى دنيا جز بازى و سرگرمى نيست » ( انعام - 32 ) .\r\n\r\n","description":"","footnote":"\r\n( 1 ) تفسير « مجمع البيان » جلد 9 صفحه 238 .\r\n( 2 ) « نهج البلاغه » خطبه 190 .\r\n","page_name":" 356 ","page_number":356},
  {"content":"\r\nو گاه توصيف به « لعب و لهو و زينت و تفاخر و تكاثر » شده ( مانند آيات مورد بحث ) و گاه از آن به « متاع غرور » تعبير شده ( مانند آل عمران - 185 - و آيات مورد بحث ) و گاه به عنوان « متاع قليل » ( نساء - 77 ) .\r\nو گاه به عنوان امرى عارضى و ظاهرى و زودگذر ( نساء - 94 ) .\r\nاز مجموعه اين تعبيرات و تعبيرهاى ديگر قرآن به خوبى ديدگاه اسلام در مورد زندگى مادى و مواهب آن روشن مىشود كه براى آن ارزشى ناچيز قائل است ، و تمايل و دلبستگى به آن را ناشى از حركتهاى بىهدف ( لعب ) و هدفهاى سرگرم كننده ( لهو ) و تجمل پرستى ( زينة ) و حب مقام و رياست و برترجويى بر ديگران ( تفاخر ) و حرص و آز و افزونطلبى ( تكاثر ) مىشمرد ، و عشق به آن را سرچشمه انواع مظالم و گناهان مىداند .\r\nاما اگر اين مواهب مادى تغيير جهت دهند و نردبانى براى رسيدن به اهداف الهى گردند ، سرمايه هايى مىشوند كه خدا آنها را از مؤمنان مىخرد و بهشت جاويدان و سعادت ابدى به آنها مىبخشد ، « إِنَّ اللَّه اشْتَرى مِنَ الْمُؤْمِنِينَ أَنْفُسَهُمْ وَأَمْوالَهُمْ بِأَنَّ لَهُمُ الْجَنَّةَ . . . » ( توبه - 111 )\r\n","description":"","footnote":"","page_name":" 357 ","page_number":357},
  {"content":"\r\n\r\n[ سوره الحديد ‹ 57 › : آيات 21 تا 24 
  ]\r\nسابِقُوا إِلى مَغْفِرَةٍ مِنْ رَبِّكُمْ وَجَنَّةٍ عَرْضُها كَعَرْضِ السَّماءِ وَالأَرْضِ أُعِدَّتْ لِلَّذِينَ آمَنُوا بِاللَّه وَرُسُلِه ذلِكَ فَضْلُ اللَّه يُؤْتِيه مَنْ يَشاءُ وَاللَّه ذُو الْفَضْلِ الْعَظِيمِ ‹ 21 › ما أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّه يَسِيرٌ ‹ 22 › لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ وَاللَّه لا يُحِبُّ كُلَّ مُخْتالٍ فَخُورٍ ‹ 23 › الَّذِينَ يَبْخَلُونَ وَيَأْمُرُونَ النَّاسَ بِالْبُخْلِ وَمَنْ يَتَوَلَّ فَإِنَّ اللَّه هُوَ الْغَنِيُّ الْحَمِيدُ ‹ 24 ›\r\n\r\nترجمه :\r\n21 - بر يكديگر سبقت گيريد براى رسيدن به مغفرت پروردگارتان و بهشتى كه پهنه آن مانند پهنه آسمان و زمين است ، و آماده شده براى كسانى كه به خدا و رسولانش ايمان آورده‌اند ، اين فضل الهى است به هر كس بخواهد مىدهد ، و خداوند\r\n","description":"","footnote":"","page_name":" 358 ","page_number":358},
  {"content":"\r\nصاحب فضل عظيم است .\r\n22 - هيچ مصيبتى در زمين و نه در وجود شما روى نمىدهد مگر اينكه همه آنها را قبل از آنكه زمين را بيافرينيم در لوح محفوظ ثبت است و اين امر براى خداوند آسان است .\r\n23 - اين به خاطر آن است كه براى آنچه از شما فوت شده تاسف نخوريد ، و به آنچه به شما داده است دلبسته و شادمان نباشيد ، و خداوند هيچ متكبر فخرفروشى را دوست ندارد .\r\n24 - همانها كه بخل مىكنند و مردم را نيز دعوت به بخل مىنمايند ، و هر كس ( از اين فرمان ) روى گردان شود ( به خدا زيانى نمىرساند ) چرا كه خداوند بىنياز و شايسته ستايش است .\r\n\r\nتفسير : يك مسابقه بزرگ معنوى\r\nبعد از بيان ناپايدارى جهان و لذات آن ، و اينكه مردم در سرمايه‌هاى كم ارزش اين جهان نسبت به يكديگر تفاخر و تكاثر مىجويند ، در آيات مورد بحث مردم را به يك مسابقه عظيم روحانى در طريق كسب آنچه پايدار است و سزاوار هر گونه تلاش و كوشش دعوت كرده مىفرمايد : « براى نيل به آمرزش پروردگارتان و بهشتى كه وسعت آن همچون پهنه آسمان و زمين است و آماده براى كسانى است كه ايمان به خداوند فرستادگان او آورده‌اند بر يكديگر سبقت جوييد » ( * ( سابِقُوا إِلى مَغْفِرَةٍ مِنْ رَبِّكُمْ وَجَنَّةٍ عَرْضُها كَعَرْضِ السَّماءِ وَالأَرْضِ أُعِدَّتْ لِلَّذِينَ آمَنُوا بِاللَّه وَرُسُلِه ) * ) .\r\nدر حقيقت مغفرت پروردگار كليد بهشت است همان بهشتى كه پهنه آسمان و زمين را فرا مىگيرد ، و از هم اكنون آماده براى پذيرايى مؤمنان است ، تا كسى نگويد بهشت نسيه است ، و بر نسيه دل نبايد نهاد ، گرچه به فرض نسيه بود از هر نقدى نقدتر محسوب مىشد ، چرا كه از سوى خدايى وعده داده شده كه قادر\r\n","description":"","footnote":"","page_name":" 359 ","page_number":359},
  {"content":"\r\nبر همه چيز است ، تا چه رسد به اينكه كاملا نقد و الان موجود است .\r\nشبيه همين معنى در آيه 133 سوره آل عمران آمده ، با اين تفاوت كه در اينجا « سابقوا » ( از ماده « مسابقه » و در آنجا « سارعوا » ( از ماده « مسارعه » به معنى سرعت گرفتن بر يكديگر ) آمده است كه با هم قريب الافق هستند ( با توجه به مفهوم باب مفاعله كه غلبه كردن دو نفر را در مقابل هم مجسم مىكند . )\r\nتفاوت ديگر اينكه : در آنجا عرضها السماوات و الارض است و در اينجا « * ( كَعَرْضِ السَّماءِ وَالأَرْضِ ) * » و با كمى دقت روشن مىشود كه اين دو تعبير نيز يك حقيقت را بازگو مىكند .\r\nو نيز در آنجا مىگويد « آماده براى پرهيزكاران است » و در اينجا مىفرمايد :\r\n« براى مؤمنان » .\r\nاز آنجا كه پرهيزكارى ثمره درخت ايمان راستين است اين دو تعبير نيز لازم و ملزوم يكديگرند .\r\nبه اين ترتيب هر دو آيه يك حقيقت را تعقيب مىكند با دو بيان متفاوت ، به همين دليل آنچه از بعضى نقل شده كه آيه سوره آل عمران را اشاره به بهشت « مقربان » دانسته‌اند و آيه مورد بحث را اشاره به بهشت « مؤمنان » صحيح به نظر مىرسد .\r\nبه هر حال تعبير به « عرض » در اينجا در مقابل « طول » نيست آن چنان كه بعضى از مفسران گفته‌اند ، و به دنبال آن در جستجوى طول چنان بهشتى هستند كه عرضش همچون آسمان و زمين است ، و از اين نظر به زحمت افتاده‌اند ! بلكه « عرض » در اين گونه استعمالات به معنى وسعت است ، مانند تعبير « پهنه » در فارسى مىگوئيم پهنه دشت ، يعنى وسعت صحرا .\r\nتعبير به « مغفرت » و آمرزش قبل از بشارت به بهشت كه در هر دو آيه آمده اشاره لطيفى به اين حقيقت است كه تا انسان پاك از گناه نشود لايق ورود\r\n","description":"","footnote":"","page_name":" 360 ","page_number":360},
  {"content":"\r\nبه بهشت و جوار قرب پروردگار نخواهد بود .\r\nاين نكته نيز شايسته توجه است كه پيشى گرفتن به سوى مغفرت پروردگار از طريق اسباب آن است ، مانند « توبه » و « جبران طاعات فوت شده » و اصولا « اطاعت پروردگار ، پرهيز از معاصى » است .\r\nو اگر در بعضى از احاديث با تفاسير روى بعضى از واجبات و مستحبات تكيه شده مانند « پيشى گرفتن در جماعت در صف اول » و يا « صف اول در جهاد » و يا « تكبيرة الاحرام با امام جماعت » و يا « نماز اول وقت » به خاطر ذكر مثال يا بيان مصداق روشن است و چيزى از گستردگى مفهوم آيه نمىكاهد .\r\nو در پايان آيه مىافزايد : « اين فضل الهى است كه به هر كس بخواهد مىدهد و خداوند صاحب فضل عظيم است » ( * ( ذلِكَ فَضْلُ اللَّه يُؤْتِيه مَنْ يَشاءُ وَاللَّه ذُو الْفَضْلِ الْعَظِيمِ ) * ) .\r\nيقينا آن چنان بهشت گسترده با آن مواهب عظيمش چيزى نيست كه انسان با اين اعمال ناچيز به آن برسد ، و اين تنها فضل و رحمت و لطف الهى است كه آن پاداش عظيم را در مقابل اين قليل قرار داده ، و از او نيز جز اين انتظار نيست .\r\nچرا كه پاداشها هميشه به مقياس اعمال نيست بلكه به مقياس كرم پاداش دهنده است .\r\nو به هر حال اين تعبير به خوبى نشان مىدهد كه ثواب و جزا مزد عمل نيست بلكه يك نوع تفضل و رحمت است .\r\nسپس براى تاكيد بيشتر در زمينه عدم دلبستگى به دنيا ، و شاد نشدن به اقبال آن ، و غمگين نگشتن به ادبار آن ، مىافزايد : « هيچ مصيبتى در زمين و در وجود شما واقع نمىشود مگر اينكه همه آنها قبل از آنكه شما و زمين را\r\n","description":"","footnote":"","page_name":" 361 ","page_number":361},
  {"content":"\r\nبيافرينيم در كتاب ( لوح محفوظ ) ثبت است ، و اين امر براى خداوند آسان است « ( * ( ما أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها إِنَّ ذلِكَ عَلَى اللَّه يَسِيرٌ ) * ) ( 1 ) .\r\nآرى مصائبى كه در زمين رخ مىدهد همچون زلزله‌ها و سيلها و طوفانها و آفات مختلف ، و همچنين مصائبى كه در نفوس انسانها واقع مىشود مانند مرگ و ميرها ، و انواع حوادث دردناكى كه دامان انسان را مىگيرد همه آنها از قبل مقدر شده است ، و در لوح محفوظ ثبت است .\r\nولى بايد توجه داشت كه مصائبى كه در اين آيه به آن اشاره شده ، تنها مصائبى است كه به هيچوجه قابل اجتناب نيست و مولود اعمال انسانها نمىباشد ( و به تعبير ديگر حصر در اينجا حصر اضافى است ) .\r\nشاهد اين سخن آنكه در آيه 30 سوره « شورى » مىخوانيم : وَما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَيَعْفُوا عَنْ كَثِيرٍ : « هر مصيبتى به شما رسد به خاطر اعمالى است كه انجام داده‌ايد ، و بسيارى را نيز عفو مىكند » ! با توجه به اينكه آيات يكديگر را تفسير مىكنند ، هنگامى كه اين دو آيه در برابر هم قرار گيرد نشان مىدهد مصائبى كه دامنگير انسان مىشود بر دو گونه است : مصائبى است كه مجازات و كفاره گناهان او است و اين مصائب بسيارند ، ظلمها ، بيدادگريها ، خيانتها ، انحرافات و ندانم كاريها و امثال آن سرچشمه بسيارى از مصائب خود ساخته ما است .\r\nولى بخشى از مصائب است كه ما هيچگونه نقشى در آنها نداريم و به صورت\r\n\r\n","description":"","footnote":"\r\n( 1 ) در اينكه مرجع ضمير در « نبراها » چيست ؟ احتمالات متعددى داده‌اند ، بعضى مرجع آن را « زمين » و « انفس » مىدانند ، و بعضى « مصيبه » و بعضى همه اينها ، اما با توجه به لحن آيه مناسب معنى اول است چرا كه مىخواهد بگويد حتى پيش از آفرينش زمين و آسمان و شما اين مصائب پيش بينى شده است .\r\n","page_name":" 362 ","page_number":362},
  {"content":"\r\nيك امر حتمى و اجتناب ناپذير دامان فرد يا جامعه اى را مىگيرد ، حساب اين دو از هم جدا است ، و لذا بسيارى از انبياء ، و اولياء و صلحاء گرفتار اين گونه مصائب مىشدند ، اين مصائب فلسفه دقيقى دارد كه در بحثهاى خداشناسى و عدل الهى و مساله آفات و بلاها به آن اشاره كرده‌ايم .\r\nلذا در حديثى مىخوانيم : هنگامى كه امام على بن الحسين ع را با غل و زنجير وارد مجلس يزيد كردند يزيد رو به امام ع كرد و آيه سوره شورى را خواند : ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ ( و مىخواست چنين وانمود كند كه مصائب شما خانواده نتيجه اعمال خودتان است ، و از اين طريق زخم زبان بزند ) اما امام فورا كلام او را نفى كرد و فرمود : كلا ، ما نزلت هذه فينا ، انما نزلت فينا : ما * ( أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها ) * : « چنين نيست ، اين آيه در باره ما نازل نشده ، آنچه در باره ما نازل شده آيه ديگرى است كه مىگويد : هر مصيبتى در زمين يا وجود شما رخ دهد پيش از آفرينش شما در لوح محفوظ ثبت شده است ( و فلسفه و حكمتى دارد ) ( 1 ) .\r\nبحث مشروحترى در اين زمينه ذيل همان آيه 30 سوره شورى ( جلد 20 صفحه 440 ) داشته‌ايم ( 2 ) .\r\nشاگردان مكتب ائمه اهل بيت ع نيز همين معنى را از آيه فهميده‌اند ، چنان كه نقل مىكنند هنگامى كه « سعيد بن جبير » را نزد « حجاج » آوردند و تصميم به قتل وى گرفت مردى از حضار گريه كرد ، سعيد گفت : چرا گريه مىكنى ؟\r\nدر پاسخ گفت به خاطر اين مصيبتى كه براى تو پيش آمده ، گفت گريه نكن اين\r\n\r\n","description":"","footnote":"\r\n( 1 ) تفسير على بن ابراهيم مطابق نقل نور الثقلين جلد 5 صفحه 247 .\r\n( 2 ) در جلد 4 صفحه 20 به بعد نيز ذيل آيه 78 و 79 سوره نساء بحث ديگرى داشته‌ايم كه تناسب با آيات مورد بحث دارد .\r\n","page_name":" 363 ","page_number":363},
  {"content":"\r\nدر علم خدا بوده است كه چنين شود ، آيا نشنيده اى كه خداوند مىفرمايد :\r\n* ( ما أَصابَ مِنْ مُصِيبَةٍ فِي الأَرْضِ وَلا فِي أَنْفُسِكُمْ إِلَّا فِي كِتابٍ مِنْ قَبْلِ أَنْ نَبْرَأَها ) * ( 1 ) .\r\nالبته تمام حوادثى كه در عالم رخ مىدهد در لوح محفوظ و علم بىپايان خداوند ثبت است ، و اگر در اينجا تنها اشاره به مصائب واقع در زمين و نفوس انسانى شده به خاطر اين است كه موضوع سخن همين معنى بوده ، و چنان كه خواهيم ديد نتيجه گيرى در آيه بعد از همين موضوع مىشود .\r\nضمنا جمله * ( إِنَّ ذلِكَ عَلَى اللَّه يَسِيرٌ ) * اشاره به اين است كه ثبت و حفظ اينهمه حوادث در لوح محفوظ با كثرت فوق العاده اى كه دارد براى خداوند آسان است .\r\nو منظور از « لوح محفوظ » علم بىپايان خداوند است ، و يا صفحه جهان خلقت و نظام علت و معلول كه آن نيز مصداق علم فعلى خداوند است ( دقت كنيد ) .\r\nاكنون ببينيم فلسفه تقدير اين مصائب در لوح محفوظ و سپس بيان اين حقيقت در قرآن چيست ؟ آيه بعد پرده از روى اين راز مهم برداشته ، مىگويد :\r\n« اين براى آن است كه به خاطر آنچه از دست داده‌ايد غمگين نشويد ، و به آنچه خداوند به شما داده شاد و دلبسته نباشيد » ( * ( لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ ) * ) .\r\nاين دو جمله كوتاه در حقيقت يكى از مسائل پيچيده فلسفه آفرينش را حل مىكند ، چرا كه انسان هميشه در جهان هستى با مشكلات و گرفتاريها\r\n\r\n","description":"","footnote":"\r\n( 1 ) « روح البيان » جلد 9 صفحه 375 .\r\n","page_name":" 364 ","page_number":364},
  {"content":"\r\nو حوادث ناگوارى روبرو است ، و غالبا از خود سؤال مىكند : با اينكه خداوند مهربان و كريم و رحيم است اين حوادث دردناك براى چيست ؟ ! قرآن مىگويد : « هدف اين بوده كه شما دلبسته و اسير زرق و برق اين جهان نباشيد » .\r\nمنظور اين بوده كه موقعيت اين گذرگاه و پلى كه نامش دنيا است ، و همچنين موقعيت خودتان را در اين جهان گم نكنيد ، دلباخته و دلداده آن نشويد ، و آن را جاودانه نپنداريد كه اين دلبستگى فوق العاده بزرگترين دشمن سعادت شما است ، شما را از ياد خدا غافل مىكند و از مسير تكامل باز مىدارد .\r\nاين مصائب زنگ بيدار باشى است براى غافلان و شلاقى است ، بر ارواح خفته ، و رمزى است از ناپايدارى جهان ، و اشاره اى است به كوتاه بودن عمر اين زندگى .\r\nحقيقت اين است كه مظاهر فريبنده اين « دار الغرور » زود انسان را به خود جذب و سرگرم ، و از ياد حق غافل مىكند ، ناگهان بيدار مىشود كه كاروان رفته ، و او در خواب ، و بيابان در پيش .\r\nاين حوادث كه هميشه در زندگى بوده و هميشه خواهد بود ، و حتى پيشرفتهاى عظيم علم هم نتوانسته و نخواهد توانست جلو حوادث دردناكى همچون زلزله‌ها ، طوفانها ، سيلها و بيماريها و امثال آن را بگيرد درسى است از « بىمهرى زمانه رسوا » و به انسان فرياد مىزند :\r\n\r\n« اين دشت خوابگاه شهيدان است\r\nفرصت شمار وقت تماشا را\r\n\r\n« ! اين بدان معنى نيست كه انسان به مواهب الهى در اين جهان پشت پا بزند ، و يا از آنها بهره نگيرد ، مهم اين است كه اسير آن نگردد ، و آن را هدف و بهره اصلى خود نشمرد .\r\nقابل توجه اينكه در مورد آنچه از دست مىرود تبديل به « فاتكم » ( از\r\n","description":"","footnote":"","page_name":" 365 ","page_number":365},
  {"content":"\r\nشما فوت شده ) مىكند ، اما در مورد مواهب و نعمتهاى به دست آمده آن را به خدا نسبت مىدهد و « بما آتاكم » مىگويد ، چرا كه فوت و فنا در ذات اشياء افتاده است ، اين وجود است كه از فيض خداوند سرچشمه مىگيرد .\r\nآرى اين مصائب شكننده تفاخر و غرور است ، لذا در پايان آيه مىافزايد :\r\n« خداوند هيچ متكبر فخرفروشى را دوست ندارد » ( * ( وَاللَّه لا يُحِبُّ كُلَّ مُخْتالٍ فَخُورٍ ) * ) .\r\n« مختال » از ماده « خيال » گرفته شده و به معنى « متكبر » است ، زيرا تكبر از خيال فضيلت ، و پندار برترى بر ديگران ، پيدا مىشود ، و « فخور » صيغه مبالغه از ماده « فخر » به معنى كسى است كه بسيار بر ديگران فخرفروشى مىكند .\r\nتنها كسى گرفتار اين حالات مىشود كه مست ناز و نعمت گردد ، ولى وجود آفات و مصائب براى آنها كه قابل بيدارى و هدايتند اين مستى و آثار آن را از بين مىبرد .\r\nافراد با ايمان با توجه به اصل فوق هنگامى كه به نعمتى از سوى خدا مىرسند خود را امانتدار او مىدانند ، نه از رفتن آن غمگين مىشوند نه از داشتن آن مست و مغرور ، در حقيقت آنها خود را همچون مسئولان بيت المال مىدانند كه يك روز اموال زيادى را دريافت ، و روز ديگر هزاران هزار پرداخت مىكنند ، نه از دريافتش ذوق زده مىشوند و نه از پرداختش غمگين .\r\nو چه تعبير جالبى دارد امير مؤمنان على ع در باره همين آيه آنجا كه مىگويد :\r\nالزهد كله بين كلمتين من القرآن : قال اللَّه تعالى * ( لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ ) * و من لم ياس على الماضى ، و لم يفرح بالاتى فقد اخذ الزهد بطرفيه ! :\r\n« تمام زهد در ميان دو جمله از قرآن است ، آنجا كه خداوند متعال مىفرمايد :\r\n","description":"","footnote":"","page_name":" 366 ","page_number":366},
  {"content":"\r\n« اين براى آن است كه به خاطر آنچه از دست داده‌ايد غمگين نشويد ، و به آنچه خدا به شما داده دلبسته و مغرور نباشيد » ، بنا بر اين هر كس بر گذشته تاسف نخورد و به آنچه در دست دارد دلبسته نباشد ، زهد را از هر دو طرف در اختيار گرفته » ( 1 ) .\r\nنكته ديگر اينكه توجه به اين اصل كه ناكاميها با زندگى انسان از آغاز عجين بوده ، و طبق سنت حكيمانه اى مقدر شده است ، و دنيا پيوسته فراز و نشيب دارد ، انسان را براى تحمل شدائد شجاع و در برابر حوادث سخت ، صبور و مقاوم مىسازد ، به او آرامش خاطر مىدهد ، و از بيتابيها و جزع مانع مىگردد .\r\nولى باز تاكيد مىكنيم اين تنها در مورد مصائب غير قابل اجتناب است ، و گرنه مصيبتها و ناكاميهايى كه تنها معلول گناهان و سهلانگارى خود انسان است از اين بحث خارج مىباشد و راه مقابله با آنها موضعگيرى صحيح در برنامه‌هاى زندگى است .\r\nاين بحث را با سرگذشتى كه بعضى از مفسران آورده‌اند پايان مىدهيم :\r\n« قتيبة بن سعيد » ( 2 ) مىگويد : وارد يكى از قبايل عرب شدم ، صحرايى ديدم پر از شترانى كه همه مرده بودند كه به شماره در نمىآمد ، در آنجا پير زنى بود ، پرسيدم اين شتران از آن كه بوده است ؟ گفت : آن پير مرد را كه بالاى آن تل مىبينى كه نشسته و پشم مىتابد ، به سراغ او آمدم ، گفتم : اينها همه از آن تو بوده ؟ ! گفت : بنام من بوده است ! گفتم : چه شده كه به اين روزگار افتاده‌اند ؟\r\nاو در جواب ( بى آنكه اشاره اى به آفت و علت مرگ و مير آنها كند ) گفت : آن كس كه داده بود گرفت ، گفتم : ( ناراحت نيستى و ) در اين باب چيزى گفته اى ؟\r\n\r\n","description":"","footnote":"\r\n( 1 ) « نهج البلاغه » كلمات قصار كلمه 439 .\r\n( 2 ) « قتيبة بن سعيد » يكى از محدثان است كه از مالك ابن انس روايت مىكند ( منتهى الارب ) .\r\n","page_name":" 367 ","page_number":367},
  {"content":"\r\nگفت : بلى ، اين دو بيت را گفته‌ام :\r\n\r\nلا و الذى انا عبد من خلائقه\r\nو المرء فى الدهر نصب الرزء و المحن\r\n\r\n\r\nما سرنى ان ابلى فى مباركها\r\nو ما جرى من قضاء اللَّه لم يكن !\r\n\r\n« سوگند به آن كس كه من بنده اى از مخلوقات او هستم - كه انسان در دنيا هدف مصائب و محنتها است » .\r\n« اگر شترانم در خوابگاه خود بودند - و اين قضاى الهى كه اتفاق افتاد رخ نمىداد خوشحال نمىشدم » ( من تنها به رضاى او راضيم و هر چه او خواسته است همان را مىپسندم ) ( 1 ) .\r\nآخرين آيه مورد بحث توضيح و تفسيرى است بر آنچه در آيه قبل آمده و در حقيقت مختال فخور ( متكبر فخرفروش ) را معرفى مىكند ، مىفرمايد :\r\n« آنها كسانى هستند كه بخل مىورزند و مردم را نيز به بخل دعوت مىكنند » ( * ( الَّذِينَ يَبْخَلُونَ وَيَأْمُرُونَ النَّاسَ بِالْبُخْلِ ) * ) ( 2 ) .\r\nآرى لازمه دلبستگى شديد به مواهب دنيا تكبر و غرور است ، و لازمه تكبر و غرور بخلكردن ، و دعوت ديگران به بخل است ، اما بخل كردن به اين دليل كه سرمايه كبر و غرور خود را اين اموال مىداند ، و هرگز نمىخواهد آن را از دست دهد ، و اما دعوت ديگران به بخل براى اين است كه اولا اگر ديگران سخاوتمند باشند او رسوا مىشود ، و ثانيا چون بخل را دوست دارد مبلغ چيزى است كه به آن عشق مىورزد !\r\n\r\n","description":"","footnote":"\r\n( 1 ) « تفسير ابو الفتوح رازى » جلد 11 صفحه 53 - نظير همين معنا را تفسير روح البيان در جلد 9 صفحه 376 آورده است .\r\n( 2 ) « الذين . . . » بدل از « * ( كُلَّ مُخْتالٍ فَخُورٍ ) * » است ( تفسير كشاف ذيل آيات مورد بحث ) ضمنا بايد توجه داشت كه در بدل و مبدل منه تطابق در معرفه و نكره شرط نيست .\r\n","page_name":" 368 ","page_number":368},
  {"content":"\r\nو براى اينكه تصور نشود اصرار و تاكيد خداوند در مساله انفاق و ترك بخل و يا حتى تعبير به آيات گذشته به « وام گرفتن خداوند از بندگان » كه همه براى تشويق آنها به انفاق است از نياز ذات پاك او سرچشمه مىگيرد ، در پايان آيه مىافزايد : « هر كس از اين دستور روىگردان شود به خدا زيانى نمىرساند زيرا خداوند بى نياز و مورد ستايش است » ( * ( وَمَنْ يَتَوَلَّ فَإِنَّ اللَّه هُوَ الْغَنِيُّ الْحَمِيدُ ) * ) .\r\nهمه به او نيازمندند و او از همگان بىنياز است ، چرا كه خزائن و منابع اصلى همه چيز نزد او است ، و از آنجا كه جامع همه صفات كمال است شايسته هر حمد و ستايش نيز مىباشد .\r\nگرچه « بخل » در آيه فوق بيشتر ناظر به بخل در انفاق مالى است ، ولى اين واژه مفهوم گسترده اى دارد كه بخل در علم و اداى حقوق و مانند آن را نيز شامل مىشود .\r\n","description":"","footnote":"","page_name":" 369 ","page_number":369},
  {"content":"\r\n\r\n[ سوره الحديد ‹ 57 › : آيه 25 
  ]\r\nلَقَدْ أَرْسَلْنا رُسُلَنا بِالْبَيِّناتِ وَأَنْزَلْنا مَعَهُمُ الْكِتابَ وَالْمِيزانَ لِيَقُومَ النَّاسُ بِالْقِسْطِ وَأَنْزَلْنَا الْحَدِيدَ فِيه بَأْسٌ شَدِيدٌ وَمَنافِعُ لِلنَّاسِ وَلِيَعْلَمَ اللَّه مَنْ يَنْصُرُه وَرُسُلَه بِالْغَيْبِ إِنَّ اللَّه قَوِيٌّ عَزِيزٌ ‹ 25 ›\r\n\r\nترجمه :\r\n25 - ما رسولان خود را با دلائل روشن فرستاديم ، و با آنها كتاب ( آسمانى ) و ميزان ( شناسايى حق و قوانين عادلانه ) نازل كرديم ، تا مردم قيام به عدالت كنند ، و آهن را نازل كرديم كه در آن قوت شديدى است ، و منافعى براى مردم ، تا خداوند بداند چه كسى او و رسولانش را يارى مىكنند بىآنكه او را ببينند ، خداوند قوى و شكست ناپذير است .\r\n\r\nتفسير : هدف اصلى بعثت انبياء\r\nاز آنجا كه سبقت به سوى رحمت و مغفرت و بهشت پروردگار كه در آيات قبل به آن اشاره شده بود نياز به رهبرى « رهبران الهى » دارد در آيه مورد بحث كه از پرمحتواترين آيات قرآن است به اين معنى اشاره كرده و هدف ارسال انبياء و برنامه آنها را دقيقا بيان مىكند و مىفرمايد : « ما رسولان خود را با دلائل روشن فرستاديم » ( * ( لَقَدْ أَرْسَلْنا رُسُلَنا بِالْبَيِّناتِ ) * ) .\r\n« و با آنها كتاب آسمانى و ميزان فرستاديم » ( * ( وَأَنْزَلْنا مَعَهُمُ الْكِتابَ وَالْمِيزانَ ) * ) .\r\n","description":"","footnote":"","page_name":" 370 ","page_number":370},
  {"content":"\r\n« تا مردم به عدل و داد قيام كنند » ( * ( لِيَقُومَ النَّاسُ بِالْقِسْطِ ) * ) .\r\n« بينات » ( دلائل روشن ) معنى گسترده اى دارد كه شامل « معجزات » و « دلائل عقلى » مىشود كه انبيا و رسولان الهى با آن مجهز بودند .\r\nمنظور از « كتاب » همان كتب آسمانى است ، و از آنجا كه روح و حقيقت همه يك چيز است تعبير به « كتاب » به صورت مفرد مىكند ، هر چند با گذشت زمان و تكامل انسانها ، محتواى آن كاملتر مىشود .\r\nو اما « ميزان » به معنى « وسيله وزن كردن و سنجش » است كه مصداق حسى آن ترازوهايى است كه وزن اجناس را با آن مىسنجند ، ولى مسلما در اينجا منظور مصداق معنوى آن است ، يعنى چيزى كه تمام اعمال انسانها را مىتوان با آن سنجيد ، و آن احكام و قوانين الهى ، و يا آئين او به طور كلى است ، كه معيار سنجش نيكيها و بديها ، و ارزشها و ضد ارزشها است .\r\nبه اين ترتيب پيامبران با سه وسيله مجهز بودند : دلائل روشن ، كتب آسمانى ، و معيار سنجش حق از باطل و خوب از بد ، و مانعى ندارد كه فى المثل قرآن مجيد هم « بينه » ( معجزه ) باشد ، و هم كتاب آسمانى ، و هم بيان كننده احكام و قوانين ، يعنى سه بعد در يك محتوى .\r\nو به هر حال هدف از اعزام اين مردان بزرگ با اين تجهيزات كامل همان اجراى « قسط و عدل » است .\r\nدر حقيقت اين آيه به يكى از اهداف متعدد ارسال پيامبران اشاره مىكند ، زيرا مىدانيم انبيا اهداف متعددى را پيگيرى مىكردند .\r\nتعليم و تربيت چنان كه در آيه 2 سوره جمعه آمده است هُوَ الَّذِي بَعَثَ فِي الأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِه وَيُزَكِّيهِمْ وَيُعَلِّمُهُمُ الْكِتابَ وَالْحِكْمَةَ :\r\n« او كسى است كه از ميان مردم درس نخوانده رسولى فرستاد تا آياتش را بر آنها بخواند ، و آنها را تزكيه كند ، و كتاب و حكمت بياموزد » .\r\n","description":"","footnote":"","page_name":" 371 ","page_number":371},
  {"content":"\r\nهدف ديگر شكستن غلها و زنجيرهاى اسارت است چنان كه در آيه 157 سوره اعراف مىخوانيم : وَيَضَعُ عَنْهُمْ إِصْرَهُمْ وَالأَغْلالَ الَّتِي كانَتْ عَلَيْهِمْ :\r\n« پيامبر اسلام بارهاى سنگين را از دوش آنان را بر مىدارد و غل و زنجيرهايى را كه بر دست و پا و گردنشان بود مىشكند » .\r\nهدف ديگر تكميل ارزشهاى اخلاقى است چنان كه در حديث معروف آمده است : بعثت لاتمم مكارم الاخلاق : « من براى تكميل فضائل اخلاقى مبعوث شده‌ام » ( 1 ) .\r\nو بالآخره هدف ديگر « اقامه قسط » است كه در آيه مورد بحث به آن اشاره ، شده و به اين ترتيب اهداف بعثت انبيا را در هدفهاى « فرهنگى » و « اخلاقى » و « سياسى » و « اجتماعى » مىتوان خلاصه كرد .\r\nناگفته پيداست كه منظور از « رسولان » در آيه مورد بحث به قرينه « » انزال كتب « همان » انبياء اولو العزم « و مانند آنها مىباشند .\r\nنكته جالب ديگر در جمله « * ( لِيَقُومَ النَّاسُ بِالْقِسْطِ ) * » اين است كه از « خود جوشى مردم » سخن مىگويد ، نمىفرمايد : هدف اين بوده كه انبياء انسانها را وادار به اقامه قسط كنند ، بلكه مىگويد : هدف اين بوده كه مردم مجرى قسط و عدل باشند ! آرى مهم اين است كه مردم چنان ساخته شوند كه خود مجرى عدالت گردند ، و اين راه را با پاى خويش بپويند .\r\nولى از آنجا كه به هر حال در يك جامعه انسانى هر قدر سطح اخلاق و اعتقاد و تقوا بالا باشد باز افرادى پيدا مىشوند كه سر به طغيان و گردنكشى بر مىدارند و مانع اجراى قسط و عدل خواهند بود لذا در ادامه آيه مىفرمايد :\r\n« ما آهن را نازل كرديم كه در آن قوت شديدى است ، و نيز منافعى براى مردم » !\r\n\r\n","description":"","footnote":"\r\n( 1 ) « بحار الانوار » جلد 71 صفحه 373 باب حسن الخلق ذيل حديث اول .\r\n","page_name":" 372 ","page_number":372},
  {"content":"\r\n( * ( وَأَنْزَلْنَا الْحَدِيدَ فِيه بَأْسٌ شَدِيدٌ وَمَنافِعُ لِلنَّاسِ ) * ) .\r\nآرى تجهيزات سه گانه انبياء الهى براى اجراى عدالت وقتى مىتواند به هدف نهايى برسد كه از ضمانت اجرايى آهن و « باس شديد » آن برخوردار باشد .\r\nگرچه بعضى تصور كرده‌اند كه تعبير « انزلنا » نشان مىدهد كه « آهن » از كرات ديگر به زمين آمده است ولى حق اين است كه تعبير به « انزال » در اين گونه موارد اشاره به مواهبى است كه از مقام بالايى به مقامات پائينتر داده مىشود ، و از آنجا كه خزائن همه چيز نزد خدا است و او است كه آهن را براى منافع گوناگونش آفريده تعبير به انزال شده است لذا در حديثى از امير مؤمنان على ع آمده است كه در تفسير اين جمله فرمود : انزاله ذلك خلقه اياه : « منظور از نازل كردن آهن خلقت آن است ) ( 1 ) .\r\nهمانگونه كه در آيه 6 سوره زمر در مورد چهار پايان مىخوانيم :\r\nوَ أَنْزَلَ لَكُمْ مِنَ الأَنْعامِ ثَمانِيَةَ أَزْواجٍ : « و براى شما از چهار پايان هشت زوج نازل كرد » .\r\nبعضى نيز « انزلنا » را از ماده « نزل » ( بر وزن شتر ) به معنى چيزى كه براى پذيرايى ميهمان آماده مىكنند تفسير كرده‌اند ولى « ظاهر همان معنى اول است .\r\n« باس » در لغت به معنى شدت و قوت و قدرت است و به مبارزه و جنگ نيز باس گفته مىشود ، و لذا بعضى از مفسران آن را به معنى وسائل جنگى اعم از دفاعى و تهاجمى تفسير كرده‌اند ، در روايتى از امير مؤمنان على ع نقل شده در تفسير اين آيه فرمود : يعنى السلاح و غير ذلك : « منظور اسلحه و غير آن است » ( 2 ) .\r\nروشن است كه اين از قبيل بيان مصداق است .\r\n\r\n","description":"","footnote":"\r\n( 1 و 2 ) تفسير « نور الثقلين » جلد 5 صفحه 250 ( حديث 100 و 101 ) .\r\n","page_name":" 373 ","page_number":373},
  {"content":"\r\nمنظور از « منافع » هر گونه بهره اى است كه انسان از آهن مىبرد ، و مىدانيم اهميت آهن در زندگى انسانها به اندازه اى زياد است كه با كشف آن دوران تازه اى در تاريخ بشر شروع شد كه به دوران آهن معروف است چرا كه با اين كشف چهره زندگى انسان در تمام زمينه‌ها دگرگون گشت ، و اين خود بيانگر ابعاد واژه « منافع » در آيه فوق است .\r\nدر قرآن مجيد نيز در آيات مختلف اشاره به اين معنى شده : در يك جا مىگويد هنگامى كه ذو القرنين تصميم بر ساختن سد عظيم خود گرفت گفت :\r\nآتُونِي زُبَرَ الْحَدِيدِ : « قطعات عظيم آهن براى من بياوريد » ( كهف - 96 ) .\r\nو هنگامى كه خداوند داود را مشمول لطف خود قرار داد آهن را براى او نرم كرد تا بتواند با آن زره بسازد ، و از خطرات جنگها و حملات دشمنان بكاهد وَأَلَنَّا لَه الْحَدِيدَ أَنِ اعْمَلْ سابِغاتٍ ( سبا 10 و 11 ) .\r\nسپس به يكى ديگر از اهداف ارسال انبياء و نزول كتب آسمانى و همچنين آفرينش وسائلى همچون آهن اشاره كرده ، مىفرمايد : « هدف اين است كه خداوند بداند چه كسانى او و فرستادگانش را در غياب او يارى مىكنند » ( * ( وَلِيَعْلَمَ اللَّه مَنْ يَنْصُرُه وَرُسُلَه بِالْغَيْبِ ) * ) .\r\nمنظور از علم خداوند در اينجا تحقيق عينى علم او است ، يعنى تا آشكار شود چه كسانى به يارى خدا و مكتب او به پا مىخيزند و قيام به قسط مىكنند و چه كسانى از اين وظيفه بزرگ سر باز مىزنند در حقيقت مفهوم اين آيه شبيه همان است كه در آيه 179 سوره آل عمران آمده : ما كانَ اللَّه لِيَذَرَ الْمُؤْمِنِينَ عَلى ما أَنْتُمْ عَلَيْه حَتَّى يَمِيزَ الْخَبِيثَ مِنَ الطَّيِّبِ :\r\n« ممكن نبود كه خداوند مؤمنان را به همان صورت كه شما هستيد واگذارد مگر اينكه ناپاك را از پاك جدا كند » ! به اين ترتيب مساله آزمون و امتحان انسانها ، و جداسازى صفوف و تصفيه ،\r\n","description":"","footnote":"","page_name":" 374 ","page_number":374},
  {"content":"\r\nيكى ديگر از اهداف بزرگ اين برنامه بوده است .\r\nتعبير به « يارى خداوند » مسلما به معنى يارى دين و آئين و نمايندگان او و بسط آئين حق و قسط و عدل است ، و گرنه خداوند نيازى به يارى كسى ندارد ، و همگان به او نيازمندند ، لذا براى اثبات همين معنى آيه را با اين جمله پايان مىدهد كه « خداوند قوى و شكست ناپذير است » ( * ( إِنَّ اللَّه قَوِيٌّ عَزِيزٌ ) * ) .\r\nبراى او ممكن است با يك اشاره همه جهان را زير و رو كند و تمامى دشمنان را نابود و اوليائش را پيروز گرداند ، ولى هدف اصلى كه تربيت و تكامل انسانهاست از اين طريق حاصل نمىگردد ، لذا آنها را دعوت به يارى آئين حق كرده است .\r\n\r\nنكته‌ها :\r\n\r\n1 - قلمرو « منطق » و « زور » !\r\nآيه فوق ترسيم گويايى از چهره اسلام در زمينه تعليم و تربيت ، و گسترش عدل و داد ، و اجراى قسط در جامه انسانى است .\r\nنخست از « بينات » و دلائل روشن و « كتب آسمانى » و « معيار سنجش ارزشها ، و بيان احكام و قوانين » كمك مىگيرد ، يعنى پايه را بر انقلاب فكرى و فرهنگى مىگذارد ، و از عقل و منطق استمداد مىجويد .\r\nاما اگر اينها مؤثر نيفتاد و كار به بن بست كشيد ، يعنى زورمندان قلدرى پيدا شدند كه نه در برابر بينات سر تسليم فرود مىآورند و نه براى كتاب و ميزان ارزشى قائلند ، در اينجا نوبت به « حديد » كه در آن « باس شديد » است مىرسد ، و با سلاح بر مغز اين گردنكشان مىكوبند تا در برابر قسط و عدل تسليم شوند ، و البته از يارى مردم با ايمان در اين مسير كمك گرفته مىشود .\r\nو اينكه در حديثى از رسول خدا ص نقل شده كه فرمود :\r\nبعثت بالسيف بين يدى الساعة ، حتى يعبد اللَّه وحده لا شريك له و جعل رزقى تحت ظل\r\n","description":"","footnote":"","page_name":" 375 ","page_number":375},
  {"content":"\r\nرمحى :\r\n« من در آستانه رستاخيز مبعوث به شمشير شده‌ام تا مردمان خداى يگانه را پرستش كنند ، و روزى من در سايه نيزه من است » ( 1 ) اشاره به همين است يعنى مامورم سلاح را در مقابل اين گروه به كار گيرم نه به عنوان اصل و اساس كار همانگونه كه در آيه فوق صريحا آمده است .\r\nدر حديث ديگرى از امام باقر ع مىخوانيم :\r\nالخير كله فى السيف ، و تحت السيف ، و فى ظل السيف\r\n« خوبيها تمام در شمشير است ، و زير شمشير و در سايه شمشير » ! ( 2 ) .\r\nو در حديثى از امام امير مؤمنان على ع مىخوانيم :\r\nان اللَّه عز و جل فرض الجهاد و عظمه ، و جعله نصره و ناصره ، و اللَّه ما صلحت دنيا و لا دين الا به :\r\n« خداوند جهاد را واجب كرده و آن را بزرگ شمرده ، و آن را يار و ياورش قرار داده ، به خدا سوگند نه دنيا و نه دين جز با جهاد اصلاح نمىشود » ( 3 ) .\r\nاين سخن را با حديث ديگرى از رسول خدا پايان مىدهيم : فرمود :\r\nلا يقيم الناس الا السيف ، و السيوف مقاليد الجنة و النار :\r\n« مردم را جز شمشير برپا نمىدارد ، و شمشيرها كليدهاى بهشت و دوزخند » ( 4 ) .\r\nبنا بر اين رهبران الهى در يك دست كتب آسمانى ، و در دست ديگر شمشير دارند ، نخست مردم را با منطق به سوى حق و عدل دعوت مىكنند ، هر گاه زورگويانى تسليم منطق نشوند در برابر آنها به زور متوسل مىشوند .\r\n\r\n2 - نيازهاى عمده زندگى وابسته به آهن است\r\nبعضى از مفسران در آيه فوق تحليلى دارند كه خلاصه اش چنين است :\r\n\r\n","description":"","footnote":"\r\n( 1 ) تفسير مراغى جلد 27 صفحه 183 .\r\n( 2 و 3 ) فروع كافى جلد 5 صفحه 8 حديث 15 و 11 .\r\n( 4 ) فروع كافى جلد 5 صفحه 2 حديث 1 .\r\n","page_name":" 376 ","page_number":376},
  {"content":"\r\nاصول زندگى انسان چهار چيز است كشاورزى بافندگى ( صنعت ) ، مسكن و حكومت ، و اين به خاطر آن است كه انسان نياز به غذا و لباس و مسكن دارد ، و از آنجا كه يك موجود اجتماعى است به تنهايى نمىتواند مشكلات زندگى را حل كند ، يا به تعبير ديگر مصالح اجتماع به وسيله اجتماع تامين مىشود .\r\nو از آنجا كه هر اجتماعى خواه ناخواه خالى از برخورد و تزاحم منافع نيست بنا بر اين نياز به حكومتى دارد كه عدالت را در ميان آنها اجرا كند ، و عجب اينكه اين چهار اصل همه نيازمند به حديد و آهن است ، و اگر اين وسيله نبود زندگى بر انسان بسيار مشكل مىشد ، و از آنجا كه نياز به آن زياد است خداوند آن را فراوان و سهل الوصول آفريده است ( درست است كه فلزات ديگر در زندگى انسان هر كدام نقشى دارند ولى نقش اصلى از آن آهن است ) و از اينجا مفهوم « * ( فِيه بَأْسٌ شَدِيدٌ وَمَنافِعُ لِلنَّاسِ ) * » روشن مىشود ( 1 ) .\r\n\r\n","description":"","footnote":"\r\n( 1 ) اقتباس از تفسير كبير فخر رازى جلد 29 صفحه 242 .\r\n","page_name":" 377 ","page_number":377},
  {"content":"\r\n\r\n[ سوره الحديد ‹ 57 › : آيات 26 تا 27 
  ]\r\nوَ لَقَدْ أَرْسَلْنا نُوحاً وَإِبْراهِيمَ وَجَعَلْنا فِي ذُرِّيَّتِهِمَا النُّبُوَّةَ وَالْكِتابَ فَمِنْهُمْ مُهْتَدٍ وَكَثِيرٌ مِنْهُمْ فاسِقُونَ ‹ 26 › ثُمَّ قَفَّيْنا عَلى آثارِهِمْ بِرُسُلِنا وَقَفَّيْنا بِعِيسَى ابْنِ مَرْيَمَ وَآتَيْناه الإِنْجِيلَ وَجَعَلْنا فِي قُلُوبِ الَّذِينَ اتَّبَعُوه رَأْفَةً وَرَحْمَةً وَرَهْبانِيَّةً ابْتَدَعُوها ما كَتَبْناها عَلَيْهِمْ إِلَّا ابْتِغاءَ رِضْوانِ اللَّه فَما رَعَوْها حَقَّ رِعايَتِها فَآتَيْنَا الَّذِينَ آمَنُوا مِنْهُمْ أَجْرَهُمْ وَكَثِيرٌ مِنْهُمْ فاسِقُونَ ‹ 27 ›\r\n\r\nترجمه :\r\n26 - ما نوح و ابراهيم را فرستاديم و در دودمان آنها نبوت و كتاب قرار داديم بعضى از آنها هدايت يافته‌اند ، و بسيارى از آنها گنهكارند .\r\n27 - سپس به دنبال آنها رسولان ديگر خود را فرستاديم ، و بعد از آنها عيسى بن مريم را مبعوث كرديم ، و به او انجيل عطا كرديم ، در دل كسانى كه از او پيروى كردند رافت و رحمت قرار داديم ، و رهبانيتى را كه ابداع كرده بودند ، و ما بر آنها مقرر نداشته بوديم ، گرچه هدفشان جلب خشنودى خدا بود ، ولى حق آن را\r\n","description":"","footnote":"","page_name":" 378 ","page_number":378},
  {"content":"\r\nرعايت نكردند ، لذا ما به آنها كه ايمان آوردند پاداش داديم ، و بسيارى از آنها فاسقند .\r\n\r\nتفسير : پيامبران را يكى بعد از ديگرى فرستاديم\r\nچنان كه مىدانيم شيوه قرآن اين است كه بعد از بيان يك سلسله اصول كلى تعليمات خود اشاره به سرنوشت اقوام پيشين مىكند تا شاهد گويايى براى آن باشد ، در اينجا نيز بعد از ذكر مسائل پيشين در باره ارسال رسولان همراه بينات و كتاب و ميزان ، و همچنين لزوم سبقت مردم بر يكديگر در وصول به غفران پروردگار و سعادت جاويدان ، از بعضى از اقوام و پيامبران پيشين نام مىبرد و اين اصول كلى را در زندگى آنها مجسم مىسازد .\r\nنخست از « نوح » و « ابراهيم » كه شيخ الانبيا و سر سلسله رسولان حق بودند شروع كرده ، مىفرمايد : « ما نوح و ابراهيم را فرستاديم ، و در دودمان آنها نبوت و كتاب آسمانى قرار داديم » ( * ( وَلَقَدْ أَرْسَلْنا نُوحاً وَإِبْراهِيمَ وَجَعَلْنا فِي ذُرِّيَّتِهِمَا النُّبُوَّةَ وَالْكِتابَ ) * ) .\r\nاما همگى از اين ميراث بزرگ و مواهب عظيم خداوند بهره نگرفتند ، « گروهى در پرتو آن هدايت يافتند ، و بسيارى از آنها فاسق و گنهكار و بىايمانند » ( * ( فَمِنْهُمْ مُهْتَدٍ وَكَثِيرٌ مِنْهُمْ فاسِقُونَ ) * ) .\r\nآرى نبوت توام با شريعت و آئين از نوح ع شروع شد ، و بعد از او ابراهيم ع پيامبر اولو العزم ديگر ، اين خط را تداوم بخشيد ، و هم چنان در طول اعصار و قرون در فرزندان و دودمان آنها ادامه يافت ، اما هميشه اقليتى از اين نور هدايت بهره گرفتند در حالى كه اكثريت راه خطا پوييدند !\r\n","description":"","footnote":"","page_name":" 379 ","page_number":379},
  {"content":"\r\nسپس اشاره سربسته اى به سلسله انبياى ديگر ، و آخرين آنها قبل از پيامبر اسلام ص كرده مىافزايد : « سپس به دنبال آنها رسولان ديگر خود را آورديم » ( * ( ثُمَّ قَفَّيْنا عَلى آثارِهِمْ بِرُسُلِنا ) * . )\r\nيكى بعد از ديگرى قيام كردند و چراغ هدايت را فرا راه مردم قرار دادند تا نوبت به حضرت مسيح ع رسيد .\r\n« ما بعد از آنها عيسى بن مريم را آورديم » ( * ( وَقَفَّيْنا بِعِيسَى ابْنِ مَرْيَمَ ) * ) .\r\n« قفينا » از ماده « قفا » به معنى پشت است ، و قافيه را از اين رو قافيه مىگويند كه قسمتهاى آخر شعر « مشابه يكديگر و پشت سر هم قرار مىگيرد ، و در جمله فوق منظور اين است كه پيامبران با آهنگى يكسان و يك نواخت ، و اهدافى هماهنگ ، يكى بعد از ديگرى قدم به عرصه وجود گذاشتند ، و تعليمات يكديگر را تاييد و تكميل كردند ، و در حقيقت اين تعبير اشاره زيبايى به » توحيد نبوت « است .\r\nسپس به كتاب آسمانى مسيح ع اشاره كرده ، مىافزايد : « ما به او انجيل عطا كرديم » ( * ( وَآتَيْناه الإِنْجِيلَ ) * ) .\r\nبعد از ويژگيهاى پيروان او سخن مىگويد و مىفرمايد : « ما در قلوب كسانى كه از او پيروى كردند رافت و رحمت قرار داديم » ( * ( وَجَعَلْنا فِي قُلُوبِ الَّذِينَ اتَّبَعُوه رَأْفَةً وَرَحْمَةً ) * . )\r\nبعضى از مفسران اين دو واژه ( رافت و رحمت ) به يك معنى دانسته‌اند ، ولى جمعى از ميان اين دو تفاوتى قائلند و آن اينكه : « رافت » به معنى محبت در زمينه دفع ضررها است ، و « رحمت » به معنى محبت براى جلب منافع است ، و لذا غالبا رافت قبل از رحمت ذكر مىشود چرا كه نخست بايد دفع ضرر كرد و سپس به فكر جلب منفعت افتاد ، و نيز به همين دليل در آيه مجازات زناكاران\r\n","description":"","footnote":"","page_name":" 380 ","page_number":380},
  {"content":"\r\nمىفرمايد : وَلا تَأْخُذْكُمْ بِهِما رَأْفَةٌ فِي دِينِ اللَّه « مبادا در اجراى حد و انجام فرمان خدا در مورد آنها گرفتار رافت شويد ، و حكم خدا را به دست فراموشى بسپاريد » ( نور - 2 ) .\r\nمساله رافت و رحمت پيروان راستين مسيح چيزى نيست كه تنها در اين آيه به آن اشاره شده باشد ، بلكه در آيه 82 مائده نيز مىخوانيم : وَلَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى ذلِكَ بِأَنَّ مِنْهُمْ قِسِّيسِينَ وَرُهْباناً وَأَنَّهُمْ لا يَسْتَكْبِرُونَ « نزديكترين دوستان را به مؤمنان ( از غير مسلمانان ) كسانى مىيابى كه مىگويند مسيحى هستيم ، اين به خاطر آن است كه در ميان آنها افرادى عالم ، و تارك دنيا ، هستند ، و آنها ( در برابر حق ) تكبر نمىورزند » .\r\nگرچه اين آيه بيشتر ناظر به مسيحيان حبشه و شخص « نجاشى » است كه به مسلمانان پناه دادند ، و با مهر و محبت خاصى به آنها رفتار كردند ، ولى به طور كلى اشاره اى به رافت و رحمت و عواطف مثبت به مسيحيان راستين دارد ، البته نه آن گرگان خونخوار و ديوان آدمنمايى كه در عصر ما نام مسيحيت را بر خود گذارده ، و دنيا را به خاك و خون و غارت و چپاول كشيده‌اند ! سپس مىافزايد : « در قلوب آنها علاقه به رهبانيتى افكنديم كه آن را ابداع كرده بودند و ما آن را بر آنها مقرر نداشته بوديم ، هدفشان جلب خشنودى خدا بود ولى حق آن را رعايت نكردند ، لذا ما به كسانى از آنها كه ايمان آوردند پاداش داديم ، ولى بسيارى از آنها فاسق و گنهكارند » ( * ( وَرَهْبانِيَّةً ابْتَدَعُوها ما كَتَبْناها عَلَيْهِمْ إِلَّا ابْتِغاءَ رِضْوانِ اللَّه فَما رَعَوْها حَقَّ رِعايَتِها فَآتَيْنَا الَّذِينَ آمَنُوا مِنْهُمْ أَجْرَهُمْ وَكَثِيرٌ مِنْهُمْ فاسِقُونَ ) * ) ( 1 ) .\r\n\r\n","description":"","footnote":"\r\n( 1 ) در تركيب اين آيه و معنى آن گفتگوى زيادى ميان مفسران است ، بعضى آن را عطف بر « رافت و رحمت » دانسته‌اند ، و كلمه « حب » را قبل از « رهبانيت » در تقدير گرفته‌اند ، چرا كه رهبانيت چيزى نيست كه در قلب باشد بلكه حب و علاقه آن در قلب است ، و جمعى آن را منصوب به فعل مضمرى دانسته‌اند كه « ابتدعوها » آن را تفسير مىكند ، و در تقدير چنين است : « ابتدعوها رهبانية ابتدعوها » و در مورد « الا ابتغاء رضوان اللَّه » نيز دو نظر است نخست اينكه استثناء منقطع باشد و مفهومش اين است « و لكنهم ابتدعوها ابتغاء رضوان اللَّه » ديگر اينكه استثناى متصل بوده باشد و مفهومش اين است كه ما نوعى از رهبانيت را بر آنها مقرر داشته بوديم كه هدف در آن جلب رضاى خدا بود اما آنها رهبانيت را به نوع ديگرى تحريف كردند كه بر خلاف رضاى حق بود ، به نظر مىرسد كه تفسير اول در هر دو مورد مناسبتر است ( دقت كنيد ) .\r\n","page_name":" 381 ","page_number":381},
  {"content":"\r\nبه اين ترتيب آنها نه تنها آئين توحيدى مسيح را رعايت نكردند و آن را با انواع شرك آلودند ، بلكه حق آن رهبانيتى را كه خودشان ابداع كرده بودند نيز رعايت ننمودند ، و به نام زهد و رهبانيت دامها بر سر راه خلق خدا گستردند ، و ديرها را مركز انواع فساد نمودند ، و ناهنجاريهايى را در آئين مسيح ع به وجود آوردند .\r\nمطابق اين تفسير « رهبانيت » جزء آئين مسيح نبود ، بلكه پيروانش بعد از او آن را ابداع كردند ، و در آغاز چهره معتدل و ملايمى داشت ، اما بعدا به انحراف گرائيد و سر از مفاسد بسيارى در آورد .\r\nاما طبق تفسير ديگرى نوعى رهبانيت و زهد در آئين مسيح بود ، آنچه پيروان مسيح بعد از او بدعت گذاردند نوع ديگرى از رهبانيت بود كه هرگز خداوند براى آنها مقرر نداشته بود ( 1 ) .\r\n\r\n","description":"","footnote":"\r\n( 1 ) تفسير اول طبق منقطع بودن استثناء است و تفسير دوم بر طبق متصل بودن آن ( دقت كنيد ) اين نكته نيز قابل توجه است كه اگر رهبانيت عطف بر رافت و رحمت باشد آن چنان كه در متن برگزيده‌ايم منظور از جعل آن در قلوب همان تمايل قلبى آنان به اين مساله است در حالى كه منظور از « ما كتبناها » اين است كه مساله رهبانيت به صورت يك حكم الهى در آئين مسيح نبود هر چند علاقه به آن را خداوند در دل آنها افكنده بود بنا بر اين منافاتى با جمله « ابتدعوها » ندارد .\r\n","page_name":" 382 ","page_number":382},
  {"content":"\r\nولى تفسير اول مشهورتر و از بعضى جهات مناسبتر است .\r\nبه هر حال از آيه فوق در مجموع چنين استفاده مىشود كه رهبانيت در آئين مسيح نبوده و پيروانش آن را بعد از او ابداع كردند ، ولى در آغاز نوعى زهدگرايى و از ابداعات نيك محسوب مىشد ، مانند بسيارى از مراسم و سنتهاى حسنه اى كه هم اكنون در ميان مردم رائج است ، و كسى نيز روى آن به عنوان تشريع و دستور خاص شرع تكيه نمىكند ، ولى اين سنت بعدا به انحراف گرائيد و آلوده با امورى مخالف فرمان الهى و حتى گناهان زشتى شد ، تعبير قرآن به جمله فما * ( رَعَوْها حَقَّ رِعايَتِها ) * « حق آن را رعايت نكردند » دليل بر اين است كه اگر حق آن ادا مىشد سنت خوبى بود ، و تعبير آيه 82 مائده كه از « رهبانها » و « عالمان » مسيحيان راستين با نظر موافق و مثبت ياد مىكند نيز شاهد اين مدعا است ( دقت كنيد ) .\r\nو هر گاه كلمه « رهبانيت » را « رافت و رحمت » بدانيم نيز شاهد ديگرى براى اين مدعى پيدا مىشود ، چرا كه همرديف رافت و رحمتى مىشود كه خداوند آن را به عنوان يك صفت پسنديده در قلوب آنها افكنده است .\r\nكوتاه سخن اينكه اگر سنت حسنه اى در ميان مردم رائج شود كه اصول كلى آن ( مانند دستور زهد ) در آئين حق باشد ، و مردم آن سنت را به طور خاص به دستور الهى نسبت ندهند ، بلكه آن را مصداقى از مصاديق دستورات كلى بدانند ، و حق آن را ادا نمايند كار بدى نيست ، بدبختى آنجا شروع مىشود كه افراطها و تفريطها پيش آيد و آن را به سنت سيئه اى تبديل كند .\r\nمثلا هم اكنون در ميان ما مراسمى براى عزادارى و سوگوارى و اعياد و وفاتهاى پيشوايان بزرگ دين ، و همچنين بزرگداشت شهيدان و عزيزانى كه از دست مىروند در روز شهادت و يا هفتمين و چهلمين و سالگرد آنها معمول است كه مصداقى است از دستورات كلى اسلام در مورد تعظيم شعائر ، و بزرگداشت\r\n","description":"","footnote":"","page_name":" 383 ","page_number":383},
  {"content":"\r\nپيشوايان دين و شهيدان و عموم مسلمين ، و همچنين مصداقى است از اصل كلى « سوگوارى بر شهداى كربلا » و مانند آنها ، بىآنكه جزئيات و تفاصيل اين مراسم يك دستور خاص شرع تلقى شود ، بلكه صرفا به عنوان يك مصداق از آن اصل كلى انجام مىشود .\r\nهر گاه در اين مراسم از حدود شرع تجاوز نشود و آلوده با گناه و خرافه اى نگردد مسلما مصداق « * ( ابْتِغاءَ رِضْوانِ اللَّه ) * » و مصداق سنت حسنه است ، در غير اين صورت بدعت شوم و سنت سيئه اى خواهد بود .\r\nبه نظر مىرسد « رهبانيت » كه از ماده « رهبه » به معنى ترس از خدا گرفته شده در آغاز مصداقى از زهد و بىاعتنايى نسبت به دنيا بود ، ولى بعدا به تحريفهاى گسترده اى كشيده شد و اگر مىبينيم اسلام به شدت با اين رهبانيت مبارزه مىكند نيز به خاطر همين چهره نهايى آن است ، چنان كه در نكته‌ها شرح بيشترى به خواست خدا پيرامون آن خواهيم داد .\r\n\r\nنكته‌ها :\r\n\r\n1 - اسلام و رهبانيت\r\nچنان كه گفتيم « رهبانيت » از ماده « رهبه » به معنى خوف و ترس است كه در اينجا خوف و ترس از خدا منظور است ، و به گفته راغب در مفردات ترسى است كه آميخته با پرهيز و اضطراب باشد و « ترهب » به معنى « تعبد » و عبادت كردن و « رهبانيت » به معنى شدت تعبد است .\r\nآيه فوق را هر گونه تفسير كنيم نشان مىدهد كه نوعى رهبانيت مطلوب در ميان مسيحيان وجود داشت ، هر چند در آئين مسيح چنين دستور الزامى به آنها داده نشده بود ، ولى پيروان مسيح آن رهبانيت را از حد و مرز آن بيرون برده\r\n","description":"","footnote":"","page_name":" 384 ","page_number":384},
  {"content":"\r\nو به انحراف و تحريف كشاندند .\r\nبه همين دليل اسلام به شدت آن را محكوم كرده ، و حديث معروف لا رهبانية فى الاسلام : « در اسلام رهبانيت وجود ندارد » در بسيارى از منابع اسلامى ديده مىشود ( 1 ) .\r\nاز جمله بدعتهاى زشت مسيحيان در زمينه رهبانيت « تحريم ازدواج » براى مردان و زنان تارك دنيا بود ، و ديگر « انزواى اجتماعى » و پشتپا زدن به وظائف انسان در اجتماع ، و انتخاب صومعه‌ها و ديرهاى دورافتاده براى عبادت و زندگى در محيطى دور از اجتماع بود ، سپس مفاسد زيادى در ديرها و مراكز زندگى رهبانها به وجود آمد كه بعدا به گوشه اى از آن براى تكميل اين بحث به خواست خدا اشاره خواهيم كرد .\r\nدرست است كه زنان و مردان تارك دنيا ( راهبها و راهبه‌ها ) خدمات مثبتى نيز انجام مىدادند ، از جمله پرستارى بيماران صعب العلاج و خطرناك ، همچون جذاميان ، و تبليغ در نقاط بسيار دوردست و در ميان اقوام وحشى ، و مانند اينها ، و همچنين برنامه‌هاى مطالعاتى و تحقيقاتى ، ولى اين امور در برابر كل اين برنامه مساله ناچيز و كم اهميتى بود ، و در مجموع مفاسد آن به مراتب برترى داشت .\r\nاصولا انسان موجودى است كه براى زندگى در اجتماع ساخته شده ، و تكامل معنوى و مادى او نيز در همين است كه زندگى جمعى داشته باشد ، و لذا هيچيك از مذاهب آسمانى اين معنى را از انسان نفى نمىكند ، بلكه پايه‌هاى آن را محكمتر مىسازد .\r\nخداوند در انسان « غريزه جنسى » براى حفظ نسل آفريده ، هر چيزى\r\n\r\n","description":"","footnote":"\r\n( 1 ) در « مجمع البحرين » در ماده رهب اين حديث آمده است ، و در نهايه ابن اثير ذكر شده .\r\n","page_name":" 385 ","page_number":385},
  {"content":"\r\nكه آن را به طور مطلق نفى كند مسلما باطل است .\r\nزهد اسلامى كه به معنى سادگى زندگى و حذف تجملات و عدم اسارت در چنگال مال و مقام است هيچ ارتباطى به مساله رهبانيت ندارد ، زيرا رهبانيت معنى جدايى و بيگانگى از اجتماع است ، و زهد به معنى آزادگى و وارستگى به خاطر اجتماعىتر زيستن است .\r\nدر حديث معروفى مىخوانيم « عثمان بن مظعون » فرزندش از دنيا رفته بود ، بسيار غمگين شد ، تا آنجا كه خانه اش را مسجد قرار داد و مشغول عبادت شد ( و هر كار را جز عبادت ترك گفت ) اين خبر به رسول خدا ص رسيد ، او را احضار كرده ، فرمود :\r\nيا عثمان ! ان اللَّه تبارك و تعالى لم يكتب علينا الرهبانية ، انما رهبانية امتى الجهاد فى سبيل اللَّه !\r\n« اى عثمان ! خداوند متعال رهبانيت را براى امت من مقرر نداشته ، رهبانيت امت من جهاد در راه خدا است » ( 1 ) .\r\nاشاره به اينكه اگر مىخواهى پشت پا به زندگى مادى بزنى اين عمل را به صورت منفى و انزواى اجتماعى انجام مده ، بلكه در يك مسير مثبت ، يعنى جهاد در راه خدا ، آن را جستجو كن .\r\nسپس پيامبر ص بحث مشروحى در باره فضيلت نماز جماعت براى او بيان فرمود كه تاييدى است بر نفى رهبانيت و انزوا .\r\nدر حديث ديگرى از امام موسى بن جعفر ع مىخوانيم : كه برادرش « على بن جعفر » از محضرش پرسيد\r\nالرجل المسلم هل يصلح ان يسيح فى الارض او يترهب فى بيت لا يخرج منه ؟ قال ( ع ) لا :\r\n« آيا براى مرد مسلمان سزاوار است دست به سياحت بزند ، يا رهبانيت اختيار كند ، و در خانه اى بنشيند\r\n\r\n","description":"","footnote":"\r\n( 1 ) بحار الانوار جلد 70 صفحه 114 ( باب نهى از رهبانيت حديث 1 ) .\r\n","page_name":" 386 ","page_number":386},
  {"content":"\r\nو از آن خارج نگردد ؟ امام ع در پاسخ فرمود : نه » . ( 1 )\r\nتوضيح اينكه : سياحتى كه در اين روايت از آن نهى شده چيزى همرديف رهبانيت يعنى يك نوع رهبانيت سيار بوده است ، به اين معنى كه بعضى از افراد بىآنكه خانه و زندگى براى خود تهيه كنند ، يا كسب و كارى داشته باشند ، به صورت جهانگردى بدون زاد و توشه ، دائما از نقطه اى به نقطه ديگر مىرفتند ، و با گرفتن كمك از مردم و گدايى زندگى مىكردند ، و آن را يك نوع زهد و ترك دنيا مىپنداشتند ، ولى اسلام هم رهبانيت ثابت را نفى كرده است و هم رهبانيت سيار را ، آرى از نظر تعليمات اسلام مهم آن است كه انسان در دل اجتماع وارسته و زاهد باشد نه در انزوا و بيگانگى از اجتماع !\r\n\r\n2 - سرچشمه تاريخى رهبانيت\r\nتواريخ موجود مسيحيت نشان مىدهد كه رهبانيت به صورت فعلى در قرون اول مسيحيت وجود نداشته ، و پيدايش آن را بعد از قرن سوم ميلادى ، هنگام ظهور امپراطورى رومى به نام « ديسيوس » و مبارزه شديد او با پيروان مسيح ع مىدانند ، آنها بر اثر شكست از اين امپراطور ( خونخوار ) به كوه‌ها و بيابانها پناه بردند » ( 2 ) .\r\nدر روايات اسلامى نيز همين معنى به صورت دقيقترى از پيغمبر گرامى اسلام ع نقل شده كه روزى آن حضرت ص به « ابن مسعود » فرمود : « مىدانى رهبانيت از كجا پيدا شد » ؟ عرض كرد : خدا و پيامبرش آگاهترند ، فرمود :\r\nبعد از عيسى ع جمعى از جباران ظهور كردند و مؤمنان سه مرتبه با آنها پيكار\r\n\r\n","description":"","footnote":"\r\n( 1 ) بحار الانوار جلد 70 صفحه 119 حديث 10 .\r\n( 2 ) « دائرة المعارف قرن بيستم » ماده « رهب » .\r\n","page_name":" 387 ","page_number":387},
  {"content":"\r\nنموده و شكست خوردند ، لذا به بيابانها متوارى شدند ، و به انتظار ظهور پيامبر موعود عيسى ( حضرت محمد ص ) در غارهاى كوه‌ها به عبادت مشغول گشتند ، بعضى از آنها بر دين خود باقى ماندند و بعضى راه كفر پيش گرفتند .\r\nسپس افزود آيا مىدانى رهبانيت امت من چيست ؟ عرض كرد : خدا و رسولش آگاهترند ، فرمود : الهجرة ، و الجهاد ، و الصلاة ، و الصوم ، و الحج ، و العمرة :\r\n« رهبانيت امت من هجرت و جهاد و نماز و روزه و حج و عمره است » ( 1 ) .\r\nمورخ مشهور مسيحى « ويل دورانت » در تاريخ معروف خود در جلد 13 بحث مشروحى راجع به رهبانان نقل مىكند ، او معتقد است پيوستن « راهبه‌ها » ( زنان تارك دنيا ) به « راهبان » از قرن چهارم ميلادى شروع شد و روز به روز كار رهبانيت بالا گرفت تا در قرن دهم ميلادى به اوج خود رسيد ( 2 ) .\r\nبدون شك اين پديده اجتماعى ، مانند هر پديده ديگر ، علاوه بر ريشه‌هاى تاريخى ريشه‌هاى روانى نيز دارد كه از جمله مىتوان به اين واقعيت اشاره كرد كه اصولا عكس العمل روانى افراد و اقوام مختلف در برابر شكستها و ناكاميها كاملا متفاوت است ، بعضى تمايل به انزوا و درونگرايى پيدا مىكنند و خود را كاملا از اجتماع و فعاليتهاى اجتماعى دور مىكشند ، در حالى كه گروه ديگر از شكست درس استقامت مىآموزند و صلابت و مقاومت بيشترى پيدا مىكنند ، گروه اول به رهبانيت يا چيزى شبيه به آن رو مىآورند و گروه دوم به عكس اجتماعىتر مىشوند .\r\n\r\n","description":"","footnote":"\r\n( 1 ) تفسير « مجمع البيان » جلد 9 صفحه 243 ( با كمى تلخيص ) در تفسير « در المنثور » حديث ديگرى شبيه آن نقل شده ( جلد 6 صفحه 177 ) .\r\n( 2 ) تاريخ « ويل دورانت » جلد 13 صفحه 443 .\r\n","page_name":" 388 ","page_number":388},
  {"content":"\r\n\r\n3 - مفاسد اخلاقى و اجتماعى ناشى از رهبانيت\r\nانحراف از قوانين آفرينش هميشه واكنشهاى منفى به دنبال دارد ، بنا بر اين جاى تعجب نيست كه وقتى انسان از زندگى اجتماعى كه در نهاد و فطرت او است فاصله بگيرد گرفتار عكس العملهاى منفى شديد مىشود ، لذا رهبانيت به حكم اينكه بر خلاف اصول فطرت و طبيعت انسان است مفاسد زيادى به بار مىآورد از جمله :\r\n1 - رهبانيت با روح مدنى بالطبع بودن آدمى مىجنگد و جوامع انسانى را به انحطاط و عقبگرد مىكشاند .\r\n2 - رهبانيت نه تنها سبب كمال نفس و تهذيب روح و اخلاق نيست . بلكه منجر به انحرافات اخلاقى ، تنبلى ، بدبينى ، غرور ، عجب و خود برتربينى و مانند آن مىشود ، و به فرض كه انسان بتواند در حال انزوا به فضيلت اخلاقى برسد فضيلت محسوب نمىشود ، فضيلت آن است كه انسان در دل اجتماع بتواند خود را از آلودگيهاى اخلاقى برهاند .\r\n3 - ترك ازدواج كه از اصول رهبانيت است نه فقط كمالى نمىآفريند بلكه موجب پيدايش عقده‌ها و بيماريهاى روانى مىگردد .\r\nدر دائرة المعارف قرن بيستم مىخوانيم : « بعضى از رهبانها تا آن اندازه توجه به جنس زن را عمل شيطانى مىدانستند كه حاضر نبودند حيوان ماده اى را به خانه ببرند ! مبادا روح شيطانى آن به روحانيت آنها صدمه بزند » ! ! اما با اينحال تاريخ فجايع زيادى را از ديرها به خاطر دارد ، تا آنجا كه به گفته « ويل دورانت » پاپ انيوسان « سوم يكى از ديرها را به عنوان فاحشه خانه توصيف كرد ! ( 1 ) .\r\n\r\n","description":"","footnote":"\r\n( 1 ) ويل دورانت جلد 13 صفحه 443 .\r\n","page_name":" 389 ","page_number":389},
  {"content":"\r\nو بعضى از آنان مركزى براى اجتماع شكم پرستان و دنياطلبان و خوشگذرانها شده بود تا آنجا كه بهترين شرابها در ديرها پيدا مىشد .\r\nالبته طبق گواهى تاريخ ، حضرت مسيح هرگز ازدواج نكرد ، اما اين هرگز به خاطر مخالفت او با اين امر نبود ، بلكه عمر كوتاه مسيح به اضافه اشتغال مداوم او به سفرهاى تبليغى به نقاط مختلف جهان به او اجازه اين امر را نداد .\r\nبحث در باره رهبانيت درخور كتاب مستقلى است كه اگر بخواهيم به آن بپردازيم از بحث تفسيرى بيرون مىرويم .\r\nاين بحث را با حديثى از على ع پايان مىدهيم : در حديثى در ذيل آيه قُلْ هَلْ نُنَبِّئُكُمْ بِالأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَهُمْ يَحْسَبُونَ أَنَّهُمْ يُحْسِنُونَ صُنْعاً : « بگو آيا به شما خبر دهم كه زيانكارترين مردم كيانند ؟ آنها هستند كه تلاشهايشان در زندگى دنيا گم شده با اين حال گمان مىكنند كار نيك انجام مىدهند » ( 1 ) .\r\nعلى ع در تفسير آن فرمود : هم الرهبان الذين حبسوا انفسهم فى السوارى : « يكى از مصاديق بارز آن رهبانها هستند كه خود را در ارتفاعات كوه‌ها و بيابانها محبوس داشتند و گمان كردند كار خوبى انجام مىدهد » ( 2 ) .\r\n\r\n4 - « انجيل » يا « اناجيل »\r\n« انجيل » در اصل يك واژه يونانى به معنى « بشارت » يا « آموزش جديد » است ، و نام كتابى است كه بر حضرت مسيح نازل گرديده .\r\n\r\n","description":"","footnote":"\r\n( 1 ) سوره كهف آيه 103 و 104 .\r\n( 2 ) « كنز العمال » جلد 2 حديث 4496 .\r\n","page_name":" 390 ","page_number":390},
  {"content":"\r\nاين واژه 12 بار در قرآن مجيد به همين معنى استعمال شده است ، و همه جا به صورت مفرد است ، ولى قابل توجه اينكه آنچه به نام انجيل امروز معروف است كتابهاى زيادى است كه از آنها به « اناجيل » تعبير مىشود و معروف از ميان آنها انجيلهاى چهارگانه « لوقا » و « مرقس » و « متى » و « يوحنا » است و مسيحيان معتقدند كه اين چهار انجيل به وسيله اين چهار تن از ياران مسيح ع يا شاگردان آنها نگاشته شده ، و تاريخ تاليف آنها به 38 سال بعد از حضرت مسيح تا حدود يك قرن بعد از او مىرسد ، و بنا بر اين كتاب اصلى مسيح به عنوان يك كتاب آسمانى مستقل به دست فراموشى سپرده شده ، و تنها بخشهايى از آن كه در حافظه اين چهار تن بوده است آميخته با افكار خودشان در اين چهار انجيل تحرير يافته است .\r\nبحث مشروحترى در اين زمينه در ذيل آيه 3 آل عمران داشتيم ( 1 ) .\r\n\r\n","description":"","footnote":"\r\n( 1 ) تفسير نمونه جلد 2 صفحه 311 .\r\n","page_name":" 391 ","page_number":391},
  {"content":"\r\n\r\n[ سوره الحديد ‹ 57 › : آيات 28 تا 29 
  ]\r\nيا أَيُّهَا الَّذِينَ آمَنُوا اتَّقُوا اللَّه وَآمِنُوا بِرَسُولِه يُؤْتِكُمْ كِفْلَيْنِ مِنْ رَحْمَتِه وَيَجْعَلْ لَكُمْ نُوراً تَمْشُونَ بِه وَيَغْفِرْ لَكُمْ وَاللَّه غَفُورٌ رَحِيمٌ ‹ 28 › لِئَلَّا يَعْلَمَ أَهْلُ الْكِتابِ أَلَّا يَقْدِرُونَ عَلى شَيْءٍ مِنْ فَضْلِ اللَّه وَأَنَّ الْفَضْلَ بِيَدِ اللَّه يُؤْتِيه مَنْ يَشاءُ وَاللَّه ذُو الْفَضْلِ الْعَظِيمِ ‹ 29 ›\r\n\r\nترجمه :\r\n28 - اى كسانى كه ايمان آورده‌ايد از خدا بپرهيزيد ، و به رسولش ايمان ، بياوريد ، تا دو سهم از رحمتش به شما ببخشد ، و براى شما نورى قرار دهد كه با آن ( در ميان مردم و در مسير زندگى خود ) راه برويد ، و گناهان شما را ببخشد ، و خداوند غفور و رحيم است .\r\n29 - تا اهل كتاب بدانند كه آنها قادر بر چيزى از فضل خدا نيستند ، و فضل ( و رحمت ) تماما به دست او است ، به هر كس بخواهد مىبخشد و خداوند داراى فضل عظيم است .\r\n\r\nشان نزول :\r\nبسيارى از مفسران براى آيات فوق شان نزولى نقل كرده‌اند كه خلاصه اش چنين است :\r\n","description":"","footnote":"","page_name":" 392 ","page_number":392},
  {"content":"\r\nرسول خدا ص جعفر بن ابى طالب را با هفتاد نفر به سوى نجاشى ( به حبشه ) فرستاد ، او بر نجاشى وارد شد ، و وى را دعوت به اسلام كرد ، و اجابت نمود و ايمان آورد ، به هنگام بازگشت از حبشه چهل تن از اهل آن كشور كه ايمان آورده بودند به جعفر گفتند به ما اجازه ده كه خدمت اين پيامبر ص برسيم و اسلام خود را بر او عرضه بداريم ، و همراه جعفر به مدينه آمدند ، هنگامى كه فقر مالى مسلمانها را مشاهده كردند ، به رسول خدا ص عرض كردند ما اموال فراوانى در ديار خود داريم ، اگر اجازه فرمائيد به كشور خود باز گرديم و اموال خود را همراه بياوريم و با مسلمانان تقسيم كنيم ، پيامبر ص اجازه فرمود رفتند و اموال خود را آوردند ، ميان خود و مسلمين تقسيم كردند ، در اين هنگام آيه « الَّذِينَ آتَيْناهُمُ الْكِتابَ مِنْ قَبْلِه هُمْ بِه يُؤْمِنُونَ . . . » ( قصص 52 تا 54 ) نازل گرديد و از آنها تمجيد كرد .\r\nافرادى از اهل كتاب كه ايمان نياورده بودند هنگامى كه اين جمله را كه در ذيل آيات فوق است شنيدند : « أُولئِكَ يُؤْتَوْنَ أَجْرَهُمْ مَرَّتَيْنِ بِما صَبَرُوا : « آنها پاداش خود را به خاطر صبر و استقامتشان دو بار دريافت مىدارند » در برابر مسلمانان ايستادند و گفتند : اى مسلمانان كسانى كه به كتاب شما و كتاب ما ايمان بياورند دو پاداش دارند ، بنا بر اين كسى كه تنها به كتاب ما ايمان داشته باشد يك پاداش دارد همانند پاداش شما ! بنا بر اين به اعتراف خودتان شما فضيلتى بر ما نداريد ! اينجا بود كه آيات فوق ( * ( يا أَيُّهَا الَّذِينَ آمَنُوا اتَّقُوا اللَّه ) * ) نازل شد ، و اعلام داشت كه مسلمانان نيز دو پاداش دارند ، علاوه بر نور الهى و مغفرت ، و سپس افزود : « اهل كتاب بدانند آنها توانايى بر بدست آوردن چيزى از فضل و رحمت الهى ندارند » ! ( 1 ) .\r\n\r\n","description":"","footnote":"\r\n( 1 ) « مجمع البيان » جلد 9 صفحه 244 - همين معنى در تفسير « ابو الفتوح رازى » و « روح المعانى » ذيل آيات مورد بحث با تفاوتهايى نقل شده است .\r\n","page_name":" 393 ","page_number":393},
  {"content":"\r\n\r\nتفسير : آنها كه دو سهم از رحمت الهى دارند\r\nاز آنجا كه در آيات گذشته سخن از اهل كتاب و مسيحيان در ميان بود ، آيات مورد بحث تكميلى است بر آنچه در آيات قبل آمده است :\r\nنخست مىفرمايد : « اى كسانى كه ايمان آورده‌ايد ، تقواى الهى پيشه كنيد و ايمان به رسول او بياوريد » ( * ( يا أَيُّهَا الَّذِينَ آمَنُوا اتَّقُوا اللَّه وَآمِنُوا بِرَسُولِه ) * ) .\r\nدر اينكه مخاطب در اين آيه كيست ؟ در ميان مفسران دو قول است :\r\nاول اينكه مخاطب ، مؤمنانند ، منتهى به آنها گفته مىشود كه ايمان ظاهرى كافى نيست ، بلكه بايد ايمانى عميق توام با تقوى در عمل داشته باشند ، تا پاداشهاى متعددى را كه در ذيل آيه مىآيد به دست آوردند .\r\nديگر اينكه مخاطب ، مؤمنان اهل كتابند ، يعنى اى كسانى كه به انبياء و كتب پيشين ايمان آورده‌ايد به پيامبر اسلام ايمان بياوريد و تقواى الهى پيشه كنيد تا مشمول انواع پاداشهاى او شويد .\r\nآنچه مىتواند شاهدى بر تفسير دوم باشد همان پاداش مضاعفى است كه در ذيل آيه آمده ، پاداشى براى ايمان به انبياى پيشين ، و پاداشى براى ايمان به پيامبر اسلام ص .\r\nولى اين تفسير علاوه بر اينكه با آيه بعد - چنان كه توضيح خواهيم داد - سازگار نيست ، با شان نزول آيه ، و همچنين با اطلاق « * ( يا أَيُّهَا الَّذِينَ آمَنُوا ) * » نيز هماهنگ نمىباشد .\r\nبنا بر اين بايد قبول كرد كه مخاطب همه مؤمنانى هستند كه در ظاهر دعوت پيامبر ص را پذيرفته بودند ولى هنوز ايمان راسخ ، ايمانى كه اعماق جان آنها\r\n","description":"","footnote":"","page_name":" 394 ","page_number":394},
  {"content":"\r\nرا روشن كند و در اعمال آنها ظاهر شود ، پيدا نكرده بودند .\r\nسپس در دنباله آيه به سه موهبت بزرگ كه در سايه ايمان عميق و تقوا حاصل مىشود اشاره كرده ، مىفرمايد : « اگر چنين كنيد خداوند دو سهم و نصيب از رحمتش به شما مىدهد ، و به شما نور و روشنايى مىبخشد ، نورى كه در پرتو آن راه زندگى را پيدا كنيد ، و شما را مىبخشد ، و خداوند غفور و رحيم است » ( * ( يُؤْتِكُمْ كِفْلَيْنِ مِنْ رَحْمَتِه وَيَجْعَلْ لَكُمْ نُوراً تَمْشُونَ بِه وَيَغْفِرْ لَكُمْ وَاللَّه غَفُورٌ رَحِيمٌ ) * ) .\r\n« كفل » ( بر وزن طفل ) به معنى بهره اى است كه نياز انسان را بر طرف كند ، و ضامن را از اين رو « كفيل » گويند كه مشكل طرف مقابل را كفايت كرده و بهره و نصيب او را به او مىدهد ( 1 ) .\r\nبه هر حال منظور از اين دو بهره همان است كه در آيه 201 سوره بقره آمده : رَبَّنا آتِنا فِي الدُّنْيا حَسَنَةً وَفِي الآخرة حسنة : « خداوندا در دنيا به ما نيكى مرحمت فرما ، و در آخرت نيز نيكى عنايت كن » .\r\nاين احتمال نيز داده شده است كه اين دو بهره يكى براى ايمان به پيامبر اسلام ص است ، و ديگرى براى ايمان به انبياى پيشين ، چرا كه هر مسلمانى موظف است به همه انبياى گذشته و كتب آسمانى آنها مؤمن باشد و همه را محترم بشمارد .\r\n\r\n","description":"","footnote":"\r\n( 1 ) بعضى معتقدند كه اين واژه از « كفل » ( بر وزن دكل ) گرفته شده و آن چيزى است كه بر كفل ( قسمت آخر پشت ) چهار پايان مىنهند ، تا شخصى كه بر مركب سوار مىشود نيفتد ، و لذا به هر چيزى كه مايه نگهدارى باشد « كفل » گفته مىشود ، و اگر به ضامن « كفيل » مىگويند به خاطر همين معنى است ( ابو الفتوح رازى ذيل آيات مورد بحث ) ولى از راغب استفاده مىشود كه اين واژه دو معنى دارد يك معنى مطلوب كه همان معنى اول است و معنى ديگر شىء پست و بىارزش است تشبيه به كفل چهار پايان چرا كه هر كس آنجا سوار شود بيم سقوط او مىرود ( دقت كنيد ) .\r\n","page_name":" 395 ","page_number":395},
  {"content":"\r\nبعضى نيز گفته‌اند كه منظور اجرهاى پى در پى و مضاعف و مداوم است ، جمع ميان اين معانى نيز ممكن است .\r\nدر مورد دومين پاداش آنها ( * ( وَيَجْعَلْ لَكُمْ نُوراً تَمْشُونَ بِه ) * ) بعضى از مفسران گفته‌اند منظور همان نور ايمان است كه در قيامت در پيش روى مؤمنان و از سمت راست آنها حركت مىكند ، و ظلمات محشر را با آن مىشكافند و به سوى بهشت و سعادت ابدى پيش مىروند ، چنان كه در آيه 12 همين سوره آمده است يَوْمَ تَرَى الْمُؤْمِنِينَ وَالْمُؤْمِناتِ يَسْعى نُورُهُمْ بَيْنَ أَيْدِيهِمْ وَبِأَيْمانِهِمْ .\r\nدر حالى كه بعضى ديگر آن را اشاره به نور قرآن مىدانند كه در دنيا به سراغ مؤمنان مىآيد ، چنان كه در آيه 15 مائده مىخوانيم : قد جاءكم مِنَ اللَّه نُورٌ وَكِتابٌ مُبِينٌ : « از سوى خداوند نور و كتاب آشكارى براى شما آمد » .\r\nولى ظاهر اين است كه آيه مفهوم مطلق و گسترده اى دارد ، نه اختصاصى به دنيا دارد ، و نه آخرت ، و به تعبير ديگر ايمان و تقوى سبب مىشود كه حجابها از قلب مؤمن بر چيده شود ، و چهره حقايق را بىپرده ببيند ، و در پرتو آن روشن بينى خاصى نصيب او مىشود كه افراد بىايمان از آن محرومند . و اينكه در روايات اهل بيت ع آمده است كه منظور از « نور » در آيه فوق امام معصومى است كه مردم به او اقتدا كنند در حقيقت بيان يكى از مصداقهاى روشن است ( 1 ) .\r\nو بالآخره سومين پاداش مؤمنان پرهيزگار همان غفران و آمرزش گناهان است ، چرا كه بدون آن هيچ موهبتى براى انسان گوارا نيست ، نخست بايد ايمن از عذاب الهى گردد و سپس با نور ايمان و تقوا راه خويش را پيدا كند ، و سرانجام به رحمت مضاعف الهى نائل گردد .\r\n\r\n","description":"","footnote":"\r\n( 1 ) اين روايات در « نور الثقلين » جلد 5 صفحه 252 و 253 نقل شده است .\r\n","page_name":" 396 ","page_number":396},
  {"content":"\r\nآيه بعد كه آخرين آيه اين سوره است بيان دليلى است براى آنچه در آيه قبل آمده ، مىفرمايد : « اين پاداشهاى مضاعف الهى علاوه بر نورانيت و مغفرت به خاطر آن است كه اهل كتاب بدانند كه آنها قادر بر چيزى از فضل الهى نيستند و اينكه فضل و رحمت همه به دست او است ، و به هر كس بخواهد مىبخشد و خداوند داراى فضل و رحمت عظيم است » ( * ( لِئَلَّا يَعْلَمَ أَهْلُ الْكِتابِ أَلَّا يَقْدِرُونَ عَلى شَيْءٍ مِنْ فَضْلِ اللَّه وَأَنَّ الْفَضْلَ بِيَدِ اللَّه يُؤْتِيه مَنْ يَشاءُ وَاللَّه ذُو الْفَضْلِ الْعَظِيمِ ) * ) ( 1 ) .\r\nاين پاسخى است به آنها كه مىگفتند : خداوند به گروهى از اهل كتاب كه ايمان به محمد آورده‌اند ( طبق عقيده مسلمانان ) دو پاداش مىدهد ، بنا بر اين ما كه ايمان به او نياورده‌ايم داراى يك پاداشيم همانند ديگر مسلمانان ! قرآن به آنها پاسخ مىگويد كه مسلمانان عموما داراى دو پاداشند ، چرا كه همه آنها ايمان به رسول خدا و تمام انبياء پيشين دارند و اما گروهى از اهل كتاب كه ايمان نياورده‌اند هيچ سهمى ندارند تا بدانند كه رحمت الهى در اختيار\r\n\r\n","description":"","footnote":"\r\n( 1 ) در اينكه « لا » در « * ( لِئَلَّا يَعْلَمَ أَهْلُ الْكِتابِ ) * » زائده است يا اصلى ؟ در ميان مفسران گفتگو است ، بسيارى « لا » را زائده و براى تاكيد مىدانند ( چنان كه در بالا گفتيم ) و بنا بر اينكه « لا » اصلى باشد معانى گوناگونى براى آيه ذكر شده ، از جمله اينكه : منظور اين است كه اهل كتاب بدانند كه آنها هم اگر ايمان و اسلام را پذيرا شوند مىتوانند فضل الهى را براى خود فراهم سازند ( و به تعبير ديگر در اينجا نفى در نفى به معنى اثبات مىشود ) يا اينكه ما اينهمه مواهب را به مسلمانان داديم تا اهل كتاب تصور نكنند كه مسلمين بهره اى از فضل الهى ندارند ، ولى با توجه به ذيل آيه كه مىگويد * ( وَأَنَّ الْفَضْلَ بِيَدِ اللَّه ) * و همچنين شان نزولى كه در بالا آورده‌ايم زائده بودن « لا » مناسبتر به نظر مىرسد ، بلكه به عقيده بعضى در تمام مواردى كه جمله مشتمل بر معنى منفى باشد « لا » زائده خواهد بود ، مانند * ( ما مَنَعَكَ أَلَّا تَسْجُدَ إِذْ أَمَرْتُكَ ) * ( اعراف 12 ) * ( وَما يُشْعِرُكُمْ أَنَّها إِذا ) * جاءت لا يؤمنون ( انعام 109 ) ( دقت كنيد ) .\r\n","page_name":" 397 ","page_number":397},
  {"content":"\r\nآنان نيست كه به هر كس بخواهند بدهند و از هر كس بخواهند دريغ دارند ! اين آيه ضمنا مىتواند پاسخى به بلندپروازيها و ادعاهاى بىاساس گروهى از يهود و نصارى باشد كه بهشت و رحمت الهى را منحصر به خود مىدانستند ، و ديگران را از آن محروم مىپنداشتند : وَقالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى تِلْكَ أَمانِيُّهُمْ قُلْ هاتُوا بُرْهانَكُمْ إِنْ كُنْتُمْ صادِقِينَ :\r\n« آنها گفتند هيچكس داخل بهشت نمىشود مگر اينكه يهودى يا نصرانى باشد ! اين آرزوى آنها است ، بگو اگر راست مىگوئيد دليل خود را بياوريد » ؟ !\r\n\r\nنكته : رابطه تقوى و روشن بينى\r\nقرآن مجيد براى تقوا آثار فراوانى بيان كرده كه از جمله آنها بر طرف شدن حجابها از فكر و قلب آدمى است .\r\nرابطه « ايمان و تقوا » با « روشن بينى » در آيات مختلف قرآن به آن اشاره شده است ، از جمله در آيه 29 انفال مىخوانيم يا أَيُّهَا الَّذِينَ آمَنُوا إِنْ تَتَّقُوا اللَّه يَجْعَلْ لَكُمْ فُرْقاناً : « اى كسانى كه ايمان آورده‌ايد اگر تقواى الهى پيشه كنيد و از گناهان بپرهيزيد خداوند وسيله اى براى شناخت حق از باطل براى شما قرار مىدهد » .\r\nو در آيه 282 بقره آمده است : وَاتَّقُوا اللَّه وَيُعَلِّمُكُمُ اللَّه : « تقواى الهى پيشه كنيد و خداوند شما را علم و دانش مىآموزد » و در آيات مورد بحث نيز با صراحت اين معنى آمده بود كه « اگر ايمان بياوريد و تقوا پيشه كنيد خداوند نورى براى شما قرار مىدهد كه در پرتو آن بتوانيد گام برداريد » ! رابطه اين دو علاوه بر جنبه‌هاى معنوى كه بعضا براى ما ناشناخته است ،\r\n","description":"","footnote":"","page_name":" 398 ","page_number":398},
  {"content":"\r\nاز نظر تحليل عقلى نيز قابل درك است ، چرا كه بزرگترين مانع شناخت و مهمترين حجاب بر قلب آدمى هوا و هوسهاى سركش ، و آمال و آرزوهاى دور و دراز ، و اسارت در چنگال ماده و زرق و برق دنياست ، كه به انسان اجازه نمىدهد قضاوت صحيح كند ، و چهره حقايق را آن چنان كه هست ببيند ، هنگامى كه در پرتو ايمان و تقوا اين گرد و غبارها فرو نشست ، و اين ابرهاى تيره و تار و ظلمانى از آسمان روح انسان كنار رفت ، آفتاب حقيقت بر صفحه قلب مىتابد ، و حقايق را آن چنان كه هست در مىيابد ، و لذتى توصيف ناشدنى از اين درك صحيح و عميق نصيب مؤمن مىشود ، و راه خود را به سوى اهداف مقدسى كه دارد مىگشايد و پيش مىرود .\r\nآرى تقوا است كه به انسان آگاهى مىدهد ، همانگونه كه آگاهيها به انسان تقوا مىبخشد ، يعنى اين دو در يكديگر تاثير متقابل دارند ، لذا در حديث معروفى مىخوانيم : لو لا ان الشياطين يحوطون على قلوب بنى آدم لنظروا الى ملكوت السموات : « هر گاه شياطين و خوهاى شيطانى بر قلبهاى آدميان مسلط نمىشدند مىتوانستند به ملكوت و باطن آسمان و جهان هستى بنگرند » .\r\nبراى درك بهتر اين سخن پاى گفتار على ع مىنشينيم فرمود : لا دين مع هوى - لا عقل مع هوى - من اتبع هواه اعماه و اصمه ، و اذله و اضله :\r\n« دين با هواى نفس جمع نمىشود . . . همچنين عقل با هوس يك جا نخواهد بود . . .\r\nهر كس از هواى نفسش پيروى كند او را كور و كر مىكند و ذليل و گمراه مىسازد » ( 1 ) .\r\nپروردگارا ! ما را از هواى نفس حفظ كن و به ما توفيق تقوى و روشن بينى\r\n\r\n","description":"","footnote":"\r\n( 1 ) در اين زمينه بحث مشروح ديگرى در ذيل آيه 29 انفال داشته‌ايم جلد 7 صفحه 140 .\r\n","page_name":" 399 ","page_number":399},
  {"content":"\r\nمرحمت فرما .\r\nخداوندا ! تمام فضل و رحمتها به دست تو است ما را از اين فضل بى دريغت محروم مگردان .\r\nبارالها ! به ما توفيق اقامه حق و عدل و قسط و پاسدارى از حريم كتاب و ميزان در پرتو بهره گيرى از « بينات » و ايستادگى در برابر افراد زورگو عنايت فرما آمين يا رب العالمين .\r\nپايان سوره حديد 20 : رجب المرجب : 1406 .\r\n11 : 1 : 1365\r\n","description":"","footnote":"","page_name":" 400 ","page_number":400},
  {"content":"\r\nآغاز جزء 28 قرآن مجيد\r\n\r\n‹ 58 › سوره مجادلة اين سوره در مدينه نازل شده و داراى 22 آيه است\r\n","description":"","footnote":"","page_name":" 401 ","page_number":401},
  {"content":"\r\n","description":"","footnote":"","page_name":" 402 ","page_number":402},
  {"content":"\r\n\r\nمحتواى سوره مجادله\r\nاين سوره در مدينه نازل شده است ، و طبق طبيعت سوره‌هاى « مدنى » بيشتر از احكام فقهى ، و نظام زندگى اجتماعى ، و روابط با مسلمين و غير مسلمين سخن مىگويد ، و مجموع بحثهاى آن را مىتوان در سه بخش خلاصه كرد :\r\n1 - در بخش اول سخن از حكم « ظهار » مىگويد كه در جاهليت نوعى طلاق و جدايى دائمى محسوب مىشد ، و اسلام آن را تعديل كرد و در مسير صحيح قرار داد .\r\n2 - در بخش ديگرى يك سلسله دستورها در باره آداب مجالست از جمله منع از « نجوى » ( سخنان در گوشى ) و همچنين جا دادن به كسانى كه تازه وارد مجلس مىشوند .\r\n3 - در آخرين بخش ، بحث گويا و مشروح و كوبنده اى در باره منافقان ، و آنها كه ظاهرا دم از اسلام مىزدند اما با دشمنان اسلام سر و سر داشتند ، مطرح كرده ، مسلمين راستين را از ورود در حزب شياطين و منافقين بر حذر مىدارد و آنها را به رعايت « حب فى اللَّه » و « بغض فى اللَّه » و ملحق شدن به « حزب اللَّه » دعوت مىكند .\r\nنامگذارى سوره به سوره « مجادلة » به خاطر تعبيرى است كه در آيه نخستين آن آمده است .\r\n\r\nفضيلت تلاوت سوره مجادله\r\nدر فضيلت اين سوره دو روايت از پيغمبر گرامى اسلام ص و امام صادق ع نقل شده است :\r\n","description":"","footnote":"","page_name":" 403 ","page_number":403},
  {"content":"\r\nدر روايت نخست آمده است :\r\nمن قرأ سورة المجادلة كتب من حزب اللَّه يوم القيامة :\r\n« هر كس سوره مجادله را تلاوت كند ( و در آن بينديشد و به كار بندد ) در قيامت در زمره حزب اللَّه خواهد بود . »\r\nو در حديث دوم مىخوانيم :\r\nمن قرا سورة الحديد و المجادلة فى صلاة فريضة و ادمنها لم يعذبه اللَّه حتى يموت ابدا ، و لا يرى فى نفسه و لا فى اهله سوءا ابدا ، و لا خصاصة فى بدنه :\r\n« هر كس سوره حديد و مجادله را در نمازهاى فريضه بخواند و آن را ادامه دهد ، خداوند هرگز او را در تمام طول زندگى عذاب نمىكند ، و در خود و خانواده اش هرگز بدى نمىبيند ، و نيز گرفتار فقر و بد حالى نمىشود » .\r\nتناسب محتواى اين سوره‌ها با پاداشهاى فوق روشن است ، و اين خود نشان مىدهد كه هدف از تلاوت پياده كردن محتواى آن در زندگى است نه تلاوتى خالى از انديشه و عمل .\r\n","description":"","footnote":"","page_name":" 404 ","page_number":404},
  {"content":"\r\n\r\n[ سوره المجادلة ‹ 58 › : آيات 1 تا 4 
  ]\r\nبِسْمِ اللَّه الرَّحْمنِ الرَّحِيمِ\r\nقَدْ سَمِعَ اللَّه قَوْلَ الَّتِي تُجادِلُكَ فِي زَوْجِها وَتَشْتَكِي إِلَى اللَّه وَاللَّه يَسْمَعُ تَحاوُرَكُما إِنَّ اللَّه سَمِيعٌ بَصِيرٌ ‹ 1 › الَّذِينَ يُظاهِرُونَ مِنْكُمْ مِنْ نِسائِهِمْ ما هُنَّ أُمَّهاتِهِمْ إِنْ أُمَّهاتُهُمْ إِلَّا اللَّائِي وَلَدْنَهُمْ وَإِنَّهُمْ لَيَقُولُونَ مُنْكَراً مِنَ الْقَوْلِ وَزُوراً وَإِنَّ اللَّه لَعَفُوٌّ غَفُورٌ ‹ 2 › وَالَّذِينَ يُظاهِرُونَ مِنْ نِسائِهِمْ ثُمَّ يَعُودُونَ لِما قالُوا فَتَحْرِيرُ رَقَبَةٍ مِنْ قَبْلِ أَنْ يَتَمَاسَّا ذلِكُمْ تُوعَظُونَ بِه وَاللَّه بِما تَعْمَلُونَ خَبِيرٌ ‹ 3 › فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ مِنْ قَبْلِ أَنْ يَتَمَاسَّا فَمَنْ لَمْ يَسْتَطِعْ فَإِطْعامُ سِتِّينَ مِسْكِيناً ذلِكَ لِتُؤْمِنُوا بِاللَّه وَرَسُولِه وَتِلْكَ حُدُودُ اللَّه وَلِلْكافِرِينَ عَذابٌ أَلِيمٌ ‹ 4 ›\r\n","description":"","footnote":"","page_name":" 405 ","page_number":405},
  {"content":"\r\n\r\nترجمه :\r\nبنام خداوند بخشنده بخشايشگر 1 - خداوند قول زنى را كه در باره شوهرش به تو مراجعه كرده بود و به خداوند شكايت مىكرد شنيد ( و تقاضاى او را اجابت كرد ) خداوند گفتگوى شما را با هم ( و اصرار آن زن را در باره حل مشكلش ) مىشنيد و خداوند شنوا و بينا است .\r\n2 - كسانى كه از شما نسبت به همسرانشان « ظهار » مىكنند ( و مىگويند انت على كظهر امى « تو نسبت به من به منزله مادرم هستى » ) آنها هرگز مادرانشان نيستند مادرانشان تنها كسانى هستند كه آنها را به دنيا آورده‌اند ، آنها سخنى منكر و زشت و باطل مىگويند و خداوند بخشنده و آمرزنده است .\r\n3 - كسانى كه از همسران خود « ظهار » مىكنند سپس به گفته خود باز مىگردند بايد پيش از آميزش جنسى آنها با هم برده اى را آزاد كنند ، اين دستورى است كه به آن اندرز داده مىشويد ، و خداوند به آنچه انجام مىدهيد آگاه است .\r\n4 - و كسى كه توانايى ( بر آزاد كردن برده ) نداشته باشد دو ماه متوالى قبل از آميزش جنسى روزه بگيرد ، و كسى كه توانايى اين را هم نداشته باشد شصت مسكين را اطعام كند ، اين براى آن است كه به خدا و رسولش ايمان بياوريد ، اينها مرزهاى الهى است و كسانى كه با آن مخالفت كنند عذاب دردناكى دارند .\r\n\r\nشان نزول :\r\nغالب مفسران براى آيات نخستين اين سوره شان نزولى نقل كرده‌اند كه مضمون همه اجمالا يكى است ، هر چند در جزئيات با هم متفاوت مىباشند ، اما\r\n","description":"","footnote":"","page_name":" 406 ","page_number":406},
  {"content":"\r\nاين تفاوت تاثيرى در آنچه ما در بحث تفسيرى به آن نياز داريم ندارد .\r\nماجرا چنين بود كه زنى از طايفه انصار بنام « خوله » ( نامهاى ديگرى نيز در روايات ديگر براى او ذكر شده است ) كه از طايفه « خزرج » و همسرش « اوس بن صامت » بود در يك ماجرا مورد خشم شوهرش قرار گرفت ، و او كه مرد تند خو و سريع التأثري بود تصميم بر جدايى از او گرفت ، و گفت « انت على كظهر امى » ( تو نسبت به من همچون مادر من هستى ! ) و اين در حقيقت نوعى از طلاق در زمان جاهليت بود اما طلاقى بود كه نه قابل بازگشت بود و نه زن آزاد مىشد كه بتواند همسرى براى خود برگزيند ، و اين بدترين حالتى بود كه براى يك زن شوهردار ممكن بود رخ دهد .\r\nچيزى نگذشت كه مرد پشيمان شد و چون « ظهار » ( گفتن جمله فوق ) در عصر جاهليت نوعى طلاق غير قابل بازگشت بود به همسرش گفت : فكر مىكنم براى هميشه بر من حرام شدى ! زن گفت چنين مگو ، خدمت رسول خدا ص برو و حكم اين مساله را از او بپرس ، مرد گفت من خجالت مىكشم ، زن گفت : پس بگذار من بروم ، گفت : مانعى ندارد .\r\nزن خدمت رسول خدا ص آمد و ماجرا را چنين نقل كرد : اى رسول خدا ص همسرم « اوس بن صامت » زمانى مرا به زوجيت خود برگزيد كه جوان بودم و صاحب جمال و مال و ثروت و فاميل ، اموال من را مصرف كرد ، و جوانيم از بين رفت ، و فاميلم پراكنده شدند ، و سنم زياد شد ، حالا « ظهار » كرده و پشيمان شده ، آيا راهى هست كه ما به زندگى سابق بازگرديم ؟ ! پيامبر ص فرمود : تو بر او حرام شده اى ! عرض كرد يا رسول اللَّه ص او صيغه طلاق جارى نكرده ، و او پدر فرزندان من است ، و از همه در نظر من محبوبتر ، فرمود : تو بر او حرام شده اى ! و من دستور ديگرى در اين زمينه ندارم .\r\n","description":"","footnote":"","page_name":" 407 ","page_number":407},
  {"content":"\r\nزن پى در پى اصرار و الحاح مىكرد ، سرانجام رو به درگاه خدا آورد و عرض كرد : اشكو الى اللَّه فاقتى و حاجتى ، و شدة حالى ، اللهم فانزل على لسان نبيك : « خداوندا ! بيچارگى و نياز و شدت حالم را به تو شكايت مىكنم ، خداوندا ! فرمانى بر پيامبرت نازل كن و اين مشكل را بگشا » .\r\nو در روايتى آمده است كه زن عرضه داشت : اللهم انك تعلم حالى فارحمنى فان لى صبية صغار ، ان ضممتهم اليه ضاعوا ، و ان ضممتهم الى جاعوا : « خداوندا ! تو حال مرا مىدانى ، بر من رحم كن ، كودكان خردسالى دارم كه اگر در اختيار شوهرم بگذارم ضايع مىشوند ، و اگر خودم آنها را برگيرم گرسنه خواهند ماند » ! در اينجا حال وحى به پيامبر ص دست داد ، و آيات آغاز اين سوره بر او نازل شد كه راه حل مشكل « ظهار » را به روشنى نشان مىدهد ، فرمود همسرت را صدا كن ، آيات مزبور را بر او تلاوت كرد ، پيامبر ص فرمود : آيا مىتوانى يك برده را به عنوان كفاره ظهار آزاد كنى ؟ عرض كرد : اگر چنين كنم چيزى براى من باقى نمىماند ، فرمود : مىتوانى دو ماه پى در پى روزه بگيرى ؟ عرض كرد من اگر نوبت غذايم سه بار تاخير شود چشمم از كار مىافتد ، و مىترسم نابينا شوم ، فرمود : آيا مىتوانى شصت مسكين را اطعام كنى ، عرض كرد نه ، مگر اينكه شما به من كمك كنيد ، فرمود : من به تو كمك مىكنم و پانزده صاع ‹ 15 من كه خوراك شصت مسكين مىباشد ، هر يك نفر يك مد يعنى يك چهارم من ) به او كمك فرمود ، او كفاره را داد ، و به زندگى سابق باز گشتند ( 1 ) .\r\nچنان كه گفتيم اين شان نزول را بسيارى از مفسران از جمله « قرطبى » « روح البيان » ، « روح المعانى » ، « الميزان » ، و « فخر رازى » ، « فى ظلال القرآن » ، « ابو الفتوح رازى » ، « كنز العرفان » و بسيارى از\r\n\r\n","description":"","footnote":"\r\n( 1 ) « مجمع البيان » جلد 9 صفحه 246 ( با كمى تلخيص ) .\r\n","page_name":" 408 ","page_number":408},
  {"content":"\r\nكتب تاريخ و حديث با تفاوتهايى نقل كرده‌اند .\r\n\r\nتفسير : « ظهار » يك عمل زشت جاهلى\r\nبا توجه به آنچه در شان نزول گفته شد و نيز با توجه به محتواى آيات تفسير آيات نخستين سوره روشن است ، مىفرمايد : « خداوند قول زنى را كه در باره همسرش به تو مراجعه كرده بود ، و بحث و مجادله مىكرد ، شنيد ، و تقاضاى او را اجابت فرمود » ( * ( قَدْ سَمِعَ اللَّه قَوْلَ الَّتِي تُجادِلُكَ فِي زَوْجِها ) * ) .\r\n« تجادل » از « مجادله » از ماده « جدل » گرفته شده كه در اصل به معنى تابيدن طناب است ، و از آنجا كه به هنگام گفتگوهاى طرفينى و اصرار آميز هر يك از دو طرف مىخواهد ديگرى را قانع كند مجادله بر آن اطلاق شده است .\r\nسپس مىافزايد : « آن زن علاوه بر اينكه با تو مجادله داشت به درگاه خداوند نيز شكايت كرد ، و از پيشگاهش تقاضاى حل مشكل نمود » ( * ( وَتَشْتَكِي إِلَى اللَّه ) * ) .\r\n« اين در حالى بود كه خداوند گفتگوى شما و اصرار آن زن را در حل مشكلش مىشنيد » ( * ( وَاللَّه يَسْمَعُ تَحاوُرَكُما ) * ) .\r\n« تحاور » از ماده « حور » ( بر وزن غور ) به معنى مراجعه در سخن يا در انديشه است و « محاوره » به گفتگوهاى طرفينى اطلاق مىشود .\r\n« و خداوند شنوا و بيناست » ( * ( إِنَّ اللَّه سَمِيعٌ بَصِيرٌ ) * ) .\r\nآرى خداوند ، آگاه از همه « مسموعات » و « مبصرات » است ، بى آنكه نيازى به اعضاى بينايى و شنوايى داشته باشد ، او همه جا حاضر و ناظر است و همه\r\n","description":"","footnote":"","page_name":" 409 ","page_number":409},
  {"content":"\r\nچيز را مىبيند و هر سخنى را مىشنود .\r\nسپس به سراغ بيان حكم ظهار مىرود ، به عنوان مقدمه ريشه اين عقيده خرافى با جمله‌هاى كوتاه و قاطع در هم مىكوبد ، مىفرمايد : « كسانى از شما كه نسبت به همسرانشان ظهار مىكنند ( و به همسرشان مىگويند انت على كظهر امى ( تو نسبت به من به منزله مادرم هستى ) آنها هرگز مادرشان نيستند ، مادرانشان تنها كسانى هستند كه آنها را به دنيا آورده‌اند » ! ( * ( الَّذِينَ يُظاهِرُونَ مِنْكُمْ مِنْ نِسائِهِمْ ما هُنَّ أُمَّهاتِهِمْ إِنْ أُمَّهاتُهُمْ إِلَّا اللَّائِي وَلَدْنَهُمْ ) * ) .\r\nمادر و فرزند بودن چيزى نيست كه با سخن درست شود ، يك واقعيت عينى خارجى است كه هرگز از طريق بازى با الفاظ حاصل نمىشود ، بنا بر اين اگر انسان صد بار هم به همسرش بگويد : تو همچون مادر منى ! حكم مادر پيدا نمىكند و اين يك سخن خرافى و گزافه گويى است .\r\nو به دنبال آن مىافزايد : « آنها سخنى منكر و زشت مىگويند ، و گفتارى باطل و بى اساس » ( * ( وَإِنَّهُمْ لَيَقُولُونَ مُنْكَراً مِنَ الْقَوْلِ وَزُوراً ) * ) ( 1 ) .\r\nدرست است كه گوينده اين سخن به اصطلاح قصد « اخبار » ندارد بلكه مقصود او « انشاء » است ، يعنى مىخواهد اين جمله را به منزله صيغه طلاق قرار دهد ، ولى به هر حال محتواى اين جمله محتوايى است بى اساس ، درست شبيه خرافه « پسرخواندگى » كه در زمان جاهليت بود بچه هايى را پسر خود مىخواندند ، و احكام پسر را در باره او اجرا مىكردند ، كه قرآن آن را نيز محكوم كرده ، و سخنى باطل و بى اساس شمرده است ، و مىگويد\r\n\r\n","description":"","footnote":"\r\n( 1 ) « زور » در اصل به معنى انحناء بالاى سينه است ، و به معنى منحرف شدن نيز آمده ، و از آنجا كه سخن دروغ و باطل انحراف از حق دارد به آن « زور » مىگويند ، و نيز به همين دليل اين واژه به بت نيز اطلاق مىشود .\r\n","page_name":" 410 ","page_number":410},
  {"content":"\r\nذلِكُمْ قَوْلُكُمْ بِأَفْواهِكُمْ : « اين سخنى است كه تنها با دهان مىگوئيد » و هيچ واقعيتى در آن نيست ( احزاب - 4 ) .\r\nمطابق اين آيه « ظهار » عملى است حرام و منكر ، ولى از آنجا كه تكاليف الهى اعمال گذشته را شامل نمىشود ، و از لحظه نزول حاكميت دارد ، در پايان آيه مىفرمايد : « خداوند بخشنده و آمرزنده است » ( * ( وَإِنَّ اللَّه لَعَفُوٌّ غَفُورٌ ) * ) .\r\nبنا بر اين اگر مسلمانى قبل از نزول اين آيات مرتكب اين عمل شده نبايد نگران باشد ، خداوند او را مىبخشد .\r\nبعضى از فقها و مفسران معتقدند كه الان هم ظهار گناهى است بخشوده ، همانند گناهان صغيره كه خداوند وعده عفو - در صورت ترك كبائر - نسبت به آن داده است ( 1 ) ولى دليلى بر اين معنى وجود ندارد ، و جمله بالا نمىتواند گواه آن باشد .\r\nاما به هر حال مساله كفاره به قوت خود باقى است .\r\nدر حقيقت اين تعبير شبيه همان است كه در آيه 5 سوره احزاب آمده كه بعد از نهى از مساله پسرخواندگى ، مىافزايد : وَلَيْسَ عَلَيْكُمْ جُناحٌ فِيما أَخْطَأْتُمْ بِه وَلكِنْ ما تَعَمَّدَتْ قُلُوبُكُمْ وَكانَ اللَّه غَفُوراً رَحِيماً : « گناهى بر شما نيست در خطايى كه در اين مورد از شما سر مىزند ، ولى آنچه را از روى عمد بگوئيد خداوند مؤاخذه مىكند ، و خداوند غفور و رحيم است » يعنى در مورد خطاها و گذشته‌ها .\r\nدر اينكه ميان « عفو » و « غفور » چه تفاوتى است ؟ بعضى گفته‌اند :\r\n« عفو » اشاره به بخشش خداوند است ، « غفور » اشاره به پوشش گناه است ، زيرا ممكن است كسى گناهى را ببخشد اما هرگز آن را مكتوم ندارد ، ولى خداوند\r\n\r\n","description":"","footnote":"\r\n( 1 ) « كنز العرفان » جلد 2 صفحه 290 در « الميزان » نيز اشاره اى به اين معنى ديده مىشود .\r\n","page_name":" 411 ","page_number":411},
  {"content":"\r\nهم مىبخشد و هم مستور مىسازد .\r\nبعضى نيز « غفران » را به معنى پوشاندن شخص از عذاب معنى كرده‌اند كه مفهوم آن با « عفو » متفاوت است هر چند در نتيجه يكى است .\r\nولى از آنجا كه اين سخن زشت و زننده چيزى نبود كه از نظر اسلام ناديده گرفته شود لذا كفاره نسبتا سنگينى براى آن قرار داده تا از تكرار آن جلوگيرى كند ، مىفرمايد : « كسانى كه نسبت به همسران خود ظهار مىكنند ، سپس به گفته خود باز مىگردند ، بايد پيش از آميزش جنسى آنها با هم برده اى را آزاد كنند » ( * ( وَالَّذِينَ يُظاهِرُونَ مِنْ نِسائِهِمْ ثُمَّ يَعُودُونَ لِما قالُوا فَتَحْرِيرُ رَقَبَةٍ مِنْ قَبْلِ أَنْ يَتَمَاسَّا ) * ) .\r\nدر تفسير جمله « * ( ثُمَّ يَعُودُونَ لِما قالُوا ) * » : « سپس بازگشت به گفته خود مىكنند » مفسران احتمالات زيادى داده‌اند و فاضل مقداد در « كنز العرفان » شش تفسير براى آن ذكر كرده است ، ولى ظاهر آن ( مخصوصا با توجه به جمله « * ( مِنْ قَبْلِ أَنْ يَتَمَاسَّا ) * » ) اين است كه از گفته خود نادم و پشيمان مىشوند و قصد بازگشت به زندگى خانوادگى و آميزش جنسى دارند ، در روايات ائمه اهل بيت ع نيز به اين معنى اشاره شده است ( 1 ) .\r\nتفسيرهاى ديگرى براى اين جمله گفته شده است كه چندان مناسب با معنى آيه و ذيل آن نيست ، مانند اينكه مراد از « عود » تكرار ظهار است ، يا اينكه منظور از « عود » بازگشت به سنت جاهليت در اين گونه امور است ، و يا اينكه « عود » به معنى تدارك و جبران اين عمل مىباشد ، و مانند اينها ( 2 ) .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n( 2 ) به كنز العرفان جلد 2 صفحه 290 و مجمع البيان جلد 9 صفحه 247 مراجعه شود .\r\n","page_name":" 412 ","page_number":412},
  {"content":"\r\n« رقبة » در اصل به معنى گردن است ولى در اينجا كنايه از انسان مىباشد و اين به خاطر آن است كه گردن از حساسترين اعضاى بدن محسوب مىشود ، همانگونه كه گاهى واژه « راس » ( سر ) را به كار مىبرند و منظور انسان است ، مثلا به جاى پنج نفر پنج « سر » گفته مىشود .\r\nسپس مىافزايد : « اين دستورى است كه به آن اندرز داده مىشويد » ( * ( ذلِكُمْ تُوعَظُونَ بِه ) * ) .\r\nگمان نكنيد كه چنين كفاره اى در مقابل « ظهار » كفاره سنگين و نامتعادلى است ، زيرا اين سبب اندرز و بيدارى و تربيت نفوس شما است ، تا بتوانيد خود را در برابر اين گونه كارهاى زشت و حرام كنترل كنيد .\r\nاصولا تمام كفارات جنبه بازدارنده و تربيتى دارد ، و اى بسا كفاره هايى كه جنبه مالى دارد تاثيرش از غالب تعزيرات كه جنبه بدنى دارد بيشتر است .\r\nو از آنجا كه ممكن است بعضى با بهانه هايى شانه از زير بار كفاره خالى كنند و بدون اينكه كفاره دهند با همسر خود بعد از ظهار آميزش جنسى داشته باشند ، در پايان آيه مىافزايد : « خداوند به آنچه انجام مىدهيد آگاه است » ( * ( وَاللَّه بِما تَعْمَلُونَ خَبِيرٌ ) * ) .\r\nهم از ظهار آگاه است و هم از ترك كفاره و هم از نيات شما ! و نيز از آنجا كه آزاد كردن يك برده براى همه مردم امكان پذير نيست ، همانگونه كه در شان نزول آيه ديديم « اوس بن صامت » كه اين آيات نخستين بار در باره او نازل گرديد خدمت پيامبر ص عرضه داشت من قادر بر پرداختن چنين كفاره سنگينى نيستم ، و اگر چنين كنم تمام هستى خود را بايد از دست بدهم ، و نيز ممكن است انسان از نظر مالى قادر به آزاد كردن برده باشد اما برده اى براى اين كار پيدا نشود ، همانگونه كه در عصر ما چنين است ، لذا جهانى\r\n","description":"","footnote":"","page_name":" 413 ","page_number":413},
  {"content":"\r\nو جاودانگى بودن اسلام ايجاب مىكند كه در مرحله بعد جانشينى براى آزادى بردگان ذكر شود به همين دليل در آيه بعد مىفرمايد : « و هر كس توانايى بر آزادى برده نداشته باشد دو ماه پى در پى قبل از آميزش جنسى روزه بگيرد » ( * ( فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ مِنْ قَبْلِ أَنْ يَتَمَاسَّا ) * ) .\r\nاين كفاره نيز اثر عميق بازدارنده اى دارد ، بعلاوه از آنجا كه روزه در تصفيه روح و تهذيب نفوس اثر عميق دارد مىتواند جلو تكرار اين گونه اعمال را در آينده بگيرد .\r\nالبته ظاهر آيه اين است كه هر شصت روز پى در پى انجام شود ، و بسيارى از فقهاى اهل سنت نيز بر طبق آن فتوا داده‌اند ، ولى در روايات ائمه اهل بيت ع آمده است كه اگر كمى از ماه دوم را ( حتى يك روز ) به دنبال ماه اول روزه بگيرد مصداق شهرين متتابعين و دو ماه پى در پى خواهد بود و اين تصريح حاكم بر ظهور آيه است ( 1 ) .\r\nاين نشان مىدهد كه منظور از « تتابع » در آيه فوق و آيه 92 سوره نساء ( كفاره قتل خطاء ) پى در پى بودن فى الجمله است و البته چنين تفسيرى تنها از امام معصوم ع كه وارث علوم پيامبر ص است مسموع مىباشد ، و اين نوع روزه گرفتن تسهيلى است براى مكلفان ( شرح بيشتر پيرامون اين موضوع را در كتب فقهى در كتاب الصوم ، و ابواب ظهار ، و كفاره قتل خطاء ، بايد مطالعه كرد ) ( 2 ) .\r\nضمنا منظور از جمله « * ( فَمَنْ لَمْ يَجِدْ ) * » ( كسى كه نبايد ) اين نيست كه مطلقا\r\n\r\n","description":"","footnote":"\r\n( 1 ) به « وسائل الشيعه » جلد 7 صفحه 271 مراجعه شود . ( باب 3 از ابواب بقية الصوم الواجب ) .\r\n( 2 ) هر گاه منظور متوالى بودن دو ماه بوده باشد نه متوالى بودن تمام روزهاى آنها ، به محض شروع در ماه دوم اين نوع توالى حاصل است ( دقت كنيد ) .\r\n","page_name":" 414 ","page_number":414},
  {"content":"\r\nچيزى در بساط نداشته باشد ، بلكه منظور اين است زائد بر نيازها و ضرورتهاى زندگى چيزى ندارد كه بتواند با آن برده اى را بخرد و آزاد كند .\r\nو از آنجا كه بسيارى از مردم نيز قادر به انجام كفاره دوم يعنى دو ماه متوالى روزه نيستند ، جانشين ديگرى براى آن ذكر كرده ، مىفرمايد : « و هر - گاه كسى نتواند دو ماه متوالى روزه بگيرد شصت مسكين را اطعام كند » ( * ( فَمَنْ لَمْ يَسْتَطِعْ فَإِطْعامُ سِتِّينَ مِسْكِيناً ) * ) .\r\nظاهر از « اطعام » اين است كه به اندازه اى غذا دهد كه در يك وعده سير شود ، اما در روايات اسلامى در يك « مد » طعام ( يك چهارم من يا حدود 750 گرم ) تعيين شده است هر چند بعضى از فقهاء آن را معادل دو مد ( يك كيلو و نيم ) تعيين كرده‌اند ( 1 ) .\r\nسپس در دنباله آيه بار ديگر به هدف اصلى اين گونه كفارات اشاره كرده مىافزايد : « اين براى آن است كه به خدا و رسولش ايمان بياوريد ( * ( ذلِكَ لِتُؤْمِنُوا بِاللَّه وَرَسُولِه ) * ) .\r\nآرى جبران گناهان به وسيله كفارات پايه‌هاى ايمان را محكم مىكند ، و انسان را نسبت به مقررات الهى علما و عملا پايبند مىسازد ! و در پايان آيه براى اينكه همه مسلمانان اين مساله را يك امر جدى تلقى\r\n\r\n","description":"","footnote":"\r\n( 1 ) مشهور در ميان فقهاى ما ( چنان كه گفتيم ) همان يك « مد » است ، و دليل آن روايات بسيارى است كه شايد در سرحد تواتر باشد ، بعضى در كفاره قتل خطا وارد شده و بعضى در كفاره قسم ، و بعضى در كفاره ماه مبارك رمضان ، به ضميمه اينكه هيچيك از فقهاء فرقى ميان انواع كفارات نگذاشته‌اند ، ولى از مرحوم شيخ طوسى در « خلاف » و « مبسوط » و « نهايه » و « تبيان » نقل شده كه مقدار آن دو مد است ، و در اين زمينه به روايت ابو بصير كه در كفاره ظهار آمده است و حد آن را دو مد تعيين مىكند استدلال كرده ، ولى اين روايت يا بايد مخصوص كفاره ظهار باشد و يا اگر قبول كنيم كه فقهاء فرقى ميان كفارات نگذاشته‌اند - همانگونه كه به راستى چنين است - بايد حمل بر استحباب شود .\r\n","page_name":" 415 ","page_number":415},
  {"content":"\r\nكنند مىگويد : « اين احكام ، حدود و مرزهاى الهى است ، و كسانى كه با آن به مخالفت برخيزند و كافر شوند عذاب دردناكى دارند » ( * ( وَتِلْكَ حُدُودُ اللَّه وَلِلْكافِرِينَ عَذابٌ أَلِيمٌ ) * ) .\r\nبايد توجه داشت كه واژه « كفر » معانى مختلفى دارد كه يكى از آنها « كفر عملى » يعنى معصيت و گناه است ، و در آيه مورد بحث همين معنى اراده شده ، همانگونه كه در آيه 97 سوره آل عمران در مورد كسانى كه فريضه حج را بجا نمىآورند مىفرمايد : وَلِلَّه عَلَى النَّاسِ حِجُّ الْبَيْتِ مَنِ اسْتَطاعَ إِلَيْه سَبِيلًا وَمَنْ كَفَرَ فَإِنَّ اللَّه غَنِيٌّ عَنِ الْعالَمِينَ : « بر مردم لازم است آنها كه استطاعت دارند براى خدا آهنگ خانه او كنند ، و هر كس كفر ورزد ( و حج را ترك كند ) به خود ستم كرده چرا كه خداوند از همه جهانيان بى نياز است » .\r\n« حد » به معنى چيزى است كه در ميان دو شىء مانع گردد ، و لذا به مرزهاى كشورها « حدود » گفته مىشود ، و قوانين الهى را از اين رو حدود الهى مىگويند كه عبور از آن مجاز نيست ، شرح بيشترى در اين زمينه در جلد اول ذيل آيه 187 سوره بقره داشته‌ايم .\r\n\r\nقسمتى از احكام ظهار\r\n1 - « ظهار » كه در دو آيه از قرآن مجيد ( آيه مورد بحث و آيه 4 سوره احزاب ) به آن اشاره شده ، از كارهاى زشت عصر جاهليت بود كه مرد هنگامى كه از همسرش ناراحت مىشد براى اينكه او را در مضيقه و فشار قرار دهد مىگفت : انت على كظهر امى ( تو نسبت به من همچون مادرم هستى ) ( 1 ) و به\r\n\r\n","description":"","footnote":"\r\n( 1 ) « ظهر » در عبارت فوق چنان كه بعضى از مفسران گفته‌اند به معنى پشت نيست ، بلكه كنايه از رابطه اى است كه از ناحيه زوجيت حاصل مىشود ، بنا بر اين معنى جمله چنين مىشود : « همسرى با تو همچون همسرى مادرم مىباشد » ( به لسان العرب ماده « ظهر » و تفسير كبير فخر رازى مراجعه شود ) .\r\n","page_name":" 416 ","page_number":416},
  {"content":"\r\nدنبال آن معتقد بودند كه آن زن براى هميشه بر همسرش حرام مىشود ، و حتى نمىتواند همسر ديگرى انتخاب كند ! و هم چنان بلاتكليف مىماند ، اسلام اين موضوع را - چنان كه ديديم - محكوم مىكند و دستور كفاره را در باره آن صادر نموده است .\r\nبنا بر اين هر گاه كسى نسبت به همسرش ظهار كند ، همسرش مىتواند با مراجعه به حاكم شرع او را موظف سازد كه يا رسما از طريق طلاق از او جدا شود و يا به زندگى زناشويى بازگردد ، اما پيش از بازگشت بايد كفاره اى را كه در آيات فوق خوانديم بدهد ، يعنى در صورت توانايى يك برده را آزاد كند ، و اگر نتوانست دو ماه پى در پى روزه بگيرد ، و اگر آن هم مقدور نبود ، شصت مسكين را اطعام كند ، يعنى اين كفاره جنبه تخييرى ندارد بلكه جنبه ترتيبى دارد .\r\n2 - ظهار از گناهان كبيره است ، و لحن آيات فوق شاهد گوياى اين مطلب مىباشد ، و اينكه بعضى آن را از صغائر شمرده و مورد عفو مىدانند نظر نادرستى است .\r\n3 - هر گاه كسى قادر به اداى كفاره در هيچ مرحله نباشد ، آيا مىتواند تنها به توبه و استغفار قناعت كند و به زندگى زناشويى بازگردد ؟ در ميان فقهاء اختلاف نظر است ، جمعى به اتكاء حديثى كه از امام صادق ع نقل شده ( 1 ) معتقدند در كفارات ديگر ، توبه و استغفار به هنگام عدم قدرت كافى است ، ولى در كفاره ظهار كفايت نمىكند ، و بايد از طريق طلاق ميان آن دو ، جدايى افكند .\r\nدر حالى كه جمعى ديگر معتقدند در اينجا نيز استغفار و توبه ، جانشين كفاره مىشود و دليل آنها روايت ديگرى است كه از امام صادق ع در اين زمينه نقل شده است ( 2 ) .\r\n\r\n","description":"","footnote":"\r\n( 1 ) وسائل الشيعه جلد 15 صفحه 554 ( حديث يك از باب 6 ) .\r\n( 2 ) همان مدرك صفحه 555 حديث 4 .\r\n","page_name":" 417 ","page_number":417},
  {"content":"\r\nبعضى نيز معتقدند در صورت امكان هيجده روز روزه بگيرد كافى است ( 1 ) .\r\nجمع ميان روايات نيز بعيد نيست به اين ترتيب كه در صورت عدم توانايى به هر شكل و صورت ، مىتواند استغفار كرده به زندگى زناشويى بازگردد ، هر چند مستحبّ است كه در چنين صورتى از همسرش جدا گردد ( زيرا اين گونه جمع ، با توجه به معتبر بودن سند هر دو حديث ، جمعى است شناخته شده و در فقه نظائر فراوانى دارد ) .\r\n4 - بسيارى از فقهاء معتقدند اگر چند بار ظهار كند ( يعنى جمله مزبور را با قصد جدى تكرار نمايد ) بايد چند كفاره بدهد هر چند در مجلس واحدى صورت گيرد مگر اينكه منظور او از تكرار تاكيد باشد ، نه ظهار جديد .\r\n5 - هر گاه قبل از دادن كفاره با همسرش آميزش جنسى كند بايد دو كفاره بدهد ، كفاره اى براى ظهار ، كفاره اى براى آميزش جنسى قبل از دادن كفاره ظهار ، و اين حكم در ميان فقهاء مورد اتفاق است ، البته آيات فوق از اين مساله ساكت است ولى در روايات اهل بيت ع به آن اشاره شده است ( 2 ) .\r\n6 - برخورد قاطع اسلام با مساله ظهار بيانگر اين واقعيت است كه اسلام هرگز اجازه نمىدهد حقوق زن به وسيله مردان خودكامه با استفاده از رسوم و عادات ظالمانه مورد تجاوز قرار گيرد بلكه هر سنت غلط و خرافى را در اين زمينه هر قدر در ميان مردم محكم باشد در هم مىشكند .\r\n7 - آزادى يك برده كه نخستين كفاره ظهار است علاوه بر اين كه تناسب جالبى با مساله مبارزه با بردگى زن در چنگال مردان خودكامه دارد نشان مىدهد كه اسلام مىخواهد از تمام طرق ممكن به بردگى بردگان پايان دهد ،\r\n\r\n","description":"","footnote":"\r\n( 1 ) « كنز العرفان » جلد 2 صفحه 292 .\r\n( 2 ) « وسائل الشيعه » جلد 15 صفحه 526 ( حديث 1 و 3 و 4 و 5 و 6 ) .\r\n","page_name":" 418 ","page_number":418},
  {"content":"\r\nلذا نه تنها در كفاره « ظهار » كه در كفاره « قتل خطا » و همچنين در كفاره « روزه ماه رمضان » ( كسى كه عمدا روزه خورده باشد ) و همچنين كفاره « مخالفت با سوگند » يا « شكستن نذر » اين امر وارد شده است كه اين خود وسيله مؤثرى است براى تحقق بخشيدن به برنامه آزادى نهايى بردگان .\r\n","description":"","footnote":"","page_name":" 419 ","page_number":419},
  {"content":"\r\n\r\n[ سوره المجادلة ‹ 58 › : آيات 5 تا 7 
  ]\r\nإِنَّ الَّذِينَ يُحَادُّونَ اللَّه وَرَسُولَه كُبِتُوا كَما كُبِتَ الَّذِينَ مِنْ قَبْلِهِمْ وَقَدْ أَنْزَلْنا آياتٍ بَيِّناتٍ وَلِلْكافِرِينَ عَذابٌ مُهِينٌ ‹ 5 › يَوْمَ يَبْعَثُهُمُ اللَّه جَمِيعاً فَيُنَبِّئُهُمْ بِما عَمِلُوا أَحْصاه اللَّه وَنَسُوه وَاللَّه عَلى كُلِّ شَيْءٍ شَهِيدٌ ‹ 6 › أَ لَمْ تَرَ أَنَّ اللَّه يَعْلَمُ ما فِي السَّماواتِ وَما فِي الأَرْضِ ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَلا خَمْسَةٍ إِلَّا هُوَ سادِسُهُمْ وَلا أَدْنى مِنْ ذلِكَ وَلا أَكْثَرَ إِلَّا هُوَ مَعَهُمْ أَيْنَ ما كانُوا ثُمَّ يُنَبِّئُهُمْ بِما عَمِلُوا يَوْمَ الْقِيامَةِ إِنَّ اللَّه بِكُلِّ شَيْءٍ عَلِيمٌ ‹ 7 ›\r\n\r\nترجمه :\r\n5 - كسانى كه با خدا و رسولش دشمنى مىكنند خوار و ذليل مىشوند ، آن گونه كه پيشينيان آنها خوار و ذليل شدند ، ما آيات روشنى نازل كرديم ، و براى كافران عذاب\r\n","description":"","footnote":"","page_name":" 420 ","page_number":420},
  {"content":"\r\nخوار كننده اى است .\r\n6 - در آن روز كه خداوند همه آنها را برمىانگيزد ، و از اعمالى كه انجام دادند با خبر مىسازد ، اعمالى كه خداوند آن را احصا نمود و آنها فراموش كردند ، و خداوند بر هر چيز شاهد و ناظر است .\r\n7 - آيا نمىدانى كه خداوند آنچه را در آسمانها و آنچه در زمين است مىداند ، هيچگاه سه نفر با هم نجوى نمىكنند مگر اينكه خداوند چهارمين آنها است ، و هيچگاه پنج نفر با هم نجوى نمىكنند مگر اينكه خداوند ششمين آنها است ، و نه تعدادى كمتر و نه بيشتر از آن مگر اينكه او همراه آنها است هر جا كه باشند ، سپس روز قيامت آنها را از اعمالشان آگاه مىسازد ، چرا كه خداوند به هر چيزى دانا است .\r\n\r\nتفسير : آنها كه با خدا دشمنى مىكنند\r\nاز آنجا كه آخرين جمله از آيات گذشته به همگان اخطار مىكرد كه حدود الهى را رعايت كنند ، و از آن تجاوز ننمايند ، در آيات مورد بحث از كسانى سخن مىگويد كه نه تنها از اين حدود تجاوز كرده بلكه به مبارزه با خدا و پيامبر او ص بر خاسته‌اند ، و سرنوشت آنها را در اين دنيا و جهان ديگر روشن مىسازد .\r\nنخست مىفرمايد : « كسانى كه با خدا و رسولش دشمنى مىكنند خوار و ذليل مىشوند ، همانگونه كه پيشينيان آنها خوار و ذليل شدند » ( * ( إِنَّ الَّذِينَ يُحَادُّونَ اللَّه وَرَسُولَه كُبِتُوا كَما كُبِتَ الَّذِينَ مِنْ قَبْلِهِمْ ) * ) .\r\n« يحادون » از ماده « محاده » به معنى مبارزه مسلحانه و استفاده از حديد ( آهن ) است ، و به مبارزه غير مسلحانه نيز گفته مىشود .\r\nبعضى گفته‌اند « محاده » در اصل به معنى ممانعت است از ماده « حد » كه به معنى مانع ميان دو شىء است ، و لذا به دربان « حداد » مىگويند ، و هر -\r\n","description":"","footnote":"","page_name":" 421 ","page_number":421},
  {"content":"\r\nدو معنى از نظر نتيجه به هم نزديك است هر چند از دو ريشه متفاوت گرفته شده .\r\n« كبتوا » از ماده كبت ( بر وزن ثبت ) به معنى مانع شدن توام با عنف و ذليل كردن است ، اشاره به اينكه خداوند مجازات كسانى را كه با او و پيامبرش به مبارزه برمىخيزند ذلت و خوارى قرار مىدهد و آنها را از لطف بىكرانش منع مىكند ( 1 ) .\r\nاين تعبير نظير تعبيرى است در آيه 114 بقره آمده است كه در باره افرادى كه مردم را از مساجد و عبادت خدا باز مىدارند و به مبارزه با آئين حق برمىخيزند ، مىفرمايد : لَهُمْ فِي الدُّنْيا خِزْيٌ وَلَهُمْ فِي الآخرة عذاب عظيم : « براى آنها خوارى در دنيا است و در آخرت عذاب دردناكى دارد .\r\nو يا آنچه در آيه 33 سوره مائده در باره كسانى كه به محاربه با خدا و رسولش برمىخيزند و در زمين فساد مىكنند آمده است كه مىفرمايد : ذلِكَ لَهُمْ خِزْيٌ فِي الدُّنْيا وَلَهُمْ فِي الآخرة عذاب عظيم : « اين براى آنها مايه خوارى در دنياست و در آخرت عذاب عظيمى دارند » .\r\nسپس مىافزايد : « ما آيات روشنى نازل كرديم » ( * ( وَقَدْ أَنْزَلْنا آياتٍ بَيِّناتٍ ) * ) .\r\nبنا بر اين به قدر كافى اتمام حجت شده و عذر و بهانه اى براى مخالفت باقى نمانده است ، و با اين حال اگر مخالفت كنند بايد مجازات شوند .\r\nنه تنها در اين دنيا مجازات مىشوند بلكه « براى كافران عذاب خوار كننده در قيامت است » ( * ( وَلِلْكافِرِينَ عَذابٌ مُهِينٌ ) * ) .\r\nبه اين ترتيب در جمله قبل به عذاب دنيوى آنها اشاره شده ، و در اين\r\n\r\n","description":"","footnote":"\r\n( 1 ) بعضى از مفسران « كبتوا » را به عنوان نفرين گرفته‌اند ، و از آنجا كه نفرين از سوى خداوندى كه قادر بر همه چيز است دليل بر تحقق آن مىباشد نتيجه آن ذلت و خوارى اين گروه در دنيا است ، ولى ظاهر تعبير آيه اين است كه جمله خبريه است نه انشائيه .\r\n","page_name":" 422 ","page_number":422},
  {"content":"\r\nجمله به عذاب اخروى آنها ، و شاهد بر اين معنى جمله « * ( كَما كُبِتَ الَّذِينَ مِنْ قَبْلِهِمْ ) * » ( آن چنان كه پيشينيان آنها خوار شدند ) مىباشد ، آيه بعد نيز بر اين معنى گواهى مىدهد .\r\nبه هر حال اين تهديد الهى در مورد كسانى كه در برابر پيامبر ص و قرآن ايستاده بودند به وقوع پيوست ، و در جنگهاى بدر و خيبر و خندق و غير آن با ذلت و شكست روبرو شدند ، و سرانجام فتح مكه طومار قدرت و شوكت آنها را در هم پيچيد و اسلام در همه جا پيروز گشت .\r\nآيه بعد در توصيف زمان وقوع عذاب اخروى آنها چنين مىگويد : « اين در روزى خواهد بود كه خداوند همه آنها را برمىانگيزد و از اعمالى كه انجام دادند با خبر مىسازد » ( * ( يَوْمَ يَبْعَثُهُمُ اللَّه جَمِيعاً فَيُنَبِّئُهُمْ بِما عَمِلُوا ) * ) ( 1 ) .\r\nآرى « خداوند همه اعمال و كردار آنها را احصار و شماره كرده ، هر چند خود آنها آن را به فراموشى سپردند » ( * ( أَحْصاه اللَّه وَنَسُوه ) * ) .\r\nو به همين دليل هنگامى كه چشم آنها به نامه اعمالشان مىافتد فريادشان بلند مىشود : ما لِهذَا الْكِتابِ لا يُغادِرُ صَغِيرَةً وَلا كَبِيرَةً إِلَّا أَحْصاها : « اين نامه از كيست كه هيچ كار كوچك و بزرگى نيست مگر اينكه آن را ثبت و ضبط كرده است » ( كهف 49 ) .\r\nو اين خود عذاب دردناكى است كه خداوند گناهان فراموش شده آنها را به يادشان مىآورد و در صحنه محشر در برابر خلايق رسوا مىشوند .\r\nو در پايان آيه مىفرمايد : « خداوند بر همه چيز شاهد و در همه جا حاضر\r\n\r\n","description":"","footnote":"\r\n( 1 ) « يوم » ظرف است ، و متعلق به « للكافرين » يا به « مهين » مىباشد و احتمال اول مناسبتر است ، و بسيارى از مفسران همان را برگزيده‌اند ، و اينكه بعضى احتمال داده‌اند متعلق به « اذكر » محذوف بوده باشد بسيار بعيد به نظر مىرسد .\r\n","page_name":" 423 ","page_number":423},
  {"content":"\r\nاست « ( * ( وَاللَّه عَلى كُلِّ شَيْءٍ شَهِيدٌ ) * ) .\r\nاين در حقيقت به منزله دليلى است بر آنچه در جمله قبل ذكر شد .\r\nآرى حضور خداوند در همه جا ، و در هر زمان ، و در درون و برون ما ، ايجاب مىكند كه نه فقط اعمال بلكه نيات و عقائد ما را احصا كند ، و در آن روز بزرگ كه « يوم البروز » است همه را بازگو فرمايد ، تا هم خود انسان و هم ديگران بدانند ، اگر عذاب و مجازات سختى در كار است دليلش چيست ؟\r\nسپس براى تاكيد بر حضور خداوند در همه جا و آگاهى او بر همه چيز سخن را به مساله « نجوى » ( گفتگوهاى در گوشى ) مىكشد و مىفرمايد : « آيا نمىدانى كه خداوند آنچه را در آسمانها و آنچه در زمين است مىداند » ( * ( أَ لَمْ تَرَ أَنَّ اللَّه يَعْلَمُ ما فِي السَّماواتِ وَما فِي الأَرْضِ ) * ) .\r\nگرچه روى سخن در اينجا به پيامبر است ولى مقصود عموم مردم مىباشد ( 1 ) .\r\nو اين در حقيقت مقدمه اى است براى بيان مساله نجوى و سخنان در گوشى .\r\nسپس مىافزايد : « هيچگاه سه نفر با هم در گوشى صحبت نمىكنند ، مگر اينكه خداوند چهارمين آنهاست ، و هيچگاه پنج نفر با هم نجوى نمىكنند مگر اينكه خداوند ششمين آنهاست » ( * ( ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ وَلا خَمْسَةٍ إِلَّا هُوَ سادِسُهُمْ ) * ) ( 2 ) .\r\n« و نه تعدادى كمتر و نه بيشتر از آن ، مگر اينكه او همراه آنهاست هر جا باشند » ( * ( وَلا أَدْنى مِنْ ذلِكَ وَلا أَكْثَرَ إِلَّا هُوَ مَعَهُمْ أَيْنَ ما كانُوا ) * ) .\r\n\r\n","description":"","footnote":"\r\n( 1 ) « ا لم تر » از ماده « رؤيت » در اصل به معنى مشاهده كردن حسى است ، ولى در بسيارى از موارد به معنى شهود قلبى و علم و آگاهى آمده است .\r\n( 2 ) « نجوى » گرچه مصدر است ولى در اينجا به معنى اسم فاعل آمده است و يا از قبيل « زيد عدل » مىباشد .\r\n","page_name":" 424 ","page_number":424},
  {"content":"\r\n« سپس روز قيامت آنها را از اعمالشان آگاه مىسازد چرا كه خداوند به هر چيزى دانا است » * ( ثُمَّ يُنَبِّئُهُمْ بِما عَمِلُوا يَوْمَ الْقِيامَةِ إِنَّ اللَّه بِكُلِّ شَيْءٍ عَلِيمٌ ) * ) .\r\nدر اين آيه چند نكته جلب توجه مىكند .\r\n1 - « نجوى » و « نجات » در اصل به معنى مكان بلندى است كه به خاطر ارتفاعش از اطراف جدا شده ، و از آنجا كه هر گاه انسان بخواهد ديگرى بر سخنانش آگاه نشود به نقطه اى مىرود كه از ديگران جدا باشد به سخنان در گوشى « نجوى » گفته‌اند ، و يا از اين نظر كه نجوى كننده مىخواهد اسرار خود را از اينكه در دسترس ديگران قرار گيرد « نجات » بخشد .\r\n2 - بعضى معتقدند كه « نجوى » حتما بايد ميان سه نفر يا بيشتر باشد و اگر دو نفر باشند به آن « سرار » ( بر وزن كنار ) گفته مىشود ، ولى اين بر خلاف ظاهر خود آيه است ، چرا كه جمله « * ( وَلا أَدْنى مِنْ ذلِكَ ) * » اشاره به كمتر از سه نفر يعنى دو نفر مىكند ، البته هنگامى كه دو نفر با هم نجوى مىكنند حتما بايد شخص ثالثى در آن نزديكى حضور داشته باشد ، و الا لزومى براى نجوى نيست ، اما اين سخن ارتباطى با آنچه گفتيم ندارد .\r\n3 - قابل توجه اينكه در آيه فوق نخست از نجواى سه نفرى و بعد پنج نفرى سخن مىگويد ، و اما از نجواى چهار نفرى كه در ميان اين دو قرار دارد سخنى به ميان نيامده است ، گرچه همه اينها از باب مثال است ولى بعضى از مفسران وجود مختلفى براى آن ذكر كرده‌اند كه از همه مناسبتر اين است كه منظور رعايت فصاحت در كلام و عدم تكرار است زيرا اگر مىفرمود هر سه نفرى كه به نجوى بنشينند خداوند چهارمين آنها است و هر چهار نفرى كه به نجوى بنشينند خداوند پنجمين آنها است عدد « چهار » تكرار مىشد ، و اين از فصاحت دور است بعضى نيز گفته‌اند كه اين آيات در باره گروهى از منافقان نازل شده كه درست به همين عدد يعنى عدد سه و پنج نفر بودند .\r\n","description":"","footnote":"","page_name":" 425 ","page_number":425},
  {"content":"\r\n4 - منظور از اينكه خداوند چهارمين يا ششمين آنهاست اين است كه او در همه جا حاضر و ناظر و از همه چيز آگاه است ، و گرنه ذات پاكش نه مكان دارد و نه هرگز توصيف به اعداد مىشود ، و يگانگى او نيز وحدت عددى نيست بلكه به اين معنى است كه شبيه و نظير و مثل و مانند ندارد .\r\n5 - اين نكته نيز قابل توجه است كه در ذيل آيه سخن را از نجوى فراتر برده و مىفرمايد : « خداوند همه جا با مردم است و آنها را از اعمالشان روز قيامت با خبر مىسازد » و آيه را با احاطه علمى خداوند پايان مىدهد ، همانگونه كه شروع آيه نيز از احاطه علمى خداوند نسبت به همه چيز است .\r\n6 - بعضى از مفسران براى آيه شان نزولى از « ابن عباس » نقل كرده‌اند كه در باره سه نفر به نام « ربيعه » و « حبيب » و « صفوان » نازل شده ، آنها با هم سخن مىگفتند ، يكى از آنها به ديگرى گفت : آيا خدا آنچه را ما مىگوئيم مىداند ؟ دومى گفت مقدارى را مىداند و مقدارى را نمىداند ! سومى گفت اگر مقدارى را مىداند همه را مىداند ! ( آيه فوق نازل شد و اعلام كرد كه خداوند در هر نجوى حاضر است و از همه چيز در زمين و آسمان آگاه است ، تا اين غافلان كوردل از اشتباه خود در آيند ) ( 1 ) .\r\n\r\nنكته : حضور خداوند در هر نجوى\r\nهمان گونه كه گفتيم خداوند نه جسم است نه عوارض جسمانى دارد و به همين دليل زمان و مكانى براى او تصور نمىشود ، ولى در عين حال اگر تصور كنيم ممكن است جايى باشد كه خدا در آنجا حاضر و ناظر نباشد او را محدود ساخته‌ايم .\r\n\r\n","description":"","footnote":"\r\n( 1 ) « تفسير فخر رازى » جلد 29 صفحه 265 .\r\n","page_name":" 426 ","page_number":426},
  {"content":"\r\nبه تعبير ديگر او احاطه علمى به همه چيز دارد در عين اينكه مكانى براى او متصور نيست بعلاوه فرشتگان او همه جا حاضرند و همه اعمال و اقوال را مىشنوند و ثبت مىكنند . و لذا در حديثى از امير مؤمنان على ع در تفسير اين آيه مىخوانيم :\r\nانما اراد بذلك استيلاء امنائه بالقدرة التي ركبها فيهم على جميع خلقه و ان فعلهم فعله :\r\n« منظور اين است كه امناء خداوند با قدرتى كه به آنها بخشيده بر تمام مخلوقاتش سلطه دارند و چون كار آنها كار او است اين حضور به وى نسبت داده شده است » ( 1 ) .\r\nالبته اين يك بعد قضيه است ، و اما در بعد ديگر حضور ذات خداوند مطرح است ، چنان كه در حديث ديگرى مىخوانيم كه يكى از بزرگان علماى مسيحيت از امير مؤمنان على ع پرسيد : خداوند كجا است ؟ فرمود :\r\nهو هاهنا و هاهنا و فوق و تحت ، و محيط بنا و معنا ، و هو قوله : « * ( ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ ) * . . . » « او در اينجاست و در آنجا ، و در بالا و در پائين ، و محيط به ما است ، و همه جا با ما است ، و اين است كه خداوند مىگويد : سه نفر با هم نجوى نمىكنند مگر اينكه خداوند چهارمين آنها است . . . » ( 2 ) .\r\nو در حديث معروف « اهليلجه » از امام صادق ع مىخوانيم : اينكه خداوند « سميع » ناميده شده به خاطر آن است كه سه نفر با هم نجوى نمىكنند مگر اينكه او چهارمين آنها است . . . سپس افزود :\r\nيسمع دبيب النمل على الصفا ! و خفقان الطير فى الهواء ! لا يخفى عليه خافية و لا شىء مما ادركه الاسماع و الأبصار ، و ما لا تدركه الاسماع و الأبصار ، ما جل من ذلك و ما دق ، و ما صغر و ما كبر\r\nصداى راه رفتن مورچه را بر سنگ سخت مىشنود ، و صداى برخورد بالهاى پرندگان را در هوا ، چيزى بر او پنهان نمىماند ، و آنچه را\r\n\r\n","description":"","footnote":"\r\n( 1 ) تفسير نور الثقلين جلد 5 صفحه 258 حديث 20 .\r\n( 2 ) تفسير نور الثقلين جلد 5 صفحه 259 حديث 23 .\r\n","page_name":" 427 ","page_number":427},
  {"content":"\r\nگوشها و چشمها درك مىكنند و آنچه را درك نمىكنند از كوچك و بزرگ همه براى او ظاهر و آشكار است » ( 1 ) .\r\n\r\n","description":"","footnote":"\r\n( 1 ) همان مدرك صفحه 258 حديث 21 .\r\n","page_name":" 428 ","page_number":428},
  {"content":"\r\n\r\n[ سوره المجادلة ‹ 58 › : آيات 8 تا 10 
  ]\r\nأَ لَمْ تَرَ إِلَى الَّذِينَ نُهُوا عَنِ النَّجْوى ثُمَّ يَعُودُونَ لِما نُهُوا عَنْه وَيَتَناجَوْنَ بِالإِثْمِ وَالْعُدْوانِ وَمَعْصِيَةِ الرَّسُولِ وَإِذا جاؤُكَ حَيَّوْكَ بِما لَمْ يُحَيِّكَ بِه اللَّه وَيَقُولُونَ فِي أَنْفُسِهِمْ لَوْ لا يُعَذِّبُنَا اللَّه بِما نَقُولُ حَسْبُهُمْ جَهَنَّمُ يَصْلَوْنَها فَبِئْسَ الْمَصِيرُ ‹ 8 › يا أَيُّهَا الَّذِينَ آمَنُوا إِذا تَناجَيْتُمْ فَلا تَتَناجَوْا بِالإِثْمِ وَالْعُدْوانِ وَمَعْصِيَةِ الرَّسُولِ وَتَناجَوْا بِالْبِرِّ وَالتَّقْوى وَاتَّقُوا اللَّه الَّذِي إِلَيْه تُحْشَرُونَ ‹ 9 › إِنَّمَا النَّجْوى مِنَ الشَّيْطانِ لِيَحْزُنَ الَّذِينَ آمَنُوا وَلَيْسَ بِضارِّهِمْ شَيْئاً إِلَّا بِإِذْنِ اللَّه وَعَلَى اللَّه فَلْيَتَوَكَّلِ الْمُؤْمِنُونَ ‹ 10 ›\r\n","description":"","footnote":"","page_name":" 429 ","page_number":429},
  {"content":"\r\n\r\nترجمه :\r\n8 - آيا نديدى كسانى را كه از نجوى نهى شدند سپس به كارى كه از آن نهى شدند باز مىگردند و براى انجام گناه و تعدى و نافرمانى رسول خدا به نجوى مىپردازند ، و هنگامى كه نزد تو مىآيند تو را تحيتى مىگويند كه خدا به تو نگفته است ، و در دل مىگويند چرا خداوند ما را به خاطر گفته هايمان عذاب نمىكند ؟ جهنم براى آنها كافى است ! وارد آن مىشوند و بد جايگاهى است ! 9 - اى كسانى كه ايمان آورده‌ايد هنگامى كه نجوى مىكنيد به گناه و تعدى و معصيت رسول خدا نجوى نكنيد ، و به كار نيك و تقوى نجوى كنيد ، و از مخالفت خدايى كه بازگشت و جمع شما به سوى او است بپرهيزيد .\r\n10 - نجوى تنها از ناحيه شيطان است ، مىخواهد با آن مؤمنان غمگين شوند ، ولى نمىتواند ضررى به آنها برساند جز به فرمان خدا ، بنا بر اين مؤمنان بايد تنها بر خدا توكل كنند .\r\n\r\nشان نزول :\r\nدر مورد نخستين آيه مورد بحث دو شان نزول نقل شده كه هر كدام مربوط به يك قسمت از آيه است :\r\nنخست اينكه : جمعى از يهود و منافقان در ميان خودشان جدا از مؤمنان نجوى مىكردند و سخنان در گوشى مىگفتند و گاه با چشمهاى خود اشاره‌هاى ناراحت كننده اى به مؤمنان داشتند ، مؤمنان هنگامى كه اين منظره را ديدند گفتند : ما فكر مىكنيم خبر ناراحت كننده از بستگان و عزيزان ما كه به جهاد رفته‌اند به آنها رسيده و از آن سخن مىگويند ، و همين باعث غم و اندوه مؤمنان مىشد ، هنگامى كه اين كار را تكرار كردند مؤمنان شكايت به رسول خدا ص نمودند ، پيامبر ص دستور داد كه هيچكس در برابر مسلمانان با ديگرى نجوى نكند ، اما آنها گوش ندادند ، باز هم تكرار كردند ، آيه فوق نازل شد\r\n","description":"","footnote":"","page_name":" 430 ","page_number":430},
  {"content":"\r\n( و آنها را سخت بر اين كار تهديد كرد ) ( 1 ) .\r\nدر صحيح « بخارى » و « مسلم » و بسيارى از كتب تفسير نقل شده كه گروهى از يهود خدمت پيامبر ص آمدند و بجاى « السلام عليك » گفتند : « السام عليك » يا ابا القاسم ( كه مفهومش مرگ بر تو يا ملالت و خستگى بر تو ) بود پيامبر ص در جواب آنها فرمود : و عليكم ! ( همين بر شما باد ! ) عايشه مىگويد ! من متوجه اين مطلب شدم و گفتم : عليكم السام و لعنكم اللَّه و غضب عليكم :\r\n« مرگ بر شما ، خدا لعنت كند شما را ، و غضب كند » ! پيامبر به من فرمود : مدارا كن و از خشونت و بدگويى بپرهيز ، گفتم :\r\nمگر نمىشنوى مىگويند : « مرگ بر تو » فرمود : مگر تو هم نشنيدى كه من در جواب « عليكم » گفتم ، اينجا بود كه خداوند آيه فوق را نازل كرد كه هنگامى كه اين گروه نزد شما مىآيند تحيتى مىگويند كه خدا چنان تحيتى به شما نگفته است ( 2 ) .\r\n\r\nتفسير : نجوى از شيطان است ؟\r\nبحث در اين آيات هم چنان ادامه بحثهاى نجوى است كه در آيات گذشته بود .\r\nنخست مىفرمايد : « آيا نديدى كسانى را كه از نجوى نهى شدند سپس به كارى كه از آن نهى شده‌اند باز مىگردند ، و براى انجام گناه و تعدى و نافرمانى رسول خدا ص به نجوى مىپردازند » ( * ( أَ لَمْ تَرَ إِلَى الَّذِينَ نُهُوا عَنِ النَّجْوى ثُمَّ يَعُودُونَ لِما نُهُوا عَنْه وَيَتَناجَوْنَ بِالإِثْمِ وَالْعُدْوانِ وَمَعْصِيَةِ الرَّسُولِ ) * ) .\r\nاز اين تعبير به خوبى استفاده مىشود كه قبلا به آنها هشدار داده شده بود\r\n\r\n","description":"","footnote":"\r\n( 1 ) مجمع البيان جلد 9 صفحه 249 .\r\n( 2 ) « تفسير مراغى » جلد 28 صفحه 13 .\r\n","page_name":" 431 ","page_number":431},
  {"content":"\r\nكه از نجوى بپرهيزند ، كارى كه ذاتا توليد بدگمانى در ديگران و نگرانى مىكند ، ولى آنها نه تنها به اين دستور گوش فرا ندادند ، بلكه محتواى نجواى خود را انجام گناه و امورى بر خلاف دستور خدا و پيامبر ص انتخاب كردند .\r\nتفاوت ميان « اثم » و « عدوان » و « معصية الرسول » از اين نظر است كه « اثم » شامل گناهانى مىشود كه جنبه فردى دارد ( مانند شرب خمر ) و « عدوان » ناظر به امورى است كه موجب تعدى بر حقوق ديگران است ، و اما « معصية الرسول » مربوط به فرمانهايى است كه شخص پيامبر ص به عنوان رئيس حكومت اسلامى در زمينه مصالح جامعه مسلمين صادر مىكند .\r\nبنا بر اين آنها در نجواهاى خود هر گونه عمل خلاف را مطرح مىكردند ، اعم از اعمالى كه در رابطه با خودشان بود يا ديگران و يا حكومت اسلامى و شخص پيامبر ص .\r\nتعبير به « يعودون » و « يتناجون » كه به صورت فعل مضارع آمده است نشان مىدهد كه اين كار را پيوسته تكرار مىكردند ، و قصدشان ايجاد ناراحتى در قلوب مؤمنان بود .\r\nبه هر حال ، آيه فوق به عنوان يك اخبار غيبى پرده از روى اعمال خلاف آنها برداشت ، و خط انحرافى آنان را فاش كرد .\r\nدر ادامه اين سخن به يكى ديگر از اعمال خلاف منافقان و يهود اشاره كرده ، مىافزايد : « و هنگامى كه نزد تو مىآيند تحيتى مىگويند كه خداوند چنان تحيتى به تو نگفته است » ( * ( وَإِذا جاؤُكَ حَيَّوْكَ بِما لَمْ يُحَيِّكَ بِه اللَّه ) * ) .\r\n« حيوك » از ماده « تحيت » در اصل از « حيات » گرفته شده ، و به معنى دعا كردن براى سلامت و حيات ديگرى است .\r\nمنظور از « تحيت الهى » در اين آيه همان جمله السلام عليك ( يا « سلام اللَّه عليك » ) مىباشد كه شبيه آن در آيات قرآن در مورد پيامبران\r\n","description":"","footnote":"","page_name":" 432 ","page_number":432},
  {"content":"\r\nو بهشتيان و غير آنها كرارا آمده است : از جمله در آيه 181 سوره صافات مىخوانيم :\r\nوَ سَلامٌ عَلَى الْمُرْسَلِينَ « سلام بر تمام رسولان پروردگار » .\r\nو اما تحيتى كه خداوند نگفته بود و مجاز نبود جمله « السام عليك » ( مرگ بر تو ، يا ملالت و خستگى بر تو ) بوده است ، اين احتمال نيز وجود دارد كه اشاره به تحيت عصر جاهليت باشد كه مىگفتند : « انعم صباحا » ( صحبت توأم با راحتى باد ) و « انعم مساء » « عصرت توام با راحتى باد » بى آنكه در كلام خود توجهى به خدا كنند و از او سلامت و خير براى طرف مقابل بطلبند .\r\nاين امر گرچه در جاهليت معمول بود اما تحريم آن ثابت نيست و تفسير آيه فوق به آن بعيد است .\r\nسپس مىافزايد : آنها نه فقط مرتكب اين گناهان بزرگ مىشوند ، بلكه آن چنان از باده غرور سرمست هستند كه « در دل مىگويند اگر اعمال ما بد است و خدا مىداند پس چرا ما را به خاطر گفته هايمان كيفر نمىدهد » ؟ ! ( * ( وَيَقُولُونَ فِي أَنْفُسِهِمْ لَوْ لا يُعَذِّبُنَا اللَّه بِما نَقُولُ ) * ) .\r\nبه اين ترتيب هم عدم ايمان خود را به نبوت پيامبر ص ثابت كردند و هم عدم ايمان به احاطه علمى خداوند .\r\nولى قرآن در يك جمله كوتاه به آنها چنين پاسخ مىگويد : « جهنم براى آنها كافى است و نيازى به مجازات ديگر نيست ، همان جهنمى كه به زودى وارد آن مىشوند و چه بد جايگاهى است » ( * ( حَسْبُهُمْ جَهَنَّمُ يَصْلَوْنَها فَبِئْسَ الْمَصِيرُ ) * ) .\r\nالبته اين تعبير نفى عذاب دنيوى را در باره آنها نمىكند ، ولى اين حقيقت را آشكارا مىگويد كه اگر هيچ كيفرى جز عذاب جهنم نباشد براى آنها كفايت مىكند و كيفر همه اعمال خود را يك جا در دوزخ خواهند ديد .\r\nو از آنجا كه مؤمنان نيز گهگاه به خاطر ضرورتها يا تمايلاتى به نجوى\r\n","description":"","footnote":"","page_name":" 433 ","page_number":433},
  {"content":"\r\nمىپرداختند در آيه بعد روى سخن را به آنها كرده ، و براى اينكه در اين كار آلوده به گناهان منافقان و يهود نشوند مىفرمايد : « اى كسانى كه ايمان آورده‌ايد هنگامى كه نجوى مىكنيد به گناه و تعدى و معصيت رسول خدا نجوى نكنيد ، محتواى نجواى شما بايد پاك و الهى باشد ، به كارهاى نيك و تقوى نجوى كنيد » ( * ( يا أَيُّهَا الَّذِينَ آمَنُوا إِذا تَناجَيْتُمْ فَلا تَتَناجَوْا بِالإِثْمِ وَالْعُدْوانِ وَمَعْصِيَةِ الرَّسُولِ وَتَناجَوْا بِالْبِرِّ وَالتَّقْوى ) * ) .\r\n« و از مخالفت خدا بپرهيزيد ، همان خدايى كه بازگشت و جمع همه شما به سوى او است » ( * ( وَاتَّقُوا اللَّه الَّذِي إِلَيْه تُحْشَرُونَ ) * ) .\r\nاز اين تعبير به خوبى استفاده مىشود كه اصل نجوى اگر در ميان مؤمنان باشد ، سوء ظنى بر نيانگيزد ، و توليد نگرانى نكند و محتواى آن توصيه به نيكيها و خوبيها باشد مجاز است .\r\nولى هر گاه از كسانى همچون يهود و منافقان سر زند كه هدفشان آزار مؤمنان پاكدل است نفس اين عمل زشت و حرام است تا چه رسد به اينكه محتواى آن نيز شيطانى باشد .\r\nلذا در آيه بعد كه آخرين آيه مورد بحث است مىافزايد : « نجوى تنها از ناحيه شيطان مىباشد » ( * ( إِنَّمَا النَّجْوى مِنَ الشَّيْطانِ ) * ) .\r\n« تا مؤمنان ناراحت و غمگين شوند » ( * ( لِيَحْزُنَ الَّذِينَ آمَنُوا ) * ) .\r\n« ولى بايد بدانند كه شيطان جز به اذن پروردگار نمىتواند به مؤمنان زيان برساند » ( * ( وَلَيْسَ بِضارِّهِمْ شَيْئاً إِلَّا بِإِذْنِ اللَّه ) * ) .\r\nچرا كه هر مؤثرى در عالم هستى است تاثيرش به فرمان خدا است ، حتى سوزاندن آتش و برندگى شمشير كه اگر جليل نهى كند حتى فرمان خليل را نمىبرند .\r\n","description":"","footnote":"","page_name":" 434 ","page_number":434},
  {"content":"\r\n« بنا بر اين مؤمنان بايد تنها بر خدا توكل كنند ، و از هيچ چيز جز او نترسند و بر غير او دل ننهند » ( * ( وَعَلَى اللَّه فَلْيَتَوَكَّلِ الْمُؤْمِنُونَ ) * ) .\r\nآنها با روح توكل و اعتماد بر خدا به خوبى مىتوانند بر تمام اين مشكلات پيروز شوند و نقشه‌هاى پيروان شيطان را نقش بر آب كنند و توطئه‌هاى آنها را در هم بكوبند .\r\n\r\nنكته‌ها :\r\n\r\n1 - انواع نجوى و سخنان در گوشى\r\nاين عمل از نظر فقه اسلامى احكام مختلفى بر حسب اختلاف شرائط دارد ، و به اصطلاح به احكام خمسه تقسيم مىشود ، يعنى گاه حرام است و اين در صورتى است كه موجب اذيت و آزار و هتك حيثيت مسلمانى گردد ( همانگونه كه در آيات فوق به آن اشاره شده بود ) و چنين نجوايى نجواى شيطانى است كه هدفش غمگين ساختن مؤمنان است .\r\nدر مقابل گاه حكم وجوب به خود مىگيرد ، و اين در صورتى است كه مساله سرى لازمى در ميان باشد كه افشاى آن خطرناك ، و عدم ذكر آن نيز موجب تضييع حق و يا خطرى براى اسلام و مسلمين است .\r\nو گاه متصف به استحباب مىشود و آن در جايى است كه انسان براى انجام كارهاى نيك و بر و تقوى به سراغ آن رود ، و همچنين حكم كراهت و اباحه .\r\nولى اصولا هر گاه هدف مهمترى در كار نباشد نجوى كردن كار پسنديده اى نيست ، و بر خلاف آداب مجلس است زيرا نوعى بى اعتنايى يا بى اعتمادى نسبت به ديگران محسوب مىشود لذا در حديثى از پيغمبر اكرم ص مىخوانيم :\r\nاذا كنتم ثلاثه فلا يتناجى اثنان دون صاحبهما ، فان ذلك يحزنه :\r\n« هنگامى كه سه نفر باشيد دو نفر از شما جداى از شخص سوم به نجوى نپردازد چرا كه\r\n","description":"","footnote":"","page_name":" 435 ","page_number":435},
  {"content":"\r\nاين امر نفر سوم را غمگين مىكند » ( 1 ) .\r\nدر حديث ديگرى از ابو سعيد ( خدرى ) مىخوانيم كه مىگويد : ما براى اجراى دستورات پيامبر ص در شبها كه گاهى مطلب لازمى پيش مىآيد به تناوب در نزديكى اقامتگاه آن حضرت مراقب بوديم ، يك شب عده زيادى گرد هم آمده بودند و آهسته سخن مىگفتيم ، پيامبر ص بيرون آمد و فرمود : ما هذه النجوى ؟ ا لم تنهوا عن النجوى ؟ : « اين سخنان در گوشى چيست ؟ آيا شما از نجوى نهى نشده‌ايد » ؟ ! ( 2 ) .\r\nاز روايات متعددى نيز استفاده مىشود كه شيطان براى غمگين ساختن مؤمنان از هر وسيله اى استفاده مىكند ، نه فقط از نجوى بلكه گاه در عالم خواب صحنه هايى در برابر چشم او مجسم مىكند كه موجب اندوه او شود و دستور داده شده است كه مؤمنان در اين گونه موارد با پناه بردن به ذات پاك خدا و توكل بر او اين گونه القائات شيطانى را از خود دور كنند ( 3 ) .\r\n\r\n2 - تحيت الهى كدام است ؟\r\nمعمولا هنگام ورود در مجالس مردم به يكديگر سخنانى كه حاكى از احترام و محبت است مىگويند و آن را « تحيت » مىنامند ، از آيات فوق استفاده مىشود كه تحيت نيز بايد جنبه الهى داشته باشد ، همانگونه كه همه آداب و رسوم معاشرت بايد چنين باشد ، در تحيت علاوه بر احترام و اكرام طرف مقابل بايد\r\n\r\n","description":"","footnote":"\r\n( 1 ) « تفسير مجمع البيان » ذيل آيات مورد بحث ، و « در المنثور » جلد 6 صفحه 184 - « اصول كافى » جلد 2 صفحه 483 ( باب المناجاة ) حديث 1 و 2 .\r\n( 2 ) « در المنثور » جلد 6 صفحه 184 .\r\n( 3 ) براى آگاهى از اين روايات به تفسير نور الثقلين جلد 5 صفحه 261 و 262 ( حديث 31 و 32 ) مراجعه شود .\r\n","page_name":" 436 ","page_number":436},
  {"content":"\r\nيادى از خدا نيز ديده شود ، همانگونه كه در سلام سلامتى طرف را از خداوند تقاضا مىكنيم .\r\nدر تفسير « على بن ابراهيم » ذيل آيات مورد بحث آمده است كه جمعى از ياران پيامبر ص هنگامى كه نزد او مىآمدند « انعم صباحا ، و انعم مساء » ( صحبت توأم با راحتى باد ، يا عصرت توام با راحتى باد ) مىگفتند ، و اين تحيت عصر جاهليت بود ، قرآن از اين كار نهى كرد و رسول خدا به آنها فرمود : خداوند به ما تحيتى بهتر از آن دستور داده كه آن تحيت اهل بهشت است « السلام عليكم » ( 1 ) كه به معنى سلام اللَّه عليكم مىباشد .\r\nامتياز سلام اسلامى در اين است كه از يك سو توأم با ذكر خدا است ، و از سوى ديگر در آن سلامت همه چيز اعم از دين و ايمان و جسم و جان مطرح است ، نه تنها راحتى و رفاه و آسايش ( 2 ) .\r\nدر باره حكم تحيت و سلام و آداب آن ذيل آيه 86 سوره نساء بحث مشروحى داشته‌ايم ( به جلد 4 تفسير نمونه صفحه 41 به بعد مراجعه شود ) .\r\n\r\n","description":"","footnote":"\r\n( 1 ) همان مدرك حديث 30 .\r\n( 2 ) در كتاب « بلوغ الارب فى معرفة احوال العرب » بحث مشروحى در باره تحيت عرب در جاهليت و تفسير جمله « انعم صباحا و مساء » آورده است ( جلد 2 صفحه 192 ) .\r\n","page_name":" 437 ","page_number":437},
  {"content":"\r\n\r\n[ سوره المجادلة ‹ 58 › : آيه 11 
  ]\r\nيا أَيُّهَا الَّذِينَ آمَنُوا إِذا قِيلَ لَكُمْ تَفَسَّحُوا فِي الْمَجالِسِ فَافْسَحُوا يَفْسَحِ اللَّه لَكُمْ وَإِذا قِيلَ انْشُزُوا فَانْشُزُوا يَرْفَعِ اللَّه الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجاتٍ وَاللَّه بِما تَعْمَلُونَ خَبِيرٌ ‹ 11 ›\r\n\r\nترجمه :\r\n11 - اى كسانى كه ايمان آورده‌ايد هنگامى كه به شما گفته شود مجلس را وسعت بخشيد ( و به تازه واردها جا دهيد ) وسعت بخشيد ، خداوند ( بهشت را ) براى شما وسعت مىبخشد ، و هنگامى كه گفته شود برخيزيد برخيزيد ، اگر چنين كنيد خداوند آنها را كه ايمان آورده‌اند و كسانى را كه از علم بهره دارند درجات عظيمى مىبخشد .\r\n\r\nشان نزول :\r\n« طبرسى » در « مجمع البيان » و « آلوسى » در « روح المعانى » و جمعى ديگر از مفسران نقل كرده‌اند كه پيامبر ص در يكى از روزهاى جمعه در « صفه » ( سكوى بزرگى كه در كنار مسجد پيامبر ص قرار داشت ) نشسته بود و گروهى نزد حضرت حاضر بودند ، و جا تنگ بود ، پيامبر ص عادتش اين بود كه مجاهدان بدر را اعم از مهاجر و انصار احترام فراوان مىكرد ، در اين هنگام گروهى از بدريون وارد شدند ، در حالى كه ديگران قبل از آنها اطراف پيامبر ص را پر كرده بودند ، هنگامى كه مقابل پيامبر ص رسيدند\r\n","description":"","footnote":"","page_name":" 438 ","page_number":438},
  {"content":"\r\nسلام كردند ، پيامبر ص پاسخ فرمود سپس به حاضران سلام كردند آنها نيز پاسخ گفتند ، آنها روى پاى خود ايستاده بودند ، و منتظر بودند حاضران به آنها جا دهند ولى هيچكس تكان نخورد ! اين امر بر پيامبر ص سخت آمد ، رو به بعضى از كسانى كه اطراف او نشسته بودند كرد و فرمود : فلان و فلانى برخيزيد ، چند نفر را از جا بلند كرد تا واردين بنشينند ( و اين در حقيقت نوعى ادب آموزى و درس احترام گذاردن به پيشكسوتان در ايمان و جهاد بود ) .\r\nولى اين مطلب بر آن چند نفر كه از جا برخاستند ناگوار آمد ، به طورى كه آثارش در چهره آنها نمايان گشت ، منافقان ( كه از هر فرصتى استفاده مىكردند ) گفتند پيامبر ص رسم عدالت را رعايت نكرد ، كسانى را كه عاشقانه نزديك او نشسته بودند به خاطر افرادى كه بعدا وارد مجلس شدند از جا بلند كرد ، در اينجا آيه فوق نازل شد ( و قسمتى از آداب نشستن در مجالس را براى آنها شرح داد ) ( 1 ) .\r\n\r\nتفسير : احترام به پيشكسوتان در مجالس\r\nدر تعقيب دستورى كه در آيات گذشته در مورد ترك نجوى در مجالس ، و محدود ساختن آن به موارد معين آمده ، در اين آيه يكى ديگر از آداب مجلس را بازگو كرده ، مىفرمايد : « اى كسانى كه ايمان آورده‌ايد هر گاه به شما گفته شود به مجلس وسعت بخشيد و به تازه واردها جا دهيد اطاعت كنيد »\r\n\r\n","description":"","footnote":"\r\n( 1 ) تفسير « روح المعانى » جلد 28 صفحه 25 و « مجمع البيان » جلد 9 صفحه 252 ، ( مفسران ديگر مانند « فخر رازى » « قرطبى » و « سيوطى » در در المنثور و « فى ظلال » نيز در ذيل آيه مورد بحث همين مطلب را با مختصر تفاوتى نقل كرده‌اند ) .\r\n","page_name":" 439 ","page_number":439},
  {"content":"\r\n( * ( يا أَيُّهَا الَّذِينَ آمَنُوا إِذا قِيلَ لَكُمْ تَفَسَّحُوا فِي الْمَجالِسِ فَافْسَحُوا ) * ) ( 1 ) .\r\n« كه اگر چنين كنيد خداوند جاى شما را در بهشت وسعت مىبخشد ، و در اين جهان به قلب و جان و رزق و روزى شما نيز وسعت مىدهد » ( * ( يَفْسَحِ اللَّه لَكُمْ ) * ) .\r\n« تفسحوا » از ماده « فسح » ( بر وزن قفل ) به معنى مكان وسيع است ، بنا بر اين « تفسح » به معنى توسعه دادن مىباشد و اين يكى از آداب مجلس است كه وقتى تازه واردى داخل مىشود حاضران جمع و جورتر بنشينند ، و براى او جا باز كنند ، مبادا سرگردان ، و احيانا خسته و شرمنده شود ، اين موضوع يكى از وسائل تحكيم پيوندهاى محبت و دوستى است ، بر عكس نجوى كه در آيات قبل به آن اشاره شده بود كه از عوامل نفرت و بدبينى و دشمنى است .\r\nقابل توجه است كه قرآن مجيد اين كتاب بزرگى آسمانى كه به منزله قانون اساسى مسلمين است حتى بسيارى از جزئيات مسائل اخلاقى و زندگى دستجمعى مسلمانان را ناگفته نگذارده و در لابلاى دستورات مهم و بنيادى به اين جزئيات نيز اشاره مىكند ، تا مسلمانان تصور نكنند تنها پايبند بودن به اصول كلى براى آنها كافى است .\r\nجمله « * ( يَفْسَحِ اللَّه لَكُمْ ) * » ( خداوند به شما وسعت مىبخشد ) را جمعى از مفسران به توسعه مجالس بهشتى تفسير كرده‌اند ، و اين پاداشى است كه خداوند براى افرادى كه در اين جهان اين آداب را رعايت كنند مىدهد ، ولى از آنجا كه آيه مطلق است و قيد و شرطى در آن نيست ، مفهوم گسترده اى دارد ، و هر گونه\r\n\r\n","description":"","footnote":"\r\n( 1 ) تفاوت دو تعبير « تفسحوا » و « فافسحوا » كه يكى از باب « تفعل » و ديگرى از باب ثلاثى مجرد است ممكن است از اين جهت باشد كه اولى داراى نوعى تكلف و دومى خالى از آن است يعنى هر گاه گوينده اى بگويد زحمت كشيده به تازه وارد جا دهيد آنها بدون احساس زحمت جا دهند ! ( دقت كنيد ) .\r\n","page_name":" 440 ","page_number":440},
  {"content":"\r\nوسعت بخشيدن الهى را ، چه در بهشت ، و چه در دنيا ، و در روح و فكر ، در عمر و زندگى ، و در مال و روزى را شامل مىشود ، و از فضل خدا تعجب نيست كه در برابر يك چنين كار كوچكى چنان پاداش عظيمى قرار دهد كه پاداش به قدر كرم او است نه به قدر اعمال ما .\r\nو از آنجا كه گاهى مجلس آن چنان مملو است كه بدون برخاستن بعضى جا براى ديگران پيدا نمىشود ، و يا اگر جايى پيدا مىشود مناسب حال آنها نيست در ادامه آيه مىافزايد : « هنگامى كه به شما گفته شود برخيزيد برخيزيد » ( * ( وَإِذا قِيلَ انْشُزُوا فَانْشُزُوا ) * ) ( 1 ) .\r\nنه تعلل جوييد و نه به هنگامى كه برمىخيزيد ناراحت شويد ، چرا كه گاه تازه واردها از شما براى نشستن سزاوارترند به خاطر خستگى مفرط ، يا كهولت سن ، و يا احترام خاصى كه دارند ، و يا جهات ديگر ، اينجاست كه بايد حاضران ايثار كنند و اين ادب اسلامى را رعايت نمايند ، همانگونه كه در شان نزول خوانديم پيامبر ص به جمعى از كسانى كه نزديك او نشسته بودند دستور داد جاى خود را به جمعى از تازه واردان كه از مجاهدان بدر بودند ، و از نظر علم و فضيلت بر ديگران برترى داشتند بدهند .\r\nبعضى از مفسران با توجه به اينكه « انشزوا » ( برخيزيد ) در اينجا نيز مطلق است آن را به معنى گسترده ترى تفسير كرده‌اند كه هم شامل برخاستن از مجلس مىشود ، و هم قيام براى جهاد و نماز و كارهاى خير ديگر ، ولى با توجه به جمله قبل كه قيد « فى المجالس » دارد ظاهر اين است كه اين جمله نيز مقيد\r\n\r\n","description":"","footnote":"\r\n( 1 ) « انشزوا » از ماده « نشز » ( بر وزن نصر ) به معنى زمين بلند گرفته شده ، لذا اين واژه در معنى برخاستن نيز استعمال مىشود ، زن « ناشزه » به زنى مىگويند كه خود را برتر از اين مىداند كه اطاعت همسرش كند ، اين واژه گاه به معنى زنده كردن نيز آمده است زيرا اين امر سبب مىشود كه از جا برخيزد .\r\n","page_name":" 441 ","page_number":441},
  {"content":"\r\nبه همان قيد است كه از تكرار آن به سبب وجود قرينه پرهيز شده است .\r\nسپس به بيان پاداش انجام اين دستور الهى پرداخته مىافزايد : « اگر چنين كنيد خداوند كسانى را از شما كه ايمان آورده‌اند و بهره از علم دارند درجات عظيمى مىبخشد » ( * ( يَرْفَعِ اللَّه الَّذِينَ آمَنُوا مِنْكُمْ وَالَّذِينَ أُوتُوا الْعِلْمَ دَرَجاتٍ ) * ) ( 1 ) .\r\nاشاره به اينكه اطاعت اين دستورات دليل بر ايمان و علم و آگاهى است ، و نيز اشاره به اينكه اگر پيغمبر اكرم ص به بعضى دستور داد از جا برخيزند و به تازه واردان جا دهند براى يك هدف مقدس الهى و احترام به پيشگامان در ايمان و علم بوده است .\r\nتعبير به « درجات » ( به صورت نكره و با صيغه جمع ) اشاره به درجات عظيم و والايى است كه خداوند به اين گونه افرادى كه علم و ايمان را تواما دارا هستند مىدهد ، در حقيقت كسانى كه به تازه واردان در كنار خود جا دهند درجه اى دارند و آنها كه ايثار كنند و جاى خود را به آنها بسپارند و از علم و معرفت بهره داشته باشند درجات بيشتر دارند .\r\nو از آنجا كه گروهى اين آداب را با طيب خاطر و از صميم دل انجام مىدهند ، و گروه ديگرى با كراهت و ناخشنودى ، و يا براى ريا و تظاهر ، در پايان آيه مىافزايد : « خداوند به آنچه انجام مىدهيد آگاه است » ( * ( وَاللَّه بِما تَعْمَلُونَ خَبِيرٌ ) * ) .\r\n\r\nنكته‌ها :\r\n\r\n1 - مقام علماء و دانشمندان\r\nگرچه آيه در مورد خاصى نازل شده ، ولى با اين حال مفهوم عامى دارد و نشان مىدهد آنچه مقام آدمى را نزد خدا بالا مىبرد ، دو چيز است : 1 - ايمان\r\n\r\n","description":"","footnote":"\r\n( 1 ) « يرفع » در آيه فوق « مجزوم » است به خاطر صيغه امر كه قبل از آن واقع شده كه در حقيقت مفهوم شرط را مىبخشد و « يرفع » به منزله جزاى آن شرط است .\r\n","page_name":" 442 ","page_number":442},
  {"content":"\r\n2 - علم .\r\nمىدانيم مقام « شهيد » در اسلام والاترين مقام است ، در عين حال در حديثى از پيامبر اكرم ص مىخوانيم :\r\nفضل العالم على الشهيد درجة ، و فضل الشهيد على العابد درجه . . . و فضل العالم على سائر الناس كفضلى على ادناهم ! :\r\n« عالم يك درجه از شهيد بالاتر است ، و شهيد يك درجه از عابد . . . و برترى عالم بر ساير مردم مانند برترى من بر كوچكترين آنها است ( 1 ) .\r\nدر حديث ديگرى از امير مؤمنان على ع مىخوانيم :\r\nمن جاءته منيته و هو يطلب العلم فبينه و بين الانبياء درجة ! :\r\n« كسى كه مرگ او فرا رسد در حالى كه در طلب علم است ، ميان او و پيامبران يك درجه فاصله است » ! ( 2 ) .\r\nمىدانيم در شبهاى ماهتابى مخصوصا شب چهاردهم ماه كه « بدر كامل » است ، ستارگان در نور ماه محو مىشوند ، و جالب اينكه در مقايسه عالم و عابد در حديث ديگرى از پيامبر ص آمده\r\nفضل العالم على العابد كفضل القمر ليلة البدر على سائر الكواكب :\r\n« برترى عالم بر عابد همچون برترى ماه در شب بدر ، بر ساير ستارگان است » ( 3 ) .\r\nجالب اينكه عابد عبادتى را انجام مىدهد كه هدف آفرينش انسان است ولى از آنجا كه روح عبادت معرفت است عالم بر او برترى فوق العاده دارد .\r\nآنچه در باره برترى عالم بر عابد در روايات فوق آمده ، منظور از آن فاصله عظيم ميان اين دو است ، و لذا در حديث ديگرى تفاوت ميان اين دو بجاى يك درجه ، يكصد درجه ذكر شده كه فاصله هر درجه با درجه ديگر ، مقدار حركت سريع اسب در هفتاد سال است ! ( 4 ) .\r\n\r\n","description":"","footnote":"\r\n( 1 و 2 ) « مجمع البيان » جلد 9 صفحه 253 .\r\n( 3 و 4 ) « جوامع الجامع » ( مطابق نقل « نور الثقلين » جلد 5 صفحه 264 - « قرطبى » جلد 9 صفحه 6470 ) .\r\n","page_name":" 443 ","page_number":443},
  {"content":"\r\nاين نيز واضح است كه مقام شفاعت در قيامت از آن هر كس نيست ، بلكه مقام مقربان درگاه خدا است ، اما در حديثى از پيامبر ص مىخوانيم :\r\nيشفع يوم القيامة ثلاثة الانبياء ثم العلماء ثم الشهداء :\r\n« سه گروه در قيامت شفاعت مىكنند ، پيامبران ، علما و شهيدان » ! ( 1 ) .\r\nدر حقيقت موفقيت در طريق تكامل و جلب خشنودى خدا و قرب او مرهون دو عامل است : ايمان و علم يا آگاهى و تقوى كه هيچكدام بدون ديگرى براى هدايت و پيروزى كافى نيست .\r\n\r\n2 - آداب مجلس\r\nدر قرآن مجيد كرارا در كنار مسائل مهم اشاراتى به آداب اسلامى مجالس شده است از جمله آداب تحيت ، و ورود در مجلس ، آداب دعوت به طعام ، آداب سخن گفتن با پيامبر ص و آداب جا دادن به تازه واردان مخصوصا افراد با فضيلت و پيشگام در ايمان و علم است ( 2 ) .\r\nو اين به خوبى نشان مىدهد كه قرآن براى هر موضوعى در جاى خود اهميت و ارزش قائل است ، و هرگز اجازه نمىدهد آداب انسانى معاشرت به خاطر بى اعتنايى افراد زير پا گذارده شود .\r\nدر كتب احاديث صدها روايت درباره آداب معاشرت با ديگران از پيامبر ص و ائمه معصومين ع نقل شده است ، و مرحوم « شيخ حر عاملى » آنها را در كتاب « وسائل » جلد هشتم در 166 باب گردآورى كرده است ، ريزه كاريهايى\r\n\r\n","description":"","footnote":"\r\n( 1 ) « روح المعانى » جلد 28 صفحه 26 - « قرطبى » جلد 9 صفحه 6470 .\r\n( 2 ) اين دستورات به ترتيب در آيات زير آمده است : آداب تحيت گفتن و سلام در 86 نساء - آداب دعوت به طعام در 53 احزاب ، آداب سخن گفتن با پيامبر ( ص ) در 2 حجرات ، و آداب جا دادن در آيات مورد بحث .\r\n","page_name":" 444 ","page_number":444},
  {"content":"\r\nكه در اين روايات است نشان مىدهد اسلام تا چه حد در اين باره باريك بين و حتى سختگير است .\r\nدر اين روايات حتى طرز نشستن ، سخن گفتن ، تبسم كردن ، مزاح نمودن اطعام كردن ، طرز نامه نوشتن ، و حتى طرز نگاه كردن به دوستان نيز مورد توجه قرار گرفته ، و دستورهايى در زمينه هر يك داده شده است كه نقل آنها ما را از بحث تفسيرى خارج مىكند ، تنها به يك حديث از امير مؤمنان على ع در اينجا قناعت مىكنيم :\r\nليجتمع فى قلبك الافتقار الى الناس و الاستغناء عنهم ، يكون افتقارك اليهم فى لين كلامك ، و حسن سيرتك ، و يكون استغنائك عنهم فى نزاهة عرضك و بقاء عزك :\r\n« بايد در قلب تو نياز به مردم و بى نيازى از آنها جمع باشد نيازت در نرمى سخن ، و حسن سلوك تجلى كند ، و بىنيازيت در حفظ آبرو و عزت نفس » ( 1 ) .\r\n\r\n","description":"","footnote":"\r\n( 1 ) « وسائل الشيعه » جلد 8 صفحه 401 .\r\n","page_name":" 445 ","page_number":445},
  {"content":"\r\n\r\n[ سوره المجادلة ‹ 58 › : آيات 12 تا 13 
  ]\r\nيا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ذلِكَ خَيْرٌ لَكُمْ وَأَطْهَرُ فَإِنْ لَمْ تَجِدُوا فَإِنَّ اللَّه غَفُورٌ رَحِيمٌ ‹ 12 › أَ أَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ فَإِذْ لَمْ تَفْعَلُوا وَتابَ اللَّه عَلَيْكُمْ فَأَقِيمُوا الصَّلاةَ وَآتُوا الزَّكاةَ وَأَطِيعُوا اللَّه وَرَسُولَه وَاللَّه خَبِيرٌ بِما تَعْمَلُونَ ‹ 13 ›\r\n\r\nترجمه :\r\n12 - اى كسانى كه ايمان آورده‌ايد هنگامى كه مىخواهيد با رسول خدا نجوى كنيد قبل از آن صدقه اى ( در راه خدا ) بدهيد ، اين براى شما بهتر و پاكيزه تر است ، و اگر توانايى نداشته باشيد خداوند غفور و رحيم است .\r\n13 - آيا ترسيديد فقير شويد كه از دادن صدقات قبل از نجوى خوددارى كرديد ؟ اكنون كه اين كار را نكرديد و خداوند توبه شما را پذيرفت نماز را بر پا داريد و زكات را ادا كنيد و خدا و پيامبرش را اطاعت نمائيد و ( بدانيد ) خداوند از آنچه انجام مىدهيد با خبر است .\r\n","description":"","footnote":"","page_name":" 446 ","page_number":446},
  {"content":"\r\n\r\nشان نزول :\r\nمرحوم « طبرسى » در « مجمع البيان » و جمعى ديگر از مفسران معروف در شان نزول اين آيات چنين نقل كرده‌اند : جمعى از اغنياء خدمت پيامبر ص مىآمدند و با او نجوى مىكردند ( اين كار علاوه بر اين كه وقت گرانبهاى پيغمبر ص را مىگرفت مايه نگرانى مستضعفين و موجب امتيازى براى اغنياء بود ) در اينجا خداوند نخستين آيات فوق را نازل كرد و به آنها دستور داد كه قبل از نجوى كردن با پيامبر ص صدقه اى به مستمندان بپردازند ، اغنياء وقتى چنين ديدند از نجوى خوددارى كردند ، آيه دوم نازل شد ( و آنها را ملامت كرد و حكم آيه اول را نسخ نمود ) و اجازه نجوى به همگان داد ( ولى نجوى در مورد كار خير و اطاعت پروردگار ) ( 1 ) .\r\nبعضى از مفسران نيز تصريح كرده‌اند كه هدف گروهى از نجوى كنندگان اين بود كه از اين راه برترى بر ديگران كسب كنند پيامبر ص هم روى بزرگوارى خاص خود در عين اين كه ناراحت بود از آنها ممانعت نمىكرد تا اين كه قرآن آنها را از اين كار نهى نمود ( 2 ) .\r\n\r\nتفسير : يك آزمون جالب\r\nدر بخشى از آيات گذشته سخن از مساله نجوى بود آيات مورد بحث ادامه و تكميلى است براى همان مطلب .\r\n\r\n","description":"","footnote":"\r\n( 1 ) « مجمع البيان » جلد 9 صفحه 252 و بسيارى از تفاسير ديگر ذيل آيات مورد بحث .\r\n( 2 ) روح المعانى جلد 28 صفحه 27 .\r\n","page_name":" 447 ","page_number":447},
  {"content":"\r\nنخست مىفرمايد : « اى كسانى كه ايمان آورده‌ايد هنگامى كه مىخواهيد با رسول خدا نجوى كنيد پيش از آن صدقه اى در راه خدا بدهيد » ( * ( يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً ) * ) .\r\nچنان كه در شان نزول گفتيم اين دستور به خاطر آن بود كه گروهى از مردم مخصوصا از اغنيا مرتبا مزاحم پيامبر ص مىشدند و با او نجوى مىكردند ، كارى كه مايه اندوه ديگران ، و يا كسب امتياز بى دليلى براى اينان بود ، بعلاوه موجب تضييع اوقات گرانبهاى پيامبر ص مىشد ، حكم فوق نازل گشت و آزمونى بود براى آنها و نيز كمكى به مستمندان و وسيله مؤثرى براى كم شدن اين مزاحمتها .\r\nسپس مىافزايد : « اين براى شما بهتر و پاكيزه تر است » ( * ( ذلِكَ خَيْرٌ لَكُمْ وَأَطْهَرُ ) * ) .\r\nاما « خير » بودن اين صدقه هم براى متمكنان بود ، زيرا موجب ثوابى مىشد ، و هم براى نيازمندان ، چرا كه وسيله كمكى به آنها محسوب مىگشت .\r\nو اما « اطهر » بودنش از اين نظر بود كه قلوب اغنيا را از حب مال مىشست ، و قلوب نيازمندان را از كينه و ناراحتى ، زيرا هنگامى كه نجوى از صورت مجانى در مىآيد و نياز به دادن صدقه اى داشت طبعا كمتر مىشد همان گونه اى كه شد و اين يك نوع پاكيزگى براى محيط فكرى و اجتماعى مسلمانان بود .\r\nولى از آنجا كه اگر وجوب صدقه قبل از نجوى عموميت مىداشت فقرا از طرح مسائل مهم يا نيازهاى خود در برابر پيامبر ص به صورت نجوى محروم مىشدند ، در ذيل آيه حكم صدقه را از اين گروه برداشته مىفرمايد :\r\n« اگر توانايى نداشته باشيد خداوند غفور و رحيم است » ( * ( فَإِنْ لَمْ تَجِدُوا فَإِنَّ اللَّه غَفُورٌ رَحِيمٌ ) * ) .\r\nو به اين ترتيب آنها كه تمكن مالى داشتند دادن صدقه قبل از نجوى براى\r\n","description":"","footnote":"","page_name":" 448 ","page_number":448},
  {"content":"\r\nآنان واجب بود ، و آنها كه نداشتند بدون آن مىتوانستند با پيامبر ص نجوى كنند .\r\nجالب اينكه دستور فوق تاثير عجيبى گذاشت و آزمون جالبى شد و همگى جز يك نفر از دادن صدقه و نجوى خوددارى كردند ، و او امير مؤمنان على ع بود اينجا بود كه آنچه لازم بود روشن شود شد و آنچه بايد مسلمانان از اين دستور بفهمند و درس گيرند گرفتند ، لذا آيه بعد نازل گرديد و اين حكم را نسخ كرد و فرمود : « آيا ترسيديد فقير شويد كه از دادن صدقه قبل از نجوى خوددارى كرديد » ؟ ! ( * ( أَ أَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ ) * ) .\r\nمعلوم مىشود حب مال در دل شما از علاقه به نجواى پيامبر ص بيشتر است ، و نيز معلوم مىشود در اين نجواها غالبا مسائل حياتى مطرح نمىشد ، و گرنه چه مانعى داشت كه اين گروه قبل از نجوى صدقه اى مىدادند و نجوى مىكردند ، به خصوص اينكه مقدار خاصى براى صدقه نيز تعيين نشده بود و مىتوانستند با مبلغ كمى اين مشكل را حل كنند .\r\nسپس مىافزايد : « اكنون كه اين كار را نكرديد ، و خود به تقصير خويشتن پى برديد و خداوند شما را بخشيد ، و توبه شما را پذيرفت ، نماز را بر پا داريد و زكات را ادا كنيد ، و خدا و پيامبرش را اطاعت نمائيد ، و بدانيد خداوند از آنچه انجام مىدهيد با خبر است » ( * ( فَإِذْ لَمْ تَفْعَلُوا وَتابَ اللَّه عَلَيْكُمْ فَأَقِيمُوا الصَّلاةَ وَآتُوا الزَّكاةَ وَأَطِيعُوا اللَّه وَرَسُولَه وَاللَّه خَبِيرٌ بِما تَعْمَلُونَ ) * ) .\r\nتعبير به « توبه » نشان مىدهد كه آنها در نجواهاى قبلى مرتكب گناهى شده بودند ، خواه به خاطر تظاهر و ريا ، و يا آزار پيامبر ص و يا ايذاء مؤمنان فقير .\r\nگرچه در اين آيه سخنى صريحا در باره جواز نجوى بعد از اين ماجرا\r\n","description":"","footnote":"","page_name":" 449 ","page_number":449},
  {"content":"\r\nنيامده ، ولى تعبير آيه نشان مىدهد كه حكم سابق برداشته شد .\r\nاما دعوت به اقامه نماز و اداء زكات و اطاعت خدا و پيامبر ص به خاطر اهميت آن است و نيز اشاره اى است به اينكه اگر بعد از اين نجوا مىكنيد بايد در مسير اهداف بزرگ اسلامى و در طريق اطاعت از خدا و رسول ص باشد .\r\n\r\nنكته‌ها :\r\n\r\n1 - تنها عمل كننده به آيه صدقه و نجوى\r\nغالب مفسران شيعه و اهل سنت نوشته‌اند تنها كسى كه به اين آيه عمل كرد امير مؤمنان على ع بود چنان كه طبرسى در روايتى از خود حضرت نقل مىكند كه فرمود :\r\nآية من كتاب اللَّه لم يعمل بها احد قبلى ، و لا يعمل بها احد بعدى كان لى دينار فصرفته بعشرة دراهم فكنت اذا جئت الى النبى ( ص ) تصدقت بدرهم :\r\n« آيه اى در قرآن است كه احدى قبل از من و بعد از من به آن عمل نكرده و نخواهد كرد ، من يك دينار داشتم آن را به ده درهم تبديل كردم و هر زمان مىخواستم با رسول خدا ص نجوا كنم درهمى را صدقه مىدادم » ( 1 ) .\r\nهمين مضمون را « شوكانى » از « عبد الرزاق » و « ابن المنذر » و « ابن ابى حاتم » و « ابن مردويه » نقل كرده است ( 2 ) .\r\n« فخر رازى » نيز اين حديث را كه تنها كسى كه به آيه فوق عمل كرد\r\n\r\n","description":"","footnote":"\r\n( 1 ) تفسير طبرى جلد 28 صفحه 15 .\r\n( 2 ) تفسير « البيان فى تفسير القرآن » جلد 1 صفحه 375 - سيد قطب نيز اين روايت را در فى ظلال القرآن جلد 8 صفحه 21 نقل كرده است .\r\n","page_name":" 450 ","page_number":450},
  {"content":"\r\nعلى ع بود از جمعى از محدثان از ابن عباس نقل كرده است ( 1 ) .\r\nدر « در المنثور » نيز روايات متعددى در ذيل آيات فوق در همين معنى آمده است ( 2 ) .\r\nدر تفسير « روح البيان » از « عبد اللَّه فرزند عمر بن خطاب » نقل مىكند كه مىگفت : كان لعلى ( ع ) ثلاث ، لو كانت لى واحدة منهن كانت احب الى من حمر النعم : تزويجه فاطمه ( ع ) ، و اعطائه الراية يوم خيبر ، و آية النجوى ! :\r\n« على ع سه فضيلت داشت كه اگر يكى از آنها براى من حاصل مىشد بهتر بود از شتران سرخ موى ( اين تعبير در ميان عرب براى اشاره به گرانبهاترين اموال به كار برده مىشد ، و آن را به صورت ضرب المثل به هنگام بيان بسيار نفيس بودن چيزى ذكر مىكردند ) نخست تزويج پيامبر ص فاطمه ( سلام اللَّه عليها ) را به او بود ، و ديگر دادن پرچم به دستش در روز خيبر ، و ديگر آيه نجوى » ( 3 ) .\r\nثبوت اين فضيلت بزرگ براى على ع در غالب كتب تفسير و حديث آمده و چنان مشهور و معروف است كه نيازى به شرح بيشتر نيست .\r\n\r\n2 - فلسفه تشريع و نسخ حكم صدقه قبل از نجوى\r\nچرا وجوب صدقه قبل از نجوى كردن با پيامبر ص تشريع شد و بعد از مدت كوتاهى نسخ گرديد ؟\r\n\r\n","description":"","footnote":"\r\n( 1 ) تفسير فخر رازى جلد 29 صفحه 271 .\r\n( 2 ) در المنثور جلد 6 صفحه 185 .\r\n( 3 ) تفسير « روح البيان » جلد 9 صفحه 406 ( اين حديث را « طبرسى » در « مجمع البيان » ، « زمخشرى » در « كشاف » ، « قرطبى » در « تفسير جامع » ذيل آيات مورد بحث آورده‌اند ) .\r\n","page_name":" 451 ","page_number":451},
  {"content":"\r\nپاسخ اين سؤال را به خوبى مىتوان از قرائن موجود در آيه فوق و شان نزول آن به دست آورد ، هدف آزمايشى بود ، براى افراد پر ادعايى كه از اين طريق اظهار علاقه خاصى به پيامبر ص مىكردند ، معلوم شد اين اظهار علاقه‌ها تنها در صورتى است كه نجوى مجانى باشد ، اما هنگامى كه نياز به بذل مقدارى مال داشت خاموش شدند .\r\nاز اين گذشته ، اين حكم براى هميشه در مسلمانان اثر گذارد ، و نشان داد تا ضرورتى نباشد نبايد وقت گرانبهاى پيامبر ص و ديگر رهبران بزرگ اسلامى را با نجوى گرفت ، و وسيله ناخشنودى مردم را فراهم ساخت ، و در حقيقت كنترلى بود براى نجواها در آينده .\r\nبنا بر اين حكم مزبور از آغاز جنبه موقتى داشته ، و پس از آنكه هدف آن تامين گرديد نسخ شد ، زيرا ادامه آن نيز مشكلى ايجاد مىكرد ، چرا كه گاه مسائل ضرورى پيش مىآمد كه لازم بود به طور خصوصى با پيامبر ص در ميان گذارده شود ، چنانچه حكم صدقه باقى ميماند اى بسا اين ضرورتها از دست مىرفت ، و افراد يا جامعه اسلامى زيان مىديدند .\r\nبه طور كلى در موارد نسخ ، حكم هميشه از اول جنبه محدود و موقت داشته ، هر چند مردم از اين معنى احيانا آگاه نبوده و آن را هميشگى تصور مىكردند .\r\n\r\n3 - آيا اين فضيلت بود ؟\r\nبدون شك على ع در زمره ثروتمندان اصحاب پيامبر ص نبود ، زندگى ساده و زاهدانه اى داشت ، با اين حال براى احترام به اين حكم الهى در همان مدت كوتاه چند بار صدقه داد و مسائل ضرورى را از طريق نجوى با پيامبر ص در ميان نهاد ، و چنان كه گفتيم اين مساله در ميان مفسران و ارباب حديث مسلم\r\n","description":"","footnote":"","page_name":" 452 ","page_number":452},
  {"content":"\r\nاست .\r\nولى بعضى با قبول اين موضوع ، اصرار دارند فضيلت بودن آن را انكار كنند .\r\nاز جمله اينكه مىگويند اگر بزرگان صحابه اقدام به اين كار نكردند نيازى به آن نديدند ، و يا وقت كافى نداشتند ، يا فكر مىكردند مبادا باعث ناراحتى فقرا و وحشت اغنيا گردد ! بنا بر اين فضيلتى براى على ع محسوب يا موجب سلب فضيلتى از ديگران نمىگردد ! ( 1 ) .\r\nولى گويا آنها در متن آيه دوم دقت نكرده‌اند كه خداوند به عنوان سرزنش مىفرمايد : * ( أَ أَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ ) * « آيا از فقر ترسيديد و بخل كرديد كه قبل از نجوى صدقه اى نداديد » و حتى در ذيل آيه تعبير به توبه مىكند كه ظاهرا ناظر به همين معنى است ، از اين تعبير روشن مىشود كه اقدام بر صدقه و نجوى با پيامبر ص كار مطلوبى بوده است و گرنه سرزنش و توبه نداشت .\r\nبدون شك جمعى از اصحاب سرشناس پيامبر ص قبل از اين ماجرا با پيامبر ص نجوى داشتند ، ( چون افراد عادى و دور افتاده كمتر اقدام به چنين كارى مىكردند ) ولى همين صحابه معروف بعد از دستور صدقه از اين كار خوددارى نمودند ، تنها كسى كه به اين دستور احترام گذارد و جامه عمل به آن پوشانيد على ع بود چه مىشود كه ما ظاهر آيات و رواياتى كه در اين زمينه است و در كتب مختلف اسلامى نقل شده بپذيريم و با احتمالات ضعيف و بى اساس يك واقعيت را ناديده نگيريم ، و با عبد اللَّه بن عمر كه اين فضيلت را همرديف با تزويج فاطمه ع و پرچمدارى روز فتح خيبر و برتر از « حمر النعم » قرار داده همصدا شويم ؟ !\r\n\r\n","description":"","footnote":"\r\n( 1 ) به « تفسير فخر رازى » و « روح البيان » ذيل آيات مورد بحث مراجعه شود .\r\n","page_name":" 453 ","page_number":453},
  {"content":"\r\n\r\n4 - مدت حكم و مقدار صدقه\r\nدر اينكه حكم بالا يعنى وجوب صدقه قبل از نجوى با رسول خدا ص چقدر به طول انجاميد و نسخ شد ؟ نقلهاى مختلفى است : بعضى آن را يك ساعت ، و بعضى يك شب ، و بعضى ده روز ذكر كرده‌اند ، و ظاهر همان قول سوم است چرا كه يك ساعت و يك شب براى يك چنين امتحانى هرگز كافى نبود ، چرا كه مىتوانستند متعذر شوند كه در اين مدت كوتاه موجبى براى نجوى پيش نيامد ، ولى مدت ده روز مىتواند حقايق را روشن سازد ، و زمينه اى براى ملامت و سرزنش متخلفان فراهم كند .\r\nو اما در مورد مقدار صدقه نه در آيه مقدارى براى آن ذكر شده و نه در روايات اسلامى ، هر چند از عمل على ع بر مىآيد كه حتى يك درهم نيز كافى بوده است .\r\n","description":"","footnote":"","page_name":" 454 ","page_number":454},
  {"content":"\r\n\r\n[ سوره المجادلة ‹ 58 › : آيات 14 تا 19 
  ]\r\nأَ لَمْ تَرَ إِلَى الَّذِينَ تَوَلَّوْا قَوْماً غَضِبَ اللَّه عَلَيْهِمْ ما هُمْ مِنْكُمْ وَلا مِنْهُمْ وَيَحْلِفُونَ عَلَى الْكَذِبِ وَهُمْ يَعْلَمُونَ ‹ 14 › أَعَدَّ اللَّه لَهُمْ عَذاباً شَدِيداً إِنَّهُمْ ساءَ ما كانُوا يَعْمَلُونَ ‹ 15 › اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّه فَلَهُمْ عَذابٌ مُهِينٌ ‹ 16 › لَنْ تُغْنِيَ عَنْهُمْ أَمْوالُهُمْ وَلا أَوْلادُهُمْ مِنَ اللَّه شَيْئاً أُولئِكَ أَصْحابُ النَّارِ هُمْ فِيها خالِدُونَ ‹ 17 › يَوْمَ يَبْعَثُهُمُ اللَّه جَمِيعاً فَيَحْلِفُونَ لَه كَما يَحْلِفُونَ لَكُمْ وَيَحْسَبُونَ أَنَّهُمْ عَلى شَيْءٍ أَلا إِنَّهُمْ هُمُ الْكاذِبُونَ ‹ 18 ›\r\nاسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّه أُولئِكَ حِزْبُ الشَّيْطانِ أَلا إِنَّ حِزْبَ الشَّيْطانِ هُمُ الْخاسِرُونَ ‹ 19 ›\r\n","description":"","footnote":"","page_name":" 455 ","page_number":455},
  {"content":"\r\n\r\nترجمه :\r\n14 - آيا نديدى كسانى را كه طرح دوستى با جمعيتى كه مورد خشم خدا بود ريختند ؟ اينها نه از شما هستند و نه از آنان ! آنها سوگند دروغ ياد مىكنند ( كه از شما هستند ) در حالى كه خودشان مىدانند ( دروغ مىگويند ) .\r\n15 - خداوند عذاب شديدى براى آنها فراهم ساخته ، زيرا اعمالى را كه انجام مىدهند بد است .\r\n16 - آنها سوگندهاى خود را سپرى قرار دادند و مردم را از راه خدا بازداشتند ، لذا براى آنها عذاب خوار كننده اى است .\r\n17 - اموال و اولادشان به هيچوجه آنها را از عذاب الهى حفظ نمىكند ، آنها اصحاب آتشند و جاودانه در آن مىمانند .\r\n18 - به خاطر بياوريد روزى را كه خدا همه آنها را برمىانگيزد آنها براى خدا نيز سوگند ( دروغ ) ياد مىكنند همانگونه كه ( امروز ) براى شما سوگند مىخورند ، و گمان مىكنند ( با اين سوگندهاى دروغ ) كارى مىتوانند انجام دهند بدانيد آنها دروغگويانند .\r\n19 - شيطان بر آنها چيره شده و ياد خدا را از خاطر آنها برده است ، آنها حزب شيطانند بدانيد حزب شيطان زيانكارانند .\r\n\r\nتفسير : حزب شيطان !\r\nاين آيات بخشى از توطئه‌هاى منافقان را برملا مىسازد ، و آنها را با نشانه هايشان به مسلمانان معرفى مىكند ، و ذكر اين معنى بعد از آيات نجوى شايد به اين\r\n","description":"","footnote":"","page_name":" 456 ","page_number":456},
  {"content":"\r\nمناسبت است كه در ميان نجوى كنندگان با پيامبر ص افراد منافقى نيز وجود داشتند كه از اين كار به عنوان پوششى براى توطئه‌هاى خود و اظهار نزديكى به پيامبر اكرم ص استفاده مىكردند و همين امر سبب شد كه قرآن به صورت يك امر كلى با آن برخورد كند .\r\nنخست مىفرمايد : « آيا نديدى كسانى را كه با قومى كه خداوند آنها را غضب كرده بود طرح دوستى ريختند » ؟ ! ( * ( أَ لَمْ تَرَ إِلَى الَّذِينَ تَوَلَّوْا قَوْماً غَضِبَ اللَّه عَلَيْهِمْ ) * ) .\r\nاين قوم « مغضوب عليهم » ظاهرا همان قوم يهود است كه در آيه 60 سوره مائده به همين عنوان معرفى شده ، آنجا كه در باره يهود مىگويد :\r\nقُلْ هَلْ أُنَبِّئُكُمْ بِشَرٍّ مِنْ ذلِكَ مَثُوبَةً عِنْدَ اللَّه مَنْ لَعَنَه اللَّه وَغَضِبَ عَلَيْه . . . « بگو آيا شما را از كسانى كه وضعشان از اين هم بدتر است با خبر كنم آنها كسانى هستند كه خداوند آنها را لعنت كرده و مورد غضب قرار داده . . . »\r\nسپس مىافزايد : « اينها نه از شما هستند و نه از آنان » ( يهود ) ( * ( ما هُمْ مِنْكُمْ وَلا مِنْهُمْ ) * ) .\r\nنه در مشكلات و گرفتاريها ياور شما هستند ، و نه دوست صميمى آنها ، بلكه منافقانى هستند كه هر روز چهره عوض مىكنند ، و هر لمحه به شكلى در مىآيند .\r\nالبته اين تعبير منافاتى با آيه 51 سوره مائده ندارد كه مىگويد : وَمَنْ يَتَوَلَّهُمْ مِنْكُمْ فَإِنَّه مِنْهُمْ : « هر كس از شما آنها را دوست دارد از آنها است » زيرا منظور از آن اين است كه آنها در حكم دشمنان شما محسوب مىشوند هر چند حقيقتا جزء آنها هم نباشد .\r\nباز در ادامه همين سخن مىافزايد : « آنها براى اثبات وفادارى خود نسبت به شما قسم ياد مىكنند اما سوگندى دروغ كه خودشان هم مىدانند » !\r\n","description":"","footnote":"","page_name":" 457 ","page_number":457},
  {"content":"\r\n( * ( وَيَحْلِفُونَ عَلَى الْكَذِبِ وَهُمْ يَعْلَمُونَ ) * ) .\r\nاين راه و رسم منافقان است كه پيوسته براى پوشانيدن چهره زشت و منفور خود به سوگندهاى دروغ پناه مىبرند ، در حالى كه عملشان بهترين معرف آنها است .\r\nبعد به عذاب دردناك اين منافقان لجوج اشاره كرده ، مىفرمايد : « خداوند عذاب شديدى براى آنها فراهم ساخته است » ( * ( أَعَدَّ اللَّه لَهُمْ عَذاباً شَدِيداً ) * ) .\r\nو بدون شك اين عذاب عادلانه است « چرا كه آنها اعمال بدى انجام مىدادند » ( * ( إِنَّهُمْ ساءَ ما كانُوا يَعْمَلُونَ ) * ) .\r\nسپس براى توضيح بيشتر در مورد نشانه‌هاى اين منافقان مىگويد : « آنها سوگندهاى خود را سپرى قرار داده‌اند تا مردم را از راه خدا باز دارند » ( * ( اتَّخَذُوا أَيْمانَهُمْ جُنَّةً فَصَدُّوا عَنْ سَبِيلِ اللَّه ) * ) ( 1 ) .\r\nقسم ياد مىكنند كه مسلمانند و هدفى جز اصلاح ندارند در حالى كه زير پوشش اين قسم به انواع فساد و خرابكارى و توطئه مشغولند ، و در حقيقت از نام مقدس خدا براى جلوگيرى از راه خدا بهره مىگيرند .\r\nآرى سوگندهاى دروغ يكى از نشانه‌هاى منافقان است كه علاوه بر اينجا در سوره منافقين نيز ضمن بيان اوصاف آنها ذكر شده است ( سوره منافقين آيه 2 ) .\r\nو در پايان آيه مىافزايد : « به همين دليل براى آنها عذاب خوار كننده اى است » ( * ( فَلَهُمْ عَذابٌ مُهِينٌ ) * ) .\r\n\r\n","description":"","footnote":"\r\n( 1 ) « جنة » در اصل از ماده « جن » ( بر وزن فن ) به معنى پوشاندن چيزى است و از آنجا كه سپر انسان را در مقابل ضربات دشمن مىپوشاند به آن « جنة » و « مجن » و « مجنة » مىگويند .\r\n","page_name":" 458 ","page_number":458},
  {"content":"\r\nآنها مىخواستند با اين سوگندهاى دروغين آبرو براى خود فراهم كنند ولى خدا آنها را به عذاب خوار كننده اى مبتلا مىسازد و قبلا فرمود « عذاب شديد » براى آنها است ( آيه 15 همين سوره ) زيرا قلوب مؤمنان راستين را شديدا به درد مىآورند .\r\nظاهر اين است كه هر دو عذاب مربوط به آخرت است و چون با دو وصف مختلف ( مهين و شديد ) ذكر شده تكرار نيست ، زيرا توصيف عذاب به اين دو وصف در قرآن مجيد معمولا در عذابهاى آخرت است هر چند بعضى از مفسران احتمال داده‌اند كه اولى مربوط به دنيا يا عذاب قبر و دومى مربوط به عذاب آخرت مىباشد .\r\nو از آنجا كه منافقان غالبا به اموال و فرزندان ( سرمايه‌هاى اقتصادى و نيروهاى انسانى ) خود براى حل مشكلات تكيه مىكنند قرآن در آيه بعد مىگويد : « اموال و اولادشان ، آنها را به هيچوجه از عذاب الهى حفظ نمىكند » ( * ( لَنْ تُغْنِيَ عَنْهُمْ أَمْوالُهُمْ وَلا أَوْلادُهُمْ مِنَ اللَّه شَيْئاً ) * ) ( 1 ) .\r\nبلكه همين اموال طوق لعنتى بر گردن آنها مىشود و مايه عذاب دردناكشان چنان كه در آيه 180 آل عمران مىخوانيم : سَيُطَوَّقُونَ ما بَخِلُوا بِه يَوْمَ الْقِيامَةِ و همچنين فرزندان گمراه آنها باعث عذاب آنها مىگردد ، و اگر در ميان آنها افرادى مؤمن و نيكوكار باشند از آنها بيزارى مىجويند .\r\nآرى روز قيامت روزى است كه هيچ پناهگاهى جز خدا نيست ، و هر چه\r\n\r\n","description":"","footnote":"\r\n( 1 ) بعضى از مفسران در اينجا كلمه « عذاب » را در تقدير گرفته‌اند و گفته‌اند منظور « من عذاب اللَّه » است ( قرطبى و روح البيان و كشاف ) ولى اين احتمال نيز وجود دارد كه آيه هيچ تقديرى نداشته باشد و مراد از « من اللَّه » اين است كه بجاى خدا پناهگاه ديگرى نمىيابند .\r\n","page_name":" 459 ","page_number":459},
  {"content":"\r\nغير او است از كار مىافتد ، چنان كه در آيه 166 بقره مىخوانيم : وَتَقَطَّعَتْ بِهِمُ الأَسْبابُ « دست آنها از هر گونه وسيله و سببى قطع مىشود » .\r\nو باز در پايان آيه آنها را با اين جمله تهديد مىكند : « آنها اصحاب دوزخند و جاودانه در آن مىمانند » ( * ( أُولئِكَ أَصْحابُ النَّارِ هُمْ فِيها خالِدُونَ ) * ) .\r\nو به اين ترتيب گاهى عذاب آنها را به عنوان « شديد » توصيف كرده و گاهى « مهين » و خوار كننده ، و گاه جاودانه بودن كه هر يك از اين اوصاف به تناسب وصفى از اوصاف آنها و اعمالشان است .\r\nو عجب اينكه اين منافقان در قيامت هم دست از منافقگرى خود بر نمىدارند چنان كه در آيه بعد آمده است : « به خاطر بياوريد روزى را كه خدا همه آنها را برمىانگيزد ، و اعمالشان را بر آنها عرضه مىدارد ، و در دادگاه عدلش از آنها سؤال مىكند ، ولى آنان براى خدا نيز سوگند دروغ ياد مىكنند همانگونه كه براى شما سوگند مىخورند » ( * ( يَوْمَ يَبْعَثُهُمُ اللَّه جَمِيعاً فَيَحْلِفُونَ لَه كَما يَحْلِفُونَ لَكُمْ ) * ) ( 1 ) .\r\nقيامت تجليگاه اعمال و روحيات انسان در اين دنيا است ، و از آنجا كه منافقان اين روحيه را همراه خود به قبر و برزخ برده‌اند در صحنه قيامت نيز آشكار مىشود ، و با اينكه مىدانند خداوند علام الغيوب است ، و چيزى بر او مخفى نيست ، ولى باز بر طبق عادت گذشته سوگند دروغين ياد مىكند .\r\nالبته اين منافات با اعتراف آنها به گناهانشان در بعضى از مواقف آن دادگاه عدل الهى ندارد ، چرا كه قيامت منزلگاهها و مواقف مختلفى دارد ، و در هر كدام\r\n\r\n","description":"","footnote":"\r\n( 1 ) « يوم » ظرف است و متعلق به « اذكر » محذوفى است ، و يا متعلق به ما قبل آن يعنى « لهم عذاب مهين » يا « اولئك اصحاب النار » مىباشد ولى احتمال اول مناسبتر است .\r\n","page_name":" 460 ","page_number":460},
  {"content":"\r\nبرنامه اى است .\r\nسپس مىافزايد : « آنها گمان مىكنند كه با اين سوگندهاى دروغ مىتوانند سودى براى خود جلب كنند و يا زيانى را دفع نمايند » ( * ( وَيَحْسَبُونَ أَنَّهُمْ عَلى شَيْءٍ ) * ) .\r\nالبته اين يك پندار موهوم و خيال خام بيش نيست ، ولى از آنجا كه در دنيا به اين كار عادت كرده بودند كه خطرات و ضررها را با سوگندهاى دروغين از خود دفع نمايند و منافعى براى خود كسب كنند اين ملكات زشت در آنجا نيز جان مىگيرد و خودنمايى مىكند .\r\nو سرانجام آيه را با اين جمله پايان مىدهد : « بدانيد آنها دروغگويانند » ( * ( أَلا إِنَّهُمْ هُمُ الْكاذِبُونَ ) * ) .\r\nاين اعلام ممكن است مربوط به دنيا باشد و يا مربوط به قيامت ، و يا هر دو و به اين ترتيب كوس رسوايى آنها را همه جا مىزنند .\r\nدر آخرين آيه مورد بحث سرنوشت نهايى اين منافقان تيره دل را چنين بيان مىكنند : « شيطان بر آنها مسلط شده ، و آنها را به سرعت مىراند ، و به همين جهت ياد خدا را از خاطر آنها برده است » ( * ( اسْتَحْوَذَ عَلَيْهِمُ الشَّيْطانُ فَأَنْساهُمْ ذِكْرَ اللَّه ) * ) .\r\nبه همين دليل « آنها حزب شيطانند » ( * ( أُولئِكَ حِزْبُ الشَّيْطانِ ) * ) .\r\n« بدانيد حزب شيطان زيانكارانند » ( * ( أَلا إِنَّ حِزْبَ الشَّيْطانِ هُمُ الْخاسِرُونَ ) * ) « استحوذ » از ماده « حوذ » ( بر وزن موز ) در اصل به معنى قسمت پشت ران شتر است ، و از آنجا كه ساربان به هنگام راندن شترها بر پشت رانهاى آنها مىزند اين واژه به معنى تسلط يافتن و به سرعت راندن آمده است .\r\nآرى منافقان دروغگو و مغرور به مال و مقام سرنوشتى جز اين ندارند كه\r\n","description":"","footnote":"","page_name":" 461 ","page_number":461},
  {"content":"\r\nدر بست در اختيار شيطان و وسوسه‌هاى او قرار مىگيرند ، و خدا را به كلى فراموش مىكنند ، نه تنها منحرف مىشوند كه در زمره عمال شيطان و اعوان و انصار و لشكر و حزب او براى گمراه ساختن ديگران قرار مىگيرند .\r\nامير مؤمنان على ع در باره آغاز وقوع فتنه‌ها و اختلافها مىفرمايد :\r\nايها الناس ! انما بدأ وقوع الفتن اهواء تتبع ، و احكام تبتدع ، يخالف فيها كتاب اللَّه ، يتولى فيها رجال رجالا ، فلو ان الباطل خلص لم يخف على ذى حجى ، و لو ان الحق خلص لم يكن اختلاف ، و لكن يؤخذ من هذا ضغث ، و من هذا ضغث ، فيمزجان ، فيجيئان معا فهنالك استحوذ الشيطان على اوليائه ، و نجى الذين سبقت لهم من اللَّه الحسنى :\r\n« اى مردم آغاز وقوع فتنه‌ها آراء باطلى است كه از آن پيروى مىكنند ، و بدعتهايى است كه بر خلاف حكم قرآن گذارده مىشود ، و گروهى از مردم به دوستى گروهى ديگر ، و تبعيت آنها در اين امور مىپردازند ، اگر باطل به صورت خالص خودنمايى مىكرد از ديده هيچ صاحب عقلى پنهان نمىماند ، و هر گاه حق از آميزش به باطل خالص مىشد اختلافى رخ نمىداد ، ولى بخشى از اين مىگيرند و بخشى از آن ، و ممزوج مىكنند ، اينجا است كه شيطان بر دوستان خود چيره مىشود ، و آنهايى كه توفيق الهى يارشان شده رهايى مىيابند » ( 1 ) .\r\nهمين تعبير در كلام امام حسين سيد الشهداء ع در كربلا ديده مىشود كه وقتى صفوف اهل كوفه را همچون شب تاريك ، و سيل خروشانى ، در مقابل خود ديد ، فرمود : « عجب بندگان بدى هستيد ! اظهار اطاعت خدا و ايمان به رسول كرديد ولى اكنون آمده‌ايد ذريه پيامبر ص را به قتل برسانيد ،\r\nلقد استحوذ عليكم الشيطان فانساكم ذكر اللَّه العظيم :\r\n« شيطان بر شما چيره شده ، ياد\r\n\r\n","description":"","footnote":"\r\n( 1 ) « اصول كافى » طبق نقل تفسير نور الثقلين جلد 5 صفحه 267 .\r\n","page_name":" 462 ","page_number":462},
  {"content":"\r\nخداى بزرگ را از خاطرتان برده ، سپس افزود مرگ بر شما و بر آنچه مىخواهيد ، إِنَّا لِلَّه وَإِنَّا إِلَيْه راجِعُونَ » ( 1 ) .\r\nدر باره حزب شيطان و حزب اللَّه ذيل آيات آينده به خواست خدا مشروحا بحث خواهيم كرد .\r\n\r\n","description":"","footnote":"\r\n( 1 ) تفسير نور الثقلين جلد 5 صفحه 266 .\r\n","page_name":" 463 ","page_number":463},
  {"content":"\r\n\r\n[ سوره المجادلة ‹ 58 › : آيات 20 تا 22 
  ]\r\nإِنَّ الَّذِينَ يُحَادُّونَ اللَّه وَرَسُولَه أُولئِكَ فِي الأَذَلِّينَ ‹ 20 › كَتَبَ اللَّه لأَغْلِبَنَّ أَنَا وَرُسُلِي إِنَّ اللَّه قَوِيٌّ عَزِيزٌ ‹ 21 › لا تَجِدُ قَوْماً يُؤْمِنُونَ بِاللَّه وَالْيَوْمِ الآخِرِ يُوادُّونَ مَنْ حَادَّ اللَّه وَرَسُولَه وَلَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ أُولئِكَ كَتَبَ فِي قُلُوبِهِمُ الإِيمانَ وَأَيَّدَهُمْ بِرُوحٍ مِنْه وَيُدْخِلُهُمْ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها رَضِيَ اللَّه عَنْهُمْ وَرَضُوا عَنْه أُولئِكَ حِزْبُ اللَّه أَلا إِنَّ حِزْبَ اللَّه هُمُ الْمُفْلِحُونَ ‹ 22 ›\r\n\r\nترجمه :\r\n20 - كسانى كه با خدا و رسولش دشمنى مىكنند آنها در زمره ذليلترين افرادند .\r\n21 - خداوند چنين مقرر داشته كه من و رسولانم پيروز مىشويم چرا كه خداوند قوى و شكست ناپذير است .\r\n22 - هيچ قومى را كه ايمان به خدا و روز قيامت دارد نمىيابى كه با دشمنان خدا و رسولش\r\n","description":"","footnote":"","page_name":" 464 ","page_number":464},
  {"content":"\r\nدوستى كنند ، هر چند پدران يا فرزندان يا برادران يا خويشاوندان آنها باشند ، آنها كسانى هستند كه خدا ايمان را بر صفحه قلوبشان نوشته و با روحى از ناحيه خودش آنها را تقويت فرموده ، آنها را در باغهايى از بهشت داخل مىكند كه نهرها از زير درختانش جارى است ، جاودانه در آن مىمانند خدا از آنها خشنود و آنها نيز از خدا خشنودند آنها حزب الله‌اند بدانيد حزب اللَّه پيروز است .\r\n\r\nتفسير : حزب اللَّه پيروز است !\r\nدر آيات گذشته سخن از منافقان و دشمنان خدا و بخشى از صفات و نشانه‌هاى آنها بود .\r\nدر ادامه همين بحث در اين آيات كه آخرين آيات سوره مجادله است نشانه‌هاى ديگرى از آنها را مطرح مىكند ، و سرنوشت حتمى آنها را كه شكست و نابودى است روشن مىسازد .\r\nنخست مىفرمايد « كسانى كه با خدا و رسولش دشمنى مىكنند آنها در زمره ذليلترين افرادند » ( * ( إِنَّ الَّذِينَ يُحَادُّونَ اللَّه وَرَسُولَه أُولئِكَ فِي الأَذَلِّينَ ) * ) ( 1 ) .\r\nآيه بعد در حقيقت دليلى است براى اين معنى ، مىفرمايد : « خدا چنين مقرر داشته كه من و رسولانم پيروز مىشويم » ( * ( كَتَبَ اللَّه لأَغْلِبَنَّ أَنَا وَرُسُلِي ) * ) .\r\n« چرا چنين نباشد ، در حالى كه خداوند قوى و شكست ناپذير است » ( * ( إِنَّ اللَّه قَوِيٌّ عَزِيزٌ ) * ) .\r\n\r\n","description":"","footnote":"\r\n( 1 ) « يحادون » از ماده « محاده » به معنى « مبارزه مسلحانه و غير مسلحانه » و يا به معنى « ممانعت است » ( ذيل آيه 5 همين سوره توضيح بيشترى در اين باره داده‌ايم ) .\r\n","page_name":" 465 ","page_number":465},
  {"content":"\r\nبه همان اندازه كه خداوند قدرتمند است دشمنانش ضعيف و ذليلند ، و اگر مىبينيم در آيه قبل تعبير به « اذلين » ( ذليلترين افراد ) شده دليلش همين بوده است .\r\nتعبير به « كتب » ( نوشته است ) تاكيدى است بر قطعى بودن اين پيروزى ، و جمله « لاغلبن » با « لام تاكيد » و « نون تاكيد ثقليه » نشانه مؤكد بودن اين پيروزى است به گونه اى كه هيچ جاى شك و ترديد براى هيچكس نداشته باشد .\r\nاين شبيه همان چيزى است كه در آيه 173 - 171 سوره « صافات » آمده است ، وَلَقَدْ سَبَقَتْ كَلِمَتُنا لِعِبادِنَا الْمُرْسَلِينَ - إِنَّهُمْ لَهُمُ الْمَنْصُورُونَ - وَإِنَّ جُنْدَنا لَهُمُ الْغالِبُونَ : « وعده قطعى ما براى بندگان مرسل ما از قبل مسلم شده كه آنها يارى مىشوند ، و لشكر ما در تمام صحنه‌ها پيروزند » ! در طول تاريخ اين پيروزى فرستادگان الهى در چهره‌هاى گوناگونى نمايان شده : در عذابهاى مختلفى همچون طوفان نوح ، و صاعقه عاد و ثمود ، و زلزله‌هاى ويرانگر قوم لوط ، و مانند آن ، و در پيروزى در جنگهاى مختلف ، مانند غزوات « بدر » و « حنين » و فتح « مكه » و ساير غزوات پيامبر اسلام ص .\r\nو از همه مهمتر در پيروزى منطقى آنها بر مكاتب شيطانى و دشمنان حق و عدالت بوده است ، و از اينجا پاسخ سؤال كسانى كه مىگويند : اگر اين وعده قطعى است پس چرا بسيارى از رسولان الهى و امامان معصوم ع و مؤمنان راستين را شهيد كردند و هرگز پيروز نشدند ؟ ! روشن مىشود .\r\nاين ايراد كنندگان در حقيقت معنى « پيروزى » را درست تشخيص نداده‌اند ، فى المثل ممكن است تصور كنند امام حسين ع در كربلا شكست خورد ، زيرا خود و يارانش شهيد شدند ، در حالى كه مىدانيم او به هدف نهائيش كه رسوايى بنى اميه و بنيان گذاردن مكتب آزادگى ، و درس دادن به همه آزادگان جهان بود رسيد ، و هم اكنون به عنوان سرور شهيدان عالم ( سيد الشهداء ) و سر سلسله\r\n","description":"","footnote":"","page_name":" 466 ","page_number":466},
  {"content":"\r\nآزادگان جهان انسانيت ، بر افكار قشر عظيمى از انسانها با پيروزى حكومت مىكند ( 1 ) .\r\nاين نيز لازم به يادآورى است كه همين حكم ، يعنى پيروزى قطعى ، طبق وعده خداوند در مورد پيروان خط انبياء و اولياء نيز ثابت است ، يعنى پيروزى آنها نيز از سوى خدا تضمين شده است ، چنان كه در آيه 51 مؤمن مىخوانيم :\r\nإِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ : « ما قطعا رسولان خود و كسانى را كه ايمان آورده‌اند در زندگى دنيا و روزى كه گواهان به پا مىخيزند ( روز رستاخيز ) يارى مىدهيم » ، مسلما هر كس را خدا يارى دهد پيروز است .\r\nولى نبايد فراموش كرد كه اين وعده حتمى خداوند بى قيد و شرط نيست ، شرط آن ايمان و آثار ايمان است ، شرط آن اين است كه سستى به خود راه ندهند ، و از مشكلات نهراسند و غمگين نشوند ، چنان كه در آيه 139 آل عمران مىفرمايد : وَلا تَهِنُوا وَلا تَحْزَنُوا وَأَنْتُمُ الأَعْلَوْنَ إِنْ كُنْتُمْ مُؤْمِنِينَ .\r\nشرط ديگر آن اين است كه دگرگونيها را از خود شروع كنند چرا كه خداوند نعمتهاى هيچ قوم و ملتى را تغيير نمىدهد مگر تغييرى در خود آنها پيدا شود ، ذلِكَ بِأَنَّ اللَّه لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ ( انفال 53 ) .\r\nبايد دست به رشته محكم الهى بزنند و صفوف خود را متحد كنند ، نيروهاى خود را بسيج نمايند ، نيات را خالص گردانند و مطمئن باشند دشمن هر قدر قوى و نيرومند و آنها هر قدر به ظاهر كم جمعيت و كم توان باشند سرانجام با جهاد\r\n\r\n","description":"","footnote":"\r\n( 1 ) براى توضيح بيشتر در اين زمينه به تفسير نمونه جلد 19 صفحه 187 به بعد ، ذيل آيه 171 « صافات » مراجعه فرمائيد .\r\n","page_name":" 467 ","page_number":467},
  {"content":"\r\nو كوشش و توكل بر پروردگار پيروز مىشوند .\r\nجمعى از مفسران شان نزولى براى آيه فوق ذكر كرده‌اند كه : گروهى از مسلمانان هنگامى كه فتح بعضى از آباديهاى حجاز را ديدند گفتند به زودى خداوند روم و ايران را براى ما نيز فتح خواهد كرد ، منافقان گفتند : تصور مىكنيد ايران و روم مانند بعضى از روستاهاى حجازند كه شما آنها را فتح كرديد ؟ آيه فوق نازل شد و اين پيروزى را به آنها وعده داد ! در آخرين آيه مورد بحث كه آخرين آيه از سوره مجادله ، و از كوبنده ترين آيات قرآن است ، به مؤمنان هشدار مىدهد كه جمع ميان « محبت خدا » و « محبت دشمنان خدا » در يك دل ممكن نيست ، و بايد از ميان اين دو يكى را برگزينند ، اگر راستى مؤمنند بايد از دوستى دشمنان خدا بپرهيزند و الا ادعاى مسلمانى نكنند مىفرمايد : « هيچ گروهى را كه ايمان به خدا و روز قيامت دارد نمىيابى كه با دشمنان خدا و رسولش دوستى كنند ، هر چند پدران يا فرزندان يا برادران يا خويشاوندان آنها باشند » ( * ( لا تَجِدُ قَوْماً يُؤْمِنُونَ بِاللَّه وَالْيَوْمِ الآخِرِ يُوادُّونَ مَنْ حَادَّ اللَّه وَرَسُولَه وَلَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ ) * ) .\r\nآرى در يك دل دو محبت متضاد نمىگنجد ، و آنها كه دم از هر دو مىزنند يا ضعيف الايمانند ، و يا منافق ، و لذا مىبينيم كه در غزوات اسلامى در صف مخالف جمعى از بستگان و خويشاوندان مسلمين بودند ، ولى چون خطشان را از خط الهى جدا كرده ، و به صفوف دشمنان حق پيوسته بودند ، با آنها پيكار كردند ، و حتى جمعى از آنها را كشتند .\r\nمحبت پدران و فرزندان و برادران و اقوام بسيار خوب است ، و نشانه زنده\r\n","description":"","footnote":"","page_name":" 468 ","page_number":468},
  {"content":"\r\nبودن عواطف انسانى است ، اما هنگامى كه اين محبت رو در روى محبت خدا قرار گيرد ارزش خود را از دست مىدهد .\r\nالبته افراد مورد علاقه انسان تنها اين چهار گروه كه در آيه ذكر شده‌اند نمىباشد ، ولى اينها نزديكترين افراد انسانند ، و با توجه به آنها حال بقيه نيز روشن مىشود .\r\nلذا در آيه مورد بحث سخنى از همسران و اموال و تجارت و خانه‌هاى مورد علاقه به ميان نيامده ، در حالى كه « در آيه 24 سوره توبه » همه اينها مورد توجه قرار گرفته ، مىفرمايد : « قُلْ إِنْ كانَ آباؤُكُمْ وَأَبْناؤُكُمْ وَإِخْوانُكُمْ وَأَزْواجُكُمْ وَعَشِيرَتُكُمْ وَأَمْوالٌ اقْتَرَفْتُمُوها وَتِجارَةٌ تَخْشَوْنَ كَسادَها وَمَساكِنُ تَرْضَوْنَها أَحَبَّ إِلَيْكُمْ مِنَ اللَّه وَرَسُولِه وَجِهادٍ فِي سَبِيلِه فَتَرَبَّصُوا حَتَّى يَأْتِيَ اللَّه بِأَمْرِه وَاللَّه لا يَهْدِي الْقَوْمَ الْفاسِقِينَ :\r\n« بگو اگر پدران و فرزندان و برادران و همسران و قبيله شما ، و اموالى كه به دست آورده‌ايد ، و تجارتى كه از كسادش مىترسيد ، و مساكن مورد علاقه شما ، در نظرتان از خدا و پيامبرش و جهاد در راه او محبوبتر است در انتظار اين باشيد كه خدا عذابش را بر شما نازل كند ، خدا جمعيت نافرمانبردار را هدايت نمىكند » .\r\nدليل ديگر عدم ذكر امور ديگر در آيه مورد بحث ممكن است شان نزولهايى باشد كه براى آيه ذكر كرده‌اند ، از جمله اينكه « حاطب بن ابى بلتعه » نامه اى به اهل مكه نوشت و به آنها هشدار داد كه ممكن است رسول خدا ص براى فتح مكه حركت كند ، هنگامى كه اين مساله برملا شد عذر آورد كه من اقوامى در مكه در چنگال كفار دارم خواستم به مردم مكه خدمتى كنم تا اقوامم در امان باشند ! ( 1 ) .\r\n\r\n","description":"","footnote":"\r\n( 1 ) « مجمع البيان » جلد 9 صفحه 255 .\r\n","page_name":" 469 ","page_number":469},
  {"content":"\r\nبعضى نيز گفته‌اند : آيه در باره « عبد اللَّه بن ابى » نازل شده كه فرزندى با ايمان داشت ، روزى ديد پيامبر ص آب مىنوشد عرض كرد كمى از آب را در ظرف بگذاريد تا به پدرم بدهم شايد خدا قلبش را پاك كند ، هنگامى كه نيم خورده آب نوشيدنى پيامبر ص را براى او آورد او از نوشيدن خوددارى كرد و حتى جمله بسيار زشت و زننده و توهين آميزى نسبت به رسول اللَّه ص گفت ، پسرش نزد پيامبر ص آمد و اجازه قتل پدر را خواست ، پيامبر ص اجازه نداد و فرمود : با او مدارا كن ( ولى در دل از اعمال او بيزار باش ) .\r\nسپس به پاداشهاى بزرگ اين گروه كه قلبشان به طور كامل در اختيار عشق خدا است پرداخته ، و پنج موضوع را كه بعضى به صورت امداد و توفيق است ، و بعضى به صورت نتيجه و سرانجام كار بيان مىكند :\r\nدر بيان قسمت اول و دوم مىفرمايد : « آنها كسانى هستند كه خدا خط ايمان را بر صفحه قلوبشان نوشته ، و با روحى از ناحيه خودش آنان را تقويت فرموده است » ( * ( أُولئِكَ كَتَبَ فِي قُلُوبِهِمُ الإِيمانَ وَأَيَّدَهُمْ بِرُوحٍ مِنْه ) * ) .\r\nبديهى است اين امداد و لطف الهى هرگز با اصل آزادى اراده و اختيار انسان منافات ندارد ، چرا كه گامهاى نخستين يعنى « ترك محبت دشمنان خدا » از سوى خود آنان برداشته شده ، سپس امدادهاى الهى به صورت « استقرار ايمان » كه از آن تعبير به « كتابت » و نوشتن شده به سراغ آنان مىآيد .\r\nآيا اين روح الهى كه خداوند مؤمنان را با آن تاييد مىكند تقويت پايه‌هاى ايمان است يا دلائل عقلى يا قرآن و يا فرشته بزرگ خدا كه روح نام دارد ؟ احتمالات و تفسيرهاى مختلفى ذكر شده ولى جمع ميان همه اينها نيز امكان پذير است خلاصه اين روح يك نوع حيات معنوى جديد است كه خداوند بر مؤمنان افاضه مىكند .\r\nو در سومين مرحله مىفرمايد : « خداوند آنها را در باغهايى از بهشت\r\n","description":"","footnote":"","page_name":" 470 ","page_number":470},
  {"content":"\r\nداخل مىكند كه نهرها از زير درختان و قصورش جارى است ، و جاودانه در آن مىمانند « ( * ( وَيُدْخِلُهُمْ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها ) * ) .\r\nو در چهارمين مرحله مىافزايد : « خداوند از آنها خشنود است و آنها نيز از خدا خشنودند » ( * ( رَضِيَ اللَّه عَنْهُمْ وَرَضُوا عَنْه ) * ) .\r\nدر برابر مواهب مادى قيامت و جنات و حور و قصور اين بزرگترين پاداش روحانى است كه به اين گروه از مؤمنان داده مىشود ، آنها احساس مىكنند كه خدا از آنان راضى است و اين رضايت مولا و معبودشان كه آنها را پذيرفته ، و در كنف حمايت خويش قرار داده ، و بر بساط قربش آنها را نشانده ، لذتبخشترين احساسى است كه به آنها دست مىدهد ، و نتيجه اش خشنودى كامل آنها از خدا است .\r\nآرى هيچ نعمتى به پايه اين خشنودى دو جانبه نمىرسد ، و اين كليدى است براى مواهب و نعمتهاى ديگر ، چرا كه وقتى خدا از كسى خشنود باشد هر چه تقاضا كند به او مىدهد كه او هم كريم است و هم قادر و توانا .\r\nچه تعبير جالبى ؟ مىفرمايد « هم خدا از آنها راضى است و هم آنها از خدا راضى » يعنى مقامشان به قدرى بالا رفته است كه نامشان در كنار نام خدا ، و رضايتشان در كنار رضايت او قرار گرفته است .\r\nو در آخرين مرحله به صورت يك اعلام عمومى كه حاكى از نعمت و موهبت ديگرى است مىفرمايد : « آنها حزب الله‌اند ، بدانيد حزب اللَّه پيروز است » ( * ( أُولئِكَ حِزْبُ اللَّه أَلا إِنَّ حِزْبَ اللَّه هُمُ الْمُفْلِحُونَ ) * ) .\r\nنه تنها پيروزى در سراى ديگر و نيل به انواع نعمتهاى مادى و معنوى در قيامت ، بلكه همانگونه كه در آيات قبل نيز آمد در اين دنيا نيز به لطف الهى بر دشمنان پيروزند ، و در پايان جهان نيز حكومت حق و عدالت در دست آنها است .\r\n","description":"","footnote":"","page_name":" 471 ","page_number":471},
  {"content":"\r\n\r\nنكته‌ها :\r\n\r\n1 - نشانه اصلى حزب اللَّه و حزب شيطان\r\nدر دو آيه از قرآن مجيد اشاره به « حزب اللَّه » شده ( آيه مورد بحث و آيه 56 سوره مائده ) و در يك آيه اشاره به « حزب شيطان » ، در هر دو مورد كه از حزب خدا سخن مىگويد روى مساله « حب فى اللَّه و بغض فى اللَّه » و ولايت اولياى حق تكيه كرده است ، در آيه سوره مائده بعد از بيان مساله « ولايت » و حكم به وجوب اطاعت خدا و اطاعت رسول و آن كس كه در حال نماز زكات پرداخته ( امير مؤمنان على ع ) مىفرمايد : وَمَنْ يَتَوَلَّ اللَّه وَرَسُولَه وَالَّذِينَ آمَنُوا فَإِنَّ حِزْبَ اللَّه هُمُ الْغالِبُونَ .\r\nدر آيات مورد بحث نيز روى قطع رابطه دوستى از دشمنان خدا تكيه مىكند ، بنا بر اين خط حزب اللَّه همان خط ولايت و بريدن از غير خدا و پيامبر و اوصياى او است .\r\nدر مقابل به هنگام توصيف « حزب شيطان » كه در آيات قبل در همين سوره به آن اشاره شده ، بارزترين نشانه‌هاى آنها را همان نفاق و دشمنى با حق و فراموشى ياد خدا و دروغ و نيرنگ مىشمرد .\r\nقابل توجه اين است كه در يك مورد مىگويد : « فَإِنَّ حِزْبَ اللَّه هُمُ الْغالِبُونَ » و در مورد ديگر مىفرمايد : « * ( أَلا إِنَّ حِزْبَ اللَّه هُمُ الْمُفْلِحُونَ ) * » و با توجه به اينكه « فلاح » نيز همراه با پيروزى و غلبه بر دشمن است هر دو آيه به يك معنى باز مىگردد ، با اين قيد كه « فلاح و رستگارى » مفهومى عميقتر از مفهوم « غلبه و پيروزى » دارد ، چرا كه وصول به هدف را نيز مشخص مىكند .\r\nو بر عكس حزب شيطان را به زيانكارى و شكست و ناكامى در برنامه ها\r\n","description":"","footnote":"","page_name":" 472 ","page_number":472},
  {"content":"\r\nو بازماندن از مقصد توصيف مىنمايد .\r\nمساله ولايت به معنى خاص ، و حب فى اللَّه و بغض فى اللَّه به معنى عام ، مساله اى است كه در روايات اسلامى روى آن تاكيد فراوان شده است ، تا آنجا كه سلمان فارسى به امير مؤمنان على ع عرض مىكند : هر زمان خدمت پيامبر ص رسيدم دست بر شانه من زد و اشاره به تو كرد و فرمود : « اى سلمان اين مرد و حزبش پيروزند » ! (\r\nيا ابا الحسن ما اطلعت على رسول اللَّه الا ضرب بين كتفى و قال يا سلمان هذا و حزبه هم المفلحون\r\n) ( 1 ) .\r\nو در مورد دوم يعنى ولايت عامه در حديثى از پيغمبر گرامى اسلام ص مىخوانيم :\r\nود المؤمن للمؤمن فى اللَّه من اعظم شعب الايمان :\r\n« دوستى مؤمن نسبت به مؤمن براى خدا از مهمترين شعبه‌هاى ايمان است » ( 2 ) .\r\nو در حديث ديگرى آمده است كه « خداوند به موسى وحى فرستاد آيا هرگز عملى براى من انجام داده اى ؟ عرض كرد : آرى براى تو نماز خوانده‌ام ، روزه گرفته‌ام ، انفاق كرده‌ام ، و به ياد تو بوده‌ام ، فرمود : اما نماز براى تو نشانه حق است ، و روزه سپر آتش ، و انفاق سايه اى در محشر ، و ذكر نور است ، كدام عمل را براى من بجا آورده اى اى موسى ؟ ! عرض كرد : خداوندا خودت مرا در اين مورد راهنمايى فرما ، فرمود : هل واليت لى وليا ؟ و هل عاديت لى عدوا قط ؟ فعلم موسى ان افضل الاعمال الحب فى اللَّه و البغض فى اللَّه ! » آيا هرگز به خاطر من كسى را دوست داشته اى ؟ و به خاطر من كسى را دشمن داشته اى ؟ اينجا بود كه موسى دانست برترين اعمال حب فى اللَّه و بغض فى اللَّه\r\n\r\n","description":"","footnote":"\r\n( 1 ) اين حديث را تفسير برهان از كتب اهل سنت نقل كرده است ( برهان جلد 4 صفحه 312 ) .\r\n( 2 ) اصول كافى جلد 2 باب حب فى اللَّه حديث 3 .\r\n","page_name":" 473 ","page_number":473},
  {"content":"\r\nاست ( دوستى براى خدا و دشمنى براى خدا ) ( 1 ) .\r\nو در حديثى از امام صادق ع مىخوانيم كه فرمود :\r\nلا يمحض رجل الايمان باللَّه حتى يكون اللَّه احب اليه من نفسه و ابيه و امه و ولده و اهله و ماله و من الناس كلهم :\r\n« هيچكس ايمانش به خدا خالص نمىشود مگر آن زمانى كه خداوند در نظرش محبوبتر از جانش و پدر و مادر و فرزند و خانواده و مالش و همه مردم باشد » ( 2 ) .\r\nروايات در اين رابطه ، هم در جانب مثبت ( دوستى دوستان خدا ) و هم در طرف منفى ( دشمنى با دوستان خدا ) بسيار است كه ذكر همه آنها به طول مىانجامد ، بهتر است اين سخن را با حديث پر معناى ديگرى از امام باقر ع پايان دهيم ، فرمود :\r\nاذا اردت ان تعلم ان فيك خيرا ، فانظر الى قلبك فان كان يحب اهل طاعة اللَّه عز و جل و يبغض اهل معصيته ففيك خير ، و اللَّه يحبك ، و اذا كان يبغض اهل طاعة اللَّه ، و يحب اهل معصيته ، ليس فيك خير ، و اللَّه يبغضك ، و المرء مع من احب :\r\n« اگر بخواهى بدانى آدم خوبى هستى نگاهى به قلبت كن ، اگر اهل طاعت خدا را دوست دارى ، و اهل معصيتش را دشمن ، بدان آدم خوبى هستى ، و خدا تو را دوست دارد ، و اگر اهل طاعتش را دشمن دارى و اهل معصيتش را دوست ، چيزى در تو نيست ، و خدا تو را دشمن دارد ، و انسان هميشه با كسى است كه او را دوست دارد » ! ( 3 ) .\r\n\r\n2 - پاداش « حب فى اللَّه » و « بغض فى اللَّه »\r\nچنان كه در آيات فوق ديديم خداوند براى كسانى كه عشق او را بر همه چيز مقدم شمرند و هر علاقه اى را تحت الشعاع علاقه به او قرار دهند ، دوستان او را\r\n\r\n","description":"","footnote":"\r\n( 1 و 2 ) سفينة البحار جلد 1 صفحه 201 .\r\n( 3 ) همان مدرك .\r\n","page_name":" 474 ","page_number":474},
  {"content":"\r\nدوست دارند و دشمنان او را دشمن ، پنج پاداش بزرگ مقرر داشته كه سه پاداشش را در همين جهان به آنها مىدهد و دو پاداش را در قيامت .\r\nنخستين موهبت در اين جهان ، استقرار و ثبات ايمان آنها است ، چنان نقش ايمان را بر قلوبشان مىزند كه دست حوادث و طوفانهاى زندگى نتواند آن را محو سازد ، و از اين گذشته با روح تازه اى آنها را تاييد و تقويت مىكند ، و در مرحله سوم آنها را در حزب خويش جاى مىدهد و بر دشمنان پيروز مىسازد .\r\nدر آخرت نيز بهشت جاويدان با تمام نعمتهايش در اختيار آنها قرار مىدهد ، و علاوه بر آن ، خشنودى مطلق خويش را از آنان اعلام مىدارد .\r\nدر حديثى از امام صادق ع مىخوانيم :\r\nما من مؤمن الا و لقلبه اذنان فى جوفه : اذن ينفث فيها الوسواس الخناس ! و اذن ينفث فيها الملك ! فيؤيد اللَّه المؤمن بالملك ، فذلك قوله * ( وَأَيَّدَهُمْ بِرُوحٍ مِنْه ) *\r\n: « هر مؤمنى قلبش دو گوش دارد ، گوشى كه در آن « وسواس خناس » مىدمد ، و گوشى كه فرشته در آن مىدمد ، خداوند مؤمن را به وسيله فرشته تقويت مىكند ، و اين همان است كه مىفرمايد : « * ( وَأَيَّدَهُمْ بِرُوحٍ مِنْه ) * » ( 1 ) .\r\nو در حديث ديگرى از امام باقر ع در تفسير كلام پيامبر گرامى اسلام ص كه مىفرمايد : اذا زنى الرجل فارقه روح الايمان ( هنگامى كه انسان زنا كند روح ايمان در آن حال از او جدا مىشود ) آمده است : اين روح ايمان همان است كه خداوند در قرآن فرموده : * ( وَأَيَّدَهُمْ بِرُوحٍ مِنْه ) * ( 2 ) از احاديث فوق ، گستردگى معنى « روح ايمان » و شمول آن نسبت به فرشته و مرتبه عالى روح انسانى روشن مىشود ، در ضمن اين حقيقت را نيز نشان\r\n\r\n","description":"","footnote":"\r\n( 1 ) « كافى » ( مطابق نقل تفسير الميزان جلد 19 صفحه 288 ) .\r\n( 2 ) همان مدرك .\r\n","page_name":" 475 ","page_number":475},
  {"content":"\r\nمىدهد كه با وجود اين مرحله از روح ايمان انسان آلوده گناهانى همچون زنا و شرب خمر و امثال آن نمىشود .\r\nخداوندا ! اگر اين روح ايمان را به ما عنايت كنى بزرگترين لطف را در حق اين بندگان ضعيفت فرموده اى و ديگر غمى ندارند .\r\nپروردگارا ! ما را به دوستى دوستانت و دشمنى دشمنانت موفق دار ، و از دوستى با دشمنانت و دشمنى با دوستانت بر كنار فرما ! بار الها ! تو وعده پيروزى به مؤمنان راستين داده اى و آنها را حزب اللَّه شمرده اى ، اجازه ورود در اين حزب را به ما مرحمت فرما و پيروزيت را شامل حال ما گردان ( آمين رب العالمين ) .\r\nپايان سوره مجادله جمعه 8 شعبان 1406\r\n","description":"","footnote":"","page_name":" 476 ","page_number":476},
  {"content":"\r\n\r\n‹ 59 › سوره حشر اين سوره در مدينه نازل شده و داراى 24 آيه است\r\n","description":"","footnote":"","page_name":" 477 ","page_number":477},
  {"content":"\r\n","description":"","footnote":"","page_name":" 478 ","page_number":478},
  {"content":"\r\n\r\nمحتواى سوره حشر :\r\nاين سوره كه بيشتر ناظر به داستان مبارزه مسلمانان با جمعى از يهود به نام « يهود بنى نضير » است و سرانجام منتهى به بيرون راندن همه آنها از مدينه و پاكسازى اين سرزمين مقدس شد ، از سوره‌هاى مهم و بيدارگر و تكان دهنده قرآن مجيد است ، و تناسب بسيار نزديكى با آخرين آيات سوره قبل دارد كه وعده پيروزى در آن به « حزب اللَّه » داده شده است ، و در حقيقت اين يك نمونه روشن آن پيروزى است .\r\nمحتواى اين سوره را مىتوان در شش بخش خلاصه كرد :\r\nدر « بخش اول » كه تنها يك آيه است و مقدمه اى براى مباحث مختلف اين سوره محسوب مىشود سخن از تسبيح و تنزيه عمومى موجودات در برابر خداوند عظيم و حكيم است .\r\nدر « بخش دوم » كه از آيه 2 تا آيه 10 ( مجموعا 9 آيه ) است ماجراى درگيرى مسلمان را با يهود پيمانشكن مدينه بازگو مىكند .\r\nدر « بخش سوم » كه از آيه 11 تا 17 را تشكيل مىدهد داستان منافقان مدينه آمده است كه با يهود در اين برنامه همكارى نزديك داشتند .\r\n« بخش چهارم » كه چند آيه بيشتر نيست مشتمل بر يك سلسله اندرزها و نصايح كلى نسبت به عموم مسلمانان است و در حقيقت به منزله نتيجه گيرى از ماجراهاى فوق مىباشد .\r\n« بخش پنجم » كه فقط يك آيه است ( آيه 21 ) توصيف بليغى است از قرآن مجيد و بيان تاثير آن در پاكسازى روح و جان .\r\n","description":"","footnote":"","page_name":" 479 ","page_number":479},
  {"content":"\r\nو بالآخره در بخش ششم كه آخرين بخش اين سوره است و از آيه 22 شروع و به 24 ختم مىشود قسمت مهمى از اوصاف جمال و جلال خدا و اسماء حسناى او را بر مىشمرد كه به انسان در طريق معرفة اللَّه كمك شايان مىكند .\r\nضمنا نام اين سوره از آيه دوم آن گرفته شده كه سخن از « حشر » يعنى اجتماع يهود براى كوچ كردن از مدينه ، و يا حشر مسلمين براى بيرون راندن آنها به ميان آمده است ، و از اينجا روشن مىشود كه اين حشر ارتباطى با حشر در قيامت ندارد .\r\nبعضى نام اين سوره را سوره « بنى نضير » گفته‌اند ، چرا كه قسمت عمده آياتش پيرامون آنها است .\r\nو بالآخره اين سوره نيز يكى از سوره‌هاى مسبحات است ، كه با تسبيح خداوند شروع شده ، و اتفاقا پايان آن نيز با تسبيح الهى است .\r\n\r\nفضيلت تلاوت اين سوره\r\nبراى اين سوره فضيلت بسيار گفته شده از جمله در حديثى از پيغمبر گرامى ص مىخوانيم :\r\nمن قرأ سورة الحشر لم يبق جنة و لا نار و لا عرش و لا كرسى و لا حجاب و لا السماوات السبع و لا الارضون السبع و الهوام و الرياح و الطير و الشجر و الدواب و الشمس و القمر و الملائكة الا صلوا عليه ، و استغفروا له و ان مات من يومه او ليلته مات شهيدا ! :\r\n« هر كس سوره حشر را بخواند تمام بهشت و دوزخ و عرش و كرسى و حجاب و آسمانها و زمينهاى هفتگانه و حشرات و بادها و پرندگان و درختان و جنبندگان و خورشيد و ماه و فرشتگان همگى بر او رحمت مىفرستند ، و براى او استغفار\r\n","description":"","footnote":"","page_name":" 480 ","page_number":480},
  {"content":"\r\nمىكنند ، و اگر در آن روز يا در آن شب بميرد شهيد مرده است » ( 1 ) .\r\nو در حديث ديگرى از امام صادق مىخوانيم\r\nمن قرأ اذا امسى الرحمن و الحشر وكل اللَّه بداره ملكا شاهرا سيفه حى يصبح :\r\n« هر كس سوره الرحمن و حشر را به هنگام غروب بخواند خداوند فرشته اى را با شمشير برهنه مامور حفاظت خانه او مىكند » ( 2 ) .\r\nبدون شك اينها همه آثار انديشه در محتواى سوره است كه از قرائت آن ناشى مىشود و در زندگى انسان پرتوافكن مىگردد .\r\n\r\n","description":"","footnote":"\r\n( 1 و 2 ) مجمع البيان جلد 9 صفحه 255 و 256 حديث اول را نيز قرطبى در آغاز همين سوره آورده است .\r\n","page_name":" 481 ","page_number":481},
  {"content":"\r\n\r\n[ سوره الحشر ‹ 59 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nسَبَّحَ لِلَّه ما فِي السَّماواتِ وَما فِي الأَرْضِ وَهُوَ الْعَزِيزُ الْحَكِيمُ ‹ 1 › هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لأَوَّلِ الْحَشْرِ ما ظَنَنْتُمْ أَنْ يَخْرُجُوا وَظَنُّوا أَنَّهُمْ مانِعَتُهُمْ حُصُونُهُمْ مِنَ اللَّه فَأَتاهُمُ اللَّه مِنْ حَيْثُ لَمْ يَحْتَسِبُوا وَقَذَفَ فِي قُلُوبِهِمُ الرُّعْبَ يُخْرِبُونَ بُيُوتَهُمْ بِأَيْدِيهِمْ وَأَيْدِي الْمُؤْمِنِينَ فَاعْتَبِرُوا يا أُولِي الأَبْصارِ ‹ 2 › وَلَوْ لا أَنْ كَتَبَ اللَّه عَلَيْهِمُ الْجَلاءَ لَعَذَّبَهُمْ فِي الدُّنْيا وَلَهُمْ فِي الآخِرَةِ عَذابُ النَّارِ ‹ 3 › ذلِكَ بِأَنَّهُمْ شَاقُّوا اللَّه وَرَسُولَه وَمَنْ يُشَاقِّ اللَّه فَإِنَّ اللَّه شَدِيدُ الْعِقابِ ‹ 4 ›\r\nما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّه وَلِيُخْزِيَ الْفاسِقِينَ ‹ 5 ›\r\n","description":"","footnote":"","page_name":" 482 ","page_number":482},
  {"content":"\r\n\r\nترجمه :\r\nبنام خداوند بخشنده بخشايشگر 1 - آنچه در آسمانها و زمين وجود دارد براى خدا تسبيح مىگويد ، و او عزيز و حكيم است .\r\n2 - او كسى است كه كافران اهل كتاب را در اولين برخورد ( با مسلمانان ) از خانه هايشان بيرون راند ، گمان نمىكرديد آنها خارج شوند ، و خودشان نيز گمان مىكردند كه دژهاى محكمشان آنها را از عذاب الهى مانع مىشود ، اما خداوند از آنجا كه گمان نمىكردند به سراغشان آمد ، و در قلب آنها ترس و وحشت افكند ، به گونه اى كه خانه‌هاى خود را با دست خويش و با دست مؤمنان ويران مىكردند ، پس عبرت بگيريد اى صاحبان چشم ! 3 - و اگر نه اين بود كه خداوند جلاى وطن را بر آنها مقرر داشته بود آنها را در همين دنيا مجازات مىكرد ، و براى آنها در آخرت نيز عذاب آتش است .\r\n4 - اين به خاطر آن است كه آنها با خدا و رسولش دشمنى كردند و هر كس با خدا دشمنى\r\n","description":"","footnote":"","page_name":" 483 ","page_number":483},
  {"content":"\r\nكند عذاب الهى ( در حق او ) شديد است .\r\n5 - هر درخت با ارزش نخل را قطع و يا آن را به حال خود واگذار كرديد ، همه به فرمان خدا بود ، و هدف اين بود كه فاسقان را خوار و رسوا كند .\r\n\r\nشان نزول :\r\nمفسران و محدثان و ارباب تواريخ در مورد اين آيات شان نزول مفصلى ذكر كرده‌اند كه فشرده آن چنين است :\r\nدر سرزمين مدينه سه گروه از يهود زندگى مىكردند « بنى نضير » و « بنى قريظه » و « بنى قينقاع » و گفته مىشود كه آنها اصلا اهل حجاز نبودند ولى چون در كتب مذهبى خود خوانده بودند كه پيامبرى از سرزمين مدينه ظهور مىكند ، به اين سرزمين كوچ كردند ، و در انتظار اين ظهور بزرگ بودند .\r\nهنگامى كه رسول خدا ص به مدينه هجرت فرمود با آنها پيمان عدم تعرض بست ، ولى آنها هر زمان فرصتى يافتند از نقض اين پيمان فروگذار نكردند .\r\nاز جمله از اينكه بعد از جنگ « احد » ( غزوه احد در سال سوم هجرت واقع شد ) « كعب بن اشرف » با چهل مرد سوار از يهود به مكه آمدند و يكسر به سراغ قريش رفتند و با آنها عهد و پيمان بستند كه همگى متحدا بر ضد محمد ص پيكار كنند ، سپس ابو سفيان با چهل نفر از مكيان ، و كعب بن اشرف يهودى با چهل نفر از يهود وارد مسجد الحرام شدند ، و در كنار خانه كعبه پيمانها را محكم ساختند ، اين خبر از طريق وحى به پيامبر ص رسيد .\r\nديگر اينكه پيامبر ص روزى با چند نفر از بزرگان و يارانش به سوى قبيله بنى نضير كه در نزديكى مدينه زندگى مىكردند آمد و مىخواست از آنها\r\n","description":"","footnote":"","page_name":" 484 ","page_number":484},
  {"content":"\r\nكمك يا وامى بگيرد براى پرداختن ديه دو مقتول از طايفه بنى عامر كه به دست « عمرو بن اميه » ( يكى از مسلمانان ) كشته شده بود ، و شايد پيامبر ص و يارانش مىخواستند در زير اين پوشش وضع « بنى نضير » را از نزديك بررسى كنند ، مبادا مسلمانان غافلگير شوند .\r\nپيامبر ص در بيرون قلعه يهود بود و با « كعب بن اشرف » در اين زمينه صحبت كرد ، در اين هنگام در ميان يهوديان بذر توطئه اى پاشيده شد ، و با يكديگر گفتند شما اين مرد را در چنين شرايط مناسبى گير نمىآوريد ، الان كه در كنار ديوار شما نشسته است يك نفر پشت بام رود و سنگ عظيمى بر او بيفكند و ما را از دست او راحت كند ! يكى از يهود بنام « عمرو بن جحاش » اعلام آمادگى كرد و به پشت بام رفت رسول خدا ص از طريق وحى آگاه شد برخاست و به مدينه آمد ، بى اينكه با ياران خود سخنى بگويد ، آنها تصور مىكردند پيامبر ص باز بر مىگردد اما بعدا آگاه شدند كه پيامبر ص در مدينه است ، آنها نيز به مدينه برگشتند ، و اينجا بود كه پيمانشكنى يهود بر رسول خدا ص مسلم شد ، و دستور آماده باش براى جنگ به مسلمانان داد .\r\nدر بعضى از روايات نيز آمده كه يكى از شعراى بنى نضير به هجو و بدگويى پيامبر ص پرداخت و اين خود دليل ديگرى بر پيمانشكنى آنها بود .\r\nپيامبر ص براى اينكه ضربه كارى قبلا به آنها بزند به محمد بن مسلمه كه با كعب بن اشرف بزرگ يهود آشنايى داشت دستور داد او را به هر نحو بتواند به قتل برساند و او با مقدماتى اين كار را كرد .\r\nكشته شدن « كعب بن اشرف » تزلزلى در يهود ايجاد كرد به دنبال آن رسول خدا ص دستور داد مسلمانان براى جنگ با اين قوم پيمانشكن حركت كنند ، هنگامى كه آنها با خبر شدند به قلعه‌هاى مستحكم و دژهاى نيرومند خود پناه بردند ، و درها را محكم بستند ، پيامبر ص دستور داد بعضى درختان\r\n","description":"","footnote":"","page_name":" 485 ","page_number":485},
  {"content":"\r\nنخل را كه نزديك قلعه‌ها بود بكنند يا بسوزانند .\r\nاين كار شايد به اين منظور صورت گرفت كه يهودان را كه علاقه شديدى به اموال خود داشتند از قلعه بيرون كشد و پيكار رودررو انجام گيرد ، اين احتمال نيز داده شده كه اين نخلها مزاحم مانور سريع ارتش اسلام در اطراف قلعه‌ها بود و مىبايست بريده شود .\r\nبه هر حال اين كار فرياد يهود را بلند كرد گفتند اى محمد ! تو پيوسته از اين گونه كارها نهى مىكردى ، پس اين چه برنامه اى است ؟ آيه پنجم اين سوره ( از آيات فوق ) نازل شد و به آنها پاسخ گفت كه اين يك دستور خاص الهى بود .\r\nمحاصره چند روز طول كشيد و پيامبر ص براى پرهيز از خونريزى به آنها پيشنهاد كرد كه سرزمين مدينه را ترك گويند و از آنجا خارج شوند ، آنها نيز پذيرفتند ، مقدارى از اموال خود را برداشته و بقيه را رها كردند ، جمعى به سوى « اذرعات » شام و تعداد كمى به سوى « خيبر » و گروهى به « حيره » رفتند ، و باقيمانده اموال و اراضى و باغات و خانه‌هاى آنها به دست مسلمانان افتاد .\r\nهر چند تا آنجا كه مىتوانستند ، خانه‌هاى خود را به هنگام كوچ كردن تخريب كردند .\r\nو اين ماجرا بعد از غزوه احد به فاصله ششماه ، و به عقيده بعضى بعد از غزوه بدر به فاصله ششماه اتفاق افتاد ( 1 ) .\r\n\r\n","description":"","footnote":"\r\n( 1 ) « مجمع البيان » و « تفسير على بن ابراهيم » ، « تفسير قرطبى » و « نور الثقلين » ذيل آيات مورد بحث ( با اقتباس و تلخيص ) .\r\n","page_name":" 486 ","page_number":486},
  {"content":"\r\n\r\nتفسير : پايان توطئه يهود بنى نضير در مدينه\r\nاين سوره با تسبيح و تنزيه خداوند و بيان عزت و حكمت او شروع مىشود ، مىفرمايد : « آنچه در آسمانها و زمين است براى خدا تسبيح مىگويد ، و او عزيز و حكيم است » ( * ( سَبَّحَ لِلَّه ما فِي السَّماواتِ وَما فِي الأَرْضِ وَهُوَ الْعَزِيزُ الْحَكِيمُ ) * ) .\r\nو اين در حقيقت مقدمه اى است براى بيان سرگذشت يهود « بنى نضير » همانها كه در شناخت خدا و صفاتش گرفتار انواع انحرافات بودند ، و همانها كه تكيه بر قدرت و عزت خويش مىكردند و در برابر پيامبر اسلام ص به توطئه برخاستند .\r\nتسبيح عمومى موجودات زمين و آسمان اعم از فرشتگان و انسانها و حيوانات و گياهان و جمادات ممكن است با زبان قال باشد يا با زبان حال ، چرا كه نظام شگفتانگيزى كه در آفرينش هر ذره‌اى به كار رفته با زبان حال بيانگر علم و قدرت و عظمت و حكمت خدا است .\r\nو از سوى ديگر به عقيده جمعى از دانشمندان هر موجودى در عالم خود سهمى از عقل و درك و شعور دارد هر چند ما از آن آگاه نيستيم ، و به همين دليل با زبان خود تسبيح خدا مىگويد ، هر چند گوش ما تواناى شنوايى آن را ندارد ، سرتاسر جهان غلغله تسبيح و حمد او است هر چند ما نامحرمان از آن بيخبريم ، اما آنها كه از جمادى سوى جان جان رفته‌اند و براى آنان از غيب چشمى باز شده ، با تمامى موجودات جهان همرازند ، و نطق آب و گل را به خوبى مىشنوند ، چرا كه اين نطق محسوس اهل دل است !\r\n","description":"","footnote":"","page_name":" 487 ","page_number":487},
  {"content":"\r\n\r\nبه ذكرش هر چه خواهى در خروش است\r\nدلى داند چنين معنى كه گوش است\r\nنه بلبل بر گلش تسبيحخوان است\r\nكه هر خارى به توحيدش زبان است !\r\n\r\nشرح بيشتر پيرامون اين سخن ذيل آيه 44 سوره اسراء آمده است ( جلد 12 صفحه 133 - 140 ) .\r\nبعد از بيان اين مقدمه به داستان رانده شدن يهود بنى نضير از مدينه پرداخته مىفرمايد : « خداوند كسى است كه كافران اهل كتاب را در اولين اجتماع و برخورد با مسلمانان از خانه هايشان بيرون كرد » ! ( * ( هُوَ الَّذِي أَخْرَجَ الَّذِينَ كَفَرُوا مِنْ أَهْلِ الْكِتابِ مِنْ دِيارِهِمْ لأَوَّلِ الْحَشْرِ ) * ) .\r\n« حشر » در اصل به معنى حركت دادن جمعيت و خارج ساختن آنها از قرارگاهشان به سوى ميدان جنگ و مانند آن است ، و منظور از آن در اينجا اجتماع و حركت مسلمانان از مدينه به سوى قلعه‌هاى يهود ، و يا اجتماع يهود براى مبارزه با مسلمين است ، و از آنجا كه اين نخستين اجتماع در نوع خود بود در قرآن به عنوان « لاول الحشر » ناميده شده ، و اين خود اشاره لطيفى است به برخوردهاى آينده با يهود « بنى نضير » و يهود « خيبر » و مانند آنها .\r\nو عجب اينكه جمعى از مفسران احتمالاتى در آيه داده‌اند كه هيچ تناسبى با محتواى آن ندارد ، از جمله اينكه : منظور حشر اول در مقابل حشر روز قيامت از قبرها به سوى محشر است ، و عجبتر اينكه بعضى اين آيه را دليل بر اين گرفته‌اند كه حشر در قيامت در سرزمين شام واقع مىشود كه يهود از مدينه به سوى آن رانده شدند ! و گويا همه اين احتمالات ضعيف ناشى از كلمه « حشر »\r\n","description":"","footnote":"","page_name":" 488 ","page_number":488},
  {"content":"\r\nاست ، در حالى كه اين واژه به معنى حشر در قيامت نيست بلكه به هر گونه اجتماع و خروج از قرارگاه و حاضر شدن در ميدان اطلاق مىشود ، چنان كه در آيه 17 سوره نمل مىخوانيم : وَحُشِرَ لِسُلَيْمانَ جُنُودُه مِنَ الْجِنِّ وَالإِنْسِ وَالطَّيْرِ : « لشكريان سليمان از جن و انس و پرندگان نزد او جمع شدند » .\r\nو همچنين در مورد اجتماع براى مشاهده مبارزه موسى با ساحران فرعونى مىخوانيم : وَأَنْ يُحْشَرَ النَّاسُ ضُحًى « قرار ما اين است كه همه مردم هنگامى كه روز بالا مىآيد جمع شوند » ( طه - 59 ) .\r\nسپس مىافزايد : شما هرگز گمان نمىكرديد كه آنها از اين ديار خارج شوند و آنها نيز گمان داشتند كه دژهاى محكمشان از شكست آنها و عذاب الهى مانع مىشود « ( * ( ما ظَنَنْتُمْ أَنْ يَخْرُجُوا وَظَنُّوا أَنَّهُمْ مانِعَتُهُمْ حُصُونُهُمْ مِنَ اللَّه ) * ) .\r\nآنها چنان مغرور و از خود راضى بودند كه تكيه گاهشان دژهاى نيرومند و قدرت ظاهريشان بود ، اين تعبير آيه نشان مىدهد كه يهود بنى نضير در مدينه از امكانات وسيع و تجهيزات فراوانى بهره مند بودند ، به گونه اى كه نه خودشان باور مىكردند به اين آسانى مغلوب شوند و نه ديگران ، ولى از آنجا كه خدا مىخواست به همه روشن سازد كه چيزى در برابر اراده او قدرت مقاومت ندارد حتى بدون آنكه جنگى رخ دهد آنها را از آن سرزمين بيرون راند ! لذا در ادامه آيه مىفرمايد : « اما خداوند از آنجا كه گمان نمىكردند به سراغشان آمد ، و در قلبشان وحشت و ترس افكند ، به گونه اى كه خانه‌هاى خود را با دست خويش و با دست مؤمنان ويران مىكردند » ( * ( فَأَتاهُمُ اللَّه مِنْ حَيْثُ لَمْ يَحْتَسِبُوا وَقَذَفَ فِي قُلُوبِهِمُ الرُّعْبَ يُخْرِبُونَ بُيُوتَهُمْ بِأَيْدِيهِمْ وَأَيْدِي الْمُؤْمِنِينَ ) * ) .\r\nآرى خدا اين لشكر نامرئى ، يعنى لشكر ترس را كه در بسيارى از\r\n","description":"","footnote":"","page_name":" 489 ","page_number":489},
  {"content":"\r\nجنگها به يارى مؤمنان مىفرستاد بر قلب آنها چيره كرد ، و مجال هر گونه حركت و مقابله را از آنها سلب نمود ، آنها خود را براى مقابله با لشكر برون آماده كرده بودند ، بى خبر از آنكه خداوند لشكرى از درون به سراغشان مىفرستد ، و چنان آنها را در تنگنا قرار مىدهد كه خودشان با دشمن براى تخريب خانه هايشان همكارى كنند .\r\nدرست است كه كشته شدن رئيس آنها « كعب بن اشرف » قبل از اين ماجرا وحشتى بر دل آنها افكنده بود ، ولى مسلما منظور از آيه اين نيست آن چنان كه بعضى از مفسران گمان كرده‌اند - بلكه اين يك نوع امداد الهى بوده كه بارها در جنگهاى اسلامى به يارى مسلمين مىشتافت .\r\nجالب اينكه مسلمانان از بيرون ، دژهاى آنها را ويران مىكردند كه به داخل آن راه يابند ، و يهود از درون ويران مىكردند تا به صورت سالم به دست مسلمانان نيفتد ، و نتيجه اين همكارى ويران شدن استحكامات آنها بود ! در مورد اين آيه تفسيرهاى ديگرى نيز گفته شده ، از جمله اينكه : يهود از داخل ، ديواره دژها را ويران مىكردند تا فرار كنند و مسلمانان از بيرون تا به آنها دست يابند ( ولى اين احتمال بعيد است ) .\r\nو نيز گفته شده كه اين آيه معنى كنايى دارد مثل اينكه مىگوئيم فلان كس خانه و زندگيش را با دست خودش ويران كرد ، يعنى بر اثر نادانيها و لجاجتها سبب بر باد دادن زندگى خود شد .\r\nيا اينكه منظور يهود از تخريب بعضى از خانه‌ها اين بود كه دهانه كوچه‌هاى داخل قلعه را ببندند تا مانع پيشروى مسلمانان شوند و در آينده نيز نتوانند در آن سكنى گزينند .\r\nيا اينكه قسمتى از خانه‌هاى داخل دژ را خراب كردند تا در صورت كشيده شدن ميدان نبرد به داخل دژ جاى كافى براى جنگيدن داشته باشند .\r\n","description":"","footnote":"","page_name":" 490 ","page_number":490},
  {"content":"\r\nيا اينكه در بناى بعضى از خانه‌ها مصالح گرانقيمتى وجود داشت آنها را تخريب كردند تا آنچه قابل حمل بود ببرند ، ولى تفسير اول از همه مناسبتر است .\r\nدر پايان آيه به عنوان يك نتيجه گيرى كلى مىفرمايد : « پس عبرت بگيريد اى صاحبان چشم » ! ( * ( فَاعْتَبِرُوا يا أُولِي الأَبْصارِ ) * ) .\r\n« اعتبروا » از ماده « اعتبار » در اصل از « عبور » گرفته شده كه به معنى گذشتن از چيزى است به سوى چيز ديگر ، و اينكه به اشك چشم « عبرة » گفته مىشود به خاطر عبور قطرات اشك از چشم است ، و « عبارت » را از اين رو عبارت مىگويند كه مطالب و مفاهيم را از كسى به ديگرى منتقل مىكند ، و اطلاق « تعبير خواب » بر تفسير محتواى آن به خاطر اين است كه انسان را از ظاهر به باطن آن منتقل مىسازد .\r\nو به همين مناسبت به حوادثى كه به انسان پند مىدهد « عبرت » مىگويند ، چرا كه انسان را به يك سلسله تعاليم كلى رهنمون مىگردد و از مطلبى به مطلب ديگر منتقل مىكند .\r\nتعبير به « اولى الأبصار » ( صاحبان چشم ) اشاره به كسانى است كه حوادث را به خوبى مىبينند ، و با چشم باز موشكافى مىكنند ، و به عمق آن مىرسند .\r\n( واژه « بصر » معمولا به عضو بينايى و « بصيرت » به درك و آگاهى درونى گفته مىشود ) ( 1 ) .\r\nدر حقيقت « اولى الأبصار » كسانى هستند كه آمادگى گرفتن درسهاى عبرت دارند ، لذا قرآن به آنها هشدار مىدهد كه از اين حادثه بهره بردارى لازم كنيد .\r\nشك نيست كه منظور از گرفتن « عبرت » اين است كه حوادث مشابه را كه از نظر حكم عقل يكسانند بر هم مقايسه كنند ، مانند مقايسه حال كفار\r\n\r\n","description":"","footnote":"\r\n( 1 ) مفردات راغب .\r\n","page_name":" 491 ","page_number":491},
  {"content":"\r\nو پيمانشكنان ديگر بر يهود بنى نضير ، ولى هرگز اين جمله ارتباطى با « قياسات ظنى » كه بعضى در استنباط احكام دينى از آن استفاده مىكنند ندارد ، و تعجب است كه بعضى از فقهاى اهل سنت براى اثبات اين مقصود از آيه فوق استفاده كرده‌اند هر چند بعضى ديگر بر آن ايراد گرفته‌اند .\r\nخلاصه اينكه : منظور از عبرت و اعتبار در آيه فوق انتقال منطقى و قطعى از موضوعى به موضوع ديگر است نه عمل كردن به پندار و گمان .\r\nبه هر حال به راستى كه سرنوشت اين قوم يهود با آن قدرت و عظمت و شوكت ، و با آن امكانات و استحكامات فراوان سرنوشت عبرتانگيزى بود ، كه حتى بدون آنكه دست به اسلحه ببرند در مقابل جمعيت مسلمانان كه هرگز در ظاهر به پاى آنها نمىرسيدند تسليم شدند ، خانه‌هاى خود را با دست خويش ويران كردند ، و اموالشان را براى مسلمانان نيازمند بجا گذاردند ، و در نقاط مختلف پراكنده شدند ، در حالى كه طبق نقل تواريخ از آغاز به اين جهت در سرزمين مدينه سكنى گزيده بودند كه پيامبر موعود كتب خويش را درك كنند ، و در صف اول يارانش قرار گيرند ! و در حديثى از امام صادق ع مىخوانيم :\r\nكان اكثر عبادة ابى ذر رحمه اللَّه التفكر و الاعتبار :\r\n« بيشترين عبادت ابو ذر تفكر و عبرت گرفتن بود » ( 1 ) .\r\nاما مع الاسف بسيارند كسانى كه بايد همه حوادث دردناك را خودشان بيازمايند ، و طعم تلخ شكستها را شخصا بچشند ، و هرگز از وضع ديگران عبرت نمىگيرند .\r\nامير مؤمنان على ع مىفرمايد : السعيد من وعظ بغيره : « سعادتمند\r\n\r\n","description":"","footnote":"\r\n( 1 ) كتاب خصال مطابق نقل نور الثقلين جلد 5 صفحه 274 .\r\n","page_name":" 492 ","page_number":492},
  {"content":"\r\nكسى است كه از ديگران پند و عبرت گيرد « ! ( 1 ) .\r\nآيه بعد مىافزايد : « اگر نه اين بود كه خداوند بر آنها مقرر داشته بود كه جلاى وطن كنند و منطقه را ترك گويند آنها را در همين دنيا مجازات مىكرد » ( * ( وَلَوْ لا أَنْ كَتَبَ اللَّه عَلَيْهِمُ الْجَلاءَ لَعَذَّبَهُمْ فِي الدُّنْيا ) * ) بدون شك جلاى وطن و رها كردن قسمت عمده سرمايه هايى كه يك عمر فراهم كرده بودند خود براى آنها عذابى دردناك بود ، بنا بر اين منظور از جمله فوق اين است كه اگر اين عذاب براى آنها مقدر نشده بود عذاب ديگرى كه همان قتل و اسارت به دست مسلمانان بود بر سر آنها فرود مىآمد ، خدا مىخواست آنها در جهان آواره شوند ، و اى بسا اين آوارگى براى آنها دردناكتر بود ، زيرا هر وقت به ياد آن همه دژها و خانه‌هاى مجلل و مزارع و باغات خود مىافتادند كه در دست ديگران است و خودشان بر اثر پيمانشكنى و توطئه بر ضد پيامبر خدا ص در مناطق ديگر محروم و سرگردانند گرفتار آزار و شكنجه‌هاى روحى فراوانى مىشدند .\r\nآرى خدا مىخواست اين گروه مغرور و فريبكار و پيمانشكن را گرفتار چنين سرنوشت دردناكى كند .\r\nاما اين تنها عذاب دنياى آنها بود ، لذا در پايان اين آيه مىافزايد : و براى آنها در آخرت نيز عذاب آتش است « ( * ( وَلَهُمْ فِي الآخِرَةِ عَذابُ النَّارِ ) * ) .\r\nچنين است دنيا و آخرت كسانى كه پشت پا به حق و عدالت زنند و بر مركب غرور و خود خواهى سوار گردند .\r\nو از آنجا كه ذكر اين ماجرا علاوه بر بيان قدرت پروردگار و حقانيت\r\n\r\n","description":"","footnote":"\r\n( 1 ) نهج البلاغه خطبه 86 .\r\n","page_name":" 493 ","page_number":493},
  {"content":"\r\nپيغمبر اكرم ص بايد هشدارى براى تمام كسانى باشد كه اعمالى مشابه يهود بنى نضير دارند تا مساله در آنها خلاصه نشود در آيه بعد مطلب را تعليم داده ، مىافزايد : « اين مجازات دنيا و آخرت از آن جهت دامنگيرشان شد كه با خدا و رسولش به دشمنى برخاستند » ( * ( ذلِكَ بِأَنَّهُمْ شَاقُّوا اللَّه وَرَسُولَه ) * ) .\r\n« و هر كس به دشمنى با خدا بر خيزد خداوند مجازاتش مىكند زيرا خدا شديد العقاب است » ( * ( وَمَنْ يُشَاقِّ اللَّه فَإِنَّ اللَّه شَدِيدُ الْعِقابِ ) * ) ( 1 ) .\r\n« شاقوا » از ماده « شقاق » در اصل به معنى شكاف و جدايى ميان دو چيز است ، و از آنجا كه هميشه دشمن در طرف مقابل قرار مىگيرد و خود را جدا مىسازد به عمل او « شقاق » مىگويند .\r\nعين همين آيه با تفاوت بسيار جزئى در سوره انفال آيه 13 بعد از داستان جنگ بدر و در هم شكسته شدن مشركان آمده است كه بيانگر عموميت محتواى آن از هر نظر است .\r\nقابل توجه اينكه : در آغاز آيه دشمنى با خدا و رسول را مطرح مىكند و در ذيل آيه تنها سخن از دشمنى با خدا است ، اشاره به اينكه دشمنى با رسول خدا ص نيز با دشمنى خدا يكى است و از هم جدا نيست .\r\nتعبير به « شديد العقاب » هيچ منافاتى با « ارحم الراحمين » بودن خداوند ندارد ، زيرا آنجا كه جاى عفو و رحمت است « ارحم الراحمين » است ، و آنجا كه جاى مجازات و عقوبت است « اشد المعاقبين » است چنان كه در دعا آمده است و ايقنت انك انت ارحم الراحمين فى موضع العفو و الرحمة و اشد المعاقبين فى موضع النكال و النقمة ( 2 ) .\r\n\r\n","description":"","footnote":"\r\n( 1 ) « من » براى شرط است و جزاى آن محذوف مىباشد ، و در تقدير چنين است « و من يشاق اللَّه يعاقبه فان اللَّه شديد العقاب » .\r\n( 2 ) « دعاى افتتاح » از ادعيه « ماه مبارك رمضان » .\r\n","page_name":" 494 ","page_number":494},
  {"content":"\r\nدر آخرين آيه از آيات مورد بحث به پاسخ ايرادى مىپردازد كه يهود بنى نضير - چنان كه در شان نزول نيز گفتيم - به پيامبر ص متوجه مىساختند ، در آن موقع كه دستور داد قسمتى از نخلهاى نزديك قلعه‌هاى محكم يهود را ببرند ( تا محل كافى براى نبرد باشد ، يا براى اينكه يهود ناراحت شوند و از قلعه‌ها بيرون آيند و درگيرى در خارج قلعه روى دهد ) آنها گفتند : اى محمد ! مگر تو نبودى كه از اين گونه كارها نهى مىكردى ؟ آيه نازل شد و گفت : « هر درخت با ارزش نخل را قطع يا به حال خود واگذار كرديد همه به فرمان خدا بود » ! ( * ( ما قَطَعْتُمْ مِنْ لِينَةٍ أَوْ تَرَكْتُمُوها قائِمَةً عَلى أُصُولِها فَبِإِذْنِ اللَّه ) * ) ( 1 ) .\r\nو « هدف اين بود كه فاسقان را خوار و رسوا كند » ( * ( وَلِيُخْزِيَ الْفاسِقِينَ ) * ) .\r\n« لينة » از ماده « لون » به يك نوع عالى از درخت خرما مىگويند ، و بعضى آن را از ماده « لين » به معنى نرمى به نوعى از درخت خرما تفسير كرده‌اند كه شاخه هايى نرم و نزديك زمين و ميوه اى نرم و لذيذ دارد .\r\nگاه « لينه » به « الوان » و انواع مختلف درخت نخل يا « نخله كريمه » تفسير شده است كه تقريبا همه به يك چيز بر مىگردد .\r\nبه هر حال بعضى گفته‌اند : اقدام به قطع قسمتى از درختان نخل « بنى نضير » از سوى بعضى از مسلمانان روى داد ، در حالى كه بعضى ديگر مخالف بودند ، در اينجا آيه فوق نازل شد و ميان آنها فصل خصومت كرد ( 2 ) .\r\nبعضى ديگر گفته‌اند : آيه ناظر به عمل دو نفر از اصحاب است كه يكى به هنگام قطع درختان نخل درختان خوب را مىبريد تا يهود را به خشم آورد\r\n\r\n","description":"","footnote":"\r\n( 1 ) « ما » در آيه فوق شرطيه است و جزاى آن « فباذن اللَّه » مىباشد .\r\n( 2 ) « تفسير ابو الفتوح » رازى جلد 11 صفحه 93 - اين معنى در « تفسير در المنثور » جلد 6 صفحه 188 نيز آمده است .\r\n","page_name":" 495 ","page_number":495},
  {"content":"\r\n( و از قلعه فرود آيند ) و ديگرى نخلهاى كم ارزش را مىبريد تا آنچه پر ارزش است براى استفاده آينده باقى بماند ، و به همين جهت در ميان آنها اختلاف افتاد آيه نازل شد و گفت هر دو به اذن الهى بوده است ( 1 ) .\r\nولى ظاهر آيه اين است كه مسلمانان بعضى از درختان « لينه » ( نوع خوب ) را بريدند و بعضى از همانها را رها ساختند ، و اين عمل باعث ايراد يهود شد و قرآن به آنها پاسخ گفت تا روشن شود اين كار از روى هواى نفس نبوده ، بلكه يك دستور الهى در اين زمينه صادر شده بود كه در شعاع محدود اين كار عملى گردد ، تا بيش از حد ضايعاتى رخ ندهد .\r\nدر هر صورت اين حكم يك استثنا در قانون معروف اسلامى است كه مىگويد به هنگام حمله به دشمن نبايد درختان را قطع كرد ، و حيوانات را كشت ، و زراعتها را آتش زد ، اين تنها مربوط به موردى بوده است كه براى بيرون كشيدن دشمن از قلعه ، و يا فراهم ساختن ميدان جنگ و مانند آن ضرورت داشته ، و در هر قانون كلى استثنائات جزئى ضرورى غالبا وجود دارد ، همانگونه كه اصل كلى بر نخوردن گوشت مردار است ، ولى به هنگام اجبار و اضطرار « اكل ميته » مجاز است .\r\nجمله « * ( وَلِيُخْزِيَ الْفاسِقِينَ ) * » ( تا فاسقان را خوار و رسوا كند ) نشان مىدهد كه لا اقل يكى از اهداف اين كار خوار نمودن دشمن و در هم شكستن روحيه آنها بوده است .\r\n\r\n","description":"","footnote":"\r\n( 1 ) « تفسير فخر رازى » جلد 29 صفحه 283 .\r\n","page_name":" 496 ","page_number":496},
  {"content":"\r\n\r\nنكته‌ها :\r\n\r\n1 - لشكرهاى نامرئى خدا !\r\nدر حالى كه اهل دنيا براى كسب پيروزى بر نيروهاى ظاهرى و مادى خويش تكيه مىكنند ، تكيه گاه خداپرستان ارزشهاى معنوى و امدادهاى الهى آنها است كه نمونه اى از آن را در داستان شكست « بنى نضير » و بيرون راندن آنها از مدينه در آيات فوق ملاحظه كرديم .\r\nدر اين آيات خوانديم كه يكى از عوامل مؤثر پيروزى همان ترس و وحشتى بود كه خدا بر دلهاى آنها افكند تا آنجا كه خانه‌هاى خود را با دست خود ويران مىكردند ، و حاضر شدند از اموال خود چشم بپوشند و از آن ديار بيرون روند .\r\nنظير اين معنى چند بار در آيات قرآن مجيد آمده است از جمله در داستان گروه ديگرى از يهود بنام « بنى قريظه » كه مسلمانان بعد از جنگ احزاب در يك درگيرى شديد با آنها روبرو شدند نيز آمده است ، مىفرمايد : وَأَنْزَلَ الَّذِينَ ظاهَرُوهُمْ مِنْ أَهْلِ الْكِتابِ مِنْ صَياصِيهِمْ وَقَذَفَ فِي قُلُوبِهِمُ الرُّعْبَ فَرِيقاً تَقْتُلُونَ وَتَأْسِرُونَ فَرِيقاً : « خداوند گروهى از اهل كتاب را كه از مشركان عرب حمايت كردند از دژهاى محكمشان فرود آورد ، و در دلهاى آنها ترس و وحشت افكند ، تا آنجا كه گروهى را به قتل رسانديد و گروهى را اسير كرديد » ( احزاب 26 ) .\r\nهمين معنى در داستان جنگ بدر نيز آمده است كه مىگويد : سَأُلْقِي فِي قُلُوبِ الَّذِينَ كَفَرُوا الرُّعْبَ : « من به زودى در دلهاى كافران وحشت مىافكنم » .\r\nقسمتى از اين وحشت كه حكم يك لشكر نامرئى الهى را دارد طبيعى است هر چند قسمتى از آن اسرار آميز است ، و روابط آن با وسائل عادى بر ما مكشوف\r\n","description":"","footnote":"","page_name":" 497 ","page_number":497},
  {"content":"\r\nنيست ، آنچه طبيعى است اينكه مؤمنان در هر حال خود را پيروز مىدانند خواه كشته و شهيد شوند و خواه دشمن را در هم بكوبند ، و كسى كه منطقش اين است ترس و وحشتى به خود راه نمىدهد ، بلكه چنين انسان اعجوبه اى براى دشمنش وحشتانگيز است ، همانگونه كه در دنياى امروز نيز كشورهاى بزرگى را مىبينيم كه با داشتن پيشرفته ترين سلاحها ، و بزرگترين ارتشها ، از گروهى اندك مؤمنان راستين ستيزه جوى وحشت دارند ، و دائما مىكوشند با آنها درگير نشوند .\r\nدر حديثى از رسول خدا ص مىخوانيم كه فرمود :\r\nنصرت بالرعب مسيرة شهر ! :\r\n« من از جانب خدا به وسيله ترس و وحشت دشمنان يارى شده‌ام به فاصله يك ماه ( 1 ) .\r\nيعنى نه تنها كسانى كه در ميدان نبرد با من رو برو مىشوند وحشت دارند بلكه در نقاطى كه دشمن از من يك ماه راه فاصله دارد وحشت و اضطراب حاكم است ! در مورد لشكريان حضرت مهدى ( عج ) نيز مىخوانيم كه سه لشكر او را يارى مىكنند : الملائكة ، و المؤمنون ، و الرعب ! : « فرشتگان و مؤمنان و ترس و وحشت » ! ( 2 ) .\r\nدر حقيقت آنها سعى مىكنند از برون ضربه نخورند اما خداوند از درون آنها را متلاشى مىكند ، و مىدانيم ضربه درونى جانكاهتر و جبران ناپذير است ، چرا كه اگر تمام سلاحها و ارتشهاى دنيا در اختيار كسى باشد ولى روحيه نبرد نداشته باشد محكوم به شكست و نابودى است .\r\n\r\n","description":"","footnote":"\r\n( 1 ) « مجمع البيان » جلد 2 صفحه 519 ( ذيل آيه 151 آل عمران ) .\r\n( 2 ) « اثبات الهداة » جلد 7 صفحه 124 .\r\n","page_name":" 498 ","page_number":498},
  {"content":"\r\n\r\n2 - توطئه‌هاى امروز يهود\r\nتاريخ اسلام از همان آغاز با توطئه‌هاى آنها آميخته شده بود و در بسيارى از حوادث دردناك آنها را داخل صحنه يا در پشت صحنه مشاهده مىكنيم ، و عجب اينكه آنها به عشق پيامبر موعود به سرزمين حجاز آمدند ، ولى بعد از اين ظهور بزرگ از دشمنان سرسخت شدند و هم امروز نيز در بيشتر توطئه‌هاى ضد اسلامى يهود را در صحنه و يا در پشت صحنه مشاهده مىكنيم ، و اين عبرتى است براى صاحبان بصيرت ! و همانگونه كه تاريخ پيغمبر اكرم ص نشان مىدهد تنها طريق دفع آنان برخورد قاطعانه است ، به خصوص « صهيونيستها » كه در منطقشان هيچگونه مدارا و عدل و انصاف نيست ، زبانشان زور است ، و جز با زور و قدرت نمىتوان با آنها سخن گفت ، ولى با اين حال از مؤمنان راستين بيش از هر چيز مىترسند ، و اگر مسلمانان امروز همانند ياران پيامبر ص از ايمان و استقامت و قاطعيت كافى برخوردار باشند ترس و وحشت آنها بر دلهاى اين دشمنان خونخوار چيره مىشود ، و مىتوان با همين لشكر الهى آنها را از زمينهاى اشغال شده بيرون راند و اين درسى است كه رسول اللَّه ص در چهارده قرن قبل به ما داده است .\r\n","description":"","footnote":"","page_name":" 499 ","page_number":499},
  {"content":"\r\n\r\n[ سوره الحشر ‹ 59 › : آيات 6 تا 7 
  ]\r\nوَ ما أَفاءَ اللَّه عَلى رَسُولِه مِنْهُمْ فَما أَوْجَفْتُمْ عَلَيْه مِنْ خَيْلٍ وَلا رِكابٍ وَلكِنَّ اللَّه يُسَلِّطُ رُسُلَه عَلى مَنْ يَشاءُ وَاللَّه عَلى كُلِّ شَيْءٍ قَدِيرٌ ‹ 6 › ما أَفاءَ اللَّه عَلى رَسُولِه مِنْ أَهْلِ الْقُرى فَلِلَّه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ كَيْ لا يَكُونَ دُولَةً بَيْنَ الأَغْنِياءِ مِنْكُمْ وَما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا وَاتَّقُوا اللَّه إِنَّ اللَّه شَدِيدُ الْعِقابِ ‹ 7 ›\r\n\r\nترجمه :\r\n6 - آنچه را خدا به رسولش از آنها ( از يهود ) بازگرداند چيزى است كه شما براى به دست آوردن آن ( زحمتى نكشيديد ) نه اسبى تاختيد و نه شترى ، ولى خداوند رسولان خود را بر هر كس بخواهد مسلط مىسازد ، و خدا بر هر چيز قادر است .\r\n7 - آنچه را خداوند از اهل اين آباديها به رسولش باز گرداند از آن خدا ، و رسول ، و خويشاوندان او و يتيمان ، و مستمندان ، و در راه ماندگان است ، تا ( اين اموال عظيم ) دست به دست ميان ثروتمندان شما نگردد ، آنچه را رسول خدا براى\r\n","description":"","footnote":"","page_name":" 500 ","page_number":500},
  {"content":"\r\nشما آورده بگيريد و اجرا كنيد ، و آنچه را از آن نهى كرده خوددارى نمائيد ، و از مخالفت خدا بپرهيزيد كه خداوند شديد العقاب است .\r\n\r\nشان نزول :\r\nاز آنجا كه اين آيات تكميلى است بر آيات گذشته كه داستان شكست يهود بنى نضير را بازگو مىكرد شان نزول آن نيز ادامه همان شان نزول است .\r\nتوضيح اينكه بعد از بيرون رفتن يهود « بنى نضير » از مدينه ، باغها و زمينهاى كشاورزى و خانه‌ها و قسمتى از اموال آنها در مدينه باقيماند ، جمعى از سران مسلمين خدمت رسول خدا ص رسيدند و طبق آنچه از سنت عصر جاهليت به خاطر داشتند عرض كردند : برگزيده‌هاى اين غنيمت ، و يك چهارم آن را برگير و بقيه را به ما واگذار ، تا در ميان خود تقسيم كنيم ! آيات فوق نازل شد و با صراحت گفت : چون براى اين غنائم ، جنگى نشده و مسلمانان زحمتى نكشيده‌اند تمام آن تعلق به رسول اللَّه ( رئيس حكومت اسلامى ) دارد ( و او هر گونه صلاح بداند تقسيم مىكند و چنان كه بعدا خواهيم ديد پيامبر ص اين اموال را در ميان مهاجرين كه دستهاى آنها در سرزمين مدينه از مال دنيا تهى بود و تعداد كمى از انصار كه نياز شديدى داشتند تقسيم كرد ) ( 1 ) .\r\n\r\nتفسير : حكم غنائمى كه بدون جنگ به دست مىآيد\r\nاين آيات چنان كه گفتيم حكم غنائم بنى نضير را بيان مىكند ، و در عين حال روشنگر يك قانون كلى در زمينه تمام غنائمى است كه بدون دردسر و زحمت\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث ، و تفاسير ديگر .\r\n","page_name":" 501 ","page_number":501},
  {"content":"\r\nو رنج عائد جامعه اسلامى مىشود كه در فقه اسلامى به عنوان « فىء » ياد شده است .\r\nمىفرمايد : « آنچه را خداوند به رسولش از آنها باز گرداند ، چيزى است كه شما براى تحصيل آن نه اسبى تاختيد ، و نه شترى ( * ( وَما أَفاءَ اللَّه عَلى رَسُولِه مِنْهُمْ فَما أَوْجَفْتُمْ عَلَيْه مِنْ خَيْلٍ وَلا رِكابٍ ) * ) ( 1 ) .\r\n« افاء » از ماده « فىء » در اصل به معنى « رجوع و بازگشت » است ، و اينكه بر اين دسته از غنائم « فىء » ( بر وزن شىء ) اطلاق شده شايد به خاطر آن است كه خداوند تمام مواهب اين جهان را در اصل براى مؤمنان ، و قبل از همه براى پيغمبر گراميش كه اشرف كائنات و خلاصه موجودات است آفريده ، و افراد غير مؤمن و گنهكار در حقيقت غاصبان اين اموالند ( هر چند بر حسب قوانين شرعى يا عرفى مالك محسوب شوند ) هنگامى كه اين اموال به حاصبان حقيقى باز مىگردد شايسته عنوان « فىء » است .\r\n« اوجفتم » از ماده « ايجاف » به معنى راندن سريع است كه معمولا در جنگها اتفاق مىافتد .\r\n« خيل » به معنى اسبها است ( جمعى است كه مفرد از جنس خود ندارد ) ( 2 )\r\n\r\n","description":"","footnote":"\r\n( 1 ) « ما » در « ما افاء اللَّه » « موصوله » است ، و « مبتدا » و « ما » در « فما اوجفتم عليه » نافيه است ، و مجموع اين جمله خبر است ، اين احتمال نيز داده شده كه اولين « ما » شرطيه و دومى با جمله بعد از آن جواب شرط است ( آمدن « فا » بر سر خبر در جايى كه شبيه شرط باشد بى مانع است ) .\r\n( 2 ) « راغب » در « مفردات » مىگويد « خيل » در اصل از ماده « خيال » به معنى پندار و تصورات ذهنى است ، و « خيلاء » به معنى تكبر و خود برتر بينى است چرا كه از يك نوع تخيل فضيلت ناشى مىشود ، و از آنجا كه وقتى انسان بر اسب سوار مىشود غالبا يك نوع غرور و كبر احساس مىكند لفظ خيل بر اسب اطلاق شده است ، قابل توجه اينكه « خيل » هم به اسبها گفته مىشود هم به سواران .\r\n","page_name":" 502 ","page_number":502},
  {"content":"\r\n« ركاب » از ماده « ركوب » معمولا به معنى شتران سوارى مىآيد .\r\nهدف از مجموع جمله اين است كه در تمام مواردى كه براى به دست آوردن غنيمت هيچ جنگى رخ ندهد غنائم در ميان جنگجويان تقسيم نخواهد شد ، و به طور كامل در اختيار رئيس مسلمين قرار مىگيرد ، او هم با صلاحديد خود در مصارفى كه در آيه بعد مىآيد مصرف مىكند .\r\nسپس مىافزايد : چنان نيست كه پيروزيها هميشه نتيجه جنگهاى شما باشد ، « ولى خداوند رسولان خود را بر هر كس بخواهد مسلط مىسازد ، و خداوند بر همه چيز تواناست » ( * ( وَلكِنَّ اللَّه يُسَلِّطُ رُسُلَه عَلى مَنْ يَشاءُ وَاللَّه عَلى كُلِّ شَيْءٍ قَدِيرٌ ) * ) .\r\nآرى پيروزى بر دشمن سرسخت و نيرومندى همچون يهود بنى نضير با امدادهاى غيبى خداوند صورت گرفت ، تا بدانيد خداوند بر همه چيز قادر است ، و مىتواند در يك چشم بر همزدن قومى نيرومند را زبون سازد ، و گروهى اندك را بر آنها مسلط كند ، و تمام امكانات را از گروه اول به گروه دوم منتقل نمايد .\r\nاينجاست كه مسلمانان مىتوانند در چنين ميدانهايى هم درس معرفة اللَّه بياموزند ، و هم نشانه‌هاى حقانيت پيامبر ص را ببينند ، و هم برنامه اخلاص و اتكاء به ذات پاك خدا را در تمام مسير راهشان ياد گيرند .\r\nدر اينجا سؤالى مطرح مىشود و آن اينكه غنائم يهود بنى نضير بدون جنگ در اختيار مسلمانان قرار نگرفت بلكه لشكر كشى كردند و قلعه‌هاى يهود را در حلقه محاصره قرار دادند ، و حتى گفته مىشود درگيرى مسلحانه محدودى نيز رخ داد .\r\nدر پاسخ مىگوئيم قلعه‌هاى بنى نضير چنان كه گفته‌اند فاصله چندانى از مدينه نداشت ( بعضى از مفسران فاصله را دو ميل ، كمتر از 4 كيلومتر ، ذكر كرده‌اند ) و مسلمانان پياده به سوى قلعه‌ها آمدند ، بنا بر اين زحمتى متحمل نشدند\r\n","description":"","footnote":"","page_name":" 503 ","page_number":503},
  {"content":"\r\nاما وقوع درگيرى مسلحانه از نظر تاريخى ثابت نيست ، محاصره نيز چندان به طول نيانجاميد ، بنا بر اين مىتوان گفت در حقيقت چيزى كه بتوان نام آن را نبرد گذاشت رخ نداد و خونى بر زمين ريخته نشد .\r\nآيه بعد مصرف « فىء » را كه در آيه قبل آمده است به وضوح بيان مىكند و به صورت يك قاعده كلى مىفرمايد : « آنچه را خداوند از اهل اين آباديها به رسولش بازگردانده است از آن خدا ، و رسول ، و خويشاوندان او و يتيمان و مستمندان و در راه ماندگان است » ( * ( ما أَفاءَ اللَّه عَلى رَسُولِه مِنْ أَهْلِ الْقُرى فَلِلَّه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ ) * ) .\r\nيعنى اين همانند غنائم جنگهاى مسلحانه نيست كه تنها يك پنجم آن در اختيار پيامبر ص و ساير نيازمندان قرار گيرد ، و چهار پنجم از آن جنگجويان باشد .\r\nو نيز اگر در آيه قبل گفته شد كه تمام آن متعلق به رسول خدا است مفهومش اين نيست كه تمام آن را در مصارف شخصى مصرف مىكند ، بلكه چون رئيس حكومت اسلامى ، و مخصوصا مدافع و حافظ حقوق نيازمندان است قسمت عمده را در مورد آنها صرف مىكند .\r\nدر اين آيه به طور كلى شش مصرف براى « فىء » ذكر شده :\r\n1 - سهم خداوند ، بديهى است خداوند مالك همه چيز است ، و در عين حال به هيچ چيز نيازمند نيست ، و اين يك نوع نسبت تشريفى است تا گروه‌هاى ديگر كه بعد از آن ذكر شده‌اند هيچ نوع احساس حقارت نكنند و سهم خود را همرديف سهم خدا محسوب دارند ، و ذره‌اى از شخصيت آنها در افكار عمومى\r\n","description":"","footnote":"","page_name":" 504 ","page_number":504},
  {"content":"\r\nكاسته شود .\r\n2 - سهم پيامبر ص است كه طبعا نيازمنديهاى شخصى او و سپس نيازمنديهاى مقامى او و انتظاراتى را كه مردم از او دارند تامين مىكند .\r\n3 - سهم ذوى القربى است كه بدون شك در اينجا منظور خويشاوندان پيامبر ص و بنى هاشم است كه از گرفتن زكات كه جزء اموال عمومى مسلمين است محرومند ( 1 ) .\r\nو اصولا معنى ندارد كه منظور خويشاوندان عموم مردم باشد چرا كه در اين صورت همه مسلمانان را بدون استثناء شامل مىشود ، زيرا همه مردم خويشاوندان يكديگرند .\r\nدر اينكه آيا در ذوى القربى نياز و فقر شرط است يا نه در ميان مفسران گفتگو است هر چند با قرائنى كه در پايان اين آيه و آيه بعد است شرط بودن آن صحيحتر به نظر مىرسد .\r\n4 و 5 و 6 - سهم يتيمان و مسكينان و در راه ماندگان است ، در اينكه اين سه گروه تنها از بنى هاشم بايد باشند ، يا عموم يتيمان و مستمندان و ابن السبيلها را شامل مىشود ؟ در ميان مفسران گفتگو است .\r\nعموم فقهاى اهل سنت و مفسران آنها معتقدند كه اين مساله تعميم دارد در حالى كه رواياتى كه از طريق اهل بيت ع رسيده است در اين زمينه مختلف مىباشد ، از بعضى استفاده مىشود كه اين سه سهم نيز مخصوص يتيمان و مستمندان و ابن السبيل بنى هاشم است ، در حالى كه در بعضى از روايات تصريح شده كه اين\r\n\r\n","description":"","footnote":"\r\n( 1 ) اين تفسير را نه تنها مفسران شيعه كه بسيارى از مفسران اهل سنت نيز به آن تصريح كرده‌اند ، مانند فخر رازى در « تفسير كبير » ، برسوئى در « روح البيان » سيد قطب در « فى ظلال القرآن » و مراغى در تفسيرش و آلوسى در « روح المعانى » .\r\n","page_name":" 505 ","page_number":505},
  {"content":"\r\nحكم عموميت دارد از امام باقر ع چنين نقل شده كه فرمود :\r\nكان ابى يقول لنا سهم رسول اللَّه و سهم ذى القربى ، و نحن شركاء الناس فيما بقى :\r\n« سهم رسول خدا و ذى القربى از آن ما است ، و ما در باقيمانده اين سهام با مردم شريكيم » ( 1 ) . آيه 8 و 9 همين سوره كه توضيحى است براى اين آيه نيز گواهى مىدهد كه اين سهم مخصوص بنى هاشم نيست ، زيرا در آن سخن از عموم فقراى مهاجرين و انصار است .\r\nعلاوه بر اين مفسران نقل كرده‌اند كه پيامبر ص بعد از ماجراى « بنى نضير » اموالى را كه از آنها باقى مانده بود در ميان « مهاجران » كه عموما در شرايط سختى در مدينه زندگى مىكردند و سه نفر از طايفه « انصار » كه سخت نيازمند بودند تقسيم كرد ، و اين دليل بر عموميت مفهوم آيه است ، و اگر بعضى از روايات با آن سازگار نباشد بايد ظاهر قرآن را ترجيح داد ( 2 ) .\r\nسپس به فلسفه اين تقسيم حساب شده پرداخته ، مىافزايد : « اين به خاطر آن است كه اين اموال عظيم دست به دست ميان ثروتمندان شما نگردد ، و نيازمندان از آن محروم نشوند » ! ( * ( كَيْ لا يَكُونَ دُولَةً بَيْنَ الأَغْنِياءِ مِنْكُمْ ) * ( 3 ) .\r\nجمعى از مفسران براى اين جمله مخصوصا شان نزولى ذكر كرده‌اند كه\r\n\r\n","description":"","footnote":"\r\n( 1 ) « مجمع البيان » جلد 9 صفحه 261 - « وسائل الشيعه » جلد 6 صفحه 368 ( حديث 12 از باب 1 ابواب انفال ) .\r\n( 2 ) « وسائل الشيعه » جلد 6 صفحه 356 ( حديث 4 - باب 1 از ابواب انفال ) .\r\n( 3 ) « دولة » ( به فتح دال و به ضم دال ) به يك معنى است هر چند بعضى ميان اين دو فرق گذاشته‌اند ، اولى را مخصوص اموال و دومى را مربوط به جنگ و مقام دانسته‌اند ، و يا اولى را اسم مصدر و دومى را مصدر شمرده‌اند ، و به هر حال با ماده « تداول » كه به معنى دست به دست كردن است ريشه مشترك دارد .\r\n","page_name":" 506 ","page_number":506},
  {"content":"\r\nقبلا نيز اجمالا به آن اشاره شد ، و آن اينكه بعد از ماجراى بنى نضير جمعى از رؤساى مسلمين خدمت پيامبر ص آمدند و عرض كردند : برگزيده خود ، و يك چهارم از اين غنائم را برگير ، و بقيه را در اختيار ما بگذار ، تا در ميان خود تقسيم كنيم ، آن گونه كه در زمان جاهليت قبل از اسلام بود ! آيه فوق نازل شد و به آنها اخطار كرد : نبايد اين اموال دست به دست ميان اغنيا بگردد ! اين آيه يك اصل اساسى را در اقتصاد اسلامى بازگو مىكند و آن اينكه جهتگيرى اقتصاد اسلامى چنين است كه در عين احترام به « مالكيت خصوصى » برنامه را طورى تنظيم كرده كه اموال و ثروتها متمركز در دست گروهى محدود نشود كه پيوسته در ميان آنها دست به دست بگردد .\r\nالبته اين به آن معنى نيست كه ما پيش خود قوانين وضع كنيم و ثروتها را از گروهى بگيريم و به گروه ديگرى بدهيم ، بلكه منظور اين است كه اگر مقررات اسلامى در زمينه تحصيل ثروت و همچنين مالياتهايى همچون خمس و زكات و خراج و غير آن و احكام بيت المال و انفال درست پياده شود خود به خود چنين نتيجه اى را خواهد داد كه در عين احترام به تلاشهاى فردى مصالح جمع تامين خواهد شد ، و از دو قطبى شدن جامعه ( اقليتى ثروتمند و اكثريتى فقير ) جلوگيرى مىكند .\r\nو در پايان آيه مىفرمايد : « آنچه را رسول خدا براى شما آورده است بگيريد ، و اجرا كنيد ، و آنچه را از آن نهى كرده از آن خوددارى نمائيد و تقواى الهى را پيشه كنيد كه خداوند شديد العقاب است » ( * ( وَما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا وَاتَّقُوا اللَّه إِنَّ اللَّه شَدِيدُ الْعِقابِ ) * ) .\r\nاين جمله هر چند در ماجراى غنائم بنى نضير نازل شده ، ولى محتواى آن يك حكم عمومى در تمام زمينه‌ها و برنامه‌هاى زندگى مسلمانها است ، و سند روشنى است براى حجت بودن سنت پيامبر ص .\r\n","description":"","footnote":"","page_name":" 507 ","page_number":507},
  {"content":"\r\nبر طبق اين اصل همه مسلمانان موظفند اوامر و نواهى پيامبر ص را به گوش جان بشنوند و اطاعت كنند ، خواه در زمينه مسائل مربوط به حكومت اسلامى باشد ، يا مسائل اقتصادى ، و يا عبادى ، و غير آن ، به خصوص اينكه در ذيل آيه كسانى را كه مخالفت كنند به عذاب شديد تهديد كرده است .\r\n\r\nنكته :\r\n\r\n1 - مصرف « فىء » ( غنائم بدون جنگ ) .\r\nاموالى كه تحت عنوان « فىء » در اختيار رسول اللَّه ص به عنوان رهبر حكومت اسلامى قرار مىگرفت اموال فراوانى بود كه شامل كليه اموالى مىشد كه از غير طريق جنگ در اختيار مسلمين واقع مىشد ، اين اموال مىتوانست نقش مهمى در تعديل ثروت در محيط اسلامى ايفا كند ، چرا كه بر خلاف سنت جاهلى هرگز در ميان ثروتمندان اقوام و قبائل تقسيم نمىشد ، بلكه مستقيما در اختيار رهبر مسلمانان بود ، و او نيز با توجه به اولويتها آن را تقسيم مىكرد .\r\nو چنان كه در بحث انفال گفته‌ايم « فىء » بخشى از انفال است بخش ديگر آن تمام اموالى است كه مالك مشخص ندارد كه شرح آن در فقه اسلامى آمده و بالغ بر دوازده موضوع مىشود ، و به اين ترتيب حجم بيشترى از مواهب الهى از اين طريق در اختيار حكومت اسلامى ، و سپس در اختيار نيازمندان قرار مىگيرد ( 1 ) .\r\n\r\n","description":"","footnote":"\r\n( 1 ) موضوعات دوازدهگانه انفال به اين ترتيب است 1 - زمينهايى كه اهلش آن را ترك گفته و از آنجا رفته‌اند ( مانند اراضى يهود بنى نضير ) 2 - زمينهايى كه صاحبانش با ميل خود آن را به رئيس مسلمانان واگذار كرده‌اند ( مانند فدك ) 3 - اراضى موات 4 - سواحل درياها 5 - بلندى كوه‌ها 6 - دره‌ها 7 - بيشه‌ها و جنگلها 8 - اموال برگزيده شاهان كه در جنگها به دست مسلمين مىافتد 9 - آنچه را پيشواى مسلمين از ميان غنائم براى خود انتخاب مىكند 10 - غنائمى كه به وسيله جنگهايى كه بدون اذن پيشواى مسلمين است به دست مىآيد 11 - معادن 12 - ميراث كسى كه وارثى ندارد ( البته در بعضى از موارد فوق در ميان فقها گفتگو است ، ولى اكثريت قاطع اين موارد را قبول دارند ، براى توضيح بيشتر به كتب فقهى مراجعه شود ) .\r\n","page_name":" 508 ","page_number":508},
  {"content":"\r\nاز آنچه گفتيم اين نكته روشن مىشود كه در ميان آيه اول و دوم كه در بالا ذكر كرديم تضادى وجود ندارد ، هر چند آيه اول ظاهرا « فىء » را در اختيار شخص پيامبر مىگذارد و در آيه دوم مصارف ششگانه اى براى آن ذكر مىكند ، زيرا اين مصارف ششگانه ذكر اولويتهايى است كه پيامبر ص در مورد اموالى كه در اختيار دارد بايد رعايت كند ، و به تعبير ديگر پيغمبر اكرم ص اينهمه ثروت را براى شخص خودش نمىخواهد بلكه به عنوان رهبر و رئيس حكومت اسلامى در هر موردى لازم است صرف مىكند .\r\nاين نكته نيز قابل توجه است كه اين حق بعد از پيامبر ص به امامان معصوم ع و بعد از آنها به نواب آنها يعنى مجتهدان جامع الشرائط مىرسد ، چرا كه احكام اسلام تعطيل بردار نيست ، و حكومت اسلامى از مهمترين مسائلى است كه مسلمانان با آن سر و كار دارند و قسمتى از پايه‌هاى اين حكومت بر مسائل اقتصادى نهاده شده است و بخشى از مسائل اقتصادى اصيل اسلامى همينها است .\r\n\r\n2 - پاسخ به يك سؤال\r\nدر اينجا ممكن است اين سؤال مطرح شود كه چگونه خداوند دستور مىدهد كه همه مردم بدون استثنا آنچه را پيامبر ص مىگويد بى قيد و شرط بپذيرند ؟ ! .\r\nولى با توجه به اينكه ما پيامبر را معصوم مىدانيم ، و اين حق فقط براى او و جانشينان معصوم او است پاسخ سؤال روشن مىشود .\r\n","description":"","footnote":"","page_name":" 509 ","page_number":509},
  {"content":"\r\nجالب توجه اينكه در روايات زيادى به اين مساله اشاره شده است كه اگر خداوند چنين اختياراتى را به پيامبرش داده به خاطر آن است كه او را كاملا آزموده و خلق عظيم و اخلاق فوق العاده دارد كه چنين حقى را به او تفويض فرموده است ( 1 ) .\r\n\r\n3 - داستان غمانگيز فدك :\r\n« فدك » يكى از دهكده‌هاى آباد اطراف مدينه در حدود 140 كيلومترى نزديك خيبر بود كه در سال هفتم هجرت كه قلعه‌هاى خيبر يكى پس از ديگرى در برابر رزمندگان اسلام سقوط كرد و قدرت مركزى يهود در هم شكست ساكنان فدك از در صلح و تسليم در برابر پيامبر ص در آمدند و نيمى از زمين و باغهاى خود را به آن حضرت واگذار كردند ، و نيم ديگرى را براى خود نگه داشتند و در عين حال كشاورزى سهم پيامبر ص را نيز بر عهده گرفتند و در برابر زحماتشان حقى از آن مىبردند .\r\nبا توجه به آيه « فىء » در اين سوره ، اين زمين مخصوص پيغمبر گرامى اسلام ص بود و مىتوانست در مورد خودش يا مصارف ديگرى كه در آيه 7 همين سوره اشاره شده مصرف كند ، لذا پيامبر آن را به دخترش فاطمه « عليها سلام اللَّه » بخشيد ، و اين سخنى است كه بسيارى از مورخان و مفسران شيعه و اهل سنت به آن تصريح كرده‌اند ، از جمله در « تفسير در المنثور » از ابن عباس نقل شده هنگامى كه آيه و آتِ ذَا الْقُرْبى حَقَّه « ( روم 38 ) نازل شد پيامبر ص فدك را به فاطمه بخشيد ( أقطع رسول اللَّه فاطمة فدكا ) ( 2 ) .\r\n\r\n","description":"","footnote":"\r\n( 1 ) رواياتى كه اين بحث در آن مطرح شده متعدد است به جلد 5 تفسير نور الثقلين صفحه 279 تا 283 مراجعه شود .\r\n( 2 ) در المنثور جلد 4 صفحه 177 .\r\n","page_name":" 510 ","page_number":510},
  {"content":"\r\nو در كتاب « كنز العمال » كه در حاشيه مسند احمد آمده در مساله صله رحم از « ابو سعيد خدرى » نقل شده هنگامى كه آيه فوق نازل شد پيامبر ص فاطمه ع را خواست و فرمود : يا فاطمه لك فدك : « اى فاطمه ! فدك از آن تو است » ( 1 ) .\r\nحاكم نيشابورى نيز در تاريخش همين معنى را آورده است ( 2 ) .\r\nابن ابى الحديد نيز در شرح نهج البلاغه داستان فدك را به طور مشروح ذكر كرده ( 3 ) و همچنين كتب فراوان ديگر .\r\nولى بعد از پيامبر ص كسانى كه وجود اين قدرت اقتصادى را در دست همسر على ع مزاحم قدرت سياسى خود مىديدند و تصميم داشتند ياران على ع را از هر نظر منزوى كنند به بهانه حديث مجعول « نحن معاشر الانبياء لا نورث » آن را مصادره كردند ، و با اينكه فاطمه ع رسما متصرف آن بود و كسى از « ذو اليد » مطالبه شاهد و بينه نمىكند از او شاهد خواستند ، حضرت ع نيز اقامه شهود كرد كه پيغمبر ص شخصا فدك را به او بخشيده ، اما با اينهمه اعتنا نكردند ، در دورانهاى بعد هر يك از خلفا كه مىخواستند تمايلى به اهل بيت نشان دهند فدك را به آنها باز مىگرداندند ، اما چيزى نمىگذشت كه ديگرى آن را مجددا مصادره مىكرد ! و اين عمل بارها در زمان خلفاى « بنى اميه » و « بنى عباس » تكرار شد .\r\nداستان فدك و حوادث گوناگونى كه در رابطه با آن در صدر اسلام و دورانهاى بعد روى داد از دردناكترين و غمانگيزترين و در عين حال عبرتانگيزترين فرازهاى تاريخ اسلام است كه مستقلا بايد مورد بحث و بررسى دقيق\r\n\r\n","description":"","footnote":"\r\n( 1 ) كنز العمال جلد 2 صفحه 158 .\r\n( 2 ) به كتاب فدك صفحه 49 مراجعه شود .\r\n( 3 ) شرح ابن ابى الحديد جلد 16 صفحه 209 به بعد .\r\n","page_name":" 511 ","page_number":511},
  {"content":"\r\nقرار گيرد تا از حوادث مختلف تاريخ اسلام پرده بردارد .\r\nقابل توجه اينكه محدث اهل سنت مسلم بن حجاج نيشابورى در كتاب معروفش « صحيح مسلم » داستان مطالبه فاطمه ع فدك را از خليفه اول مشروحا آورده و از عايشه نقل مىكند كه بعد از امتناع خليفه از تحويل دادن فدك فاطمه ع از او قهر كرد و تا هنگام وفات يك كلمه با او سخن نگفت ( صحيح مسلم جلد 3 صفحه 1380 حديث 52 از كتاب الجهاد ) .\r\n","description":"","footnote":"","page_name":" 512 ","page_number":512},
  {"content":"\r\n\r\n[ سوره الحشر ‹ 59 › : آيات 8 تا 10 
  ]\r\nلِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَأَمْوالِهِمْ يَبْتَغُونَ فَضْلًا مِنَ اللَّه وَرِضْواناً وَيَنْصُرُونَ اللَّه وَرَسُولَه أُولئِكَ هُمُ الصَّادِقُونَ ‹ 8 › وَالَّذِينَ تَبَوَّؤُا الدَّارَ وَالإِيمانَ مِنْ قَبْلِهِمْ يُحِبُّونَ مَنْ هاجَرَ إِلَيْهِمْ وَلا يَجِدُونَ فِي صُدُورِهِمْ حاجَةً مِمَّا أُوتُوا وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ وَمَنْ يُوقَ شُحَّ نَفْسِه فَأُولئِكَ هُمُ الْمُفْلِحُونَ ‹ 9 › وَالَّذِينَ جاؤُ مِنْ بَعْدِهِمْ يَقُولُونَ رَبَّنَا اغْفِرْ لَنا وَلإِخْوانِنَا الَّذِينَ سَبَقُونا بِالإِيمانِ وَلا تَجْعَلْ فِي قُلُوبِنا غِلاًّ لِلَّذِينَ آمَنُوا رَبَّنا إِنَّكَ رَؤُفٌ رَحِيمٌ ‹ 10 ›\r\n\r\nترجمه :\r\n8 - اين اموال براى مهاجرانى است كه از خانه و كاشانه و اموال خود بيرون رانده شدند ، آنها فضل الهى و رضاى او را مىطلبند ، و خدا و رسولش را يارى مىكنند ،\r\n","description":"","footnote":"","page_name":" 513 ","page_number":513},
  {"content":"\r\nو آنها راستگويانند .\r\n9 - و براى كسانى كه در دار الهجرة ( سرزمين مدينه ) و در خانه ايمان ، قبل از مهاجران ، مسكن گزيدند ، آنها كسانى را كه به سويشان هجرت كنند دوست مىدارند و در دل خود نيازى به آنچه به مهاجران داده شده احساس نمىكنند ، و آنها را بر خود مقدم مىدارند هر چند شديدا فقير باشند ، كسانى كه خداوند آنها را از بخل و حرص نفس خويش بازداشته رستگارند .\r\n10 - و كسانى كه بعد از آنها آمدند و مىگويند : پروردگارا ! ما و برادرانمان را كه در ايمان بر ما پيشى گرفتند بيامرز ، و در دلهايمان حسد و كينه اى نسبت به مؤمنان قرار مده ، پروردگارا ! تو مهربان و رحيمى .\r\n\r\nتفسير : سه گروه مهاجران و انصار و تابعان و صفات برجسته هر كدام\r\nاين آيات ادامه بحث آيات گذشته پيرامون مصارف ششگانه « فىء » ( اموال و غنائمى كه از غير طريق جنگ عائد مسلمين مىشود ) مىباشد ، و در حقيقت تفسيرى براى يتيمان و مسكينها و ابن السبيلها و بيش از همه تفسير « ابن السبيل » است ، چرا كه بيشترين رقم مسلمانان مهاجر را در آن روز آنها تشكيل مىدادند كه در وطن و بلاد خود مسكين نبودند اما به خاطر مهاجرت تهيدست شده بودند .\r\nمىفرمايد : « اين اموال براى مهاجرانى است كه از خانه و كاشانه و اموال خود بيرون رانده شدند » ( * ( لِلْفُقَراءِ الْمُهاجِرِينَ الَّذِينَ أُخْرِجُوا مِنْ دِيارِهِمْ وَأَمْوالِهِمْ ) * ) ( 1 ) .\r\n« آنها فضل خداوند و رضاى او را مىطلبند و خدا و رسولش را يارى مىكنند و آنها راستگويانند » ( * ( يَبْتَغُونَ فَضْلًا مِنَ اللَّه وَرِضْواناً وَيَنْصُرُونَ اللَّه وَرَسُولَه أُولئِكَ هُمُ الصَّادِقُونَ ) * )\r\n\r\n","description":"","footnote":"\r\n( 1 ) « للفقراء » بدل است ، و تفسيرى است براى « ابن السبيل » .\r\n","page_name":" 514 ","page_number":514},
  {"content":"\r\nدر اينجا سه وصف مهم براى مهاجران نخستين بيان كرده كه در « اخلاص » و « جهاد » و « صدق » خلاصه مىشود .\r\nنخست مساله « ابتغاء فضل خدا و رضاى او » را مطرح مىكند كه بيانگر اين واقعيت است كه هجرت آنها نه براى دنيا و هواى نفس ، بلكه براى جلب خشنودى پروردگار و ثواب او بوده است .\r\nبنا بر اين « فضل » در اينجا به معنى « ثواب » است ، و « رضوان » همان خشنودى پروردگار است كه مرحله والاترى از تمناى ثواب مىباشد ، همانگونه كه در آيات متعددى از قرآن نيز به همين معنى آمده ، از جمله در آيه 29 سوره فتح در آنجا كه اصحاب رسول اللَّه را با اين عبارت توصيف مىكند تَراهُمْ رُكَّعاً سُجَّداً يَبْتَغُونَ فَضْلًا مِنَ اللَّه وَرِضْواناً : « آنها را پيوسته در حال ركوع و سجود مىبينى در حالى كه فضل خدا و رضاى او را مىطلبند » .\r\nحتى تعبير به « فضل » ممكن است اشاره به اين نكته باشد كه آنها اعمالشان را ناچيزتر از آن مىدانند كه استحقاق ثوابى بياورد بلكه ثواب را يك انعام الهى مىشمرند ! جمعى از مفسران « فضل » را در اينجا به معنى رزق و روزى دنيا تفسير كرده‌اند چرا كه در بعضى از آيات ديگر قرآن نيز به همين معنى آمده ، ولى با توجه به اينكه مقام ، مقام بيان اخلاص مهاجران است اين معنى مناسب نيست ، بلكه مناسب همان پاداش الهى است .\r\nالبته اين احتمال بعيد نيست كه فضل اشاره به نعمتهاى جسمانى بهشت باشد و رضوان به نعمتهاى معنوى و روحانى ولى هر چه هست مربوط به آخرت است نه دنيا .\r\nديگر اينكه آنها پيوسته در خدمت آئين حق و يارى رسول او هستند\r\n","description":"","footnote":"","page_name":" 515 ","page_number":515},
  {"content":"\r\nو لحظه اى از جهاد در اين راه دست بر نمىدارند .\r\n( توجه داشته باشيد جمله « ينصرون » فعل مضارع و دليل بر استمرار است ) .\r\nبه اين ترتيب آنها اهل سخن و ادعا نيستند ، بلكه ايمان خود را با جهاد مستمر ثابت كرده‌اند .\r\nو در سومين مرحله آنها را به صدق و راستى توصيف كرده كه با توجه به گستردگى مفهوم اين تعبير ، صداقت آنها را در همه چيز منعكس مىكند ، هم در دعوى ايمان صادقند ، هم در ادعاى محبت به رسول خدا ص ، و هم در زمينه طرفدارى از آئين حق .\r\nناگفته پيداست كه اين اوصاف براى ياران پيامبر ص در زمان نزول اين آيات است ، ولى مىدانيم كه در ميان آنها افرادى بودند كه بعدا تغيير مسير دادند و خود را از افتخارات بزرگ اين آيه محروم ساختند ، همانند كسانى كه آتش جنگ « جمل » را در بصره و « صفين » را در شام روشن ساختند ، و در برابر خليفه رسول اللَّه كه به اتفاق مسلمين لازم الاطاعه بود قيام كردند ، و خونهاى هزاران نفر مسلمان را بر خاك ريختند ، افراد ديگرى مانند آنها .\r\nدر آيه بعد به يكى ديگر از مصارف اين اموال پرداخته و در ضمن آن توصيف بسيار جالب و بليغى در باره طايفه انصار مىكند ، و بحثى را كه در آيه قبل در باره مهاجران بود با آن تكميل نموده ، مىفرمايد : « و كسانى كه در دار الهجره ( سرزمين مدينه ) و در خانه ايمان قبل از مهاجران مسكن گزيدند » ( * ( وَالَّذِينَ تَبَوَّؤُا الدَّارَ وَالإِيمانَ مِنْ قَبْلِهِمْ ) * ) .\r\nقابل توجه اينكه « تبوؤا » از ماده « بواء » ( بر وزن دواء ) در اصل به معنى مساوات اجزاء مكان است ، و به تعبير ديگر صاف و مرتب كردن يك مكان\r\n","description":"","footnote":"","page_name":" 516 ","page_number":516},
  {"content":"\r\nرا « بواء » مىگويند ، اين تعبير كنايه لطيفى است از اين معنى كه جمعيت انصار مدينه قبل از آنكه پيامبر ص و مهاجران وارد اين شهر شوند زمينه‌هاى هجرت را فراهم كردند ، و همانگونه كه تاريخ مىگويد آنها دو بار در عقبه ( گردنه اى نزديك مكه ) آمده ، و مخفيانه با پيامبر خدا ص بيعت كردند ، و به صورت مبلغانى به سوى مدينه بازگشتند ، و حتى يكى از مسلمانان مكه را بنام « مصعب بن عمير » به عنوان مبلغ همراه خود به مدينه آوردند تا افكار عمومى را براى هجرت پيامبر ص آماده سازند .\r\nبنا بر اين نه تنها خانه‌هاى ظاهرى را آماده پذيرايى مهاجران كردند كه خانه دل و جان و محيط شهر خود را تا آنجا كه مىتوانستند آماده ساختند .\r\nتعبير « من قبلهم » نشان مىدهد كه اينها همه قبل از هجرت مسلمانان مكه بوده است ، و مهم همين است .\r\nمطابق اين تفسير انصار مدينه نيز جزء مستحقين اين اموال بودند ، و اين منافات با آنچه از پيغمبر اكرم ص نقل شده است كه تنها به دو يا سه نفر از طايفه انصار از اموال بنى نضير بخشيد ، ندارد ، زيرا ممكن است در ميان انصار افراد مسكين و فقير غير از آن چند نفر نبوده ، در حالى كه شرط قبول اين اموال فقر و نياز بوده است ، به عكس مهاجرين كه اگر هم مصداق فقير نبوده‌اند مصداق « ابن السبيل » محسوب مىشدند ( 1 ) .\r\nسپس به سه توصيف ديگر كه بيانگر كل روحيات انصار مىباشد پرداخته ، چنين مىگويد :\r\n« آنها چنان هستند كه هر مسلمانى را به سوى آنها هجرت كند دوست\r\n\r\n","description":"","footnote":"\r\n( 1 ) اما مطابق تفسير ديگرى « * ( وَالَّذِينَ تَبَوَّؤُا الدَّارَ ) * » مبتدا است و « يحبون » خبر آن مىباشد ، و مجموعا جمله مستقلى را تشكيل مىدهد و ارتباطى با جمله قبل كه در باره مصرف « فىء » است ندارد ، ولى روشن است كه تفسير اول مناسبتر مىباشد .\r\n","page_name":" 517 ","page_number":517},
  {"content":"\r\nدارند « ( * ( يُحِبُّونَ مَنْ هاجَرَ إِلَيْهِمْ ) * ) .\r\nو در اين زمينه تفاوتى ميان مسلمانان از نظر آنها نيست ، بلكه مهم نزد آنان مساله ايمان و هجرت است ، و اين دوست داشتن يك ويژگى مستمر آنها محسوب مىشود .\r\n« ديگر اينكه آنها در درون سينه‌هاى خود نيازى نسبت به آنچه به مهاجران داده شده احساس نمىكنند » ( * ( وَلا يَجِدُونَ فِي صُدُورِهِمْ حاجَةً مِمَّا أُوتُوا ) * ) .\r\nنه چشم داشتى به غنائمى كه به آنها داده شده است دارند ، و نه نسبت به آنها حسد مىورزند و نه حتى در درون دل احساس نياز به آنچه به آنها اعطا شده مىكنند ، و اصلا اين امور به خيال آنها نمىگذرد ، و اين نهايت بلندنظرى و بزرگوارى انصار را نشان مىدهد .\r\nو در مرحله سوم مىافزايد : « آنها مهاجران را بر خود مقدم مىدارند هر چند شديدا فقير باشند » ( * ( وَيُؤْثِرُونَ عَلى أَنْفُسِهِمْ وَلَوْ كانَ بِهِمْ خَصاصَةٌ ) * ) ( 1 ) .\r\nو به اين ترتيب « محبت » و « بلندنظرى » و « ايثار » سه ويژگى پر افتخار آنها است .\r\nمفسران در شان نزول اين آيه داستانهاى متعددى نقل كرده‌اند ، « ابن عباس » مىگويد : پيغمبر گرامى اسلام ص روز پيروزى بر يهود بنى نضير به انصار فرمود : « اگر مايل هستيد اموال و خانه هايتان را با مهاجران تقسيم كنيد ، و در اين غنائم با آنها شريك شويد ، و اگر مىخواهيد اموال و خانه هايتان از آن شما باشد و از اين غنائم چيزى به شما داده نشود » ؟ !\r\n\r\n","description":"","footnote":"\r\n( 1 ) « خصاصة » از ماده « خصاص » ( بر وزن اساس ) به معنى شكافهايى است كه در ديوار خانه به وجود مىآيد و از آنجا كه فقر در زندگى انسان ايجاد شكاف مىكند از آن تعبير به « خصاصة » شده است .\r\n","page_name":" 518 ","page_number":518},
  {"content":"\r\nانصار گفتند : هم اموال و خانه هايمان را با آنها تقسيم مىكنيم ، و هم چشم داشتى به غنائم نداريم ، و مهاجران را بر خود مقدم مىشمريم ، آيه فوق نازل شد و اين روحيه عالى آنها را ستود ( 1 ) .\r\nدر حديث ديگرى مىخوانيم : كسى خدمت پيامبر ص آمد و عرض كرد :\r\nگرسنه‌ام ، پيغمبر ص دستور داد از منزل غذايى براى او بياورند ، ولى در منزل حضرت غذا نبود ، فرمود : چه كسى امشب اين مرد را ميهمان مىكند ؟\r\nمردى از انصار اعلام آمادگى كرد ، و او را به منزل خويش برد ، اما جز مقدار كمى غذا براى كودكان خود چيزى نداشت ، سفارش كرد غذا را براى ميهمان بياوريد ، و چراغ را خاموش كرد و به همسرش گفت : كودكان را هر گونه ممكن است چاره كن تا خواب روند ، سپس زن و مرد بر سر سفره نشستند و بى آنكه چيزى از غذا در دهان بگذارند دهان خود را تكان مىدادند ، ميهمان گمان كرد آنها نيز همراه او غذا مىخورند ، و به مقدار كافى خورد و سير شد ، و آنها شب گرسنه خوابيدند ، صبح خدمت پيامبر ص آمدند پيامبر ص نگاهى به آنها كرد و تبسمى فرمود ( و بى آنكه آنها سخنى بگويند ) آيه فوق را تلاوت كرد و ايثار آنها را ستود .\r\nدر رواياتى كه از طرق اهل بيت ع رسيده مىخوانيم : ميزبان على ع و كودكان فرزندان او ، و كسى كه كودكان را گرسنه خواباند بانوى اسلام فاطمه زهرا ع بود ( 2 ) .\r\nبايد توجه داشت كه داستان اول ممكن است شان نزول آيه باشد ، ولى دومى نوعى تطبيق پيامبر ص است كه در مورد اين ميهمانى ايثارگرانه آيه را تلاوت فرمود ، بنا بر اين نزول آيات در مورد انصار منافاتى با ميزبان بودن على ع ندارد .\r\n\r\n","description":"","footnote":"\r\n( 1 و 2 ) مجمع البيان جلد 9 صفحه 260 .\r\n","page_name":" 519 ","page_number":519},
  {"content":"\r\nبعضى نيز نوشته‌اند اين آيه در مورد جنگجويان « احد » نازل شده كه هفت نفر از آنها سخت تشنه و مجروح بودند ، كسى آبى به مقدار نوشيدن يك نفر آورد و سراغ هر يك رفت به ديگرى حواله داد ، و او را بر خود مقدم شمرد ، و سرانجام همگى تشنه جان سپردند و خداوند اين ايثارگرى آنها را ستود ( 1 ) .\r\nولى روشن است كه اين آيه در داستان « بنى نضير » نازل شده ، اما به خاطر عموميت مفهوم آن قابل تطبيق بر موارد مشابه است .\r\nو در پايان آيه براى تاكيد بيشتر روى اين اوصاف كريمه ، و بيان نتيجه آن مىافزايد : « و كسانى كه خداوند آنها را از بخل و حرص نفس خويش باز - داشته ، رستگارانند » ( * ( وَمَنْ يُوقَ شُحَّ نَفْسِه فَأُولئِكَ هُمُ الْمُفْلِحُونَ ) * ) .\r\n« شح » چنان كه « راغب » در « مفردات » مىگويد به معنى بخل توأم با حرص است كه به صورت عادت در آيد .\r\n« يوق » از ماده « وقاية » گرچه به صورت فعل مجهول است اما پيداست كه فاعل آن در اينجا خدا است ، يعنى هر كس خداوند او را از اين صفت مذموم نگاهدارى كند رستگار است .\r\nدر حديثى مىخوانيم كه امام صادق ع به يكى از اصحاب خود فرمود :\r\nا تدرى ما الشحيح : « آيا مىدانى شحيح كيست » ؟ ! او در جواب عرض مىكند : هو البخيل : « منظور بخيل است » .\r\nامام فرمود :\r\nالشح اشد من البخل ، ان البخيل يبخل بما فى يده ، و الشحيح يشح بما فى ايدى الناس و على ما فى يده ، حتى لا يرى فى ايدى الناس شيئا الا تمنى ان يكون له بالحل و الحرام ، و لا يقنع بما رزقه اللَّه عز و جل ! :\r\n« شح از بخل شديدتر است ، » بخيل « كسى است كه در مورد آنچه دارد\r\n\r\n","description":"","footnote":"\r\n( 1 ) همان مدرك .\r\n","page_name":" 520 ","page_number":520},
  {"content":"\r\nبخل مىورزد ، ولى « شحيح » هم نسبت به آنچه در دست مردم است بخل مىورزد و هم آنچه خود در اختيار دارد ، تا آنجا كه هر چه را در دست مردم ببيند آرزو مىكند آن را به چنگ آورد ، خواه از طريق حلال باشد يا حرام و هرگز قانع به آنچه خداوند به او روزى داده نيست » ( 1 ) . در حديث ديگرى مىخوانيم :\r\nلا يجتمع الشح و الايمان فى قلب رجل مسلم ! ، و لا يجتمع غبار فى سبيل اللَّه و دخان جهنم فى جوف رجل مسلم ! :\r\n« بخل و حرص و ايمان در قلب مرد مسلمان جمع نمىشود ، همانگونه كه غبار راه جهاد و دود جهنم در درون يك انسان مجتمع نمىگردد » ( 2 ) .\r\nكوتاه سخن اينكه : از آيه فوق به خوبى استفاده مىشود كه ترك بخل و حرص انسان را به رستگارى مىرساند ، در حالى كه آلودگى به اين صفت مذموم كاخ سعادت انسان را ويران مىسازد .\r\nدر آخرين آيه مورد بحث سخن از گروه سومى از مسلمين به ميان مىآورد كه با الهام از قرآن مجيد در ميان ما به عنوان « تابعين » معروف شده‌اند ، و بعد از مهاجران و انصار كه در آيات قبل سخن از آنها به ميان آمد سومين گروه عظيم مسلمين را تشكيل مىدهند :\r\nمىفرمايد : « و كسانى كه بعد از آنها آمدند مىگويند : پروردگارا ! ما و برادران ما را كه در ايمان بر ما پيشى گرفتند بيامرز ، و در دلهايمان حسد و كينه اى نسبت به مؤمنان قرار مده ، پروردگارا ! تو مهربان و رحيمى » ( و الذين جاؤا * ( مِنْ بَعْدِهِمْ يَقُولُونَ رَبَّنَا اغْفِرْ لَنا وَلإِخْوانِنَا الَّذِينَ سَبَقُونا بِالإِيمانِ وَلا تَجْعَلْ فِي قُلُوبِنا غِلًّا لِلَّذِينَ آمَنُوا رَبَّنا إِنَّكَ رَؤُفٌ رَحِيمٌ ) * ) .\r\n\r\n","description":"","footnote":"\r\n( 1 ) « نور الثقلين » جلد 5 صفحه 291 حديث 64 .\r\n( 2 ) « مجمع البيان » جلد 9 صفحه 262 .\r\n","page_name":" 521 ","page_number":521},
  {"content":"\r\nگرچه بعضى از مفسران مفهوم اين جمله را محدود به كسانى كرده‌اند كه بعد از پيروزى اسلام و فتح مكه به مسلمانان پيوستند ، ولى هيچ دليلى بر اين محدوديت نيست ، بلكه تمام مسلمين را تا دامنه قيامت شامل مىشود ، و به فرض كه آيه ناظر به آن گروه خاص باشد از نظر ملاك و معيار و نتيجه عموميت دارد ، و به اين ترتيب آيات سه گانه فوق تمام مسلمين عالم را كه در سه عنوان « مهاجرين » و « انصار » و « تابعين » خلاصه مىشوند شامل مىگردد .\r\nجمله « * ( وَالَّذِينَ جاؤُ ) * . . . » ظاهرا عطف بر « * ( لِلْفُقَراءِ الْمُهاجِرِينَ ) * » است و بيانگر اين واقعيت مىباشد كه اموال « فىء » منحصر به نيازمندان مهاجرين و انصار نيست ، بلكه ساير نيازمندان مسلمين را در طول تاريخ شامل مىشود .\r\nاين احتمال نيز داده شده كه جمله مستقلى باشد ( به اين ترتيب كه و الذين جاؤا مبتدا و يقولون خبر است ) ولى تفسير اول با توجه به هماهنگى آن با آيات قبل مناسبتر به نظر مىرسد .\r\nقابل توجه اينكه در اينجا نيز اوصاف سه گانه اى براى تابعين ذكر مىكند :\r\nنخست اينكه آنها به فكر اصلاح خويش و طلب آمرزش و توبه در پيشگاه خداوندند .\r\nديگر اينكه نسبت به پيشگامان در ايمان همچون برادران بزرگترى مىنگرند كه از هر نظر مورد احترامند ، و براى آنها نيز تقاضاى آمرزش از پيشگاه خداوند مىكنند .\r\nسوم اينكه آنها مىكوشند هر گونه كينه و دشمنى و حسد را از درون دل خود بيرون بريزند ، و از خداوند رؤف و رحيم در اين راه يارى مىطلبند ، و به اين ترتيب « خودسازى » و « احترام به پيشگامان در ايمان » و « دورى از كينه\r\n","description":"","footnote":"","page_name":" 522 ","page_number":522},
  {"content":"\r\nو حسد « از ويژگيهاى آنها است .\r\n« غل » ( بر وزن سل ) چنان كه قبلا نيز گفته‌ايم در اصل به معنى نفوذ مخفيانه چيزى است ، و لذا به آب جارى در ميان درختان « غلل » مىگويند ، و از آنجا كه حسد و عداوت و دشمنى به طرز مرموزى در قلب انسان نفوذ مىكند به آن « غل » گفته شده ، بنا بر اين « غل » تنها به معنى « حسد » نيست بلكه مفهوم وسيعى دارد كه بسيارى از صفات مخفى و زشت اخلاقى را شامل مىشود .\r\nتعبير به « اخوان » ( برادران ) و استمداد از خداوند رؤف و رحيم در پايان آيه همه حاكى از روح محبت و صفا و برادرى است كه بر كل جامعه اسلامى بايد حاكم باشد و هر كس هر نيكى را مىخواهد تنها براى خود نخواهد ، بلكه تلاشها و تقاضاها همه به صورت جمعى و براى جمع انجام گيرد ، و هر گونه كينه و عداوت و دشمنى و بخل و حرص و حسد از سينه‌ها شسته شود و اين است يك جامعه اسلامى راستين .\r\n\r\nنكته : صحابه در ميزان قرآن و تاريخ\r\nدر اينجا بعضى از مفسران بدون توجه به اوصافى كه براى هر يك از « مهاجران » و « انصار » و « تابعين » در آيات فوق آمده باز اصرار دارند كه همه « صحابه » را بدون استثنا پاك و منزه بشمرند ، و كارهاى خلافى كه احيانا در زمان خود پيامبر ص يا بعد از او از بعضى از آنان سر زده با ديده اغماض بنگرند ، و هر كس را در صف مهاجران و انصار و تابعين قرار گرفته چشم بسته محترم و مقدس بدانند .\r\nدر حالى كه آيات فوق پاسخ دندانشكنى به اين افراد مىدهد ، و ضوابط\r\n","description":"","footnote":"","page_name":" 523 ","page_number":523},
  {"content":"\r\n« مهاجران » راستين و « انصار » و « تابعين » را دقيقا معين مىكند .\r\nدر « مهاجران » اخلاص ، و جهاد ، و صدق را مىشمرد .\r\nو در « انصار » محبت نسبت به مهاجران ، و ايثار ، و پرهيز از هر گونه بخل و حرص را ذكر مىكند .\r\nو در « تابعين » خودسازى و احترام به پيشگامان در ايمان ، و پرهيز از هر گونه كينه و حسد را بيان مىنمايد .\r\nبا اين حال ما چگونه مىتوانيم كسانى را كه فى المثل در جنگ جمل حضور يافتند ، و روى امام خود شمشير كشيدند ، نه اخوت اسلامى را رعايت كردند ، و نه سينه‌ها را از غل و كينه و حسد و بخل پاك ساختند ، و نه سبقت در ايمان على ع را محترم شمردند محترم بشمريم و هر گونه انتقاد از آنها را گناه بدانيم و چشم بسته در برابر سخنان اين و آن تسليم شويم ؟ ! بنا بر اين ما در عين احترام به پيشگامان در خط ايمان پرونده اعمال آنها را چه در عصر پيامبر ص ، و چه در طوفانهاى شديدى كه بعد از او در جامعه اسلامى در گرفت ، دقيقا تحت بررسى قرار مىدهيم ، و بر اساس معيارهايى كه در همين آيات از قرآن دريافته‌ايم ، در باره آنها قضاوت و داورى مىكنيم ، پيوند خود را با آنها كه بر سر عهد و پيمان خود باقى ماندند محكم مىسازيم ، و از آنها كه در عصر پيامبر ص يا بعد از او رابطه خود را گسستند مىبريم ، اين است يك منطق صحيح و هماهنگ با حكم قرآن و عقل .\r\n","description":"","footnote":"","page_name":" 524 ","page_number":524},
  {"content":"\r\n\r\n[ سوره الحشر ‹ 59 › : آيات 11 تا 14 
  ]\r\nأَ لَمْ تَرَ إِلَى الَّذِينَ نافَقُوا يَقُولُونَ لإِخْوانِهِمُ الَّذِينَ كَفَرُوا مِنْ أَهْلِ الْكِتابِ لَئِنْ أُخْرِجْتُمْ لَنَخْرُجَنَّ مَعَكُمْ وَلا نُطِيعُ فِيكُمْ أَحَداً أَبَداً وَإِنْ قُوتِلْتُمْ لَنَنْصُرَنَّكُمْ وَاللَّه يَشْهَدُ إِنَّهُمْ لَكاذِبُونَ ‹ 11 › لَئِنْ أُخْرِجُوا لا يَخْرُجُونَ مَعَهُمْ وَلَئِنْ قُوتِلُوا لا يَنْصُرُونَهُمْ وَلَئِنْ نَصَرُوهُمْ لَيُوَلُّنَّ الأَدْبارَ ثُمَّ لا يُنْصَرُونَ ‹ 12 › لأَنْتُمْ أَشَدُّ رَهْبَةً فِي صُدُورِهِمْ مِنَ اللَّه ذلِكَ بِأَنَّهُمْ قَوْمٌ لا يَفْقَهُونَ ‹ 13 › لا يُقاتِلُونَكُمْ جَمِيعاً إِلَّا فِي قُرىً مُحَصَّنَةٍ أَوْ مِنْ وَراءِ جُدُرٍ بَأْسُهُمْ بَيْنَهُمْ شَدِيدٌ تَحْسَبُهُمْ جَمِيعاً وَقُلُوبُهُمْ شَتَّى ذلِكَ بِأَنَّهُمْ قَوْمٌ لا يَعْقِلُونَ ‹ 14 ›\r\n","description":"","footnote":"","page_name":" 525 ","page_number":525},
  {"content":"\r\n\r\nترجمه :\r\n11 - آيا منافقان را نديدى كه پيوسته به برادران كفارشان از اهل كتاب مىگفتند : هر گاه شما را ( از وطن ) بيرون كنند ما هم با شما خواهيم بود ، و سخن هيچكس را در باره شما اطاعت نخواهيم كرد ، و اگر با شما پيكار شود ياريتان خواهيم كرد ، و خداوند شهادت مىدهد كه آنها دروغگويانند ! 12 - اگر آنها را بيرون كنند با آنان بيرون نمىروند ، و اگر با آنها پيكار شود ياريشان نخواهند كرد ، و اگر ياريشان كنند پشت به ميدان كرده فرار مىكنند ، سپس كسى آنها را يارى نمىكند .\r\n13 - وحشت از شما در دلهاى آنها بيش از ترس از خدا است ، اين به خاطر آن است كه آنها گروهى نادانند .\r\n14 - آنها هرگز با شما به صورت دستجمعى نمىجنگند جز در دژهاى محكم يا از پشت ديوارها ! پيكارشان در ميان خودشان شديد است ( اما در برابر شما ناتوانند ) به ظاهرشان مىنگرى آنها را متحد مىبينى در حالى كه دلهاى آنها پراكنده است اين به خاطر آن است كه قومى بىعقلند !\r\n\r\nشان نزول :\r\nبعضى از مفسران شان نزولى براى آيات فوق نقل كرده‌اند كه خلاصه اش چنين است :\r\nجمعى از منافقان مدينه مانند « عبد اللَّه بن ابى » و يارانش مخفيانه كسى را به سراغ يهود « بنى نضير » فرستادند و گفتند : شما محكم در جاى خود بايستيد ، از خانه‌هاى خود بيرون نرويد ، و دژهاى خود را محكم سازيد ، ما دو هزار نفر ياور از قوم خود و ديگران داريم و تا آخرين نفس با شما هستيم ، طايفه بنى قريظه و ساير هم پيمانهاى شما از قبيله غطفان نيز با شما همراهى مىكنند .\r\nهمين امر سبب شد كه يهود « بنى نضير » بر مخالفت پيامبر ص تشويق\r\n","description":"","footnote":"","page_name":" 526 ","page_number":526},
  {"content":"\r\nشوند ، اما در اين هنگام يكى از بزرگان « بنى نضير » بنام « سلام » به « حيى بن اخطب » كه سرپرست برنامه‌هاى « بنى نضير » بود گفت : اعتنايى به حرف « عبد اللَّه بن ابى » نكنيد ، او مىخواهد تو را تشويق به جنگ محمد ص كند ، و خودش در خانه بنشيند و شما را تسليم حوادث نمايد « حييى » گفت : ما جز دشمنى محمد ص و پيكار با او چيزى را نمىشناسيم ، « سلام » در پاسخ او گفت : به خدا سوگند من مىبينم سرانجام ما را از اين سرزمين بيرون مىكنند ، و اموال و شرف ما بر باد مىرود كودكان ما اسير ، و جنگجويان ما كشته مىشوند ( 1 ) .\r\nآيات فوق سرانجام اين ماجرا را بازگو مىكند .\r\nبعضى معتقدند اين آيات قبل از ماجراى يهود « بنى نضير » نازل شده و حكايت از حوادث آينده اين ماجرا مىكند ، و به همين دليل آن را از خبرهاى غيبى قرآن مىشمرند .\r\nلحن آيات كه به صورت فعل مضارع ذكر شده گرچه اين نظر را تاييد مىكند ولى پيوند اين آيات با آيات پيشين كه بعد از ماجراى شكست بنى نضير و تبعيد آنها نازل گرديده نشان مىدهد كه اين آيات نيز بعد از اين ماجرا نازل شده و تعبير به فعل مضارع به عنوان حكايت حال است ( دقت كنيد ) .\r\n\r\nتفسير : نقش منافقان در فتنه‌هاى يهود\r\nبعد از بيان ماجراى طايفه يهود « بنى نضير » در آيات گذشته ، و شرح\r\n\r\n","description":"","footnote":"\r\n( 1 ) « روح البيان » جلد 9 صفحه 439 - همين معنى با تفاوتهايى در « تفسير در المنثور » جلد 6 صفحه 199 آمده است .\r\n","page_name":" 527 ","page_number":527},
  {"content":"\r\nحال سه گروه از مؤمنان يعنى « مهاجرين » و « انصار » و « تابعين » با ويژگيهاى هر كدام ، در آيات مورد بحث به شرح حال گروه ديگرى يعنى منافقان و نقش آنها در اين ماجرا مىپردازد ، تا وضع حال همه را در مقايسه با يكديگر روشنتر سازد ، و اين روش قرآن است كه براى معرفى گروه‌ها آنها را در مقايسه با يكديگر قرار مىدهد .\r\nنخست روى سخن را به پيامبر ص كرده مىفرمايد : « آيا منافقان را نديدى كه پيوسته به برادران كفارشان از اهل كتاب مىگفتند : اگر شما را از وطن بيرون كنند ما هم با شما خواهيم بود ، و سخن هيچكس را در باره شما اطاعت نخواهيم كرد ، و اگر هم با شما پيكار شود شما را يارى خواهيم كرد » ( * ( أَ لَمْ تَرَ إِلَى الَّذِينَ نافَقُوا يَقُولُونَ لإِخْوانِهِمُ الَّذِينَ كَفَرُوا مِنْ أَهْلِ الْكِتابِ لَئِنْ أُخْرِجْتُمْ لَنَخْرُجَنَّ مَعَكُمْ وَلا نُطِيعُ فِيكُمْ أَحَداً أَبَداً وَإِنْ قُوتِلْتُمْ لَنَنْصُرَنَّكُمْ ) * ) .\r\nو به اين ترتيب اين گروه از منافقان به طايفه يهود سه مطلب را قول دادند كه در همه دروغ مىگفتند : نخست اينكه اگر شما را از اين سرزمين بيرون رانند ما هم بعد از شما در اينجا نمىمانيم تا جاى خالى شما را ببينيم ! ديگر اينكه اگر دستورى بر ضد شما صادر شود از هر كس و هر مقام باشد ، نه حالا ، هيچوقت اطاعت نمىكنيم ! سوم اينكه اگر پاى كارزار به ميان آيد ما دوش به دوش شما ايستاده‌ايم ، و در يارى شما هيچگونه ترديدى به خود راه نمىدهيم ! آرى اينها قولهايى بود كه منافقان قبل از اين ماجرا به يهود دادند ، ولى حوادث بعد نشان داد كه همه دروغ بود .\r\nو به همين دليل قرآن با صراحت مىگويد : « خداوند شهادت مىدهد كه آنها دروغگويانند » ( * ( وَاللَّه يَشْهَدُ إِنَّهُمْ لَكاذِبُونَ ) * ) .\r\n","description":"","footnote":"","page_name":" 528 ","page_number":528},
  {"content":"\r\nچه تعبير تكان دهنده اى كه با انواع تاكيدها همراه است ، ذكر خداوند به عنوان شاهد و گواه ، و آوردن جمله به صورت جمله اسميه ، و نيز استفاده از « ان » و « لام تاكيد » همه نشان مىدهد كه « دروغ » و « نفاق » چنان به هم آميخته است كه جدايى در ميان اين دو ممكن نيست ، هميشه منافقان دروغگو بوده‌اند ، و غالبا دروغگويان منافقند .\r\nتعبير به « اخوانهم » ( برادرانشان ) نشان مىدهد كه رابطه و پيوند بسيار نزديكى ميان « منافقان » و « كفار » است ، همانگونه كه در آيات قبل روى رابطه اخوت در ميان مؤمنان تكيه شده بود با اين تفاوت كه مؤمنان در اخوت خود صادقند ، و لذا از هيچگونه ايثار و فداكارى مضايقه نمىكنند و به عكس منافقان هيچگونه وفادارى و همدردى ندارند ، و در سختترين لحظات دست از برادران خود بر مىدارند و اين است تفاوت اخوت مؤمنان و كافران .\r\nجمله « * ( وَلا نُطِيعُ فِيكُمْ أَحَداً أَبَداً ) * » ( ما هرگز سخن هيچكس را در مورد شما اطاعت نخواهيم كرد ) اشاره به اين است كه توصيه‌ها و هشدارها و اخطارهاى محمد را در مورد شما كاملا ناديده خواهيم گرفت .\r\nسپس براى توضيح بيشتر در باره دروغگويى آنها مىافزايد : « اگر يهود را بيرون كنند اين منافقان با آنها بيرون نمىروند » ( * ( لَئِنْ أُخْرِجُوا لا يَخْرُجُونَ مَعَهُمْ ) * ) .\r\n« و اگر با آنها پيكار شود ياريشان نخواهند كرد » ( * ( وَلَئِنْ قُوتِلُوا لا - يَنْصُرُونَهُمْ ) * ) .\r\n« و به فرض كه به گفته خود عمل كنند و به ياريشان برخيزند به زودى پشت به ميدان كرده فرار مىكنند » ! ( * ( وَلَئِنْ نَصَرُوهُمْ لَيُوَلُّنَّ الأَدْبارَ ) * ) .\r\n« و بعد از آن هرگز يارى نخواهند داشت » ( * ( ثُمَّ لا يُنْصَرُونَ ) * ) .\r\n","description":"","footnote":"","page_name":" 529 ","page_number":529},
  {"content":"\r\nلحن قاطع و كوبنده اين آيات لرزه بر اندام هر منافق و مخالفى مىافكند ، به خصوص اينكه آيه گرچه در مورد خاصى نازل شده ولى به طور مسلم مخصوص آن نيست ، اين يك اصل كلى است در رابطه « منافقان » با « ساير دشمنان اسلام » و همكارى نزديك آنان با يكديگر و وعد وعيدهايى كه به هم مىدهند ، و بى پايه بودن تمام اين قول و قرارها است .\r\nاين امر نه تنها در گذشته تاريخ اسلام رخ داد كه امروز هم نمونه‌هاى زنده آن را در همكارى منافقان در كشورهاى اسلامى با دشمنان اسلام به چشم مىبينيم ، و در فردا و فرداها نيز صادق است ، و مسلما اگر مؤمنان راستين به وظائف خود عمل كنند بر آنها پيروز خواهند شد و نقشه هاشان نقش بر آب مىگردد .\r\nدر آيه بعد به تشريح علت اين شكست پرداخته ، مىگويد : « وحشت از شما در دلهاى آنها بيش از خوف از خدا است » ( * ( لأَنْتُمْ أَشَدُّ رَهْبَةً فِي صُدُورِهِمْ مِنَ اللَّه ) * ) .\r\nچون از خدا نمىترسند از همه چيز وحشت دارند ، مخصوصا از دشمنان مؤمن و مقاومى چون شما .\r\n« اين به خاطر آن است كه آنها گروهى نادان هستند » ( * ( ذلِكَ بِأَنَّهُمْ قَوْمٌ لا يَفْقَهُونَ ) * ) .\r\nرهبة در اصل به معنى ترسى است كه توأم با اضطراب و پرهيز باشد ، و در حقيقت ترس و وحشتى است عميق و ريشه دار كه آثار آن در عمل ظاهر گردد .\r\nگرچه آيه فوق در مورد يهود « بنى نضير » و عوامل شكست آنها در برابر مسلمين نازل شده ولى محتواى آن يك حكم كلى و عمومى است ، چرا كه در قلب\r\n","description":"","footnote":"","page_name":" 530 ","page_number":530},
  {"content":"\r\nانسان هرگز دو خوف با هم جمع نمىشود ، ترس از خدا ، و ترس از ما سوى اللَّه ، زيرا همه چيز مسخر فرمان خدا است ، و هر كس از خدا بترسد و از قدرت او آگاه باشد دليلى ندارد كه از غير او ترسان باشد ، و سرچشمه همه اين بدبختيها جهل و نادانى و عدم درك حقيقت توحيد است .\r\nاگر مسلمانان امروز به معنى واقعى كلمه ، « مسلمان » و « مؤمن » و « موحد » باشند نه تنها از قدرتهاى بزرگ نظامى و صنعتى دنياى امروز به خود وحشتى راه نمىدهند ، بلكه آن قدرتها از آنها مىترسند ، چنان كه نمونه‌هاى زنده آن را با چشم مىبينيم كه با آن همه سلاح و وسائل پيشرفته باز از « ملتى كوچك ولى مؤمن و از جان گذشته » در وحشتند .\r\nنظير همين معنى در آيه 151 سوره آل عمران نيز آمده است : سَنُلْقِي فِي قُلُوبِ الَّذِينَ كَفَرُوا الرُّعْبَ بِما أَشْرَكُوا بِاللَّه ما لَمْ يُنَزِّلْ بِه سُلْطاناً وَمَأْواهُمُ النَّارُ وَبِئْسَ مَثْوَى الظَّالِمِينَ : « به زودى در دلهاى كافران رعب و وحشت مىافكنيم ، چرا كه بدون دليل چيزهايى را براى خدا شريك قرار دادند ، و جايگاه آنها آتش است ، و چه بد جايگاهى است قرارگاه ظالمان » ! سپس به بيان نشانه روشنى از اين ترس درونى پرداخته ، مىافزايد : « آنها هرگز با شما به صورت دسته جمعى جز در دژهاى محكم يا از پشت ديوارها نمىجنگند ، و از رويارويى با شما وحشت دارند » ( * ( لا يُقاتِلُونَكُمْ جَمِيعاً إِلَّا فِي قُرىً مُحَصَّنَةٍ أَوْ مِنْ وَراءِ جُدُرٍ ) * ) .\r\n« قرى » جمع « قريه » به معنى آبادى است ، اعم از شهر يا روستا ، و گاه به معنى انسانهاى مجتمع در يك محل نيز آمده است .\r\n« محصنة » از ماده « حصن » ( بر وزن جسم ) به معنى دژ مىباشد ، بنا بر اين « قرى محصنه » به آباديهايى گفته مىشود كه به وسيله برج و بارو يا\r\n","description":"","footnote":"","page_name":" 531 ","page_number":531},
  {"content":"\r\nكندن خندق يا موانع ديگر از هجوم دشمن در امان است .\r\n« جدر » جمع « جدار » به معنى ديوار است ، و ريشه اصلى اين لغت به معنى ارتفاع و بلندى است .\r\nآرى آنها چون از دژ ايمان و توكل بر خدا بيرون هستند جز در پناه ديوارها و قلعه‌هاى محكم جرأت جنگ و رويارويى با مؤمنان ندارند ! .\r\nسپس مىافزايد : اما اين نه بخاطر آن است كه آنها افرادى ضعيف و ناتوان و ناآگاه به فنون جنگند « بلكه به هنگامى كه درگيرى در ميان خودشان رخ مىدهد پيكارشان شديد است » ( * ( بَأْسُهُمْ بَيْنَهُمْ شَدِيدٌ ) * ) .\r\nاما در برابر شما صحنه دگرگون مىشود ، و رعب و وحشت و اضطراب عجيبى بر آنها حكمفرما مىگردد .\r\nالبته اين نيز تقريبا يك اصل كلى است در مورد پيكار همه اقوام بى ايمان در ميان خودشان ، و سپس پيكار با مؤمنان و نمونه‌هاى آن را در تاريخ معاصر كرارا ديده‌ايم كه وقتى افراد بى خبر از خدا به جان هم افتاده ، چنان محكم يكديگر را كوبيده‌اند كه انسان در جنگجويى آنها شك نمىكند ، اما هنگامى كه در مقابل گروهى مؤمن و آماده « شهادت فى سبيل اللَّه » قرار مىگيرند فورا خود را به پشت سلاحها و سنگرها و دژهاى مستحكم مىكشند و وحشت سر تا پاى آنها را فرا مىگيرد ، و به راستى اگر مسلمانان ، ايمان و ارزشهاى اسلامى را زنده و حاكم كنند باز در مقابل دشمنان از چنين عامل برترى برخوردار خواهند بود .\r\nو در ادامه همين آيه ، به عامل ديگرى براى شكست و ناكامى آنها پرداخته ، مىفرمايد : « به ظاهر آنها كه مىنگرى آنها را متحد و متفق تصور مىكنى ، در حالى كه دلهاى آنها پراكنده است ، و اين به دليل آن است كه قومى هستند ناآگاه و فاقد تعقل » ( * ( تَحْسَبُهُمْ جَمِيعاً وَقُلُوبُهُمْ شَتَّى ذلِكَ بِأَنَّهُمْ قَوْمٌ لا يَعْقِلُونَ ) * ) .\r\n« شتى » جمع « شتيت » يعنى « متفرق » .\r\n","description":"","footnote":"","page_name":" 532 ","page_number":532},
  {"content":"\r\nراستى كه قرآن در تحليل مسائل بسيار دقيق و الهام بخش است ، مىگويد :\r\n« تفرقه و نفاق درونى » ناشى از « جهل و بيخبرى و نادانى » است ، چرا كه « جهل » عامل شرك است ، و شرك عامل پراكندگى ، و پراكندگى سبب شكست ، و به عكس « علم » عامل توحيد در عقيده و عمل و اتفاق و هماهنگى است كه آن هم به نوبه خود سرچشمه پيروزيها است .\r\nو به اين ترتيب انسجام ظاهرى افراد بى ايمان و پيمان وحدت نظامى و اقتصادى آنها هرگز نبايد ما را فريب دهد ، چرا كه در پشت اين پيمانها و شعارهاى وحدت ، دلهاى پراكنده اى قرار دارد ، و دليل آن هم روشن است ، زيرا هر كدام حافظ منافع مادى خويشند ، و مىدانيم منافع مادى هميشه در تضاد است ، در حالى كه وحدت و انسجام مؤمنان بر اساس اصولى است كه تضاد در آن راه ندارد ، يعنى اصل ايمان و توحيد و ارزشهاى الهى ، بنا بر اين هر جا شكست و ناكامى دامن مسلمين را بگيرد طبق آيات فوق دليلش اين است كه از حقيقت ايمان فاصله گرفته‌اند و تا باز نگردند وضع آنها دگرگون نخواهد شد .\r\n","description":"","footnote":"","page_name":" 533 ","page_number":533},
  {"content":"\r\n\r\n[ سوره الحشر ‹ 59 › : آيات 15 تا 20 
  ]\r\nكَمَثَلِ الَّذِينَ مِنْ قَبْلِهِمْ قَرِيباً ذاقُوا وَبالَ أَمْرِهِمْ وَلَهُمْ عَذابٌ أَلِيمٌ ‹ 15 › كَمَثَلِ الشَّيْطانِ إِذْ قالَ لِلإِنْسانِ اكْفُرْ فَلَمَّا كَفَرَ قالَ إِنِّي بَرِيءٌ مِنْكَ إِنِّي أَخافُ اللَّه رَبَّ الْعالَمِينَ ‹ 16 › فَكانَ عاقِبَتَهُما أَنَّهُما فِي النَّارِ خالِدَيْنِ فِيها وَذلِكَ جَزاءُ الظَّالِمِينَ ‹ 17 › يا أَيُّهَا الَّذِينَ آمَنُوا اتَّقُوا اللَّه وَلْتَنْظُرْ نَفْسٌ ما قَدَّمَتْ لِغَدٍ وَاتَّقُوا اللَّه إِنَّ اللَّه خَبِيرٌ بِما تَعْمَلُونَ ‹ 18 › وَلا تَكُونُوا كَالَّذِينَ نَسُوا اللَّه فَأَنْساهُمْ أَنْفُسَهُمْ أُولئِكَ هُمُ الْفاسِقُونَ ‹ 19 ›\r\nلا يَسْتَوِي أَصْحابُ النَّارِ وَأَصْحابُ الْجَنَّةِ أَصْحابُ الْجَنَّةِ هُمُ الْفائِزُونَ ‹ 20 ›\r\n\r\nترجمه :\r\n15 - كار اين گروه از يهود همانند كسانى است كه كمى قبل از آنها بودند ، طعم تلخ كار خود را چشيدند و براى آنها عذاب دردناك است .\r\n","description":"","footnote":"","page_name":" 534 ","page_number":534},
  {"content":"\r\n16 - كار آنها همچون شيطان است كه به انسان گفت كافر شو ( تا مشكلات تو را حل كنم ! ) اما هنگامى كه كافر شد گفت : من از تو بيزارم ، من از خداوندى كه پروردگار عالميان است بيم دارم ! 17 - سرانجام كار آنها اين شد كه هر دو در آتش دوزخند ، جاودانه در آن مىمانند ، و اين است كيفر ستمكاران ! 18 - اى كسانى كه ايمان آورده‌ايد ! از مخالفت خدا بپرهيزيد ، و هر انسانى بايد بنگرد تا چه چيز را براى فردايش از پيش فرستاده ، و از خدا بپرهيزيد كه خداوند از آنچه انجام مىدهيد آگاه است .\r\n19 - و همچون كسانى كه خدا را فراموش كردند و خدا نيز آنها را به « خود فراموشى » گرفتار كرد نباشيد ، و آنها فاسق و گنهكارند .\r\n20 - هرگز اصحاب دوزخ و اصحاب بهشت يكسان نيستند ، اصحاب بهشت رستگار و پيروزند .\r\n\r\nتفسير : با طناب پوسيده شيطان به چاه نرويد !\r\nاين آيات هم چنان ادامه بحث پيرامون داستان يهود بنى نضير و منافقان است و با دو تشبيه جالب ، موقعيت هر كدام از اين دو گروه را مشخص مىسازد :\r\nنخست مىفرمايد : « داستان يهود بنى نضير همچون كسانى است كه در گذشته نزديك پيش از آنها بودند همانها كه در اين دنيا نتيجه تلخ كار خود را چشيدند و در قيامت عذاب دردناك دارند » ( * ( كَمَثَلِ الَّذِينَ مِنْ قَبْلِهِمْ قَرِيباً ذاقُوا وَبالَ أَمْرِهِمْ وَلَهُمْ عَذابٌ أَلِيمٌ ) * ) ( 1 ) .\r\nاما اين گروه چه كسانى بودند كه سرگذشت عبرتانگيزى قبل از ماجراى بنى نضير داشتند بطورى كه فاصله زيادى ميان اين دو حادثه نبود ؟\r\n\r\n","description":"","footnote":"\r\n( 1 ) اين جمله خبر براى مبتداى محذوفى است و در تقدير چنين است : « مثلهم كمثل الذين من قبلهم » .\r\n","page_name":" 535 ","page_number":535},
  {"content":"\r\nجمعى آنها را همان مشركان مكه مىدانند كه در غزوه بدر ، طعم تلخ شكست را با تمام وجودشان چشيدند ، و ضربات سربازان اسلام ، آنها را از پاى در آورد ، زيرا حادثه « بدر » فاصله زيادى با ماجراى « بنى نضير » نداشت چون ماجراى بنى نضير - چنان كه قبلا اشاره كرديم - بعد از جنگ « احد » رخ داد ، و ماجراى بدر قبل از احد به فاصله يك سال واقع شد ، بنا بر اين در ميان اين دو حادثه ، فاصله زيادى نبود .\r\nدر حالى كه بسيارى از مفسران آن را اشاره به ماجراى يهود « بنى قينقاع » مىدانند كه بعد از ماجراى بدر واقع شد ، و منجر به بيرون راندن اين گروه از يهود از مدينه گرديد ، البته اين تفسير مناسبتر به نظر مىرسد ، چرا كه تناسب بيشترى با يهود بنى نضير دارد ، زيرا يهود « بنى قينقاع » نيز مانند يهود « بنى نضير » افرادى ثروتمند و مغرور و در ميان خود جنگجو بودند ، و پيامبر ص و مسلمانان را - چنان كه در نكات مشروحا به خواست خدا خواهيم گفت - با نيرو و قدرت خود تهديد مىكردند ، ولى سرانجام چيزى جز بدبختى و دربدرى در دنيا و عذاب اليم آخرت عائدشان نشد .\r\n« و بال » به معنى عاقبت شوم و تلخ است ، و در اصل از « وابل » به معنى باران سنگين گرفته شده زيرا بارانهاى سنگين معمولا خوفناك است ، و انسان از عاقبت تلخ آن هراسان مىباشد ، چرا كه غالبا سيلهاى خطرناكى به دنبال دارد .\r\nسپس به تشبيهى در باره منافقان پرداخته ، مىگويد : « داستان آنها نيز همانند داستان شيطان است كه به انسان گفت كافر شو تا مشكلات تو را حل كنم ، اما هنگامى كه كافر شد گفت من از تو بيزارم ، من از خداوندى كه پروردگار عالميان است بيم دارم » ( * ( كَمَثَلِ الشَّيْطانِ إِذْ قالَ لِلإِنْسانِ اكْفُرْ فَلَمَّا كَفَرَ قالَ إِنِّي\r\n","description":"","footnote":"","page_name":" 536 ","page_number":536},
  {"content":"\r\n* ( بَرِيءٌ مِنْكَ إِنِّي أَخافُ اللَّه رَبَّ الْعالَمِينَ ) * ) ( 1 ) .\r\nدر اينكه منظور از « انسان » در اين آيه كيست ؟ آيا مطلق انسانهايى است كه تحت تاثير شيطان قرار گرفته ، فريب وعده‌هاى دروغين او را مىخورند و راه كفر مىپويند ، و سرانجام شيطان آنها را تنها گذاشته و از آنان بيزارى مىجويد ؟\r\nيا منظور انسان خاصى است همانند « ابو جهل » و پيروان او كه در جنگ بدر به وعده‌هاى فريبنده شيطان دلگرم شدند ، و عاقبت طعم تلخ شكست را چشيدند ، چنان كه در آيه 48 سوره انفال مىخوانيم : وَإِذْ زَيَّنَ لَهُمُ الشَّيْطانُ أَعْمالَهُمْ وَقالَ لا غالِبَ لَكُمُ الْيَوْمَ مِنَ النَّاسِ وَإِنِّي جارٌ لَكُمْ فَلَمَّا تَراءَتِ الْفِئَتانِ نَكَصَ عَلى عَقِبَيْه وَقالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّه وَاللَّه شَدِيدُ الْعِقابِ : « و به ياد آوريد هنگامى كه شيطان اعمال مشركان را در نظرشان جلوه داد ، و گفت هيچكس امروز بر شما پيروز نمىگردد ، و من همسايه و پناه دهنده شما هستم ، ولى هنگامى كه مجاهدان اسلام و فرشتگان حامى آنها را ديد به عقب برگشت ، و گفت من از شما بيزارم ، من چيزى را مىبينم كه شما نمىبينيد ، من از خدا مىترسم ! ، و خداوند شديد العقاب است » ! و يا اينكه منظور از « انسان » همان « برصيصا » عابد بنى اسرائيل است كه فريب شيطان را خورد و كافر شد ، و در لحظات حساس شيطان از او بيزارى جست و از او جدا شد كه شرح آن به خواست خدا خواهد آمد .\r\n\r\n","description":"","footnote":"\r\n( 1 ) گرچه تعبير به « كمثل » در اين آيه و آيه قبل شبيه يكديگر است ، و به همين دليل بعضى از مفسران هر دو را ناظر به يك گروه دانسته‌اند ، ولى قرائن به خوبى گواهى مىدهد كه اولى ناظر به وضع يهود بنى نضير است ، و دومى ناظر به وضع منافقان ، و به هر حال اين عبارت نيز خبر مبتداى محذوفى است و در تقدير چنين است « مثلهم كمثل الشيطان . . . » .\r\n","page_name":" 537 ","page_number":537},
  {"content":"\r\nولى تفسير اول با مفهوم آيه سازگارتر است و تفسير دوم و سوم مىتواند بيان مصداقى از آن مفهوم گسترده باشد ، و به هر حال عذابى را كه شيطان از آن اظهار وحشت مىكند ظاهرا عذاب دنيا است ، و بنا بر اين ترس او جدى است نه شوخى و استهزا ، و بسيارند كسانى كه از مجازاتهاى نزديك مىترسند ولى نسبت به مجازاتهاى دراز مدت بى اعتنا هستند .\r\nآرى چنين است حال منافقان كه دوستان خود را با وعده‌هاى دروغين و نيرنگ به وسط معركه مىفرستند ، سپس آنها را تنها گذارده فرار مىكنند چرا كه در نفاق وفادارى نيست .\r\nدر آيه بعد سرانجام كار اين دو گروه : « شيطان و اتباعش » ، و « منافقان و دوستانشان از اهل كفر » را روشن ساخته ، مىافزايد : « سرانجام كار آنها اين شد كه هر دو در آتش دوزخند ، جاودانه در آن مىمانند ، و اين است كيفر ظالمان » ! ( * ( فَكانَ عاقِبَتَهُما أَنَّهُما فِي النَّارِ خالِدَيْنِ فِيها وَذلِكَ جَزاءُ الظَّالِمِينَ ) * ) ( 1 ) .\r\nاين يك اصل كلى است كه عاقبت همكارى كفر و نفاق ، و شيطان و يارانش ، شكست و ناكامى و عذاب دنيا و آخرت است ، در حالى كه همكارى مؤمنان و دوستانشان همكارى مستمر و جاودانى و سرانجامش پيروزى و برخوردارى از رحمت واسعه الهى در هر دو جهان است .\r\nدر آيه بعد روى سخن را به مؤمنان كرده ، به عنوان يك نتيجه گيرى از ماجراى شوم و دردناك « بنى نضير » و منافقان و شيطان ، مىفرمايد : « اى كسانى كه ايمان آورده‌ايد از مخالفت خدا بپرهيزيد ، و هر انسانى بايد بنگرد تا چه\r\n\r\n","description":"","footnote":"\r\n( 1 ) « عاقبتهما » خبر « كان » و منصوب است و « انهما فى النار » بجاى اسم كان است و « خالدين » حال است براى ضمير « هما » .\r\n","page_name":" 538 ","page_number":538},
  {"content":"\r\nچيز را براى فرداى قيامت از پيش فرستاده است « ؟ ( * ( يا أَيُّهَا الَّذِينَ آمَنُوا اتَّقُوا اللَّه وَلْتَنْظُرْ نَفْسٌ ما قَدَّمَتْ لِغَدٍ ) * ) ( 1 ) .\r\nسپس بار ديگر براى تاكيد مىافزايد : « از خدا بپرهيزيد كه خداوند از آنچه انجام مىدهيد آگاه است » ( * ( وَاتَّقُوا اللَّه إِنَّ اللَّه خَبِيرٌ بِما تَعْمَلُونَ ) * ) .\r\nآرى تقوى و ترس از خداوند سبب مىشود كه انسان براى فرداى قيامت بينديشد ، و اعمال خود را پاك و پاكيزه و خالص كند .\r\nتكرار امر به تقوى ، چنان كه گفتيم ، براى تاكيد است ، چرا كه انگيزه تمام اعمال صالح و پرهيز از گناه همين تقوى و خدا ترسى است .\r\nولى بعضى احتمال داده‌اند كه امر اول به تقوى ناظر به اصل انجام اعمال است و امر دوم به كيفيت خلوص آنها ، يا اينكه اولى ناظر به انجام كارهاى خير است ( به قرينه جمله « ما قدمت لغد » ) و دومى ناظر به پرهيز از گناهان و معاصى است ، يا اينكه اولى اشاره به توبه از گناهان گذشته است و دومى تقوى براى آينده ولى در آيات قرينه اى بر اين تفسيرها وجود ندارد ، و تاكيد مناسبتر به نظر مىرسد .\r\nتعبير به « غد » ( فردا ) اشاره به قيامت است چرا كه با توجه به مقياس عمر دنيا به سرعت فرا مىرسد ، و ذكر آن به صورت نكره براى اهميت آن است .\r\nتعبير به « نفس » ( يك نفر ) ممكن است در اينجا به معنى هر يك نفر بوده باشد ، يعنى هر انسانى بايد به فكر فرداى خويش باشد ، و بدون آنكه از ديگران انتظارى داشته باشد كه براى او كارى انجام دهند خودش تا در اين دنيا است آنچه را مىتواند از پيش بفرستد .\r\n\r\n","description":"","footnote":"\r\n( 1 ) در اينكه « ما » در « ما قدمت لغد » موصوله است يا استفهاميه ؟ مفسران دو احتمال داده‌اند ، و آيه شريفه تاب هر دو را دارد ، هر چند استفهاميه مناسبتر به نظر مىرسد .\r\n","page_name":" 539 ","page_number":539},
  {"content":"\r\nاين تفسير نيز در مورد تعبير فوق گفته شده كه اشاره به كم بودن افرادى است كه به فكر فرداى قيامتند ، مثل اينكه مىگوئيم يك نفر پيدا شود كه به فكر نجات خويش باشد ، ولى تفسير اول مناسبتر به نظر مىرسد ، و خطاب « يا ايها الذين آمنوا » و « عموميت امر به تقوى » دليل بر عموميت مفهوم آيه است .\r\nآيه بعد به دنبال دستور به تقوى و توجه به معاد ، تاكيد بر ياد خدا كرده ، چنين مىفرمايد : « همچون كسانى نباشيد كه خدا را فراموش كردند ، و خدا نيز آنها را به خود فراموشى گرفتار كرد » ( * ( وَلا تَكُونُوا كَالَّذِينَ نَسُوا اللَّه فَأَنْساهُمْ أَنْفُسَهُمْ ) * ) .\r\nاصولا خمير مايه تقوى دو چيز است : ياد خدا يعنى توجه به مراقبت دائمى اللَّه و حضور او در همه جا و همه حال ، و توجه به دادگاه عدل خداوند و نامه اعمالى كه هيچ كار صغير و كبيرى وجود ندارد مگر اينكه در آن ثبت مىشود ، و به همين دليل توجه به اين دو اصل ( مبدأ و معاد ) در سر لوحه برنامه‌هاى تربيتى انبياء و اولياء قرار داشته ، و تاثير آن در پاكسازى فرد و اجتماع كاملا چشمگير است .\r\nقابل توجه اينكه قرآن در اينجا صريحا مىگويد : فراموش كردن خدا سبب « خود فراموشى » مىشود ، دليل آن نيز روشن است ، زيرا از يك سو فراموشى پروردگار سبب مىشود كه انسان در لذات مادى و شهوات حيوانى فرو رود ، و هدف آفرينش خود را به دست فراموشى بسپارد و در نتيجه از ذخيره لازم براى فرداى قيامت غافل بماند .\r\nاز سوى ديگر فراموش كردن خدا همراه با فراموش كردن صفات پاك او است كه هستى مطلق و علم بى پايان و غناى بى انتها از آن او است و هر چه غير\r\n","description":"","footnote":"","page_name":" 540 ","page_number":540},
  {"content":"\r\nاو است وابسته به او و نيازمند به ذات پاكش مىباشد ، و همين امر سبب مىشود كه انسان خود را مستقل و غنى و بى نياز بشمرد ، و به اين ترتيب واقعيت و هويت انسانى خويش را فراموش كند ( 1 ) .\r\nاصولا يكى از بزرگترين بدبختيها و مصائب انسان خود فراموشى است ، چرا كه ارزشها و استعدادها و لياقتهاى ذاتى خود را كه خدا در او نهفته و از بقيه مخلوقات ممتازش ساخته ، به دست فراموشى مىسپرد ، و اين مساوى با فراموش كردن انسانيت خويش است ، و چنين انسانى تا سرحد يك حيوان درنده سقوط مىكند ، و همتش چيزى جز خواب و خور و شهوت نخواهد بود ! و اينها همه عامل اصلى فسق و فجور بلكه اين خود فراموشى بدترين مصداق فسق و خروج از طاعت خدا است ، و به همين دليل در پايان آيه مىگويد :\r\n« چنين افراد فراموشكار فاسقند » ( * ( أُولئِكَ هُمُ الْفاسِقُونَ ) * ) .\r\nاين نكته نيز قابل توجه است كه نمىگويد خدا را فراموش نكنيد ، بلكه مىگويد : مانند كسانى كه خدا را فراموش كردند و خدا آنها را به خود فراموشى گرفتار ساخت نباشيد ، و اين در حقيقت يك مصداق روشن حسى را نشان مىدهد كه مىتوانند عاقبت فراموش كردن خدا را در آن ببينند .\r\nاين آيه ظاهرا نظر به منافقان دارد كه در آيات قبل به آنها اشاره شده بود ، يا يهود بنى نضير ، و يا هر دو .\r\nنظير همين معنى در آيه 67 توبه در مورد خصوص منافقان آمده است ، آنجا كه مىفرمايد : الْمُنافِقُونَ وَالْمُنافِقاتُ بَعْضُهُمْ مِنْ بَعْضٍ يَأْمُرُونَ بِالْمُنْكَرِ وَيَنْهَوْنَ عَنِ الْمَعْرُوفِ وَيَقْبِضُونَ أَيْدِيَهُمْ نَسُوا اللَّه فَنَسِيَهُمْ إِنَّ الْمُنافِقِينَ هُمُ الْفاسِقُونَ : « مردان و زنان منافق همه از يك گروهند ، آنها امر به منكر ، و نهى از معروف مىكنند ، و دستها را از انفاق و بخشش مىبندند ، خدا را\r\n\r\n","description":"","footnote":"\r\n( 1 ) الميزان جلد 19 صفحه 253 .\r\n","page_name":" 541 ","page_number":541},
  {"content":"\r\nفراموش كردند ، خدا نيز آنها را ( از رحمتش ) فراموش كرده ، منافقان قطعا فاسقند .\r\nبا اين تفاوت كه در آنجا فراموش كردن خدا سبب قطع رحمت او ذكر شده ، و در اينجا سبب خود فراموشى كه هر دو به يك نقطه منتهى مىشود ( دقت كنيد ) .\r\nدر آخرين آيه مورد بحث به مقايسه اين دو گروه ( گروه مؤمنان با تقوى ، و متوجه به مبدأ و معاد ، و گروه فراموشكاران خدا كه گرفتار خود فراموشى شده‌اند ) پرداخته ، مىگويد : « اصحاب دوزخ و اصحاب بهشت يكسان نيستند » ( * ( لا يَسْتَوِي أَصْحابُ النَّارِ وَأَصْحابُ الْجَنَّةِ ) * ) .\r\nنه در اين دنيا ، نه در معارف ، نه در نحوه تفكر ، نه در طرز زندگى فردى و جمعى و هدف آن ، و نه در آخرت و پاداشهاى الهى ، خط اين دو گروه در همه جا ، و همه چيز ، از هم جدا است ، يكى به ياد خدا و قيامت و احياى ارزشهاى والاى انسانى ، و اندوختن ذخائر براى زندگى جاويدان است ، و ديگرى غرق شهوات و لذات مادى و گرفتار فراموشى همه چيز و اسير بند هوا و هوس ( 1 ) .\r\nو به اين ترتيب انسان بر سر دو راهى قرار دارد يا بايد به گروه اول بپيوندد يا به گروه دوم و راه سومى در پيش نيست .\r\nو در پايان آيه به صورت يك حكم قاطع مىفرمايد : « فقط اصحاب بهشت رستگار و پيروزند » ( * ( أَصْحابُ الْجَنَّةِ هُمُ الْفائِزُونَ ) * ) .\r\nنه تنها در قيامت رستگار و پيروزند كه در اين دنيا نيز پيروزى و آرامش و نجات از آن آنها است ، و شكست در هر دو جهان نصيب فراموشكاران است .\r\n\r\n","description":"","footnote":"\r\n( 1 ) حذف متعلق ( متعلق « لا يستوى » ) دليل بر عموم است .\r\n","page_name":" 542 ","page_number":542},
  {"content":"\r\nدر حديثى از رسول خدا ص مىخوانيم كه « اصحاب الجنة » را به كسانى تفسير فرمود كه از او اطاعت كردند و ولايت على ع را پذيرا شدند ، و « اصحاب النار » را به كسانى كه ولايت على ع را ناخوش داشتند و نقض عهد كردند و با او پيكار نمودند ( 1 ) .\r\nو البته اين يكى از مصاديق روشن مفهوم آيه است و از عموميت مفهوم آيه نمىكاهد .\r\n\r\nنكته‌ها :\r\n\r\n1 - همكارى بى سرانجام با اهل نفاق !\r\nآنچه در آيات فوق در مورد پيمانشكنى منافقان و تنها گذاردن دوستان خود در لحظات سخت و حساس آمده مطلبى است كه بارها در زندگى خود نمونه‌هاى آن را ديده‌ايم .\r\nآنها مثل شيطان اغواگر به وسوسه اين و آن مىپردازند ، و قول هر گونه مساعدت و كمك به آنها مىدهند ، و آنان را به ميدان حوادث مىفرستند و آلوده انواع گناه مىكنند ، اما در بحرانىترين حالات آنها را در وسط ميدان رها كرده براى حفظ جان يا منافع خويش فرار مىكنند ! و اين است سرنوشت كسانى كه با منافقان همكار و هم پيمانند .\r\nنمونه زنده آن در عصر ما پيمانهايى است كه قدرتهاى بزرگ و شياطين زمان ما با سران دولتهايى كه به آنها وابسته‌اند امضا مىكنند ، و بارها ديده‌ايم اين دولتهاى وابسته كه همه چيز خود را در طبق اخلاص گذارده و نثار آن حاميان شيطان صفت كرده‌اند در حوادث سخت كاملا تنها مانده ، و از همه جا\r\n\r\n","description":"","footnote":"\r\n( 1 ) « نور الثقلين » جلد 5 صفحه 292\r\n","page_name":" 543 ","page_number":543},
  {"content":"\r\nرانده شده‌اند ، و اينجاست كه به عمق پيام قرآنى آشناتر مىشويم كه مىگويد :\r\n« * ( كَمَثَلِ الشَّيْطانِ إِذْ قالَ لِلإِنْسانِ اكْفُرْ فَلَمَّا كَفَرَ قالَ إِنِّي بَرِيءٌ مِنْكَ إِنِّي أَخافُ اللَّه رَبَّ الْعالَمِينَ ) * » : « كار آنها مانند شيطان است كه به انسان گفت كافر شو و هنگامى كه كافر شد گفت من از تو بيزارم ، من از خداوندى كه پروردگار عالميان است بيم دارم » !\r\n\r\n2 - داستان حيرتانگيز صيصاى عابد\r\nبعضى از مفسران و ارباب حديث در ذيل اين آيات روايتى پر معنى از عابدى از بنى اسرائيل بنام « برصيصا » نقل كرده‌اند كه مىتواند درس بزرگى براى همه افراد باشد تا هرگز با طناب پوسيده شيطان و منافقان به چاه نروند كه رفتن همان ، و سرنگون شدن در قعر چاه همان ! و خلاصه داستان چنين است :\r\nدر ميان بنى اسرائيل عابدى بود بنام « برصيصا » كه زمانى طولانى عبادت كرده بود ، و به آن حد از مقام قرب رسيده بود كه بيماران روانى را نزد او مىآوردند و با دعاى او سلامت خود را باز مىيافتند ، روزى زن جوانى را از يك خانواده با شخصيت به وسيله برادرانش نزد او آوردند ، و بنا شد مدتى بماند تا شفا يابد ، شيطان در اينجا به وسوسه گرى مشغول شد ، و آن قدر صحنه را در نظر او زينت داد تا آن مرد عابد به او تجاوز كرد ! چيزى نگذشت كه معلوم شد آن زن باردار شده ( و از آنجا كه گناه هميشه سرچشمه گناهان عظيمتر است ) زن را به قتل رسانيد ، و در گوشه اى از بيابان دفن كرد ! برادرانش از اين ماجرا با خبر شدند كه مرد عابد دست به چنين جنايت هولناكى زده ، اين خبر در تمام شهر پيچيد ، و به گوش امير رسيد ، او با گروهى\r\n","description":"","footnote":"","page_name":" 544 ","page_number":544},
  {"content":"\r\nاز مردم حركت كرد تا از ماجرا با خبر شود ، هنگامى كه جنايات عابد مسلم شد او را از عبادتگاهش فرو كشيدند ، پس از اقرار به گناه دستور داد او را به دار بياويزند ، هنگامى كه بر بالاى چوبه دار قرار گرفت شيطان در نظرش مجسم شد ، گفت : من بودم كه تو را به اين روز افكندم ! و اگر آنچه را مىگويم اطاعت كنى موجبات نجات تو را فراهم خواهم كرد ! عابد گفت چه كنم ؟ گفت : تنها يك سجده براى من كن كافى است ! عابد گفت : در اين حالتى كه مىبينى توانايى ندارم ، شيطان گفت : اشاره اى كفايت مىكند ، عابد با گوشه چشم ، يا با دست خود ، اشاره اى كرد و سجده به شيطان آورد و در دم جان سپرد و كافر از دنيا رفت ! ( 1 ) .\r\nآرى چنين است سرانجام وسوسه‌هاى شياطين ، و منافقانى كه در خط آنها هستند .\r\n\r\n3 - آنچه بايد از پيش فرستاد\r\nدر آيات فوق روى اين مساله تكيه شده بود كه انسان بايد بنگرد تا كدامين ذخيره را از پيش براى فرداى قيامت خود فرستاده است « * ( وَلْتَنْظُرْ نَفْسٌ ما قَدَّمَتْ لِغَدٍ ) * » و در حقيقت سرمايه اصلى انسان در صحنه قيامت كارهايى است كه از پيش فرستاده ، و گرنه غالبا كسى به فكر انسان نيست كه براى او چيزى بعد از مرگ او بفرستد ، و يا اگر بفرستند ارزش زيادى ندارد .\r\nلذا در حديثى از رسول خدا ص مىخوانيم كه فرمود در راه خدا انفاق كنيد هر چند به اندازه يك من خرما يا كمتر ، و يا يك مشت و يا كمتر باشد\r\n\r\n","description":"","footnote":"\r\n( 1 ) مجمع البيان جلد 9 صفحه 265 ، تفسير قرطبى جلد 9 صفحه 6518 - در تفسير روح البيان اين ماجرا به صورت مشروحترى آمده است ( جلد 9 صفحه 446 ) .\r\n","page_name":" 545 ","page_number":545},
  {"content":"\r\nو يا حتى به نيمى از يك دانه خرما ! و اگر كسى آن را هم نيابد با سخنان پاكيزه دلهايى را شاد كند ، چرا كه در قيامت هنگامى كه در پيشگاه خدا قرار مىگيريد به شما مىفرمايد آيا در باره تو چنين و چنان نكردم ؟ آيا گوش و چشم در اختيارت قرار ندادم ؟ آيا مال و فرزند به تو نبخشيدم ؟ و بنده عرض مىكند : آرى ، و در اينجا خداوند متعال مىگويد : پس نگاه كن ببين چه براى خود از قبل فرستاده اى ؟ فينظر قدامه و خلفه و عن يمينه و عن شماله فلا يجد شيئا يقى به وجهه من النار ! : « او نگاهى به پيش و پشت سر و طرف راست و چپ مىافكند چيزى نمىيابد كه بتواند با آن صورتش را از آتش دوزخ حفظ كند » ! ( 1 ) .\r\nدر حديث ديگرى مىخوانيم : پيامبر ص با بعضى از يارانش نشسته بود ، گروهى از قبيله « مضر » وارد شدند كه شمشير بر كمر داشتند ( و آماده جهاد در راه خدا بودند ) اما لباس درستى در تن آنها نبود ، هنگامى كه پيامبر ص آثار نيازمندى و گرسنگى را در چهره آنها ديد رنگ صورتش دگرگون شد ، به مسجد آمد و بر فراز منبر رفت ، حمد و ثناى الهى بجا آورد و فرمود : خداوند اين آيه را در قرآن مجيد نازل كرده است : * ( يا أَيُّهَا الَّذِينَ آمَنُوا اتَّقُوا اللَّه وَلْتَنْظُرْ نَفْسٌ ما قَدَّمَتْ لِغَدٍ ) * . . . سپس افزود در راه خدا انفاق كنيد پيش از آنكه قدرت از شما سلب شود ، و در راه خدا صدقه دهيد قبل از آنكه مانعى در اين راه ايجاد گردد ، آنها كه دينار دارند از دينار ، و آنها كه درهم دارند از درهم ، و آنها كه گندم و جو دارند از گندم و جو ، چيزى از انفاق را كوچك نشمريد هر چند به نيمى از يك دانه خرما باشد .\r\nمردى از انصار برخاست و كيسه اى در دست مبارك پيامبر ص نهاد آثار خوشحالى و سرور در صورت حضرت نمايان شد ، فرمود : هر كس سنت حسنه اى بگذارد ، و مردم به آن عمل كنند پاداش آن و پاداش تمام كسانى كه به آن عمل\r\n\r\n","description":"","footnote":"\r\n( 1 ) نور الثقلين جلد 5 صفحه 292 .\r\n","page_name":" 546 ","page_number":546},
  {"content":"\r\nمىكنند نصيب او خواهد شد ، بى آنكه چيزى از پاداش آنها كاسته شود ، و هر كس سنت سيئه اى بگذارد گناه آن و گناه همه كسانى كه به آن عمل مىكنند بر او خواهد بود ، بى آنكه از گناه آنها كاسته شود ، مردم برخاستند آن كس كه دينار داشت دينار آورد ، و آنكه درهم داشت درهم ، و هر كس طعام و چيز ديگرى داشت خدمت پيامبر ص آورد ، و به اين ترتيب مقدار قابل ملاحظه اى كمك نقدى و غير نقدى نزد حضرت جمع شد و در ميان آن نيازمندان تقسيم كرد ( 1 ) .\r\nهمين معنى در آيات ديگر قرآن كرارا مورد تاكيد قرار گرفته از جمله در آيه 110 سوره بقره مىخوانيم : وَأَقِيمُوا الصَّلاةَ وَآتُوا الزَّكاةَ وَما تُقَدِّمُوا لأَنْفُسِكُمْ مِنْ خَيْرٍ تَجِدُوه عِنْدَ اللَّه إِنَّ اللَّه بِما تَعْمَلُونَ بَصِيرٌ : « نماز را بر پا داريد ، و زكات را ادا كنيد ، و هر كار خيرى را براى خود از پيش مىفرستيد آن را نزد خدا خواهيد يافت خدا نسبت به اعمال شما بينا است » .\r\n\r\n","description":"","footnote":"\r\n( 1 ) تفسير « در المنثور » جلد 6 صفحه 201 .\r\n","page_name":" 547 ","page_number":547},
  {"content":"\r\n\r\n[ سوره الحشر ‹ 59 › : آيات 21 تا 24 
  ]\r\nلَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَه خاشِعاً مُتَصَدِّعاً مِنْ خَشْيَةِ اللَّه وَتِلْكَ الأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ ‹ 21 › هُوَ اللَّه الَّذِي لا إِله إِلَّا هُوَ عالِمُ الْغَيْبِ وَالشَّهادَةِ هُوَ الرَّحْمنُ الرَّحِيمُ ‹ 22 › هُوَ اللَّه الَّذِي لا إِله إِلَّا هُوَ الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ سُبْحانَ اللَّه عَمَّا يُشْرِكُونَ ‹ 23 › هُوَ اللَّه الْخالِقُ الْبارِئُ الْمُصَوِّرُ لَه الأَسْماءُ الْحُسْنى يُسَبِّحُ لَه ما فِي السَّماواتِ وَالأَرْضِ وَهُوَ الْعَزِيزُ الْحَكِيمُ ‹ 24 ›\r\n\r\nترجمه :\r\n21 - اگر اين قرآن را بر كوهى نازل مىكرديم مىديدى كه در برابر آن خشوع مىكند و از خوف خدا مىشكافد ! و اينها مثالهايى است كه براى مردم مىزنيم تا در آن\r\n","description":"","footnote":"","page_name":" 548 ","page_number":548},
  {"content":"\r\nبينديشند .\r\n22 - او خدايى است كه معبودى جز او نيست ، از پنهان و آشكار آگاه است ، و او رحمان و رحيم است .\r\n23 - او خدايى است كه معبودى جز او نيست ، حاكم و مالك اصلى او است ، از هر عيب منزه است ، به كسى ستم نمىكند ، به مؤمنان امنيت مىبخشد ، و مراقب همه چيز است ، او قدرتمندى است شكست ناپذير كه با اراده نافذ خود هر امرى را اصلاح مىكند ، او شايسته بزرگى است . خداوند منزه است از آنچه شريك براى او قرار مىدهند .\r\n24 - او خداوندى است خالق ، و آفريننده اى بى سابقه ، و صورتگرى است ( بى نظير ) براى او نامهاى نيك است ، و آنچه در آسمانها و زمين است تسبيح او مىگويند ، و او عزيز و حكيم است .\r\n\r\nتفسير :\r\n\r\nاگر قرآن بر كوه‌ها نازل مىشد از هم مىشكافتند !\r\nدر تعقيب آيات گذشته كه از طرق مختلف براى نفوذ در قلوب انسانها استفاده مىكرد ، و مسائل سرنوشتساز انسانها را در زنده ترين صورتش بيان نمود در اين آيات كه آخرين آيات سوره حشر و ناظر به همه آيات قرآن مجيد است پرده از روى اين حقيقت بر مىدارد كه نفوذ قرآن به قدرى عميق است كه اگر بر كوه‌ها نازل مىشد آنها را تكان مىداد ، اما عجب از اين انسان سنگدل كه گاه مىشنود و تكان نمىخورد ! نخست مىفرمايد : « اگر اين قرآن را بر كوهى نازل مىكرديم مشاهده مىكردى كه در برابر آن خشوع مىكند ، و از خوف خدا مىشكافد » ( * ( لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَه خاشِعاً مُتَصَدِّعاً مِنْ خَشْيَةِ اللَّه ) * ) .\r\n« و اينها مثالهايى است كه براى مردم مىزنيم تا در آن بينديشند » ( * ( وَتِلْكَ الأَمْثالُ نَضْرِبُها لِلنَّاسِ لَعَلَّهُمْ يَتَفَكَّرُونَ ) * ) .\r\n","description":"","footnote":"","page_name":" 549 ","page_number":549},
  {"content":"\r\nبسيارى از مفسران اين آيه را به صورت تشبيه تفسير كرده‌اند و گفته‌اند هدف اين است كه اين كوه‌ها با همه صلابت و استحكامى كه دارند اگر عقل و احساس مىداشتند و اين آيات بجاى قلب انسانها بر آنها نازل مىشد چنان به لرزه در مىآمدند كه از هم مىشكافتند ، اما گروهى از انسانهاى قساوتمند و سنگدل مىشنوند و كمتر تغييرى در آنها رخ نمىدهد ( جمله * ( وَتِلْكَ الأَمْثالُ نَضْرِبُها لِلنَّاسِ ) * را گواه بر اين تفسير گرفته‌اند ) .\r\nبعضى ديگر آن را بر ظاهرش حمل كرده‌اند و گفته‌اند : تمام موجودات اين جهان ، از جمله كوه‌ها ، براى خود نوعى درك و شعور دارند و اگر اين آيات بر آنها نازل مىشد به راستى از هم متلاشى مىشدند ، گواه اين معنى را آيه 74 سوره بقره مىدانند كه در توصيف گروهى از يهود مىگويد :\r\nثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً وَإِنَّ مِنَ الْحِجارَةِ لَما يَتَفَجَّرُ مِنْه الأَنْهارُ وَإِنَّ مِنْها لَما يَشَّقَّقُ فَيَخْرُجُ مِنْه الْماءُ وَإِنَّ مِنْها لَما يَهْبِطُ مِنْ خَشْيَةِ اللَّه :\r\n« سپس دلهاى شما بعد از اين ماجرا سخت شد ، همچون سنگ ! و يا سختتر ! چرا كه پاره اى از سنگها مىشكافد و از آنها نهرها جارى مىشود ، و پاره اى از آنها شكاف بر مىدارد و آب از آن تراوش مىكند و پاره اى از خوف خدا به زير مىافتد » ! تعبير به « مثل » ممكن است به معنى « توصيف » باشد ، چنان كه اين كلمه در قرآن مجيد كرارا به اين معنى آمده است ، بنا بر اين تعبير مزبور منافاتى با اين تفسير ندارد .\r\nقابل توجه اينكه نخست مىگويد : كوه‌ها خاشع و خاضع در مقابل قرآن مىگشتند ، و سپس مىافزايد : از هم شكافته مىشدند ، اشاره به اينكه قرآن تدريجا در آنها نفوذ مىكرد ، و هر زمان آثار تازه اى از تاثير قرآن در آنها\r\n","description":"","footnote":"","page_name":" 550 ","page_number":550},
  {"content":"\r\nنمايان مىگشت ، تا آنجا كه تاب و توان را از دست مىدادند ، و همچون عاشق بيقرارى واله و شيدا مىشدند و سپس از هم مىشكافتند ( 1 ) .\r\nدر آيات بعد ذكر قسمت مهمى از اوصاف جمال و جلال خدا كه توجه به هر يك در تربيت نفوس و تهذيب قلوب تاثير عميق دارد مىپردازد ، و ضمن سه آيه 15 صفت و به تعبير ديگر 18 صفت از اوصاف عظيم او را ضمن سه آيه بر مىشمرد و هر آيه با بيان توحيد الهى و نام مقدس « اللَّه » شروع مىشود و انسان را به عالم نورانى اسماء و صفات حق رهنمون مىگردد .\r\nمىفرمايد : « او خدايى است كه معبودى جز او نيست ، از غيب و شهود آگاه است و او رحمان و رحيم است » ( * ( هُوَ اللَّه الَّذِي لا إِله إِلَّا هُوَ عالِمُ الْغَيْبِ وَالشَّهادَةِ هُوَ الرَّحْمنُ الرَّحِيمُ ) * ) .\r\nدر اينجا قبل از هر چيز روى مساله توحيد كه خمير مايه همه اوصاف جمال و جلال و ريشه اصلى معرفت الهى است تكيه مىكند ، و بعد از آن روى علم و دانش او نسبت به غيب و شهود .\r\n« شهادت » و « شهود » - چنان كه راغب در مفردات مىگويد - حضور توأم با مشاهده است ، خواه با چشم ظاهر باشد يا با چشم دل . بنا بر اين هر جا قلمرو احاطه حسى و علمى انسان است « عالم شهود » است ، و آنچه از اين قلمرو بيرون است « عالم غيب » محسوب مىگردد ، ولى همه اينها در برابر علم خدا يكسان است چرا كه وجود بى پايان او همه جا حاضر و ناظر است ، و بنا بر اين جايى از قلمرو علم و حضور او بيرون نيست .\r\n\r\n","description":"","footnote":"\r\n( 1 ) « متصدع » از ماده « صدع » به معنى شكافتن اشياء سفت و محكم است ، مانند آهن و شيشه ، و اگر به سر درد « صداع » مىگويند به خاطر اين است كه گويى مىخواهد سر انسان را از هم بشكافد .\r\n","page_name":" 551 ","page_number":551},
  {"content":"\r\nو لذا در آيه 59 سوره انعام مىخوانيم : وَعِنْدَه مَفاتِحُ الْغَيْبِ لا يَعْلَمُها إِلَّا هُوَ : « كليدهاى غيب تنها نزد او است و جز او كسى آن را نمىداند .\r\nتوجه به اين نام الهى سبب مىشود كه انسان او را همه جا حاضر و ناظر بداند و تقواى الهى پيشه كند .\r\nسپس روى رحمت عامه او كه همه خلايق را شامل مىشود ( رحمن ) و رحمت خاصه اش كه ويژه مؤمنان است ( رحيم ) تكيه شده ، تا به انسان اميد بخشد .\r\nو او را در راه طولانى تكامل و سير الى اللَّه كه در پيش دارد يارى دهد كه قطع اين مرحله بى همراهى لطف او نمىشود و ظلمات است و خطر گمراهى دارد .\r\nو به اين ترتيب علاوه بر صفت توحيد ، سه وصف از اوصاف عظيمش در اين آيه بيان شده كه هر كدام به نوعى الهام بخش است .\r\nدر آيه بعد علاوه بر تاكيد روى مساله توحيد هشت وصف ديگر ذكر كرده ، مىفرمايد : « او خدايى است كه معبودى جز او نيست » ( * ( هُوَ اللَّه الَّذِي لا إِله إِلَّا هُوَ ) * ) .\r\n« حاكم و مالك اصلى او است » ( * ( الْمَلِكُ ) * ) .\r\n« از هر عيب و نقص پاك و مبرا است » ( * ( الْقُدُّوسُ ) * ) .\r\n« هيچگونه ظلم و ستم بر كسى روا نمىدارد ، و همه از ناحيه او در سلامتند » ( * ( السَّلامُ ) * ) ( 1 ) .\r\n\r\n","description":"","footnote":"\r\n( 1 ) بعضى از مفسران « سلام » را در اينجا به معنى سلامت از هر گونه عيب و نقص و آفت معنى كرده‌اند ولى با توجه به اينكه اين معنى در كلمه « قدوس » كه قبلا آمده مندرج است و بعلاوه « سلام » در قرآن مجيد معمولا به مساله سلامت بخشيدن به ديگران آمده و اصولا كلمه « سلام » كه به هنگام ملاقات به ديگر گفته مىشود و به معنى اظهار دوستى و بيان روابط سالم با طرف مقابل است آنچه در بالا ذكر كرديم مناسبتر به نظر مىرسد ( دقت كنيد ) .\r\n","page_name":" 552 ","page_number":552},
  {"content":"\r\nاصولا دعوت او به سوى سلامت است « وَاللَّه يَدْعُوا إِلى دارِ السَّلامِ » ( يونس 25 ) و هدايت او نيز متوجه به سلامت مىباشد : « يَهْدِي بِه اللَّه مَنِ اتَّبَعَ رِضْوانَه سُبُلَ السَّلامِ » ( مائده 16 ) و قرارگاهى را كه براى مؤمنان فراهم ساخته نيز خانه سلامت است : « لَهُمْ دارُ السَّلامِ عِنْدَ رَبِّهِمْ » درود و تحيت بهشتيان نيز چيزى جز « سلام » نيست : « إِلَّا قِيلًا سَلاماً سَلاماً » ( واقعه 26 ) .\r\nسپس مىافزايد : « او دوستانش را امنيت مىبخشد ، و ايمان مرحمت مىكند » « * ( الْمُؤْمِنُ ) * » ( 1 ) .\r\n« او حافظ و نگاهدارنده و مراقب همه چيز است » ( * ( الْمُهَيْمِنُ ) * ) ( 2 ) .\r\n« او قدرتمندى است كه هرگز مغلوب نمىشود ( * ( الْعَزِيزُ ) * ) .\r\n« او با اراده نافذ خود به اصلاح هر امر مىپردازد » ( * ( الْجَبَّارُ ) * ) .\r\nاين واژه كه از ماده « جبر » گرفته شده ، گاه به معنى قهر و غلبه و نفوذ\r\n\r\n","description":"","footnote":"\r\n( 1 ) بعضى از مفسران « مؤمن » را در اينجا به معنى « صاحب ايمان » تفسير كرده‌اند ، اشاره به اينكه اولين كسى كه به ذات پاك خدا و صفاتش و رسولانش ايمان دارد خود او است ، ولى آنچه در بالا ذكر كرديم مناسبتر است .\r\n( 2 ) در اصل اين واژه دو قول در ميان مفسران و ارباب لغت وجود دارد بعضى آن را از ماده « هيمن » مىدانند كه به معنى مراقبت و حفظ و نگاهدارى است ، و بعضى آن را از ماده « ايمان » مىدانند كه همزه آن تبديل به « ها » شده است به معنى آرامش بخشيدن ، اين واژه دو بار در قرآن مجيد ، يك بار در باره خود قرآن ( مائده - 48 ) و يك بار در توصيف خداوند در آيه مورد بحث به كار رفته و در هر دو مورد مناسب همان معنى اول است ( لسان العرب ، تفسير فخر رازى و روح المعانى ) .\r\nابو الفتوح رازى ذيل آيه مورد بحث از « ابو عبيده » نقل مىكند كه در كلام عرب تنها پنج اسم است كه بر اين وزن آمده : ( مهيمن ) مسيطر ( مسلط ) و مبيطر ( دام پزشك ) و مبيقر ( كسى كه راه خود را مىگشايد و پيش مىرود ) و مخيمر ( نام كوهى است ) .\r\n","page_name":" 553 ","page_number":553},
  {"content":"\r\nاراده مىآيد ، و گاه به معنى جبران و اصلاح ، و راغب در مفردات هر دو معنى را به هم آميخته ، مىگويد : اصل جبر اصلاح كردن چيزى است با غلبه و قدرت اين واژه هنگامى كه در مورد خداوند به كار رود بيانگر يكى از صفات بزرگ او است كه با نفوذ اراده و كمال قدرت به اصلاح هر فسادى مىپردازد ، و هر گاه در مورد غير او به كار رود معنى مذمت را دارد ، و به گفته « راغب » به كسى گفته مىشود كه مىخواهد نقصان و كمبود خود را با ادعاى مقاماتى كه شايسته آن نيست « جبران » كند ، اين واژه در قرآن مجيد در ده مورد به كار رفته كه نه مورد آن در باره افراد ظالم و گردنكش و مفسد است ، و تنها يك مورد آن در باره خداوند قادر متعال ( آيه مورد بحث ) مىباشد .\r\nسپس مىافزايد : « او شايسته بزرگى است و چيزى برتر و بالاتر از او نيست » ( * ( الْمُتَكَبِّرُ ) * ) .\r\n« متكبر » از ماده « تكبر » به دو معنى آمده است : يكى ممدوح كه در مورد خداوند به كار مىرود ، و آن دارا بودن بزرگى و كارهاى نيك و صفات پسنديده فراوان است ، و ديگرى نكوهيده و مذموم كه در مورد غير خدا به كار مىرود و آن اين است كه افراد كوچك و كم مقدار ادعاى بزرگى كنند ، و صفاتى را كه ندارند به خود نسبت دهند ، و از آنجا كه عظمت و بزرگى تنها شايسته مقام خدا است اين واژه به معنى ممدوحش تنها در باره او به كار مىرود و هر گاه در غير مورد او به كار رود به معنى مذموم است .\r\nو در پايان آيه ، بار ديگر روى مساله توحيد كه سخن با آن آغاز شده بود تكيه كرده ، مىفرمايد : « خداوند منزه است از آنچه شريك براى او قرار مىدهند » ( * ( سُبْحانَ اللَّه عَمَّا يُشْرِكُونَ ) * ) .\r\nبا توضيحى كه داده شد روشن مىشود كه هيچ موجودى نمىتواند در صفاتى\r\n","description":"","footnote":"","page_name":" 554 ","page_number":554},
  {"content":"\r\nكه در اينجا آمده است شريك و شبيه و نظير او باشد .\r\nو در آخرين آيه مورد بحث در تكميل اين صفات به شش وصف ديگر اشاره كرده چنين مىفرمايد : « او خداوندى است آفريننده » ( * ( هُوَ اللَّه الْخالِقُ ) * ) .\r\n« خداوندى كه مخلوقات را بى كم و كاست ، و بدون شبيهى از قبل ، ايجاد كرد » ( * ( الْبارِئُ ) * ) ( 1 ) .\r\n« آفريدگارى كه به هر موجودى صورت خاصى بخشيد » ( * ( الْمُصَوِّرُ ) * ) .\r\nو سپس از آنجا كه اوصاف خداوند منحصر به اين اوصاف نيست ، بلكه اوصافش همچون ذاتش بى پايان است ، مىافزايد : « براى او نامهاى نيك است » ( * ( لَه الأَسْماءُ الْحُسْنى ) * ) .\r\nو به همين دليل از هر گونه عيب و نقص ، منزه و مبرى است ، « و تمام موجوداتى كه در آسمان و زمين هستند براى او تسبيح مىگويند » و او را از هر عيب و نقصى پاك مىشمرند ( * ( يُسَبِّحُ لَه ما فِي السَّماواتِ وَالأَرْضِ ) * ) .\r\nو سرانجام براى تاكيد بيشتر ، روى موضوع نظام آفرينش به دو وصف ديگر از اوصافش كه يكى از آنها قبلا آمد ، اشاره كرده ، مىفرمايد : « او عزيز و حكيم است » ( * ( وَهُوَ الْعَزِيزُ الْحَكِيمُ ) * ) .\r\nاولى نشانه كمال قدرت او بر همه چيز ، و غلبه بر هر مانع است ، و دومى اشاره به علم و آگاهى از نظام آفرينش و تنظيم برنامه دقيق در امر خلقت و تدبير\r\n\r\n","description":"","footnote":"\r\n( 1 ) بارئ از ماده برء ( بر وزن قفل ) در اصل به معنى بهبودى و رهايى از امور ناخوش آيند است ، و لذا بارئ به كسى گفته مىشود كه چيزى را بدون كم و كاست و كاملا موزون ايجاد كند ، بعضى نيز آن را از ماده برى ( بر وزن نفى ) به معنى تراشيدن چوب گرفته‌اند كه آن نيز به منظور موزون ساختن آن انجام مىگيرد . بعضى از ارباب لغت نيز تصريح كرده‌اند كه بارئ كسى است كه چيزى را بى سابقه و بدون نمونه قبلى ، ابداء كند .\r\n","page_name":" 555 ","page_number":555},
  {"content":"\r\nاست .\r\nو به اين ترتيب در مجموع اين آيات سه گانه علاوه بر مساله توحيد كه دو بار تكرار شده هفده وصف از اوصاف خدا آمده است به اين ترتيب :\r\n1 - عالم الغيب و الشهاده .\r\n2 - رحمان .\r\n3 - رحيم .\r\n4 - ملك .\r\n5 - قدوس .\r\n6 - سلام .\r\n7 - مؤمن .\r\n8 - مهيمن .\r\n9 - عزيز .\r\n10 - جبار .\r\n11 - متكبر .\r\n12 - خالق .\r\n13 - بارئ .\r\n14 - مصور .\r\n15 - حكيم .\r\n16 - داراى اسماء الحسنى .\r\n17 - كسى كه همه موجودات عالم تسبيح او مىگويند .\r\nكه با وصف توحيد او ، مجموعا هيجده صفت مىشود ( توجه داشته باشيد ، توحيد دو بار و عزيز نيز دو مرتبه ذكر شده است ) .\r\nدر ميان مجموع اين صفات ، يك نوع نظم بندى خاصى در سه آيه ديده مىشود :\r\nدر آيه نخست از عمومىترين اوصاف ذات ( علم ) و عمومىترين اوصاف\r\n","description":"","footnote":"","page_name":" 556 ","page_number":556},
  {"content":"\r\nفعل ( رحمت ) كه ريشه همه افعال خداوندى است بحث مىكند .\r\nدر آيه دوم ، سخن از حاكميت او و شئون اين حاكميت است ، و صفاتى همچون « قدوس » و « سلام » و « مؤمن » و « جبار » و « متكبر » ، با توجه به معانى آنها كه در بالا ذكر كرديم همه از ويژگيهاى اين حاكميت مطلقه الهى است .\r\nو در آخرين آيه از مساله خلقت و آنچه مربوط به آن است ، مانند نظم بندى و صورت بندى و قدرت و حكمت بحث مىكند .\r\nو به اين ترتيب ، اين آيات دست پويندگان راه معرفت اللَّه را گرفته منزل به منزل پيش مىبرد ، از ذات پاك او شروع مىكند ، و بعد به عالم خلقت مىآورد ، و باز در اين سير الى اللَّه از مخلوق نيز به سوى خالق مىبرد ، قلب را مطهر اسماء و صفات الهى و مركز انواع ربانى مىكند و در لابلاى اين معارف و انوار ، او را مىسازد و تربيت مىنمايد شكوفه‌هاى تقوا را بر شاخسار وجودش ظاهر ساخته و لايق قرب جوارش مىكند ، تا با تمام ذرات جهان همصدا شود ، و تسبيحگويان نغمه سبوح و قدوسى سر دهد .\r\nلذا جاى تعجب نيست كه در روايات اسلامى اهميت فوق العاده اى به اين آيات داده شده كه در نكات به خواست خدا به آن اشاره مىشود .\r\n\r\nنكته‌ها :\r\n\r\n1 - نفوذ فوق العاده قرآن\r\nتاثير قرآن ، در قلوب و افكار ، واقعيتى است انكار ناپذير ، و در طول تاريخ اسلام شواهد زيادى بر اين معنى ديده مىشود ، و عملا ثابت شده كه سختترين دلها با شنيدن آياتى چند ، آن چنان نرم مىشد كه يكباره خود را به اسلام مىسپرد ، تنها افراد لجوج و معاند از اين معنى مستثنى بودند ، آنهايى كه هيچ جايى براى هدايت در وجودشان نبود .\r\n","description":"","footnote":"","page_name":" 557 ","page_number":557},
  {"content":"\r\nلذا در آيات فوق خوانديم كه مىفرمايد : اگر اين قرآن بر كوه‌ها نازل مىشد خاضع و از هم شكافته مىگرديد ، و اينها همه نشانه جاذبه اين كلام الهى است كه ما نيز به هنگام تلاوت آن با حضور قلب اين معنى را احساس مىكنيم .\r\n\r\n2 - عظمت آيات آخر سوره حشر\r\nآيات آخر اين سوره كه مشتمل بر بخش مهمى از اسماء و صفات الهى است آياتى است فوق العاده با عظمت و الهام بخش ، و درس بزرگ تربيت است براى انسانها چرا كه به آنها مىگويد : اگر قرب خدا مىطلبيد و خواهان عظمت و كمال هستيد شعله اى از اين صفات را در وجود خود زنده كنيد .\r\nدر بعضى از روايات آمده است كه اسم اعظم خدا ، در آيات آخر سوره حشر است ( 1 ) .\r\nو در حديث ديگرى از رسول خدا ص مىخوانيم :\r\nمن قرء آخر الحشر غفر له ما تقدم من ذنبه و ما تاخر :\r\n« هر كس آخر سوره حشر را بخواند ، گناهان گذشته و آينده او بخشوده مىشود » ! ( 2 ) .\r\nو باز در حديث ديگرى از آن حضرت آمده است :\r\nمن قرء * ( لَوْ أَنْزَلْنا هذَا الْقُرْآنَ ) * - الى آخرها - فمات من ليلته مات شهيدا !\r\n« هر كس آيات * ( لَوْ أَنْزَلْنا هذَا الْقُرْآنَ ) * را تا آخر بخواند و در همان شب بميرد ، شهيد مرده است » ! ( 3 ) .\r\nيكى از اصحاب مىگويد : از رسول خدا ص در باره اسم اعظم خدا سؤال كردم ، فرمود :\r\nعليك باخر الحشر و اكثر قراءتها :\r\n« بر تو باد كه آخر سوره حشر را بخوانى و زياد بخوان » ! بار ديگر همين سؤال را تكرار كردم ، حضرت همان پاسخ را تكرار فرمود » ( 4 ) .\r\n\r\n","description":"","footnote":"\r\n( 1 ) « مجمع البيان » جلد 9 صفحه 267 .\r\n( 2 و 3 و 4 ) « تفسير نور الثقلين » جلد 5 صفحه 293 .\r\n","page_name":" 558 ","page_number":558},
  {"content":"\r\nحتى در حديثى آمده است : « انها شفاء من كل داء الا السام ، و السام الموت : « اين آيات شفاء هر دردى است مگر مرگ ! ( 1 ) .\r\nخلاصه اينكه : « روايات در اين زمينه در كتاب شيعه و اهل سنت ، فراوان است كه همگى بر عظمت اين آيات ، و لزوم تفكر و انديشه در محتواى آن ، دلالت دارد .\r\nقابل توجه اينكه : اين سوره همانگونه كه با تسبيح خداوند و نام « عزيز و حكيم » ، آغاز مىشود ، با نام « عزيز و حكيم » نيز پايان مىگيرد ، چرا كه هدف نهايى سوره شناخت خدا و تسبيح او و آشنايى با اسماء و صفات مقدس او است .\r\nدر باره « اسماء حسنى » كه در آيات فوق اشاره شده بحث مشروحى ذيل آيه 18 سوره اعراف گذشت ( 2 ) .\r\nخداوندا ! به عظمت اسماء و صفات سوگند ، كه قلوب ما را در برابر قرآن مجيد خاضع و خاشع بگردان .\r\nپروردگارا ! دام شيطان ، سخت است ، و اگر لطف تو يار نشود نجات از آن مشكل ، ما را در پناه لطف از وسوسه‌هاى شياطين ، محفوظ دار .\r\nبار الها ! روح ايثار و تقوى و بر كنارى از هر گونه بخل و كينه و حسد به ما مرحمت كن ، و ما را از خود خواهى و خودپسندى بر كنار فرما .\r\nآمين يا رب العالمين ( پايان سوره حشر ) ( و پايان جلد 23 ) آخر شعبان 1406 20 : 2 : 1365 شمسى\r\n\r\n\r\n","description":"","footnote":"\r\n( 1 ) « در المنثور » جلد 6 صفحه 201 .\r\n( 2 ) جلد 7 تفسير نمونه صفحه 25 به بعد .\r\n","page_name":" 559 ","page_number":559}
  ]