[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nعلوم قرآن\r\nدر تفسير الميزان\r\nو آثار علامه طباطبايى قدس سره\r\nنگارش\r\nمحمد باقر ملكيان\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nملكيان ، محمد باقر ، 1342 -\r\nعلوم قرآن در تفسير الميزان و آثار علامه طباطبايى قدس سره / نگارش محمدباقر ملكيان . تهران : سازمان اوقاف و امور خيريه . انتشارات اسوه ، 1388 ، 412 ص .\r\nISBN 978 - 964 - 542 - 233 - 3\r\nفهرست نويسى بر اساس اطلاعات فيپا .\r\nدر كتاب حاضر ديدگاهها و نظريات علامه طباطبايى درباره علوم قرآنى با استفاده از آثارش بويژه الميزان گردآورى شده است .\r\nقرآن - علوم قرآنى ، قرآن - - تحقيق ، طباطبايى ، محمد حسين ، 1281 - 1360 .\r\nسازمان اوقاف و امور خيريه ، انتشارات اسوه .\r\n1388 8 ع 75 م / 5 / 69 BP\r\n15 / 297\r\nشماره كتابشناسى ملى 1894907\r\nعلوم قرآن در تفسير الميزان\r\nو آثار علامه طباطبايى قدس سره\r\nنگارش : محمد باقر ملكيان\r\nناشر : انتشارات اسوه ( وابسته به سازمان اوقاف و امور خيريه )\r\nليتوگرافى ، چاپ ، صحافى : چاپخانه بزرگ قرآن كريم\r\nنوبت چاپ : اول\r\nسال نشر : زمستان 1388\r\nتيراژ : 2000 جلد\r\nبهاء : 42000 ريال\r\nشابك : 3 - 233 - 542 - 964 - 978\r\nكليه حقوق براى ناشر محفوظ است\r\nتهران : خيابان انقلاب روبروى خيابان خارك شماره 859 تلفن 66418099 و 66418299 فاكس : 66418022\r\nقم : خيابان ارم ، روبروى پاساژ قدس ، تلفن 77414282 فاكس 7737660\r\nقم : صندوق پستى 3999 - 37185 تلفن 14 - 6642211 فاكس 6640637\r\nwww . osvehpub . com : www . Osveh . I\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nبه اولين آموزگار قرآنم\r\nپدرم\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nمقدّمه\r\n\r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\nمقدّمه\r\nاهتمام و عنايت مسلمانان از صدر اسلام و اشتياق شديد آنان به قرآن به عنوان وحى آسمانى و معجزه جاودانى باعث شد تا از همان قرن نخست بزرگانى از صحابه پيامبر اكرم صلّى اللّه عليه و آله و پس از آنان علما و دانشمندان اسلامى در زمينه‌هاى مختلف تفسير و مسائل مربوط به قرآن توجه ويژه‌اى را نشان دهند .\r\nاين اهتمام سبب تدوين علومى شد كه در عرف قرآن‌پژوهان از آنها به علوم قرآن تعبير مىشود .\r\n\r\nتعريف علوم قرآن\r\nعلوم قرآن به مجموعه‌اى از دانش‌هاى مرتبط با قرآن گفته مىشود كه گستره بزرگى از دانش‌هايى همچون تفسير ، تجويد ، دانش قرائات قرآنى ، شأن نزول آيات قرآن ، دانش بلاغت آيات قرآن ، تاريخ‌گذارى قرآن تا هرمونتيك را در بر مىگيرد .\r\nدسته‌اى از اين دانش‌ها در سنت اسلامى سابقه دراز دارند ، ولى برخى از آنها همچون هرمونتيك مباحث تازه راه يافته به علوم قرآن است .\r\nهمچنين به برخى از اين مباحث - همچون تاريخ‌گذارى قرآن - كمتر پرداخته مىشده است و به تأثير از پژوهش‌هاى مستشرقان بيشتر گسترش يافته‌اند .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nبنابراين مىتوان گفت : علوم قرآنى مجموعه‌اى از علوم است كه براى فهم و درك قرآن مجيد به عنوان مقدمه و پيش‌نياز فراگرفته مىشوند ، و فهم اين مباحث و آشنايى با آنها ، قبل از پرداختن به تفسير قرآن و فهم آيات الهى ، براى هرمفسرى لازم است . از اين‌رو دكتر مناع قطان اين علم را اصول تفسير ناميده است « 1 » .\r\nمرحوم آيت اللّه معرفت رحمه اللّه در اين‌باره مىگويد : علوم قرآنى اصطلاحى است درباره مسايلى مرتبط با شناخت قرآن و شؤون مختلف آن . فرق ميان علوم قرآنى و معارف قرآنى آن است كه علوم قرآنى بحثى بيرونى است و به درون و محتواى قرآن از جنبه تفسيرى كارى ندارد ، اما معارف قرآنى كاملا با مطالب درونى قرآن و محتواى آن سروكار داشته و يك نوع تفسير موضوعى به شمار مىرود .\r\nمعارف قرآنى يا تفسير موضوعى ، مسايل مطرح شده در قرآن را از حيث محتوايى بررسى مىكند . بدين‌ترتيب كه آيات مربوط به يك موضوع را از سراسر قرآن در يك جا گرد آورده و در مورد آن‌چه كه از مجموع آن‌ها به دست مىآيد سخن مىگويد ، مشروط بر آن‌كه از محدوده دلالت قرآنى فراتر نرود . گرچه در تفسير موضوعى گاه ضرورت دارد به شواهد عقلى و نقلى ديگرى نيز استشهاد شود ، ولى بحث كاملا قرآنى است و تنها از ديدگاه قرآن مورد بررسى قرار مىگيرد . اين مطلب بدين‌جهت اهميت دارد كه بحث‌هايى را كه جنبه معارف اسلامى دارند و احيانا در كنار دلايل عقلى و نقلى به آيات قرآن نيز استناد مىكنند ، از معارف قرآنى يا تفسير موضوعى قرآن جدا شود .\r\n\r\n\r\n","description":"","footnote":"\r\n( 1 ) . مباحث في علوم القرآن : 1 / 12 .\r\n","page_name":" 10 ","page_number":10},
  {"content":"\r\n\r\nعلوم قرآنى بحث‌هاى مقدماتى براى شناخت قرآن و پى بردن به شؤون مختلف آن است . در علوم قرآنى مباحثى چون وحى و نزول قرآن ، مدت و ترتيب نزول ، اسباب النزول ، جمع و تاليف قرآن ، كاتبان وحى ، يك‌سان كردن مصحف‌ها ، پيدايش قرائات و منشا اختلاف در قرائت قرآن ، حجيت و عدم تحريف قرآن ، مساله نسخ در قرآن ، پيدايش متشابهات در قرآن ، اعجاز قرآن و . . . مطرح مىباشد . از اين جهت علوم را به صيغه جمع گفته‌اند كه هريك از اين مسايل در چارچوب خود استقلال دارد و علمى جدا شناخته مىشود و غالبا ارتباط تنگاتنگى ميان اين مسايل وجود ندارد . لذا ميان مسايل علوم قرآنى نوعا يك نظم طبيعى برقرار نيست تا رعايت ترتيب ميان آن‌ها ضرورى گردد ، لذا هرمساله جدا از مسايل ديگر قابل بحث و بررسى است « 1 » .\r\nزرقانى در تعريف آن مىگويد : مباحثى است متعلق به قرآن از جهت نزول قرآن ، ترتيب ، جمع ، كتابت ، قراءت ، تفسير ، ناسخ و منسوخ و نظاير اينها « 2 » .\r\nدكتر محمد عمر حويه هم مىگويد : هو علم ذو مباحث تتعلق بالقرآن الكريم من حيث نزوله و ترتيبه و كتابته و جمعه و قراءاته و تفسيره و إعجازه و ناسخه و منسوخه و محكمه و متشابهه إلى غير ذلك من المباحث التي تذكر في هذا العلم . نزول القرآن الكريم و تاريخه و ما يتعلق به .\r\nو شبيه به اين دو ، تعريف دكتر قطان است كه مىنويسد : المراد بعلوم القرآن العلم الذي يتناول الأبحاث المتعلقة بالقرآن من حيث معرفة أسباب النزول ،\r\n\r\n\r\n","description":"","footnote":"\r\n( 1 ) . التمهيد في علوم القرآن : 1 / 41 .\r\n( 2 ) . مناهل العرفان : 1 / 27 .\r\n","page_name":" 11 ","page_number":11},
  {"content":"\r\n\r\nو جمع القرآن و ترتيبه ، و معرفة المكي و المدني ، و الناسخ و المنسوخ ، و المحكم و المتشابه ، إلى غير ذلك مما له صلة بالقرآن « 1 » .\r\nالبته با چنين تعريفى از علوم قرآنى ، نمىتوان حد و مرز مشخصى را براى مسائل علوم قرآن بيان نمىكند و از اين جهت سيوطى شمار اين علوم را بالغ بر سيصد نوع دانسته است « 2 » .\r\nالبته بسيارى از اين مباحث و گونه‌گون شدن آنها ، تفنن است و چندان اختصاصى به قرآن ندارد ، مباحثى همانند مباحث نحوى و يا بلاغى .\r\n\r\nتاريخ علوم قرآن\r\nعلوم قرآنى در نگاه پيشينيان با نگاه معاصرين متفاوت است . تدوين علوم قرآنى به صورتى اين‌گونه به أواسط قرن هفتم باز مىگردد .\r\nزرقانى مىگويد : معروف ميان نويسندگان فن علوم قرآنى اين است كه اولين زمان ظهور اين اصطلاح ، قرن هفتم است . ولى در ادامه مىگويد : أنه ظفر في دار الكتب المصرية بكتاب مخطوط لعلي بن إبراهيم بن سعيد الشهير بالحوفي ، اسمه البرهان في علوم القرآن يقع في ثلاثين مجلدا ، يوجد منها خمسة عشر مجلدا غير مرتبة و لا متعاقبة ، حيث يتناول المؤلف الآية من آيات القرآن الكريم به ترتيب المصحف فيتكلم عما تشتمل عليه من علوم القرآن ، مفردا كل نوع بعنوان ، فيجعل العنوان العام في الآية : « القول في قوله عزّ و جلّ . . . » و يذكر الآية ، ثم يضع تحت هذا العنوان : « القول في الإعراب » و يتحدث عن الآية\r\n\r\n\r\n","description":"","footnote":"\r\n( 1 ) . مباحث في علوم القرآن : 1 / 12 .\r\n( 2 ) . الاتقان : 1 / 30 .\r\n","page_name":" 12 ","page_number":12},
  {"content":"\r\n\r\nمن الناحية النحوية و اللغوية ، ثم « القول في المعنى و التفسير » و يشرح الآية بالمأثور و المعقول ، ثم « القول في الوقف و التمام » و يبين ما يجوز من الوقف و ما لا يجوز ، و قد يفرد القراءات بعنوان مستقل فيقول : « القول في القراءة » ، و قد يتكلم عن الأحكام التي تؤخذ من الآية عند عرضها .\r\nو الحوفي بهذا النهج يعتبر أول من دوّن علوم القرآن ، و إن كان تدوينه على النمط الخاص الآنف الذكر ، و هو المتوفى سنة 430 ه . ثم تبعه ابن الجوزي سنة 597 هجرية في كتابه فنون الأفنان في عجائب علوم القرآن . ثم جاء بدر الدين الزركشي المتوفى سنة 794 هجرية و ألف كتابا وافيا سماه البرهان في علوم القرآن . ثم أضاف إليه بعض الزيادات جلال الدين البلقيني المتوفى سنة 824 هجرية في كتابه مواقع العلوم من مواقع النجوم . ثم ألف جلال الدين السيوطي المتوفى سنة 911 هجرية كتابه المشهور الإتقان في علوم القرآن « 1 » .\r\nگزيده‌ى سخن آن‌كه وى مىگويد : دار الكتب المصرية به كتابى از على بن ابراهيم بن سعيد مشهور به حوفى برخوردم به نام البرهان فى علوم القرآن در سى مجلد كه پانزده مجلد آن فعلا موجود است . بنابراين ما مىتوانيم تاريخ اين فن را آغاز قرن پنجم بدانيم .\r\nوى پس از بحثى در تاريخچه علوم قرآنى چنين نتيجه‌گيرى مىكند كه علوم قرآنى به صورت يك فن از اواخر قرن چهارم توسط ابراهيم بن سعيد حوفى مطرح شده و در قرن ششم و هفتم هجرى در دامان ابن جوزى و سخاوى و ابو شامه پرورش يافت . در قرن هشتم به همت زركشى و در\r\n\r\n\r\n","description":"","footnote":"\r\n( 1 ) . مناهل العرفان : 1 / 31 .\r\n","page_name":" 13 ","page_number":13},
  {"content":"\r\n\r\nقرن نهم با تلاش جلال الدين سيوطى ، پرچم آن را به جنبش و اهتزاز درآورد .\r\nبنابراين شايد بتوان گفت : تدوين جامع انواع علوم قرآنى ، از قرن هشتم با تأليف كتاب البرهان فى علوم القرآن اثر زركشى آغاز مىگردد . جامعيت كتاب وى در زمينه انواع علوم قرآنى تا آن زمان بىسابقه بود ؛ به گونه‌اى كه سيوطى ضمن انتقاد از پيشينيان خود به جهت عدم تدوين كتابى جامع در زمينه انواع علوم قرآنى ، پس از مطالعه البرهان مىگويد : « و لما وقفت على هذا الكتاب ازددت به سرورا و حمدت اللّه كثيرا و قوي العزم على إبراز ما أضمرته و شددت الحزم في إنشاء التصنيف الذي قصدته » « 1 » . و اين‌گونه اظهار سرور و شادمانى نموده ، و خود نيز مصمّم به تأليف كتابى مبسوط در همين زمينه مىگردد .\r\nالبته سخن ما بدين معنا نيست كه تا قبل از حوفى نگاشته‌اى در علوم قرآنى به چشم نمىخورد ، بلكه منظور ما عدم تدوين مباحث علوم قرآنى به صورت امروزين آن است و الا نگاهى به فهرست كتب ، دهها تأليف در زمينه‌ى علوم قرآنى را به ما نشان مىدهد .\r\nمثلا يحيى بن يعمر كتابى در قراءت نگاشت و يا ابان بن تغلب نخستين كتاب را در علم قراءت ، معانى قرآن و غريب القرآن تأليف نمود ، و يا عطاء بن ابى مسلم ميسرة الخراسانى اولين نگاشته در مبحث ناسخ و منسوخ را به جامعه‌ى علوم قرآنى عرضه كرد . كه براى آگاهى از سير تاريخى نگاشته‌هاى\r\n\r\n\r\n","description":"","footnote":"\r\n( 1 ) . الاتقان : 1 / 27 .\r\n","page_name":" 14 ","page_number":14},
  {"content":"\r\n\r\nعلوم قرآنى مىتوان به مقاله‌اى با عنوان سير نگارش‌هاى علوم قرآن نوشته‌ى آقاى محمد على مهدوى راد مراجعه نمود « 1 » .\r\nكتاب الاتقان فى علوم القرآن ، نوشته جلال الدين سيوطى ( م 911 ه ) ، از جمله مهم‌ترين منابع علوم قرآنى است . يكى از منابع مهمّ سيوطى در اين اثر همان كتاب البرهان بوده است .\r\nپس از الاتقان چندان با اثر قابل توجهى روبه‌رو نمىشويم ، بلكه بيشتر نگارش‌هاى علوم قرآن تنها در زمينه‌هايى خاص صورت گرفت .\r\nبا اين حال در قرن اخير دانشمندان فراوانى در زمينه‌هاى مختلف علوم قرآنى تأليفات ارزشمندى را عرضه نموده‌اند كه به برخى از آنها اشاره مىشود :\r\nمناهل العرفان فى علوم القرآن تأليف محمد عبد العظيم زرقانى ؛\r\nمباحث فى علوم القرآن تأليف دكتر صبحى صالح ؛\r\nتاريخ القرآن تأليف ابو عبد اللّه زنجانى ؛\r\nتاريخ قرآن تأليف دكتر محمود راميار ؛\r\nپژوهشى در تاريخ قرآن كريم تأليف دكتر سيد محمد باقر حجتى ؛\r\nالبيان فى تفسير القرآن تأليف مرحوم آية اللّه خويى ؛\r\nالتمهيد فى علوم القرآن تأليف مرحوم آيت اللّه محمد هادى معرفت ؛\r\nحقايق هامّة حول القرآن الكريم تأليف سيد جعفر مرتضى عاملى ؛\r\n\r\n\r\n","description":"","footnote":"\r\n( 1 ) . محمد على مهدوى راد ، « سير نگارش‌هاى علوم قرآن » ، بينات ، ش 3 ( پاييز 1373 ) .\r\n","page_name":" 15 ","page_number":15},
  {"content":"\r\n\r\nدر بين معاصرين ، مرحوم علامه طباطبايى هم هرچند - به صورت مستقل - از اين مباحث سخنى به ميان نياورده‌اند ، ولى در لابه‌لاى تفسير الميزان مباحث ارزشمندى در اين زمينه به چشم مىخورد كه مىتوان آنها را در يك مجموعه و به عنوان مقدمه‌ى تفسير گردآورى كرد .\r\nما در اين مجال در پى آن بوده‌ايم كه اين مباحث را از تفسير الميزان استخراج نماييم . البته در پى اين منظور از سه اثر ديگر هم بهره جسته‌ايم :\r\n1 . قرآن در اسلام ، نگاشته علامه طباطبايى ؛\r\n2 . مهر تابان ، نگاشته مرحوم آيت اللّه سيد محمّد حسين تهرانى ؛\r\n3 . در محضر علامه طباطبايى ، تأليف محمّد حسين رخ‌شاد .\r\nدر اين سه اثر - خصوصا نگاشته اوّل - بسيارى از مباحث علوم قرآنى از ديدگاه علامه طباطبايى بررسى شده است .\r\nدر تدوين اين اثر سعى كرده‌ايم تا حد ممكن جمله‌بندىهاى مرحوم علامه در الميزان دچار تغيير نشود و اگر به ضرورت جملاتى ديگر را - براساس آثار ديگر - كم‌وزياد و يا پس‌وپيش كرده‌ايم به حداقل تصرفات بسنده نموده‌ايم .\r\nديگر آن‌كه ترتيب مباحث براساس پسند و رأى نگارنده اين سطور است ، از اين‌روى خواننده گرامى شايد با ترتيب بعضى از مباحث مخالف باشد .\r\nهرچند - چنانچه از قول مرحوم آيت اللّه معرفت نقل كرديم - در مسايل علوم قرآنى نوعا يك نظم طبيعى برقرار نيست تا رعايت ترتيب ميان آن‌ها ضرورى گردد .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nالبته پسند ما در ترتيب اين مباحث ، براساس نگرشى به ترتيب مباحث مطروحه در كتاب‌هاى گوناگون در اين زمينه است و سعيمان بر اين بوده كه چينش مباحث ، چينشى خالى از نقص و عار باشد ؛ و العصمة لأهلها .\r\nنكته آخر اين‌كه در ابتداى مباحث به جايگاه بحث در الميزان و يا مآخذ ديگر اشاره نموده‌ايم ، تا اين مباحث در منبع اصلى هم قابل پيگيرى باشد .\r\nاميد آن‌كه اين نگاشته مورد پسند قرآن‌پژوهان قرار گيرد ، و توشه‌اى باشد در كوله‌بار تهى نگارنده ؛ آمين يا رب العالمين .\r\nقم : محمّد باقر ملكيان\r\nرمضان المبارك 1430 ه شهريور 1388\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nمباحثى در علوم قرآن\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nارزش قرآن در ميان مسلمانان « 1 »\r\nقرآن مجيد متضمن كليات برنامه زندگى بشر است .\r\nبا تأمل در چند مقدمه زيرين مىتوان معنى واقعى اشتمال قرآن مجيد به برنامه زندگى بشر را دريافت :\r\n1 . انسان در زندگى خود هرگز هدفى جز سعادت و خوشبختى و كام روائى خود ندارد . و چنانچه گاهى افرادى را مىبينيم كه از خوشبختى و سعادت خود روگردان مىباشند مانند كسى كه با انتحار به زندگى خود خاتمه مىدهد يا از مزاياى زندگى اعراض مىكند ، اگر در حال روحىشان دقيق شويم خواهيم ديد كه به واسطه عوامل ويژه‌اى سعادت زندگى را در آنچه تعقيب مىكنند مىدانند . مثلا كسى كه خودكشى مىكند در اثر حمله و هجوم ناملايمات را حتى خود را مرگ مىبيند و مثلا كسى كه به زهد و رياضت پرداخته ، لذائذ مادى را بر خود تحريم مىكند سعادت را در شيوه‌اى كه پيش گرفته مىداند .\r\nپس فعاليت زندگى انسان پيوسته براى دست يافتن به سعادت و پيروزى در آن راه مىباشد خواه در تشخيص سعادت واقعى خود مصب باشد يا مخطى .\r\n2 . فعاليت زندگى انسان هرگز بدون برنامه صورت نمىگيرد . اين مسأله اى است بديهى و اگر احيانا خفا پيدا مىكند از كثرت وضوح است ، زيرا در\r\n\r\n\r\n","description":"","footnote":"\r\n( 1 ) . قرآن در اسلام : 6 .\r\n","page_name":" 21 ","page_number":21},
  {"content":"\r\n\r\nيك طرف انسان با خواست و اراده خود كار مىكند و در نتيجه تا كارى را به سبب شرائط موجوده تشخيص ندهد به انجام دادن آن اقدام نمىكند ، يعنى كار را به دنبال دستور عملى درونى انجام مىدهد و از طرف ديگر كارهايى را كه انجام مىدهد براى خود - يعنى براى رفع حوائجى كه درك مىكند - به وجود مىآورد و در نتيجه ميان اعمال و افعال وى ارتباطى است مستقيم .\r\nخوردن و نوشيدن و خواب و بيدارى و نشستن و برخواستن و رفتن و آمدن و غير آنها هركدام جايى و اندازه‌اى دارد در حالى لازم و در حالى غير لازم در شرايطى مضر مىباشد و در نتيجه انجام دادن هركارى طبق دستورى است درونى كه در درك انسان كليات آن ذخيره شده و به حسب انطباق به مورد جزئيات آنها تحقق مىپذيرد .\r\nهرفرد از انسان در كارهاى فردى خود به منزله كشورى است كه فعاليت هاى اهالى آن تحت قوانين و سنن و آداب معينه‌اى كنترل مىشود و قواى فعاله كشور نامبرده موظف‌اند كه اعمال خود را اول به دستورات لازم الرعايه آن تطبيق نموده پس از آن انجام دهند .\r\nفعاليت‌هاى اجتماعى يك جامعه نيز حال فعاليتهاى فردى را دارد و پيوسته يك نوع مقررات و آداب و رسومى كه مورد تسليم اكثريت افراد مى باشد بايد در آنها حكومت كند و گرنه اجزاء جامعه به واسطه هرج‌ومرج در كمترين وقت و كوتاه‌ترين فرصتى درهم و متلاشى خواهد شد .\r\nنهايت اگر جامعه جامعه مذهبى باشد ، حكومت از آن احكام مذهب خواهد بود و اگر جامعه غيرمذهبى متمدن باشد ، فعاليت‌ها از قانون پيروى خواهد كرد و اگر جامعه غير مذهبى و متوحش باشد ، آداب و رسومى را كه\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nحكومت فردى و مستبد وضع و تحميل نموده يا مراسمى را كه در اثر برخورد و كسر و انكسار عقايد گوناگون در جامعه پيدا شده اجراء خواهد كرد .\r\nپس در هرحال انسان در فعاليت‌هاى فردى و اجتماعى خود از داشتن هدفى گزير ندارد و از تعقيب هدف خود از راهى كه مناسب آن است و به كار بستن مقرراتى كه برنامه كار است هرگز مستغنى نيست .\r\nقرآن مجيد نيز نظر نامبرده را تأييد نموده مىفرمايد :  وَ لِكُلٍّ وِجْهَةٌ هُوَ مُوَلِّيها فَاسْتَبِقُوا الْخَيْراتِ  « 1 » .\r\nاساسا در عرف قرآن دين به راه‌ورسم زندگى اطلاق مىشود و مؤمن و كافر حتى كسانى كه اصلا صانع را منكرند بدون دين نيستند ، زيرا زندگى انسان بدون داشتن راه‌ورسمى خواه از ناحيه نبوت و وحى باشد يا از راه وضع و قرارداد بشرى اصلا صورت نمىگيرد . خداى متعال در وصف ستمگران كه با دين خدايى دشمنى دارند ، از هرطبقه و صنف بوده باشند مىفرمايد :\r\n الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً  « 2 » .\r\n3 . بهترين و پابرجاترين راه‌ورسم زندگى آن‌ست كه آفرينش انسان به سوى آن هدايت كند نه آنچه از عواطف و احساسات فرد يا جامعه سرچشمه گيرد هريك از اجزاء آفرينش را مورد دقت و كنجكاوى قرار دهيم خواهيم ديد كه در هستى خود هدف و غايتى دارد كه از نخستين روز آفرينش خود به سوى آن متوجه است و از مناسب‌ترين و نزديك‌ترين راهى كه به آن هدف منتهى مىشود به سوى هدف خود سير مىكند و در اندرون و بيرون\r\n\r\n\r\n","description":"","footnote":"\r\n( 1 ) . سوره بقره : 148 .\r\n( 2 ) . سوره اعراف : 45 .\r\n","page_name":" 23 ","page_number":23},
  {"content":"\r\n\r\nساختمان خود با تجهيزاتى مجهز مىباشد كه مناسب با هدف خودش و منشاء فعاليت‌هاى گوناگونش مىباشد ، رويه آفرينش در هرآفريده جاندار و غيرجاندار همين‌گونه است .\r\nمثلا بوته گندم از همان روز نخستين پيدايش خود كه در بستر خاك با نوك سرسبز خود از شكم دانه سر مىآورد متوجه پيدايش يك بوته گندم داراى سنبل‌هاى متعدد مىباشد و با قوائى كه مجهز است اجزاء عنصرى را از زمين و هوا با نسبت ويژه‌اى گرفته ضميمه وجود خود ساخته ، روزبروز بزرگتر و برومندتر مىشود و از حالى به حالى و از شكلى به شكلى منتقل مىشود تا به شكل بوته كامل داراى سنبل‌هاى متعدد مىافتد و در همانجا به سير خود خاتمه مىدهد .\r\nيك درخت گردو را نيز اگر مورد بررسى قرار دهيم خواهيم ديد كه آن نيز از نخستين روز پيدايش متوجه هدفى مخصوص به خود مىباشد كه يك درخت گردوى برومند و نيرومند مىباشد و براى رسيدن به آن راه مناسبى را با موجودى تجهيزات خود مىپيمايد و ملازم روش زندگى خودش بوده ، هرگز روزى در تعقيب هدف خود مثلا راه بوته گندم را نمىرود چنان‌كه بوته گندم نيز در تعقيب هدف خود روزى روش درخت گردو را اختيار نمىكند .\r\nهمه انواع آفريده‌ها كه جهان مشهود را تشكيل مىدهند محكوم همين قاعده كليه مىباشند و هيچ دليلى نيست كه نوع انسان ازين قاعده مستثنى باشد ، بلكه تجهيزات وجودى انسان بهترين دليل است بر اين‌كه انسان نيز مانند ساير انواع آفرينش هدفى دارد كه متضمن سعادت اوست و مناسب تجهيزات وجودى خود راهى به هدف و سعادت خود دارد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nبنا بر آنچه گذشت آفرينش ويژه انسان و هم‌چنين آفرينش جهان كه انسان جزء غير قابل تفكيك آن مىباشد انسان را به سوى سعادت واقعيش هدايت مىكند و مهمترين و ريشه‌دارترين و پابرجاترين مقررات را كه به كار بستن آنها سعادت را براى انسان تضمين مىكند به انسان گوشزد مىنمايد . خداى متعال در تأييد بحث گذشته مىفرمايد  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  « 1 » . و باز مىفرمايد :   الَّذِي خَلَقَ فَسَوَّى * وَ الَّذِي قَدَّرَ فَهَدى   « 2 » . و باز مىفرمايد :     وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها * قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها     « 3 » . و باز مىفرمايد :  فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ  « 4 » . و باز مىفرمايد  إِنَّ الدِّينَ عِنْدَ اللَّهِ الْإِسْلامُ  « 5 » . و مىفرمايد :  وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ  « 6 » .\r\nمحصّل آيات فوق - و آيات ديگرى كه در همين مضمون است - اين است كه خداى متعال هريك از آفريده‌هاى خود - و از آن جمله انسان - را به سوى سعادت و هدف آفرينش ويژه خودش از راه آفرينش خودش راهنمايى مىفرمايد و راه واقعى براى انسان در مسير زندگى همان است كه آفرينش ويژه به سوى آن دعوت مىكند و مقرراتى در زندگى فردى و اجتماعى خود بايد\r\n\r\n\r\n","description":"","footnote":"\r\n( 1 ) . سوره طه : 50 .\r\n( 2 ) . سوره اعلى : 3 - 2 .\r\n( 3 ) . سوره شمس : 10 - 7 .\r\n( 4 ) . سوره روم : 30 .\r\n( 5 ) . سوره آل عمران : 19 .\r\n( 6 ) . سوره آل عمران : 85 .\r\n","page_name":" 25 ","page_number":25},
  {"content":"\r\n\r\nبه كار بندد كه طبيعت يك انسان فطرى ( طبيعى ) به سوى آنها هدايت مىكند نه انسان‌هايى كه به هوىوهوس آلوده و در برابر عواطف و احساسات اسير دست‌بسته مىباشد .\r\nمقتضاى دين فطرى ( طبيعى ) اين است كه تجهيزات وجودى انسان الغاء نشود و حق هريك از آنها ادا شود و جهازات مختلف و متضاد مانند قواى گوناگون عاطفى و احساسى كه در هيكل وى به وديعه گذارده شده ، تعديل شده به هركدام از آنها تا اندازه‌اى كه مزاحم حال ديگران نشود ، رخصت عمل داده شود .\r\nو بالاخره در فرد انسان عقل حكومت كند نه خواست نفس و نه غلبه عاطفه و احساس اگرچه مخالف عقل سليم باشد و در جامعه نيز حق و صلاح واقعى جماعت حكومت نمايد نه هوىوهوس يك فرد تواناى مستبد و نه خواسته اكثريت افراد اگرچه مغاير حق و خلاف مصلحت واقعى جماعت باشد .\r\nاز بحث بالا نتيجه ديگرى نيز گرفته مىشود و آن اين است كه زمام حكم در تشريع تنها به دست خداست و جز او را نشايد كه تشريع قانون و وضع مقررات و تعيين وظيفه نمايد ، زيرا چنان‌كه روشن شد تنها مقررات و قوانينى در صراط زندگى به درد انسان مىخورد كه از راه آفرينش براى او تعيين شده باشد ، يعنى علل و عوامل بيرونى و درونى انسان را به انجام دادن آن دعوت نمايند و آن را اقتضا كنند ، يعنى خدا آن را خواسته باشد ، زيرا مراد از اين‌كه خدا چيزى را مىخواهد اين است كه علل و شرائط طورى است كه پيدايش جبرى چيزى را ايجاب مىكند مانند حوادث طبيعى روزانه و در اين صورت\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاراده را اراده تشريعى مىگويند . خداى متعال در چندين جا از كلام خود مىفرمايد :  إِنِ الْحُكْمُ إِلَّا لِلَّهِ  « 1 » .\r\nپس از روشن شدن اين مقدمات بايد دانست كه قرآن مجيد با رعايت اين مقدمات سه‌گانه - يعنى با عطف نظر به اين‌كه انسان در زندگى خود هدفى دارد ( سعادت زندگى ) كه بايد در راه بدست آوردن آن در طول زندگى تلاش و كوشش نمايد و اين فعاليت بدون برنامه نتيجه‌بخش نخواهد بود و اين برنامه را نيز بايد از كتاب فطرت و آفرينش خواند و به عبارت ديگر از تعليم الهى فرا گرفت - شالوده برنامه زندگى انسان را به اين نحو ريخت : اساس برنامه خود را خداشناسى قرار داد و اعتقاد بيگانگى خدا را اولين اساس دين شناخت و پس از شناسانيدن خدا معادشناسى را از آن نتيجه گرفت و اصل ديگر قرارداد و پس از آن پيغامبرشناسى را از معادشناسى نتيجه گرفت ، زيرا پاداش اعمال نيك و بد بدون ابلاغ قبلى طاعت و معصيت و نيك و بد از راه وحى و نبوت صورت نمىبندد .\r\nو آن را نيز اصل ديگر قرار داده ، سه اصل نامبرده - اعتقاد بيگانگى خدا و اعتقاد به نبوت و اعتقاد به معاد - را اصول دين اسلام شمرد .\r\nپس از آن در مرتبه اصول اخلاق پسنديده و صفات حسنه مناسب اصول سه‌گانه را كه يك انسان واقع‌بين باايمان بايد واجد آنها و متصف به آنها باشد بيان نمود . و پس از آن قوانين عملى كه در حقيقت حافظ سعادت حقيقى و زاينده و پرورش‌دهنده اخلاق پسنديده و بالاتر از آن عامل رشد و ترقى اعتقادات حقه و اصول اوليه مىباشند تاسيس و بيان داشت .\r\n\r\n\r\n","description":"","footnote":"\r\n( 1 ) . سوره يوسف : 40 .\r\n","page_name":" 27 ","page_number":27},
  {"content":"\r\n\r\nزيرا هرگز قابل قبول نيست كسى كه در مسائل جنسى يا در دزدى و خيانت و اختلاس مال و برداشتن كلاه مردم هيچ‌گونه بندوبارى ندارد ، صفت عفت نفس داشته باشد يا كسى كه شيفته جمع‌آورى مال است و مطالبات مردم و حقوق واجبه مالى را نمىدهد با صفت سخاوت متصف شود ، يا كسى كه به عبادت خدا نمىپردازد و هفته و ماهى به ياد خدا نمىافتد ، واجد ايمان به خدا و روز رستاخيز و داراى سمت بندگى باشد .\r\nپس اخلاق پسنديده هميشه با يك رشته اعمال و افعال مناسب زنده مىماند چنان‌كه اخلاق پسنديده نسبت به اعتقادات اصليه همين حال را دارند . مثلا كسى كه جز كبر و غرور و خودبينى و خودپسندى سرش نميشود ، اعتقاد به خدا و خضوع در برابر مقام ربوبى را نبايد از وى توقع داشت و كسى كه يك عمر معنى انصاف و مروت و رحم و عطوفت را نفهميده است ، نمىشود ايمانى به روز رستاخيز و بازخواست داشته باشد .\r\nخداى متعال در خصوص ارتباط اعتقادات حقه و اخلاق پسنديده - كه خود نوعى از اعتقاد هستند - به عمل مىفرمايد :  إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ  « 1 » .\r\nو در خصوص ارتباط اعتقاد به عمل مىفرمايد :  ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ وَ كانُوا بِها يَسْتَهْزِؤُنَ  « 2 » .\r\n\r\n\r\n","description":"","footnote":"\r\n( 1 ) . سوره فاطر : 10 .\r\n( 2 ) . سوره روم : 10 .\r\n","page_name":" 28 ","page_number":28},
  {"content":"\r\n\r\n\r\nوحى « 1 »\r\n\r\nمعنا و موارد استعمال كلمه وحى\r\n  وَ أَوْحى رَبُّكَ إِلَى النَّحْلِ أَنِ اتَّخِذِي مِنَ الْجِبالِ بُيُوتاً وَ مِنَ الشَّجَرِ وَ مِمَّا يَعْرِشُونَ * ثُمَّ كُلِي مِنْ كُلِّ الثَّمَراتِ فَاسْلُكِي سُبُلَ رَبِّكِ ذُلُلًا يَخْرُجُ مِنْ بُطُونِها شَرابٌ مُخْتَلِفٌ أَلْوانُهُ فِيهِ شِفاءٌ لِلنَّاسِ إِنَّ فِي ذلِكَ لَآيَةً لِقَوْمٍ يَتَفَكَّرُونَ   « 2 » .\r\nكلمه « وحى » چنان‌كه راغب گفته : به معناى اشاره سريع است ، كه البته همواره از جنس كلام و از باب رمزگويى و يا به صورت صوت و مجرد از تركيب و يا به اشاره و امثال آن است « 3 » .\r\nو از موارد استعمالش به دست مىآيد كه از باب القاى معنا به نحو پوشيده از اغيار است ، پس الهام به معناى القاى معنا در فهم حيوان از طريق غريزه هم از وحى است ، هم‌چنان كه ورود معنا در نفس انسان از طريق رؤيا و همچنين از طريق وسوسه و يا اشاره ، همه از وحى است .\r\nوحى در كلام خداى تعالى هم در همه اين معانى استعمال شده ، جايى در القاء در فهم حيوان از راه غريزه استعمال كرده و فرموده :  وَ أَوْحى رَبُّكَ إِلَى النَّحْلِ  « 4 » و گاه در القاء از باب رؤيا استعمال كرده و فرموده :  وَ أَوْحَيْنا إِلى أُمِّ \r\n\r\n\r\n","description":"","footnote":"\r\n( 1 ) . ترجمه الميزان : 12 / 423 ؛ 18 / 107 ؛ قرآن در اسلام : 71 .\r\n( 2 ) . نحل : 68 - 69 .\r\n( 3 ) . المفردات في غريب القرآن : 858 ، وحى .\r\n( 4 ) . نحل : 68 .\r\n","page_name":" 29 ","page_number":29},
  {"content":"\r\n\r\n مُوسى  « 1 » و جايى در وسوسه استعمال كرده فرموده :  إِنَّ الشَّياطِينَ لَيُوحُونَ إِلى أَوْلِيائِهِمْ  « 2 » و گاه در القاء از باب اشاره استعمال كرده و فرموده :  فَأَوْحى إِلَيْهِمْ أَنْ سَبِّحُوا بُكْرَةً وَ عَشِيًّا  « 3 » .\r\nقسم ديگرى از وحى الهى با تكلم با انبياء و رسل است ، هم‌چنان‌كه فرموده  وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً  « 4 » البته ادب دينى چنين اقتضاء كرده كه وحى جز به كلامى كه بر انبياء و رسل القاء مىشود اطلاق نگردد .\r\n وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ إِنَّهُ عَلِيٌّ حَكِيمٌ  « 5 » .\r\nنكته‌اى كه در اين آيه هست اين است كه اين سه قسم را با كلمه « أو » عطف به يكديگر كرده ، و ظاهر اين كلمه آن است كه سه قسم مذكور با هم فرق دارند ، و بايد هم همين‌طور باشد ، چرا كه دو قسم اخير را مقيد به قيدى كرده ، يكى را مقيد به حجاب و ديگرى را به رسول ، ولى قسم اول را به هيچ قيدى مقيد ننموده است .\r\nظاهر اين مقابله آن است كه مراد از قسم اوّل سخن گفتن خفى باشد ، سخن گفتنى كه هيچ واسطه‌اى بين خدا و طرف مقابلش نباشد .\r\n\r\n\r\n","description":"","footnote":"\r\n( 1 ) . سوره قصص : 7 .\r\n( 2 ) . سوره انعام : 121 .\r\n( 3 ) . سوره مريم : 11 .\r\n( 4 ) . سوره شورى : 51 .\r\n( 5 ) . شورى : 51 .\r\n","page_name":" 30 ","page_number":30},
  {"content":"\r\n\r\nو اما دو قسم ديگر به خاطر اين‌كه قيدى زائد در آن آمده ( يا حجاب است و يا رسولى كه به وى وحى مىشود ) سخن گفتنى است كه با واسطه انجام مىشود . البته در يكى واسطه رسول است كه وحى را از مبدأ وحى گرفته به پيامبر مىرساند ، و در ديگرى آن واسطه حجاب است ، كه خودش رساننده وحى نيست ، ولى وحى از ماوراى آن صورت مىگيرد .\r\nپس قسم سوم ، يعنى  أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ  عبارت است از وحى به توسط رسول ، كه همان فرشته وحى است ، پيام خدا نخست به او داده مىشود و او هرچه را خداى سبحان اذن داده باشد به پيامبر وحى مىكند ، هم‌چنان كه قرآن كريم در اين‌باره فرموده :   نَزَلَ بِهِ الرُّوحُ الْأَمِينُ عَلى قَلْبِكَ   « 1 » و نيز فرموده :  قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ  « 2 » و در عين حال وحىكننده خداى سبحان است ، هم‌چنان‌كه فرموده :\r\n بِما أَوْحَيْنا إِلَيْكَ هذَا الْقُرْآنَ  « 3 » .\r\nو اما اين‌كه بعضى از مفسرين گفته‌اند : مراد از رسول در جمله  أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ  رسول خدا صلّى اللّه عليه و آله است كه وحى را به مردم مىرساند ، درست نيست ، زيرا با جمله يُوحى نمىسازد ، زيرا رسول خدا صلّى اللّه عليه و آله پيام خدا را به مردم ابلاغ مىكند نه وحى را ، و معقول نيست كه تبليغ را وحى بخوانند .\r\n\r\n\r\n","description":"","footnote":"\r\n( 1 ) . سوره شعراء : 194 .\r\n( 2 ) . سوره بقره : 97 .\r\n( 3 ) . سوره يوسف : 3 .\r\n","page_name":" 31 ","page_number":31},
  {"content":"\r\n\r\nو نيز قسم دوم از وحى ، يعنى  أَوْ مِنْ وَراءِ حِجابٍ ،  وحى با واسطه است ، و واسطه‌اش همان حجاب است . البته اين واسطه - مانند واسطه در قسم سوم - خودش وحى نمىكند ، بلكه تنها وحى از ماوراى آن آغاز مىشود ، و آغاز شدنش را از كلمه  مِنْ  كه براى ابتداء است استفاده مىكنيم . و كلمه  وَراءِ  در اينجا به معناى پشت نيست ، بلكه به معناى بيرون هرچيزى است كه محيط به آن چيز است ، به شهادت كلام خداى تعالى كه مىفرمايد :  وَ اللَّهُ مِنْ وَرائِهِمْ مُحِيطٌ  « 1 » و اين قسم تكلم ( تكلم از ماوراى حجاب ) مانند تكلم خداى تعالى با موسى در كوه طور است كه درباره‌اش فرموده :  فَلَمَّا أَتاها نُودِيَ مِنْ شاطِئِ الْوادِ الْأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ  « 2 » و نيز از همين قسم است وحىهايى كه در عالم رؤيا به انبياء عليهم السّلام مىشده است .\r\nو قسم اول از وحى ، تكلمى است كه خداى تعالى با پيامبر اسلام صلّى اللّه عليه و آله و بدون واسطه جبرئيل مىكرد كه در آن نه رسول ملكى - يعنى جبرئيل - واسطه بود ، و نه هيچ‌گونه حجابى كه فرض شود .\r\nو چون وحى در تمامى اين اقسام مختلف منتسب به خداى تعالى است ، لذا مىتوان وحى را به طور مطلق به خداى تعالى نسبت داد و مستند به او كرد .\r\nبه بيانى ساده‌تر مىتوان در هرسه قسم از وحى گفت : خدا چنين وحى كرده ، بدون قيدى كه معين كند منظور كدام يك از اقسام وحى است . و به همين عنايت ، تمامى اقسام وحى در كلام خداى تعالى به خدا مستند شده ، و\r\n\r\n\r\n","description":"","footnote":"\r\n( 1 ) . بروج : 20 .\r\n( 2 ) . قصص : 30 .\r\n","page_name":" 32 ","page_number":32},
  {"content":"\r\n\r\nفرموده :  إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَ النَّبِيِّينَ مِنْ بَعْدِهِ  « 1 » و نيز فرموده :  وَ ما أَرْسَلْنا مِنْ قَبْلِكَ إِلَّا رِجالًا نُوحِي إِلَيْهِمْ  « 2 » .\r\nاين مطالب كه در تفسير آيه مورد بحث آورديم ، مطالبى بود كه با كمك سياق از آيه استفاده نموديم ، ولى مفسرين در تفسير آن بحث‌هايى دامنه‌دار و مشاجره‌هاى طولانى كرده‌اند كه ما از اشتغال به گفتگوى درباره آن صرفنظر كرديم ، و خواننده خود مىتواند به تفاسير مفصل مراجعه نمايد .\r\n\r\nچگونگى دريافت وحى به وسيله قلب\r\n   نَزَلَ بِهِ الرُّوحُ الْأَمِينُ عَلى قَلْبِكَ لِتَكُونَ مِنَ الْمُنْذِرِينَ بِلِسانٍ عَرَبِيٍّ مُبِينٍ    مراد از « روح الامين » جبرئيل عليه السّلام است ، كه فرشته وحى مىباشد ، چرا كه فرمود  مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ  « 3 » و در جاى ديگر او را روح القدس خوانده ، فرموده :  قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ  « 4 » .\r\nو اگر جبرئيل را امين خوانده ، براى اين است كه دلالت كند بر اين‌كه او مورد اعتماد خداى تعالى و امين در رساندن رسالت او به پيامبر او است ، نه چيزى از پيام او را تغيير مىدهد و نه جابجا و تحريف مىكند ، نه عمدا و نه سهوا و نه دچار فراموشى مىگردد ، هم‌چنان كه توصيف او در جاى ديگر به روح قدس نيز به اين معانى اشاره دارد ، چون او را منزه از اين‌گونه منقصت‌ها معرفى مىكند .\r\n\r\n\r\n","description":"","footnote":"\r\n( 1 ) . نساء : 163 .\r\n( 2 ) . يوسف : 109 .\r\n( 3 ) . سوره بقره : 97 .\r\n( 4 ) . سوره نحل : 102 .\r\n","page_name":" 33 ","page_number":33},
  {"content":"\r\n\r\nو اگر فرمود :  نَزَلَ بِهِ الرُّوحُ  براى اين بود كه كلمه « نزل » را با حرف باء متعدى كند ، نه اين‌كه به قول بعضى « 1 » باء را براى مصاحبت آورده باشد ، تا معناى جمله اين باشد كه قرآن را با معيت جبرئيل نازل كرده ، چون در اين مقام عنايت در اين نبوده كه با قرآن كسى هم آمده يا نه ، بلكه عنايت تنها در نزول قرآن بوده است .\r\nضمير در  نَزَلَ بِهِ  به قرآن برمىگردد ، بدان جهت كه كلامى است تركيب‌شده از الفاظى ، و البته آن الفاظ هم داراى معانى حقه‌اى است ، نه اين‌كه به قول بعضى « 2 » از مفسرين آنچه جبرئيل آورده تنها معانى قرآن بوده باشد و رسول خدا صلّى اللّه عليه و آله آن معانى را در قالب الفاظ ريخته باشد ، البته الفاظى كه آن معانى را درست حكايت كند ، زيرا همان‌طور كه معانى از ناحيه خدا نازل شده ، الفاظ هم از آن ناحيه نازل شده است ، به شهادت آيات زير كه به روشنى اين معنا را مىرسانند ، از آن جمله فرموده :  فَإِذا قَرَأْناهُ فَاتَّبِعْ قُرْآنَهُ  « 3 » و نيز فرموده :  تِلْكَ آياتُ اللَّهِ نَتْلُوها عَلَيْكَ بِالْحَقِّ  « 4 » و نيز آياتى ديگر ، و پرواضح است كه الفاظ ، خواندنى و تلاوت كردنى است نه معانى .\r\nبىپايه‌تر از قولى كه نقل كرديم ، قول كسى است كه گفته : قرآن ، هم به الفاظش و هم به معنايش از منشآت رسول خدا صلّى اللّه عليه و آله بوده ، كه آن را يك مرحله از\r\n\r\n\r\n","description":"","footnote":"\r\n( 1 ) . روح المعانى : 7 / 338 .\r\n( 2 ) . روح المعانى : 7 / 339 .\r\n( 3 ) . سوره قيامت : 18 .\r\n( 4 ) . سوره جاثيه : 6 .\r\n","page_name":" 34 ","page_number":34},
  {"content":"\r\n\r\nقلب آن جناب ، كه نام آن مرحله روح الامين است ، القاء كرده به مرحله ديگر نفس كه نامش قلب است .\r\nو مراد از قلب در كلام خداى تعالى هرجا كه به كار رفته آن حقيقتى است از انسان كه ادراك و شعور را به آن نسبت مىدهند ، نه قلب صنوبرى شكل ، كه در سمت چپ سينه قرار گرفته است ، و يكى از اعضاى رئيسه بدن آدمى است ، به شهادت آياتى از قرآن كريم كه ذيلا خاطرنشان مىشود .\r\nدر سوره احزاب قلب را عبارت دانسته از آن چيزى كه در هنگام مرگ به گلوگاه مىرسد و مىفرمايد :  وَ بَلَغَتِ الْقُلُوبُ الْحَناجِرَ  « 1 » كه معلوم است مراد از آن ، جان آدمى است . و در سوره بقره آن را عبارت دانسته از چيزى كه متصف به گناه و ثواب مىشود . و فرموده :  فَإِنَّهُ آثِمٌ قَلْبُهُ  « 2 » و معلوم است كه عضو صنوبرىشكل گناه نمىكند ، پس مراد از آن همان جان و نفس آدمى است .\r\nو شايد وجه اين‌كه در جمله   نَزَلَ بِهِ الرُّوحُ الْأَمِينُ عَلى قَلْبِكَ   سخن از قلب به ميان آورد و نفرمود : \" روح الامين آن را بر تو نازل كرد \" اشاره به اين باشد كه : رسول خدا چگونه وحى و قرآن نازل را تلقى مىكرده ؟ و از آن جناب آن چيزى كه وحى را از روح مىگرفته نفس او بوده ، نه مثلا دست او ، يا ساير حواس ظاهرىاش ، كه در امور جزئى به كار بسته مىشود .\r\nپس رسول خدا صلّى اللّه عليه و آله در حينى كه به وى وحى مىشد ، هم مىديد و هم مىشنيد ، اما بدون اين‌كه دو حس بينايى و شنوايىاش به كار بيفتد ، هم‌چنان\r\n\r\n\r\n","description":"","footnote":"\r\n( 1 ) . سوره احزاب : 10 .\r\n( 2 ) . سوره بقره : 283 .\r\n","page_name":" 35 ","page_number":35},
  {"content":"\r\n\r\nكه در روايت آمده ، كه حالتى شبيه به بيهوشى به آن جناب دست مىداد ، كه آن را به « رحاء الوحى » نام نهاده بودند .\r\nپس آن جناب همانطور كه ما شخصى را مىبينيم و صدايش را مىشنويم ، فرشته وحى را مىديد و صدايش را مىشنيد ، اما بدون اين‌كه دو حاسه بينايى و شنوايى مادى خود را چون ما به كار بگيرد .\r\nو اگر رؤيت او و شنيدنش در حال وحى عين ديدن و شنيدن ما مىبود ، بايستى آنچه مىديده و مىشنيده ميان او و ساير مردم مشترك باشد و خلاصه اصحابش هم فرشته وحى را ببينند و صدايش را بشنوند و حال آن‌كه نقل قطعى اين معنا را تكذيب كرده و حالت وحى بسيارى از آن جناب سراغ داده كه در بين جمعيت به وى دست داده و جمعيتى كه پيرامونش بوده‌اند هيچ چيزى احساس نمىكرده‌اند ، نه صداى پايى ، نه شخصى و نه صداى سخنى كه به وى القاء مىشده است .\r\nاين را هم نمىتوانيم بگوييم كه ممكن است خداى تعالى در آن حال در حاسه جمعيت تصرف مىكرده و نمىگذاشته كه آنچه را او مىديده ايشان ببينند و آنچه را او مىشنيده بشنوند و خلاصه امور غيبى همه از اين جهت غيبند كه خدا در حواس ما تصرف كرده ، كه نمىتوانيم آنها را درك كنيم .\r\nزيرا اگر چنين حرفى را بزنيم ، به طور كلى بايد مانند سوفسطائيان بنيان هر تصديق علمى را درهم بكوبيم و نسبت به هيچ تصديقى اطمينان پيدا نكنيم ، چون اگر مثل چنين خطاى عظيمى از حواس ما كه كليد همه علوم ضرورى و تصديقات بديهى است ، جائز باشد ، ديگر چگونه مىتوانيم به تصديق \" دو دو تا چهارتا است \" وثوق داشته باشيم ، زيرا ممكن است احتمال دهيم كه حواس\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nما در درك آن خطا رفته باشد و همچنين نسبت به بديهىترين قضايا از قبيل سفيدى برف و سياهى زغال تشكيك كنيم .\r\nعلاوه بر اين ، اين سخن از كسى سر مىزند كه قائل به اصالت حس باشد ، يعنى بگويد غير از محسوسات هيچ چيزى موجود نيست و اين خطا از خطاى ديگر فاحشتر است ، زيرا در همين عالم شهود به بسيارى از چيزها علم و ايمان داريم ، درحالىكه با هيچ‌يك از حواس خود احساسش نكرده‌ايم و اگر ما كسى باشيم كه وجود موجودى غير محسوس را ممكن بدانيم ، هرگز درباره فرشته وحى چنين حرفى نمىزنيم و ما در تفسير سوره مريم گفتارى در معناى تمثل ملك گذرانديم ، كه به درد اين مقام نيز مىخورد .\r\n\r\nوجوهى در تفسير انزال وحى بر قلب پيامبر صلّى اللّه عليه و آله\r\nبعضى « 1 » در توجيه اين‌كه فرمود : روح الامين آن را به قلب تو نازل مىكند ، گفته‌اند : چون به‌طور كلى آلت درك و آن چيزى كه به خاطر آن انسان مكلف به تكاليف مىشود قلب است ، نه بدن ، هرچند كه قلب هم آنچه را درك مىكند به وسيله ادوات و اعضاى بدن ، از چشم و گوش و غيره باشد كه اشكال اين را در بالا گفتيم .\r\nو بعضى « 2 » ديگر گفته‌اند : رسول خدا صلّى اللّه عليه و آله داراى دو جنبه بوده :\r\nيكى جنبه ملكى و ديگرى جنبه بشرى ، به خاطر جنبه ملكىاش فيض را مىگرفت و به خاطر جنبه بشرىاش آن فيض را افاضه مىكرد ، و اگر در آيه\r\n\r\n\r\n","description":"","footnote":"\r\n( 1 ) . روح المعانى : 7 / 338 .\r\n( 2 ) . روح المعانى : 7 / 338 .\r\n","page_name":" 37 ","page_number":37},
  {"content":"\r\n\r\nمورد بحث انزال وحى را بر قلب آن جناب دانسته ، از اين جهت است كه قلب او به صفات ملكى متصف بوده ، صفاتى كه با آن صفات وحى را از روح الامين مىگرفته و بدين جهت نفرمود : « نزل به عليك روح الامين » با اين‌كه اگر اين‌طور مىفرمود مختصرتر بود .\r\nو اين نيز وقتى درست است كه بگوييم حواس و قواى بدنى نيز در تلقى وحى شركت دارند و ايرادش در سابق گذشت .\r\nجمعى « 1 » ديگر از مفسرين گفته‌اند : مراد از قلب همان عضو مخصوص بدن است و ادراك و شعور هرچه باشد از خواص آن عضو است .\r\nالبته بعضى « 2 » در تفسير آيه مورد بحث گفته‌اند : اگر قلب را متعلق انزال قرار داده ، از باب توسع و مجازگويى بوده و گرنه « نزل عليك » هم صحيح بود .\r\nتوضيح اين‌كه خداى تعالى از راه خلق صوت ، قرآن را به گوش جبرئيل مىرسانده و جبرئيل هم آن را براى رسول خدا صلّى اللّه عليه و آله مىخوانده و آن جناب وحى مذكور را فرا مىگرفته و در قلب خود حفظ و از بر مىكرده ، پس به اين اعتبار صحيح است گفته شود كه قرآن را بر قلب او نازل كرد .\r\nبعضى « 3 » ديگر گفته‌اند : تخصيص قلب به انزال ، از اين باب است كه معانى روحانى نخست بر روح نازل مىشود و سپس از آنجا به قلب مىرسد ، چون ميان روح و قلب ارتباط و تعلق است و آن‌گاه از قلب به دماغ ( مغز ) رسيده ، در لوح خيال نقش مىبندد .\r\n\r\n\r\n","description":"","footnote":"\r\n( 1 ) . روح المعانى : 7 / 338 .\r\n( 2 ) . روح المعانى : 7 / 338 .\r\n( 3 ) . روح المعانى : 7 / 338 .\r\n","page_name":" 38 ","page_number":38},
  {"content":"\r\n\r\nبعضى « 1 » ديگر گفته‌اند : اختصاص دادن قلب به انزال براى اشاره به اين است كه تعقل آن جناب آن‌قدر كامل و قوى است ، كه حواس ظاهرش از قبيل سمع و بصر و غيره ، كه واسطه‌هاى تعقلند به هيچ گرفته مىشوند .\r\nبعضى « 2 » ديگر گفته‌اند : اين اختصاص براى اشاره به اين است كه قلب رسول خدا صلّى اللّه عليه و آله آن‌قدر صالح و مقدس است كه شايستگى يافته منزلى براى كلام خدا قرار بگيرد و معلوم است كه وقتى قلب كه عضو رئيس است اين قدر صلاحيت داشته باشد ، ساير اجزاء و اعضايش نيز داراى صلاحيت خواهد بود ، چون وقتى رئيس كشورى صالح بود ، رعيت نيز صالح مىشود .\r\nبعضى « 3 » ديگر گفته‌اند : اين اختصاص براى اين است كه خدا براى قلب رسولش گوش و چشمى مخصوص قرار داده بود ، كه با آنها مىديد ، مىشنيد و اين گوش و چشم قلب براى اين بود كه رسولش با ديگران فرق داشته باشد ، هم‌چنان كه فرمود :  ما كَذَبَ الْفُؤادُ ما رَأى  « 4 » .\r\nاينها وجوهى بود كه براى آيه مورد بحث و اين‌كه چرا فرمود : جبرئيل قرآن را به قلب آن جناب نازل كرد ، بيان كرده‌اند ، كه بيشتر آنها گزافه و سخنان بىدليل است .\r\nاينها خواسته‌اند امور غيبى را با حوادث مادى مقايسه نموده ، احكام حوادث مادى را در آن امور نيز جارى سازند و كار بيهوده‌گويى بعضى از آنان\r\n\r\n\r\n","description":"","footnote":"\r\n( 1 ) . روح المعانى : 7 / 338 .\r\n( 2 ) . روح المعانى : 7 / 338 .\r\n( 3 ) . روح المعانى : 7 / 338 .\r\n( 4 ) . سوره نجم : 11 .\r\n","page_name":" 39 ","page_number":39},
  {"content":"\r\n\r\nبه جايى رسيده كه گفته است : معناى اينكه فرشته قرآن را نازل كند اين است كه خداى تعالى كلام خود را به او الهام نموده ، در همان آسمان قرائت آن را تعليم وى كند و آن‌گاه آن فرشته به زمين نازل شده ، كلام خداى را برساند و اين نيز دو راه دارد ، يكى اين‌كه رسول خدا صلّى اللّه عليه و آله از صورت بشرى خود در آمده ، به شكل ملك شود و پيام خداى را از ملك بگيرد ، دوم اينكه ملك از صورت فرشتگى خود درآمده ، به شكل يك انسان مجسم شود ، تا رسول خدا صلّى اللّه عليه و آله پيام را از او دريافت كند و البته اولى مشكل‌تر است .\r\nبايد از او پرسيد : مقصودت از درآمدن يك انسان از جلد انسانيت و مجسم شدنش به صورت فرشته چيست ؟ و چگونه چنين چيزى قابل تصور است ، آن هم بعد از آنكه به صورت ملك درآمد ، دوباره برگردد انسان شود و نيز چگونه ممكن است تصور شود كه يك فرشته به صورت انسان درآيد ؟ ! و دوباره به شكل اول خود برگردد ؟ ! با اينكه ما فرض كرده‌ايم كه اين دو مخلوق هريك هويتى دارند مغاير هويت آن ديگرى و هيچ رابطه‌اى بين آن‌دو نيست ، نه از نظر ذات و نه از نظر آثار ، علاوه بر اشكالات ديگرى كه در كلام اين گوينده هست ، كه خود خواننده با كمى دقت متوجه آن مىشود .\r\n\r\nاعتقاد عمومى مسلمانان در وحى قرآن « 1 »\r\nقرآن مجيد بيشتر از هركتاب مقدس ديگر مانند تورات و انجيل از مسأله وحى آسمانى و فرستنده وحى و آورنده وحى ياد كرده و حتى از كيفيت وحى سخن گفته است .\r\n\r\n\r\n","description":"","footnote":"\r\n( 1 ) . قران در اسلام : 72 .\r\n","page_name":" 40 ","page_number":40},
  {"content":"\r\n\r\nعقيده عمومى مسلمين كه البته ريشه آن همان ظواهر لفظى قرآن است در باره وحى قرآن اين است كه قرآن مجيد به لفظ خود سخن خدا است كه به وسيله يكى از مقربين ملائكه كه موجوداتى آسمانى هستند پيغمبر اكرم فرستاده شده است .\r\nنام اين ملك فرشته جبريل و روح امين است ، سخن خدا را تدريجا در مدت بيست و سه سال پيغمبر اكرم صلّى اللّه عليه و آله رسانيده و به موجب آن به آنحضرت مأموريت داده شده كه لفظ آيات آن را به مردم بخواند و مضامين آنها را بفهماند و به سوى معارف اعتقادى و مقررات اجتماعى و قوانين مدنى و وظائف فردى كه قرآن بيان مىكند دعوت كند .\r\nنام اين ماموريت خدايى رسالت و پيغامبرى است . پيغمبر اكرم صلّى اللّه عليه و آله بى اين‌كه كمترين دخل‌وتصرفى در مواد دعوت كند و از پيش خود چيزى بر آنها بيفزايد يا بكاهد يا پس‌وپيش كند ، رسالت خود را انجام داده است .\r\n\r\nنظر نويسندگان امروز درباره وحى و نبوت\r\nغالب نويسندگان امروز كه در اديان و مذاهب به كنجكاوى مىپردازند نظرشان در توجيه و تقرير وحى و نبوت قرآن اين است كه پيغمبر اكرم صلّى اللّه عليه و آله يك نابغه اجتماعى بوده كه براى نجات جامعه انسانى از پرتگاه انحطاط و توحش و استقرارشان در مهد مدنيت و آزادى قيام كرده و به سوى افكار پاك خود كه در صورت يك دين جامع و كامل تنظيم كرده است دعوت نموده است .\r\nمىگويند : وى داراى روحى پاك و همتى بلند بود و در يك محيط تاريك و تيره‌اى زندگى مىكرد كه جز زورگويى و ياوه‌سرايى و هرج‌ومرج چيزى\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nدر آن حكومت نمىكرد و جز خودخواهى و دزدى و غارتگرى و هرگونه توحش به چشم نمىخورد .\r\nپيوسته از مشاهده اين اوضاع ناگوار رنج مىبرد و گاهى كه كارد باستخوانش مىرسد از مردم كناره‌گيرى نموده ، در غارى كه در كمر يكى از كوه‌هاى تهامه بود روزى چند خلوت مىكرد و به آسمان و ستارگان درخشان آن و زمين و كوه و دريا و صحرا و اين‌همه وسائل گرانبهايى كه دستگاه آفرينش در اختيار انسان گذاشته است خيره مىشد و از اين‌همه غفلت و نادانى كه دامنگير انسان شده و زندگى پرارج وى را كه سراپا خوشبختى و كامرانى است به زندگى پست درندگان و چرندگان تبديل نموده افسوس مىخورد .\r\nپيغمبر اكرم صلّى اللّه عليه و آله تا حدود چهل سالگى آن درك را داشت و اين رنج را مى برد تا در سن چهل سالگى موفق شد طرحى بريزد كه بشر را از آن وضع اسفناك كه مظهرش سرگشتگى و لگام گسيختگى و خودخواهى و بىبندو بارى بود نجات بخشد و آن آيين اسلام بود كه راقىترين رژيم مناسب مزاج وقت بود .\r\nپيغمبر اكرم صلّى اللّه عليه و آله افكار پاك خود را سخن خدا و وحى الهى فرض مىكرد كه خداى متعال از راه نهاد پاكش با وى به گفتگو پرداخته است و روان پاك و خيرخواه خود را ، كه اين افكار از آن تراوش كرده و در قلب آرامش مستقر مى شد ، روح امين و جبريل و فرشته وحى ناميد و به طور كلى قوائى را كه در جهان طبيعت به سوى خير و هرگونه خوشبختى دعوت مىكنند ملائكه و فرشتگان و قوائى را كه به سوى شر و هرگونه بدبختى مىخوانند شياطين و\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nجن خواند و وظيفه خود را كه به مقتضاى نداى وجدان عهده‌دار قيام و دعوت مىشد نبوت و رسالت نام گذاشت .\r\nالبته اين توجيه از آن كسانى است كه براى جهان هستى خدايى اثبات مى كنند و از روى انصاف براى نظام دينى اسلام ارزشى قائل‌اند ، اما كسانى كه آفريدگارى براى جهان معتقد نيستند سازمان نبوت و وحى و تكاليف آسمانى و ثواب و عقاب و بهشت و دوزخ را سياست دينى و در حقيقت از باب دروغ مصلحت‌آميز مىدانند .\r\nاين دسته مىگويند : پيغمبران مردان اصلاح‌طلبى بودند و مقرراتى براى اصلاح جامعه بشرى در شكل دين آورند و چون مردم اعصار گذشته تاريك و غرق جهالت و خرافه‌پرست بودند پيغمبران نظم دينى را در سايه يك سلسله اعتقادات خرافى از مبدء و معاد نگه داشتند .\r\n\r\nنظر قرآن مجيد درباره وحى و نبوت\r\nكسانى كه دستگاه وحى و نبوت را با بيان گذشته اولى توجيه مىكنند دانشمندانى هستند كه به واسطه اشتغال و انس به علوم مادى و طبيعى همه چيز جهان هستى را در انحصار قوانين طبيعت مىدانند و آخرين ريشه حوادث را نيز همان طبيعت فرض مىنمايند و از اين‌روى قهرا اديان آسمانى را پديده‌هاى اجتماعى خواهند دانست و با ميزانى كه از ساير پديده‌هاى اجتماعى به دست آمده خواهند سنجيد .\r\nچنان‌كه اگر يكى از نوابغ اجتماعى مانند كورش و داريوش و اسكندر خود را برانگيخته خدا و كار خود را ماموريت آسمانى و تصميمات خود را\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nفرمان‌هاى خدايى معرفى كند ، توجيهى جز آنچه در فصل سابق گذشت نخواهد داشت .\r\nما فعلا در صدد اثبات جهان ماوراء الطبيعه نيستيم و نيز به اين دانشمندان نمىگوييم كه هرعلمى تنها در اطراف موضوع خود مىتواند نظر دهد و علوم مادى كه از خواص و آثار ماده بحث مىكنند اثباتا و نفيا حق مداخله در ماوراء ماده ندارند .\r\nاما آنچه مىگوييم اين است كه توجيه سابق هرچه باشد بايد با بيانات قرآن مجيد كه سند نبوت پيغمبر اكرم صلّى اللّه عليه و آله است و ريشه اصلى همه اين سخنان در آن است وفق دهد و تطبيق پذيرد ، ولى صريح قرآن بر خلاف اين توجيه دلالت دارد و اينك ما يكىيكى از اجزاء اين توجيه را با آيات قرآنى مى سنجيم :\r\n1 . سخن خدا : طبق توجيه گذشته پيغمبر اكرم صلّى اللّه عليه و آله افكار پاكى كه به ذهنش خطور مىكرد سخن خدا ناميده و معنىاش اين است كه اين رشته افكار مانند افكار ديگرش از آن خودش و تراوش مغز خودش بود ، ولى اين افكار ويژه براى اين‌كه پاك و مقدس بود به خدا نسبت داده شد و بالاخره اين افكار نسبت طبيعى به پيغمبر اكرم صلّى اللّه عليه و آله نسبت تشريفى به خدا دارند ، ولى قرآن مجيد صريحا و جدا در آيات تحدى و نسبت خود را - بلفظه - از پيغمبر اكرم صلّى اللّه عليه و آله و از هربشر ديگر به كلى نفى مىكند ، مىگويد : اگر سخن سخن بشر است سخنى همانند آن در هربابى كه قرآن سخن گفته از معارف اعتقادى و اخلاق و احكام و قصص و حكمت و موعظف بياورند « 1 » و در اين\r\n\r\n\r\n","description":"","footnote":"\r\n( 1 ) . يونس : 38 .\r\n","page_name":" 44 ","page_number":44},
  {"content":"\r\n\r\nباره از هرجايى كه مىخواهند اخلاق و احكام و قصص و حكمت و موعظت بياورند و در اين‌باره از هرجائى كه مىخواهند استعانت و استمداد جويند ، وقتى كه نتوانستند بدانند كه سخن خدا است نه سخن بشر و اگر جن و انس دست به هم داده براى اين كار قيام كنند نخواهند توانست نظير قرآن را بياورند « 1 » .\r\nمىگويد : اگر مىگوييد قرآن سخن محمد است از كسى ديگر كه در مشخصات زندگى مانند او است يتيم تربيت نديده درس نخوانده نوشتن ياد نگرفته در محيط تاريكى مانند محيط جاهليت بزرگ شده مانند اين كتاب يا سوره‌اى از سوره‌هاى آن بياوريد « 2 » .\r\nمىگويد : چرا در آيات قرآن كه در مدت بيست و سه سال نزول هيچ‌گونه تفسير و اختلافى در اسلوب بيان و لفظ و معناى خود پيدا نكرده ، درست تدبر نمىكنند و اگر سخن بشر نه سخن خدا بود قطعا محكوم نظام طبيعت مى شد و تحول و تغيير و اختلاف در آن پديد مىآمد « 3 » .\r\nبديهى است كه اى بيانات با نسبت تشريفى سازگار نيست و قرآن را تنها كلام خدا معرفى مىكند .\r\nگذشته از اين قرآن مجيد در صدها آيه ، معجزاتى خارق العاده كه با نظام عادى طبيعت قابل توجيه نيست اثبات مىكند كه پيغمبران به واسطه آنها نبوت خود را اثبات مىكرده‌اند و اگر نبوت همان نداى وجدان و وحى\r\n\r\n\r\n","description":"","footnote":"\r\n( 1 ) . اسراء : 88 .\r\n( 2 ) . بقره : 23 .\r\n( 3 ) . نساء : 82 .\r\n","page_name":" 45 ","page_number":45},
  {"content":"\r\n\r\nآسمانى به معنى افكار پاك بشرى بود اقامه حجت و استمداد از معجزه معنايى نداشت .\r\nبرخى از نويسندگان ، اين معجزات صريح را با وجوه خنده‌دارى تأويل مى كنند ، ولى هرخواننده‌اى به توجيهاتشان مراجعه نمايد ترديد نخواهد داشت كه مدلول قرآن مجيد غير از آن است كه اين دانشمندان مىگويند .\r\nمنظور ما در اينجا اثبات امكان تحقق معجزه و خارق عادت يا اثبات صحت نقل قرآن نيست ، بلكه مطلوب اين است كه قرآن براى انبياء گذشته مانند صالح و ابراهيم و موسى و عيسى صريحا معجزاتى اثبات مىكند و اين قصه هايى كه حكايت مىكند جز خرقه عادت محملى ندارد . و البته براى اثبات نداى وجدان اقامه معجزات لزوم ندارد .\r\n2 . روح امين و جبريل : طبق توجيه گذشته پيغمبر اكرم صلّى اللّه عليه و آله روان پاك خود را كه در مصلحت‌بينى و خيرانديشى فروگذارى نمىكرد روح امين و القاء او را وحى مىناميد ، ولى قرآن مجيد اين نظر را تأييد نمىكند ، زيرا قرآن القاء كننده آيات را جبريل مىنامد و بنابر توجيه نامبرده هيچ موجبى براى اين تسميه نيست .\r\nخداى متعال مىفرمايد :  قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ  « 1 » .\r\nاين آيه پاسخ يهود است كه پيغمبر اكرم پرسيدند : اين قرآن را كه بر تو نازل مىكند ؟ فرمود : جبريل ، گفتند : ما با جبريل دشمنيم ، زيرا به ما بنى اسرائيل محدوديت‌ها را او نازل مىكرد و چون دشمن او هستيم به كتابى كه وى\r\n\r\n\r\n","description":"","footnote":"\r\n( 1 ) . سوره بقره : 97 .\r\n","page_name":" 46 ","page_number":46},
  {"content":"\r\n\r\nآورده ايمان نمىآوريم . خداى متعال در اين آيه به سخن‌شان پاسخ مىدهد كه جبريل قرآن را به اذن خدا به پيغمبر اكرم نازل نموده نه از پيش خود و بالاخره قرآن سخن خدا است و بايد ايمان آورد نه سخن جبريل « 1 » .\r\nبديهى است يهود دشمنى با يك موجود آسمانى داشتند ، كه متصدى رسانيدن وحى الهى و از حضرت كليم و حضرت محمد صلّى اللّه عليه و آله جدا بود ، نه با روان پاك كليم يا محمّد صلّى اللّه عليه و آله .\r\nو همين قرآن كه در اين آيه نازل كردن قرآن را بر قلب پيغمبر اكرم صلّى اللّه عليه و آله به جبرئيل نسبت مىدهد در آيه ديگر به روح امين نسبت مىدهد   نَزَلَ بِهِ الرُّوحُ الْأَمِينُ عَلى قَلْبِكَ   « 2 » و از اين توافق دو آيه معلوم مىشود كه مراد از روح امين همان جبريل مىباشد .\r\nخداى متعال در جاى ديگر از كلام خود در وصف اين نازل‌كننده وحى مىفرمايد :      إِنَّهُ لَقَوْلُ رَسُولٍ كَرِيمٍ ذِي قُوَّةٍ عِنْدَ ذِي الْعَرْشِ مَكِينٍ مُطاعٍ ثَمَّ أَمِينٍ وَ ما صاحِبُكُمْ بِمَجْنُونٍ وَ لَقَدْ رَآهُ بِالْأُفُقِ الْمُبِينِ      « 3 » . آيات دلالت دارند كه جبريل از مقربان نزديك خدا و داراى نيروى عظيم و منزلت و فرمانروا و امين مىباشد .\r\nو در جاى ديگر در وصف همين مقربين عرش كه ملائكه كرام‌اند مى فرمايد  الَّذِينَ يَحْمِلُونَ الْعَرْشَ وَ مَنْ حَوْلَهُ يُسَبِّحُونَ بِحَمْدِ رَبِّهِمْ وَ يُؤْمِنُونَ بِهِ \r\n\r\n\r\n","description":"","footnote":"\r\n( 1 ) . الدر المنثور : 1 / 90 ؛ نور الثقلين : 1 / 87 .\r\n( 2 ) . سوره شعرا : 194 .\r\n( 3 ) . سوره تكوير : 23 .\r\n","page_name":" 47 ","page_number":47},
  {"content":"\r\n\r\n وَ يَسْتَغْفِرُونَ لِلَّذِينَ آمَنُوا  « 1 » دلالت آيه به اين‌كه ملائكه مقربين موجودات مستقل و داراى شعور و اراده مىباشند روشن است ، زيرا اوصافى كه براى آنان ذكر شده مانند ايمان به خدا و طلب مغفرت براى ديگران جز با وجود مستقل و شعور و اراده سازگار نيست .\r\nو باز درباره همين ملائكه مقربين مىفرمايد :   لَنْ يَسْتَنْكِفَ الْمَسِيحُ أَنْ يَكُونَ عَبْداً لِلَّهِ وَ لَا الْمَلائِكَةُ الْمُقَرَّبُونَ وَ مَنْ يَسْتَنْكِفْ عَنْ عِبادَتِهِ وَ يَسْتَكْبِرْ فَسَيَحْشُرُهُمْ إِلَيْهِ جَمِيعاً * فَأَمَّا الَّذِينَ آمَنُوا وَ عَمِلُوا الصَّالِحاتِ فَيُوَفِّيهِمْ أُجُورَهُمْ وَ يَزِيدُهُمْ مِنْ فَضْلِهِ وَ أَمَّا الَّذِينَ اسْتَنْكَفُوا وَ اسْتَكْبَرُوا فَيُعَذِّبُهُمْ عَذاباً أَلِيماً وَ لا يَجِدُونَ لَهُمْ مِنْ دُونِ اللَّهِ وَلِيًّا وَ لا نَصِيراً   « 2 » .\r\nبديهى است كه مسيح و ملائكه مقربين اگرچه معصيت نمىكنند ، ولى در صورت معصيت و تخلف از بندگى يا عذاب روز قيامت در اين آيه تهديد شده‌اند و تهديد با عذاب روز قيامت كه متفرع بر ترك يك نوع تكليف است جز با استقلال وجود و شعور و اراده درست نمىباشد .\r\nاز آيات گذشته روشن مىشود كه روح امين كه جبريل نيز ناميده مىشود و آورنده وحى مىباشد طبق بيان قرآن يك فرشته آسمانى داراى وجود و شعور و اراده مستقل است .\r\nبلكه از جمله‌اى كه در خلال آيات سوره تكوير گذشت  مُطاعٍ ثَمَّ  استفاده مىشود كه جبريل در عالم بالا فرمانروا بوده ، گروهى از ملائكه فرمانبردار وى مىباشند و پيوسته يا گاهى وحى قرآن به وسيله زيردستان وى\r\n\r\n\r\n","description":"","footnote":"\r\n( 1 ) . سوره مؤمن : 7 .\r\n( 2 ) . سوره نساء : 173 - 172 .\r\n","page_name":" 48 ","page_number":48},
  {"content":"\r\n\r\nمىرسيده چنان‌كه آيات سوره عبس نيز به اين معنى اشاره مىكنند       كَلَّا إِنَّها تَذْكِرَةٌ * فَمَنْ شاءَ ذَكَرَهُ * فِي صُحُفٍ مُكَرَّمَةٍ * مَرْفُوعَةٍ مُطَهَّرَةٍ * بِأَيْدِي سَفَرَةٍ * كِرامٍ بَرَرَةٍ       « 1 » .\r\n3 . ملائكه و شياطين : طبق توجيه گذشته ، ملائكه و فرشتگان نام قواى طبيعى است كه به خير و خوشبختى و شياطين نام قواى طبيعى است كه به شر و بدبختى دعوت مىكنند ، ولى آنچه از قرآن مجيد استفاده مىشود خلاف اين است و قرآن ملائكه و شياطين را يك عده موجودات بيرون از حس و داراى وجود و شعور و اراده مستقل مىداند .\r\nاما ملائكه ، آيات چندى در اين‌باره گذشت كه به موجب آنها ملائكه موجودات مستقل و داراى ايمان و كارهائى كه با شعور و اراده تحقق مى پذيرد هستند و آيات بسيار ديگرى نيز در قرآن مجيد هست كه به همين مدعى گواهى مىدهد .\r\nو اما شياطين ماجراى سرپيچى ابليس از سجده آدم و محاوره‌اى كه ميان او و خداى متعال جارى گرديده است در چند جاى قرآن مجيد نقل شده ، ابليس پس از رانده شدن از ساحت قرب مىگويد : همه ذريه آدم را جز بندگان مخلص گمراه خواهم كرد   لَأُغْوِيَنَّهُمْ أَجْمَعِينَ * إِلَّا عِبادَكَ مِنْهُمُ الْمُخْلَصِينَ   « 2 » و خداى متعال در جواب مىفرمايد : دوزخ را از تو و\r\n\r\n\r\n","description":"","footnote":"\r\n( 1 ) . سوره عبس : 16 - 11 .\r\n( 2 ) . سوره ص : 83 - 82 .\r\n","page_name":" 49 ","page_number":49},
  {"content":"\r\n\r\nپيروانى كه از بشر خواهى داشت بكيفر اعملتان پر خواهم نمود  لَأَمْلَأَنَّ جَهَنَّمَ مِنْكَ وَ مِمَّنْ تَبِعَكَ مِنْهُمْ أَجْمَعِينَ  « 1 » .\r\nبديهى است كيفر عمل جز با شعور و ادراك كيفر بيننده صورت نمىبندد و همچنين خداى متعال در جاى ديگر از كلام خود عطف به تهديدى كه ابليس بشر را كرده مىفرمايد  وَ لَقَدْ صَدَّقَ عَلَيْهِمْ إِبْلِيسُ ظَنَّهُ فَاتَّبَعُوهُ إِلَّا فَرِيقاً مِنَ الْمُؤْمِنِينَ  « 2 » چنان‌كه مىبينيم ابليس را با ظن و گمان متصف ساخته است .\r\nو همچنين در جاى ديگر مىفرمايد  وَ قالَ الشَّيْطانُ لَمَّا قُضِيَ الْأَمْرُ إِنَّ اللَّهَ وَعَدَكُمْ وَعْدَ الْحَقِّ وَ وَعَدْتُكُمْ فَأَخْلَفْتُكُمْ وَ ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَ لُومُوا أَنْفُسَكُمْ  « 3 » ملامت و سرزنش نيز از امورى است كه تنها به كسانى كه شعور و اراده دارند تعلق مىگيرد .\r\nآيات بالا و آيات ديگرى كه در همين مضامين است براى شيطان صفات و حالاتى اثبات مىكند كه با داشتن وجود و شعور و اراده استقلالى ملازم‌اند و بر قواى طبيعى كه فاقد اين صفات مىباشند صدق نمىكنند .\r\n4 . جن : نظاير آياتى كه درباره ملائكه و شياطين گذشت ، بلكه بيشتر و روشنتر درباره جن نيز هست خداى متعال درباره فرزندانى كه دعوت پدر و مادر خود را نپذيرفته ايمان نمىآورد و آيين خدا را خرافات و اساطير گذشتگان مىشمارند مىفرمايد  أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ قَدْ \r\n\r\n\r\n","description":"","footnote":"\r\n( 1 ) . سوره ص : 85 .\r\n( 2 ) . سوره سبا : 20 .\r\n( 3 ) . سوره ابراهيم : 22 .\r\n","page_name":" 50 ","page_number":50},
  {"content":"\r\n\r\n خَلَتْ مِنْ قَبْلِهِمْ مِنَ الْجِنِّ وَ الْإِنْسِ إِنَّهُمْ كانُوا خاسِرِينَ  « 1 » به مقتضاى اين آيه جن نيز مانند انسان امت‌هاى مختلف و تكاليف و مرگ‌ومير دارند .\r\nو باز در جاى ديگر مىفرمايد     وَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوهُ قالُوا أَنْصِتُوا فَلَمَّا قُضِيَ وَلَّوْا إِلى قَوْمِهِمْ مُنْذِرِينَ * قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْهِ يَهْدِي إِلَى الْحَقِّ وَ إِلى طَرِيقٍ مُسْتَقِيمٍ * يا قَوْمَنا أَجِيبُوا داعِيَ اللَّهِ وَ آمِنُوا بِهِ يَغْفِرْ لَكُمْ مِنْ ذُنُوبِكُمْ وَ يُجِرْكُمْ مِنْ عَذابٍ أَلِيمٍ * وَ مَنْ لا يُجِبْ داعِيَ اللَّهِ فَلَيْسَ بِمُعْجِزٍ فِي الْأَرْضِ وَ لَيْسَ لَهُ مِنْ دُونِهِ أَوْلِياءُ أُولئِكَ فِي ضَلالٍ مُبِينٍ     « 2 » .\r\nدلالت قصه به اين‌كه جن نيز مانند بشر يك گروه داراى وجود مستقل و شعور و اراده و تكليف مىباشند روشن است و آيات ديگرى نيز در قرآن مجيد در ميان آيات قيامت است كه دلالت بر اين مدعى از آيات بالايى كمتر نيستند .\r\n5 . نداى وجدان به دعوت : طبق توجيه گذشته معنى نبوت و رسالت همان برانگيخته شدن و گردن‌گير شدن است از ندايى كه وجدان انسانى باصلاحات عمومى مىنمايد ، ولى از قرآن مجيد خلاف اين معنى فهميده مىشود ، زيرا خداى متعال مىفرمايد   وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها   « 3 » به دلالت آيه هرفرد از انسان با وجدان و نهاد خدادادى خود نيك و بد و زشت و زيباى اعمال خود را درك مىكند و نداى اصلاحات در درون هر\r\n\r\n\r\n","description":"","footnote":"\r\n( 1 ) . سوره احقاف : 18 .\r\n( 2 ) . سوره احقاف : 32 - 29 .\r\n( 3 ) . سوره شمس : 8 - 7 .\r\n","page_name":" 51 ","page_number":51},
  {"content":"\r\n\r\nانسان نهفته است جز اين‌كه برخى گوش داده رستگار مىشوند و برخى اعتنا نكرده به سوى بدبختى قدم برمىدارند چنان‌كه بعد مىفرمايد   قَدْ أَفْلَحَ مَنْ زَكَّاها * وَ قَدْ خابَ مَنْ دَسَّاها   « 1 » و اگر نبوت و رسالت اثر همين نداى وجدان بود كه عموميت دارد ، همه افراد نبوت و رسالت را داشتند و حال آن‌كه خداى متعال اين منصب را به برخى از افراد تخصيص مىدهد چنان‌كه مىفرمايد  وَ إِذا جاءَتْهُمْ آيَةٌ قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ اللَّهِ اللَّهُ أَعْلَمُ حَيْثُ يَجْعَلُ رِسالَتَهُ  « 2 » آيه دلالت دارد بر اين‌كه كفار براى ايمان خود شرط مىكردند كه رسالت عمومى شود و ايشان نيز بهره‌اى از آن داشته باشند ، ولى خداى متعال پاسخ رد به ايشان داده ، اختصاص بودن رسالت را تثبيت مىكند .\r\nچنان‌كه در ذيل توجيه اوّل تذكر داديم ، فعلا در مقام اثبات حقانيت دعوت اسلامى و صدق دعوى پيغمبر اكرم نيستيم ، بلكه مىخواهيم بگوييم توجيه دوم نيز با بيانات قرآنى وفق نمىدهد ، زيرا طبق توجيه دوم اصول اعتقادى كه پيغمبران به مردم تلقين كرده‌اند ، يك رشته اعتقادات خرافى است كه از باب سياست دينى به مردم آن زمان كه از علم و فرهنگ عارى بودند تحميل شده ، البته از راه خيرخواهى بوده كه مردم از ترس خدايى كه به سرپيچى از قوانين دينى كفر سخت مىدهد و ترس روز قيامت كه كيفر در آن روز داده مىشود و همچنين از طمع در بهشتى كه به فرمانبرداران نويد داده شده و به روز قيامت موكول گرديده از قوانين دينى پيروى كنند .\r\n\r\n\r\n","description":"","footnote":"\r\n( 1 ) . سوره شمس : 10 - 9 .\r\n( 2 ) . سوره انعام : 124 .\r\n","page_name":" 52 ","page_number":52},
  {"content":"\r\n\r\nتاريخ زندگى ساير پيغمبران زياد روشن نيست ، ولى تاريخ حيات پيغمبر اكرم صلّى اللّه عليه و آله بسيار روشن است و كسى كه به تاريخ حيات و سيرت آن حضرت دقيقانه مراجعه كند ، كمترين ترديد نخواهد داشت كه آن حضرت به دعوت خود صدرصد ايمان و كاملا اعتماد و اطمينان داشته است ، در اين صورت اگر داستان اعتقادات دينى داستانى خرافى بود اين‌همه براهين و ادله كه در قرآن كريم به اعتقادات اسلامى اقامه شده و احتجاجاتى كه براى اثبات صانع عالم و توحيد و ساير صفات وى و ساير اعتقادات راجع به نبوت و معاد شده هرگز معنى نداشت .\r\n\r\nسخن قرآن در معنى وحى و نبوت\r\nآنچه از قرآن مجيد به دست مىآيد اين است كه اين كتاب آسمانى از راه وحىاى كه به پيغمبر اكرم صلّى اللّه عليه و آله شده به دست آمده است و وحى يك نوع تكليم آسمانى ( غير مادى ) است كه از راه حس و تفكر عقلى درك نمىشود ، بلكه با درك و شعور ديگرى است كه آگاهى در برخى از افراد به خواست خدايى پيدا مىشود و دستورات غيبى - يعنى نهان از حس و عقل - را از وحى و تعليم خدايى دريافت مىكند ، عهده‌دارى اين امر نيز نبوت ناميده مىشود .\r\nبراى روشن ساختن اين مطلب از تذكر و بيان مقدمات زيرين ناگزيرم :\r\n1 . انواع گوناگونى كه در اين جهان مشهود مىباشند ، هريك از آنها اعم از جاندار و غيرجاندار در وجود و پيدايش خود غايت و هدفى دارد كه از آغاز پيدايش به سوى آن متوجه و روان مىباشد و به تناسب هدفى كه دارد در ساختمان وجودى خود با قوى و ابزارى مجهز است كه مبدأ و منشأ فعاليت‌هاى ويژه آن نوع است ، فعاليت‌هايى كه آن را به هدف خود نزديك و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبالاخره پيروز مىكند ، چنان‌كه خداى متعال مىفرمايد :  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  « 1 » و باز مىفرمايد :   الَّذِي خَلَقَ فَسَوَّى * وَ الَّذِي قَدَّرَ فَهَدى   « 2 » .\r\nو نيز تذكر داده شد كه نوع انسان از اين كليت قانون هدايت عمومى مستثنى نيست و در زندگى خود هدفى دارد كه به سوى آن متوجه و با تجهيزاتى مجهز است كه با آن متناسب است و پيروزى او در يافتن هدف خود كمال و سعادت اوست و شكست و نوميدى او از وصول آن نق و شقاوت و بدبختى اوست و با راهنمايى آفرينش به سوى هدف و غايت خود هدايت مىشود ، خداى متعال در هدايت خصوص انسان مىفرمايد :   إِنَّا خَلَقْنَا الْإِنْسانَ مِنْ نُطْفَةٍ أَمْشاجٍ نَبْتَلِيهِ فَجَعَلْناهُ سَمِيعاً بَصِيراً * إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً   « 3 » . و باز مىفرمايد   مِنْ نُطْفَةٍ خَلَقَهُ فَقَدَّرَهُ * ثُمَّ السَّبِيلَ يَسَّرَهُ   « 4 » .\r\n2 . امتياز انسان در پيمودن راه زندگى : امتيازى كه گروه جان‌دار موجودات جهانى از گروه بىجان دارند اين است كه فعاليت جانداران فعاليت علمى است و كارهاى خود را از راه درك و شعور انجام مىدهند و انسان در عين حال كه با ساير جانداران در فعاليت علمى شريك است امتيازى نسبت به ديگران دارد و آن اين است كه انسان با عقل و خرد مجهز است ، يعنى در كارهايى كه برايش امكان فعاليت هست به مجرد امكان فعاليت به انجام عمل نمىپردازد ،\r\n\r\n\r\n","description":"","footnote":"\r\n( 1 ) . سوره طه : 51 .\r\n( 2 ) . سوره اعلى آيه : 3 - 2 .\r\n( 3 ) . سوره دهر : 3 - 2 .\r\n( 4 ) . سوره عبس : 20 - 19 .\r\n","page_name":" 54 ","page_number":54},
  {"content":"\r\n\r\nبلكه خير و شر و نفع و ضرر كار را مىسنجد در صورتى كه نفعش غالب آيد به كار مىپردازد و اگر ضررش بيشتر بود ، خوددارى مىكند و در هركارى كه انجام مىدهد به حسب تشخيصى كه داده از حكم عقل خود پيروى مىكند و عقل نيز در جايى كه نفع بىمزاحم ديد ، حكم به لزوم فعل خواهد كرد .\r\nالبته مراد ما از حكم و قضاوت عقل اين است كه ضرورى بودن فعل يا ترك را درك كند اما دعوت به سوى فعل يا ترك و خواستن يكى از آن دو در حقيقت كار عاطفه و احساسى است كه عقل روى خواست آن عمل درك را انجام مىدهد و نفع بىمزاحم فعل را تصديق يا تكذيب مىكند . آرى چون اين درك‌ها اعتبارى و قراردادى است ، درك و قضاوت و حكم در آنها يكى است .\r\n\r\nمصونيت وحى از خطا\r\nبنا بر آنچه گذشت راه وحى و تعليم برنامه زندگى اجتماعى انسان از اين راه جزء برنامه آفرينش مىباشد و روشن شد كه تكوين و آفرينش هرگز در كار خود خطا نمىكند ، پس مواد دين آسمانى كه از راه وحى به مردم تعليم مىشود در طول اين مسافت دچار هيچ‌گونه خطا و اشتباهى نخواهد بود .\r\nخداى متعال مىفرمايد :    عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً * لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَ أَحاطَ بِما لَدَيْهِمْ وَ أَحْصى كُلَّ شَيْءٍ عَدَداً .    « 1 »\r\n\r\n\r\n","description":"","footnote":"\r\n( 1 ) . سوره جن : 26 - 28 .\r\n","page_name":" 55 ","page_number":55},
  {"content":"\r\n\r\nو از اينجاست كه پيغمبران و فرستادگان خدا بايد معصوم باشند ، يعنى هم در فراگرفتن تعليمات وحى از عالم بالا و هم در نگهدارى آنچه فراگرفته‌اند و هم در تبليغ آنچه فراگرفته‌اند و نگهداشته‌اند از خطا و معصيت مصون باشند ، زيرا اينان براى نگه داشتن و رسانيدن وحى خطايى كنند يا به واسطه وساوس شيطانى و نفسانى خيانتى ورزند يا معصيتى كنند كه قهرا به خلاف آنچه تبليغ قولى كرده‌اند ، تبليغ فعلى خواهد بود . در همه اين صور ، دستگاه آفرينش در اجراء برنامه هدايت خود عطا نموده و محالى به وقوع پيوسته است .\r\nخداى متعال مىفرمايد :  وَ عَلَى اللَّهِ قَصْدُ السَّبِيلِ وَ مِنْها جائِرٌ  « 1 » .\r\n\r\nناشناختگى حقيقت وحى براى ما\r\nآنچه از بحث‌هاى گذشته ما روشن شد اين بود كه برنامه زندگى انسان كه مقدمه وصول بسعادت نوعيش مىباشد و تعليم آن به عهده آفرينش است ، ممكن نيست از راه عقل به وى برسد ، بلكه راه درك ديگرى غير از راه تفكر بايد وجود داشته باشد كه انسان به وسيله آن وظائف زندگى نوعى خود را تلقى نمايد و اين راه را راه وحى مىناميم .\r\nو البته مقتضاى دليل همان مقدار است كه در نوع انسان چنين دركى بايد وجود داشته باشد ، نه اين‌كه همگانى باشد ، بلكه از اين‌روى كه تلقى وحى درك پاك مىخواهد كه از هرگونه پليدى و آلودگى مصون باشد و افراد انسان در استقامت حال و اعتدال ادراك و صفاى روح و خلاف اين صفات به غايت مختلف‌اند بايد گفت اين موهبت تنها در برخى از افراد به ندرت تحقق\r\n\r\n\r\n","description":"","footnote":"\r\n( 1 ) . سوره نحل : 9 .\r\n","page_name":" 56 ","page_number":56},
  {"content":"\r\n\r\nمىپذيرد ، چنان‌كه قرآن جمعى را به نام پيغمبران و فرستادگان خدا ياد مىكند ، ولى از ذكر شماره آنان و نام همه‌شان خوددارى مىنمايد و از گروه‌شان فقط بيست و چند نفر را اسم مىبرد « 1 » .\r\nما كه ازين موهبت بىبهره هستيم - و به عبارت ديگر آن را نچشيده‌ايم - حقيقت آن براى ما مجهول است . تنها برخى از آثار آن را كه از آن جمله قرآن مجيد مىباشد و پاره از اوصاف آن را كه از راه نبوت به ما رسيده ديده و شنيده ايم با اين‌همه نمىتوان گفت اوصاف آن همان است كه به ما رسيده و بس و ممكن است اوصاف و خواص و شعب ديگرى داشته باشد كه براى ما شرح داده نشده است .\r\n\r\nكيفيت وحى قرآن مجيد\r\nبه طور اجمال آنچه قرآن مجيد در كيفيت وحى خود توضيح مىدهد اين است كه وحى اين كتاب آسمانى به طور تكليم بوده و خداى متعال با پيغمبر گرامى خود سخن گفته و آن حضرت با تمام وجود خود ( نه تنها با گوش ) سخن خدا را تلقى نموده است .\r\n\r\n\r\n","description":"","footnote":"\r\n( 1 ) . آدم ، نوح ، ادريس ، هود ، صالح ، ابراهيم ، لوط ، اسماعيل ، اليسع ، ذو الكفل ، الياس ، يونس ، اسحاق ، يعقوب ، يوسف ، شعيب ، موسى ، هارون ، داود ، سليمان ، ايوب ، زكريا ، يحيى ، اسماعيل صادق الوعد ، عيسى ، محمّد صلّى اللّه عليه و آله . اينان پيغمبرانى هستند كه به اسم ذكر شده‌اند و كسانى نيز با اشاره ياد شده‌اند مانند اسباط در سوره نساء آيه 163 و مانند پيغمبرانى كه طالوت به اشاره او پادشاه بنى اسرائيل شد سوره بقره آيه 246 . و پيغمبرى كه در سوره بقره آيه 258 به وى اشاره شده و پيغمبرانى كه در سوره يس آيه 14 به آنان اشاره شده است .\r\n","page_name":" 57 ","page_number":57},
  {"content":"\r\n\r\nخداى متعال مىفرمايد :   وَ ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ أَوْ يُرْسِلَ رَسُولًا فَيُوحِيَ بِإِذْنِهِ ما يَشاءُ إِنَّهُ عَلِيٌّ حَكِيمٌ * وَ كَذلِكَ أَوْحَيْنا إِلَيْكَ رُوحاً مِنْ أَمْرِنا ما كُنْتَ تَدْرِي مَا الْكِتابُ وَ لَا الْإِيمانُ وَ لكِنْ جَعَلْناهُ نُوراً نَهْدِي بِهِ مَنْ نَشاءُ مِنْ عِبادِنا وَ إِنَّكَ لَتَهْدِي إِلى صِراطٍ مُسْتَقِيمٍ   « 1 » .\r\nبه قرينه ترديدى كه در آيه اولى هست و وحى كه در قسم اول به جايى نسبت داده نشده و در قسم سوم به رسول نسبت داده شده ، در آيه براى تكليم خدا سه قسم مختلف ذكر شده :\r\n1 . گفتار خدايى كه هيچ واسطه‌اى ميان خدا و بشر نباشد .\r\n2 . گفتار خدايى كه از پشت حجاب شنيده شود ، مانند شجره طور كه موسى عليه السّلام سخن خدا را مىشنيد ولى از ناحيه آن .\r\n3 . گفتار خدايى كه ملكى آن را حمل نموده به بشر برساند و در اين صورت سخن فرشته وحى شنيده مىشود كه سخن خدا را حكايت مىنمايد .\r\nو آيه دوم مىرساند كه قرآن مجيد از همين راه به پيغمبر اكرم صلّى اللّه عليه و آله رسيده و از اينجا روشن مىشود كه وحى قرآن از راه تكليم و گفتگو بوده است .\r\nو باز مىفرمايد :    نَزَلَ بِهِ الرُّوحُ الْأَمِينُ * عَلى قَلْبِكَ لِتَكُونَ مِنَ الْمُنْذِرِينَ * بِلِسانٍ عَرَبِيٍّ مُبِينٍ    « 2 » و مىفرمايد  مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ  « 3 » . از اين آيه‌ها استفاده مىشود كه قرآن يا بخشى از قرآن به وسيله فرشته وحى كه جبريل و روح امين است فرستاده شده است .\r\n\r\n\r\n","description":"","footnote":"\r\n( 1 ) . سوره شورى : 52 - 51 .\r\n( 2 ) . سوره شعراء : 195 - 193 .\r\n( 3 ) . سوره بقره : 97 .\r\n","page_name":" 58 ","page_number":58},
  {"content":"\r\n\r\nو اين‌كه پيغمبر اكرم صلّى اللّه عليه و آله قرآن را از فرشته وحى با نفس خود يعنى با تمام وجود خود تلقى مىكرد نه از راه گوش . و مىفرمايد :    فَأَوْحى إِلى عَبْدِهِ ما أَوْحى * ما كَذَبَ الْفُؤادُ ما رَأى * أَ فَتُمارُونَهُ عَلى ما يَرى    « 1 » و در جاى ديگر تلقى وحى را با خواندن الواح تعبير فرموده است :  رَسُولٌ مِنَ اللَّهِ يَتْلُوا صُحُفاً مُطَهَّرَةً  « 2 » .\r\n\r\n\r\n","description":"","footnote":"\r\n( 1 ) . سوره نجم : 12 - 10 .\r\n( 2 ) . سوره بينه : 2 .\r\n","page_name":" 59 ","page_number":59},
  {"content":"\r\n\r\n\r\nاعجاز قرآن « 1 »\r\nدر اين‌كه قرآن كريم براى اثبات معجزه بودنش ، بشر را تحدى كرده ، هيچ حرفى و مخالفى نيست . و اين تحدى ، هم در آيات مكى آمده و هم آيات مدنى ، كه همه آنها دلالت دارد بر اين‌كه قرآن آيتى است معجزه و خارق . آيات مشتمله بر اين تحدىها از نظر عموم و خصوص مختلف‌اند ، بعضىها درباره يك سوره تحدى كرده‌اند ، نظير آيه سوره بقره ، و بعضى بر ده سوره ، و بعضى بر عموم قرآن و بعضى بر خصوص بلاغت آن ، و بعضى بر همه جهات آن .\r\nيكى از آياتى كه بر عموم قرآن تحدى كرده ، آيه :  قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ ، لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  « 2 » است و اين آيه در مكه نازل شده ، و عموميت تحدى آن جاى شك براى هيچ عاقلى نيست .\r\nپس اگر تحدىهاى قرآن تنها در خصوص بلاغت و عظمت اسلوب آن بود ، ديگر نبايد از عرب تجاوز مىكرد ، و تنها بايد عرب را تحدى كند ، كه اهل زبان قرآن‌اند ، آن‌هم عرب‌هاى خالص جاهليت و آنها كه هم جاهليت و هم اسلام را درك كرده‌اند ، آن‌هم قبل از آن‌كه زبانشان با زبان ديگر اختلاط پيدا كرده ، و فاسد شده باشد ، و حال آن‌كه مىبينيم سخنى از عرب آن‌هم با\r\n\r\n\r\n","description":"","footnote":"\r\n( 1 ) . ترجمه تفسير الميزان : 1 / 94 .\r\n( 2 ) . سوره اسراء : 88 .\r\n","page_name":" 60 ","page_number":60},
  {"content":"\r\n\r\nاين قيد و شرطها به ميان نياورده ، و در عوض روى سخن به جن و انس كرده است ، پس معلوم مىشود معجزه بودنش تنها از نظر اسلوب كلام نيست .\r\nو همچنين غير بلاغت و جزالت اسلوب ، هيچ جهت ديگر قرآن به تنهايى مورد نظر نيست ، و نمىخواهد بفهماند تنها در فلان صفت معجزه است ، مثلا در اين‌كه مشتمل بر معارفى است حقيقى ، و اخلاق فاضله و قوانين صالحه و اخبار غيبى و معارف ديگرى كه هنوز بشر نقاب از چهره آن برنداشته ، معجزه است ، چون هريك از جهات را يك طائفه از جن و انس مىفهمند ، نه همه آنها پس اين‌كه به طور مطلق تحدى كرد ، يعنى فرمود : اگر شك داريد مثلش را بياوريد ، و نفرمود كتابى فصيح مثل آن بياوريد ، و يا كتابى مشتمل بر چنين معارف بياوريد ، مىفهماند كه قرآن از هرجهتى كه ممكن است مورد برترى قرار گيرد برتر است ، نه يك جهت و دو جهت .\r\nبنابراين قرآن كريم هم معجزه‌اى است در بلاغت براى بليغ‌ترين بلغاء ، و هم آيتى است فصيح براى فصيح‌ترين فصحاء ، و هم خارق العاده‌اى است براى حكماء در حكمتش ، و هم سرشارترين گنجينه علمى است معجزه‌آسا براى علماء ، و هم اجتماعىترين قانونى است معجزه‌آسا براى قانون ، و سياستى است بديع و بىسابقه براى سياستمداران ، و حكومتى است معجزه ، براى حكام ؛ و خلاصه معجزه‌اى است براى همه عالميان ، در حقايقى كه راهى براى كشف آن ندارند ، مانند امور غيبى و اختلاف در حكم و علم و بيان .\r\nاز اينجا روشن مىشود كه قرآن كريم دعوى اعجاز ، از هرجهت براى خود مىكند ، آن‌هم اعجاز براى تمامى افراد جن و انس ، چه عوام و چه خواص ، چه عالم و چه جاهل ، چه مرد و چه زن ، چه فاضل متبحر و چه مفضول .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nبراى اين‌كه هرانسانى اين فطرت را دارد كه فضيلت را تشخيص دهد و كم و زياد آن را بفهمد ، پس هرانسانى مىتواند در فضيلت‌هايى كه در خودش و يا در غير خودش سراغ دارد ، فكر كند ، و آن‌گاه آن را در هرحدى كه درك مىكند ، با فضيلتى كه قرآن مشتمل بر آن است مقايسه كند ، آن‌گاه به حق و انصاف داورى نمايد ، و فكر كند ، و انصاف دهد كه آيا نيروى بشرى مىتواند معارفى الهى ، و آن‌هم مستدل از خود بسازد آن‌گونه كه با معارف قرآن هم‌سنگ باشد و واقعا و حقيقتا معادل و برابر قرآن باشد ؟ و آيا يك انسان اين معنا در قدرتش هست كه اخلاقى براى سعادت بشر پيشنهاد كند ، كه همه‌اش براساس حقايق باشد ؟ و در صفا و فضيلت درست آن‌طور باشد كه قرآن پيشنهاد كرده ؟ ! و آيا يك انسان مىتواند احكام و قوانينى فقهى تشريع كند ، كه دامنه‌اش آن‌قدر وسيع باشد ، كه تمامى افعال بشر را شامل بشود و در عين حال تناقضى هم در آن پديد نيايد ؟ و نيز در عين حال روح توحيد و تقوى و طهارت مانند بند تسبيح در تمامى آن احكام و نتائج آنها ، و اصل و فرع آنها دويده باشد ؟\r\nو آيا عقل هيچ انسانى كه حداقل شعور را داشته باشد ، ممكن مىداند كه چنين آمارگيرى دقيق از افعال و حركات و سكنات انسانها ، و سپس جعل قوانينى براى هرحركت و سكون آنان ، بطورى كه از اول تا به آخر قوانينش يك تناقض ديده نشود از كسى سر بزند كه مدرسه نرفته باشد ، و در شهرى كه مردمش باسواد و تحصيل‌كرده باشند ، نشوونما نكرده باشد ، بلكه در محيطى ظهور كرده باشد ، كه بهره‌شان از انسانيت و فضائل و كمالات بى شمار آن ، اين باشد كه از راه غارتگرى ، و جنگ لقمه نانى به كف آورده ، و براى\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاين‌كه به سد جوعشان كافى باشد ، دختران را زنده به گور كنند ، و فرزندان خود را بكشند ، و به پدران خود فخر نموده ، مادران را همسر خود سازند ، و به فسق و فجور افتخار نموده ، علم را مذمت ، و جهل را حمايت كنند ، و در عين پلنگ دماغى و حميت دروغين خود ، توسرىخور هررهگذر باشند ، روزى يمنىها استعمارشان كنند ، روز ديگر زير يوغ حبشه درآيند ، روزى برده دسته جمعى روم شوند ، روز ديگر فرمانبر بىقيدوشرط فارس شوند ؟ آيا از چنين محيطى ممكن است چنين قانون‌گذارى برخيزد ؟\r\nو آيا هيچ عاقلى به خود جرأت مىدهد كه كتابى بياورد ، و ادعاء كند كه اين كتاب هدايت تمامى عالميان ، از بىسواد و دانشمند و از زن و مرد و از معاصرين من و آيندگان ، تا آخر روزگار است ، و آن‌گاه در آن اخبارى غيبى از گذشته و آينده ، و از امت‌هاى گذشته و آينده ، نه يكى ، و نه دو تا ، آن هم در بابهاى مختلف ، و داستان‌هاى گوناگون قرار داده باشد ، كه هيچ‌يك از اين معارف با ديگرى مخالفت نداشته ، و از راستى و درستى هم بىبهره نباشد ، هر قسمتش قسمت‌هاى ديگر را تصديق كند ؟ !\r\nو آيا يك انسان كه خود يكى از اجزاء عالم ماده و طبيعت است ، و مانند تمامى موجودات عالم محكوم به تحول و تكامل است ، مىتواند در تمامى شؤون عالم بشرى دخل‌وتصرف نموده ، قوانين ، و علوم ، و معارف ، و احكام ، و مواعظ ، و امثال ، و داستان‌هايى در خصوص كوچكترين و بزرگترين شؤون بشرى به دنيا عرضه كند ، كه با تحول و تكامل بشر متحول نشود ، و از بشر عقب نماند ؟ و حال و وضع خود آن قوانين هم از جهت كمال و نقص مختلف نشود ، با اين‌كه آنچه عرضه كرده ، به تدريج عرضه كرده باشد و در آن پاره‌اى\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nمعارف باشد كه در آغاز عرضه شده ، در آخر دوباره تكرار شده باشد ، و در طول مدت ، تكاملى نكرده تغيرى نيافته باشد ، و نيز در آن فروعى متفرع بر اصولى باشد ؟ با اين‌كه همه مىدانيم كه هيچ انسانى از نظر كمال و نقص عملش به يك حال باقى نمىماند ، در جوانى يك جور فكر مىكند ، چهل ساله كه شد جور ديگر ، پير كه شد جورى ديگر .\r\nپس انسان عاقل و كسى كه بتواند اين معانى را تعقل كند ، شكى برايش باقى نمىماند ، كه اين مزاياى كلى ، و غير آن ، كه قرآن مشتمل بر آنست ، فوق طاقت بشرى ، و بيرون از حيطه وسائل طبيعى و مادى است ، و به فرض هم كه نتواند اين معانى را درك كند ، انسان بودن خود را كه فراموش نكرده ، و وجدان خود را كه گم ننموده ، وجدان فطرى هرانسانى به او مىگويد : در هرمسأله‌اى كه نيروى فكريت از دركش عاجز ماند ، و آن‌طور كه بايد نتوانست صحت و سقم و درستى و نادرستى آن را بفهمد ، و مأخذ و دليل هيچ‌يك را نيافت ، بايد به اهل خبره و متخصص در آن مسأله مراجعه بكنى .\r\nدر اينجا ممكن است اين سؤال مطرح شود كه اصرار شما براى اثبات عموميت اعجاز قرآن چه فائده‌اى دارد ، و تحدى عموم مردم چه فائده‌اى دارد ؟\r\nآنچه مهم است اين است كه خواص معجزه بودن قرآن را بفهمند ، زيرا عوام در مقابل هردعوتى سريع الانفعال و زود باورند ، و هرمعامله‌اى كه با ايشان بكنند ، مىپذيرند . مگر همين مردم نبودند كه در برابر دعوت امثال حسينعلى بهاء و قاديانى و مسيلمه كذاب ، خاضع شده ، و آنها را پذيرفتند ؟ ! با اين‌كه آنچه آنها آورده بودند به هذيان بيشتر شباهت داشت ، تا سخن آدمى ؟\r\nدر پاسخ مىگوييم :\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nاولا تنها راه آوردن معجزه براى عموم بشر ، و براى ابد اين است كه آن معجزه از سنخ علم و معرفت باشد ، چون غير از علم و معرفت هرچيز ديگرى كه تصور شود ، كه سروكارش با ساير قواى درّاكه انسان باشد ، ممكن نيست عموميت داشته ، ديدنيش را همه و براى هميشه ببينند ، شنيدنيش را همه بشر ، و براى هميشه بشنوند ، عصاى موسايش براى همه جهانيان و براى ابد معجزه باشد ، و نغمه داوديش نيز عمومى و ابدى باشد ، چون عصاى موسى و نغمه داود ، و هرمعجزه ديگرى كه غير از علم و معرفت باشد ، قهرا موجودى طبيعى ، و حادثى حسى خواهد بود ، كه خواه‌ناخواه محكوم قوانين ماده ، و محدود به يك زمان ، و يك مكان معينى مىباشد ، و ممكن نيست غير اين باشد .\r\nو به فرض محال يا نزديك به محال ، اگر آن را براى تمامى افراد روى زمين ديدنى بدانيم ، بارى بايد همه سكنه روى زمين براى ديدن آن در يك محل جمع شوند . و به فرض هم بگوييم براى همه و در همه‌جا ديدنى باشد ، بارى براى اهل يك عصر ديدنى خواهد ، بود نه براى ابد . به خلاف علم و معرفت ، كه مىتواند براى همه ، و براى ابد معجزه باشد .\r\nثانيا وقتى اعجاز قرآن از مقوله علم و معرفت شد ، جواب اشكال شما روشن مىشود ، چون به حكم ضرورت ، فهم مردم مختلف است ، و قوى و ضعيف دارد ، هم‌چنان كه كمالات نيز مختلف است ، و راه فطرى و غريزى انسان براى درك كمالات كه روزمره در زندگيش آن را طى مىكند ، اين است كه هر چه را خودش درك كرد ، و فهميد ، كه فهميده ، و هرجا كميت فهمش از درك چيزى عاجز ماند ، به كسانى مراجعه مىكند ، كه قدرت درك آن را دارند ، و آن\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nرا درك كرده‌اند ، و آن‌گاه حقيقت مطلب را از ايشان مىپرسند ، در مسأله اعجاز قرآن نيز فطرت غريزى بشر حكم به اين مىكند ، كه صاحبان فهم قوى و صاحب‌نظران بشر ، در پى كشف آن برآيند ، و معجزه بودن آن را درك كنند ، و صاحبان فهم ضعيف به ايشان مراجعه نموده ، حقيقت حال را سؤال كنند ، پس تحدى و تعجيز قرآن عمومى است ، و معجزه بودنش براى فردفرد بشر ، و براى تمامى اعصار مىباشد .\r\n\r\nتحدّى قرآن به علم\r\nقرآن كريم به علم و معرفت تحدى كرده ، يعنى فرموده : اگر در آسمانى بودن آن شك داريد ، همه دست به دست هم دهيد و كتابى درست كنيد كه از نظر علم و معرفت مانند قرآن باشد ، يك‌جا فرموده :  وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ  « 1 » . و جايى ديگر فرموده :  لا رَطْبٍ وَ لا يابِسٍ إِلَّا فِي كِتابٍ مُبِينٍ  « 2 » . و از اين قبيل آياتى ديگر .\r\nآرى هركس در متن تعليمات عاليه اسلام سير كند ، و آنچه از كليات كه قرآن كريم بيان كرده و آنچه از جزئيات كه همين قرآن در آيه  وَ ما آتاكُمُ الرَّسُولُ فَخُذُوهُ ، وَ ما نَهاكُمْ عَنْهُ فَانْتَهُوا  « 3 » و آيه :  لِتَحْكُمَ بَيْنَ النَّاسِ بِما أَراكَ اللَّهُ  « 4 » و آياتى ديگر به پيامبر اسلام صلّى اللّه عليه و آله حواله داده ، و آن جناب بيان كرده ، مورد دقت قرار دهد ، خواهد ديد كه اسلام از معارف الهى فلسفى ، و اخلاق فاضله ،\r\n\r\n\r\n","description":"","footnote":"\r\n( 1 ) . سوره نحل : 89 .\r\n( 2 ) . سوره انعام : 59 .\r\n( 3 ) . سوره حشر : 7 .\r\n( 4 ) . سوره نساء : 106 .\r\n","page_name":" 66 ","page_number":66},
  {"content":"\r\n\r\nو قوانين دينى و فرعى ، از عبادت‌ها و معاملات و سياسات اجتماعى و هرچيز ديگرى كه انسان‌ها در مرحله عمل بدان نيازمندند ، نه تنها متعرض كليات و مهمات مسائل است ، بلكه جزئىترين مسائل را نيز متعرض است .\r\nو عجيب اين است كه تمام معارفش براساس فطرت ، و اصل توحيد بنا شده ، به طورى كه تفاصيل و جزئيات احكامش ، بعد از تحليل ، به توحيد بر مىگردد ، و اصل توحيدش بعد از تجزيه به همان تفاصيل بازگشت مىكند .\r\nقرآن كريم خودش بقاء همه معارفش را تضمين كرده ، و آن را نه تنها صالح براى تمامى نسل‌هاى بشر دانسته ، و در آيه :   وَ إِنَّهُ لَكِتابٌ عَزِيزٌ ، لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ ، تَنْزِيلٌ مِنْ حَكِيمٍ حَمِيدٍ   « 1 » و آيه :  إِنَّا نَحْنُ نَزَّلْنَا الذِّكْرَ ، وَ إِنَّا لَهُ لَحافِظُونَ  « 2 » فرموده كه اين كتاب با مرور ايام و كرور ليالى كهنه نمىشود ، كتابى است كه تا آخرين روز روزگار ، ناسخى ، هيچ حكمى از احكام آن را نسخ نمىكند و قانون تحول و تكامل آن را كهنه نمىسازد .\r\nخواهى گفت : جامعه‌شناسان و قانون‌دانان عصر حاضر ، اين معنا برايشان مسلم شده كه قوانين اجتماعى بايد با تحول اجتماع و تكامل آن تحول بپذيرد ، و پابپاى اجتماع رو به كمال بگذارد ، و معنا ندارد كه زمان به سوى جلو پيش برود ، و تمدن روزبروز پيشرفت بكند ، و در عين حال قوانين اجتماعى قرن‌ها قبل ، براى امروز ، و قرن‌ها بعد باقى بماند .\r\nدر جواب اين شبهه بايد گفت : قرآن اساس قوانين را بر توحيد فطرى ، و اخلاق فاضله غريزى بنا كرده ، ادعاء مىكند كه تشريع ( تقنين قوانين ) بايد بر\r\n\r\n\r\n","description":"","footnote":"\r\n( 1 ) . سوره فصلت : 42 .\r\n( 2 ) . سوره حجر : 9 .\r\n","page_name":" 67 ","page_number":67},
  {"content":"\r\n\r\nروى بذر تكوين ، و نواميس هستى جوانه زده و رشد كند ، و از آن نواميس منشأ گيرد ، ولى دانشمندان و قانون‌گذاران ، اساس قوانين خود و نظريات علمى خويش را بر تحول اجتماع بنا نموده ، معنويات را به كلى ناديده مىگيرند ، نه به معارف توحيد كار دارند ، و نه به فضائل اخلاق ، و به همين جهت سخنان ايشان همه بر سير تكامل اجتماعى مادى ، و فاقد روح فضيلت دور مىزند ، و چيزى كه هيچ مورد عنايت آنان نيست ، كلمه عاليه خداست .\r\n\r\nتحدّى به كسى كه قرآن بر وى نازل شده\r\nقرآن كريم بشر را به رسول خدا صلّى اللّه عليه و آله ، كه آورنده آن است ، تحدى كرده و فرموده : آوردن شخصى امى و درس نخوانده و مربى نديده كتابى را كه هم الفاظش معجزه است و هم معانيش ، امرى طبيعى نيست ، و جز بمعجزه صورت نمىگيرد :  قُلْ لَوْ شاءَ اللَّهُ ما تَلَوْتُهُ عَلَيْكُمْ ، وَ لا أَدْراكُمْ بِهِ ، فَقَدْ لَبِثْتُ فِيكُمْ عُمُراً مِنْ قَبْلِهِ ، أَ فَلا تَعْقِلُونَ  « 1 » .\r\nآرى ، رسول خدا صلّى اللّه عليه و آله سال‌ها به عنوان مردى عادى در بين مردم زندگى كرد ، درحالىكه نه براى خود فضيلتى و فرقى با مردم قائل بود ، و نه سخنى از علم به ميان آورده بود ، حتى احدى از معاصرينش يك بيت شعر و يا نثر هم از او نشنيد ، و در مدت چهل سال كه دو ثلث عمر او مىشود ، با اين حال آن جناب در اين مدت نه مقامى كسب كرد و نه يكى از عناوين اعتبارى كه ملاك برترى و تقدم است به دست آورد ، آن‌گاه در رأس چهل سالگى ناگهان طلوع كرد و كتابى آورد ، كه فحول و عقلاى قومش از آوردن چون آن عاجز ماندند ، و\r\n\r\n\r\n","description":"","footnote":"\r\n( 1 ) . سوره يونس : 16 .\r\n","page_name":" 68 ","page_number":68},
  {"content":"\r\n\r\nزبان بلغاء و فصحاء و شعراى سخن‌دانشان به لكنت افتاد ، و لال شد ، و بعد از آن‌كه كتابش در اقطار زمين منتشر گشت ، احدى جرأت نكرد كه در مقام معارضه با آن برآيد ، نه عاقلى اين فكر خام را در سر پروريد ، و نه فاضلى دانا چنين هوسى كرد ، نه خردمندى در ياراى خود ديد ، و نه زيرك هوشيارى اجازه چنين كارى به خود داد .\r\nنهايت چيزى كه دشمنانش درباره‌اش احتمال دادند ، اين بود كه گفته‌اند :\r\nوى سفرى براى تجارت به شام كرده ، ممكن است در آنجا داستان‌هاى كتابش را از رهبانان آن سرزمين گرفته باشد . درحالىكه سفرهاى آن جناب به شام عبارت بود از يك سفر كه با عمويش ابو طالب كرد ، درحالىكه هنوز به سن بلوغ نرسيده بود ، و سفرى ديگر با ميسره غلام خديجه عليها السّلام كرد ، كه در آن روزها بيست و پنج ساله بود ( نه چهل ساله ) . علاوه بر اين‌كه جمعى كه با او در سفر بودند ، شب و روز ملازمش بودند .\r\nو به فرض محال ، اگر در آن سفر از كسى چيزى آموخته باشد ، چه ربطى به اين معارف و علوم بىپايان قرآن دارد ؟ و اين‌همه حكمت و حقايق در آن روز كجا بود ؟ و اين فصاحت و بلاغت را كه تمامى بلغاى دنيا در برابرش سر فرود آورده و سپر انداختند ، و زبان فصحاء در برابرش لال و الكن شده ، از چه كسى آموخته است ؟\r\nو يا گفته‌اند : كه وى در مكه گاهى سراغ آهنگرى رومى مىرفته ، كه شمشير مىساخت . و قرآن كريم در پاسخ اين تهمتشان فرمود :  وَ لَقَدْ نَعْلَمُ \r\n\r\n","description":"","footnote":"","page_name":" 69 ","page_number":69},
  {"content":"\r\n\r\n أَنَّهُمْ يَقُولُونَ إِنَّما يُعَلِّمُهُ بَشَرٌ ، لِسانُ الَّذِي يُلْحِدُونَ إِلَيْهِ أَعْجَمِيٌّ ، وَ هذا لِسانٌ عَرَبِيٌّ مُبِينٌ  « 1 » .\r\nو يا گفته‌اند : پاره‌اى از معلوماتش را از سلمان فارسى گرفته ، كه يكى از علماى فارس و داناى به مذاهب و اديان بوده است ، با اين‌كه سلمان فارسى در مدينه مسلمان شد ، و وقتى به زيارت آن جناب نائل گشت ، كه بيشتر قرآن نازل شده بود ، چون بيشتر قرآن در مكه نازل شد ، و در اين قسمت از قرآن تمامى آن معارف كلى اسلام ، و داستان‌ها كه در آيات مدنى هست ، نيز وجود دارد ، بلكه آنچه در آيات مكى هست ، بيشتر از آن مقدارى است كه در آيات مدنى وجود دارد ، پس سلمان كه يكى از صحابه آن جناب است ، چه چيز به معلومات او افزوده است ؟\r\nعلاوه بر اين‌كه خودشان مىگويند سلمان داناى به مذاهب بوده ، يعنى به تورات و انجيل ، و آن تورات و انجيل ، امروز هم در دسترس مردم هست ، و با مقايسه اين‌دو با آنچه در قرآن هست معلوم مىشود كه تاريخ قرآن غير تاريخ آن كتاب‌ها ، و داستان‌هايش غير آن داستان‌ها است .\r\nدر تورات و انجيل لغزش‌ها و خطاهايى به انبياء نسبت داده ، كه فطرت هر انسان معمولى متنفر از آن است ، كه چنين نسبتى را حتى به يك كشيش ، و حتى به يك مرد صالح متعارف بدهد ، و احدى اين‌گونه جسارت‌ها را به يكى از عقلاى قوم خود نمىكند . و اما قرآن كريم ساحت انبياء را مقدس دانسته ، و آنان را از چنان لغزش‌ها برى مىداند .\r\n\r\n\r\n","description":"","footnote":"\r\n( 1 ) . سوره نحل : 103 .\r\n","page_name":" 70 ","page_number":70},
  {"content":"\r\n\r\nو نيز در تورات و انجيل مطالب پيش‌پاافتاده‌اى است ، كه نه از حقيقتى پرده بر مىدارد ، و نه فضيلتى اخلاقى به بشر مىآموزد ، و اما قرآن كريم از آن مطالب آنچه براى مردم در معارف و اخلاقشان به درد مىخورد آورده ، و بقيه را كه قسمت عمده اين دو كتاب است رها كرده است .\r\n\r\nتحدى قرآن كريم به أخبار غيبى\r\nقرآن كريم در آيات بسيارى با خبرهاى غيبى خود تحدى كرده ، يعنى به بشر اعلام نموده كه اگر در آسمانى بودن اين كتاب ترديد داريد ، كتابى نظير آن مشتمل بر اخبار غيبى بياوريد .\r\nو اين آيات بعضى درباره داستان‌هاى انبياء گذشته ، و امتهاى ايشان است ، مانند آيه :  تِلْكَ مِنْ أَنْباءِ الْغَيْبِ ، نُوحِيها إِلَيْكَ ، ما كُنْتَ تَعْلَمُها أَنْتَ وَ لا قَوْمُكَ مِنْ قَبْلِ هذا  « 1 » و آيه :  ذلِكَ مِنْ أَنْباءِ الْغَيْبِ نُوحِيهِ إِلَيْكَ ، وَ ما كُنْتَ لَدَيْهِمْ إِذْ أَجْمَعُوا أَمْرَهُمْ وَ هُمْ يَمْكُرُونَ  « 2 » و آيه :  ذلِكَ مِنْ أَنْباءِ الْغَيْبِ ، نُوحِيهِ إِلَيْكَ ، وَ ما كُنْتَ لَدَيْهِمْ إِذْ يُلْقُونَ أَقْلامَهُمْ ، أَيُّهُمْ يَكْفُلُ مَرْيَمَ وَ ما كُنْتَ لَدَيْهِمْ ، إِذْ يَخْتَصِمُونَ  « 3 » و آيه :  ذلِكَ عِيسَى ابْنُ مَرْيَمَ قَوْلَ الْحَقِّ الَّذِي فِيهِ يَمْتَرُونَ  « 4 » و آياتى ديگر .\r\n\r\n\r\n","description":"","footnote":"\r\n( 1 ) . سوره هود : 49 .\r\n( 2 ) . سوره يوسف : 102 .\r\n( 3 ) . سوره آل عمران : 44 .\r\n( 4 ) . سوره مريم : 34 .\r\n","page_name":" 71 ","page_number":71},
  {"content":"\r\n\r\nو يك قسمت ديگر درباره حوادث آينده است ، مانند آيه :    غُلِبَتِ الرُّومُ فِي أَدْنَى الْأَرْضِ ، وَ هُمْ مِنْ بَعْدِ غَلَبِهِمْ سَيَغْلِبُونَ فِي بِضْعِ سِنِينَ    « 1 » و آيه :  إِنَّ الَّذِي فَرَضَ عَلَيْكَ الْقُرْآنَ ، لَرادُّكَ إِلى مَعادٍ  « 2 » و آيه  لَتَدْخُلُنَّ الْمَسْجِدَ الْحَرامَ ، إِنْ شاءَ اللَّهُ آمِنِينَ ، مُحَلِّقِينَ رُؤُسَكُمْ ، وَ مُقَصِّرِينَ لا تَخافُونَ  « 3 » و آيه :  سَيَقُولُ الْمُخَلَّفُونَ ، إِذَا انْطَلَقْتُمْ إِلى مَغانِمَ لِتَأْخُذُوها ذَرُونا نَتَّبِعْكُمْ  « 4 » و آيه :  وَ اللَّهُ يَعْصِمُكَ مِنَ النَّاسِ  « 5 » و آيه  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « 6 » ، و آيات بسيارى ديگر كه مؤمنين را وعده‌ها داده ، و همان‌طور كه وعده داد تحقق يافت ، و مشركين مكه و كفار را تهديدها كرد ، و همان‌طور كه تهديد كرده بود ، واقع شد .\r\nو از اين باب است آيات ديگرى كه درباره امور غيبى است ، نظير آيه :    وَ حَرامٌ عَلى قَرْيَةٍ أَهْلَكْناها ، أَنَّهُمْ لا يَرْجِعُونَ ، حَتَّى إِذا فُتِحَتْ يَأْجُوجُ وَ مَأْجُوجُ ، وَ هُمْ مِنْ كُلِّ حَدَبٍ يَنْسِلُونَ ، وَ اقْتَرَبَ الْوَعْدُ الْحَقُّ ، فَإِذا هِيَ شاخِصَةٌ أَبْصارُ الَّذِينَ كَفَرُوا ، يا وَيْلَنا قَدْ كُنَّا فِي غَفْلَةٍ مِنْ هذا ، بَلْ كُنَّا ظالِمِينَ    « 7 » ، و آيه  وَعَدَ اللَّهُ \r\n\r\n\r\n","description":"","footnote":"\r\n( 1 ) . سوره روم : 1 - 4 .\r\n( 2 ) . سوره قصص : 85 .\r\n( 3 ) . سوره فتح : 27 .\r\n( 4 ) . سوره فتح : 15 .\r\n( 5 ) . سوره مائده : 67 .\r\n( 6 ) . سوره حجر : 9 .\r\n( 7 ) . سوره انبياء : 97 .\r\n","page_name":" 72 ","page_number":72},
  {"content":"\r\n\r\n الَّذِينَ آمَنُوا مِنْكُمْ ، وَ عَمِلُوا الصَّالِحاتِ ، لَيَسْتَخْلِفَنَّهُمْ فِي الْأَرْضِ  « 1 » ، و آيه  قُلْ هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ  « 2 » .\r\nباز از اين باب است آيه :  وَ أَرْسَلْنَا الرِّياحَ لَواقِحَ  « 3 » و آيه  وَ أَنْبَتْنا فِيها مِنْ كُلِّ شَيْءٍ مَوْزُونٍ  « 4 » و آيه :  وَ الْجِبالَ أَوْتاداً  « 5 » كه اين‌گونه آيات از حقايقى خبر داده كه در روزهاى نزول قرآن در هيچ جاى دنيا اثرى از آن حقايق علمى وجود نداشته ، و بعد از چهارده قرن ، و بعد از بحث‌هاى علمى طولانى بشر موفق به كشف آنها شده است .\r\nباز از اين باب است آيه شريفه :  يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ ، فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ  « 6 » و آيه شريفه  وَ لِكُلِّ أُمَّةٍ رَسُولٌ ، فَإِذا جاءَ رَسُولُهُمْ ، قُضِيَ بَيْنَهُمْ بِالْقِسْطِ  « 7 » و آيه شريفه  فَأَقِمْ وَجْهَكَ لِلدِّينِ حَنِيفاً ، فِطْرَتَ اللَّهِ الَّتِي فَطَرَ النَّاسَ عَلَيْها  « 8 » و آياتى ديگر كه از حوادث عظيم آينده اسلام و يا آينده دنيا خبر مىدهد ، كه همه آن حوادث بعد از نزول آن آيات واقع شده است .\r\n\r\n\r\n","description":"","footnote":"\r\n( 1 ) . سوره نور : 55 .\r\n( 2 ) . سوره انعام : 65 .\r\n( 3 ) . سوره حجر : 22 .\r\n( 4 ) . سوره حجر : 19 .\r\n( 5 ) . سوره نبا : 7 .\r\n( 6 ) . سوره مائده : 54 .\r\n( 7 ) . سوره يونس : 47 .\r\n( 8 ) . سوره روم : 30 .\r\n","page_name":" 73 ","page_number":73},
  {"content":"\r\n\r\n\r\nتحدّى قرآن به اين‌كه اختلافى در آن نيست\r\nقرآن كريم به اين معنا تحدى كرده ، كه در سراپاى آن اختلافى در معارف وجود ندارد ، و فرموده :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ ، لَوَجَدُوا فِيهِ اخْتِلافاً كَثِيراً  « 1 » . و اين تحدى درست و بجا است ، براى اين‌كه اين معنا بديهى است ، كه حيات دنيا ، حيات مادى و قانون حاكم در آن قانون تحول و تكامل است ، هيچ موجودى از موجودات ، و هيچ جزئى از اجزاء اين عالم نيست ، مگر آن‌كه وجودش تدريجى است ، كه از نقطه ضعف شروع مىشود ، و به سوى قوت و شدت مىرود ، از نقص شروع شده ، به سوى كمال مىرود ، تا هم در ذاتش ، و هم در توابع ذاتش ، و لواحق آن ، يعنى افعالش ، و آثارش تكامل نموده ، به نقطه نهايت كمال خود برسد .\r\nيكى از اجزاء اين عالم انسان است ، كه لا يزال در تحول و تكامل است ، هم در وجودش ، و هم در افعالش ، و هم در آثارش ، به پيش مىرود ، يكى از آثار انسانيت ، آن آثارى است كه با فكر و ادراك او صورت مىگيرد ، پس احدى از ما انسان‌ها نيست ، مگر آن‌كه خودش را چنين در مىيابد ، كه امروزش از ديروزش كامل‌تر است ، و نيز لا يزال در لحظه دوم ، به لغزش‌هاى خود در لحظه اول برميخورد ، لغزش‌هايى در افعالش ، در اقوالش ، اين معنا چيزى نيست كه انسانى با شعور آن را انكار كند ، و در نفس خود آن را نيابد .\r\nو اين كتاب آسمانى كه رسول خدا صلّى اللّه عليه و آله آن را آورده ، به تدريج نازل شده ، و پاره‌پاره و در مدت بيست و سه سال براى مردم قرائت مىشد . درحالىكه در اين مدت حالات مختلفى ، و شرائط متفاوتى پديد آمد ، پاره‌اى از آن در مكه و\r\n\r\n\r\n","description":"","footnote":"\r\n( 1 ) . سوره نساء : 82 .\r\n","page_name":" 74 ","page_number":74},
  {"content":"\r\n\r\nپاره‌اى در مدينه ، پاره‌اى در شب و پاره‌اى در روز ، پاره‌اى در سفر و پاره‌اى در حضر ، قسمتى در حال سلم و قسمتى در حال جنگ ، طائفه‌اى در روز عسرت و شكست و طائفه‌اى در حال غلبه و پيشرفت ، عده‌اى از آياتش در حال امنيت و آرامش و عده‌اى ديگر در حال ترس و وحشت نازل شده است .\r\nآن‌هم نه اين‌كه براى يك منظور نازل شده باشد ، بلكه هم براى القاء معارف الهيه ، و هم تعليم اخلاق فاضله ، و هم تقنين قوانين ، و احكام دينى ، آن‌هم در همه حوائج زندگى نازل شده است ، و با اين حال در چنين كتابى كوچكترين اختلاف در نظم متشابهش ديده نمىشود ، هم‌چنان كه خودش در اين‌باره فرموده :  كِتاباً مُتَشابِهاً مَثانِيَ  « 1 » .\r\nاين از نظر اسلوب و نظم كلام ، اما از نظر معارف و اصولى كه در معارف بيان كرده ، نيز اختلافى در آن وجود ندارد ، طورى نيست كه يكى از معارفش با يكى ديگر آن متناقض و منافى باشد ، آيه‌اى از آن آيه ديگرش را تفسير مىكند ، و بعضى از آن بعض ديگر را بيان مىكند ، و جمله‌اى از آن مصدق جمله‌اى ديگر است ، هم‌چنان كه امير المؤمنين على عليه السّلام فرمود : بعضى از قرآن ناطق به مفاد بعض ديگر و پاره‌اى از آن شاهد پاره‌اى ديگر است « 2 » و اگر از ناحيه غير خدا بود ، هم نظم الفاظش از نظر حسن و بهاء مختلف مىشد ، و هم جمله‌اش از نظر فصاحت و بلاغت متفاوت مىگشت ، و هم معنا و معارفش از نظر صحت و فساد ، و اتقان و متانت متغاير مىشد .\r\n\r\n\r\n","description":"","footnote":"\r\n( 1 ) . سوره زمر : 23 .\r\n( 2 ) . نهج البلاغه فيض الاسلام : خطبه 133 .\r\n","page_name":" 75 ","page_number":75},
  {"content":"\r\n\r\n\r\nاشكال بر ادعاى عدم اختلاف در قرآن و پاسخ آن\r\nدر اينجا ممكن است گفته شود : عدم اختلاف در قرآن ، صرف ادعاء است ، و متكى به دليلى قانع‌كننده نيست . علاوه بر اين‌كه بر خلاف دعوى شما اشكال‌هاى زيادى بر قرآن كرده‌اند ، و چه بسيار كتاب‌هايى در متناقضات قرآن تاليف شده و در آن كتابها متناقضاتى درباره الفاظ قرآن ارائه داده‌اند ، كه برگشت همه آنها به اين است كه قرآن از جهت بلاغت قاصر است ، و نيز تناقضاتى معنوى نشان داده‌اند ، كه برگشت آنها به اين است كه قرآن در آراء و نظريات و تعليماتش به خطاء رفته ، و از طرف مسلمانان پاسخ‌هايى به اين اشكالات داده‌اند ، كه در حقيقت برگشتش به تاويلاتى است كه اگر بخواهيم سخن قرآن را به آن معانى معنا كنيم ، سخنى خواهد شد بيرون از اسلوب كلام و فاقد استقامت ، سخنى كه فطرت سالم آن را نمىپسندد .\r\nدر پاسخ مىگوييم : اشكال‌ها و تناقضاتى كه بدان اشاره گرديد ، در كتب تفسير و غير آن با جواب‌هايش آمده ، و يكى از آن كتابها همين كتاب است .\r\nشما در هيچ‌يك از اين كتاب‌ها اشكالى بدون جواب نخواهى يافت . البته معاندين ، اين اشكال‌ها را در يك كتاب جمع‌آورى نموده ، و در آوردن جوابهايش كوتاهى كرده‌اند ، و يا درست نقل نكرده‌اند ، براى اين‌كه معاند و دشمن بوده‌اند .\r\n\r\nشبهه نسخ و اختلاف در قرآن\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nقرآن كريم در آيه  ما نَنْسَخْ مِنْ آيَةٍ أَوْ نُنْسِها نَأْتِ بِخَيْرٍ مِنْها  « 1 » و همچنين در آيه :  وَ إِذا بَدَّلْنا آيَةً مَكانَ آيَةٍ ، وَ اللَّهُ أَعْلَمُ بِما يُنَزِّلُ  « 2 » اعتراف كرده به اين‌كه در آن نسخ و تبديل واقع شده ، و به فرضى كه ما آن را تناقض‌گويى ندانيم ، حد اقل اختلاف در نظريه هست .\r\nدر پاسخ مىگوييم : مسأله نسخ نه از سنخ تناقض‌گويى است ، و نه از قبيل اختلاف در نظريه و حكم ، بلكه نسخ ناشى از اختلاف در مصداق است ، به اين معنا كه يك مصداق ، روزى با حكمى انطباق دارد ، چون مصلحت آن حكم در آن مصداق وجود دارد ، و روزى ديگر با آن حكم انطباق ندارد ، براى اين‌كه مصلحت قبلىاش به مصلحت ديگر مبدل شده ، كه قهرا حكمى ديگر را ايجاب مىكند .\r\nمثلا در آغاز دعوت اسلام ، كه اكثر خانواده‌ها مبتلا به زنا بودند ، مصلحت در اين بود كه براى جلوگيرى از زناى زنان ، ايشان را در خانه‌ها زندانى كنند ، ولى بعد از گسترش اسلام ، و قدرت يافتن حكومتش آن مصلحت جاى خود را به اين داد كه در زناى غير محصنه تازيانه بزنند ، و در محصنه سنگسار كنند .\r\nو نيز در آغاز دعوت اسلام و ضعف حكومتش ، مصلحت در اين بود كه اگر يهوديان درصدد برآمدند مسلمانان را از دين برگردانند ، مسلمانان به روى خود نياورده ، و جرم ايشان را نديده بگيرند ، ولى بعد از آن‌كه اسلام نيرو پيدا\r\n\r\n\r\n","description":"","footnote":"\r\n( 1 ) . سوره بقره : 106 .\r\n( 2 ) . سوره نحل : 101 .\r\n","page_name":" 77 ","page_number":77},
  {"content":"\r\n\r\nكرد ، اين مصلحت جاى خود را به مصلحتى ديگر داد ، و آن جنگيدن و كشتن ، و يا جزيه گرفتن از آنان بود .\r\nو اتفاقا در هردو مسأله آيه قرآن طورى نازل شده كه هرخواننده مىفهمد حكم در آيه به زودى منسوخ مىشود ، و مصلحت آن حكم دائمى نيست ، بلكه موقت است ، درباره مسأله اولى مىفرمايد :  وَ اللَّاتِي يَأْتِينَ الْفاحِشَةَ مِنْ نِسائِكُمْ ، فَاسْتَشْهِدُوا عَلَيْهِنَّ أَرْبَعَةً مِنْكُمْ ، فَإِنْ شَهِدُوا ، فَأَمْسِكُوهُنَّ فِي الْبُيُوتِ ، حَتَّى يَتَوَفَّاهُنَّ الْمَوْتُ ، أَوْ يَجْعَلَ اللَّهُ لَهُنَّ سَبِيلًا  « 1 » كه جمله اخير به خوبى مىفهماند كه حكم زندانى كردن موقت است ، پس اين حكم تازيانه و سنگسار ، از باب تناقض‌گويى نيست .\r\nو در خصوص مسأله دوم مىفرمايد :  وَدَّ كَثِيرٌ مِنْ أَهْلِ الْكِتابِ ، لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً حَسَداً مِنْ عِنْدِ أَنْفُسِهِمْ ، مِنْ بَعْدِ ما تَبَيَّنَ لَهُمُ الْحَقُّ ، فَاعْفُوا وَ اصْفَحُوا ، حَتَّى يَأْتِيَ اللَّهُ بِأَمْرِهِ  « 2 » كه جمله اخير دليل قاطعى است بر اين‌كه كه مصلحت عفو و بخشش موقتى است ، نه دائمى .\r\n\r\nتحدى قرآن به بلاغت\r\nيكى ديگر از جهات اعجاز كه قرآن كريم بشر را با آن تحدى كرده ، مسأله بلاغت قرآن است ، و در اين‌باره فرموده :   أَمْ يَقُولُونَ افْتَراهُ ، قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ ، وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ ، فَإِلَّمْ يَسْتَجِيبُوا لَكُمْ ، فَاعْلَمُوا أَنَّما أُنْزِلَ بِعِلْمِ اللَّهِ ، وَ أَنْ لا إِلهَ إِلَّا هُوَ ، فَهَلْ أَنْتُمْ  \r\n\r\n\r\n","description":"","footnote":"\r\n( 1 ) . سوره نساء : 15 .\r\n( 2 ) . سوره بقره : 109 .\r\n","page_name":" 78 ","page_number":78},
  {"content":"\r\n\r\n مُسْلِمُونَ  « 1 » و نيز فرموده :   أَمْ يَقُولُونَ افْتَراهُ ، قُلْ فَأْتُوا بِسُورَةٍ مِثْلِهِ ، وَ ادْعُوا مَنِ اسْتَطَعْتُمْ مِنْ دُونِ اللَّهِ ، إِنْ كُنْتُمْ صادِقِينَ ، بَلْ كَذَّبُوا بِما لَمْ يُحِيطُوا بِعِلْمِهِ ، وَ لَمَّا يَأْتِهِمْ تَأْوِيلُهُ   « 2 » .\r\nاين دو آيه مكى هستند ، و در آنها به نظم و بلاغت قرآن تحدى شده ، چون تنها بهره‌اى كه عرب آن روز از علم و فرهنگ داشت - و حقا هم متخصص در آن بود - همين مسأله سخندانى ، و بلاغت بود ، چه ، تاريخ ، هيچ ترديدى نكرده ، در اين‌كه عرب خالص آن روز ، در بلاغت به حدى رسيده بود ، كه تاريخ چنان بلاغتى را از هيچ قوم و ملتى ، قبل از ايشان و بعد از ايشان ، و حتى از اقوامى كه بر آنان آقايى و حكومت مىكردند ، سراغ نداده ، و در اين فن به حدى پيش رفته بودند ، كه پاى احدى از اقوام بدان‌جا نرسيده بود ، و هيچ قوم و ملتى كمال بيان و جزالت نظم ، و وفاء لفظ ، و رعايت مقام ، و سهولت منطق ايشان را نداشت .\r\nاز سوى ديگر قرآن كريم ، عرب متعصب و غيرتى را به شديدترين و تكان دهنده‌ترين بيان تحدى كرده ، با اين‌كه همه مىدانيم عرب آن‌قدر غيرتى و متعصب است ، كه به هيچ وجه حاضر نيست براى كسى و در برابر كار كسى خضوع كند ، و احدى در اين مطلب ترديد ندارد .\r\nو نيز از سويى ديگر ، اين تحدى قرآن يك‌بار ، و دو بار نبوده ، كه عرب آن را فراموش كند ، بلكه در مدتى طولانى انجام شد ، و در اين مدت عرب آن چنانى ، براى تسكين حميت و غيرت خود نتوانست هيچ كارى صورت دهد ،\r\n\r\n\r\n","description":"","footnote":"\r\n( 1 ) . سوره هود : 14 .\r\n( 2 ) . سوره يونس : 39 .\r\n","page_name":" 79 ","page_number":79},
  {"content":"\r\n\r\nو اين دعوت قرآن را جز با شانه خالى كردن ، و اظهار عجز بيشتر پاسخى ندادند ، و جز گريختن ، و خود پنهان كردن ، عكس العملى نشان ندادند ، هم چنان‌كه خود قرآن در اين‌باره مىفرمايد :  أَلا إِنَّهُمْ يَثْنُونَ صُدُورَهُمْ ، لِيَسْتَخْفُوا مِنْهُ ، أَلا حِينَ يَسْتَغْشُونَ ثِيابَهُمْ ، يَعْلَمُ ما يُسِرُّونَ وَ ما يُعْلِنُونَ  « 1 » .\r\n\r\nنمونه‌هايى از معارضاتى كه با قرآن شده\r\nاز طول مدت اين تحدى ، در عصر نزولش كه بگذريم ، در مدت چهارده قرن هم كه از عمر نزول قرآن گذشته ، كسى نتوانسته كتابى نظير آن بياورد ، و حداقل كسى اين معنا را در خور قدرت خود نديده ، و اگر هم كسى در اين صدد برآمده ، خود را رسوا و مفتضح ساخته است .\r\nتاريخ ، بعضى از اين معارضات و مناقشات را ضبط كرده ، مثلا يكى از كسانى كه با قرآن معارضه كرده‌اند ، مسيلمه كذاب بوده ، كه در مقام معارضه با سوره فيل برآمده ، و تاريخ سخنانش را ضبط كرده ، كه گفته است : « الفيل ، ما الفيل ، و ما ادريك ما الفيل ، له ذنب وبيل ، و خرطوم طويل » فيل چيست فيل ، و چه ميدانى كه چيست فيل ، دمى دارد سخت و وبيل ، و خرطومى طويل .\r\nو در كلامى كه خطاب به سجاح ( زنى كه دعوى پيغمبرى مىكرد ) گفته :\r\n« فنولجه فيكن ايلاجا ، و نخرجه منكن اخراجا » ، آن را در شما زنان فرو مىكنيم ، چه فرو كردنى ، و سپس بيرون مىآوريم ، چه بيرون كردنى . حال شما خواننده عزيز در اين هذيانها دقت كن .\r\n\r\n\r\n","description":"","footnote":"\r\n( 1 ) . سوره هود : 5 .\r\n","page_name":" 80 ","page_number":80},
  {"content":"\r\n\r\nبعضى از نصارى كه خواسته است با سوره فاتحه ( سرشار از معارف ) معارضه كند ، چنين گفته : « الحمد للرحمن ، رب الاكوان ، الملك الديان لك العبادة ، و بك المستعان ، اهدنا صراط الايمان » ، سپاس براى رحمان ، پروردگار كون‌ها ، و پادشاه دين‌ساز ، عبادت تو را باد ، و استعانت به تو ، ما را به سوى صراط ايمان هدايت فرما . و از اين قبيل رطب و يابس‌هاى ديگر .\r\n\r\nدو شبهه پيرامون اعجاز بلاغت قرآن\r\nحال ممكن است بگويى : اصلا معناى معجزه بودن كلام را نفهميدم ، براى اين‌كه كلام ساخته قريحه خود انسان است ، چطور ممكن است از قريحه انسان چيزى ترشح كند ، كه خود انسان از درك آن عاجز بماند ؟ و براى خود او معجزه باشد ؟ با اين‌كه فاعل ، اقواى از فعل خويش ، و منشا اثر ، محيط باثر خويش است .\r\nو به عبارتى ديگر ، اين انسان بود كه كلمات را براى معانى وضع كرد ، و قرار گذاشت كه فلان كلمه به معناى فلان چيز باشد ، تا به اين وسيله انسان اجتماعى بتواند مقاصد خود را به ديگران تفهيم نموده ، و مقاصد ديگران را بفهمد .\r\nپس خاصه كشف از معنا در لفظ ، خاصه‌اى است قراردادى و اعتبارى ، كه انسان اين خاصه را به آن داده ، و محال است در الفاظ نوعى از كشف پيدا شود ، كه قريحه خود انسان بدان احاطه نيابد ، و به فرضى كه چنين كشفى در الفاظ پيدا شود ، يعنى لفظى كه خود بشر قرار داده ، در برابر معنايى معين ، معناى ديگرى را كشف كند ، كه فهم و قريحه بشر از درك آن عاجز باشد ، اين‌گونه كشف را ديگر كشف لفظى نمىگويند ، و نبايد آن را دلالت لفظ ناميد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nعلاوه بر اين‌كه اگر فرض كنيم كه در تركيب يك كلام ، اعمال قدرتى شود ، كه بشر نتواند آن‌طور كلام را تركيب كند ، معنايش اين است كه هر معنا از معانى كه بخواهد در قالب لفظ درآيد ، به چند قالب مىتواند درآيد ، كه بعضى از قالب‌ها ناقص ، و بعضى كامل ، و بعضى كاملتر است ، و همچنين بعضى خالى از بلاغت ، و بعضى بليغ و بعضى بليغ‌تر ، آن‌وقت در ميان اين چند قالب ، يكى كه از هرحيث از ساير قالب‌ها عالىتر است ، به طورى كه بشر نمىتواند مقصود خود را در چنان قالبى درآورد ، آن را معجزه بدانيم .\r\nو لازمه چنين چيزى اين است كه هرمعنا و مقصودى كه فرض شود ، چند قالب غير معجزه‌آسا دارد ، و يك قالب معجزه‌آسا ، با اين‌كه قرآن كريم در بسيارى از موارد يك معنا را به چند قالب درآورده ، و مخصوصا اين تفنن در عبارت در داستان‌ها به خوبى به چشم مىخورد ، و قابل انكار نيست ، و اگر بنا به ادعاى شما ، ظاهر آيات قرآن معجزه باشد ، بايد يك مفاد ، و يك معنا ، و يا بگو يك مقصود ، چند قالب معجزه‌آسا داشته باشد .\r\n\r\nقول به صرفه\r\nقبل از آن‌كه جواب از شبهه را بدهيم مقدمتا بايد بگوييم اين دو شبهه و نظائر آن ، همان چيزى است كه جمعى از اهل دانش را وادار كرده ، كه در باب اعجاز قرآن در بلاغتش ، معتقد به صرف شوند ، يعنى بگويند : درست است كه به حكم آيات تحدى ، آوردن مثل قرآن يا چند سوره‌اى از آن ، و يا يك سوره از آن ، براى بشر محال است ، به شهادت اينكه دشمنان دين ، در اين چند قرن ، نتوانستند دست به چنين اقدامى بزنند ، ولى اين از آن جهت نيست كه طرز تركيب‌بندى كلمات فى نفسه امرى محال باشد و خارج از قدرت بشر بوده\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nباشد ، چون مىبينيم كه تركيب‌بندى جملات آن ، نظير تركيب و نظم و جمله‌بندىهايى است كه براى بشر ممكن است .\r\nبلكه از اين جهت بوده ، كه خداى سبحان نگذاشته دشمنان دينش دست به چنين اقدامى بزنند ، به اين معنا كه با اراده الهيه خود ، كه حاكم بر همه عالم ، و از آن جمله بر دل‌هاى بشر است ، تصميم بر چنين امرى را از دل‌هاى بشر گرفته ، و به منظور حفظ معجزه ، و نشانه نبوت ، و نگه‌دارى پاس حرمت رسالت ، هروقت بشر مىخواسته در مقام معارضه با قرآن برآيد ، او را منصرفش مىساخته است .\r\nولى اين حرف فاسد و نادرست است ، و با آيات تحدى هيچ قابل انطباق نيست ، چون ظاهر آيات تحدى ، مانند آيه   قُلْ فَأْتُوا بِعَشْرِ سُوَرٍ مِثْلِهِ مُفْتَرَياتٍ ، وَ ادْعُوا مَنِ اسْتَطَعْتُمْ مِنْ دُونِ اللَّهِ ، إِنْ كُنْتُمْ صادِقِينَ ، فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّهِ   « 1 » اين است كه خود بشر نمىتواند چنين قالبى بسازد ، نه اين‌كه خدا نمىگذارد ، زيرا جمله آخرى آيه كه مىفرمايد :  فَاعْلَمُوا أَنَّما أُنْزِلَ بِعِلْمِ اللَّهِ ،  ظاهر در اين است كه استدلال به تحدى استدلال بر اين است كه قرآن از ناحيه خدا نازل شد ، نه اين‌كه رسول خدا صلّى اللّه عليه و آله آن را از خود تراشيده باشد ، و نيز بر اين است كه قرآن به علم خدا نازل شده ، نه به انزال شيطان‌ها ، هم چنان‌كه در آن آيه ديگر مىفرمايد :   أَمْ يَقُولُونَ تَقَوَّلَهُ ، بَلْ لا يُؤْمِنُونَ ، فَلْيَأْتُوا  \r\n\r\n\r\n","description":"","footnote":"\r\n( 1 ) . سوره هود : 14 .\r\n","page_name":" 83 ","page_number":83},
  {"content":"\r\n\r\n بِحَدِيثٍ مِثْلِهِ ، إِنْ كانُوا صادِقِينَ  « 1 » و نيز مىفرمايد :    وَ ما تَنَزَّلَتْ بِهِ الشَّياطِينُ ، وَ ما يَنْبَغِي لَهُمْ ، وَ ما يَسْتَطِيعُونَ ، إِنَّهُمْ عَنِ السَّمْعِ لَمَعْزُولُونَ    « 2 » .\r\nسخنى ( قول به صرفه ) كه اين دسته مىگويند تنها دلالت دارد بر اين‌كه رسالت خاتم الانبياء صلوات اللّه عليه صادق است ، به خاطر معجزه صرف ، و اين‌كه خدا كه زمام دل‌ها دست او است ، تاكنون نگذاشته كه دلها بر آوردن كتابى چون قرآن تصميم بگيرند ، و اما بر اين معنا دلالت ندارد ، كه قرآن كلام خداست ، و از ناحيه او نازل شده است .\r\nنظير آيات بالا آيه :   قُلْ فَأْتُوا بِسُورَةٍ مِثْلِهِ ، وَ ادْعُوا مَنِ اسْتَطَعْتُمْ مِنْ دُونِ اللَّهِ إِنْ كُنْتُمْ صادِقِينَ ، بَلْ كَذَّبُوا بِما لَمْ يُحِيطُوا بِعِلْمِهِ ، وَ لَمَّا يَأْتِهِمْ تَأْوِيلُهُ   « 3 » است ، كه ظاهر در اين معنا است كه آنچه باعث شده آوردن مثل قرآن بر فرد فرد بشر ، و دسته جمعى آنان ، محال باشد ، و قدرتش را بر اين كار نارسا بسازد ، اين بوده كه قرآن مشتمل بر تاويلى است ، كه چون بشر احاطه به آن نداشته ، آن را تكذيب كرده ، و از آوردن نظيرش نيز عاجز مانده ، چون تا كسى چيزى را درك نكند ، نمىتواند مثل آن را بياورد ، چون جز خدا كسى علمى به آن ندارد ، لا جرم احدى نمىتواند به معارضه خدا برخيزد ، نه اين‌كه خداى سبحان دل‌هاى بشر را از آوردن مثل قرآن منصرف كرده باشد ، به طورى كه اگر منصرف نكرده بود ، مىتوانستند بياورند .\r\n\r\n\r\n","description":"","footnote":"\r\n( 1 ) . سوره طور : 34 .\r\n( 2 ) . سوره شعراء : 212 .\r\n( 3 ) . سوره يونس : 39 .\r\n","page_name":" 84 ","page_number":84},
  {"content":"\r\n\r\nو نيز آيه :  أَ فَلا يَتَدَبَّرُونَ الْقُرْآنَ ، وَ لَوْ كانَ مِنْ عِنْدِ غَيْرِ اللَّهِ ، لَوَجَدُوا فِيهِ اخْتِلافاً كَثِيراً  « 1 » كه به نبودن اختلاف در قرآن تحدى كرده است ، زيرا ظاهرش اين است كه تنها چيزى كه بشر را عاجز از آوردن مثل قرآن كرده ، اين است كه خود قرآن ، يعنى الفاظ ، و معانيش ، اين خصوصيت را دارد كه اختلافى در آن نيست ، نه اين‌كه خداى تعالى دل‌ها را از اين‌كه در مقام پيدا كردن اختلاف‌هاى آن برآيند منصرف نموده باشد ، به طورى كه اگر اين صرف نبود ، اختلاف در آن پيدا مىكردند .\r\nپس اين‌كه جمعى از مفسرين ، اعجاز قرآن را از راه صرف ، و تصرف در دل‌ها معجزه دانسته‌اند ، حرف صحيحى نزده‌اند ، و نبايد بدان اعتناء كرد .\r\n\r\nپاسخ به دو شبهه ياد شده\r\nبعد از آن‌كه اين مقدمه روشن شد ، اينك در پاسخ از اصل شبهه‌هاى دوگانه مىگوييم :\r\nاين‌كه گفتيد : معجزه بودن قرآن از نظر بلاغت محال است ، چون مستلزم آن است كه انسان در برابر ساخته خودش عاجز شود .\r\nجواب مىگوييم : آنچه از كلام مستند به قريحه آدمى است ، اين مقدار است كه طورى كلام را تركيب كنيم ، كه از معناى درونى ما كشف كند ، و اما تركيب آن و چيدن و نظم كلماتش ، به طورى كه علاوه بر كشف از معنا ، جمال معنا را هم حكايت كند ، و معنا را به عين همان هيئتى كه در ذهن دارد ، به ذهن شنونده منتقل بسازد و يا نسازد و عين آن معنا كه در ذهن گوينده\r\n\r\n\r\n","description":"","footnote":"\r\n( 1 ) . سوره نساء : 82 .\r\n","page_name":" 85 ","page_number":85},
  {"content":"\r\n\r\nاست ، به شنونده نشان بدهد ، و يا ندهد ، و نيز خود گوينده ، معنا را طورى در ذهن خود تنظيم كرده ، و صورت علميه‌اش را رديف كرده باشد ، كه در تمامى روابطش و مقدماتش و مقارناتش و لواحق آن ، مطابق واقع باشد ، و يا نباشد ، يا در بيشتر آنها مطابق باشد ، يا در بعضى از آنها مطابق ، و در بعضى مخالف باشد ، و يا در هيچ‌يك از آنها رعايت واقع نشده باشد ، امورى است كه ربطى به وضع الفاظ ندارد ، بلكه مربوط به مقدار مهارت گوينده در فن بيان ، و هنر بلاغت است ، و اين مهارت هم مولود قريحه‌اى است كه بعضى براى اين كار دارند ، و يك نوع لطافت ذهنى است ، كه به صاحب ذهن اجازه مىدهد كلمات و ادوات لفظى را به بهترين وضع رديف كند ، و نيروى ذهنى او را به آن جريانى كه مىخواهد در قالب لفظ درآورد ، احاطه مىدهد به‌طورى كه الفاظ تمامى اطراف و جوانب آن ، و لوازم و متعلقات آن جريان را حكايت كند .\r\nپس در باب فصاحت و بلاغت ، سه جهت هست كه ممكن است هرسه در كلامى جمع بشود ، و ممكن است در خارج ، از يكديگر جدا شوند .\r\n1 . ممكن است يك انسان آن‌قدر به واژه‌هاى زبانى تسلط داشته باشد ، كه حتى يك لغت از آن زبان برايش ناشناخته و نامفهوم نباشد ، و لكن همين شخص كه خود يك لغت‌نامه متحرك است ، نتواند با آن زبان و لغت حرف بزند .\r\n2 . و چه بسا مىشود كه انسانى ، نه تنها عالم بلغت‌هاى زبانى است ، بلكه مهارت سخنورى بان زبان را هم دارد ، يعنى مىتواند خوب حرف بزند ، اما حرف خوبى ندارد كه بزند ، در نتيجه از سخن گفتن عاجز مىماند ، نمىتواند\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nسخنى بگويد كه حافظ جهات معنا ، و حاكى از جمال صورت آن معنا ، آن طور كه هست ، باشد .\r\n3 . و چه بسا كسى باشد كه هم آگاهى به واژه‌هاى يك زبان داشته باشد ، و هم در يك سلسله از معارف و معلومات تبحر و تخصص داشته باشد ، و لطف قريحه و رقت فطرى نيز داشته ، اما نتواند آنچه از معلومات دقيق كه در ذهن دارد ، با همان لطافت و رقت در قالب الفاظ بريزد ، در نتيجه از حكايت كردن آنچه در دل دارد ، باز بماند ، خودش از مشاهده جمال و منظره زيباى آن معنا لذت مىبرد ، اما نمىتواند معنا را به عين آن زيبايى و لطافت به ذهن شنونده منتقل سازد .\r\nو از اين امور سه‌گانه ، تنها اولى مربوط به وضع الفاظ است ، كه انسان با قريحه اجتماعى خود آنها را براى معانى كه در نظر گرفته وضع مىكند ، و اما دومى و سومى ، ربطى به وضع الفاظ ندارد ، بلكه مربوط به نوعى لطافت در قوه مدركه آدمى است .\r\nو اين هم خيلى واضح است ، كه قوه مدركه آدمى محدود و مقدر است ، و نمىتواند به تمامى تفاصيل و جزئيات حوادث خارجى و امور واقعى ، با تمامى روابط و علل و اسبابش ، احاطه پيدا كند ، و به همين جهت ما در هيچ لحظه‌اى به هيچ‌وجه ايمن از خطا نيستيم .\r\nعلاوه بر اين‌كه استكمال ما تدريجى است ، و هستى ما به تدريج رو به كمال مىرود ، و اين خود باعث شده كه معلومات ما نيز اختلاف تدريجى داشته باشد ، و از نقطه نقص به سوى كمال برود .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nهيچ خطيب ساحر بيان و هيچ شاعر سخندان ، سراغ نداريم ، كه سخن و شعرش در اوائل امرش و اواخر كارش يكسان باشد .\r\nو بر اين اساس ، هركلام انسانى كه فرض شود و گوينده‌اش هركس باشد ، بارى ايمن از خطاء نيست ، چون گفتيم اولا انسان به تمامى اجزاء و شرائط واقع ، اطلاع و احاطه ندارد ، و ثانيا كلام اوائل امرش ، با اواخر كارش ، و حتى اوائل سخنانش در يك مجلس ، با اواخر آن يكسان نيست ، هرچند كه ما نتوانيم تفاوت آن را لمس نموده ، و روى موارد اختلاف انگشت بگذاريم ، اما اين‌قدر مىدانيم كه قانون تحول و تكامل عمومى است .\r\nو بنابراين اگر در عالم ، با كلامى مواجه شويم كه كلامى جدى و جدا سازنده حق از باطل باشد ، نه هذيان و شوخى و يا هنرنمايى ، در عين حال اختلافى در آن نباشد ، بايد يقين كنيم ، كه اين كلام آدمى نيست ، اين همان معنايى است كه قرآن كريم آن را افاده مىكند ، و مىفرمايد :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 1 » و نيز مىفرمايد :\r\n    وَ السَّماءِ ذاتِ الرَّجْعِ ، وَ الْأَرْضِ ذاتِ الصَّدْعِ ، إِنَّهُ لَقَوْلٌ فَصْلٌ ، وَ ما هُوَ بِالْهَزْلِ     « 2 » .\r\nو در مورد قسم اين آيه ، نظر و دقت كن ، كه به چه چيز سوگند خورده ، به آسمان و زمينى كه همواره در تحول و دگرگونى هستند ، و براى چه سوگند خورده ؟ براى قرآنى كه دگرگونگى ندارد ، و متكى بر حقيقت ثابته‌اى است كه همان تاويل آن است .\r\n\r\n\r\n","description":"","footnote":"\r\n( 1 ) . سوره نساء : 82 .\r\n( 2 ) . سوره طارق : 14 .\r\n","page_name":" 88 ","page_number":88},
  {"content":"\r\n\r\nو نيز درباره اختلاف نداشتن قرآن و متكى بودنش بر حقيقتى ثابت فرموده :   بَلْ هُوَ قُرْآنٌ مَجِيدٌ ، فِي لَوْحٍ مَحْفُوظٍ   « 1 » و نيز فرموده :    وَ الْكِتابِ الْمُبِينِ ، إِنَّا جَعَلْناهُ قُرْآناً عَرَبِيًّا ، لَعَلَّكُمْ تَعْقِلُونَ ، وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ    « 2 » و نيز فرموده :      فَلا أُقْسِمُ بِمَواقِعِ النُّجُومِ ، وَ إِنَّهُ لَقَسَمٌ لَوْ تَعْلَمُونَ عَظِيمٌ ، إِنَّهُ لَقُرْآنٌ كَرِيمٌ ، فِي كِتابٍ مَكْنُونٍ ، لا يَمَسُّهُ إِلَّا الْمُطَهَّرُونَ      « 3 » .\r\nآياتى كه ملاحظه فرموديد ، و آياتى ديگر نظائر آنها ، همه حكايت از اين دارند كه قرآن كريم در معانى و معارفش ، همه متكى بر حقائقى ثابت و لا يتغير است ، نه خودش در معرض دگرگونگى است ، و نه آن حقائق .\r\nحال كه اين مقدمه را شنيدى ، پاسخ از اشكال برايت معلوم شد ، و فهميدى كه صرف اين‌كه واژه‌ها و زبان‌ها ساخته و قريحه آدمى است ، باعث نمىشود كه كلام معجزه‌آسا محال باشد ، و سخنى يافت شود كه خود انسان سازنده لغت نتواند مثل آن را بياورد ، و معلوم شد كه اشكال نامبرده مثل اين مىماند كه كسى بگويد : محال است آهنگرى كه خودش شمشير مىسازد ، در برابر ساخته خودش كه در دست مردى شجاع‌تر از او است عاجز بماند ، و سازنده تخت نرد و شطرنج ، بايد كه از همه بازىكنان شطرنج ماهرتر باشد ، در حالى كه هيچ‌يك از اين حرف‌ها صحيح نيست ، و بسيار مىشود كه آهنگرى با شمشيرى كه خودش ساخته كشته مىشود ، و سازنده شطرنج در برابر بازى\r\n\r\n\r\n","description":"","footnote":"\r\n( 1 ) . سوره بروج : 22 .\r\n( 2 ) . سوره زخرف : 4 .\r\n( 3 ) . سوره واقعه : 79 .\r\n","page_name":" 89 ","page_number":89},
  {"content":"\r\n\r\nكنى ماهر شكست مىخورد . پس چه عيبى دارد كه خداى تعالى بشر را با همان زبانى كه خود او وضع كرده ، عاجز و ناتوان سازد .\r\nپس از همه مطالب گذشته روشن گرديد ، كه بلاغت به تمام معناى كلمه وقتى براى كسى دست مىدهد كه اولا به تمامى امور واقعى احاطه و آگاهى داشته باشد ، و در ثانى الفاظى كه اداء مىكند الفاظى باشد كه نظم و اسلوبى داشته باشد و موبه‌مو همه آن واقعيات و صورتهاى ذهنى گوينده را در ذهن شنونده منتقل سازد .\r\nو ترتيب ميان اجزاء لفظ به حسب وضع لغوى مطابق باشد با اجزاء معنايى كه لفظ مىخواهد قالب آن شود ، و اين مطابقت به طبع هم بوده باشد ، و در نتيجه وضع لغوى لغت با طبع مطابق باشد ، اين آن تعريفى است كه شيخ عبد القاهر جرجانى در كتاب دلائل الاعجاز خود براى كلام فصيح و بليغ كرده است .\r\nو اما معنا در صحت و درستىاش متكى بر خارج و واقع بوده باشد ، به طورى كه در قالب لفظ ، آن وضعى را كه در خارج دارد از دست ندهد ، و اين مرتبه مقدّم بر مرتبه قبلى ، و اساس آن است ، براى اين‌كه چه بسيار كلام بليغ كه تعريف بلاغت شامل آن هست ، يعنى اجزاء لفظ با اجزاء معنا مطابقت دارد ، ولى اساس آن كلام شوخى و هذيان است ، كه هيچ واقعيت خارجى ندارد ، و يا اساسش جهالت است و معلوم است كه نه كلام شوخى و هذيان مىتواند با جد مقاومت كند ، و نه جهالت بنيه آن را دارد كه با حكمت به معارضه برخيزد ، و نيز معلوم است كه كلام جامع ميان حلاوت و گوارايى عبارت ، و جزالت اسلوب ، و بلاغت معنا ، و حقيقت واقع ، راقىترين كلام است .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nباز اين معنا معلوم است كه وقتى كلام قائم براساس حقيقت و معنايش منطبق با واقع باشد ، و تمام انطباق را دارا باشد ، ممكن نيست كه حقايق ديگر را تكذيب كند ، و يا حقايق و معارف ديگران را تكذيب كند .\r\nچون حقائق عالم همه با هم متحد الاجزاء متحد الاركان‌اند ، هيچ حقى نيست كه حقى ديگر را باطل كند ، و هيچ صدقى نيست كه صدقى ديگر را ابطال نمايد ، و تكذيب كند ، و اين باطل است كه هم با حق منافات دارد و هم با باطل‌هاى ديگر ، خوب توجه كن ، ببين از آيه  فَما ذا بَعْدَ الْحَقِّ إِلَّا الضَّلالُ  « 1 » باز در آيه  وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ  « 2 » نظر كن ، كه راه خدا را يكى دانسته ، و راه‌هاى ديگر را متعدد ، و متفرق ، و تفرقه‌آور دانسته است .\r\nحال كه امر بدين منوال است ، يعنى ميان اجزاء حق اختلاف و تفرقه نيست ، بلكه همه اجزاء آن با يكدگر ائتلاف دارند ، قرآن كريم هم كه حق است ، قهرا اختلافى در آن ديده نمىشود ، و نبايد ديده شود ، چون حق است ، و حق يكى است ، و اجزاءش يكدگر را به سوى خود مىكشند ، و هريك ساير اجزاء را نتيجه مىدهد ، هريك شاهد صدق ديگران ، و حاكى از آنها است .\r\nو اين از عجائب امر قرآن كريم است ، براى اين‌كه يك آيه از آيات آن ممكن نيست بدون دلالت و بىنتيجه باشد ، و وقتى يكى از آيات آن با يكى ديگر مناسب با آن ضميمه مىشود ، ممكن نيست كه از ضميمه شدن آن دو نكته بكرى از حقايق دست نيايد ، و همچنين وقتى آن دو آيه را با سومى ضميمه\r\n\r\n\r\n","description":"","footnote":"\r\n( 1 ) . سوره يونس : 32 .\r\n( 2 ) . سوره انعام : 153 .\r\n","page_name":" 91 ","page_number":91},
  {"content":"\r\n\r\nكنيم مىبينيم كه سومى شاهد صدق آن نكته مىشود . و اين خصوصيت تنها در قرآن كريم است .\r\nبه نظر مىرسد تا اينجا اشكالى كه كرده بودند جواب داده شد ، و بطلانش از هردو جهت روشن گرديد .\r\nهم روشن شد كه منافات ندارد انسان ، واضع لغت باشد ، و در عين حال قرآنى نازل شود كه خود وضع‌كننده لغت عرب را از آوردن مثل آن عاجز سازد ، و هم روشن گرديد كه ممكن است از ميان قالب‌ها و تركيب‌هاى لفظى ، چند تركيب ، معجزه باشد ، و اين‌كه در جهت اولى گفتند : سازنده لغت عرب انسان است ، چطور ممكن است كتابى عربى او را عاجز كند ؟ باطل است ، و اين‌كه در جهت دوم گفتند به فرضى هم كه از ميان تركيبات يك تركيب معجزه در آيد نيز باطل است .\r\n\r\nپيشنهادهاى قرآن در تحدى « 1 »\r\nقرآن كريم در تحدىهايش پيشنهادهاى مختلفى كرده است ، يك‌جا مىفرمايد :  فَأْتُوا بِسُورَةٍ مِثْلِهِ  « 2 » كه تحدى به يك سوره است ؛ و جاى ديگر فرموده :  فَأْتُوا بِعَشْرِ سُوَرٍ مِثْلِهِ مُفْتَرَياتٍ  « 3 » كه تحدى به بيش از يك سوره\r\n\r\n\r\n","description":"","footnote":"\r\n( 1 ) . ترجمه تفسير الميزان : 10 / 246 .\r\n( 2 ) . سوره يونس : 38 .\r\n( 3 ) . سوره هود ، آيه 13 .\r\n","page_name":" 92 ","page_number":92},
  {"content":"\r\n\r\nدارد ؛ و جايى ديگر فرموده :  فَلْيَأْتُوا بِحَدِيثٍ مِثْلِهِ  « 1 » كه گويا تحدى به كلامى مثل كلام قرآن است ، هرچند كه آن كلام از يك سوره كمتر باشد .\r\nدر مورد چرايى اختلاف اين پيشنهادها ممكن است علتش اين باشد كه هريك از اين آيات غرضى خاص از تحدى دارد .\r\nتوضيح اين‌كه امتيازات قرآن بدان جهت كه كلامى الهى است - و صرف نظر از فصاحتى كه در لفظ آن و بلاغتى كه در نظم آن هست - ، همه مربوط به معانى و مقاصد قرآن است . منظور از معنا آن معنايى كه منظور علماى بلاغت مىباشد نيست ، كه مىگويند : بلاغت از صفات معنا است ، و الفاظ چيز پيش پا افتاده‌اى است كه مفاهيم از جهت ترتب طبيعى كه در ذهن دارند به وسيله آن الفاظ معنون و تعبير مىشوند . آن معنايى كه در نظر علماى ادب هست در كلام‌هاى بيهوده و فحش و دروغ صريح و هجو و تهمت نيز يافت مىشود ، و كسى كه آشناى به فنون ادبيات است مىتواند در همه اين سخنان بيهوده نكات ادبى را بگنجاند ، چنان‌كه مىبينيم مقدار زيادى از اين گونه سخنان بيهوده و در عين حال اديبانه از شعرا و اديبان گذشته به عنوان شعر و نثر به يادگار مانده است .\r\nبلكه منظور از معنا و مقصد قرآن همان چيزى است كه خود قرآن در توصيف آن فرموده :   الْكِتابِ الْحَكِيمِ   « 2 » « 3 »  كِتابٍ مُبِينٍ   الْقُرْآنَ الْعَظِيمَ  « 4 »\r\n\r\n\r\n","description":"","footnote":"\r\n( 1 ) . سوره طور : 34 .\r\n( 2 ) . سوره يونس : 1 .\r\n( 3 ) . سوره لقمان : 2 .\r\n( 4 ) . سوره حجر : 87 .\r\n","page_name":" 93 ","page_number":93},
  {"content":"\r\n\r\n  الْفُرْقانَ   « 1 »  يَهْدِي إِلَى الْحَقِّ وَ إِلى طَرِيقٍ مُسْتَقِيمٍ  « 2 »   لَقَوْلٌ فَصْلٌ وَ ما هُوَ بِالْهَزْلِ   « 3 »   لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ   « 4 » و نيز فرموده :  لِيَحْكُمَ بَيْنَ النَّاسِ فِيمَا اخْتَلَفُوا فِيهِ  « 5 »  هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلَّا خَساراً  « 6 » و نيز فرموده :  تِبْياناً لِكُلِّ شَيْءٍ  « 7 » و  لا يَمَسُّهُ إِلَّا الْمُطَهَّرُونَ  « 8 » .\r\nپس روشن شد كه هيچ‌يك از اينها كه گفته شد و قرآن خود را به داشتن آن اوصاف معرفى نموده منظور علماى ادب از بلاغت نيست ، چون گفتيم بلاغتى كه آنان در نظر دارند با دروغ و تهمت و هرسخن باطل ديگر جمع مىشود ، و قرآن كريم اين‌گونه سخنان بليغ را هرقدر هم بليغ باشد ، لغو و اثم خوانده و انسانها را از تفوه به آن نهى فرموده است ، بلكه معنايى كه اوصاف مذكور در بالا دارد مقاصدى است الهى ، كه همه آنها و به تمام معنا بر حق جريان دارد ، حقى كه آميخته با باطل نيست ، حقى كه در طريق هدايت بشر واقع مىشود ، و كلامى كه مشتمل بر اين معنا باشد و چنين غرضى را تامين\r\n\r\n\r\n","description":"","footnote":"\r\n( 1 ) . سوره فرقان : 1 .\r\n( 2 ) . سوره احقاف : 30 .\r\n( 3 ) . سوره طارق : 13 .\r\n( 4 ) . سوره فصلت : 42 .\r\n( 5 ) . سوره بقره : 213 .\r\n( 6 ) . سوره اسراء : 84 .\r\n( 7 ) . سوره نحل : 86 .\r\n( 8 ) . سوره واقعه : 79 .\r\n","page_name":" 94 ","page_number":94},
  {"content":"\r\n\r\nكند و تنها كلامى مىتواند باشد كه خداى عزّ و جلّ آن را ساخته و پرداخته كرده و نازل فرموده باشد ، تا رحمت براى مؤمنين و ذكر براى اهل عالم باشد .\r\nاين است آن كلامى كه مىتوان با آن تحدى كرد ، و تمامى بشر از اولين و آخرين را مخاطب قرار داد و گفت :  فَلْيَأْتُوا بِحَدِيثٍ مِثْلِهِ ،  چون هركلام را حديث نمىنامند ، آن كلام حديث است كه مشتمل بر غرضى مهم باشد ، غرضى كه به عنوان حديث سينه‌به‌سينه و دست‌به‌دست بگردد ، و همچنين گفت :  فَأْتُوا بِسُورَةٍ مِثْلِهِ ،  چون خداى تعالى هرچند آيه را يك سوره نمىخواند هرچند كه آن آيات متعدد باشد ، مگر آن‌كه آن چند آيه مشتمل باشد بر غرضى الهى ، متمايز از غرض‌هايى كه در سوره‌هاى ديگر استيفاء شده است .\r\nو اگر اين نبود ، تحدى به آيات قرآنى تمام نمىشد ، زيرا خصم مىتوانست از مفردات آيات ، عدد بسيارى را انتخاب كند و يك‌يك آنها را در مقابل كلمات شيرين شعراى عرب قرار داده به مقايسه بنشيند ، مثلا كلمه   وَ الضُّحى ،     وَ الْعَصْرِ ،     وَ الطُّورِ ،    فِي كِتابٍ مَكْنُونٍ ،   مُدْهامَّتانِ ،     الْحَاقَّةُ مَا الْحَاقَّةُ ،     وَ ما أَدْراكَ مَا الْحَاقَّةُ ،   الرَّحْمنِ ، *   مَلِكِ النَّاسِ ،   إِلهِ النَّاسِ ،   وَ خَسَفَ الْقَمَرُ ،   سَنَدْعُ الزَّبانِيَةَ ،  و كلماتى از اين قبيل را گرفته ، بدون اين‌كه آنها را به هم ربط دهد ، تا كلامى سروته‌دار و داراى غرض شود ، در مقابل اشعار عرب قرار داده و بگويد : اشعار عرب خيلى شيواتر و شيرين‌تر از اين كلمات بىمعنا است .\r\nپس آنچه كه خصم در آيات تحدى مكلف بدان شده اين است كه كلامى بياورد كه شبيه قرآن باشد ، يعنى علاوه بر بلاغت و معجزه‌آسايى كه در\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nعبارات و الفاظ آن هست ، مشتمل بر بيان پاره‌اى از مقاصد الهى و اغراضى باشد كه خداى تعالى آنها را اغراض و اوصاف كلام خود شمرده است .\r\n\r\nعلت اختلاف موارد تحدى\r\nكلام الهى با آن تحدىهايى كه در آيات تحدى كرده به حسب آنچه از خصائصش پيدا است ، در هرسوره غرض خاصى را دنبال كرده ، در عين حال مجموع آن ، اغراضى به هم پيوسته و مختص به خود دارد .\r\nآرى مجموع قرآن اين خصيصه را دارد كه كتابى است مشتمل بر تمامى ما يحتاج نوع بشر تا روز قيامت ، مشتمل است بر معارف اصولى ، اخلاق فاضله ، و احكام فرعيه ، به طورى كه در اين سه مرحله هيچ موضوعى را بدون حكم نگذاشته و آنچه بشر تا روز قيامت مورد حاجتش باشد بيان كرده ، و در عين حال تك‌تك سوره‌هاى قرآن خصوصيتى مختص به خود دارد ، و آن اين است كه با بيانى جامع و بلاغتى خارق العاده يكى از اغراض الهى را كه بستگى و ارتباط با هدايت و دين حق دارد دنبال مىكند .\r\nاين خصيصه غير آن خصيصه‌اى است كه در مجموع قرآن كريم هست ، و همچنين چند سوره مثلا ده يا بيست سوره از قرآن نيز خصيصه ديگرى مخصوص به خود دارند ، و آن اين است كه فنونى از مقاصد و اغراض را با بيانى غير از بيانات ساير سوره‌ها بيان مىكنند تا بيانات قرآن يك‌نواخت نباشد ، بلكه در آن تنوعى به كار رفته باشد ، و اين تنوع خود دليل است بر اين‌كه نمىتوان درباره قرآن احتمال اتفاق و تصادف داد .\r\nآرى ، اگر اين تنوع نبود ، ممكن بود خصم در پاسخ تحدىهاى قرآن در مقام آوردن مثل آن برآيد ، و چون از آوردن مثل آن عاجز شود به ذهنش برسد ،\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nناتوانيش از آوردن مثل قرآن دليل بر عجز بشر از آوردن مثل آن است ، و دلالتى ندارد بر اين‌كه قرآن از ناحيه خدا بوده و به علم الهى وحى شده است ، چون ممكن است قدرت فردى از بشر در ساختن و پرداختن قرآن مانند ساير صفات و اعمال افراد بشر باشد ، چون هرفردى از انسان ، صفات و اعمالى خاص به خود دارد ، به طورى كه ديگران نمىتوانند عين آنها را داشته باشند .\r\nپس همانطور كه تصادف و دست‌به‌دست هم دادن اتفاقى اسباب ، باعث مىشود كه مثلا فردى نابغه و يا بلندبالا و يا كوتاه‌قد و يا درشت‌هيكل و يا شجاع‌تر و سخىتر و ترسوتر و بخيل‌تر از ساير افراد شود ، چه مانعى دارد كه اسبابى تصادفى و اتفاقى دست‌به‌دست هم داده باشند ، و محمد صلّى اللّه عليه و آله را داراى چنين قدرتى كرده باشند ، كه كلامى ساخته‌وپرداخته كند كه ديگران از آوردن مثل آن عاجز باشند ، پس صرف عاجز بودن ديگران از اين كار دليل نمىشود بر اين‌كه كلام او وحى آسمانى باشد .\r\nو اين احتمال هرچند درباره يك سوره از قرآن نيز مردود و مدفوع است ، پس به طريق اولى در مورد مجموع قرآن بعيدتر و باطل‌تر است ، و گو اين‌كه آن سوره‌اى كه خصم مىخواهد مثلش را بياورد كلامى است بليغ و مشتمل بر معانى حقه و حقيقى ، و خالى از ماده كذب و سوره‌اى كه چنين وضعى دارد ، ممكن نيست به طور تصادف و اتفاق از زبان كسى صادر شود ، بدون اين‌كه در آن غرضى مورد قصد و اراده باشد ، الا اين‌كه اين احتمال تصادف و اتفاق - همان‌طور كه گفتيم - در مورد سوره‌هاى متعدد بعيدتر و غير قابل قبول‌تر است ، زيرا آوردن سوره‌اى بعد از سوره ديگر و بيان غرضى بعد از غرض ديگر و\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nكشف راز نهفته‌اى بعد از كشف از رازهاى ديگر مجالى براى احتمال صرف و اتفاق نمىگذارد .\r\nحال كه اين معنا روشن گرديد واضح شد كه تحدى در مثل آيه شريفه  قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  « 1 » ممكن است در مورد تحدى به تمامى قرآن باشد ، كه همه اغراض الهى در آن جمع است ، و اين خصيصه را دارد كه مشتمل است بر تمامى معارف و احكامى كه بشر تا روز قيامت محتاج آن مىشود .\r\nو تحدى به مثل آيه  قُلْ فَأْتُوا بِسُورَةٍ مِثْلِهِ  تحدى به يك سوره باشد ، بدان جهت كه آن سوره خصيصه ظاهرى دارد ، و آن اين است كه يكى از غرض‌هاى جامع از اغراض هدايت الهى را به‌طور كامل بيان مىكند ، بيانى كه حق را از باطل متمايز مىسازد ، و صرف لفاظى و سخن‌پردازى نيست . و تحدى در آيه  فَأْتُوا بِعَشْرِ سُوَرٍ  تحدى به ده سوره از قرآن باشد ، بدان جهت كه مشتمل بر تفنن است ، يعنى يك مطلب را در چند قالب از بيان آورده و اين خود دليل قطعى است بر اينكه قرآن مولود تصادف نيست ، بلكه گوينده آن آنچه گفته از روى علم و حكمت گفته است . و كلمه « عشرة » ( ده سوره ) بدين جهت آورده نشده كه خصوص عدد ده دخالتى در اين دلالت دارد ، بلكه بدين جهت آورده شده كه اين عدد دلالت بر كثرت دارد ، و منظور از آن ،\r\n\r\n\r\n","description":"","footnote":"\r\n( 1 ) . سوره اسراء : 88 .\r\n","page_name":" 98 ","page_number":98},
  {"content":"\r\n\r\nسوره‌هاى بسيار است ، هم‌چنان كه عدد صد و هزار نيز كنايه از آن است ، در قرآن كريم فرموده :  يَوَدُّ أَحَدُهُمْ لَوْ يُعَمَّرُ أَلْفَ سَنَةٍ  « 1 » .\r\nپس منظور از كلمه  بِعَشْرِ سُوَرٍ  سوره‌هاى بسيار و داراى مرتبه‌اى از كثرت است ، مرتبه‌اى كه در عرف مردم كثير شمرده شود ، پس گويا فرموده :\r\nاگر شك داريد كه قرآن كلام خداى تعالى است ، چند سوره مثل آن بياوريد ، كه حداقل به ده عدد برسد ، تا معلوم شود آن تنوعى كه قرآن كريم در بيانات خود دارد معجزه‌آسا است ، و نمىتواند جز از ناحيه خداى تعالى باشد .\r\nو اما اين‌كه در جاى ديگر تحدى را بر روى يك حديث مثل قرآن آورده و فرموده :  فَلْيَأْتُوا بِحَدِيثٍ مِثْلِهِ  گويا نوعى تحدى است كه از تحدىهاى سه‌گانه قبل عمومىتر است ، چون كلمه حديث ، هم شامل يك سوره مىشود و هم شامل ده سوره و هم شامل همه قرآن ، پس اين آيه تحدىاى است مطلق به آوردن سخنى كه خصايص قرآن را داشته باشد .\r\nدر اينجا دو نكته باقى مىماند كه تذكرش لازم است :\r\n1 . در ميان همه آيات تحدى در هيچ‌يك به جز آيه مورد بحث نيامده بود كه اگر مىگوييد : قرآن افتراء به خدا است شما هم اين افتراء را بزنيد ، تنها در آيه مورد بحث است كه فرموده :  فَأْتُوا بِعَشْرِ سُوَرٍ مِثْلِهِ مُفْتَرَياتٍ  و شايد وجهش اين بوده باشد كه نوع عنايتى كه در اين آيه هست در ساير آيات تحدى نيست ، و نوع عنايتى كه در آنها هست در اين آيه نيست .\r\nعنايت در ساير آيات تحدى در اين بود كه اثبات كند منكرين قرآن نمىتوانند مثل قرآن و يا مثل سوره‌اى از قرآن را بياورند ، زيرا قرآن مشتمل بر\r\n\r\n\r\n","description":"","footnote":"\r\n( 1 ) . سوره بقره : 96 .\r\n","page_name":" 99 ","page_number":99},
  {"content":"\r\n\r\nجهاتى است كه قدرت بشرى متعلق به آن نمىشود ، و جز خداى تعالى كسى نمىتواند آن جهات را در كلام خود بگنجاند ، و به همين جهت كلام در آن آيات به‌طور مطلق آمده است ، ولى در آيه مورد بحث به قرينه اين‌كه به دنبالش جمله  فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّهِ  آمده دلالت دارد بر اين‌كه تحدى در آن ، به اين جهت است كه قرآن متضمن علمى است كه آن علم مختص به خداى تعالى است ، و غير از خداى تعالى كسى راهى به آن علم ندارد ، و اين خصيصه ذاتا چيزى نيست كه بتوان احتمال افتراء در آن داد ، يعنى ذاتا افتراءپذير نيست ، و بنا بر اين گويا فرموده : اين قرآن ذاتا طورى است كه افتراءپذير نيست ، ممكن نيست كسى آن را خود ساخته و به دروغ به خدا نسبت داده باشد ، براى اين‌كه متضمن امورى از علم الهى است كه غير خداى تعالى كسى به آن راه ندارد ، و اگر در اين معنا شك داريد ده سوره مثل آن بياوريد و به خدا افتراء بزنيد ، و در اين كار به هركس دست يافتيد از او كمك بگيريد ، و اگر نتوانستيد بدانيد كه پس اين قرآن به علم مخصوص خدا نازل شده است .\r\n2 . معناى تحدى به مثل در آنجا كه فرمود :  بِمِثْلِ هذَا الْقُرْآنِ  و يا  بِحَدِيثٍ مِثْلِهِ  و يا  بِسُورَةٍ مِثْلِهِ  و يا  بِعَشْرِ سُوَرٍ مِثْلِهِ  چيست ؟ وجه ظاهر در آن ، اين است كه وقتى كلامى به ادعاى مدعىاش آيت و معجزه باشد ، اگر كسى بتواند مثل آن را بياورد ، توانسته است ادعاى آن مدعى را باطل كند و در ابطال آن به بيش از آوردن مثل آن نيازى ندارد ، و لازم نيست كه كلامى بهتر از آن از حيث صفات و خواص بياورد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nشبهه : ناتوانى بشر از آوردن مثل قرآن دليل از ناحيه خدا بودن قرآن نيست\r\nبعضى گفته‌اند - و يا ممكن است بگويند - : صرف اين‌كه كسى نتواند مثل آن كلام را بياورد دلالت ندارد بر اين‌كه آن كلام معجزه است ، و مستند به رسول خدا صلّى اللّه عليه و آله نيست ، براى اين‌كه صفات كمالى در نوع بشر پيدا مىشود يكى بليغ ، يكى نويسنده ، ديگرى شجاع ، و آن ديگرى سخى ، و افراد ديگر داراى فضايل ديگرند ، اين صفات كمال داراى مراتبى متفاوت و مختلف‌اند ، بعضى از مردم در داشتن يكى از اين فضايل برتر از بعض ديگرند ، و چون چنين است قهرا اين فضايل مرتبه‌اى خواهد داشت كه فوق همه مراتب ديگر باشد ، مرتبه‌اى كه نهايت درجه‌اى باشد كه نفس بشر بتواند به آن برسد .\r\nپس ، هرصفتى از صفات كمال كه فرض شود در بين انسان‌ها فردى پيدا خواهد شد كه عالىترين درجه آن را داشته باشد ، درجه‌اى كه هيچ‌كس ديگرى آن درجه را نداشته و همسنگ او در آن كمال نباشد .\r\nو اين معنا قابل انكار نيست و ضرورى است كه بين عموم افراد بشر كسى يافت خواهد شد كه از همه بشر بليغ‌تر يا نويسنده‌تر يا شجاع‌تر يا سخىتر باشد ، همان‌طور كه فردى يافت مىشود كه از عموم بشر بلندقامت‌تر و يا سنگين جثه‌تر باشد ، وقتى چنين است چرا جايز نباشد كه رسول خدا صلّى اللّه عليه و آله همان فردى باشد كه از همه مردم فصيح‌تر و بليغ‌تر بوده و قرآن كلام خود او باشد كلامى كه احدى نتواند در مقام معارضه با او برآيد ، و كلامش در موقفى باشد كه براى احدى از افراد بشر جاى پايى در آن موقف نباشد ؟\r\nبنابراين ، صرف ناتوانى بشر از آوردن مثل آن كلام دليل نمىشود بر اين‌كه كلام او از ناحيه خداى تعالى بوده و ساخته دست بشر نيست ، زيرا ممكن\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاست ساخته بشرى باشد كه مختص به آن جناب بوده و ديگران از آوردن چنان كلامى محروم باشند .\r\nدر جواب اين شبهه مىتوان گفت : هرچند صفات بشرى كه افراد درباره آن ، مورد مقايسه قرار گرفته‌اند در فردى بيشتر از فرد ديگر و يا كمتر از فرد ديگر يافت مىشود ، ولى اين صفات هرچه باشد ، موهبتى است كه اگر طبيعت بشرى افرادى را برخوردار از آن مىسازد به خاطر استعدادى است كه خدا در آن طبيعت ، و يا به عبارتى در طبيعت آن فرد نهاده ، و چنان نيست كه بدون هيچ منشأيى و به صرف تصادف در آن فرد پيدا شود .\r\nو چون چنين است ، هرصفتى كه در فردى از افراد فرض شود كه مختص به او باشد و كسى به پايه او نرسد تا چه رسد به اين‌كه از او برتر باشد ، بالآخره منشأيى دارد كه ديگران مىتوانند با تمرين مستمر و رياضت پىگير آن اعمالى كه فرد مورد نظر با آن محتوا انجام مىدهد انجام دهند ، و در پاره‌اى اعمال از او تقليد كنند تا به تدريج مثل او شوند ، و اگر نتوانستند در همه خصوصيات تنه به تنه او بزنند حداقل در بعضى از كمالاتش مثل او شوند ، و آنچه براى فرد نابغه باقى مىماند اصالت و سبقت و پيش‌كسوتى باشد ، مثلا حاتم طائى هر چند فردى يگانه و بدون معارض در سخاوت بوده و كسى نمىتواند در اين فضيلت از او پيشى بگيرد ، ولى اين براى هركس ممكن است كه در راه كسب اين فضيلت رياضت بكشد ، و تمرين مستمر داشته باشد تا بتواند در آخر ، مرتبه‌اى از سخاوت حاتم را از خود بروز دهد ، هرچند كه نتواند در همه مراتبش از او پيشى بگيرد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nآرى ، كمالات معنوى و انسانى كه در حقيقت منابع اعمال آدمى ، و اعمال آدمى آثار آن منابع است ، راهش اين راه و وضعش اين وضع است ، و هرانسانى مىتواند با تمرين و ممارست پىگير اين راه را ادامه دهد ، و مراقب باشد از آن منحرف نگردد ، تا وقتى كه آن صفتى كه در پى كسب آن است ملكه‌اش شده ، كارش به جايى برسد كه هرعملى مىكند نشان‌دهنده آن صفت باشد ، حال يا حد كامل آن صفت را نشان دهد و يا پايين‌تر از آن را .\r\nپس روى اين حساب اگر قرآن كريم گفتار شخص رسول خدا صلّى اللّه عليه و آله بود و فرض كنيم كه رسول خدا صلّى اللّه عليه و آله بليغ‌ترين و فصيح‌ترين انسان دنيا بوده ، هركس ديگرى مىتواند اهتمام به خرج دهد ، و برطبق روشى كه آن جناب داشته و توانسته آن نظم بديع و بىسابقه را در كلام خود به كار برد تمرين كند ، و اگر نتوانست در همه قرآن با آن جناب معارضه نمايد حداقل در بعضى از كلمات او - مثلا در يك سوره - از آن جناب تقليد نموده يك سوره مثل قرآن درست كند .\r\nآرى ، قرآن كريم در هيچ‌يك از آيات تحديش نفرموده « اگر شك داريد كه اين كلام از ناحيه خداى تعالى نازل شده يك سوره بليغ‌تر از آن و يا بهتر از آن و يا يك حديثى بليغ‌تر و بهتر از آن بياوريد » تا كسى در رد آن تحدى بگويد :\r\nقرآن بليغ‌ترين كلام و يا بهترين كلام بشر است و ديگر هيچ بشرى نمىتواند بليغ‌تر و بهتر از آن را به وجود آورد ، و نتيجه بگيرد كه عدم توانايى بشر برآوردن كلامى بليغ‌تر از قرآن دليل نيست بر اين‌كه قرآن كلام غير بشر است ، بلكه فرموده : « مثل آن را بياوريد » و يا « يك سوره مثل آن را بياوريد » و يا « يك حديث مثل آن را بياوريد » و كسى نمىتواند انكار كند كه هرانسانى مىتواند مثل\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكلام غير خود را درست كند ، هرچند كه فرض شود آن غير به بيانى كه گذشت نابغه در كلام باشد ، پس اشكالى كه كرده بودند با كلمه « مثله » پاسخ داده شد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nجمع و تاليف قرآن « 1 »\r\nقرآن مجيد كه سوره‌سوره و آيه‌آيه نازل مىشد ، به سبب بلاغت و فصاحت خارق عادتى كه داشت آوازه‌اش در ميان اعراب ، كه عنايت شگفت آورى به بلاغت و فصاحت كلام داشته و شيفته آن بودند ، روزبروز بلندتر مىشد و براى شنيدن چند آيه از آن راه‌هاى دور پيش پيغمبر اكرم صلّى اللّه عليه و آله آمده چند آيه‌اى مىشنيدند و فرامىگرفتند .\r\nو همچنين بزرگان مكه و متنفذين قريش كه بت‌پرست و دشمنان سرسخت دعوت اسلامى بودند و تا مىتوانستند مردم را از نزديك شدن پيغمبر اكرم صلّى اللّه عليه و آله منصرف مىكردند و به عنوان اين‌كه قرآن سحر است ، اعراب را از گوش دادن و شنيدن آن ترسانيده كنار مىزدند .\r\nبا اين‌همه در شب‌هاى تاريك از ظلمت شب استفاده نموده ، پنهان از همديگر و از بستگان و زيردستان خود مىآمدند و در نزديكى خانه پيغمبر اكرم صلّى اللّه عليه و آله در جايى نشسته به قرآنى كه آن حضرت تلاوت مىكرد ، گوش مىدادند « 2 » .\r\n\r\n\r\n","description":"","footnote":"\r\n( 1 ) . ترجمه تفسير الميزان : 12 / 171 ؛ قرآن در اسلام : 128 . همچنين در مورد جمع‌آورى قرآن مىتوانيد به رساله‌اى به خامه نگارنده‌ى اين سطور با عنوان تدوين المصحف الشريف مراجعه نماييد .\r\n( 2 ) . الدر المنثور : 4 / 187 .\r\n","page_name":" 105 ","page_number":105},
  {"content":"\r\n\r\nالبته مسلمانان نيز از اين‌روى كه قرآن مجيد را كلام خدا و يگانه مدرك دينى خود مىدانستند و هم ازين‌روى كه در فريضه نماز سوره حمد و مقدارى از ساير قرآن مىبايست بخوانند و هم ازين‌روى كه پيغمبر اكرم صلّى اللّه عليه و آله مأموريت داشت كه قرآن مجيد را به آنان ياد دهد ، در ياد گرفتن سور و آيات قرآنى و حفظ و ضبط آنها نهايت جديت به خرج مىدادند .\r\nاين روش پس از آن‌كه پيغمبر اكرم صلّى اللّه عليه و آله به مدينه هجرت فرمود و جامعه مستقل اسلامى تشكيل داد منظم‌تر و متشكل‌تر گرديده و به دستور پيغمبر اكرم جمعيت قابل توجهى از ياران وى به قرائت قرآن و تعليم و تعلم احكام اسلام كه روزبه‌روز نازل و تكميل مىشد ، موظف شدند و حتى طبق دستور صريح قرآن از شركت در جنگ « 1 » و جهاد معذور شدند .\r\nو چون بيشتر ياران پيغمبر اكرم صلّى اللّه عليه و آله - و مخصوصا صحابه كه از مكه به مدينه مهاجرت كرده بودند - بىسواد بوده ، با خواندن و نوشتن آشنايى نداشتند ، به دستور پيغمبر اكرم صلّى اللّه عليه و آله از اسيران يهود براى ياد گرفتن خط كه آن زمان بسيار ساده و آسان بود استفاده مىشد و بدين‌ترتيب گروهى باسواد به وجود آمد .\r\nازين جماعت كسانى كه به قرائت قرآن و حفظ و ضبط سور و آيات آن مشغول بودند ، قراء ناميده مىشدند و ازين گروه بود كه در وقعه بئر معونه چهل تن يا هفتاد تن يك جا شهيد شدند .\r\nو آنچه از قرآن مجيد نازل شده بود و نيز تدريجا نازل مىشد ، در الواح و استخوان شانه شتر و سعف خرما و نظاير آنها نوشته و ضبط مىشد .\r\n\r\n\r\n","description":"","footnote":"\r\n( 1 ) . سوره توبه : 122 .\r\n","page_name":" 106 ","page_number":106},
  {"content":"\r\n\r\nآنچه هرگز قابل ترديد نيست و نمىشود انكار كرد اين است كه اكثر سور قرآنى پيش از رحلت در ميان مسلمانان دائر و معروف بوده‌اند ، در دهها و صدها حديث از طرق اهل سنت و شيعه در وصف تبليغ پيغمبر اكرم صلّى اللّه عليه و آله يا يارانش پيش از رحلت و همچنين در وصف نمازهايى كه خوانده و سيرتى كه در تلاوت قرآن داشته ، نام اين سوره‌ها آمده است .\r\nو همچنين نام‌هايى كه براى گروه‌گروه اين سوره‌ها در صدر اسلام دائر بوده ، مانند سور طوال و مئين و مثانى و مفصلات ، در احاديثى كه از زمان حيات پيغمبر اكرم حكايت مىكند بسيار به چشم مىخورد .\r\n\r\nجمع قرآن مجيد در مصحف پس از رحلت پيامبر صلّى اللّه عليه و آله\r\nپس از رحلت پيغمبر اكرم صلّى اللّه عليه و آله على عليه السّلام كه به نص قطعى و تصديق پيغمبر اكرم صلّى اللّه عليه و آله از همه مردم به قرآن مجيد آشناتر بود ، در خانه خود به انزوا پرداخته « 1 » قرآن مجيد را به ترتيب نزول در يك مصحف جمع فرمود و هنوز ششماه از رحلت نگذشته بود كه فراغت يافت و مصحفى كه نوشته بود بر شترى بار كرده ، پيش مردم آورده نشان داد .\r\nو پس از يك سال‌واندى كه از رحلت پيامبر گذشته بود ، در جنگ يمامه هفتاد نفر از قراء كشته شدند . مقام خلافت از ترس اين‌كه ممكن است جنگ ديگرى براى مسلمانان پيش‌آمد كند و بقيه قراء كشته شوند و در اثر از بين رفتن حمله قرآن خود قرآن از بين برود به فكر افتاد كه سور و آيات قرآنى را در يك مصحف جمع‌آورى كند .\r\n\r\n\r\n","description":"","footnote":"\r\n( 1 ) . الاتقان : 1 / 59 .\r\n","page_name":" 107 ","page_number":107},
  {"content":"\r\n\r\nبه دستور مقام خلافت جماعتى از قراء صحابه با تصدى مستقيم زيد بن ثابت صحابى سور و آيات قرآنى را از الواح و سعف‌ها و كتف‌ها كه در خانه پيغمبر اكرم صلّى اللّه عليه و آله به خط كتاب وحى يا پيش قراء صحابه بود ، جمع‌آورى كرده در يك مصحف قرار دادند و نسخه‌هايى از آن به اطراف و اكناف فرستاده شد .\r\nپس از چندى در زمان خلافت خليفه سوم به اطلاع خليفه رسانيدند كه در اثر مساهله و مسامحه‌اى كه مردم در استنساخ و قرائت قرآن كرده‌اند اختلافاتى به وجود آمده و ازين راه كتاب خدا با تحريف و تغيير به شدت تهديد مىشود .\r\nمقام خلافت براى جلوگيرى ازين خطر دستور داد كه مصحفى را كه براى اولين‌بار به امر خليفه اول نوشته شده بود و پيش حفصه زوجه پيغمبر اكرم صلّى اللّه عليه و آله و دختر خليفه دوم بود به امانت گرفتند و پنج نفر از قراء صحابه را كه يكى از ايشان نيز زيد بن ثابت - متصدى جمع‌آورى مصحف اول - بود مأموريت داد كه نسخه‌هايى از آن بردارند كه اصل ساير نسخ قرار گيرد و دستور داد كه قرآن‌هايى كه در ولايات در دست مردم است جمع‌آورى شده به مدينه فرستاده شود ، از اين قرآن‌ها هرچه به مدينه مىرسيد به امر خليفه مىسوزانيدند ، و يا به قول برخى از مورخين مىجوشانيدند .\r\nبالاخره نسخه چندى نوشته شد كه يكى از آنها را در مدينه نگه داشتند و يكى از آنها را به مكه و يكى به شام و يكى به كوفه و يكى به بصره فرستادند و گفته مىشود كه غير ازين پنج نسخه يك نسخه نيز به يمن و يك نسخه به\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبحرين فرستاده‌اند و اين نسخه‌ها است كه مصحف امام ناميده مىشوند و اصل ساير نسخه‌ها مىباشند .\r\nدر تاريخ يعقوبى آمده : عمر بن خطاب به ابى بكر گفت : اى خليفه رسول خدا ! حاملين قرآن بيشترشان در جنگ يمامه كشته شدند ، چطور است كه قرآن را جمع‌آورى كنى زيرا مىترسم با از بين رفتن حاملين ( حافظين ) آن تدريجا از بين برود ؟ ابى بكر گفت : چرا اين كار را بكنم و حال آن‌كه رسول خدا صلّى اللّه عليه و آله چنين نكرده بود ؟ از آن به بعد هماره عمر اين پيشنهاد را تكرار مىنمود تا آن‌كه قرآن جمع‌آورى و در صحفى نوشته شد ، چون تا آن‌روز در تكه‌هايى از تخته و چوب نوشته مىشد ، و در نتيجه متفرق بود .\r\nابى بكر بيست و پنج نفر از قريش و پنجاه نفر از انصار را در جلسه‌اى دعوت كرد و گفت : بايد قرآن را بنويسيد و آن را به نظر سعيد بن العاص كه مردى فصيح است برسانيد « 1 » .\r\nالبته بعضى روايت كرده‌اند : على بن ابى طالب آن را پس از رحلت رسول خدا صلّى اللّه عليه و آله جمع نمود و بر شترى بار كرد و به محضر صحابه آورد و فرمود : اين قرآن است كه من جمع‌آورى كرده‌ام . على عليه السّلام قرآن را به هفت جزء تقسيم كرده بود « 2 » . و روايت مذكور اسم آن اجزاء را هم برده است .\r\nو در تاريخ ابى الفداء آمده : در جنگ با مسيلمه كذاب گروهى از قاريان قرآن ، از مهاجر و انصار كشته شدند ، و چون ابى بكر ديد عده حافظين قرآن كه در آن واقعه در گذشته‌اند بسيار است ، در مقام جمع‌آورى قرآن برآمد و آن\r\n\r\n\r\n","description":"","footnote":"\r\n( 1 ) . تاريخ يعقوبى : 2 / 135 .\r\n( 2 ) . تاريخ يعقوبى : 2 / 135 .\r\n","page_name":" 109 ","page_number":109},
  {"content":"\r\n\r\nرا از سينه‌هاى حافظين و از جريده‌ها و تخته‌پاره‌ها ، و پوست حيوانات جمع آورى نمود و آن را در نزد حفصه دختر عمر ، همسر رسول خدا صلّى اللّه عليه و آله گذاشت .\r\nريشه و مصدر اصلى اين دو تاريخ ، رواياتى است كه اينك از نظر خواننده مىگذرد .\r\nبخارى در صحيح خود از زيد بن ثابت نقل مىكند كه گفت : در روزهايى كه جنگ يمامه اتفاق افتاد ابى بكر به طلب من فرستاد وقتى به نزد او رفتم ديدم عمر بن خطاب هم آنجاست . ابى بكر گفت : عمر نزد من آمده مىگويد :\r\nواقعه يمامه حافظين قرآن را درو كرد و من مىترسم كه جنگ‌هاى آينده نيز ما بقى آنان را از بين ببرد ، و در نتيجه بسيارى از قرآن كريم با سينه حافظين آن در دل خاك دفن شود ، و نيز مىگويد من به نظرم مىرسد دستور دهى قرآن جمع آورى شود . من به او گفتم : چگونه دست به كارى بزنم كه رسول خدا صلّى اللّه عليه و آله نكرده است ؟ عمر گفت : اين كار به خدا كار خوبى است . و از آن به بعد مرتب به من مراجعه مىكرد و تذكر مىداد تا آن‌كه خداوند سينه‌ام را براى اين كار گشاده كرد و مرا جرأت آن داد ، و نظريه‌ام برگشت و نظريه عمر را پذيرفتم .\r\nزيد بن ثابت مىگويد : كلام ابى بكر وقتى به اينجا رسيد به من گفت : تو جوان عاقل و مورد اعتمادى هستى و در عهد رسول خدا صلّى اللّه عليه و آله وحى الهى را براى آن جناب مىنوشتى ، تو بايد جستجو و تتبع كنى و آيات قرآن را جمع‌آورى نمايى . زيد مىگويد : به خدا قسم اگر دستگاه ابى بكر به من تكليف مىكرد كه كوهى را به دوش خود بكشم سخت‌تر از اين تكليف نبود كه در خصوص جمع‌آورى قرآن به من كرد ، لذا گفتم چطور دست به كارى مىزنيد كه رسول خدا صلّى اللّه عليه و آله خود نكرده است ؟ گفت : اين كار به خدا سوگند كار خيرى است .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاز آن به بعد دائما ابى بكر به من مراجعه مىكرد تا خداوند سينه مرا گشاده كرد ، آن‌چنان كه قبلا سينه ابى بكر و عمر را گشاده كرده بود . با جرأت تمام به جستجوى آيات قرآنى برخاستم و آنها را كه در شاخه‌هاى درخت خرما و سنگ‌هاى سفيد نازك و سينه‌هاى مردم متفرق بود جمع‌آورى نمودم و آخر سوره توبه را از جمله  لَقَدْ جاءَكُمْ رَسُولٌ  تا آخر سوره برائت را نزد خزيمه انصارى يافتم و غير او كسى آن را ضبط نكرده بود و اين صحف نزد ابى بكر بماند تا آن‌كه از دنيا رفت ، از آن پس نزد عمر بود تا زنده بود و بعد از آن نزد حفصه دختر عمر نگه‌دارى مىشد « 1 » .\r\nو از ابى داوود از طريق يحيى بن عبد الرحمن بن حاطب روايت شده كه گفت : عمر آمد و گفت : هركه از رسول خدا صلّى اللّه عليه و آله آيه و چيزى از قرآن شنيده و حفظ كرده باشد آن را بياورد . و در آن‌روز داشتند قرآن را در صحيفه‌ها و لوح‌ها و . . . جمع‌آورى مىكردند و قرار بر اين داشتند كه از احدى چيزى از قرآن را نپذيرند تا آن‌كه دو نفر برطبق آن شهادت دهند « 2 » .\r\nو باز از او از طريق هشام بن عروه از پدرش - البته در طريق سند اسم چند نفر برده نشده - روايت كرده كه گفت : ابى بكر به عمر و به زيد گفت : بر در مسجد بنشينيد ، هركس دو شاهد آورد برطبق آنچه از قرآن حفظ كرده ، پس آن را بگيريد و بنويسيد « 3 » .\r\n\r\n\r\n","description":"","footnote":"\r\n( 1 ) . صحيح بخارى : 6 / 255 ، باب جمع القرآن .\r\n( 2 ) . الاتقان : 1 / 58 .\r\n( 3 ) . الاتقان : 1 / 58 .\r\n","page_name":" 111 ","page_number":111},
  {"content":"\r\n\r\nو در الاتقان از ابن اشته در كتاب المصاحف از ليث بن سعد روايت كرده كه گفت : اولين كسى كه قرآن را جمع‌آورى كرد ابى بكر بود كه زيد بن ثابت آن را نوشت ، و مردم نزد زيد مىآمدند ، و او محفوظات كسى را مىنوشت كه دو شاهد عادل مىآورد ، و آخر سوره برائت را كسى جز ابى خزيمة بن ثابت نداشت . ابى بكر گفت : آن را هم بنويسيد ، زيرا رسول خدا صلّى اللّه عليه و آله فرموده بود شهادت ابى خزيمه به جاى دو شهادت پذيرفته مىشود ، لذا زيد آن را هم نوشت . عمر آيه رجم را آورد ، قبول نكردند و ننوشت چون شاهد نداشت « 1 » .\r\nو از ابن ابى داود در كتاب المصاحف از طريق محمد بن اسحاق از يحيى بن عباد بن عبد اللّه بن زبير از پدرش روايت كرده كه گفت : حارث بن خزيمه اين دو آيه را از آخر سوره برائت برايم آورد و گفت : شهادت مىدهم كه اين دو آيه را از رسول خدا صلّى اللّه عليه و آله شنيده و حفظ كرده‌ام عمر گفت : من نيز شهادت مىدهم كه آنها را شنيده‌ام . آن‌گاه گفت : اگر سه آيه بود من آن را يك سوره جداگانه قرار مىدادم ، و چون نيست در همان آخر برائت بنويسيد « 2 » .\r\nو نيز از وى از طريق ابى العاليه از ابى بن كعب روايت كرده كه گفت : قرآن را جمع كردند تا رسيدند در سوره برائت به آيه  ثُمَّ انْصَرَفُوا صَرَفَ اللَّهُ قُلُوبَهُمْ بِأَنَّهُمْ قَوْمٌ لا يَفْقَهُونَ  و خيال كردند كه اين آخرين آيه آن است . ابى گفت :\r\nرسول خدا صلّى اللّه عليه و آله بعد از اين آيه دو آيه ديگر براى من قرائت كرد ، و آن آيه  لَقَدْ جاءَكُمْ رَسُولٌ  تا آخر سوره است « 3 » .\r\n\r\n\r\n","description":"","footnote":"\r\n( 1 ) . الاتقان : 1 / 58 .\r\n( 2 ) . الدر المنثور : 3 / 296 .\r\n( 3 ) . الدر المنثور : 3 / 295 ؛ الاتقان : 1 / 61 .\r\n","page_name":" 112 ","page_number":112},
  {"content":"\r\n\r\nو در الاتقان از دير عاقولى در كتاب فوائدش نقل كرده كه گفت : ابراهيم بن يسار از سفيان بن عيينه از زهرى از عبيد از زيد بن ثابت براى ما حديث كرد كه او گفته است : رسول خدا صلّى اللّه عليه و آله از دار دنيا رفت در حالى كه هنوز هيچ چيز از قرآن جمع‌آورى نشده بود « 1 » .\r\nو حاكم در مستدرك به سند خود از زيد بن ثابت روايت كرده كه گفت :\r\nنزد رسول خدا صلّى اللّه عليه و آله داشتيم قرآن را از ورق‌پاره‌ها جمع‌آورى مىكرديم كه . . . « 2 » .\r\nممكن است اين روايت با روايت قبليش منافات نداشته باشد ، و مقصود از اين روايت اين باشد كه آيه‌هايى كه از يك سوره به طور پراكنده نازل شده بود يك‌جا جمع مىكرديم ، و هركدام را به سوره خود ملحق مىكرديم . و يا پاره‌اى از سوره‌ها را كه از نظر كوتاهى ، بلندى ، متوسط بودن نظير هم بودند مانند طوال و مئين و مفصلات را پهلوى هم قرار مىداديم . هم‌چنان كه در احاديث نبوى هم از آنها ياد شده است . و گرنه به طور مسلم جمع‌آورى قرآن به صورت يك كتاب بعد از درگذشت رسول خدا صلّى اللّه عليه و آله اتفاق افتاده و به همين وجهى كه ما گفتيم بايد حمل شود ، روايتى كه در ذيل مىخوانيد .\r\nو در صحيح نسايى از ابن عمر روايت كرده كه گفت : من قرآن را جمع آورى نمودم و همه‌شب مىخواندم تا به گوش رسول خدا صلّى اللّه عليه و آله رسيد ، فرمود :\r\nقرآن را در عرض يك ماه بخوان « 3 » .\r\n\r\n\r\n","description":"","footnote":"\r\n( 1 ) . الاتقان : 1 / 57 .\r\n( 2 ) . الاتقان : 1 / 57 .\r\n( 3 ) . الاتقان : 1 / 72 .\r\n","page_name":" 113 ","page_number":113},
  {"content":"\r\n\r\nو در الاتقان از ابن ابى داوود به سند حسن از محمد بن كعب قرظى روايت كرده كه گفت : قرآن در زمان رسول خدا صلّى اللّه عليه و آله به دست پنج نفر از انصار ، يعنى معاذ بن جبل ، عبادة بن صامت ، ابى بن كعب ، ابو الدرداء و ابو ايوب انصارى جمع‌آورى شد « 1 » .\r\nو نيز در همان كتاب از بيهقى - در كتاب المدخل - از ابن سيرين روايت كرده كه گفت : در عهد رسول خدا صلّى اللّه عليه و آله قرآن را چهار نفر جمع‌آورى كردند كه در آنها اختلافى نيست و آنان عبارت بودند از : معاذ بن جبل ، ابى بن كعب ، ابو زيد و به دو نفر ديگر كه در سه نفر مردد و مورد اختلاف است ، بعضى گفته‌اند ابو درداء و عثمان و بعضى ديگر گفته‌اند عثمان و تميم دارى « 2 » .\r\nباز در همان كتاب از بيهقى و از ابن ابى داوود از شعبى روايت كرده كه گفت : قرآن را در عهد رسول خدا صلّى اللّه عليه و آله شش نفر جمع كردند : ابى ، زيد ، معاذ ، ابو الدرداء سعيد بن عبيد و ابو زيد . البته مجمع بن حارثه هم جمع كرده بود ، مگر دو سوره و يا سه سوره را « 3 » .\r\nو نيز در همان كتاب از ابن اشته - در كتاب المصاحف - از طريق كهمس از ابن بريده روايت كرده كه گفت : اولين كسى كه قرآن را در مصحفى جمع كرد سالم غلام ابى حذيفه بود كه قسم خورده بود تا قرآن را جمع نكرده رداء به دوش نگيرد ، و بالأخره جمع كرد « 4 » .\r\n\r\n\r\n","description":"","footnote":"\r\n( 1 ) . الاتقان : 1 / 72 .\r\n( 2 ) . الاتقان : 1 / 72 .\r\n( 3 ) . الاتقان : 1 / 72 .\r\n( 4 ) . الاتقان : 1 / 58 .\r\n","page_name":" 114 ","page_number":114},
  {"content":"\r\n\r\nنهايت چيزى كه اين روايات بر آن دلالت دارد اين است كه نامبردگان در عهد رسول خدا صلّى اللّه عليه و آله سوره‌ها و آيه‌هاى قرآن را جمع كرده بودند . و اما اين‌كه عنايت داشته بودند كه همه قرآن را به ترتيب سوره و آيه‌هايى كه امروز در دست ما است و يا به ترتيب ديگرى جمع كرده باشند دلالت ندارد . آرى ، اين طور جمع كردن تنها و براى اوّلين‌بار در زمان ابو بكر باب شده است .\r\nبعد از آن‌كه تدوين و جمع‌آورى قرآن در زمان ابو بكر شروع شد ، در نتيجه ادامه اين كار قرآن‌هاى مختلفى و قرائت‌هاى زيادى به وجود آمد و لذا عثمان براى بار دوم به جمع‌آورى آن پرداخت .\r\nيعقوبى در تاريخ خود مىنويسد : عثمان قرآن را جمع‌آورى و تاليف كرد ، سوره‌هاى طولانى را در يك رديف ، و سوره‌هاى كوتاه را در يك رديف ديگر قرار داد ، و آن‌گاه تمامى مصحف‌ها را كه در اقطار آن‌روز اسلام بود جمع نمود و با آب داغ و سركه بشست . و به قول بعضى ديگر بسوزانيد ، و جز مصحف ابن مسعود هيچ مصحفى نماند مگر آن‌كه همين معامله را با آن نمود .\r\nابن مسعود در آن موقع در كوفه بود . حاكم كوفه عبد اللّه بن عامر خواست قرآن او را بگيرد و او از دادن قرآن امتناع نمود . حاكم قضيه را به عثمان نوشت ، در جواب دستور آمد كه او را به مدينه بفرست تا اين دين رو به فساد ننهاده ، نقصانى در آن پديد نيايد .\r\nابن مسعود وارد مدينه شد ، وقتى به مسجد درآمد كه عثمان بر فراز منبر مشغول خطابه بود . وقتى ابن مسعود را ديد ، رو كرد به مردم و گفت : جانور بدى دارد بر شما وارد مىشود . ابن مسعود هم جواب تندى به او داد . عثمان\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nدستور داد با پايش او را به زمين بكشند ، و در نتيجه اين عمل دو تا از دنده‌هاى سينه‌اش شكست . عايشه وقتى جريان را شنيد ، زبان به اعتراض گشود و بگو مگوى بسيار كرد .\r\nبه امر عثمان مصحف‌هاى نوشته شده به همه شهرها از قبيل كوفه ، بصره ، مدينه ، مكه ، مصر ، شام ، بحرين ، يمن و جزيره فرستاده شد و به مردم دستور داده به يك نسخه قرآن را قرائت كنند .\r\nو اين اقدام عثمان بدين جهت بود كه به گوشش رسيده بود كه مىگويند قرآن فلان قبيله ، و خواست تا اين اختلاف را از ميان بردارد . بعضى گفته‌اند :\r\nهمين ابن مسعود اين حرف را براى عثمان نوشته بود ، ولى وقتى شنيد كه نتيجه گزارشش اين شده كه عثمان قرآن‌ها را مىسوزاند ناراحت شد و گفت :\r\nمن نمىخواستم اين‌طور بشود . بعضى ديگر گفته‌اند : گزارش مذكور را حذيفة بن يمان داده بود « 1 » .\r\nو در كتاب الاتقان آمده : بخارى از انس روايت كرده كه گفت : حذيفة بن يمان در روزگارى كه با اهل شام به سرزمين ارمنيه و با اهل عراق به سرزمين آذربايجان مىرفت و سرگرم فتح آنجا بود به اين مطلب برخورد كه مردم هر كدام قرآن را يك‌جور قرائت مىكنند ، خيلى وحشت‌زده شد ، وقتى به مدينه آمد و وارد بر عثمان شد ، رو كرد به عثمان و گفت : اى عثمان ، امت اسلام را درياب و نگذار مانند امت يهود و نصارى دچار اختلاف شوند . عثمان نزد حفصه فرستاد كه قرآنى كه نزد تو است بده تا از روى آن نسخه برداريم و دوباره نسخه خودت را به تو برگردانيم . آن‌گاه زيد بن ثابت ، عبد اللّه بن زبير ،\r\n\r\n\r\n","description":"","footnote":"\r\n( 1 ) . تاريخ يعقوبى : 2 / 170 .\r\n","page_name":" 116 ","page_number":116},
  {"content":"\r\n\r\nسعيد بن عاص و عبد الرحمن بن حارث بن هشام را مامور كرد تا از آن نسخه بردارند .\r\nو به سه نفر قريشى گفت : اگر قرائت شما با قرائت زيد بن ثابت اختلاف داشت به قرائت قريش بنويسيد ، زيرا قرآن به زبان قريش نازل شده است . اين چهار نفر اين كار را كردند و صحف را در مصحف وارد نمودند . آن‌گاه عثمان صحف حفصه را به او برگردانيد ، و از مصاحف نوشته شده به هر ديارى يكى فرستاد و دستور داد تا بقيه قرآن‌ها را چه در صحف و چه در مصاحف آتش زدند .\r\nزيد بن ثابت مىگويد : در آن موقع كه قرآن‌ها را جمع‌آورى مىكرديم به اين مطلب برخورديم كه در سوره احزاب رسول خدا صلّى اللّه عليه و آله آيه‌اى را قرائت مىكرد ، ولى در نسخه‌هايى كه در اختيار داشتيم نبود ، بعد از تحقيق معلوم شد تنها خزيمة بن ثابت انصارى آن را دارد . آن را كه عبارت بود از آيه  مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ  در جاى خودش قرار داديم « 1 » .\r\nباز در همان كتاب است كه ابن اشته از طريق ايوب ، از ابى قلابه روايت كرده كه گفت : مردى از بنى عامر به نام انس بن مالك گفت : در عهد عثمان اختلافى بر سر قرآن پديد آمد و آن‌چنان بالا گرفت كه آموزگاران و دانش‌آموزان به جان هم افتادند .\r\nاين مطلب به گوش عثمان رسيد و گفت : در حكومت من قرآن را تكذيب مىكنيد و آن را به دلخواه خود قرائت مىنماييد ؟ قهرا آنهايى كه بعد از من\r\n\r\n\r\n","description":"","footnote":"\r\n( 1 ) . الاتقان : 1 / 59 .\r\n","page_name":" 117 ","page_number":117},
  {"content":"\r\n\r\nخواهند آمد اختلافشان بيشتر خواهد بود . اى اصحاب محمد صلّى اللّه عليه و آله جمع شويد و براى مردم امامى بنويسيد .\r\nاصحاب گرد هم آمدند و به نوشتن قرآن پرداختند ، و چون در آيه‌اى اختلاف مىكردند و يكى مىگفت رسول خدا صلّى اللّه عليه و آله اين آيه را به فلانى ياد داد ، عثمان مىفرستاد تا با سه نفر شاهد از اهل مدينه بيايد آن‌گاه مىپرسيدند :\r\nرسول خدا صلّى اللّه عليه و آله اين آيه را اين‌گونه به تو ياد داده است ؟ مىگفت : نه ، اين‌طور به من آموخته است ، آيه را آن‌طور كه گفته بود در جاى خالى كه قبلا برايش گذاشته بودند مىنوشتند « 1 » .\r\nباز در همان كتاب از ابن ابى داوود از طريق ابن سيرين از كثير بن افلح روايت كرده كه گفت : وقتى عثمان خواست مصاحف را بنويسد براى اين كار دوازده نفر از قريش و انصار را انتخاب نمود ، ايشان فرستادند تا ربعه را كه در خانه عمر بود آوردند . عثمان با ايشان قرار گذاشت كه در هرقرائتى كه اختلاف كردند تأخير بيندازند تا از او دستور بگيرند .\r\nمحمّد مىگويد : به نظر من منظور از تأخير انداختن اين بود كه آخرين عرضه قرآن را پيدا نموده ، آيه را برطبق آن بنويسند ، چون جبرئيل سالى يك‌بار همه قرآن را به رسول خدا صلّى اللّه عليه و آله عرضه مىكرد « 2 » .\r\nو نيز در آن كتاب است كه ابن ابى داود به سند صحيح از سويد بن غفله روايت كرده كه گفت على عليه السّلام فرمود : درباره عثمان جز خوبى نگوييد ، زيرا\r\n\r\n\r\n","description":"","footnote":"\r\n( 1 ) . الاتقان : 1 / 59 .\r\n( 2 ) . الاتقان : 1 / 59 .\r\n","page_name":" 118 ","page_number":118},
  {"content":"\r\n\r\nبه خدا قسم كه آنچه او در خصوص قرآن انجام داد همه با مشورت ما و زير نظر ما بود ، مرتب مىپرسيد : شما چه مىگوييد درباره اين قرائت ؟\r\nو جريان چنين بود كه روزى گفت : شنيدم بعضى به بعضى مىگويند :\r\nقرائت من از قرائت تو بهتر است ، و اين كار سر از كفر درمىآورد . ما گفتيم :\r\nنظر تو چيست ؟ گفت : من نظرم اين است كه همه مردم را بر يك قرائت وادار سازيم ، تا در قرائت قرآن فرقه‌فرقه نشوند ، ما گفتيم بسيار نظر خوبى است « 1 » .\r\nدر الدر المنثور است كه ابن ضريس از علباء بن احمر روايت كرده كه عثمان بن عفان وقتى خواست مصاحف را به صورت يك كتاب درآورد ، بعضى خواستند حرف « واو » را از اول جمله  وَ الَّذِينَ يَكْنِزُونَ الذَّهَبَ وَ الْفِضَّةَ  در سوره برائت بيندازند ، أبى گفت يا « واو » آن را بنويسيد و يا شمشير خود را به دوش مىگيرم . پس ، از حذف آن منصرف شدند « 2 » .\r\nو در كتاب الاتقان از احمد ، أبى داوود ، ترمذى ، نسايى ، ابن حيان و حاكم نقل كرده كه همگى از ابن عباس روايت كرده‌اند كه گفت : من به عثمان گفتم : چه چيز وادارتان كرد كه سوره انفال و سوره برائت را پهلوى هم بنويسيد با اين‌كه يكى از سوره‌هاى طولانى است و ديگرى از سوره‌هاى صد آيه‌اى است و ميان آن‌دو  بِسْمِ اللَّهِ الرَّحْمنِ الرَّحِيمِ *  نگذاشتيد و ميان هفت سوره طولانى گذاشتيد ؟\r\nعثمان گفت : سوره‌اى داراى آيات بر رسول خدا صلّى اللّه عليه و آله نازل مىشد و وقتى چيزى نازل مىشد به بعضى از نويسندگان وحى مىفرمود : اين آيات را\r\n\r\n\r\n","description":"","footnote":"\r\n( 1 ) . الاتقان : 1 / 59 .\r\n( 2 ) . الدر المنثور : 3 / 232 .\r\n","page_name":" 119 ","page_number":119},
  {"content":"\r\n\r\nبگذاريد در آن سوره‌اى كه در آن چنين‌وچنان آمده ، و سوره انفال از سوره‌هايى است كه در اوائل هجرت در مدينه نازل شد ، و سوره برائت از سوره‌هايى است كه در اواخر نازل شد ، ولى چون مطالب آن شبيه به مطالب انفال بود ، من خيال كردم كه اين سوره جزء آن سوره است . و چون رسول خدا صلّى اللّه عليه و آله از دنيا رفت و تكليف ما را درباره اين مطلب معين نفرمود به همين جهت من از يك سو اين دو سوره را پهلوى هم قرار دادم ، و ميان آن‌دو  بِسْمِ اللَّهِ الرَّحْمنِ الرَّحِيمِ *  قرار ندادم ، و از سوى ديگر آن را پهلوى هفت سوره طولانى گذاردم « 1 » .\r\nمقصود از هفت سوره طولانى به‌طورى كه از اين روايت و از روايت ابن جبير « 2 » بر مىآيد سوره‌هاى : بقره ، آل عمران ، نساء ، مائده ، انعام ، اعراف و يونس است كه در جمع اول ترتيب آنها بدين قرار بوده و سپس عثمان آن را تغيير داده ، انفال را كه از مثانى است ، و برائت را كه از صد آيه‌ها است و بايد قبلا از مثانى باشد ، ميان اعراف و يونس قرار داد و انفال را جلوتر از برائت جاى داد .\r\n\r\nجمع‌بندى روايات تاليف قرآن\r\nرواياتى نقل شد معروف‌ترين روايات وارده در باب جمع‌آورى قرآن است كه بعضى از آنها صحيح و بعضى ديگر غير معتبر است . از مجموع آنها بر مىآيد كه جمع‌آورى قرآن در نوبت اوّل عبارت بوده از جمع‌آورى سوره‌ها كه يا بر شاخه‌هاى نخل و يا در سنگ‌هاى سفيد و نازك و يا كتف‌هاى گوسفند\r\n\r\n\r\n","description":"","footnote":"\r\n( 1 ) . الاتقان : 1 / 60 .\r\n( 2 ) . الاتقان : 1 / 63 .\r\n","page_name":" 120 ","page_number":120},
  {"content":"\r\n\r\nو غير آن و يا در پوست و رقعه‌ها نوشته شده بود ، و پيوستن آيه‌هايى كه نازل شده و هركدام در دست كسى بوده به سوره‌هايى كه مناسب آن بوده است .\r\nو اما جمع در نوبت دوم - يعنى جمع در زمان عثمان - عبارت بوده از اين‌كه جمع اوّل را كه آن‌روز دچار تعارض نسخه‌ها و اختلاف قرآن‌ها شده بود به يك جمع منحصر كردند و تنها آيه‌اى كه در اين جمع ملحق شد آيه  مِنَ الْمُؤْمِنِينَ رِجالٌ صَدَقُوا ما عاهَدُوا اللَّهَ عَلَيْهِ . . .  بود كه آن را در سوره احزاب جاى دادند ، چنان‌كه از قول زيد بن ثابت نقل شد درحالىكه مدت پانزده سال كه از رحلت رسول خدا صلّى اللّه عليه و آله مىگذشت كسى اين آيه را در سوره احزاب نمىخواند و جزء آن محسوب نمىشد .\r\nهم‌چنان‌كه بخارى از ابن زهير روايت كرده كه گفت : من به عثمان گفتم آيه  وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً  « 1 » را آيه ديگرى نسخ كرده و شما ناسخش را ننوشتيد و يا نخواستيد بنويسيد ؟ گفت برادرزاده ! من هيچ آيه‌اى را از قرآن از جاى خودش تغيير نمىدهم « 2 » .\r\nتفكر آزاد در پيرامون اين روايات ، كه عمده و مهم‌ترين روايات اين باب است ، و همچنين در دلالت آنها به آدمى مىفهماند كه هرچند روايات ، آحاد و غير متواتر است ، ولى قرائن قطعيه همراه دارد كه آدمى را ناگزير از پذيرفتن آنها مىكند ، چون به طورى كه قرآن كريم تصريح فرموده رسول خدا صلّى اللّه عليه و آله هر چه كه از قرآن برايش نازل مىشده بدون اين‌كه چيزى از آن را كتمان كند به مردم ابلاغ مىكرده ، و حتى به مردم ياد مىداده و برايشان بيان مىكرده ، و\r\n\r\n\r\n","description":"","footnote":"\r\n( 1 ) . سوره بقره : 240 .\r\n( 2 ) . صحيح بخارى : 6 / 36 ، باب سوره بقره .\r\n","page_name":" 121 ","page_number":121},
  {"content":"\r\n\r\nهمواره عده‌اى از صحابه ايشان مشغول ياد دادن و ياد گرفتن بودند كه چطور قرائت كنند ، و بيان هركدام چيست ، آن عده كه به ديگران ياد مىدادند همان قراء بودند كه بيشترشان در جنگ يمامه كشته شدند .\r\nمردم آن زمان هم رغبت شديدى در گرفتن قرآن و حفظ كردنش داشتند ، و اين گرمى بازار تعليم و تعلم قرآن هم‌چنان ادامه داشت تا آن‌كه قرآن جمع آورى شد . پس حتى يك روز - و بلكه يك ساعت - هم بر مسلمانان صدر اول پيش نيامد كه قرآن از ميانشان رخت بر بسته باشد ، و آنچه كه بر سر تورات و انجيل و كتاب‌هاى ساير انبياء آمد بر سر قرآن كريم نيامد .\r\nعلاوه بر اين‌كه روايات بىشمارى از طريق شيعه و سنى داريم كه رسول خدا صلّى اللّه عليه و آله بيشتر سوره‌هاى قرآنى را در نمازهاى يوميه و غير آن مىخواند ، و اين قرآن خواندن در نماز در حضور انبوه جمعيت بود ، و در بيشتر اين روايات اسامى سوره‌ها - چه مكى و چه مدنى - برده شده است .\r\nعلاوه بر اين ، رواياتى در دست است كه مىرساند هرآيه‌اى كه وحى مىشده رسول خدا صلّى اللّه عليه و آله مامور مىشده آن را در چه سوره‌اى و بعد از چه آيه‌اى جاى دهد ، مانند روايت عثمان بن ابى العاص كه ما آن را در تفسير آيه  إِنَّ اللَّهَ يَأْمُرُ بِالْعَدْلِ وَ الْإِحْسانِ  « 1 » نقل مىكنيم كه رسول خدا صلّى اللّه عليه و آله فرمود : جبرئيل اين آيه را برايم آورد و دستور داد آن را در فلان جاى از سوره نحل قرار دهم « 2 » .\r\nو نظير اين روايت رواياتى است كه مىرساند رسول خدا صلّى اللّه عليه و آله سوره‌هايى را كه آياتش به تدريج نازل شده بود خودش مىخواند ، مانند سوره آل عمران و\r\n\r\n\r\n","description":"","footnote":"\r\n( 1 ) . سوره نحل : 90 .\r\n( 2 ) . الدر المنثور : 4 / 128 ؛ الاتقان : 1 / 60 .\r\n","page_name":" 122 ","page_number":122},
  {"content":"\r\n\r\nنساء و غير آن . پس ، از اين روايات آدمى يقين مىكند كه آن جناب بعد از نزول هرآيه به نويسندگان وحى دستور مىداد كه آن را در چه سوره‌اى در چه جايى قرار دهند .\r\nاز همه شواهد قطعىتر ، همان دليلى است كه در ابتداى اين مباحث آورديم ، كه قرآن موجود در عصر ما داراى تمامى اوصافى است كه خداى تعالى قرآن نازل بر پيغمبر را به آن توصيف مىكند .\r\nمطالبى كه از روايات مذكور استفاده مىشود چند مطلب است :\r\n\r\n1 . روايات جمع قرآن و مسأله تحريف\r\nآنچه ما بين دو جلد قرآن كريم هست ، همه كلام خداى تعالى است ، چيزى بر آن اضافه نشده و تغييرى نيافته است . اما اين‌كه چيزى از قرآن نيفتاده باشد اين ادله دلالت قطعى بر آن ندارد ، هم‌چنان‌كه در چند روايت آمده كه عمر بسيار به ياد آيه رجم مىافتاد ، ولى اين آيه نوشته نشد . و نمىتوان اين‌گونه روايات را ، كه به گفته آلوسى « 1 » از حد شماره بيرون است ، حمل بر منسوخ التلاوه كرد ، زيرا منسوخ التلاوه بودن بعضى آيات سخنى بيهوده بيش نيست و سخن از منسوخ التلاوه كردن از اثبات تحريف قرآن شنيع‌تر و رسواتر است .\r\nعلاوه بر اين ، كسانى كه به غير آن قرآنى كه زيد به امر ابو بكر و در نوبت دوم به امر عثمان نوشت قرآن ديگرى داشتند - مانند على بن ابى طالب عليه السّلام و ابى بن كعب و عبد اللّه بن مسعود - چيزى را از آنچه كه در قرآن دائر در ميان مردم بود انكار نكردند و نگفتند مطلبى غير قرآن و داخل قرآن شده است .\r\n\r\n\r\n","description":"","footnote":"\r\n( 1 ) . روح المعانى : 1 / 25 .\r\n","page_name":" 123 ","page_number":123},
  {"content":"\r\n\r\nتنها چيزى كه از نامبردگان در مخالفت با آن قرآن رسيده اين است كه از ابن مسعود نقل شده كه او در قرآن خود ، معوذتين را ننوشته بود « 1 » ، و مىگفت :\r\nاينها دو حرز بودند كه جبرئيل براى رسول خدا صلّى اللّه عليه و آله آورد تا حسن و حسين را با آن معوذ كند و از گزند حوادث بيمه سازد ، ولى بقيه اصحاب اين سخن ابن مسعود را رد كرده‌اند « 2 » ، و از امامان اهل بيت عليهم السّلام به طور تواتر تصريح شده كه اين دو سوره از قرآن است « 3 » .\r\nو كوتاه سخن ، روايات سابق - همان‌طور كه مىبينيد - روايات آحادى است محفوف به قرائن قطعى كه به‌طور قطع ، تحريف به زياده و تغيير را نفى مىكند ، و نسبت به نفى تحريف به نقيصه دليلى است ظنى . پس ، اين‌كه بعضى ادعا كرده‌اند كه روايات نافيه هرسه قسم تحريف ، متواتر است ، ادعاى بدون دليل كرده‌اند .\r\nعمده دليلى كه در باب تحريف نشدن قرآن كريم به آن اتكاء مىشود همان دليلى است كه در ابتداء بر اين ابحاث آورده و گفتيم : قرآنى كه امروز در دست ما است همه آن صفات را كه خداى تعالى در قرآن براى كلام خود آورده واجد است .\r\nاگر آن قرآن واقعى كه بر رسول خدا صلّى اللّه عليه و آله نازل شد قول فصل و رافع اختلاف در هرچيزى است ، اين نيز هست . اگر آن ذكر و هادى و نور است ، اين نيز هست . اگر آن مبين معارف حقيقى و شرايع فطرى است ، اين نيز هست . اگر\r\n\r\n\r\n","description":"","footnote":"\r\n( 1 ) . الدر المنثور : 6 / 416 - 417 .\r\n( 2 ) . روح المعانى : 1 / 25 ؛ تفسير برهان : 4 / 531 ، ح 3 .\r\n( 3 ) . نور الثقلين : 5 / 716 ، ح 7 .\r\n","page_name":" 124 ","page_number":124},
  {"content":"\r\n\r\nآن معجزه است و كسى نمىتواند سوره‌اى مانندش بياورد ، اين نيز هست . و هر صفت ديگرى كه آن دارد اين نيز دارد .\r\nآرى ، جا دارد كه به همين دليل اتكاء كنيم ، چون بهترين دليل بر اين‌كه قرآن كريم كلام خدا و نازل بر رسول گرامى او است خود قرآن كريم است كه متصف به آن صفات كريمه است و هيچ احتياج به دليل ديگرى غير خود ولو هرچه باشد ، ندارد .\r\nپس قرآن كريم هرجا باشد و به دست هركس باشد و از هرراهى به دست ما رسيده باشد ، حجت و دليلش با خودش است . و به عبارت ديگر قرآن نازل از ناحيه خداى تعالى به قلب رسول گرامىاش ، در متصف بودن به صفات كريمه‌اش احتياج و توقف ندارد بر دليلى كه اثبات كند اين قرآن مستند به آن پيغمبر است ، نه به دليل متواتر ، و نه متظافر .\r\nهرچند دلائلى هم در اين‌باره اقامه شده ، ولى كلام خدا بودنش موقوف بر اين دليل نيست ، بلكه قضيه به عكس است ، يعنى از آنجايى كه اين قرآن متّصف به آن اوصاف مخصوص است مستند به پيغمبرش مىدانيم ، نه اين‌كه چون به حكم ادله مستند به آن جناب است قرآنش مىدانيم . پس قرآن كريم در اين جهت به هيچ كتاب ديگرى شبيه نيست .\r\nدر مورد كتاب‌ها و رساله‌هاى ديگر وقتى مىتوانيم به صاحبش استناد دهيم كه دليلى آن را اثبات كرده باشد . و همچنين اقوالى كه منسوب به بعضى از علماء و صاحب‌نظران است ، صحت استنادش به ايشان موقوف است بر دليل نقلى قطعى ، يعنى متواتر و يا مستفيض ، ولى قرآن خودش دليل است بر اين‌كه كلام خدا است .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\n2 . ترتيب سور قرآن به دست صحابه\r\nترتيب سوره‌هاى قرآنى در جمع اول كار اصحاب بوده ، و همچنين در جمع دوم ، به دليل رواياتى كه گذشت . از جمله در بعضى روايات آمده بود كه عثمان سوره انفال و برائت را ميان اعراف و يونس قرار داد ، درحالىكه در جمع اول بعد از آن دو قرار داشتند .\r\nو نيز به دليل رواياتى كه در آنها آمده بود ترتيب مصاحف ساير اصحاب با ترتيب در جمع اول و دوم مغايرت داشته است . مثلا در روايتى آمده : مصحف على عليه السّلام برطبق ترتيب نزول مرتب بوده و چون اولين سوره‌اى نازل شده سوره علق بود ، در قرآن على عليه السّلام هم اولين سوره ، سوره علق و بعد از آن مدثر و بعد از آن نون ، آن‌گاه مزمل ، آن‌گاه تبت ، پس از آن تكوير و بدين طريق تا آخر سوره‌هاى مكى و بعد از آنها سوره‌هاى مدنى قرار داشته است . و اين روايت را صاحب الاتقان از ابن فارس نقل كرده است « 1 » . و در تاريخ يعقوبى ترتيب ديگرى براى مصحف آن جناب ذكر شده است « 2 » .\r\nو از ابن اشته نقل كرده كه او در كتاب المصاحف به سند خود از ابى جعفر كوفى ترتيب مصحف أبى را نقل كرده كه به هيچ‌وجه شباهتى با قرآن‌هاى موجود ندارد . و همچنين وى به سند خود از جرير بن عبد الحميد ترتيب مصحف عبد اللّه بن مسعود را نقل كرده كه با قرآن‌هاى موجود مغايرت دارد .\r\n\r\n\r\n","description":"","footnote":"\r\n( 1 ) . الاتقان : 1 / 62 .\r\n( 2 ) . تاريخ يعقوبى : 2 / 135 .\r\n","page_name":" 126 ","page_number":126},
  {"content":"\r\n\r\nعبد اللّه بن مسعود اوّل از سوره‌هاى طولانى شروع كرده و پس از آن سوره‌هاى صدى و آن‌گاه مثانى و آن‌گاه مفصلات را آورده « 1 » و حال آن‌كه قرآن‌هاى موجود اين‌طور نيست .\r\nدر مقابل اين قول كه ما اختيار كرديم ، قول بسيارى از مفسرين است كه گفته‌اند : ترتيب سوره‌هاى قرآن توقيفى و به دستور رسول خدا صلّى اللّه عليه و آله بوده ، و آن جناب به اشاره جبرئيل و به امر خداى تعالى دستور داده تا سوره‌هاى قرآنى را به اين ترتيب بنويسند « 2 » . حتى بعضى از ايشان آن‌قدر افراط كرده كه در ثبوت اين مطلب ادعاى تواتر نموده‌اند « 3 » .\r\nالبته ادعاى تواتر اين اخبار ، ادعاى نادرستى است و روايات اين باب همان بود كه ما عمده آن را نقل كرديم و در آنها اثرى از اين حرف نبود .\r\nبعضى از مفسرين براى اثبات توقيفى بودن ترتيب سور به رواياتى كه مىگويد : قرآن يك نوبت از اول تا به آخر از لوح محفوظ به آسمان دنيا نازل شد و بار ديگر به تدريج از آنجا به رسول خدا نازل گرديد « 4 » ، استدلال كرده‌اند « 5 » كه به آن اشاره خواهيم نمود .\r\n\r\n\r\n","description":"","footnote":"\r\n( 1 ) . الاتقان : 1 / 64 .\r\n( 2 ) . الاتقان : 1 / 62 ؛ روح المعانى : 1 / 26 ؛ مجمع البيان : 1 / 15 .\r\n( 3 ) . الاتقان : 1 / 62 .\r\n( 4 ) . الاتقان : 1 / 62 .\r\n( 5 ) . الاتقان : 1 / 62 .\r\n","page_name":" 127 ","page_number":127},
  {"content":"\r\n\r\n\r\n3 . توقيفى نبودن ترتيب آيات قرآن « 1 »\r\nترتيب آيات اين‌گونه كه امروزه در قرآن‌ها است ، با اين‌كه اين آيات متفرق نازل شده ، بدون دخالت اصحاب نبوده است ، و از ظاهر رواياتى كه در گذشته ، داستان جمع‌آورى نوبت اول را نقل مىكرد برمىآيد كه اصحاب در اين كار اجتهاد و نظريه و سليقه خود را به كار زده‌اند .\r\nو اما روايت عثمان بن ابى العاص از رسول خدا صلّى اللّه عليه و آله كه فرمود : جبرئيل نزد من آمد و گفت بايد آيه  إِنَّ اللَّهَ يَأْمُرُ بِالْعَدْلِ وَ الْإِحْسانِ . . .  را در فلان موضع از سوره جاى دهى « 2 » ، بيش از اين دلالت ندارد كه عمل رسول خدا صلّى اللّه عليه و آله در پاره‌اى آيات چنين بوده باشد ، نه در تمام آنها .\r\nو به فرض هم كه قبول كنيم كه روايت چنين دلالتى دارد ، اما اين ربطى به قرآن موجود در دست ما ندارد ، زيرا رواياتى كه در دست داريم دلالت ندارد بر مطابقت ترتيب اصحاب با ترتيب رسول خدا صلّى اللّه عليه و آله . و صرف حسن ظنى كه ما به اصحاب داريم ، باعث نمىشود كه چنين دلالتى در آن روايات پيدا شود .\r\nبله ، اصحاب تعمّدى بر مخالفت ترتيب رسول خدا صلّى اللّه عليه و آله در آنجا كه علم به ترتيب آن جناب داشته‌اند نورزيده‌اند ، و اما آنجايى كه از ترتيب رسول خدا صلّى اللّه عليه و آله اطلاعى نداشتند باز مطابق ترتيب او سوره‌ها و آيه‌ها را ترتيب داده باشند دليلى ندارد . و اتفاقا در روايات مربوط به جمع اول ، بهترين شواهدى است بر اين‌كه اصحاب ترتيب رسول خدا صلّى اللّه عليه و آله را در همه آيات نمىدانستند ، و به اين‌كه جاى هرآيه‌اى كجاست علم نداشتند ، و حتى حافظ تمامى آيات هم نبودند .\r\n\r\n\r\n","description":"","footnote":"\r\n( 1 ) . در اين‌باره به ترجمه تفسير الميزان 16 / 466 ، ذيل آيه تطهير هم مراجعه كنيد .\r\n( 2 ) . الدر المنثور : 4 / 128 .\r\n","page_name":" 128 ","page_number":128},
  {"content":"\r\n\r\nعلاوه بر لحن روايات مذكور روايات مستفيضى از طرق شيعه « 1 » و اهل سنت « 2 » آمده كه رسول خدا صلّى اللّه عليه و آله و صحابه‌اش وقتى تمام شدن سوره را مىفهميدند كه بسم اللّه ديگرى نازل مىشد . و اين معنا را به طورى كه در الاتقان « 3 » آورده ابو داود و حاكم و بيهقى و بزار از طريق سعيد بن جبير از ابن عباس نقل كرده‌اند . و ابن عباس گفته است : رسول خدا صلّى اللّه عليه و آله نمىدانست چه وقت سوره تمام مىشود تا آن‌كه بسم اللّه الرّحمن الرّحيم نازل گردد . و بزار اضافه كرده كه وقتى بسم اللّه نازل مىشد معلوم مىگشت كه آن سوره خاتمه يافته و سوره ديگرى شروع شده است .\r\nو نيز الاتقان از حاكم به طريق ديگر از سعيد از ابن عباس نقل كرده كه گفت : مسلمانان نمىدانستند سوره چه وقت و در كدام آيه تمام مىشود تا  بِسْمِ اللَّهِ الرَّحْمنِ الرَّحِيمِ *  ديگرى نازل مىگرديد و چون نازل مىشد مىدانستند كه سوره تمام شده است « 4 » . حاكم درباره اين روايت گفته است :\r\nهمه شرايط بخارى و مسلم را واجد است .\r\nو نيز از وى به طريقى ديگر از سعيد از ابن عباس روايت كرده كه گفت :\r\nوقتى جبرئيل بر رسول خدا صلّى اللّه عليه و آله نازل مىشد  بِسْمِ اللَّهِ الرَّحْمنِ الرَّحِيمِ *  را مىخواند ، آن حضرت مىفهميد كه از اينجا سوره‌اى ديگر شروع مىشود « 5 » .\r\nو حاكم اين روايت را صحيح دانسته است .\r\n\r\n\r\n","description":"","footnote":"\r\n( 1 ) . تفسير عياشى : 1 / 19 .\r\n( 2 ) . مستدرك حاكم : 1 / 231 ، كتاب الصلاة .\r\n( 3 ) . الدر المنثور : 1 / 7 .\r\n( 4 ) . الدر المنثور : 1 / 7 .\r\n( 5 ) . الدر المنثور : 1 / 7 .\r\n","page_name":" 129 ","page_number":129},
  {"content":"\r\n\r\nقريب به اين معنا در تعدادى از روايات ديگر و همچنين عين اين معنا از طرق شيعه از امام باقر عليه السّلام روايت شده است .\r\nو اين روايات - به طورى كه مشاهده مىكنيد - صريح‌اند در اين‌كه ترتيب آيات قرآن در نظر رسول خدا صلّى اللّه عليه و آله همان ترتيب نزول بوده ، در نتيجه همه آيه‌هاى مكى در سوره‌هاى مكى و همه آيه‌هاى مدنى در سوره‌هاى مدنى قرار داده شده‌اند ، جز آن سوره‌اى كه - فرضا - بعضى آياتش در مكه و بعضى ديگر در مدينه نازل شده و به فرضى هم كه چنين چيزى باشد حتما بيش از يك سوره نيست .\r\nلازمه اين مطلب اين است كه اختلافى كه ما در مواضع آيات مىبينيم همه ناشى از اجتهاد صحابه باشد .\r\nتوضيح اين‌كه روايات بىشمارى در اسباب نزول داريم كه نزول بسيارى از آيات كه در سوره‌هاى مدنى است در مكه و نزول بسيارى از آياتى كه در سوره‌هاى مكى است در مدينه معرفى كرده است . و نيز آياتى را مثلا نشان مىدهد كه در اواخر عمر رسول خدا صلّى اللّه عليه و آله نازل شده درحالىكه مىبينيم در سوره‌هايى قرار دارد كه در اوائل هجرت نازل شده است . و ما مىدانيم كه از اوايل هجرت تا اواخر عمر آن جناب سوره‌هاى زياد ديگرى نازل شده است ، مانند سوره بقره كه در سال اول هجرت نازل شد ، و حال آن‌كه آيات چندى در آن است كه روايات آنها را آخرين سوره آيات نازله بر رسول خدا صلّى اللّه عليه و آله مىداند .\r\nحتى از عمر نقل شده كه گفت : رسول خدا صلّى اللّه عليه و آله از دنيا رفت درحالىكه هنوز آيات ربا را بر ما بيان نكرده بود و در اين سوره است آيه  وَ اتَّقُوا يَوْماً \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n تُرْجَعُونَ فِيهِ إِلَى اللَّهِ . . .  « 1 » كه در روايات آمده كه آخرين آيه نازل بر آن جناب است .\r\nپس معلوم مىشود اين‌گونه آيات كه در سوره‌هاى غير مناسبى قرار گرفته‌اند و ترتيب نزول آنها رعايت نشده ، به اجتهاد اصحاب در آن مواضع قرار گرفته‌اند .\r\nمؤيد اين معنا روايتى است كه صاحب الاتقان « 2 » از ابن حجر نقل كرده كه گفته است : روايتى از على وارد شده كه بعد از درگذشت رسول خدا صلّى اللّه عليه و آله قرآن را به ترتيب نزولش جمع‌آورى كرده است . اين روايت را ابن ابى داوود هم آورده « 3 » و مضمون آن از روايات مسلم و صحيح شيعه است .\r\nاين بود آنچه كه ظاهر روايات اين باب بر آن دلالت مىكرد .\r\nاما عده زيادى اصرار دارند بر اين‌كه ترتيب آيات قرآنى توقيفى است ، و آيات قرآن موجود در دست ما ، كه معروف به قرآن عثمانى است ، به دستور رسول خدا صلّى اللّه عليه و آله ترتيب يافته كه دستور آن جناب و به اشاره جبرئيل بوده است .\r\nاين عده ظاهر رواياتى كه ذكر شد را تاويل نموده و گفته‌اند : جمعى كه صحابه كردند جمع ترتيبى نبوده ، بلكه همان ترتيبى را كه به ياد داشته‌اند در آيات و سوره‌ها رعايت نموده‌اند ، و آن را در مصحفى ثبت كرده‌اند .\r\nو حال آن‌كه كيفيت جمع اول كه در زمان ابو بكر اتفاق افتاد ، و روايات آن را بيان مىكرد ، صريحا اين تاويل را رد مىكند .\r\n\r\n\r\n","description":"","footnote":"\r\n( 1 ) . سوره بقره : 281 .\r\n( 2 ) . الاتقان : 1 / 71 .\r\n( 3 ) . الاتقان : 1 / 71 .\r\n","page_name":" 131 ","page_number":131},
  {"content":"\r\n\r\nو چه بسا بعضى استدلال كرده‌اند بر توقيفيت ترتيب آيات به اين‌كه مرتب بودن آيات عثمانى اجماعى است ، چنان‌چه سيوطى در كتاب الاتقان « 1 » از زركشى اين ادعا را نقل كرده . و از ابى جعفر بن زبير چنين آورده كه گفته است : در اين مورد اختلافى در ميان مسلمانان نيست « 2 » .\r\nما در پاسخ اين استدلال مىگوييم : اجماع مذكور منقول است ، كه با وجود خلاف در اصل تحريف و با وجود روايات گذشته كه دلالت بر خلاف آن داشت به هيچ‌وجه قابل اعتماد نيست .\r\nو چه بسا بعضى ديگر كه بر دعوى مذكور استدلال به تواتر اخبار كرده‌اند ، و اين معنا در كلمات بسيارى از ايشان ديده مىشود ، كه اخبار در اين كه ترتيب آيات قرآن عثمانى از رسول خدا صلّى اللّه عليه و آله است ، به حد تواتر است .\r\nاين ادعاى عجيبى است ، با اين‌كه سيوطى در الاتقان بعد از نقل روايت بخارى و غيره ، به چند طريق از انس روايت كرده كه گفت : رسول خدا صلّى اللّه عليه و آله از دنيا رفت درحالىكه هنوز قرآن را جز چهار نفر جمع نكرده بودند ، و آن چهار نفر عبارت بودند از : ابو الدرداء ، معاذ بن جبل ، زيد بن ثابت ، و ابو زيد « 3 » . و در روايتى « 4 » به جاى ابو الدرداء ، ابى بن كعب آمده . و از مازرى نقل كرده كه گفته است : جماعتى از ملحدين به اين گفتار انس تمسك بر الحاد خود كرده‌اند ، و حال آن‌كه اين روايت دلالتى بر مرام آنها ندارد ، چون :\r\n\r\n\r\n","description":"","footnote":"\r\n( 1 ) . الاتقان : 1 / 60 .\r\n( 2 ) . الاتقان : 1 / 60 .\r\n( 3 ) . الاتقان : 1 / 70 .\r\n( 4 ) . الاتقان : 1 / 70 .\r\n","page_name":" 132 ","page_number":132},
  {"content":"\r\n\r\nاولا ما قبول نداريم كه ظاهر آن مقصود باشد ، و لاجرم حمل بر خلاف ظاهرش مىكنيم .\r\nو ثانيا بالفرض ظاهر اين روايت را بپذيريم ، از كجا معلوم است كه واقع امر هم همين‌طور بوده ، بلكه ممكن است انس اشتباه كرده باشد .\r\nثالثا بالفرض بپذيريم كه انس اشتباه نكرده ، ولى اين‌كه فردفرد گروه بسيارى ، تمامى قرآن را حفظ نكرده باشند لازمه‌اش اين نيست كه تمامى قرآن را مجموعا گروه بسيار حفظ نكرده باشند ، و شرط تواتر اين نيست كه تمامى قرآن را يك‌يك مسلمانان حفظ كرده باشند ، بلكه اگر همه قرآن را همه افراد حفظ داشته باشند هرچند كه به نحو توزيع بوده باشد در تحقق تواتر كافى است « 1 » .\r\nاما اين‌كه ادعا كرد كه ظاهر كلام انس مقصود نبوده ، سخنى است كه در بحث‌هاى لفظى - كه اساس آن ظاهر الفاظ است ، و تنها وقتى از ظاهر صرف نظر مىشود كه قرينه‌اى از كلام خود متكلم يا از نائب مناب متكلم در بين باشد - هرگز پذيرفته نيست ، و اهل بحث اين معنا را نمىپذيرند كه شما به خاطر كلمات ديگران از ظاهر كلام كسى صرف‌نظر كنيد .\r\nعلاوه بر اين ، اگر هم بنا شود كلام انس بر خلاف ظاهرش حمل شود ، لازم است بر اين‌كه چهار نفر مذكور در عهد رسول خدا صلّى اللّه عليه و آله معظم قرآن و بيشتر سوره‌ها و آياتش را جمع كرده بودند ، حمل شود نه اين‌كه حمل كنيد بر چهار نفر مذكور و ديگر صحابه كه همه قرآن را برطبق ترتيب قرآن عثمانى جمع كرده بودند و موضع يك‌يك آيات را تا به آخر ضبط كرده بودند ، چون\r\n\r\n\r\n","description":"","footnote":"\r\n( 1 ) . الاتقان : 1 / 70 .\r\n","page_name":" 133 ","page_number":133},
  {"content":"\r\n\r\nزيد بن ثابت كه يكى از آن چهار نفر در حديث انس است و متصدى جمع آورى قرآن هم در جمع اول و هم در جمع دوم بوده است ، تصريح مىكند كه حافظ تمام آيات قرآن نبوده است .\r\nنظير كلام زيد بن ثابت ، كلامى است كه الاتقان از ابن اشته در كتاب المصاحف به سند صحيح از محمد بن سيرين نقل مىكند كه گفت : ابو بكر از دنيا رفت و قرآن را جمع نكرد ، و همچنين عمر كشته شد درحالىكه قرآن را جمع نكرده بود « 1 » .\r\nو اما اين‌كه گفت : بالفرض ظاهر اين روايت را بپذيريم از كجا معلوم است كه واقع امر هم همين‌طور بوده باشد ؟ بايد از او پرسيد : اگر واقع امر معلوم نيست آن‌طور باشد كه انس گفته ، از كجا آن‌طور باشد كه تو مىگويى و حال آن‌كه شواهد همه بر خلاف سخن تو شهادت مىدهند ؟\r\nو اين‌كه گفت : بلكه اگر همه را همه حفظ داشته باشند هرچند كه به نحو توزيع باشد در تحقق تواتر كافى است ، مغالطه‌اى واضح است ، زيرا چنين لفظى تنها اين معنا را به تواتر ثابت مىكند كه مجموع قرآن به تواتر نقل شده ، و اما اين‌كه يك‌يك آيات قرآنى با حفظ موضع و ترتيبش به تواتر ثابت شده باشد مطلبى بدون دليل است .\r\nدر الاتقان از بغوى نقل كرده كه در كتاب شرح السنة گفته است : آنچه ما بين دو جلد قرآن است اصحاب رسول خدا صلّى اللّه عليه و آله جمع كردند ، و اين همان قرآنى است كه به رسول خدا صلّى اللّه عليه و آله نازل شده ، بدون اين‌كه چيزى بر آن اضافه و يا از آن كم كرده باشند ، چون مىترسيدند اگر ننويسند با از دنيا رفتن حافظان از بين\r\n\r\n\r\n","description":"","footnote":"\r\n( 1 ) . الاتقان : 1 / 70 .\r\n","page_name":" 134 ","page_number":134},
  {"content":"\r\n\r\nبرود ، و لذا همان‌طور كه از رسول خدا صلّى اللّه عليه و آله شنيده بودند نوشتند ، بدون اين‌كه چيزى را جلوتر و يا عقب‌تر بگذارند و يا از پيش خود و بدون دستور رسول خدا صلّى اللّه عليه و آله ترتيبى براى آياتش درست كنند .\r\nو رسول خدا صلّى اللّه عليه و آله رسمش اين بود كه آيات نازله را بر اصحابش تلقين مىكرد ، و آن‌قدر تكرار مىكرد تا حفظ شوند . و هرچه نازل مىشد به ترتيبى كه امروز در دست ماست به اصحاب تعليم مىفرمود ، و اين ترتيب توقيفى و به دستور جبرئيل ، و اعلامش در موقع آوردن آيات بوده كه مىگفته : اين آيه را بعد از فلان آيه از فلان سوره بنويسيد .\r\nپس ثابت شد كه سعى صحابه همه در جمع‌آورى قرآن بوده ، نه در ترتيب آن ، زيرا قرآن در لوح محفوظ به همين ترتيب نوشته شده بود ، البته خداى تعالى آن را يك‌باره به آسمان دنيا فرستاد ، و از آنجا آيه‌آيه و هرآيه را در هنگام حاجت نازل فرمود . پس ترتيب نزول غير از ترتيب تلاوت است « 1 » .\r\nو از ابن حصار نقل كرده كه گفته است : ترتيب سوره‌ها و وضع هرآيه در موضع خود به وحى بوده ، و رسول خدا صلّى اللّه عليه و آله مىفرمود : آيه فلان را در فلان موضع جاى دهيد ، و از نقل متواتر يقين شده كه اين ترتيب به سفارش رسول خدا صلّى اللّه عليه و آله بوده ، و اصحاب فقط آن را جمع‌آورى نموده ، و آياتش را آن‌طور كه الآن در مصاحف ضبط شده ، ضبط كردند « 2 » . قريب به اين معنا را از ديگران مانند بيهقى ، طيبى و ابن حجر نيز نقل كرده است .\r\nالبته در اين نقل‌ها اشكالاتى است كه بيان مىكنيم .\r\n\r\n\r\n","description":"","footnote":"\r\n( 1 ) . الاتقان : 1 / 61 .\r\n( 2 ) . الاتقان : 1 / 62 .\r\n","page_name":" 135 ","page_number":135},
  {"content":"\r\n\r\nاما اين‌كه اصحاب مصاحف را به ترتيبى كه از رسول خدا صلّى اللّه عليه و آله گرفته‌اند ، و در آن ترتيب ، مخالفت نكرده‌اند ، هيچ دليلى از روايات گذشته بر طبقش نيست . آنچه از دلالت روايات مسلم است اين است كه اصحاب آنچه از آيات كه بينه و شاهد بر آن قائم مىشد ، مىنوشتند . و اين معنا هيچ اشاره‌اى به كيفيت ترتيب آيات ندارد .\r\nبله ، در روايت ابن عباس ، كه پيش از اين نقل كرديم ، از عثمان مطلبى نقل كرده كه اشاره‌اى به اين معنا دارد ، ولى در روايت مذكور آمده كه پيامبر صلّى اللّه عليه و آله به بعضى از كتاب وحى مىفرمود چنين كنيد ، و اين غير آن است كه به همه صحابه فرموده باشد .\r\nعلاوه بر اين‌كه اين روايت معارض با روايات مربوط به جمع اول ، و روايات مربوط به نزول بسم اللّه و غير آن است .\r\nاما اين‌كه گفتند : رسول خدا صلّى اللّه عليه و آله رسمش اين بود كه آيات را با همين ترتيب بر اصحابش تلقين مىكرد ، گويا اشاره به حديث عثمان بن ابى العاص است ، كه در خصوص آيه  إِنَّ اللَّهَ يَأْمُرُ بِالْعَدْلِ وَ الْإِحْسانِ  نقل آن گذشت .\r\nو از آنچه گذشت معلوم شد كه اين حديث خبر واحدى است ، آن‌هم در خصوص يك آيه ، و اين چه ربطى دارد به محل و موضع تمامى آيات .\r\nو اما اين‌كه گفتند : قرآن به همين ترتيب در لوح محفوظ نوشته شده بود . . . ، منظور اشاره به روايت مستفيضه‌اى است كه از طرق عامه و خاصه وارد شده مبنى بر اين‌كه قرآن تماما از لوح محفوظ به آسمان دنيا نازل شده ، و از آنجا آيه‌آيه بر رسول خدا صلّى اللّه عليه و آله نازل گرديد . ولى اين مطلب در روايات نيامده كه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nترتيب آيات قرآنى در لوح محفوظ و در آسمان دنيا به همين ترتيبى بوده كه در دست ماست .\r\nو اما اين‌كه از نقل متواتر يقين شده كه اين ترتيب به سفارش رسول خدا صلّى اللّه عليه و آله بود . . . ، ادعايى بىدليل است ، و چنين تواترى نسبت به يك‌يك آيه‌ها در بين نيست ، بلكه روايات بىشمارى داريم كه مىگويند : ابن مسعود دو سوره   قُلْ أَعُوذُ *   را در مصحف خود ننوشته بود ، و در پاسخ كسى كه اعتراض كرده بود گفت : اين دو سوره جزء قرآن نيست ، بلكه به منظور محافظت حسن و حسين از گزند نازل شده بود و هرجا مصحفى مىديد اين دو سوره را از آن پاك مىكرد و از او نقل نشده كه از نظريه‌اش برگشته باشد .\r\nاكنون مىپرسيم : چگونه اين تواتر بر ابن مسعود در تمام عمرش آن هم بعد از جمع اول مخفى مانده است ؟ !\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nمصونيت قرآن از تحريف « 1 »\r\n\r\n1 . قرآن عصر حاضر همان قرآن نازل بر پيامبر اسلام صلّى اللّه عليه و آله است\r\nيكى از ضروريات تاريخ اين معنا است كه تقريبا در 14 قرن قبل پيغمبرى از نژاد عرب به نام محمّد صلّى اللّه عليه و آله مبعوث به نبوت شد و دعوى نبوت كرده است و امتى از عرب و غيرعرب به وى ايمان آوردند و نيز كتابى آورده كه آن را به نام قرآن ناميده و به خداى سبحان نسبتش داده است و اين قرآن متضمن معارف و كلياتى از شريعت است كه در طول حياتش مردم را به آن شريعت دعوت مىكرده است .\r\nو نيز از مسلمات تاريخ است كه آن جناب با همين قرآن تحدى كرده و آن را معجزه نبوت خود خوانده ، و نيز هيچ حرفى نيست در اين‌كه قرآن موجود در اين عصر همان قرآنى است كه او آورده و براى بيشتر مردم معاصر خودش قرائت كرده است .\r\nو مقصود ما از اين‌كه گفتيم اين همان است تكرار ادعا نيست ، بلكه منظور اين است كه به‌طور مسلم اين‌چنين نيست كه آن كتاب به كلى از ميان رفته باشد و كتاب ديگرى نظير آن و يا غير آن به دست اشخاص ديگرى تنظيم و\r\n\r\n\r\n","description":"","footnote":"\r\n( 1 ) . ترجمه تفسير الميزان : 12 / 150 ؛ قرآن در اسلام : 133 .\r\n","page_name":" 138 ","page_number":138},
  {"content":"\r\n\r\nبه آن جناب نسبت داده شده و در ميان مردم معروف شده باشد كه اين ، آن قرآنى است كه به محمد نازل شده است .\r\nهمه اينها كه گفتيم امورى است كه احدى در آن ترديد ندارد ، مگر كسى كه فهمش آسيب ديده باشد . حتى موافق و مخالف در مساله تحريف و عدم آن نيز در هيچ‌يك آنها احتمال خلاف نداده است .\r\nتنها چيزى كه بعضى از مخالفين و موافقين احتمال داده‌اند اين است كه جملات مختصرى و يا آيه‌اى در آن زياد و يا از آن كم شده و يا جابه‌جا و يا تغييرى در كلمات و يا اعراب آن رخ داده باشد و اما اصل كتاب الهى ، به همان وضع و اسلوبى كه در زمان رسول خدا صلّى اللّه عليه و آله بوده باقى مانده است ، و به كلى از بين نرفته است .\r\nاز سوى ديگر مىبينيم كه قرآن كريم با اوصاف و خواصى كه نوع آياتش واجد آنهاست تحدى كرده ، يعنى بشر را از آوردن كتابى مشتمل بر آن اوصاف عاجز دانسته است و ما تمامى آيات آن را مىبينيم كه آن اوصاف را دارد بدون اين‌كه آيه‌اى از آن ، آن اوصاف را از دست داده باشد .\r\nمثلا اگر به فصاحت و بلاغت تحدى نموده مىبينيم كه تمامى آيات همين قرآنى كه در دست ماست آن نظم بديع و عجيب را دارد و گفتار هيچ يك از فصحاء و بلغاى عرب مانند آن نيست ، و هيچ شعر و نثرى كه تاريخ از اساتيد ادبيات عرب ضبط نموده و هيچ خطبه و يا رساله و يا محاوره‌اى از آنان چنان نظم و اسلوبى را ندارد و اين نظم و اسلوب و اين امتيازات در تمامى آيات قرآنى مشهود است و همه را مىبينيم كه در تكان دادن جسم و جان آدمى مثل هم‌اند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nو نيز مىبينيم كه در آيه  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 1 » به اختلاف نداشتن قرآن تحدى نموده و اين خصوصيت در قرآن عصر ما نيز هست ، هيچ ابهام و يا خللى در آيه‌اى ديده نمىشود ، مگر آن‌كه آيه‌اى ديگر آن را بر طرف مىسازد ، و هيچ تناقض و اختلافى كه در به دو نظر تناقض و اختلاف باشد ، پيش نمىآيد ، مگر آن‌كه آياتى آن را دفع مىسازد .\r\nباز مىبينيم كه با معارف حقيقى و كليات شرايع فطرى و جزئيات فضائل عقلى كه مبتكر آن است تحدى نموده ، و عموم دانشمندان عالم را نه تنها اهل لغت و ادبيات را به آوردن مانند آن دعوت كرده و از آن جمله فرموده است :\r\n قُلْ لَئِنِ اجْتَمَعَتِ الْإِنْسُ وَ الْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِهِ وَ لَوْ كانَ بَعْضُهُمْ لِبَعْضٍ ظَهِيراً  « 2 » و نيز فرموده :   إِنَّهُ لَقَوْلٌ فَصْلٌ * وَ ما هُوَ بِالْهَزْلِ   « 3 » .\r\nاين تحدى قرآن است و ما مىبينيم كه همين قرآن عصر ما بيان حق صريحى را كه جاى هيچ ترديد نباشد و دادن نظريه‌اى را كه آخرين نظريه باشد كه عقل بشر بدان دست يابد ، چه در اصول معارف حقيقى و چه در كليات شرايع فطرى و چه در جزئيات فضائل اخلاقى استيفاء مىكند ، بدون اين‌كه در هيچ‌يك از اين ابواب نقيصه و يا خللى و يا تناقض و لغزشى داشته باشد ، بلكه تمامى معارف آن را با همه وسعتى كه دارد مىبينيم گويا به يك\r\n\r\n\r\n","description":"","footnote":"\r\n( 1 ) . سوره نساء : 82 .\r\n( 2 ) . سوره اسراء : 88 .\r\n( 3 ) . سوره طارق : 13 - 14 .\r\n","page_name":" 140 ","page_number":140},
  {"content":"\r\n\r\nحيات زنده‌اند و يك روح در كالبد همه آنها جريان دارد و آن روح واحد مبدأ تمامى معارف قرآنى است و اصلى است كه همه بدان منتهى مىگردند و به آن بازگشت مىكنند ، و آن اصل توحيد است كه اگر يك‌يك معارف آن را تحليل كنيم ، سر از آن اصل در مىآوريم و اگر آن اصل را تركيب نماييم به يك يك آن معارف بر مىخوريم .\r\nو نيز اگر برايمان ثابت شده كه قرآن نازل شده بر پيامبر خاتم صلّى اللّه عليه و آله متعرض داستان امت‌هاى گذشته بوده ، قرآن عصر خود را مىبينيم كه در اين‌باره بياناتى دارد كه لايق‌ترين بيان و مناسب‌ترين كلام است كه شايسته طهارت دين و نزاهت ساحت انبياء عليهم السّلام مىباشد ، به‌طورى كه انبياء را افرادى خالص در بندگى و اطاعت خدا معرفى مىكند و اين معنا وقتى براى ما محسوس مىشود كه داستان قرآنى هريك از انبياء را با داستان همان پيغمبر كه در تورات و انجيل آمده مقايسه نماييم ، آن‌وقت به بهترين وجهى دستگيرمان مىشود كه قرآن ما چقدر با كتب عهدين تفاوت دارد .\r\nو نيز اگر مىدانيم كه در قرآن كريم اخبار غيبى بسيارى بوده ، در قرآن عصر خود نيز مىبينيم كه بسيارى از آيات آن به‌طور صريح و يا تلويح از حوادث آينده جهان خبر مىدهد .\r\nو نيز مىبينيم كه خود را به اوصاف پاك و زيبا از قبيل نور ، و هادى به سوى صراط مستقيم ، و به سوى ملتى اقوم - يعنى تواناترين قانون و آيين در اداره امور جهان - ستوده است . و قرآن عصر خود را نيز مىيابيم كه فاقد هيچ‌يك از اين اوصاف نيست ، و در امر هدايت و دلالت از هيچ دقتى فروگذار نكرده است .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nو از جامع‌ترين اوصافى كه براى خود قائل شده صفت يادآورى خداست و اين‌كه در راهنمايى به سوى خدا هميشه زنده است ، و همه‌جا از اسماى حسنى و صفات علياى خدا اسم مىبرد ، و سنت او را در صنع و ايجاد وصف مىكند ، و اوصاف ملائكه و كتب و رسل خدا را ذكر مىنمايد ، شرايع و احكام خدا را وصف مىكند ، سرانجام امر خلقت - يعنى معاد و برگشت به سوى خدا و جزئيات سعادت و شقاوت و آتش و بهشت - را بيان مىكند .\r\nو همه اينها ذكر و ياد خداست ، و همان است كه قرآن كريم به قول مطلق ، خود را بدان ناميده است .\r\nچون از اسامى قرآن هيچ اسمى در دلالت بر آثار و شؤون قرآن به مثل اسم « ذكر » نيست ، به همين جهت در آياتى كه راجع به حفظ قرآن از زوال و تحريف صحبت مىكند آن را به نام ذكر ياد نموده ، و از آن جمله مىفرمايد :\r\n   إِنَّ الَّذِينَ يُلْحِدُونَ فِي آياتِنا لا يَخْفَوْنَ عَلَيْنا أَ فَمَنْ يُلْقى فِي النَّارِ خَيْرٌ أَمْ مَنْ يَأْتِي آمِناً يَوْمَ الْقِيامَةِ اعْمَلُوا ما شِئْتُمْ إِنَّهُ بِما تَعْمَلُونَ بَصِيرٌ إِنَّ الَّذِينَ كَفَرُوا بِالذِّكْرِ لَمَّا جاءَهُمْ وَ إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ    « 1 » كه مىفرمايد : قرآن كريم از اين جهت كه ذكر است باطل بر آن غلبه نمىكند ، نه روز نزولش و نه در زمان آينده ، نه باطل در آن رخنه مىكند و نه نسخ و تغيير و تحريفى كه خاصيت ذكريتش را از بين ببرد .\r\nو نيز در آيات مورد بحث ذكر را به طور مطلق بر قرآن كريم اطلاق نموده ، و نيز به طور مطلق آن را محفوظ به حفظ خداى تعالى دانسته و فرموده :  إِنَّا \r\n\r\n\r\n","description":"","footnote":"\r\n( 1 ) . سوره فصلت : 40 - 42 .\r\n","page_name":" 142 ","page_number":142},
  {"content":"\r\n\r\n نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « 1 » كه از آن دو اطلاق اين معنا استفاده مىشود كه گفتيم قرآن كريم از هرزياده و نقصان و تغيير لفظى و يا ترتيبى كه ذكر بودن آن را از بين ببرد محفوظ خواهد بود .\r\nيكى از حرف‌هاى بىپايه‌اى كه در تفسير آيه مورد بحث زده‌اند اين است كه ضمير  لَهُ  را به رسول خدا صلّى اللّه عليه و آله برگردانده و گفته‌اند : منظور از اين‌كه ما او را حفظ مىكنيم آن جناب است « 2 » . ولى اين معنا با سياق آيه سازش ندارد ، زيرا مشركين كه آن جناب را استهزاء مىكردند به خاطر قرآن بود كه به ادعاى آن جناب بر او نازل شده ، هم‌چنان كه قبلا هم به اين نكته اشاره كرده و فرموده بود :  وَ قالُوا يا أَيُّهَا الَّذِي نُزِّلَ عَلَيْهِ الذِّكْرُ إِنَّكَ لَمَجْنُونٌ . \r\nپس از آنچه گذشت اين معنا به دست آمد كه قرآنى كه خداى تعالى بر پيغمبر گرامىاش صلّى اللّه عليه و آله نازل كرده و آن را به وصف ذكر توصيف نموده به همان نحو كه نازل شده ، محفوظ به حفظ الهى خواهد بود و خدا نخواهد گذاشت كه دستخوش زياده و نقص و تغيير شود .\r\nو خلاصه دليل ما هم اين شد كه قرآنى كه خداى تعالى بر پيغمبرش نازل كرده و در آيات زيادى آن را به اوصاف مخصوصى توصيف نموده ، اگر بخواهد محفوظ نباشد و در يكى از آن اوصاف دچار دگرگونى و زياده و نقصان گردد آن وصف ديگر باقى نخواهد ماند و حال آن‌كه ما مىبينيم قرآن موجود در عصر ما تمامى آن اوصاف را به كامل‌ترين و بهترين طرز ممكن داراست . از همين‌جا مىفهميم كه دستخوش تحريفى كه يكى از آن اوصاف\r\n\r\n\r\n","description":"","footnote":"\r\n( 1 ) . سوره حجر : 9 .\r\n( 2 ) . تفسير روح المعانى : 14 / 16 ، به نقل از فراء .\r\n","page_name":" 143 ","page_number":143},
  {"content":"\r\n\r\nرا از بين برد نگشته است ، و قرآنى كه اكنون دست ما است همان است كه به رسول خدا صلّى اللّه عليه و آله نازل شده است .\r\nپس اگر فرض شود كه چيزى از آن ساقط شده و يا از نظر اعراب و زير و زبر كلمات و يا ترتيب آيات دچار دگرگونى شده باشد ، بايد قبول كرد كه دگرگونىاش به نحوى است كه كمترين اثرى در اوصاف آن از قبيل اعجاز ، رفع اختلاف ، هدايت ، نوريت ، ذكريت ، هيمنه و قهاريت بر ساير كتب آسمانى و . . . ندارد . پس اگر تغييرى در قرآن كريم پيدا شده باشد از قبيل سقوط يك آيه مكرر و يا اختلاف در يك نقطه و يا يك اعراب و زيروزبر و امثال آن است .\r\n\r\n2 . رواياتى دال بر عدم وقوع تحريف و تصرف در قرآن\r\nعلاوه بر آنچه گذشت اخبار بسيارى هم كه از رسول خدا صلّى اللّه عليه و آله از طريق شيعه « 1 » و سنى « 2 » نقل شده كه فرموده : در هنگام بروز فتنه‌ها و براى حل مشكلات به قرآن مراجعه كنيد ، دليل بر تحريف نشدن قرآن است .\r\nدليل ديگر آن حديث شريف ثقلين است كه از طريق شيعه « 3 » و سنى « 4 » به حد تواتر نقل شده كه رسول خدا صلّى اللّه عليه و آله فرمود : انّى تارك فيكم الثقلين كتاب اللّه و عترتى اهل بيتى ما ان تمسكتم بهما لن تضلوا بعدى ابدا ؛ به درستى كه من در ميان شما دو چيز گرانقدر باقى مىگذارم : كتاب خدا و عترتم ، اهل بيتم ، مادام كه به آن دو تمسك جوييد هرگز گمراه نخواهيد شد . چون اگر بنا بود قرآن\r\n\r\n\r\n","description":"","footnote":"\r\n( 1 ) . عين الحياة علامه مجلسى : 478 .\r\n( 2 ) . الاتقان : 2 / 151 .\r\n( 3 ) . معانى الاخبار : 90 .\r\n( 4 ) . كنز العمال : 1 / 185 - 189 .\r\n","page_name":" 144 ","page_number":144},
  {"content":"\r\n\r\nكريم دستخوش تحريف شود معنا نداشت آن جناب مردم را به كتابى دستخورده و تحريف شده ارجاع دهد و با اين شدت تأكيد بفرمايد كه تا ابد هروقت به آن دو تمسك جوييد گمراه نمىشويد .\r\nو همچنين اخبار بسيارى كه از طريق رسول خدا و ائمه اهل بيت عليهم السّلام رسيده ، دستور داده‌اند اخبار و احاديث‌شان را به قرآن عرضه كنند ، زيرا اگر كتاب الهى تحريف شده بود معنايى براى اين‌گونه اخبار نبود . و اين‌كه بعضى گفته‌اند : مقصود از اين دستور تنها در اخبار فقهى است كه بايد عرضه به آيات احكام شود و ممكن است قبول كنيم كه آيات احكام تحريف نشده ، اما دليل بر اين نيست كه اصل قرآن تحريف نشده باشد ، صحيح نيست ، زيرا دستور مذكور ، مطلق است و تبصره‌اى ندارد كه تنها اخبار فقهى را به قرآن عرضه كنيد ، و اختصاص دادنش به اخبار فقهى تخصيص بدون مخصص است .\r\nعلاوه بر اين‌كه زبان اخبار عرضه به قرآن صريح و يا دست‌كم نزديك به صريح است در اين‌كه دستور عرضه مزبور به منظور تشخيص راست از دروغ و حق از باطل است ، و معلوم است كه اگر در روايات دسيسه و دستبردى شده باشد تنها در اخبار مربوط به فقه و احكام نبوده ، بلكه اگر دشمن داعى به دسيسه در اخبار داشته ، داعىاش در اخبار مربوط به اصول و معارف اعتقادى و قصص انبياء و امم گذشته ، و همچنين اوصاف مبدأ و معاد قوىتر و بيشتر بوده است . و لذا مىبينيم روايات اسرائيلى كه يهود داخل در روايات ما كرده‌اند و همچنين نظائر آن غالبا در مسائل اعتقادى است نه فقهى .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nدليل ديگر عدم تحريف از نظر روايات ، رواياتى است كه در آنها خود امامان اهل بيت عليهم السّلام آيات كريمه قرآن را در هرباب موافق و عين آنچه در اين قرآن موجود در عصر ماست قرائت كرده‌اند ، حتى در آن روايات ، اخبار آحادى كه مىخواهند قرآن را تحريف شده معرفى كنند آيه را آن‌طور كه در قرآن عصر ماست تلاوت كرده‌اند و اين بهترين شاهد است بر اين‌كه مراد در بسيارى از آنها كه دارد آيه فلان جور نازل شده است تفسير بر حسب تنزيل و در مقابل بطن و تاويل است .\r\nدليل ديگر ، رواياتى است كه از امير المؤمنين و سائر ائمه معصومين عليهم السّلام وارد شده كه قرآن موجود در دست مردم همان قرآنى است كه از ناحيه خدا نازل شده ، اگرچه غير آن قرآنى است كه على عليه السّلام آن را به خط خود تنظيم نموده است ، و در زمان ابو بكر و همچنين در زمان عثمان كه به تنظيم و كتابت قرآن پرداختند آن حضرت را مشاركت ندادند .\r\nو از همين باب است اين‌كه به شيعيان خود فرموده‌اند : اقرؤا كما قرء الناس ؛ قرآن را همانطور كه مردم مىخوانند بخوانيد .\r\nو مقتضاى اين روايات اين است كه اگر در آن روايات ديگر آمده كه قرآن على عليه السّلام مخالف قرآن موجود در دست مردم است معنايش اين است كه از نظر ترتيب بعضى سوره‌ها يا آيات تفاوت دارد ، آن هم سوره يا آياتى كه به هم خوردن ترتيبش كمترين اثرى در اختلال معناى آن ندارد ، و آن اوصافى را كه گفتيم خداوند قرآن را به اين اوصاف توصيف نموده از بين نمىبرد .\r\nپس مجموع اين اخبار - هرچند كه مضامين آنها با يكديگر مختلف است - دلالت قطعى دارد بر اين‌كه قرآنى كه امروز در دست مردم است همان قرآنى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nاست كه از ناحيه خداى تعالى بر خاتم انبياء صلّى اللّه عليه و آله نازل شده است ، بدون اين‌كه چيزى از اوصاف كريمه‌اش و آثار و بركاتش از بين رفته باشد .\r\n\r\n3 . ادله و وجوه براى اثبات عدم وقوع زياده و وقوع نقص و تغيير در قرآن\r\nعده‌اى از محدثين شيعه و حشويه و جماعتى از محدثين اهل سنت را عقيده بر اين است كه قرآن كريم تحريف شده ، به اين معنا كه چيزى از آن افتاده و پاره‌اى الفاظ آن تغيير يافته ، و ترتيب آيات آن به هم خورده است . و اما تحريف به معناى زياد شدن چيزى در آن فرضيه‌اى است كه احدى از علماى اسلام بدان قائل نشده است .\r\nمحدثين مذكور بر عدم وقوع زيادت در قرآن به وسيله اجماع امت و بر وقوع نقص و تغيير در آن به وجوه زيادى احتجاج كرده‌اند .\r\n1 . در اخبار بسيارى از طريق شيعه و سنى روايت شده كه يا دلالت دارند بر سقوط بعضى از سوره‌ها ، و يا بعضى آيات ، و يا بعضى جملات ، و يا قسمتى از جملات و يا كلمات و يا حروف آن‌كه در همان ابتدا در موقع جمع‌آورى آن در زمان ابى بكر ، و همچنين در موقع جمع‌آورى بار دوم آن ، در زمان عثمان اتفاق افتاده است . و نيز دلالت دارند بر تغيير و جابجا شدن آيات و جملات .\r\nو اين روايات بسيار است كه محدثين شيعه آنها را در جوامع حديث و ساير كتب معتبر خود آورده‌اند و بعضى از ايشان عدد آنها را بالغ بر دو هزار حديث دانسته‌اند . و همچنين محدثين اهل سنت در صحاح خود ، مانند صحيح بخارى و صحيح مسلم ، و سنن ابى داوود ، و نسايى ، و احمد ، و ساير جوامع\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nحديث و كتب تفسير و غير آن نقل كرده‌اند . و آلوسى « 1 » در تفسير خود عدد آنها را بيش از حد شمار دانسته است .\r\nالبته آنچه گفته شد غير موارد اختلافى است كه ميان مصحف عبد اللّه بن مسعود با مصحف معروف است ، كه اين خود بالغ بر شصت و چند مورد است . و نيز غير از موارد اختلاف مصحف ابى بن كعب با مصحف عثمانى است ، كه آن نيز بالغ بر سى و چند مورد است .\r\nو همچنين اختلاف ميان خود مصحف‌هاى عثمانى كه خود او نوشته و به اقطار بلاد اسلامى آن‌روز فرستاده است كه به قول ابن طاووس در سعد السعود بالغ بر پنجاه و چند مورد ، و به قول ديگران چهل و پنج مورد است ، چون عثمان پنج و يا هفت مصحف نوشته به شام ، مكه ، بصره ، كوفه ، يمن و بحرين فرستاده و يكى را در مدينه نگه داشته است .\r\nو نيز آنچه نقل شد ، غير اختلافى است كه از نظر ترتيب ميان مصحف‌هاى عثمانى و مصحف‌هاى دوره اوّل ( زمان ابى بكر ) وجود دارد ، زيرا سوره انفال در جمع بار اوّل جزء سوره‌هاى مثانى و سوره برائت جزء سوره‌هاى مئين قرار داشت ، و حال آن‌كه در جمع دوم هردو سوره جزء سوره‌هاى طوال قرار گرفته است .\r\nباز آنچه تاكنون گفته شد ، غير اختلافى است كه در ترتيب سوره‌ها وجود دارد ، چون بر حسب روايات ، ترتيب سوره‌ها در مصحف عبد اللّه بن مسعود و مصحف ابى بن كعب غير ترتيبى است كه در مصحف عثمان است .\r\n\r\n\r\n","description":"","footnote":"\r\n( 1 ) . روح المعانى : 1 / 25 .\r\n","page_name":" 148 ","page_number":148},
  {"content":"\r\n\r\nو همچنين غير اختلافى است كه در ميان قرائت‌ها وجود دارد ، زيرا قرائت‌هاى غير معروفى است كه از صحابه و تابعين روايت شده كه با قرائت معروف اختلاف دارد كه اگر همه آنها را حساب كنيم به هزار يا بيش از آن بالغ مىشود .\r\n2 . دليل دوم ايشان اعتبار عقلى است ، به اين بيان كه عقل بعيد مىداند قرآنى به دست غير معصوم جمع‌آورى شود و هيچ اشتباه و غلطى در آن وجود نداشته باشد و عينا موافق واقع از كار درآيد .\r\n3 . روايتى است از عامه و خاصه « 1 » كه على عليه السّلام بعد از رحلت رسول خدا صلّى اللّه عليه و آله از مردم كناره‌گيرى كرد ، و بيرون نمىآمد مگر براى نماز تا آن‌كه قرآن را جمع آورى نمود ، آن‌گاه آن را به مردم ارائه داد ، و اعلام كرد كه اين همان قرآنى است كه خداوند بر پيغمبرش نازل فرموده و من آن را جمع‌آورى كردم . مردم او را رد كردند و قرآن او را نپذيرفتند ، و به قرآنى كه زيد بن ثابت جمع كرده بود اكتفاء كردند .\r\nو اگر اين دو قرآن عين هم بودند اين حرف معنى نداشت و اصلا معنا نداشت كه آن جناب قرآن را آورده اعلام كند كه اين همان قرآنى است كه خداى تعالى بر پيغمبر اكرم نازل نموده ، با اين‌كه مىدانيم على عليه السّلام بعد از رسول خدا صلّى اللّه عليه و آله داناترين مسلمانان به كتاب اللّه بود ، و لذا رسول خدا صلّى اللّه عليه و آله در حديث ثقلين مردم را به او ارجاع داده و علاوه در حق آن جناب فرموده : على با حق است و حق با على است .\r\n\r\n\r\n","description":"","footnote":"\r\n( 1 ) . مسند احمد بن حنبل : 5 / 218 ؛ كمال الدين : 2 / 481 .\r\n","page_name":" 149 ","page_number":149},
  {"content":"\r\n\r\n4 . رواياتى است كه مىگويد : در اين امت نيز آنچه در بنى اسرائيل واقع شده واقع مىشود و طابق النعل بالنعل رخ مىدهد و يكى از چيزهايى كه در بنى اسرائيل اتفاق افتاد تحريف كتابشان بود كه قرآن و روايات ما بدان تصريح دارد ، ناگزير بايد در اين امت هم اتفاق بيفتد و كتاب اين امت يعنى قرآن كريم هم بايد تحريف شود .\r\nدر صحيح بخارى از ابى سعيد خدرى روايت كرده كه رسول خدا صلّى اللّه عليه و آله فرمود : به زودى سنت‌هاى اقوام گذشته را وجب به وجب ، و ذراع به ذراع پيروى خواهيد كرد ، حتى اگر آنها به سوراخ سوسمار رفته باشند ، شما هم مىرويد . گفتيم يا رسول اللّه صلّى اللّه عليه و آله پدر و مادران يهود و نصارى خود را پيروى مىكنيم ؟ فرمود : پس چه كسى را « 1 » ؟\r\nاين روايت مستفيض است و در جوامع حديث از عده‌اى از صحابه مانند ابى سعيد خدرى ، ابى هريره ، عبد اللّه عمر ، ابن عباس ، حذيفه ، عبد اللّه بن مسعود ، سهل بن سعد ، عمر بن عوف ، عمرو بن عاص ، شداد بن اوس و مستورد بن شداد ، در عباراتى قريب المعنى نقل كرده‌اند .\r\nو نيز اين روايت به طور مستفيض از طرق شيعه از عده‌اى امامان اهل بيت عليهم السّلام از رسول خدا صلّى اللّه عليه و آله روايت شده است . هم‌چنان‌كه قمى در تفسير خود از آن جناب آورده كه فرموده : راهى كه پيشينيان رفتند شما نيز طابق النعل بالنعل و موبه‌مو خواهيد رفت و حتى راه آنان را يك وجب و يك ذراع و يك باع هم تخطى نمىكنيد ، تا آنجا كه اگر آنها به سوراخ سوسمارى رفته باشند شما هم خواهيد رفت . پرسيدند يا رسول اللّه صلّى اللّه عليه و آله مقصود شما از گذشتگان ،\r\n\r\n\r\n","description":"","footnote":"\r\n( 1 ) . صحيح بخارى : 9 / 126 .\r\n","page_name":" 150 ","page_number":150},
  {"content":"\r\n\r\nيهود و نصارى است ؟ فرمود : پس كيست ؟ به زودى عروه و دست‌آويزهاى اسلام را يكى پس از ديگرى پاره خواهيد كرد و اولين چيزى كه آن را از دست مىدهيد امانت و آخرين آنها نماز است « 1 » .\r\n\r\nاشكال بر ادله\r\nاشكال اجماع : اجماع امت ، حجتى است مدخوله ، براى اين‌كه حجت بودنش مستلزم دور است .\r\nتوضيح اين‌كه اجماع به خودى خود حجت عقلى يقينى نيست ، بلكه آن كسانى كه اجماع را به عنوان يك حجت شرعى معتبر مىدانند قائل‌اند به اين‌كه در صورتى كه اعتقادآور براى انسان باشد فقط اعتقادى ظنى خواهد بود ( نه قطعى ) و در اين مساله اجماع منقول و محصل يكسان مىباشد .\r\nو اين‌كه بعضى ميان آن دو فرق گذاشته و گفته‌اند : اجماع محصل قطع‌آور است ، اشتباه كرده‌اند ، براى اين‌كه آنچه كه اجماع افاده مىكند بيش از مجموع اعتقادهايى كه از يك‌يك اقوال حاصل مىشود نيست ، و آحاد اقوال در اين‌كه بيش از ظن افاده نمىكنند مثل يكديگرند و انضمام اقوال به يكديگر بيش از اين اثر ندارد كه ظن را تقويت كند نه اين‌كه قطع بياورد ، زيرا قطع ، اعتقاد مخصوصى است بسيط و مغاير با ظن ، نه اين‌كه اعتقادى مركب از چند مظنه بوده باشد .\r\nآنچه گفتيم در اجماع محصل است كه خود ما اقوال را تتبع نموده يك قول و دو قول و سه قول موافق به دست آوريم ، و همچنين تا معلوممان شود كه در\r\n\r\n\r\n","description":"","footnote":"\r\n( 1 ) . تفسير قمى : 2 / 413 .\r\n","page_name":" 151 ","page_number":151},
  {"content":"\r\n\r\nمساله قول مخالفى نيست . و همان‌طور كه گفتيم اين تتبع بيش از اين اثر ندارد كه مظنه آدمى را به قطع نزديك كند ، ولى افاده قطع نمىكند .\r\nاما اجماعى كه ديگران از اهل علم و بحث براى ما نقل كنند و بگويند :\r\nفلان مطلب اجماعى است ، بىاعتباريش روشن‌تر است ، زيرا به منزله يك روايت و خبر واحد است كه بيش از افاده ظن اثرى ندارد .\r\nپس حاصل كلام اين شد كه اجماع حجتى است ظنى و شرعى كه دليل اعتبارش نزد اهل سنت مثلا خبرى است كه نقل مىكنند كه رسول خدا صلّى اللّه عليه و آله فرموده : امت من بر خطا و ضلالت اتفاق و اجماع نمىكند ، و نزد شيعه به اين است كه يا قول معصوم عليه السّلام در ميان اقوال مجمعين باشد و يا از قول مجمعين به گونه‌اى كشف از قول معصوم شود .\r\nپس حجيت اجماع چه منقولش و چه محصلش ، موقوف بر قول معصوم است ، كه آن نيز موقوف بر نبوت ، و صحت نبوت هم در اين عصر متوقف بر سلامت قرآن و مصونيتش از تحريف است ، تحريفى كه صفات قرآن از قبيل هدايت و قول فصل و مخصوصا اعجاز را از بين ببرد ، چون غير از قرآن كريم معجزه زنده و جاويدى براى نبوت خاتم الانبياء صلّى اللّه عليه و آله نيست ، و تنها قرآن است كه معجزه آن جناب در اين عصر شمرده مىشود و به احتمال تحريف به زياده و يا نقيصه و يا هردگرگونى ديگرى وثوقى به اين معجزه باقى نمىماند ، چون نمىدانيم كه آنچه در قرآن است كلام خالص خداست يا نه . پس در صورت تحريف ، قرآن از حجيت مىافتد ، و با سقوط حجيت ، اجماع هم از حجيت مىافتد . اين بود معناى آنچه كه گفتيم اجماع حجتى است مدخوله كه حجت بودنش مستلزم دور است .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nخواهيد گفت : شما در اول بحث گفتيد كه وجود قرآنى نازل بر پيغمبر اسلام در ميان ما مسلمانان از ضروريات تاريخ است و با چنين اعترافى ، ديگر حجيت اجماع موقوف بر اثبات حجيت قرآن و نبوت خاتم النبيين نيست .\r\nدر جواب مىگوييم : صرف اين‌كه آنچه در دست ماست مشتمل بر قرآن واقعى است ، باعث نمىشود كه ديگر احتمال زياده و نقصان و تغيير را ندهيم ، باز در هرآيه و يا جمله و يا سوره‌اى كه در اثبات مطلبى مانند نبوت خاتم الانبياء و پس از آن اجماع و امثال آن محتاج به آن باشيم احتمال تحريف را مىدهيم و قرآن به كلى از حجيت ساقط مىگردد .\r\nاشكال روايات : تمسك به اخبار براى اثبات تحريف قرآن مستلزم حجت نبودن خود آن اخبار است ، نظير دورى كه در اجماع بيان كرديم ، زيرا با تحريف شدن قرآن ، دليلى بر نبوت خاتم الانبياء باقى نمىماند تا چه رسد به امامت امامان و حجيت اخبار ايشان .\r\nپس كسى كه به اخبار مذكور استدلال مىكند تنها مىتواند به عنوان يكى از مصادر تاريخ به آن تمسك بجويد و در تاريخ هم هيچ مصدر متواترى و يا مصدرى همراه با قرائن قطعى كه مفيد علم و يقين شود وجود ندارد ، و عقل در هيچ‌يك از آن مصادر مجبور به قبول نيست ، چون هرچه هست همه اخبارى آحاد است كه يا ضعيف در سند است و يا قاصر در دلالت ، و يا به فرض صحت سند و روشنى دلالت ، كه در نايابى چون كبريت احمر است ، تازه بيش از ظن افاده نمىكند .\r\nزيرا هرچند سندش صحيح و دلالتش روشن است ، ولى از جعل و دسيسه در امان نيست ، چون اخبارى كه به دست يهود در ميان اخبار ما دسيسه شد آن\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nقدر ماهرانه دسيسه شده كه از اخبار واقعى خود ما قابل تميز نيست ، و خبرى هم كه ايمن از جعل و دسيسه نباشد قابل اعتماد نيست .\r\nاز همه اينها كه بگذريم اخبار مذكور آيه‌ها و سوره‌هايى را نشان مىدهد كه از قرآن افتاده كه به هيچ‌وجه شبيه به نظم قرآنى نيست . گذشته از اين‌كه به خاطر مخالفتش با قرآن مردود است .\r\nو اما اين‌كه گفتيم : سند بيشتر آن اخبار ضعيف است ، مراجعه به سندهاى آنها مصدق گفتار ماست ، زيرا اگر مراجعه كنيد خواهيد ديد يا مرسل‌اند و اصلا سند ندارند ، و يا مقطوع و بريده سندند ، و يا رجال سند ضعيف‌ند ، آن هم كه سالم است آن‌قدر كم و ناچيز است كه قابل اعتماد نيست .\r\nو اين هم كه گفتيم پاره‌اى از آنها در دلالت قاصرند ، دليلش اين است كه بسيارى از آنها اگر آيه قرآن را آورده‌اند ، آورده‌اند كه تفسير كنند ، نه اين‌كه بگويند آيه اين‌طور نازل نشده ، مانند روايتى كه در روضه كافى از ابى الحسن اول عليه السّلام در ذيل آيه  أُولئِكَ الَّذِينَ يَعْلَمُ اللَّهُ ما فِي قُلُوبِهِمْ فَأَعْرِضْ عَنْهُمْ  « فقد سبقت عليهم كلمة الشقاء و سبق لهم العذاب »  وَ قُلْ لَهُمْ فِي أَنْفُسِهِمْ قَوْلًا بَلِيغاً  است « 1 » كه جمله بين پرانتز به عنوان تفسير آورده شده است .\r\nو مانند روايتى كه در كافى از امام صادق عليه السّلام در تفسير آيه  وَ إِنْ تَلْوُوا أَوْ تُعْرِضُوا  فرموده :  إِنْ تَلْوُوا  « الامر »  أَوْ تُعْرِضُوا  « عما امرتهم به »  فَإِنَّ اللَّهَ كانَ بِما تَعْمَلُونَ خَبِيراً  « 2 » كه جملات بين پرانتز به عنوان تفسير و توضيح است ، نه جزء\r\n\r\n\r\n","description":"","footnote":"\r\n( 1 ) . تفسير برهان : 1 / 387 ، ح 3 .\r\n( 2 ) . نور الثقلين : 1 / 561 ، ح 619 .\r\n","page_name":" 154 ","page_number":154},
  {"content":"\r\n\r\nآيه . و همچنين روايات تفسيرى ديگرى كه بعضى جزء روايات تحريف شمرده‌اند .\r\nو ملحق به اين باب است روايات بىشمارى كه سبب نزول آيات را بيان مىكند ، و بعضى آنها را جزء ادله تحريف قرآن شمرده‌اند ، مانند رواياتى كه مىفرمايد : اين آيه اين‌طور است :  يا أَيُّهَا الرَّسُولُ بَلِّغْ ما أُنْزِلَ إِلَيْكَ  « فى على » « 1 » و حال آن‌كه روايت نمىخواهد بگويد كلمه « فى على » جزء قرآن بوده ، بلكه مىخواهد بفرمايد آيه در حق آن جناب نازل شده است .\r\nو همچنين رواياتى « 2 » كه در آنها آمده : فرستادگان بنى تميم وقتى خدمت رسول خدا صلّى اللّه عليه و آله مىرسيدند ، پشت در منزلش مىايستادند و صدا مىزدند كه به سر وقت ما بيرون بيا . آن‌گاه آيه‌اى را كه در اين مورد نازل شده اين‌چنين نقل كرده :  إِنَّ الَّذِينَ يُنادُونَكَ مِنْ وَراءِ الْحُجُراتِ  « بنو تميم »  أَكْثَرُهُمْ لا يَعْقِلُونَ  آن‌گاه جماعتى پنداشته‌اند كه كلمه بنو تميم جزء آيه بوده و ساقط شده است .\r\nباز ملحق به اين باب است روايات بىشمار ديگرى كه در جرى قرآن وارد شده است . مانند روايتى « 3 » كه در ذيل آيه  وَ سَيَعْلَمُ الَّذِينَ ظَلَمُوا  « آل محمد حقهم » آمده كه جمله « آل محمد حقهم » به منظور بيان يكى از مصاديق ظلم آورده شده است ، نه به عنوان متن آيه . و روايتى « 4 » كه در خصوص آيه  وَ \r\n\r\n\r\n","description":"","footnote":"\r\n( 1 ) . نور الثقلين : 1 / 301 ، ح 301 .\r\n( 2 ) . تفسير برهان : 4 / 204 ، ح 1 .\r\n( 3 ) . تفسير برهان : 3 / 194 ، ح 4 .\r\n( 4 ) . تفسير برهان : 3 / 340 ، ح 1 .\r\n","page_name":" 155 ","page_number":155},
  {"content":"\r\n\r\n مَنْ يُطِعِ اللَّهَ وَ رَسُولَهُ  « فى ولايت على و الأئمة من بعده »  فَقَدْ فازَ فَوْزاً عَظِيماً  و اين‌گونه روايات بسيار زياد است .\r\nباز ملحق به اين باب است رواياتى كه وقتى آيه‌اى را تفسير مىكند ذكرى و يا دعايى به آن اضافه مىنمايد ، تا مردم در هنگام خواندن آن آيه ادب را رعايت نموده ، آن ذكر و دعا را بخوانند ، هم‌چنان‌كه در كافى به سند خود از عبد العزيز بن مهتدى روايت كرده كه گفت از حضرت رضا عليه السّلام درباره سوره توحيد پرسيدم فرمود : هركس بخواند   قُلْ هُوَ اللَّهُ أَحَدٌ   را و به آن ايمان داشته باشد توحيد را شناخته است . آن‌گاه اضافه كرده است : عرض كردم چطور بخوانيم آن را ؟ فرمود : همانطور كه مردم آن را مىخوانند :      قُلْ هُوَ اللَّهُ أَحَدٌ ، اللَّهُ الصَّمَدُ لَمْ يَلِدْ وَ لَمْ يُولَدْ وَ لَمْ يَكُنْ لَهُ كُفُواً أَحَدٌ      كذلك اللّه ربى كذلك اللّه ربى « 1 » .\r\nو نيز جزء ادله قاصر الدلاله ، بايد رواياتى را شمرد كه در باب الفاظ آيه‌اى وارد شده و بعضى آنها را از ادله تحريف شمرده‌اند ، مانند روايتى كه در پاره‌اى روايات مربوط به آيه  وَ لَقَدْ نَصَرَكُمُ اللَّهُ بِبَدْرٍ وَ أَنْتُمْ أَذِلَّةٌ  دارد آيه اين‌طور است : و لقد نصركم اللّه ببدر و انتم ضعفاء « 2 » . و در بعضى ديگر آمده : و لقد نصركم اللّه ببدر و انتم قليل « 3 » .\r\n\r\n\r\n","description":"","footnote":"\r\n( 1 ) . تفسير برهان : 4 / 523 ، ح 5 .\r\n( 2 ) . تفسير برهان : 1 / 310 ، ح 1 .\r\n( 3 ) . تفسير عياشى : 1 / 196 ، ح 133 .\r\n","page_name":" 156 ","page_number":156},
  {"content":"\r\n\r\nو اين اختلافات چه بسا خود قرينه باشد بر اين‌كه ، منظور ، تفسير آيه به معنا است ، به شهادت اين‌كه در بعضى « 1 » از آنها آمده كه صلاح نيست اصحاب بدر را كه يكى از ايشان رسول خدا صلّى اللّه عليه و آله است ذليل ناميد و به وصف ذلت توصيف نمود .\r\nپس منظور از لفظ  أَذِلَّةٌ  در آيه شريفه جمعيت كم و ناتوان است نه خوار و ذليل . و چه بسا از اين روايات كه در ميان خود آنها تعارض و تنافى است كه به حكم كلى ( تساقط روايات در هنگام تعارض ) از درجه اعتبار ساقطاند ، مانند روايات وارده از طرق خاصه و عامه در اين‌كه آيه‌اى در قرآن براى حكم سنگسار بوده و افتاده آن‌گاه در بيان اين‌كه آيه مذكور چه بوده در يكى چنين آمده : « اذا زنى الشيخ و الشيخة فارجموهما البتة فانهما قضيا الشهوة » ؛ وقتى پير مرد و پيرزن زنا كردند بايد حتما سنگسار شوند ، زيرا اين طبقه شهوترانى خود را كرده‌اند . و در بعضى ديگر چنين آمده : « الشيخ و الشيخة اذا زنيا فارجموهما البتة فانهما قضيا الشهوة » ؛ پيرمرد و پيرزن اگر زنا كنند بايد حتما سنگسار شوند چون آنها شهوترانى خود را كرده‌اند « 2 » . و در بعضى آمده : « و بما قضيا من اللذة » « 3 » . و در بعضى « 4 » ديگر در آخر آيه آمده : « نَكالًا مِنَ اللَّهِ وَ اللَّهُ عَلِيمٌ حَكِيمٌ » . و در بعضى « 5 » در آخرش آمده : « نَكالًا مِنَ اللَّهِ وَ اللَّهُ عَزِيزٌ حَكِيمٌ » .\r\n\r\n\r\n","description":"","footnote":"\r\n( 1 ) . مجمع البيان : 2 / 498 .\r\n( 2 ) . تفسير صافى : 3 / 414 .\r\n( 3 ) . الاتقان : 2 / 25 .\r\n( 4 ) . تفسير قمى : 2 / 95 .\r\n( 5 ) . تفسير روح المعانى : 18 / 79 .\r\n","page_name":" 157 ","page_number":157},
  {"content":"\r\n\r\nو نيز مانند آية الكرسى على التنزيل كه رواياتى درباره‌اش نقل شده است . و در بعضى « 1 » از آنها چنين آمده :  اللَّهُ لا إِلهَ إِلَّا هُوَ الْحَيُّ الْقَيُّومُ لا تَأْخُذُهُ سِنَةٌ وَ لا نَوْمٌ لَهُ ما فِي السَّماواتِ وَ ما فِي الْأَرْضِ  « وَ ما بَيْنَهُما وَ ما تَحْتَ الثَّرى عالِمُ الْغَيْبِ وَ الشَّهادَةِ فَلا يُظْهِرُ عَلى غَيْبِهِ أَحَداً » مَنْ ذَا الَّذِي يَشْفَعُ عِنْدَهُ . . . وَ هُوَ الْعَلِيُّ الْعَظِيمُ « وَ الْحَمْدُ لِلَّهِ رَبِّ الْعالَمِينَ » . و در بعضى ديگر جمله « الْحَمْدُ لِلَّهِ رَبِّ الْعالَمِينَ » را در آخر آيه سوم بعد از جمله  هُمْ فِيها خالِدُونَ  آورده است « 2 » .\r\nدر بعضى « 3 » چنين آمده :  لَهُ ما فِي السَّماواتِ وَ ما فِي الْأَرْضِ  « و ما بينهما و ما تحت الثرى عالم الغيب و الشهادة الرحمن الرحيم . . . . و در بعضى ديگر اينطور آمده : « عالم الغيب و الشهادة الرحمن الرحيم بديع السماوات و الارض ذو الجلال و الاكرام رب العرش العظيم » و در بعضى ديگر آمده : « عالِمُ الْغَيْبِ وَ الشَّهادَةِ الْعَزِيزُ الْحَكِيمُ » .\r\nو اين‌كه بعضى از محدثين گفته‌اند : اختلاف روايات در آياتى كه نقل شد ضرر به جايى نمىرساند چون اين روايات در اصل تحريف قرآن اتفاق دارند ، مردود و غلط است . چون اتفاق روايات مذكور در تحريف شدن قرآن ضعف دلالت آنها را جبران نمىكند و هريك از آنها ديگرى را دفع مىكند .\r\nاما اين‌كه گفتيم : دسيسه و جعل در روايات شايع شده ، مطلبى است كه اگر كسى به روايات مربوط به خلقت و ايجاد و قصص انبياى سلف و امت‌هاى گذشته ، و همچنين به اخبار وارده در تفاسير آيات ، و حوادث واقعه\r\n\r\n\r\n","description":"","footnote":"\r\n( 1 ) . كافى : 8 / 290 .\r\n( 2 ) . تفسير قمى : 1 / 85 .\r\n( 3 ) . تفسير قمى : 1 / 84 .\r\n","page_name":" 158 ","page_number":158},
  {"content":"\r\n\r\nدر صدر اسلام مراجعه نمايد ، هيچ ترديدى در آن برايش باقى نمىماند ، چون بزرگترين چيزى كه از اسلام خواب را بر چشم دشمنان حرام كرده و ايشان حتى يك لحظه از خاموش كردن نور آن و كم‌فروغ كردن شعله فروزان آن و از بين بردن آثار آن از پاى نمىنشينند ، قرآن كريم است .\r\nآرى قرآن كريم است كه كهفى منيع و ركنى شديد براى اسلام است ، قلعه‌اى است كه جميع معارف دينى و سند زنده و جاويد نبوت و مواد دعوت در آن متحصن است .\r\nآرى ، دشمنان خوب فهميده بودند كه اگر بتوانند به قرآن دستبردى زنند و حجيت آن را مختل سازند ، امر نبوت خاتم الانبياء بدون كمترين دردسرى باطل مىشود و شيرازه دين اسلام از هم مىگسلد و ديگر بر بناى اسلام سنگى روى سنگى قرار نمىگيرد .\r\nو عجب از اين‌گونه علماى دينى است كه در مقام استدلال بر تحريف شدن قرآن برمىآيند و آن‌گاه به رواياتى كه به صحابه و يا به ائمه اهل بيت منسوب شده احتجاج مىكنند و هيچ فكر نمىكنند كه چه مىكنند . اگر حجيت قرآن باطل گردد ، نبوت خاتم الانبياء باطل شده ، و معارف دينى لغو و بىاثر مىشود ، و در چنين فرضى اين سخن به كجا مىرسد كه در فلان تاريخ مردى دعوى نبوت نموده و قرآنى به عنوان معجزه آورد ، خودش از دنيا رفت ، و قرآنش هم دستخورده شد ، و از او چيزى باقى نماند مگر اجماع مؤمنين به وى بر اين‌كه او به راستى پيغمبر بوده ، و قرآنش هم به راستى معجزه‌اى بر نبوت او بوده است ، و چون اجماع حجت است - زيرا همان پيغمبر آن را حجت قرار\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nداده ، و يا از اجماع مجمعين كشف مىكنيم كه قول يكى از جانشينانش در آن هست - پس بايد نبوت او و قرآنش را قبول كنيم ؟ ! !\r\nو كوتاه سخن ، احتمال دسيسه و جعل حديث كه احتمال قوى هم هست و شواهد و قرائن آن را تأييد مىكند ، وقعى و اعتبارى براى روايات مذكور باقى نمىگذارد ، و با در نظر گرفتن آن ، ديگر نه حجيت شرعى بر آن اخبار باقى مىماند ، و نه حجيت عقلانى ، حتى صحيح السندترين آنها هم از اعتبار ساقط مىگردد .\r\nزيرا حجيت سند ، معنايش اين است كه رجال حديث ، دروغ عمدى نمىگويند ، و اما اين‌كه فريب نمىخورند ، و در اصول روايتى آنان هم دست برده نمىشود ، ربطى به صحت سند ندارد .\r\nو اما اين‌كه گفتيم : روايات تحريف ، آيات و سوره‌هايى را سواى قرآن اسم مىبرد كه از نظر نظم و اسلوب هيچ شباهتى به نظم قرآن ندارد ، دليلش مراجعه خود خواننده عزيز است كه اگر مراجعه كند به موارد بسيارى - از قبيل سوره خلع و سوره حفد كه به چند طريق از طرق اهل سنت روايت شده است « 1 » - بر خواهد خورد ، و به طور قطع گفتار ما را تصديق خواهد نمود ، و ما اين دو سوره را در اينجا مىآوريم تا زحمت خواننده را كم كرده باشيم :\r\nسوره خلع چنين است : « بسم اللّه الرحمن الرحيم انا نستعينك و نستغفرك و نثنى عليك و لا نكفرك و نخلع و نترك من يفجرك » « 2 » و سوره حفد چنين است :\r\n\r\n\r\n","description":"","footnote":"\r\n( 1 ) . الاتقان : 2 / 26 .\r\n( 2 ) . الاتقان : 1 / 65 .\r\n","page_name":" 160 ","page_number":160},
  {"content":"\r\n\r\n« بسم اللّه الرحمن الرحيم اللهم اياك نعبد و لك نصلى و نسجد و اليك نسعى و نحفد نرجو رحمتك و نخشى نقمتك ان عذابك بالكافرين ملحق » « 1 » .\r\nو همچنين سوره ولايت و غير آن‌كه پاره‌اى روايات آن را آورده اقاويل و هذيان‌هايى است كه سازنده‌اش از نظم قرآنى تقليد كرده و نتيجه‌اش اين شده كه اسلوب عربى مأنوس و معمولى را هم از دست داده است و مانند زاغى كه خواسته چون كبك بخرامد راه رفتن خود را نيز فراموش كرد ، اين دشمن قرآن نيز كه نتوانسته است به نظم آسمانى و معجزه قرآن برسد ، اسلوب معمولى زبان عرب را هم فراموش كرده ، چيزى گفته است كه هرطبع و ذوقى از شنيدنش دچار تهوع مىشود .\r\nو لذا باز هم به شما خواننده عزيز سفارش مىكنم كه به اين ياوه‌گويىهايى كه دشمنان خواستند به قرآن نسبت دهند ، مراجعه نمايد تا به درستى دعوى ما پى ببرد ، آن‌وقت است كه با اطمينان خاطر و به جرأت تمام حكم مىكند بر اين‌كه محدثينى كه به چنين سوره‌هايى اعتناء مىكنند ، به خاطر تعصب و تعبد شديدى است كه نسبت به روايات دارند و در تشخيص صحيح از مجعول آن و در عرضه داشتن احاديث بر قرآن كوتاهى مىكنند و اگر اين تعصب و تعبد نبود ، كافى بود در يك نظر حكم كنند به اين‌كه ترهات مذكور جزء قرآن كريم نيست .\r\nاما اين‌كه گفتيم روايات تحريف ، به فرضى هم كه صحيح باشد مخالف با كتاب است و به همين جهت بايد طرح شود . توضيحش اين است كه مقصود\r\n\r\n\r\n","description":"","footnote":"\r\n( 1 ) . الاتقان : 1 / 65 .\r\n","page_name":" 161 ","page_number":161},
  {"content":"\r\n\r\nما مخالفت با ظاهر آيه  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « 1 » و ظاهر آيه   وَ إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ   « 2 » نيست ، تا بگوييد اين مخالفت ظنى است ، چون ظهور الفاظ آيه جزء ادله ظنى است ، بلكه مراد مخالفت با دلالت قطعى كتاب است ، چون مجموع قرآنى كه فعلا در دست ما است به بيانى كه در دليل اول بر نفى تحريف گذشت ، دلالت قطعى دارد بر اين‌كه در قرآن تحريفى رخ نداده است .\r\nو چطور ممكن است در اين دلالت خدشه كرد ، و حال آن‌كه قرآنى كه در دست ما هست اجزايش در نظم بديع ، و معجزه بودن نظير يكديگرند و خودش در دفع اختلافاتى كه در به دو نظر به ذهن مىرسد كافى است . نه در دفع آن اختلافات نقصى دارد ، و نه در افاده معارف حقيقى و علوم الهى كلى و جزئيش قصورى ، معارفش همه به هم مربوط و فروعش بر اصولش مترتب ، و اطرافش بر اوساطش منعطف است ، و اين خصوصيات كه در نظم قرآنى است و خداوند آن را به آن خصوصيات ، وصف نموده در همه جاى اين كتاب مشهود است .\r\nاشكال استبعاد عقلى : اين حرف ، حرفى خرافى بيش نيست ، بلكه مطلب به عكس است ، زيرا عقل مخالفت نوشته شده را با واقعش ممكن مىداند ، نه اين‌كه موافقت آن دو را بعيد و مخالفت آن را واجب شمارد ، پس هرجا كه دليل و قرينه‌اى باشد بر اين‌كه نوشته شده با واقعش موافق است آن را مىپذيرد\r\n\r\n\r\n","description":"","footnote":"\r\n( 1 ) . سوره حجر : 9 .\r\n( 2 ) . سوره فصلت : 41 - 42 .\r\n","page_name":" 162 ","page_number":162},
  {"content":"\r\n\r\nو ما به جاى يك دليل و يك قرينه دليل‌هايى ارائه داديم كه همه موافقت اين قرآن را با واقعش اثبات مىكردند .\r\nاشكال به مسأله مصحف امير المؤمنين عليه السّلام : صرف جمع‌آورى قرآن كريم توسط على ، امير المؤمنين عليه السّلام و عرضه داشتن بر اصحاب و نپذيرفتن آنان دليل نمىشود بر اين‌كه قرآنى كه آن جناب جمع‌آورى كرده بود مخالف با قرآن ديگران بوده ، و از حقايق اصولى دين و يا فرعى آن چيزى اضافه داشته است ، و بيش از اين احتمال نمىرود كه قرآن آن جناب از نظر ترتيب سوره‌ها و يا آيه‌هاى يك سوره كه به تدريج نازل شده است با قرآن سايرين مخالفت داشته است ، آن هم مخالفتى كه به هيچ‌يك از حقايق دينى برخورد نداشته است .\r\nآرى در دانستن اين خصوصيات فوائدى را از قبيل روشن شدن تاريخ پيدايش معارف و احكام و قصص جزئى كه مقارن نزول بوده‌اند و چگونگى پيشرفت دعوت اسلامى در مدت بيست و سه سال روزگار بعثت و نظاير آنها مىتوان بدست آورد .\r\nولى اگر واقعا قرآن آن حضرت حكمى يا احكامى از دين خدا را مشتمل مىبود كه در قرآن‌هاى ديگر افتاده بوده است ، امير المؤمنين به آن سادگى دست از قرآن خود برنمىداشت ، بلكه به‌طور قطع به وسيله آن به احتجاج مىپرداخت و به مجرد اعراض آنان قانع نمىشد ، هم‌چنان‌كه مىبينيم كه در موارد مختلفى با آنان احتجاج نموده و روايات ، احتجاجات آن حضرت را ضبط نموده و در آن حتى يك مورد هم نقل نشده كه آن جناب درباره امر ولايت و\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nخلافتش و يا در امر ديگرى آيه و يا سوره‌اى خوانده باشد كه در قرآن‌هاى خود آنان نبوده باشد و آن جناب ايشان را به خيانت در قرآن متهم كرده باشد .\r\nممكن است كسى چنين خيال كند كه على عليه السّلام به خاطر حفظ وحدت مسلمين پافشارى نكرد .\r\nدر جواب مىگوييم : اگر مسلمانان ساليان درازى با قرآن انس گرفته بودند جا داشت على عليه السّلام از قرآن خود كه فرضا مخالف آن قرآن‌ها بوده صرف نظر نمايد تا مبادا وحدت مسلمين را شكسته باشد . ولى گفتار ما درباره روز اولى است كه مسلمانان به جمع كردن قرآن پرداخته بودند و هنوز قرآن در دست مردم نبود و در شهرها پخش نشده بود .\r\nو اى كاش مىفهميديم كه چگونه ممكن است ادعا كنيم اين‌همه آياتى كه شايد به قول و ادعاى آنان بالغ بر هزارها آيه باشد همه راجع به امر ولايت بوده و مخالفين آن حضرت آنها را حذف كرده‌اند ؟ ! و يا اصولا آيه‌هايى بوده كه عموم مسلمانان از آن خبرى نداشته‌اند و تنها على عليه السّلام از آن خبردار بوده است ؟ ! چطور چنين جرأتى به خود بدهيم ، با آن‌همه دواعى قوى كه مسلمانان در حفظ قرآن و آن‌همه شوق و رغبتى كه در فراگرفتن آن از خود نشان مىدادند و آن‌همه سعى و كوششى كه رسول خدا صلّى اللّه عليه و آله در تبليغ آيات و رساندن آن به آفاق و تعليم و بيان آن مبذول داشته است ؟ ! با اين‌كه خود قرآن كريم در اين‌باره تصريح كرده كه :  يُعَلِّمُهُمُ الْكِتابَ وَ الْحِكْمَةَ  « 1 » و نيز فرموده :  لِتُبَيِّنَ لِلنَّاسِ ما نُزِّلَ إِلَيْهِمْ  « 2 » آن آياتى كه\r\n\r\n\r\n","description":"","footnote":"\r\n( 1 ) . سوره جمعه : 2 .\r\n( 2 ) . سوره نحل : 44 .\r\n","page_name":" 164 ","page_number":164},
  {"content":"\r\n\r\nاحاديث « 1 » مرسل مىگويند در سوره نساء در ميان جمله  وَ إِنْ خِفْتُمْ أَلَّا تُقْسِطُوا فِي الْيَتامى  و جمله  فَانْكِحُوا ما طابَ لَكُمْ مِنَ النِّساءِ  بوده و به اندازه يك ثلث قرآن يعنى بيش از دو هزار آيه مىشده و افتاده است . و نيز آن آياتى كه محدثين سنى « 2 » گفته‌اند از سوره برائت ساقط شده ، مانند « بسم اللّه » آن و صدها آيه كه سوره مذكور را مساوى با سوره بقره مىكرده « 3 » و اين‌كه سوره احزاب بزرگتر از سوره بقره بوده و دويست آيه از آن ساقط شده است « 4 » . و يا آن آياتى كه روايات مجعوله مذكور مىگويد منسوخ التلاوه شده و جمعى از مفسرين « 5 » اهل سنت هم براى دفاع از يك حديث كه گفته : پاره‌اى از قرآن را خدا از يادها برد و تلاوتش را منسوخ كرد ، پذيرفته‌اند ، كجا رفته‌اند ؟ و چطور گم شده‌اند ، كه حتى يك نفر هم سراغ يكى از آن هزارها را نگرفته است ؟ ! .\r\nو اگر شما هم همان حديث را سند قرار دهيد ، و بگوييد : خدا از يادها برده است ، مىپرسيم : از ياد بردن خدا چه معنا دارد ؟ و مقصود از نسخ تلاوت چه مىتواند باشد ؟ آيا نسخ تلاوت به خاطر اين بوده كه عمل به آن آيات منسوخ شده است ؟ پس چرا آيات منسوخه ديگرى كه هم‌اكنون در قرآن كريم است منسوخ التلاوه نشد و تاكنون در قرآن كريم باقى مانده است ، مانند آيه صدقه و آيه نكاح زانيه و زانى ، و آيه عده ، و غير آن ؟\r\n\r\n\r\n","description":"","footnote":"\r\n( 1 ) . تفسير نور الثقلين : 1 / 438 ، ح 34 .\r\n( 2 ) . الاتقان : 1 / 177 .\r\n( 3 ) . الاتقان : 1 / 65 .\r\n( 4 ) . الاتقان : 2 / 25 .\r\n( 5 ) . تفسير فخر رازى : 3 / 231 .\r\n","page_name":" 165 ","page_number":165},
  {"content":"\r\n\r\nو جالب اينجاست كه اين گروه « 1 » آيات منسوخ التلاوه را دو قسم مىكنند :\r\nيكى آنها كه هم تلاوتش نسخ شده و هم عمل به آن ؛ و قسم ديگر آن آياتى كه تنها تلاوتش نسخ شده است مانند آيه رجم .\r\nو يا به خاطر اين بوده كه واجد صفات كلام خدايى نبوده و بدين جهت خداوند خط بطلان بر آنها كشيده ، و از يادهايشان برده است .\r\nاگر چنين بود پس در حقيقت جزء كلام خدا و كتاب عزيز كه  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ  نبوده ، منزه از اختلاف نبود ، قول فصل و هادى به سوى حق و به سوى صراط مستقيم ، و معجزه‌اى كه بتوان با آن تحدى نمود و . . . نبوده است ، و كوتاه ، سخن بگو قرآن نبوده ، زيرا خداى تعالى قرآن را به صفاتى معرفى نموده است كه آن را نازل شده از لوح محفوظ ، و نيز آن را كتاب عزيزى خوانده كه در عصر نزولش و در اعصار بعد تا قيام قيامت باطل در آن راه ندارد ، و آن را قول فصل ، هدايت ، نور ، فرقان ميان حق و باطل ، معجزه و . . . ناميده است .\r\nآيا با چنين معرفى باز هم مىتوانيم بگوييم اين آياتى كه قرآن را معرفى مىكند مخصوص به پاره‌اى از قرآن بوده كه هم‌اكنون در دست ما است ، و تنها اين باقيمانده از يادها نمىرود ، و منسوخ التلاوه و دستخوش بطلان نمىشود ؟ آيا تنها اين باقيمانده است كه قول فصل ، هدايت ، نور ، فرقان ، و معجزه جاودانه است ؟\r\nو يا مىگوييد منسوخ التلاوه شدن و فراموش شدن بطلان نيست ؟ چطور بطلان نيست ؟ ! مگر بطلان غير از اين است كه كلام ناقصى از اثر و خاصيت\r\n\r\n\r\n","description":"","footnote":"\r\n( 1 ) . تفسير فخر رازى : 3 / 230 ؛ الاتقان : 2 / 22 - 24 .\r\n","page_name":" 166 ","page_number":166},
  {"content":"\r\n\r\nبيفتد و هيچ‌چيز نتواند آن را اصلاح نموده و براى ابد از كار بيفتد ؟ و آيا با اين‌كه براى ابد از كار افتاده باز هم ذكر و يادآورنده خداست .\r\nپس حق همين است كه به خود جرأت داده براى رهايى از اين‌همه غلط بگوييم رواياتى كه از طرق شيعه و سنى در تحريف و يا نسخ تلاوت رسيده به خاطر مخالفتش با كتاب خدا ، مردود است .\r\nاشكال به روايات همانندى امت اسلام با امت‌هاى پيشين : اين اخبار مورد قبول است ، و حرفى در آنها نيست ، و اتفاقا اخبار بسيارى است كه شايد به حد تواتر هم برسد ، ولى به شهادت وجدان و ضرورت اين اخبار دلالت بر يكسان بودن در همه جهات ندارد .\r\nپس ناگزير بايد بپذيريد كه اين مشابهت در پاره‌اى امور آن هم از نظر نتيجه و اثر است ، نه از نظر عين حادثه . پس به فرضى هم كه قبول كنيم كه اين روايات تحريف كتاب را هم شامل مىشود ، مىگوييم ممكن است مشابهت امت اسلام با امت بنى اسرائيل در اين مساله از جهت نتيجه تحريف يعنى حدوث اختلاف و تفرقه و انشعاب به مذاهب مختلف باشد ، به نحوى كه اين مذهب آن مذهب را تكفير كند . هم‌چنان كه در روايات بسيارى كه بعضى ادعاى تواتر آنها را كرده‌اند آمده كه به زودى امت اسلام به هفتاد و سه فرقه منشعب مىشود ، هم‌چنان كه امت نصارى به هفتاد و دو فرقه و امت يهود به هفتاد و يك فرقه منشعب شد « 1 » .\r\nو اين هم پر واضح است كه همه فرقه‌هاى مذكور از امت‌هاى سه‌گانه ، مذهب خود را مستند به كتاب خدا مىدانند ، و اين نيست مگر به خاطر\r\n\r\n\r\n","description":"","footnote":"\r\n( 1 ) . خصال صدوق : 2 / 372 ، ح 30 .\r\n","page_name":" 167 ","page_number":167},
  {"content":"\r\n\r\nاين‌كه كلمات را از جاى خود تحريف نموده‌اند ، و قرآن كريم را به رأى خود تفسير كرده ، و به اخبار وارده در تفسير آيات - ولو هرچه باشد - اعتماد كرده‌اند بدون اين‌كه براى تشخيص صحيح از سقيم آن ، به خود قرآن عرضه كرده باشند .\r\nو كوتاه سخن ، اصل روايات داله بر اين‌كه ميان دو امت مشابهت و مماثلت است به هيچ‌وجه دلالت بر تحريف ، آن‌طور كه آنان ادعا مىكنند ندارد .\r\nبله ، در بعضى از آنها تصريح شده به اين‌كه قرآن تغيير و اسقاط و تحريف مىشود ، ولى گفتيم كه اين دسته از اخبار علاوه بر ضعفش به خاطر مخالفت كتاب مردود است .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\nنزول قرآن « 1 »\r\nسور و آيات قرآن مجيد يك جا نزول نشده است ، اين مطلب علاوه بر تاريخ قطعى كه به نزول تدريجى قرآن مجيد در امتداد بيست و سه سال مدت دعوت پيغمبر اكرم صلّى اللّه عليه و آله شهادت مىدهد ، از مضامين خود آيات نيز روشن است .\r\nخداى متعال مىفرمايد :  وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا  « 2 » . در قرآن مجيد ناسخ و منسوخ هست و آياتى است كه ارتباط تام به قصص و حوادثى دارد كه هرگز در يك زمان جمع نمىشوند تا آيات مربوط به آنها يك‌جا نازل شده درباره آنها گفتگو پردازد .\r\n\r\nفرق بين انزال و تنزيل و اشاره به وجه تسميه قرآن\r\nكلمه نزول به معناى پايين آمدن و وارد شدن از نقطه بلند است . و فرق ميان انزال و تنزيل اين است كه انزال به معناى نازل كردن دفعى و يك پارچه است ، و تنزيل به معناى نازل كردن تدريجى است . و كلمه « قرآن » اسم كتابى است كه خداى تعالى آن را بر پيامبر گراميش محمد صلّى اللّه عليه و آله نازل كرده ، و به اين جهت آن را قرآن ناميده كه قبلا از جنس خواندنىها نبود ، و به منظور اين‌كه درخور فهم بشر شود نازلش كرد و در نتيجه كتابى خواندنى شد ، چنان‌كه\r\n\r\n\r\n","description":"","footnote":"\r\n( 1 ) . ترجمه الميزان : 1 / 26 ؛ 2 / 18 ؛ 2 / 24 ؛ 13 / 305 ؛ 15 / 294 ؛ قرآن در اسلام : 113 ؛ 145 .\r\n( 2 ) . سوره اسراء : 106 .\r\n","page_name":" 169 ","page_number":169},
  {"content":"\r\n\r\nفرمود :  إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ  « 1 » و اين كلمه هم بر مجموع قرآن اطلاق مىشود و هم بر اجزاى آن .\r\n\r\nمراد از نزول قرآن در ماه رمضان و نقد و بررسى اقوال مختلف درباره تدريجى يا دفعى بودن نزول آن\r\nآيه شريفه  شَهْرُ رَمَضانَ الَّذِي أُنْزِلَ فِيهِ الْقُرْآنُ  « 2 » دلالت دارد بر اين‌كه قرآن يك‌پارچه در ماه رمضان نازل شده ، از سوى ديگر ظاهر آيه شريفه :  وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا  « 3 » دلالت دارد بر اين‌كه قرآن كريم به تدريج و در مجموع مدت دعوت رسول خدا صلّى اللّه عليه و آله - يعنى در مدت تقريبا بيست و سه سال - نازل شده است . تاريخ هم مؤيد اين معنا است ، و از همين جهت بعضى گمان كرده‌اند كه آيه مورد بحث با اين آيه منافات دارد .\r\nبعضى در پاسخ گفته‌اند : قرآن كريم دو بار نازل شده ، يك‌بار در ماه رمضان به طور يك پارچه به آسمان دنيا نازل شد و بار ديگر از آسمان دنيا به تدريج بر زمين نازل شده است . اين پاسخى است كه مفسرين نامبرده آن را از روايات گرفته‌اند .\r\nولى بعضى ديگر به اين مفسرين اشكال كرده‌اند كه در آيه مورد بحث كه تعبير به انزال - يعنى نازل شدن يك پارچه - فرموده دنبالش فرموده :  هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ  به اين منظور نازل شده كه بايد هدايتگر\r\n\r\n\r\n","description":"","footnote":"\r\n( 1 ) . سوره زخرف : 3 .\r\n( 2 ) . سوره بقره : 185 .\r\n( 3 ) . سوره اسراء : 106 .\r\n","page_name":" 170 ","page_number":170},
  {"content":"\r\n\r\nمردم و فارق ميان حق و باطل باشد ، و دلائلى روشن از هدايت ارائه دهد ، و اين معنا با نازل شدن به آسمان دنيا نمىسازد ، چون بنابراين تفسير قرآن كريم سال‌ها در آسمان دنيا بود ، درحالىكه هدايتگر براى مردم نبود .\r\nبعضى ديگر از اين ايراد پاسخ داده‌اند به اين‌كه هدايت بودن قرآن البته به اين معنا كه مىتواند هادى مردم باشد و مردم را از ضلالت نجات دهد و فارق ميان حق و باطل باشد ، معنايى است كه منافات ندارد با اين‌كه چند سالى در آسمان دنيا بدون هدايت فعلى و خلاصه راكد مانده باشد ، تا وقتى زمان به كار افتادنش رسيد از آسمان به زمين نازل گردد ، و نظائر آن بسيار است ، مانند قوانينى كه از مجلس قانونگذارى گذشته تا هروقت زمان به كار بردن فلان ماده‌اش رسيد آن را به كار ببرند ، و از قوه به فعليت درآورند .\r\nاين بود پرسش و پاسخ‌هايى كه پيرامون آيه كرده‌اند ، ولى حق مطلب اين است كه حكم قوانين و دستورات با حكم خطاباتى كه متوجه اشخاص مىشود فرق دارد ، در خطابات بايد قبل از صدور خطاب مخاطبى باشد ، هر چند به مدتى اندك آن‌گاه به او خطاب كنند ، و معنا ندارد خطاب از مقام تخاطب جلوتر باشد ، و در قرآن كريم از اين خطاب‌ها بسيار است ، مانند خطاب در آيه :   قَدْ سَمِعَ اللَّهُ قَوْلَ الَّتِي تُجادِلُكَ فِي زَوْجِها وَ تَشْتَكِي إِلَى اللَّهِ وَ اللَّهُ يَسْمَعُ تَحاوُرَكُما   « 1 » و خطاب در آيه :  وَ إِذا رَأَوْا تِجارَةً أَوْ لَهْواً انْفَضُّوا إِلَيْها وَ تَرَكُوكَ قائِماً  « 2 » و آيه :  رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى \r\n\r\n\r\n","description":"","footnote":"\r\n( 1 ) . سوره مجادله : 1 .\r\n( 2 ) . سوره جمعه : 11 .\r\n","page_name":" 171 ","page_number":171},
  {"content":"\r\n\r\n نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا  « 1 » كه در اين سه آيه و امثال آن خطاب‌ها متوجه مخاطبينى است كه قبل از خطاب وجود داشته‌اند .\r\nعلاوه بر اين‌كه در قرآن كريم ناسخ و منسوخ هست و معنا ندارد كه ناسخ و منسوخ هردو در يك زمان نازل شوند .\r\nبعضى از مفسرين پاسخ داده‌اند كه مراد از نزول قرآن در ماه رمضان نزول آن قسمتى از قرآن است كه در رمضان نازل شده است .\r\nولى اين جواب هم درست نيست ، زيرا مشهور در نزد مفسرين اين است كه رسول خدا صلّى اللّه عليه و آله كه مبعوث به قرآن بوده در روز بيست و هفتم از ماه رجب مبعوث شده ، و بين رجب تا رمضان بيش از يك ماه فاصله است ، آن‌وقت چگونه ممكن است در اين مدت بعثت آن جناب از نزول قرآن خالى باشد .\r\nاز اين هم كه بگذريم آيه‌هاى اول سوره علق شهادت مىدهد كه اين سوره اولين سوره‌اى بوده كه نازل شده ، و در اولين روز بعثت نازل شده ، و همچنين سوره مدثر شهادت مىدهد كه در روزهاى اول دعوت نازل شده ، و به هرحال بسيار بعيد است كه اولين آيه نازل ، در ماه رمضان باشد . علاوه بر اين‌كه جمله مورد بحث كه مىفرمايد :  شَهْرُ رَمَضانَ الَّذِي أُنْزِلَ فِيهِ الْقُرْآنُ  دلالت صريحى ندارد بر اين‌كه مراد از قرآن اولين قسمت نازل آن باشد ، پس حمل آيه بر اولين جزء نازل آن حملى است بدون دليل .\r\nو نظير اين آيه در دلالت بر اين‌كه قرآن در يك زمان نازل شده آيه :   وَ الْكِتابِ الْمُبِينِ إِنَّا أَنْزَلْناهُ فِي لَيْلَةٍ مُبارَكَةٍ إِنَّا كُنَّا مُنْذِرِينَ   « 2 » و آيه :   إِنَّا أَنْزَلْناهُ فِي  \r\n\r\n\r\n","description":"","footnote":"\r\n( 1 ) . سوره احزاب : 23 .\r\n( 2 ) . سوره دخان : 3 .\r\n","page_name":" 172 ","page_number":172},
  {"content":"\r\n\r\n  لَيْلَةِ الْقَدْرِ   « 1 » مىباشد چون‌كه از اين آيات برمىآيد همه قرآن در يك زمان نازل شده ، و ظاهر آنها نمىسازد با اين‌كه منظور نزول اولين قسمت نازل آن باشد ، و يا منظور اولين روز انزال آن باشد ، قرينه‌اى هم در كلام نيست كه به خاطر آن قرينه بتوانيم دست از ظاهر آن برداريم .\r\nآنچه از تدبر در آيات كتاب برمىآيد مطلبى ديگر غير از همه اين مطالب است ، چون در آياتى كه مىگويد قرآن در ماه رمضان و يا در شبى از شب‌هاى آن نازل شد تعبير به انزال آمده ، كه دلالت بر نازل كردن يكپارچه قرآن دارد ، و در هيچ‌يك از آنها تعبير به تنزيل نيامده ، مثلا يك‌جا فرموده :  شَهْرُ رَمَضانَ الَّذِي أُنْزِلَ فِيهِ الْقُرْآنُ  « 2 » جاى ديگر فرموده :     حم وَ الْكِتابِ الْمُبِينِ إِنَّا أَنْزَلْناهُ فِي لَيْلَةٍ مُبارَكَةٍ     « 3 » ، و در جاى ديگر فرموده :   إِنَّا أَنْزَلْناهُ فِي لَيْلَةِ الْقَدْرِ   « 4 » .\r\nو اين تعبير و نازل شدن يكپارچه به دو اعتبار مىتواند باشد :\r\nيكى به اعتبار اين‌كه مجموع و روى هم رفته قرآن و يا بعضى از آن يكپارچه و يك‌دفعه نازل شده ، هرچند كه تك‌تك آياتش به تدريج نازل شده باشد ، هم‌چنان‌كه در مورد باران با اين‌كه قطره‌قطره نازل مىشود ، ولى به اعتبار اين‌كه مجموع باران‌ها و قطرات مفيد فائده بوده تعبير مىكند به اين‌كه\r\n\r\n\r\n","description":"","footnote":"\r\n( 1 ) . سوره قدر : 1 .\r\n( 2 ) . سوره بقره : 185 .\r\n( 3 ) . سوره دخان : 3 .\r\n( 4 ) . سوره قدر : 1 .\r\n","page_name":" 173 ","page_number":173},
  {"content":"\r\n\r\n كَماءٍ أَنْزَلْناهُ مِنَ السَّماءِ  « 1 » و نيز به همين اعتبار فرموده :  كِتابٌ أَنْزَلْناهُ إِلَيْكَ مُبارَكٌ لِيَدَّبَّرُوا آياتِهِ  « 2 » .\r\nدوم به اعتبار اين‌كه كتاب ما وراى آنچه ما با فهم عادى خود از آن مىفهميم ، كه معلوم است فهم عادى ما مستلزم آن است كه آياتش را جداجدا تدبر كنيم ، و خود هم جداجدا و به تدريج نازل شود ، حقيقت ديگرى دارد كه به لحاظ آن حقيقت امرى واحد و غير تدريجى است ، و نزولش به انزال - يك دفعه - است ، نه تنزيل ( نزول به تدريج ) .\r\nو همين اعتبار دومى از آيات كريمه قرآن استفاده مىشود مانند آيه :   كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ   « 3 » چون كلمه   أُحْكِمَتْ   از احكام است و احكام در مقابل تفصيل است ، و تفصيل عبارت است از اين‌كه كتاب را فصل‌فصل و قطعه‌قطعه كنند ، در نتيجه احكام به معناى آن است كه به نحوى باشد كه جزءجزء نداشته و اجزايش از يكديگر متمايز نباشد ، چون همه‌اش به يك معنا برمىگردد ، كه آن معنا جزء و فصل ندارد و آيه شريفه صريح است در اين‌كه اين تفصيل كه ما امروز در قرآن مشاهده مىكنيم تفصيلى است كه بعدها به قرآن داده شده ، و گرنه در آغاز محكم و بدون جزء و فصل بوده است .\r\nاز اين آيه روشن‌تر ، آيه   وَ لَقَدْ جِئْناهُمْ بِكِتابٍ فَصَّلْناهُ عَلى عِلْمٍ هُدىً وَ رَحْمَةً لِقَوْمٍ يُؤْمِنُونَ * هَلْ يَنْظُرُونَ إِلَّا تَأْوِيلَهُ يَوْمَ يَأْتِي تَأْوِيلُهُ يَقُولُ الَّذِينَ نَسُوهُ مِنْ  \r\n\r\n\r\n","description":"","footnote":"\r\n( 1 ) . سوره يونس : 24 .\r\n( 2 ) . سوره : 29 .\r\n( 3 ) . سوره هود : 1 .\r\n","page_name":" 174 ","page_number":174},
  {"content":"\r\n\r\n قَبْلُ قَدْ جاءَتْ رُسُلُ رَبِّنا بِالْحَقِّ  « 1 » و آيه  وَ ما كانَ هذَا الْقُرْآنُ أَنْ يُفْتَرى مِنْ دُونِ اللَّهِ وَ لكِنْ تَصْدِيقَ الَّذِي بَيْنَ يَدَيْهِ وَ تَفْصِيلَ الْكِتابِ لا رَيْبَ فِيهِ مِنْ رَبِّ الْعالَمِينَ  تا آنجا كه مىفرمايد :  بَلْ كَذَّبُوا بِما لَمْ يُحِيطُوا بِعِلْمِهِ وَ لَمَّا يَأْتِهِمْ تَأْوِيلُهُ  « 2 » چه از اين آيات - و مخصوصا آيه شريفه سوره يونس - به خوبى استفاده مىشود كه مسأله تفصيل و جداسازى امرى است كه بعدها بر كتاب خدا عارض شده است و قبلا به اين صورت نبوده است .\r\nپس كتاب به خودى خود چيزى است ، و تفصيلى كه عارض بر آن شده چيزى ديگر ، و كفارى كه كتاب را تكذيب كردند تكذيبشان مربوط به تفصيل كتاب است ، و ناشى از اين است كه فراموش كردند اين تفصيل به چه چيز برگشت مىكند و به زودى در قيامت مىفهمند و جز فهميدن چاره‌اى ندارند ، آن‌وقت پشيمان مىشوند درحالىكه پشيمانى سودى برايشان نداشته ، و راه گريزى هم ندارند . و اين آيه اشعارى هم به اين معنا دارد كه كتاب اصلى تأويل كتاب خواندنى - يعنى قرآن - است .\r\nاز آيه مورد بحث روشن‌تر اين آيه شريفه است :      حم وَ الْكِتابِ الْمُبِينِ * إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ * وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ      « 3 » چون اين آيه ظهور در اين معنا دارد كه قرآن قبلا در كتاب مبينى بوده كه خواندنى و عربى نبوده ، و بعدها خواندنى و عربى شده ، و لباس الفاظ آن‌هم به واژه عربيت پوشيده ، تا مردم آن را بفهمند و گرنه همين كتاب قبلا در ام\r\n\r\n\r\n","description":"","footnote":"\r\n( 1 ) . سوره اعراف : 52 - 53 .\r\n( 2 ) . سوره يونس : 39 - 37 .\r\n( 3 ) . سوره زخرف : 1 - 4 .\r\n","page_name":" 175 ","page_number":175},
  {"content":"\r\n\r\nالكتاب ، كه نزد خدا مقامى بلند داشته است ، بوده مقامى كه دست خرد بدان نمىرسد ، كتابى كه حكيم است ، يعنى مانند كتاب قرآن آيه‌آيه و سوره‌سوره نيست .\r\nو آيات شريفه       فَلا أُقْسِمُ بِمَواقِعِ النُّجُومِ * وَ إِنَّهُ لَقَسَمٌ لَوْ تَعْلَمُونَ عَظِيمٌ * إِنَّهُ لَقُرْآنٌ كَرِيمٌ ، فِي كِتابٍ مَكْنُونٍ * لا يَمَسُّهُ إِلَّا الْمُطَهَّرُونَ * تَنْزِيلٌ مِنْ رَبِّ الْعالَمِينَ       « 1 » نيز در سياق آيه سوره زخرف است ، چون از ظاهر آن به خوبى بر مىآيد ، قرآن كريم در كتاب مكنون و پنهان از ديد بشر قرار داشته ، در كتابى كه جز پاكان كسى با آن تماس ندارد ، و از آن كتاب كه نزد رب العالمين است نازل شده است ، و اما قبل از نازل شدن موقعيتى در كتاب مكنون داشته ، مكنون از اغيار همان كه در آيه سوره زخرف ام الكتابش خوانده ، و در سوره بروج لوح محفوظش ناميده و فرموده :   بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ   « 2 » بلكه اين لوح از اين جهت محفوظ است كه دگرگونگى در آن راه ندارد ، و معلوم است قرآنى كه بايد به تدريج نازل شود - چون به عالمى نازل مىشود كه زمان و تدرج بر همه آن حاكم است - هرگز از ناسخ و منسوخ و از تدريج خالى نيست و اين تدرج خود نوعى تبدل است ، پس كتاب مبين كه اصل قرآن است و خالى از تفصيل و تدرج است ، امرى است غير اين قرآن نازل شده ، و قرآن به منزله لباسى است براى آن امر . و همين معنا يعنى اين‌كه قرآن ، نازل شده و بشرى شده كتاب مبين ، كه ما آن را حقيقت كتاب مىناميم ، باشد ، و به منزله لباسى باشد براى اندام صاحب لباس ، و مثال باشد براى حقيقت و نيز به منزله\r\n\r\n\r\n","description":"","footnote":"\r\n( 1 ) . سوره واقعه : 80 .\r\n( 2 ) . سوره بروج : 22 .\r\n","page_name":" 176 ","page_number":176},
  {"content":"\r\n\r\nمثل باشد براى غرض صاحب كلام ، خود مصحح آن است كه احيانا آن حقيقت را هم قرآن بناميم هم‌چنان‌كه در آيه شريفه :   بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ   « 1 » و آياتى ديگر اين تعبير آمده ، و همين نكته باعث مىشود كه آيه :  شَهْرُ رَمَضانَ الَّذِي أُنْزِلَ فِيهِ الْقُرْآنُ  « 2 » ، و آيه   إِنَّا أَنْزَلْناهُ فِي لَيْلَةِ الْقَدْرِ   « 3 » ، و آيه  إِنَّا أَنْزَلْناهُ فِي لَيْلَةٍ مُبارَكَةٍ  « 4 » را كه دلالت دارند بر اين‌كه قرآن يك دفعه نازل شده حمل كنيم بر نازل شدن حقيقت قرآن - يعنى كتاب مبين - بر قلب رسول خدا صلّى اللّه عليه و آله در يك شب ، هم‌چنان‌كه همين قرآن بعد از آن‌كه بشرى و خواندنى و مفصل شد ، تدريجا در مدت بيست و سه سال دعوت نبويه نازل شده است .\r\nاين نزول تدريجى از آيات زير استفاده مىشود :  وَ لا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُهُ  « 5 » و آيات :     لا تُحَرِّكْ بِهِ لِسانَكَ لِتَعْجَلَ بِهِ * إِنَّ عَلَيْنا جَمْعَهُ وَ قُرْآنَهُ * فَإِذا قَرَأْناهُ فَاتَّبِعْ قُرْآنَهُ ثُمَّ إِنَّ عَلَيْنا بَيانَهُ     « 6 » چون از اين آيات برمىآيد كه رسول خدا صلّى اللّه عليه و آله مىدانسته چه آيه‌اى بر او نازل مىشود ، و به همين جهت قبل از آن‌كه وحى آيه‌اى تمام شود او از پيش ، آيه را مىخوانده ، و خداى تعالى از اين كار نهيش فرمود .\r\n\r\n\r\n","description":"","footnote":"\r\n( 1 ) . سوره بروج : 22 .\r\n( 2 ) . سوره بقره : 185 .\r\n( 3 ) . سوره قدر : 1 .\r\n( 4 ) . سوره دخان : 2 .\r\n( 5 ) . سوره طه : 114 .\r\n( 6 ) . سوره قيامت : 15 - 19 .\r\n","page_name":" 177 ","page_number":177},
  {"content":"\r\n\r\nو سخن كوتاه آن‌كه اگر كسى در آيات قرآنى تدبر و دقت كند هيچ چاره‌اى جز اين ندارد كه اعتراف كند به اين‌كه آيات قرآنى دلالت دارد بر اين‌كه اين قرآنى كه تدريجا بر رسول خدا صلّى اللّه عليه و آله نازل شده متكى بر حقيقتى است متعالى و بس بلند كه عقول عامه بشر قاصر از درك آن ، و دست افكار ملوث به لوث هوس‌ها و قذارت‌هاى ماده‌شان از رسيدن به آن حقيقت كوتاه است ، و اين‌كه نخست اين حقيقت بر رسول خدا صلّى اللّه عليه و آله نازل شده بود و به وى تعليم داده بود كه منظورش از كتاب ، كه بعدا تدريجا نازل مىشود ، چيست .\r\nاين آن مطلبى است كه گفتيم با دقت و تدبر از آيات كريمه قرآن به دست مىآيد .\r\nبله ، محدثين كه كارشان تنها نقل حديث است و نيز علماى علم كلام و همچنين علماى مادى اين عصر از آنجا كه منكر ماوراى ماده و محسوسات اند ناگزير شده‌اند اين آيات و نظائر آن را كه دلالت دارند بر اين‌كه مثلا قرآن هدايت و رحمت و نور و روح و مواقع نجوم و كتاب مبين است ، و يا در لوح محفوظ و نازل از ناحيه خدا است ، و يا در صحف مطهره است ، و يا تعبيرات ديگرى كه از قرآن شده ، همه را حمل كنند بر اقسامى از استعاره و مجازگويى ، و با اين عمل خود قرآن را همپايه يك كتاب شعرى كرده‌اند .\r\n\r\nگفتارى در توجيه نزول قرآن در ماه رمضان\r\nبعضى از اهل بحث و تحقيق در معناى اين‌كه چگونه ممكن است قرآن در ماه رمضان نازل شده باشد گفتارى دارد كه خلاصه‌اش چنين است : بدون شك بعثت رسول خدا صلّى اللّه عليه و آله قرين و توأم با نزول اولين بخش قرآن بوده ، و در آن بخش به وى دستور داده كه مردم را تبليغ و انذار كن .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nاز سوى ديگر در اين نيز هيچ شكى نيست كه بعثت و نزول اولين بخش قرآن ، در شب اتفاق افتاده ، براى اين‌كه آيه شريفه :  إِنَّا أَنْزَلْناهُ فِي لَيْلَةٍ مُبارَكَةٍ إِنَّا كُنَّا مُنْذِرِينَ  « 1 » ، صريحا مىفرمايد : قرآن در شب نازل شده است . و باز شكى نيست كه آن شب از شب‌هاى رمضان بوده ، براى اين‌كه در سوره بقره مىفرمايد :  شَهْرُ رَمَضانَ الَّذِي أُنْزِلَ فِيهِ الْقُرْآنُ  « 2 » .\r\nتنها گفتگو در اين است كه منظور اين آيات ، تمام قرآن است يا بعضى از آن ؟\r\nدر پاسخ از اين سؤال مىگوييم : اين‌كه همه قرآن در يك شب نازل نشده ، اما همين كه سوره حمد كه مشتمل بر بسيارى از معارف قرآن است در يك شب نازل شده ، مثل اين است كه همه قرآن در يك شب نازل شده باشد ، و به همين اعتبار مىشود گفت : ما قرآن را در فلان شب نازل كرديم .\r\nپاسخ ديگرى كه مىتوان گفت اين است كه كلمه قرآن - همان‌طور كه بر همه آيات اطلاق مىشود - بر بعض از آن نيز اطلاق مىگردد ، همانطور كه بر ساير كتب آسمانى از قبيل تورات و انجيل و زبور نيز اطلاق مىگردد ، و اين خود اصطلاحى است از قرآن كريم .\r\nآن‌گاه اضافه كرده : كه اولين بخشى كه نازل شده   اقْرَأْ بِاسْمِ رَبِّكَ الَّذِي خَلَقَ . . .   « 3 » است كه در شب بيست و پنجم رمضان نازل شد ، درحالىكه رسول خدا صلّى اللّه عليه و آله در وسط بيابان بود ، و به طرف خانه خديجه مىآمد ، همين كه\r\n\r\n\r\n","description":"","footnote":"\r\n( 1 ) . سوره دخان : 2 .\r\n( 2 ) . سوره بقره : 185 .\r\n( 3 ) . سوره علق : 1 .\r\n","page_name":" 179 ","page_number":179},
  {"content":"\r\n\r\nاين آيات به وى وحى شد . به خاطرش رسيد از جبرئيل بپرسد : چگونه پروردگار خود را ياد كند ، دوباره جبرئيل خود را به وى نشان داد و تعليمش داد كه بگويد :   بِسْمِ اللَّهِ الرَّحْمنِ الرَّحِيمِ الْحَمْدُ لِلَّهِ رَبِّ الْعالَمِينَ   تا آخر سوره حمد ، و سپس كيفيت نماز را به او ياد داد ، و از نظرش غائب شد .\r\nرسول خدا صلّى اللّه عليه و آله به خود آمد در حالى كه اثرى از جبرئيل نيافت ، تنها از آنچه ديده بود ، تعبى و كوفتگى در خود احساس كرد ، تعبى كه همواره بعد از ديدن جبرئيل به او دست مىداد ، و چون اولين‌بار بود كه به چنين منظره‌اى بر مىخورد و نمىدانست كه از طرف خدا مبعوث به نبوت و هدايت خلق شده ، لذا وقتى به خانه درآمد از شدت خستگى آن شب را تا به صبح خوابيد . صبح آن شب مجددا فرشته وحى نزد او برگشت و اين سوره را بر او نازل كرد :    يا أَيُّهَا الْمُدَّثِّرُ * قُمْ فَأَنْذِرْ    « 1 » .\r\nآن‌گاه مفسر نامبرده مىگويد : پس معناى نازل شدن قرآن همين نازل شدن سوره حمد است ، كه در ماه رمضان و مصادف با شب قدر نازل شده است . و اما آنچه در كتب شيعه ديده مىشود كه بعثت در روز بيست و هفتم رجب بوده ، رواياتى است كه علاوه بر اين‌كه جز در بعضى از كتب شيعه كه تاريخ تاليفش جلوتر از قرن چهارم هجرت نيست ، يافت نمىشود مخالف كتاب خدا نيز هست ، چون متوجه شديد كه كتاب خدا نزول قرآن را در ماه رمضان دانسته است .\r\nسپس اضافه مىكند : در اين ميان ، روايات ديگرى هست مؤيد آن روايات كه مىگويد معناى نزول قرآن در ماه رمضان اين است كه قرآن قبل از بعثت\r\n\r\n\r\n","description":"","footnote":"\r\n( 1 ) . سوره مدثر : 2 - 1 .\r\n","page_name":" 180 ","page_number":180},
  {"content":"\r\n\r\nرسول خدا صلّى اللّه عليه و آله يك‌جا از لوح محفوظ به بيت المعمور نازل شد ، و جبرئيل آن را در بيت المعمور به ملائكه املاء كرد ، تا آن‌كه بعد از بعثت به تدريج بر رسول خدا صلّى اللّه عليه و آله نازل شد .\r\nو اين روايات اوهامى است خرافى كه دست اجانب آنها را با روايات اسلام آميخته كرده و به چند جهت مردود است :\r\n1 . مخالف كتاب خدا هستند ؛\r\n2 . لوح محفوظ را جزء ماوراى طبيعت دانسته ، درحالىكه لوح محفوظ عبارت است از عالم طبيعت و بيت المعمور عبارت است از كره زمين ، كه با سكونت بشر معمور و آباد گشت .\r\n\r\nاشكال بر اين گفتار\r\nاولا : اين افسانه كه وى از پيش خود درباره بعثت درست كرده و يا اين‌كه گفته اولين بخش نازل شده چيست   اقْرَأْ بِاسْمِ رَبِّكَ   وقتى نازل شد كه رسول خدا صلّى اللّه عليه و آله در راه بود ، و بعد از آن سوره حمد نازل شد ، و آن‌گاه نماز را به آن جناب تعليم داده و آن حضرت داخل خانه شد و از خستگى به خواب رفت ، و صبح آن شب سوره مدثر نازل شده ، امر به تبليغش نمود ، همه اينها مطالبى است كه نه آيه محكمه دلالت بر آن دارد ، و نه سنت قائمه ، بلكه تنها و تنها قصه‌اى است تخيلى كه نه با كتاب موافق است و نه با حديث ، و بيان ناسازگاريش خواهد آمد .\r\nو ثانيا : وى گفته به طور مسلم بعثت و نزول قرآن و امر به تبليغ هرسه مقارن هم اتفاق افتاد ، و در مقام تفسير و توضيح اين سخن گفته است : نبوت با نزول قرآن آغاز شد و رسول خدا صلّى اللّه عليه و آله تنها در يك شب نبى و غير رسول بود ، و صبح\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nهمان شب به مقام رسالت هم رسيد ، چون سوره مدثر او را امر به تبليغ نمود ، ولى اين مفسر هرگز نمىتواند برطبق گفته‌هاى خود دليلى از كتاب يا سنت بياورد .\r\nو عجب اينجا است كه مسأله را از مسلمات گرفته ، درحالىكه چنين نيست .\r\nاما از نظر سنت مسلم نيست ، براى اين‌كه كتب سنت - چه آنها كه علماى اهل سنت تأليف كرده‌اند ، و چه آنها كه علماى اماميه تأليف كرده‌اند - همه بعد از دو قرن و بيشتر از عصر رسول خدا صلّى اللّه عليه و آله تدوين شده‌اند ، هرچند كه مفسر نامبرده اين اشكال را منحصرا به كتب شيعه وارد دانسته ، ولى تمامى كتب عامه نيز اين‌طور بوده‌اند ، اگر در روايات شيعه دسيسه شده باشد ، در روايات عامه نيز شده است .\r\nو اما كتب تاريخ علاوه بر اين‌كه متعرض اين جزئيات نشده ، احتمال دسيسه در آنها بيشتر است ، و اگر بيشتر هم نباشد ، لااقل مانند كتب حديث در معرض آن بوده است .\r\nو اما كتاب خدا كه براى هراهل فنى روشن است كه دلالت آيات آن بر مساله بعثت ، قاصرتر از دلالت روايات است ، بلكه مىتوان گفت آيات قرآن ، بر خلاف آنچه مفسر نامبرده در مساله بعثت گفته دلالت دارد ، و رسما افسانه و بافته‌هاى او را تكذيب مىكند . چون سوره علق - به‌طورى كه اهل حديث گفته‌اند و به شهادت پنج آيه اول آن - اولين سوره‌اى بوده كه بر رسول خدا صلّى اللّه عليه و آله نازل شده و احدى از مفسرين نگفته و حتى احتمالش را هم نداده كه تكه تكه نازل شده باشد ، و حداقل احتمال مىدهيم كه يك‌باره نازل شده باشد ،\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nمشتمل بر اين نكته است كه رسول خدا صلّى اللّه عليه و آله در انظار مردم نماز مىخوانده ، و بعضى از مردم او را از اين كار نهى مىكردند ، و در مجالس قريش از او بدگويى مىكرده‌اند ، و اگر قبل از سوره علق ، قرآن بر آن جناب نازل نشده بود ، پس رسول خدا صلّى اللّه عليه و آله چگونه نماز مىخوانده ، و در نمازش چه مىگفته است ؟\r\nسوره علق هم از نماز به غير از امر سجده كه دستورى ديگر نداده ، پس معلوم مىشود آن جناب قبل از سوره علق نمازى داشته و كسانى بوده‌اند كه آن جناب را از نماز نهى مىكرده‌اند ، و از نهى خود دست‌بردار نبوده‌اند ، مگر اين‌كه بگويى منظور از اين نمازگزار ، شخصى ديگر غير از رسول خدا صلّى اللّه عليه و آله است ، و اين حرف بطلانش روشن است ، براى اين‌كه در آخر سوره به خود آن جناب خطاب نموده مىفرمايد :  كَلَّا لا تُطِعْهُ  آن كسى را كه به تو مىگويد نماز مخوان اطاعت مكن ، بلكه هم‌چنان خدا را سجده كن ، و به او نزديك شو .\r\nاينك آياتى از همين سوره كه دلالت بر بطلان قول مزبور دارد :            أَ رَأَيْتَ الَّذِي يَنْهى عَبْداً إِذا صَلَّى أَ رَأَيْتَ إِنْ كانَ عَلَى الْهُدى أَوْ أَمَرَ بِالتَّقْوى أَ رَأَيْتَ إِنْ كَذَّبَ وَ تَوَلَّى أَ لَمْ يَعْلَمْ بِأَنَّ اللَّهَ يَرى كَلَّا لَئِنْ لَمْ يَنْتَهِ لَنَسْفَعاً بِالنَّاصِيَةِ ناصِيَةٍ كاذِبَةٍ خاطِئَةٍ فَلْيَدْعُ نادِيَهُ . سَنَدْعُ الزَّبانِيَةَ كَلَّا لا تُطِعْهُ وَ اسْجُدْ وَ اقْتَرِبْ            « 1 »\r\nپس از اين سوره استفاده مىشود كه رسول خدا صلّى اللّه عليه و آله قبل از نازل شدن اولين سوره از قرآن هم نماز مىخوانده ، و خود بر طريق هدايت بوده و احيانا ديگران را هم امر به تقوا مىكرده ، و اين همان نبوت است ، ولى رسالت نيست ، و به همين جهت ، اين وضع آن جناب را انذار نناميده ، پس آن جناب قبل از بعثت\r\n\r\n\r\n","description":"","footnote":"\r\n( 1 ) . سوره علق آيه 1 - 9 .\r\n","page_name":" 183 ","page_number":183},
  {"content":"\r\n\r\nهم نبى بوده ، و نماز مىخوانده ، با اين‌كه هنوز قرآن بر او نازل نشده بود ، و سوره حمد كه جزء نماز است نيامده ، و مأمور به تبليغ نشده بود .\r\nو اما سوره حمد ، مدت‌ها بعد از بعثت نازل شد ، و اگر نزولش بلافاصله بعد از سوره علق بود ، و به قول اين مفسر در قلب رسول خدا صلّى اللّه عليه و آله خطور كرده بود ، جا داشت بفرمايد : \" قل بسم اللّه الرحمن الرحيم ، الحمد للّه رب العالمين . . . \" و يا بفرمايد : \" بسم اللّه الرحمن الرحيم قل الحمد للّه رب العالمين . . . \" .\r\nو نيز لازم بود كه در اين سوره گفتار در جمله  مالِكِ يَوْمِ الدِّينِ  تمام شود ، زيرا بقيه سوره از غرض بيگانه است از طرفى ختم شدن سوره در جمله  مالِكِ يَوْمِ الدِّينِ  از نظر بلاغت قرآن شريف مناسب‌تر و لايق‌تر بود .\r\nبله ، در سوره حجر كه به شهادت مضامين آياتش از سوره‌هاى مكى است فرموده :  وَ لَقَدْ آتَيْناكَ سَبْعاً مِنَ الْمَثانِي وَ الْقُرْآنَ الْعَظِيمَ  « 1 » . و مراد از كلمه سبع مثانى سوره حمد است كه در آيه شريفه در مقابل قرآن عظيم قرار گرفته و اين منتها درجه تجليل و تعظيم از سوره حمد است ولى با همه اين احوال ، سوره حمد قرآن ناميده نشده ، بلكه هفت آيه از آيات قرآن معرفى شده به دليل اين‌كه آيه :  كِتاباً مُتَشابِهاً مَثانِيَ  « 2 » همه قرآن مثانى خوانده شده و در آيه سوره حجر سوره حمد هفت عدد از آن مثانى خوانده شده است . و با اين حال از آنجا كه سوره حجر مشتمل بر نامى از سوره حمد است ، معلوم مىشود سوره حمد قبل از سوره حجر نازل شده است .\r\n\r\n\r\n","description":"","footnote":"\r\n( 1 ) . سوره حجر : 87 .\r\n( 2 ) . سوره زمر : 23 .\r\n","page_name":" 184 ","page_number":184},
  {"content":"\r\n\r\nو نيز از آنجايى كه سوره حجر مشتمل بر آيه   فَاصْدَعْ بِما تُؤْمَرُ وَ أَعْرِضْ عَنِ الْمُشْرِكِينَ إِنَّا كَفَيْناكَ الْمُسْتَهْزِئِينَ . . .   « 1 » مىفهميم كه رسول خدا صلّى اللّه عليه و آله مدتى دست از انذار كشيده بود و در اين آيه مجددا مامور بدان شده كه مىفرمايد :\r\n فَاصْدَعْ  پس از سوره حجر دو چيز استفاده شد : يكى ترك انذار و ديگر نزول سوره حمد قبل از آن ، و شما از كجا ثابت مىكنيد كه نزول حمد قبل از ترك انذار بوده است ؟ !\r\nو اما سوره مدثر و مطالبى را كه مشتمل است چون آيه  قُمْ فَأَنْذِرْ ،  اگر گفته شود : همه آن يك‌باره نازل شده حال آيه :  قُمْ فَأَنْذِرْ  حال آيه  فَاصْدَعْ بِما تُؤْمَرُ  در سوره حجر است و نيز حال جمله  وَ أَعْرِضْ عَنِ الْمُشْرِكِينَ  در سوره حجر حال جمله  ذَرْنِي وَ مَنْ خَلَقْتُ وَحِيداً  در سوره مدثر است و هردو مضمونى نزديك به هم دارند ، از هردو فهميده مىشود اولا كسانى مزاحم دعوت رسول خدا صلّى اللّه عليه و آله بوده‌اند و در ثانى رسول خدا صلّى اللّه عليه و آله مدتى انذار را تعطيل كرده بود .\r\nو چنانچه سوره مدثر قطعه‌قطعه نازل شده ، باز از سياق آن برمىآيد كه تنها صدر آن در آغاز رسالت نازل شده و بقيه بعد از تعطيل انذار آمده است .\r\nو ثالثا اين‌كه مىگويد : رواياتى كه مىگويد قرآن قبل از بعثت و يكپارچه در شب قدر از لوح محفوظ به بيت المعمور نازل شده و بعد از بعثت به تدريج از بيت المعمور بر رسول خدا صلّى اللّه عليه و آله نازل مىشده ، رواياتى است جعلى و خرافى چون مخالف كتاب است و مضمونى مستقيم ندارد ، بلكه مراد از لوح محفوظ\r\n\r\n\r\n","description":"","footnote":"\r\n( 1 ) . سوره حجر : 95 .\r\n","page_name":" 185 ","page_number":185},
  {"content":"\r\n\r\nعالم طبيعت و مراد از بيت‌المعمور كره زمين است ، گفتارى است خطا و افتراء و به دليل اين‌كه\r\nاولا : ظاهر هيچ آيه‌اى از آيات قرآن مخالف با اين روايات نيست و بيانش از نظر خواننده گذشت .\r\nو ثانيا : در روايات نامبرده نفرموده‌اند : قرآن قبل از بعثت ، يك‌جا به بيت المعمور نازل شد ، و كلمه يك‌جا را مفسر نامبرده در اثر دقت نكردن در روايات اضافه كرده است .\r\nو ثالثا : تفسير لوح محفوظ به عالم طبيعت ، تفسيرى است بسيار زشت و خنده‌آور ، و ما نمىدانيم بنا به گفته وى به چه مناسبت عالم طبيعت در كلام خدا لوح محفوظ خوانده شده ؟ ، آيا از اين جهت است كه عالم طبيعت از تغير و دگرگونى محفوظ است كه عالم طبيعت جاى همه دگرگونىها است ، چون عالم حركات است و ذوات موجودات سيال و صفاتشان هرلحظه در تغيير است ؛ و يا از اين جهت لوح محفوظ خوانده شده كه تكوينا و يا تشريعا از فساد و تباهى محفوظ است ، كه اين نيز خلاف واقع است ، براى اين‌كه عالم طبيعت عالم كون و فساد است ؛ و يا بدين جهت بوده كه از اطلاع اغيار محفوظ است يعنى غير اهل اطلاع كسى از اسرار آن آگاه نيست هم‌چنان‌كه آيه شريفه :    إِنَّهُ لَقُرْآنٌ كَرِيمٌ فِي كِتابٍ مَكْنُونٍ لا يَمَسُّهُ إِلَّا الْمُطَهَّرُونَ    « 1 » خبر مىدهد ، كه اين نيز صحيح نيست براى اين‌كه ادراك هرصاحب ادراكى نسبت به عالم طبيعت يكسان است .\r\n\r\n\r\n","description":"","footnote":"\r\n( 1 ) . سوره واقعه آيه 79 .\r\n","page_name":" 186 ","page_number":186},
  {"content":"\r\n\r\nو بعد از همه اين اشكالات ، اشكال مهمى كه به وى وارد است اين است كه اين مفسر در توجيه نازل شدن قرآن در ماه رمضان هيچ وجه صحيحى كه هم در جاى خود صحيح باشد و هم لفظ آيه آن را بپذيرد ، نياورده ، چون خلاصه گفتارش اين شد كه معناى جمله  أُنْزِلَ فِيهِ الْقُرْآنُ  اين است كه « كانما انزل فيه القرآن » يعنى گويا قرآن در ماه رمضان نازل شده و معناى آيه  إِنَّا أَنْزَلْناهُ فِي لَيْلَةٍ  « كانا انزلناه فى ليلة » است ، يعنى گويا ما قرآن را در يك شب نازل كرديم ، و حال آن‌كه نه اهل لغت چنين معنايى از چنين عبارتى مىفهمد ، و نه اهل عرف و آشناى به سياق كلام .\r\nو اگر جايز باشد كسى بگويد : نزول قرآن در شب قدر به خاطر نزول سوره حمد است ، كه مشتمل بر رؤوس مطالب قرآن است ، بايد جايز باشد كه ديگرى بگويد معناى نزول قرآن ، نزول همه آن ، يعنى اجمال معارف آن است بر قلب رسول خدا صلّى اللّه عليه و آله ، و هيچ مانعى هم ندارد كه كسى اين حرف را بزند .\r\n\r\nحكمت نزول تدريجى و تفريق قرآن\r\n وَ قُرْآناً فَرَقْناهُ لِتَقْرَأَهُ عَلَى النَّاسِ عَلى مُكْثٍ وَ نَزَّلْناهُ تَنْزِيلًا  « 1 » .\r\nنزول آيات قرآنى به تدريج و بندبند و سوره‌سوره و آيه‌آيه ، به خاطر تماميت يافتن استعداد مردم در تلقى معارف اصلى و اعتقادى و احكام فرعى و عملى آن است ، و به مقتضاى مصالحى است كه براى بشر در نظر بوده ، و آن اين است كه علم قرآن با عمل به آن مقارن باشد ، و طبع بشر از گرفتن معارف و احكام آن زده نشود ، معارفش را يكى پس از ديگرى درك نمايد تا به سرنوشت\r\n\r\n\r\n","description":"","footnote":"\r\n( 1 ) . سوره اسراء : 106 .\r\n","page_name":" 187 ","page_number":187},
  {"content":"\r\n\r\nتورات دچار نشود ، كه به خاطر اين‌كه يكباره نازل شد ، يهود از تلقى آن سر باز زد ، و تا خدا كوه را بر سرشان معلق نكرد حاضر به قبول آن نشدند .\r\nاين آن معنايى است كه از نظر لفظ آيه با قطع نظر از سياق استفاده مىشود ، ولى از نظر سياق آيات قبلى كه در آن سخنى چون :  حَتَّى تُنَزِّلَ عَلَيْنا كِتاباً نَقْرَؤُهُ  وجود داشت كه پيشنهاد كرده بودند قرآن يكباره نازل شود استفاده مىشود كه منظور از تفريق قرآن اين است كه آن را بر حسب تدريجى بودن تحقق اسباب نزول سوره‌سوره و آيه‌آيه نازل كرديم و پيشنهاد نزول دفعى در قرآن كريم مكرر حكايت شده است مانند آيه :  وَ قالَ الَّذِينَ كَفَرُوا لَوْ لا نُزِّلَ عَلَيْهِ الْقُرْآنُ جُمْلَةً واحِدَةً  « 1 » و نيز آيه :  يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ  « 2 » .\r\nمؤيد اين احتمال ذيل آيه است كه مىفرمايد :  وَ نَزَّلْناهُ تَنْزِيلًا  براى اين‌كه تنزيل به معناى نازل كردن به تدريج است ، و اين با اعتبار دوم سازگارتر است تا اعتبار اول .\r\nو با اين حال اعتبار دوم كه عبارت است از تفصيل قرآن و تفريق آن به حسب نزول ، يعنى نازل كردن بعضى از آن را بعد از بعضى ديگر ، مستلزم اعتبار اول نيز هست ، زيرا اعتبار اول عبارت بود از اين‌كه مقصود از تفريق قرآن تفريق معارف و احكامش باشد نه تفريق آيات و سوره‌اش .\r\n\r\n\r\n","description":"","footnote":"\r\n( 1 ) . سوره فرقان : 32 .\r\n( 2 ) . سوره نساء : 153 .\r\n","page_name":" 188 ","page_number":188},
  {"content":"\r\n\r\nاگر هم منظور از تفريق معناى دوم باشد ، معارف و احكام نيز تفريق خواهد شد ، چون همه از يك حقيقت سرچشمه مىگيرد هم تفريق معارف و هم تفريق آيات و سوره‌ها .\r\nو به همين جهت خداى تعالى كتاب خود را به سوره‌ها و سوره‌هايش را به آيات تفريق نمود ، البته بعد از آن‌كه به لباس واژه عربى ملبسش نمود ، و چنين كرد تا فهمش براى مردم آسان باشد ، هم‌چنان كه خودش فرموده :\r\n لَعَلَّكُمْ تَعْقِلُونَ . * \r\nآن‌گاه آن كتاب را دسته‌دسته و متنوع به چند نوع نموده و مرتبش كرد و سپس يكى پس از ديگرى هركدام را در موقع حاجت بدان و پس از پديد آمدن استعدادهاى مختلف در مردم و به كمال رسيدن قابليت آنان براى تلقى هريك از آنها نازل كرد ، و اين نزول در مدت بيست و سه سال صورت گرفت تا تعليم با تربيت و علم با عمل همسان يكديگر پيش رفته باشند .\r\nبرخى از مفسرين در توجيه نزول تدريجى قرآن وجوهى بيان كرده‌اند :\r\nاول : كتب آسمانى سابق ، اگر يكباره نازل شدند به اين جهت است كه انبياء گذشته سواد داشتند و مىتوانستند بخوانند و بنويسند و لذا احتياجى نبود كه به تدريج نازل شوند ، به خلاف قرآن كريم ، كه چون بر پيغمبرى نازل مىشد كه سواد نداشت و خواندن و نوشتن را نمىدانست ، لذا چاره‌اى جز اين نبود كه قسمت ، قسمت نازل شود و تكرار شود تا آن جناب بتواند حفظ كند .\r\nدوم : كتب آسمانى قبل از قرآن ، دليل بر صحتش و اين‌كه از ناحيه خدا نازل شده اعجازش نبود ، به خلاف قرآن كه دليل صحت آن ، اعجاز و نظم معجزه‌آساى آن است كه تا روز قيامت كسى نمىتواند نظيرش را بياورد و اين\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاعجاز ، در جزءجزء آن حتى در كوتاه‌ترين جزء كه هريك به نام سوره‌اى ناميده شده هست .\r\nو اين هم واضح است كه معجزه بودن يك كتاب ، دائرمدار اين است كه مطابق با مقتضاى حال باشد و چون احوال ، تدريجى و تجددپذير است به ناچار قرآن هم لازم بود به تدريج نازل شود .\r\nسوم : در قرآن كريم ناسخ و منسوخ هست و ممكن نيست ميان آن دو جمع كرد و هردو را يكباره نازل نمود ، چون ناسخ چيزى مىگويد و منسوخ چيزى ديگر ، و با هم منافات دارند . و نيز در قرآن پاسخ‌هايى است از سؤالاتى كه از رسول خدا صلّى اللّه عليه و آله كرده‌اند ، و باز در آن آياتى است كه پاره‌اى از امور را كه رخ مىداده ناشايست دانسته ، و نيز در آن آياتى است كه بعضى از آنچه را كه پيش مىآمده حكايت كرده است و يا از آنچه به زودى و در زمان خود رسول خدا صلّى اللّه عليه و آله رخ مىدهد خبر داده مانند اخبار از فتح مكه و دخول در مسجد الحرام و اخبار از غلبه روم بر فارس ( ايران ) و امثال آن ، به همين جهت حكمت الهى نزول تدريجى قرآن را اقتضا مىكرد .\r\nولى ، هيچ‌يك از اين وجوه آن‌طور قوى نيست كه نزول دفعى قرآن را محال و يا غلط كند .\r\nاما وجه اول : براى اين‌كه بىسواد بودن رسول خدا صلّى اللّه عليه و آله هيچ دلالتى ندارد بر اين‌كه حتما بايد قرآن به تدريج نازل شود ، چون همواره با آن جناب اشخاصى باسواد بودند و ممكن بود قرآن يكباره نازل شود ، ولى آنان كم‌كم براى آن حضرت بخوانند تا حفظ شود .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nعلاوه بر اين ، خداى تعالى به آن جناب وعده داده بود كه قرآن را از ياد نمىبرد و فرموده بود :  سَنُقْرِئُكَ فَلا تَنْسى  « 1 » و نيز فرموده بود :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « 2 » باز فرموده بود :   إِنَّهُ لَكِتابٌ عَزِيزٌ لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ   « 3 » و قدرت خداى تعالى بر حفظ كتابش در دو صورت نزول دفعى و نزول تدريجى ، يكسان است .\r\nاما وجه دوم : آن نيز ، وجه صحيحى نيست ، زيرا همان‌طور كه كتابى كه جزءجزء نازل شده ، اگر به مقتضاى حال باشد بليغ است و الا ، نه ، همچنين كتابى هم كه دفعة نازل شده ، چنانچه در نظم آن رعايت مقتضاى حال شده باشد بليغ است ، و اگر نشده باشد بليغ نيست .\r\nخلاصه ، همان‌طور كه اولى براى خود مقتضاى حالى دارد دومى نيز دارد ، پس بلاغت يك كتاب به نازل شدن تدريجى آن بستگى ندارد ، تا اگر دفعى نازل شود بليغ نباشد .\r\nاما وجه سوم : ناتمامى آن نيز از اين جهت است كه گوينده آن خيال كرده نسخ ، ابطال حكم سابق است ، لذا گفته : نزول دفعى كتابى كه مشتمل بر ناسخ و منسوخ است معقول نيست ، چون بايد به حكم منسوخ مدتى عمل شود بعدا ناسخ نازل شود و آن را نسخ كند ، ولى نسخ ، ابطال نيست بلكه تعيين مدت اعتبار منسوخ است . بنابراين ، چه مانعى دارد كتابى كه مشتمل بر ناسخ و منسوخ است ، يكباره نازل شود ؟ آن‌گاه از ناسخ آن بفهمند كه حكم منسوخ\r\n\r\n\r\n","description":"","footnote":"\r\n( 1 ) . سوره اعلى : 6 .\r\n( 2 ) . سوره حجر : 9 .\r\n( 3 ) . سوره سجده : 41 - 42 .\r\n","page_name":" 191 ","page_number":191},
  {"content":"\r\n\r\nتا فلان مدت اعتبار دارد ، البته اين در صورتى است كه مصلحت هم اقتضاى آن را بكند .\r\nهم‌چنان كه ممكن است بيان حكم مسائلى كه هنوز از آنها سؤالى نشده ، جلوتر نازل شود تا هروقت سؤال شد به آن پاسخ‌ها مراجعه نمايد .\r\nو نيز ، ممكن است انكار و تقبيح پاره‌اى كارها كه هنوز واقع نشده و همچنين حكايت پاره‌اى جريانات كه هنوز رخ نداده است و يا اخبار به بعضى مغيبات ، جلوتر نازل شود . پس ، هيچ‌يك از موانع مذكور مانع نازل شدن دفعى قرآن نيست ، لذا حق همان است كه ما گفتيم و بيانى كه ما در تفسير آيه گذرانديم بيانى است تمام كه با وجود آن ، هيچ احتياجى به اين وجوه نيست .\r\n\r\nتقسيمات قرآن كريم\r\nسور و آيات قرآنى به حسب اختلافاتى كه در محل نزول و زمان نزول و اسباب و شرائطى كه زمينه نزول را فراهم آورده انقساماتى پيدا مىكنند .\r\n1 . برخى از سور و آيات مكى هستند و برخى از آنها مدنى و معمولا آنچه از قرآن قبل از هجرت پيغمبر اكرم صلّى اللّه عليه و آله نازل شده مكى شمرده مىشود و بيشتر سوره‌هاى قرآنى و به‌ويژه سوره‌هاى كوچك از اين قبيل است و آنچه بعد از هجرت نازل شده مدنى خوانده مىشود اگرچه در خارج مدينه و حتى در مكه نازل شده باشد .\r\n2 . برخى از سور و آيات در سفر و برخى در حضر نازل شده‌اند . و همچنين سور و آيات منقسم مىشوند به آنچه در شب يا در روز نازل شده و همچنين به آنچه در صلح يا در جنگ نازل شده و به آنچه در زمين يا در آسمان نازل شده و به آنچه در خلوت يا در ميان مردم نازل شده است .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n3 . برخى از دو سوره‌ها مكررا نازل شده ، چنان‌كه گفته مىشود كه سوره حمد دو مرتبه نازل شده يك مرتبه در مكه و يك مرتبه در مدينه و همچنين برخى از آيات مكررا نازل شده چنان‌كه آيه  فَبِأَيِّ آلاءِ رَبِّكُما تُكَذِّبانِ *  در سوره رحمن سى مرتبه مكرر شده و چنان‌كه دو آيه   إِنَّ فِي ذلِكَ لَآيَةً وَ ما كانَ أَكْثَرُهُمْ مُؤْمِنِينَ وَ إِنَّ رَبَّكَ لَهُوَ الْعَزِيزُ الرَّحِيمُ *   در سوره شعراء هشت فقره تكرار يافته و گاهى يك آيه در بيشتر از يك سوره چنان‌كه آيه  وَ يَقُولُونَ مَتى هذَا الْوَعْدُ إِنْ كُنْتُمْ صادِقِينَ *  در شش سوره مختلف واقع شده است . و همچنين گاهى جمله‌اى معين در جايى آيه كامل و در جاى ديگر جزء آيه است چنان‌كه جمله  اللَّهُ لا إِلهَ إِلَّا هُوَ الْحَيُّ الْقَيُّومُ *  در اول سوره آل عمران آيه كامل و در سوره بقره جزء آيه الكرسى است و غالب سور و آيات يك مرتبه نازل گرديده و از يك محل تعدى نمىكند .\r\nديگر اين‌كه كتاب الهى به اجزايى تقسيم شده كه با آن شناخته مىشود ، مانند سى جزء ، و اين‌كه هرجزئى 4 حزب و هرحزبى 10 عشر دارد ، و امثال آن ، و اين تقسيم‌بندى است كه در قرآن كريم كرده‌اند ، ولى آنچه در خود قرآن مىباشد ، دو تقسيم است : يكى سوره و ديگر تقسيم هرسوره به چند آيه ، و مكرر از آن دو ، اسم برده مثلا فرموده :   سُورَةٌ أَنْزَلْناها   « 1 » و يا فرموده :  قُلْ فَأْتُوا بِسُورَةٍ مِثْلِهِ  « 2 » و همچنين در غير اين دو آيه .\r\nدر لسان رسول خدا و صحابه و ائمه معصومين عليهم السّلام نيز استعمال اين دو كلمه زياد آمده به حدى كه جاى ترديد نمانده كه سوره و آيه دو حقيقت\r\n\r\n\r\n","description":"","footnote":"\r\n( 1 ) . سوره نور : 1 .\r\n( 2 ) . سوره يونس : 38 .\r\n","page_name":" 193 ","page_number":193},
  {"content":"\r\n\r\nقرآنى است و اين سوره‌ها مجموعه‌اى از كلام الهى است كه هريك با بسم اللّه آغاز شده و غرضى را بيان مىكند ، و آن غرض معرف سوره است ، و در هيچ يك اين قاعده تخلف نپذيرفته ، مگر در سوره برائت آن‌هم به حكم پاره‌اى از روايات ائمه اهل بيت عليهم السّلام تتمه آياتى از سوره انفال است ، و نيز سوره   وَ الضُّحى   و   أَ لَمْ نَشْرَحْ   كه با اين‌كه يك سوره هستند يك بسم اللّه در وسط فاصله شده ، و همچنين سوره فيل و ايلاف كه سوره واحدى هستند و يك بسم اللّه در وسط فاصله شده است . البته همه اين موارد استثنايى به حكم رواياتى است كه از ائمه عليهم السّلام رسيده و شيخ آن را در تهذيب به سند خود از شحام از امام صادق عليه السّلام روايت كرده و محقق در شرايع و طبرسى در مجمع البيان آن را به روايت اصحاب ما نسبت داده‌اند « 1 » .\r\n\r\n\r\n","description":"","footnote":"\r\n( 1 ) . مرحوم علامه طباطبايى در جايى ديگر مىنويسد : بعضى [ ر ك : مجمع البيان : 10 / 544 
  ] از اهل سنت گفته‌اند سوره فيل و ايلاف يك سوره‌اند ، هم‌چنان‌كه نظير اين سخن را درباره دو سوره ضحى و   أَ لَمْ نَشْرَحْ   گفته‌اند [ ر ك : مجمع البيان : 10 / 544 
  ] چون بينشان ارتباطى وجود دارد ، و اين نظريه را به مشهور در بين شيعه نسبت داده‌اند ، ولى حق مطلب آن است كه دليلى كه بر آن استناد كرده‌اند ، وحدت را نمىرساند . براى اين‌كه دليل اهل سنت روايتى است كه مىگويد : قرآنى را كه ابى بن كعب نوشته بوده بين اين دو سوره و آن دو سوره بسم اللّه نوشته نبوده است [ مجمع البيان : 10 / 544 
  ] . و روايتى است از عمرو بن ميمون ازدى كه گفته : من نماز مغرب را دنبال عمر بن خطاب خواندم ، او در ركعت اول ، سوره تين را خواند ، و در دوم   أَ لَمْ تَرَ   و   لِإِيلافِ قُرَيْشٍ   را ، بدون اين‌كه بين آن‌دو با گفتن بسم اللّه فاصله بيندازد [ مجمع البيان : 10 / 544 . 
  ]\r\nو بعضى [ روح المعانى : 30 / 338 . 
  ] از روايت اولى پاسخ داده‌اند به اين‌كه معارض است با روايتى كه گفته : در قرآن ابى بن كعب بين آن دو بسم اللّه بوده ، و از دومى پاسخ داده‌اند به اين‌كه بر فرض كه روايت درست باشد ، احتمال دارد راوى حديث بسم اللّه بين آن دو را از\r\n","page_name":" 194 ","page_number":194},
  {"content":"\r\n\r\n\r\n\r\n","description":"","footnote":"\r\nعمر بن خطاب نشنيده باشد ، و يا عمر آن را آهسته خوانده باشد . علاوه بر اين ، روايت مذكور معارض است با روايتى از رسول خدا صلّى اللّه عليه و آله كه فرمود : خداى تعالى قريش را به خاطر هفت خصلت بر ديگران برترى داد ، از آن جمله فرمود : و درباره آنان سوره‌اى نازل شد كه در آن سوره سخن از احدى به جز قريش نرفته است ، و آن سوره لايلاف قريش است . از همه اينها گذشته رواياتى كه دلالت بر جدايى اين دو سوره دارد ، و اين‌كه بين آن دو بسم اللّه قرار دارد متواتر است .\r\nو اما آنهايى كه از شيعه قائل به وحدت اين دو سوره شده‌اند ، استنادشان به روايتى است كه صاحب مجمع آن را از ابى العباس از يكى از دو امام بزرگوار امام باقر و امام صادق عليه السّلام نقل كرده كه فرموده : سوره   أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ   و سوره   لِإِيلافِ قُرَيْشٍ   يك سوره‌اند [ مجمع البيان : 10 / 544 
  ] . و نيز روايتى است كه شيخ در تهذيب به سند خود از علاء از زيد شحام روايت كرده كه گفت : به امام صادق عليه السّلام نماز صبح را اقتدا كرديم ، در نمازش در يك ركعت سوره   وَ الضُّحى   و سوره   أَ لَمْ نَشْرَحْ   را خواند [ تهذيب : 2 / 72 
  ] .\r\nو روايت ديگرى است كه صاحب مجمع البيان از عياشى از مفضل بن عمر از امام صادق عليه السّلام نقل كرده كه گفت : من از آن جناب شنيدم كه مىفرمود در يك ركعت نماز بين دو سوره جمع مكن ، مگر سوره   وَ الضُّحى   و   أَ لَمْ نَشْرَحْ   و سوره   أَ لَمْ تَرَ كَيْفَ   و سوره   لِإِيلافِ قُرَيْشٍ   [ مجمع البيان : 6 / 241 
  ] . و مثل اين روايت را محقق هم در كتاب معتبر از كتاب جامع نوشته احمد بن محمد بن ابى نصر از مفضل نقل كرده است [ معتبر : 178 
  ] .\r\nحال به وضع يك‌يك اين روايات مىرسيم .\r\nاما روايت ابى العباس ، روايتى است ضعيف ، چون در آن رفع شده ، يعنى راويان وسط حديث افتاده‌اند .\r\nو اما روايت زيد شحام غير از سند تهذيب به دو سند ديگر روايت شده ، يكى باز در تهذيب است كه شيخ به سند خود آن را از ابن مسكان از زيد شحام نقل كرده كه گفت : با امام صادق عليه السّلام نماز خوانديم ، در نمازش سوره   وَ الضُّحى   و   أَ لَمْ نَشْرَحْ   را خواند [ تهذيب :\r\n","page_name":" 195 ","page_number":195},
  {"content":"\r\n\r\nنظير اين مطلبى كه درباره سوره‌ها گفتيم در آيه‌ها جريان دارد ، زيرا در كلام خداى تعالى آيه به‌طور مكرر بر قطعه‌اى از كلام الهى اطلاق شده است ،\r\n\r\n\r\n","description":"","footnote":"\r\n2 / 72 
  ] . و سند روايت دوم زيد شحام عبارت است از ابن ابى عمير از بعضى از راويان شيعه از زيد شحام كه گفت : به امامت امام صادق نماز خوانديم ، در ركعت اول سوره   وَ الضُّحى ،   و در دومى سوره   أَ لَمْ نَشْرَحْ   را خواند [ تهذيب : 2 / 72 
  ] .\r\nو اين روايت يعنى صحيحه ابن ابى عمير صريح است در اين‌كه امام دو سوره را در دو ركعت خواندند ، و با وجود اين روايت ديگر ظهورى براى روايت علاء باقى نمىماند ، يعنى ديگر ظهور ندارد در اين‌كه هردو سوره را در يك ركعت خوانده باشد ، چون عبارت آن چنين است : پس الضحى و الم نشرح را در ركعتى خواند . و اين مىسازد با اين‌كه ضحى را در ركعتى و الم نشرح را در ركعتى خوانده باشد . و اما روايت ابن مسكان كه هيچ ظهورى در جمع بين دو سوره در يك ركعت ندارد ، نه ظهور دارد و نه صراحت . و اما اين‌كه بعضى [ وسائل الشيعه : 4 / 743 
  ] روايت ابن ابى عمير را حمل بر نماز نافله كرده‌اند ، درست نيست ، براى اين‌كه در آن عبارت « صلى بنا » آمده ، كه معنايش اين است كه با ايشان نماز جماعت خوانديم ، و نماز نافله را با جماعت نمىشود خواند . و اما روايت مفضل بن صالح كه به آن استدلال كرده‌اند بر وحدت دو سوره ، بر تعدد بيشتر دلالت دارد و اين صريح است در تعدد .\r\nپس حق مطلب آن است كه روايات اگر در اين‌باره دلالتى داشته باشد دلالت دارد بر اين‌كه جائز است دو سوره ضحى و الم نشرح و دو سوره فيل و ايلاف را در يك ركعت نماز واجب خواند ، ولى در غير واجبات نمىتوان خواند . و مؤيد اين دلالت روايت راوندى است كه در كتاب الخرائج و الجرائح خود آن را از داود رقى از امام صادق عليه السّلام نقل كرده ، و در آن آمده :\r\nهمين‌كه فجر طلوع كرد برخاست اذان و اقامه گفت ، و مرا در طرف راست خود به پا داشت ، و در ركعت اول سوره حمد و سوره ضحى را ، و در ركعت دوم حمد و   قُلْ هُوَ اللَّهُ أَحَدٌ   را خواند ، و سپس قنوت گرفت ، و سلام داد آن‌گاه نشست [ وسائل الشيعه : 4 / 744 
  ] . ترجمه تفسير الميزان : 20 / 626 - 628 .\r\n","page_name":" 196 ","page_number":196},
  {"content":"\r\n\r\nمانند :  وَ إِذا تُلِيَتْ عَلَيْهِمْ آياتُهُ زادَتْهُمْ إِيماناً  « 1 » و نيز مانند :  كِتابٌ فُصِّلَتْ آياتُهُ قُرْآناً عَرَبِيًّا  « 2 » .\r\nاز ام سلمه روايت شده كه گفت : رسول خدا آخر هرآيه وقف مىكرد و نيز روايت صحيح آمده كه سوره حمد هفت آيه است « 3 » و از رسول خدا صلّى اللّه عليه و آله روايت شده كه فرمود : سوره ملك سى آيه است « 4 » ، و همچنين رواياتى ديگر كه درباره عدد آيه‌هاى هرسوره قرآن از رسول خدا صلّى اللّه عليه و آله نقل شده است .\r\nو آنچه كه دقت در تقسيم‌بندى طبيعى كلام عرب به فصول و قطعه‌هاى جداى از هم ، و مخصوصا در كلمات مسجع آن ، و نيز آنچه كه تدبر در روايات وارده از رسول خدا صلّى اللّه عليه و آله و اهل بيتش در خصوص عدد آيات وارد شده اقتضاء مىكند ، اين است كه يك آيه از قرآن كريم يك قطعه از كلام خداست كه حقش اين است كه بر آن يك قطعه اعتماد و تكيه نموده و در تلاوت ، آن را از قبل و بعدش جدا كرد .\r\nو اين قطعات به اختلاف سياق‌ها و مخصوصا در سياق‌هاى مسجع مختلف مىشود ، چه بسا يك كلمه به تنهايى به خاطر سجع آخرش يك آيه به حساب آيد ، مانند كلمه :  مُدْهامَّتانِ  و چه بسا آيه دو كلمه يا بيشتر باشد ، خواه كلام تام باشد يا ناقص ، مانند   الرَّحْمنُ    عَلَّمَ الْقُرْآنَ   خَلَقَ الْإِنْسانَ   عَلَّمَهُ الْبَيانَ  و مانند     الْحَاقَّةُ مَا الْحَاقَّةُ وَ ما أَدْراكَ مَا الْحَاقَّةُ     و چه\r\n\r\n\r\n","description":"","footnote":"\r\n( 1 ) . سوره انفال : 2 .\r\n( 2 ) . سوره سجده : 3 .\r\n( 3 ) . الدر المنثور : 4 / 207 .\r\n( 4 ) . تفسير عياشى ، ج 1 ، ص 19 ، ح 3\r\n","page_name":" 197 ","page_number":197},
  {"content":"\r\n\r\nبسا كه يك آيه بسيار طولانى باشد ، مانند آيه پيرامون قرض دادن و گرفتن كه آيه 282 از سوره بقره است .\r\n\r\nعدم توقيفيت نام سور\r\nتسميه سوره را گاهى با اسمى كه در آن سوره واقع يا موضوعى كه از آن بحث كرده مىكند ، چنان‌كه گفته مىشود : سوره بقره ، سوره آل عمران ، سوره اسراء ، سوره توحيد و چنان‌كه در قرآن‌هاى قديمى بسيار ديده مىشود كه در سر سوره مىنويسند : سورة تذكر فيها البقرة و سورة يذكر فيها آل عمران . و گاهى جمله‌اى از اول سوره ذكر نموده ، معرف آن سوره قرار مىدهند ، چنان‌كه گفته مىشود : سوره اقراء باسم ربك و سوره لم يكن و نظائر اينها . و گاهى با وصفى كه سوره دارد به معرفى آن مىپردازند چنان‌كه گفته مىشود :\r\nسوره فاتحة الكتاب ، سوره ام الكتاب و سبع مثانى ، سوره اخلاص ، سوره نسبة الرب و نظائر اينها .\r\nاين روش‌ها به شهادت آثارى كه در دست است ، در صدر اسلام نيز دائر بوده است و حتى در اخبار نبويه در زبان پيغمبر اكرم صلّى اللّه عليه و آله تسميه سور قرآن مانند سوره بقره و سوره آل عمران و سوره هود و سوره واقعه بسيار ديده مىشود و از ين روى مىتوان گفت : بسيارى از اين نام‌ها در عصر پيغمبر اكرم صلّى اللّه عليه و آله در اثر كثرت استعمال تعين پيدا كرده و هيچ‌گونه جنبه توقيف شرعى ندارند .\r\n\r\nعدد سوره‌ها و آيات قرآن كريم\r\nتعداد سوره‌هاى قرآن ، صد و چهارده عدد است ، و بر همين عدد ، قرآن‌هاى موجود در ميان مسلمين تدوين شده و اين قرآنها مطابق قرآنى است كه عثمان\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nجمع‌آورى نموده ، و ما قبلا از ائمه معصومين عليهم السّلام نقل كرديم كه فرمودند : سوره برائت سوره‌اى مستقل نيست ، بلكه متمم سوره انفال است ، و همچنين   وَ الضُّحى   و   أَ لَمْ نَشْرَحْ   يك سوره و فيل و ايلاف يك سوره هستند .\r\nو پيرامون تعداد آيه‌هاى قرآن بايد گفت : در اين خصوص نص متواترى نرسيده كه يك‌يك آيه‌ها را معرفى كند ، و هريك را از ديگرى متمايز سازد .\r\nروايات محدودى هم كه رسيده به خاطر خبر واحد بودن قابل اعتماد نيستند ، و روشن‌ترين علت بر نبودن دليل معتبر ، اختلاف اهل مكه ، مدينه ، شام ، بصره و كوفه است ، كه درباره تعداد آيات اعداد متفاوتى ارائه كرده‌اند .\r\nدر عدد مجموع آيات قرآنى چنان‌كه از ابو عمرو دانى « 1 » منقول است شش قول است :\r\nبرخى گفته‌اند مجموع آيات قرآنى شش هزار آيه است و گفته شده شش هزار و دويست و چهار آيه و گفته شده شش هزار و دويست و چهارده آيه و گفته شده شش هزار و دويست و نوزده آيه و گفته شده شش هزار و دويست و بيست و پنج آيه و گفته شده شش هزار و دويست و سى و شش آيه است .\r\nو ازين شش قول دو قول از آن قراء اهل مدينه و چهار قول از آن قراء چهار شهر ديگر كه مصحف عثمانى را داشتند ( مكه و مدينه و بصره و شام ) مى باشد . اهل هريك ازين شش قول عدد خود را از راه روايت به عصر صحابه مىرسانند و آن‌گاه آن را روايت موقوفه شمرده به پيغمبر اكرم نسبت مىدهند و از اين‌روى جمهور عدد آيات و تشخيص آيه را توفيقى مىدانند .\r\n\r\n\r\n","description":"","footnote":"\r\n( 1 ) . الاتقان : 1 / 68 .\r\n","page_name":" 199 ","page_number":199},
  {"content":"\r\n\r\nعدد اهل مدينه « 1 » دو عدد است يكى عدد ابى جعفر يزيد بن قعقاع و شيبة بن نصاح و ديگرى عدد اسماعيل بن جعفر بن ابى كثير انصارى است .\r\nو عدد اهل مكه عدد ابن كثير كه از مجاهد از ابن عباس از ابى بن كعب روايت مىكند و عدد اهل كوفه عدد حمزه و كسائى و خلف است و آن را حمزه از ابن ابى ليلى از ابو عبد الرحمن سلمى از على عليه السّلام روايت مىكند و عدد اهل بصره عاصم بن عجاج جحدرى است و عدد اهل شام عدد ابن ذكوان و هشام بن عمار است و به ابو درداء نسبت مىدهند .\r\nالبته اختلاف در عدد مجموع آيات قرآنى ناشى از اختلافى است كه در عدد آيات سور قرآن است و احصائيه‌هاى ديگرى راجع به عدد حروف و كلمات سورهاى قرآنى و مجموع قرآن ذكر نموده‌اند كه تعرض آنها براى ما مهم نيست .\r\nو كوتاه سخن ، وقتى اعداد به يك نص متواتر و يا حداقل خبر واحد قابل اعتنايى منتهى نشود ، و هيچ آيه‌اى به‌طور اطمينان‌بخشى ، از ساير آيات قبل و بعدش متمايز نگردد ، هيچ الزامى نيست كه يكى از اين روايت اخذ شود ، لا جرم هريك از اين روايات كه روشن و قابل اعتماد بود را مىپذيريم و مابقى را طرد مىكنيم ، و يا به هيچ‌يك عمل نمىكنيم ، و اگر شخصى اهل تدبر باشد ، بايد به هرروايتى كه در نظرش بيشتر قابل اعتماد بود ، عمل نمايد .\r\nو آنچه كه از على عليه السّلام در عدد كوفيان نقل شده معارض است با ادله‌اى كه از خود آن جناب و همچنين از ساير ائمه اهل بيت عليهم السّلام رسيده كه : در هرسوره\r\n\r\n\r\n","description":"","footnote":"\r\n( 1 ) . الاتقان : 1 / 68 .\r\n","page_name":" 200 ","page_number":200},
  {"content":"\r\n\r\n بِسْمِ اللَّهِ *  جزء آن سوره و يكى از آيات آن است « 1 » ، زيرا به حساب كوفيان ، تنها بسم اللّه فاتحه ، جزء سوره است ، و مابقى به حساب نيامده ، و لازمه روايت نامبرده اين است كه عدد آيه‌هاى قرآن به مقدار بسم اللّه‌هاى سوره‌ها بيشتر باشد .\r\nو اين همان علتى است كه ما را از ايراد بحث‌هاى مفصل كه درباره عدد آيه‌هاى قرآن شده منصرف ساخته است ، چون ديديم كه اين بحث‌ها به نتيجه‌اى نمىرسد ، تنها به اين اشاره اكتفاء مىكنيم كه در عدد چهل سوره قرآنى اتفاق دارند ، و در عدد آيه‌ها و يا رؤوس آيه‌هاى هفتاد و چهار سوره اختلاف كرده‌اند ، و همچنين در اين‌كه كلمه :   الر *   مثلا آيه‌اى است تام و مستقل اتفاق كرده‌اند ، ولى در بقيه حروف مقطعه اختلاف نموده‌اند و آن گروه از خوانندگان عزيز كه مىخواهند به جزئيات اين اختلاف واقف گردند ، بايد به محل طرح اين بحث‌ها مراجعه نمايند .\r\n\r\nترتيب سوره‌هاى قرآن كريم\r\nسور و آيات قرآنى به اين ترتيب كه در مصحف شريف قرار گرفته نازل نشده‌اند به اين معنى كه اول سوره حمد پس از آن سوره‌هاى بقره و آل عمران و نساء و مائده و به همين ترتيب نازل شده باشد و همچنين آيات به ترتيب مضبوط ، زيرا در اين خصوص نيز علاوه بر شهادت تاريخ قطعى ، مضامين خود آيات نشان مىدهد كه برخى از سور و آيات قرآن با مضامينى كه مناسب با اوايل زمان بعثت است مانند سوره علق و نون در اواخر قرآن مجيد ثبت شده و\r\n\r\n\r\n","description":"","footnote":"\r\n( 1 ) . تفسير عياشى : 1 / 19 ، ح 3 .\r\n","page_name":" 201 ","page_number":201},
  {"content":"\r\n\r\nسوره‌ها و آيه‌هاى بسيارى كه مضامين آنها با پس از هجرت و اواخر عهد رسول اكرم صلّى اللّه عليه و آله سازگار است مانند سوره‌هاى بقره و آل عمران و نساء و انفال و توبه در اوايل قرآن گذاشته شده است .\r\nو بديهى است كه به موجب اين مضمون‌هاى مختلف سور و آيات قرآنى از جهت نزول ارتباط كامل با حوادث و وقايع و نيازمندىهاى گوناگون دارد كه در خلال مدت دعوت پيغمبر اكرم صلّى اللّه عليه و آله تحقق يافته و به وقوع پيوسته است .\r\nمثلا سور و آياتى كه تنها مشتمل به دعوت مشركين و مبارزه با بت‌پرستى است با روزگار پيش از هجرت كه پيغمبر صلّى اللّه عليه و آله در مكه و گرفتار دعوت بت پرستان بود مناسب است و آيات قتال و آيات احكام كه به دنبال حوادث و نيازمندىهايى كه پس از هجرت و انعقاد جامعه اسلامى در شهر يثرب ( مدينه ) و پيشرفت روزافزون اسلام پيدا شده نازل گرديده است .\r\nدر كتاب اتقان از ابن ضريس نقل شده كه او در كتاب فضائل القرآن خود گفته : محمد بن عبد اللّه بن ابى جعفر رازى به ما خبر داد كه عمرو بن هارون ما را حديث كرد كه عثمان بن عطاى خراسانى برايمان نقل كرد از پدرش از ابن عباس كه گفت : آغاز هرسوره كه در مكه نازل شده در مكه نوشته شد و بعدها خداوند هرچه مىخواست به آن ملحق مىكرد .\r\nو سوره‌هايى كه به ترتيب و پشت سر هم نازل شده‌اند عبارتند از :\r\n1 .   اقْرَأْ بِاسْمِ رَبِّكَ ؛   2 . ن ؛ 3 . مزمل ؛ 4 . مدثر ؛ 5 . تبت ؛ 6 . تكوير ؛ 7 .\r\nاعلى ؛ 8 .   وَ اللَّيْلِ إِذا يَغْشى ؛   9 .   وَ الْفَجْرِ ؛   10 .   وَ الضُّحى ؛   11 .   أَ لَمْ نَشْرَحْ ؛   12 .   وَ الْعَصْرِ ؛   13 .   وَ الْعادِياتِ ؛   14 .   إِنَّا أَعْطَيْناكَ ؛   15 .\r\n  أَلْهاكُمُ التَّكاثُرُ ؛   16 .   أَ رَأَيْتَ ؛   17 .   قُلْ يا أَيُّهَا الْكافِرُونَ ؛   18 .   أَ لَمْ  \r\n\r\n","description":"","footnote":"","page_name":" 202 ","page_number":202},
  {"content":"\r\n\r\n  تَرَ كَيْفَ فَعَلَ رَبُّكَ ؛   19 .   قُلْ أَعُوذُ بِرَبِّ الْفَلَقِ ؛   20 .   قُلْ أَعُوذُ بِرَبِّ النَّاسِ ؛   21 .   قُلْ هُوَ اللَّهُ أَحَدٌ ؛   22 .   وَ النَّجْمِ ؛   23 . عبس ؛ 24 .   إِنَّا أَنْزَلْناهُ فِي لَيْلَةِ الْقَدْرِ ؛   25 .   وَ الشَّمْسِ وَ ضُحاها ؛   26 .   وَ السَّماءِ ذاتِ الْبُرُوجِ ؛   27 .   وَ التِّينِ ؛   28 .   لِإِيلافِ قُرَيْشٍ ؛   29 . قارعة ؛ 30 .   لا أُقْسِمُ بِيَوْمِ الْقِيامَةِ ؛   31 .   وَيْلٌ لِكُلِّ هُمَزَةٍ ؛   32 .   وَ الْمُرْسَلاتِ ؛   33 . ق ؛ 34 .   لا أُقْسِمُ بِهذَا الْبَلَدِ ؛   35 .   وَ السَّماءِ وَ الطَّارِقِ ؛   36 .   اقْتَرَبَتِ السَّاعَةُ ؛   37 .\r\nص ؛ 38 . اعراف ؛ 39 .   قُلْ أُوحِيَ ؛   40 . يس ؛ 41 . فرقان ؛ 42 . ملائكه ؛ 43 .\r\n  كهيعص ؛   44 . طه ؛ 45 . واقعه ؛ 46 . طسم شعراء ؛ 47 . طس ؛ 48 . قصص ؛ 49 . بنى اسرائيل ؛ 50 . يونس ؛ 51 . هود ؛ 52 . يوسف ؛ 53 . حجر ؛ 54 . انعام ؛ 55 .\r\nصافات ؛ 56 . لقمان ؛ 57 . سبأ ؛ 58 . زمر ؛ 59 . حم مؤمن ؛ 60 . حم سجده ؛ 61 .\r\n   حم عسق ؛    62 . حم زخرف ؛ 63 . حم دخان ؛ 64 . جاثيه ؛ 65 . احقاف ؛ 66 .\r\nذاريات ؛ 67 . غاشيه ؛ 68 . كهف ؛ 69 . نحل ؛ 70 .   إِنَّا أَرْسَلْنا نُوحاً ؛   71 .\r\nابراهيم ؛ 72 . انبياء ؛ 73 . مؤمنين ؛ 74 . تنزيل سجده ؛ 75 . طور ؛ 76 .   تَبارَكَ الَّذِي بِيَدِهِ الْمُلْكُ ؛   77 . الحاقه ؛ 78 . سائل ؛ 79 .   عَمَّ يَتَساءَلُونَ ؛   80 . نازعات ؛ 81 .\r\n  إِذَا السَّماءُ انْفَطَرَتْ ؛   82 .   إِذَا السَّماءُ انْشَقَّتْ ؛   83 . روم ؛ 84 . عنكبوت ؛ 85 .   وَيْلٌ لِلْمُطَفِّفِينَ .  \r\nاين سوره‌هايى بوده كه در مكه نازل شده است .\r\nپس خداى تعالى سوره‌هاى زير را به ترتيب در مدينه نازل كرد : 1 . سوره بقره ؛ 2 . انفال ؛ 3 . آل عمران ؛ 4 . احزاب ؛ 5 . ممتحنه ؛ 6 . نساء ؛ 7 .   إِذا زُلْزِلَتِ ؛   8 . حديد ؛ 9 . قتال ؛ 10 . رعد ؛ 11 . رحمن ؛ 12 . انسان ؛ 13 . طلاق ؛ 14 .\r\n  لَمْ يَكُنِ ؛   15 . حشر ؛ 16 .   إِذا جاءَ نَصْرُ اللَّهِ ؛   17 . نور ؛ 18 . حج ؛ 19 .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمنافقون ؛ 20 . مجادله ؛ 21 . حجرات ؛ 22 . تحريم ؛ 23 . جمعه ؛ 24 . تغابن ؛ 25 .\r\nصف ؛ 26 . فتح ؛ 27 . مائده ؛ 28 . برائت « 1 » .\r\nدر اين روايات سوره فاتحه ساقط شده و چه بسا گفته باشند اين سوره دو بار نازل شده يكى در مكه و بار ديگر در مدينه .\r\nاتقان از بيهقى نقل كرده كه در كتاب دلائل النبوة به سند خود از عكرمه و حسين بن ابى الحسن روايت كرده كه اين دو نفر گفته‌اند : خداوند از قرآن كريم سوره   اقْرَأْ بِاسْمِ رَبِّكَ   را نازل كرد ، همچنين سوره‌هايى كه در روايت بالا بود شمرده‌اند تا به آخر جز اين‌كه سوره فاتحه و اعراف و كهيعص را از آنچه در مكه نازل شده ساقط كرده‌اند .\r\nو نيز اين دو نفر حم دخان را قبل از حم سجده و انشقاق را قبل از انفطار و نيز مطففين را قبل از بقره در سوره‌هاى مدنى ، و نيز آل عمران را قبل از انفال و مائده را قبل از ممتحنه از سوره‌هاى مكى ضبط كرده‌اند « 2 » .\r\nآن‌گاه بيهقى به سند خود از مجاهد از ابن عباس روايت كرده كه گفت :\r\nاولين سوره‌اى كه خدا از قرآن كريم بر پيغمبرش نازل كرد سوره   اقْرَأْ بِاسْمِ رَبِّكَ   بود تا آخر حديث ، و اين حديث از نظر ترتيب مطابق با حديث عكرمه است ، با اين تفاوت كه آن سوره‌هاى مكى كه در حديث عكرمه ساقط شده در اين حديث آمده است « 3 » .\r\n\r\n\r\n","description":"","footnote":"\r\n( 1 ) . الاتقان : 1 / 10 .\r\n( 2 ) . الاتقان : 1 / 10 .\r\n( 3 ) . الاتقان : 1 / 10 .\r\n","page_name":" 204 ","page_number":204},
  {"content":"\r\n\r\nو روايت ديگرى از على بن ابى طلحه نقل شده كه مىگويد : در مدينه سوره بقره نازل شده است و آل عمران و نساء و مائده و انفال و توبه و حج و نور و احزاب  وَ الَّذِينَ كَفَرُوا *  و فتح و حديد و مجادله و حشر و ممتحنه و حواريين ( سوره صف ) و تغابن و   يا أَيُّهَا النَّبِيُّ إِذا طَلَّقْتُمُ النِّساءَ   و   يا أَيُّهَا النَّبِيُّ لِمَ تُحَرِّمُ   و فجر و ليل و   إِنَّا أَنْزَلْناهُ فِي لَيْلَةِ الْقَدْرِ   و   لَمْ يَكُنِ   و   إِذا زُلْزِلَتِ   و   إِذا جاءَ نَصْرُ اللَّهِ   و سائر سوره‌هاى قرآنى در مكه نازل شده است « 1 » .\r\nاين روايت گويا تنها در صدد تميز دادن سورهاى مدنى از سورهاى مكى مىباشد نه ترتيب نزول سوره‌هايى كه ذكر نموده است و گرنه سوره مائده و توبه بدون ترديد جايشان پايين‌تر از آن است كه ذكر شده‌اند .\r\nعلاوه بر آن ، سوره‌هاى فجر و ليل و قدر را جزء سوره‌هاى مدنى شمرده درحالىكه روايت‌هاى گذشته جزء سورهاى مكى شمرده بودند و همچنين سوره‌هاى رعد و الرحمن و انسان و جمعه و حجرات را مكى گرفته در صورتى كه در روايت‌هاى گذشته مدنى گرفته شده بودند .\r\nو در روايت ديگرى كه از قتاده نقل شده قتاده گويد : از قرآن در مدينه بقره و آل عمران و نساء و مائده و برائت و رعد و نحل و حج و نور و احزاب و محمّد و فتح و حجرات و حديد و رحمن و مجادله و حشر و ممتحنه و صف و جمعه و منافقون و تغابن و طلاق و يا ايها النبى لم تحرم تا سيزده آيه و اذا زلزلت و اذا جاء نصر اللّه نازل شده و ساير قرآن در مكه نازل شده است « 2 » .\r\n\r\n\r\n","description":"","footnote":"\r\n( 1 ) . الاتقان : 1 / 10 .\r\n( 2 ) . الاتقان : 1 / 11 .\r\n","page_name":" 205 ","page_number":205},
  {"content":"\r\n\r\nاين روايت نيز با روايات گذشته و مخصوصا با روايت خود قتاده در مطففين و انسان و لم يكن مخالف مىباشد .\r\nباز در همان كتاب از كتاب ناسخ و منسوخ تاليف ابن حصار نقل كرده كه سوره‌هاى مدنى مورد اتفاق بيست سوره است و آنچه در آن اختلاف هست دوازده سوره است ، و از اين چند سوره گذشته بقيه سوره‌ها به اتفاق مكى است « 1 » .\r\nو آن سوره‌هايى كه مدنى بودنشان مورد اتفاق است عبارتند از : 1 . بقره 2 . آل عمران ؛ 3 . نساء ؛ 4 . مائده ؛ 5 . انفال ؛ 6 . توبه ؛ 7 . نور ؛ 8 . احزاب ؛ 9 . سوره محمد ؛ 10 . فتح ؛ 11 . حجرات ؛ 12 . حديد ؛ 13 . مجادله ؛ 14 . حشر ؛ 15 .\r\nممتحنه ؛ 16 . منافقون ؛ 17 . جمعه ؛ 18 . طلاق ؛ 19 . تحريم ؛ 20 . نصر .\r\nو آنچه از مكىها و مدنىهاى مورد اختلاف است سوره‌هاى ذيل است :\r\n1 . رعد ؛ 2 . رحمان ؛ 3 . جن ؛ 4 . صف ؛ 5 . تغابن ؛ 6 . مطففين ؛ 7 . قدر ؛ 8 .\r\nبينه ؛ 9 . زلزال ؛ 10 . توحيد . 11 و 12 . معوذتان .\r\nالبته در فن تفسير و بحث‌هاى مربوط به دعوت نبويه و سير روحى و سياسى و اجتماعى دعوت در زمان رسول خدا صلّى اللّه عليه و آله و تحليل سيره شريفه آن جناب ، دانستن اين‌كه كدام سوره مكى و كدام مدنى است و تقديم و تاخير نزول آيات ، دخالت بسيارى دارد .\r\nآنچه درباره اين روايات مىتوان گفت اين است كه به هيچ‌وجه قابل اعتماد نيستند ، زيرا نه ارزش روايت دينى را دارند و نه ارزش نقل تاريخى . اما ارزش روايت دينى ، زيرا اتصال به پيغمبر اكرم صلّى اللّه عليه و آله را ندارد و تازه روشن نيست كه ابن\r\n\r\n\r\n","description":"","footnote":"\r\n( 1 ) . الاتقان : 1 / 11 .\r\n","page_name":" 206 ","page_number":206},
  {"content":"\r\n\r\nعباس اين ترتيب را از خود پيغمبر اكرم صلّى اللّه عليه و آله فرا گرفته يا از كسان ديگر كه معلوم نيست چه كسانى بوده‌اند يا از راه نظر و اجتهاد كه تنها براى خودش حجيت دارد .\r\nو اما ارزش نقل تاريخى ، زيرا ابن عباس جز زمان ناچيزى از زمان حيات پيغمبر اكرم صلّى اللّه عليه و آله صحبت آن حضرت را درك نكرده و بديهى است كه در نزول اين‌همه سوره‌هاى قرآنى حاضر و شاهد نبوده و اگر ترتيب نامبرده را از راه نظر و اجتهاد نيز به دست نياورده باشد از ديگران شنيده و در نتيجه خبرى بىذكر مدرك است و چنين نقل تاريخى بىارزش است .\r\nگذشته از اينها ، اين روايات با فرض صحت و استقامت ، خبر واحد هستند و - چنان‌كه در علم اصول به ثبوت رسيده - چنين خبرى در غير احكام شرعيه خالى از اعتبار مىباشد . پس بنا بر آنچه گذشت تنها راه براى تشخيص ترتيب سوره‌هاى قرآنى و مكى يا مدنى بودن آنها تدبر در مضامين آنها و تطبيق آن با اوضاع و احوال پيش از هجرت و پس از هجرت مىباشد .\r\nاين روش تا اندازه‌اى كه پيش مىرود براى تشخيص ترتيب سور و آيات قرآنى و مكى يا مدنى بودن آنها سودمند مىباشد ، چنان‌كه مضامين سورهاى انسان و العاديات و مطففين به مدنى بودن آنها گواهى مىدهد . اگرچه برخى از اين روايات آنها را جزء سوره‌هاى مكى قرار مىدهد .\r\n\r\nعلت ابتداء هرسوره به بسم اللّه\r\nاين‌كه اين نام شريف بر سر هرسوره تكرار شده ، نخست بايد دانست كه خداى سبحان كلمه سوره را در كلام مجيدش چند جا آورده ، از آن جمله\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nفرموده :  فَأْتُوا بِسُورَةٍ مِثْلِهِ  « 1 » و فرموده :  فَأْتُوا بِعَشْرِ سُوَرٍ مِثْلِهِ مُفْتَرَياتٍ  « 2 » و فرموده :  إِذا أُنْزِلَتْ سُورَةٌ  « 3 » ، و فرموده :   سُورَةٌ أَنْزَلْناها وَ فَرَضْناها   « 4 » . از اين آيات مىفهميم كه هريك از اين سوره‌ها طائفه‌اى از كلام خدا است ، كه براى خود و جداگانه ، وحدتى دارند ، نوعى از وحدت ، كه نه در ميان ابعاض يك سوره هست ، و نه ميان سوره‌اى و سوره‌اى ديگر .\r\nو نيز از اينجا مىفهميم كه اغراض و مقاصدى كه از هرسوره به‌دست مىآيد مختلف است ، و هرسوره‌اى غرضى خاص و معناى مخصوصى را ايفاء مىكند ، غرضى را كه تا سوره تمام نشود آن غرض نيز تمام نمىشود ، و بنا بر اين جمله بسم اللّه در هريك از سوره‌ها راجع به آن غرض واحدى است كه در خصوص آن سوره تعقيب شده است .\r\n\r\n\r\n","description":"","footnote":"\r\n( 1 ) . سوره يونس : 38 .\r\n( 2 ) . سوره هود : 13 .\r\n( 3 ) . سوره توبه : 86 .\r\n( 4 ) . سوره نور : 1 .\r\n","page_name":" 208 ","page_number":208},
  {"content":"\r\n\r\n\r\nاسباب نزول « 1 »\r\nبسيارى از سور و آيات قرآنى از جهت نزول با حوادث و وقايعى كه در خلال مدت دعوت اتفاق افتاده ارتباط دارد مانند سوره بقره و سوره حشر و سوره عاديات « 2 » يا نيازمندىهايى از جهت روشن شدن احكام و قوانين اسلام موجب نزول سور يا آياتى شده كه احكام مورد نياز را بيان مىكند مانند سوره نساء و انفال و طلاق « 3 » و نظائر آنها .\r\nاين زمينه‌ها را كه موجب نزول سوره يا آيه مربوطه مىباشد اسباب نزول مىگويند و البته دانستن آنها تا اندازه‌اى انسان را از مورد نزول و مضمونى كه آيه نسبت به خصوص مورد نزول خود به دست مىدهد روشن ساخته كمك مىكند .\r\n\r\n\r\n","description":"","footnote":"\r\n( 1 ) . ترجمه تفسير الميزان : 4 / 116 - 115 ؛ 7 / 156 - 157 ؛ قرآن در اسلام : 117 .\r\n( 2 ) . سوره بقره سال اول هجرت در مدينه نازل شده مقدارى از آياتش در توبيخ يهود كه در پيشرفت اسلام كارشكنى مىكردند و مقدارى در تشريع احكام مانند تغيير قبله و تشريع روزه و حج و غيره نازل گرديده است . و سوره حشر در خصوص كوچانيدن يهود بنى نظير و سوره عاديات در خصوص اعراب وادى يا بس يا غير آنها نازل شده است .\r\n( 3 ) . سوره نساء در خصوص ازدواج و ارث زنان ، و سوره انفال در خصوص اسيران و غنائم جنگى و سوره طلاق در خصوص طلاق نازل شده است .\r\n","page_name":" 209 ","page_number":209},
  {"content":"\r\n\r\nو از اين‌روى گروه انبوهى از محدثين صحابه و تابعين در صدر اسلام به ضبط و روايت اسباب نزول همت گماشته بودند و اخبار بىشمارى در اين‌باره نقل نموده‌اند .\r\nاين روايت از طرق اهل سنت بسيار زياد است و به چندين هزار روايت مىرسد و از طريق شيعه كم و شايد از چند صد بيشتر نباشد ، البته همه روايت هم مسند و صحيح نيست ، بلكه بسيارى از آنها غير مسند و ضعيف‌اند .\r\nولى تتبع اين روايات و تامل كافى در اطراف آنها انسان را نسبت به آنها بد بين مىكند .\r\n\r\nنقش آراء شخصى راويان و اختلاف مذاهب در نقل روايات اسباب نزول\r\nهمه‌ى آنچه در روايات اسباب نزول آمده و يا حداقل بيشترش ، نظريه‌ى شخصى راويان است . به اين معنا كه بعضى از اصحاب رسول خدا صلّى اللّه عليه و آله چون بعضى از آيات را قابل انطباق با بعضى از داستان‌ها و وقايع دوران زندگى آن جناب مىديدند ، همان حادثه را سبب نزول آيه مىشمرده‌اند .\r\nالبته منظورشان اين نبوده است كه بگويند فلان آيه تنها به خاطر فلان حادثه نازل شده و با ذكر آن داستان شبهاتى را كه عارض بر آيه شده است ، رفع نمايند ، بلكه منظورشان اين بوده است كه اگر شبهه‌اى در حدوث فلان حادثه و يا اشباه و نظائر آن هست ، با ذكر آيه ، آن شبهه بر طرف شود .\r\nپس از آن مردم خيال مىكنند كه آيه‌ى نامبرده اصلا درباره‌ى همان حادثه نازل شده ، و چه بسا همين عمل ، باعث شده كه يك آيه قطعه‌قطعه شود و يا چند آيه كه در يك سياق قرار دارند ، تكه‌تكه گردند ، و هرتكه‌اش را داراى\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nتنزيلى مستقل بپندارند و درباره چند آيه‌اى كه پشت سر هم نازل شده بگويند : آن آيه‌اش درباره‌ى فلان حادثه و آيه‌ى دومش درباره‌ى آن حادثه ديگر ، و سومش درباره‌ى آن حادثه ديگر نازل شده است ، و در نتيجه نظم چنين آياتى به هم خورده ، سياقش به كلى از بين برود ، و اين خود يكى از اسباب سستى و بىاعتبارى اين‌گونه روايات است .\r\nگواه اين سخن اين‌كه در خلال اين روايات تناقض بسيار به چشم مىخورد به اين معنى كه در بسيارى از آيات قرآنى در ذيل هرآيه چندين سبب نزول مناقض همديگر نقل شده كه هرگز با هم جمع نمىشوند حتى گاهى از يك شخص مانند ابن عباس يا غير او در يك آيه معين چندين سبب نزول روايت شده است .\r\nشاهد اين معنا سه روايتى است كه در شان نزول آيه  وَ لا تَطْرُدِ الَّذِينَ يَدْعُونَ . . .  وارد شده است . اين سه روايت ، در عين اين‌كه هركدام داستان مخصوصى را نقل مىكنند ، در عين حال هرسه يك غرض را ايفا مىنمايند .\r\nاين معنا تنها در روايات وارده در شان نزول آيه مذكور نيست ، بلكه ساير روايات شأن نزول هم كه آيات قرآنى را با قصص و حوادثى كه در زمان آن حضرت اتفاق افتاده و مناسبتى با مضمون آن آيات دارد تطبيق مىدهد به همين منوال و از همين باب است ، و آيات مزبور نظرى به خصوص آن حوادث ندارد .\r\nورود اين اسباب نزول متناقض و متهافت يكى از دو محمل بيشتر ندارد يا بايد گفت : اين اسباب نزول نظرى هستند نه نقلى محض و هريك از روات روايات متناقضه آيه را به يكى از قصه‌هاى مناسب خوابانيده كه غير از قصه‌اى\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاست كه در روايت ديگر مىباشد و همچنين يا يك شخص مثلا كه دو سبب نزول متخالف روايت مىكند گرفتار دو نظر مخالف گرديده و پس از نظر اولى مثلا به سوى نظر دومى عدول نموده است و يا بايد گفت همه روايات يا بعضى از آنها جعل يادس شده است .\r\nبا تحقق چنين احتمالاتى روايات اسباب نزول اعتبار خود را از دست خواهد داد و از اين‌روى حتى صحيح بودن خبر از جهت سند سودى نمىبخشد ، زيرا صحت سند احتمال كذب رجال سند را از ميان مىبرد يا تضعيف مىنمايد ، ولى احتمال دس يا اعمال نظر در جاى خود باقى است .\r\nو ثانيا از راه نقل به ثبوت رسيده كه در صدر اسلام مقام خلافت از ثبت حديث و كتابت آن شديدا مانع بود و هرجا ورقه و لوحى كه حديثى در آن نوشته شده بود به دست مىآوردند توقيف كرده مىسوزانيدند و اين قدغن تا آخر قرن اول هجرى يعنى تقريبا نود سال ادامه داشت .\r\nاين رويه راه نقل به معنى را بيشتر از حد ضرورت به روى روات و محدثين باز كرد و تغييرات ناچيز كه در هرمرتبه نقل روايت پيش مىآمد كم‌كم روى هم تراكم نموده ، گاهى اصل مطلب را از ميان مىبرد و اين معنى با مراجعه به مواردى كه در يك قصه يا مطلب روايات از طرق مختلفه وارد شده است بسيار روشن است انسان گاهى به رواياتى برمىخورد كه در قصه‌اى كه مشتركا به شرح آن مىپردازند هيچ جهت جامعه ندارند البته شيوع نقل به معنى با اين گلوگشادى اعتبارى براى اسباب نزول باقى نمىگذارد يا دست‌كم از اعتبارشان مىكاهد .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nو وقتى كه شيوع جعل و دس و مخصوصا دخول اسرائيليات و آنچه از ناحيه منافقين كه شخصا شناخته نمىشدند ساخته شده و داخل روايات گرديده است به مسأله نقل به معنى و آنچه در اشكال اول ذكر شد اضافه شود ، اعتمادى به اسباب نزول باقى نخواهد ماند .\r\nبنابراين ، نبايد به اين‌گونه روايات كه اسباب نزول را نقل مىكنند و مخصوصا در مثل سوره انعام كه از سوره‌هايى است كه يكباره نازل شده ، خيلى اعتماد نمود .\r\nبله ، اين مقدار قابل اعتماد هست كه انسان از آنها كشف كند كه ارتباط مخصوصى بين آيات و وقايع ايام زندگى رسول خدا صلّى اللّه عليه و آله وجود دارد .\r\nعلاوه بر اين ، اختلاف مذاهب دينى هم در لحن اين روايات تاثير گذاشته ، هركسى آنها را به طرف مذهب خود سوق داده تا مذهب خويش را با آن توجيه و تاييد كند . همچنين جوهاى سياسى و انگيزه‌هايى كه در هرزمانى حاكم بوده ، اثرى جدى در حقايق و معارف داشته و نگذاشته كه حقايق ، آن طور كه بوده باقى بماند ، بلكه در هاله‌اى از ابهام و اخفايش كرده است .\r\n\r\nروشى صحيح در برخورد اسباب نزول\r\nحديث در اعتبار خود به تأييد قرآن مجيد نيازمند است و روى اين اساس چنان‌كه در اخبار بسيارى از پيغمبر اكرم صلّى اللّه عليه و آله و ائمه اهل بيت عليهم السّلام وارد شده است بايد حديث را به قرآن عرضه داشت .\r\nبنابراين سبب نزولى كه در ذيل آيه‌اى وارد شده در صورتى كه متواتر يا خبر قطعى الصدور نباشد بايد به آيه مورد بحث عرضه و تنها در صورتى كه مضمون آيه و قرائنى كه در اطراف آيه موجود است با آن سازگار بود به سبب\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nنزول نامبرده اعتماد شود و بالاخره روايت را بايد با آيه تأييد نمود و تصديق كرد نه اين‌كه آيه را تحت حكومت روايت قرار داد .\r\nبه اين ترتيب اگرچه مقدار زيادى از اسباب نزول سقوط مىكند ، ولى آنچه از آنها مىماند كسب اعتبار مىكند و اساسا مقاصد عاليه قرآن مجيد كه معارفى جهانى و هميشگى مىباشند در استفاده خود از آيات كريمه قرآن نيازى قابل توجه يا هيچ نيازى به روايات اسباب نزول ندارند .\r\n\r\nشان نزول عموميت و اطلاق آيات قرآنى را محدود نمىسازد « 1 »\r\nبيشتر روايات وارده در اسباب نزول - علاوه بر ضعفى كه در سند آنهاست - صرفا تطبيق‌هايى است كه ناقل تاريخ بر آيات قرآنى مناسب آن حوادث كرده‌اند .\r\nبا چشم‌پوشى از اين سخن هم بايد گفت : اين حوادث كه در روايات آمده ، نمىتواند عموم آيه‌اى از آيات قرآنى را مقيد كند و يا مطلق آن را مقيد بسازد ، چون اطلاق و تقييد دو حال از حالات لفظ هستند و حوادث خارجى نمىتواند در آن دخالت داشته باشد ، ظاهر متفاهم عرفى هم مساعد با آن نيست .\r\nاگر بنا باشد كه ظاهر آيات قرآنى به خاطر خصوصيت واقعه‌اى كه آيه در آن واقعه نازل شده ، دگرگون بشود و بدون اين‌كه در لفظ آيه دليلى بر تخصيص عموم آن يا تقييد اطلاق آن وجود داشته باشد ، صرف حادثه خارجى\r\n\r\n\r\n","description":"","footnote":"\r\n( 1 ) . ترجمه تفسير الميزان : 5 / 607 .\r\n","page_name":" 214 ","page_number":214},
  {"content":"\r\n\r\nظهور آيه را از آيه بگيرد و شنونده مجبور و محكوم شود به خاطر آن حادثه ، دست از آن ظاهر بردارد ، و اگر عام و يا مطلق است بگويد : خاص و مقيد منظور بوده ، بايد قرآن كريم با مردن افراد مربوط به آن حادثه بميرد و ديگر در هيچ واقعه‌اى كه در عصرهاى بعد از عصر نزول اتفاق مىافتد استدلال به آن آيه ممكن نباشد و چنين چيزى نه با كتاب خدا موافق است و نه با سنت و نه با عقل سالم .\r\n\r\nاصطلاح جرى « 1 »\r\nكلمه‌ى جرى - يعنى تطبيق كلى بر مصداق - اصطلاحى است كه از كلمات ائمه اهل بيت عليهم السّلام گرفته شده است .\r\nمثلا در تفسير عياشى از فضيل بن يسار روايت شده ، كه گفت : من از امام باقر عليه السّلام از اين حديث پرسيدم ، كه فرموده‌اند : هيچ آيه‌اى در قرآن نيست ، مگر آن‌كه ظاهرى دارد و باطنى ، و هيچ حرفى در قرآن نيست ، مگر آن‌كه براى او حدى و حسابى است ، و براى هرحدى مطلعى است ، منظورشان از اين ظاهر و باطن چيست ؟ فرمود : ظاهر قرآن تنزيل آن ، و باطنش تاويل آن است ، بعضى از تاويل‌هاى آن گذشته و بعضى هنوز نيامده « يجرى كما يجري الشمس و القمر » مانند آفتاب و ماه در جريان است ، هروقت چيزى از آن تاويل‌ها آمد ، آن تاويل واقع مىشود « 2 » .\r\n\r\n\r\n","description":"","footnote":"\r\n( 1 ) . ترجمه تفسير الميزان : 1 / 67 - 66 ؛ قرآن در اسلام : 50 .\r\n( 2 ) . تفسير عياشي : 1 / 11 ، ح 5 .\r\n","page_name":" 215 ","page_number":215},
  {"content":"\r\n\r\nو در اين معنا روايات ديگرى نيز هست . و اين خود شيوه و منهج ائمه اهل بيت عليهم السّلام است ، كه همواره يك آيه از قرآن را بر هرموردى كه قابل انطباق با آن باشد تطبيق مىكنند ، هرچند كه اصلا ربطى به مورد نزول آيه نداشته باشد .\r\nعقل هم همين سليقه و روش را صحيح مىداند ، براى اين‌كه قرآن به منظور هدايت همه‌ى انسان‌ها ، در همه‌ى ادوار نازل شده ، تا آنان را به سوى آنچه بايد بدان معتقد باشند ، و آنچه بايد بدان متخلق گردند ، و آنچه كه بايد عمل كنند ، هدايت كند ، چون معارف نظرى قرآن مختص به يك عصر خاص ، و يك حال مخصوص نيست ، آنچه را قرآن فضيلت خوانده ، در همه ادوار بشريت فضيلت است ، و آنچه را رذيلت و ناپسند شمرده ، هميشه ناپسند و زشت است ، و آنچه را كه از احكام عملى تشريع نموده ، نه مخصوص به عصر نزول است و نه به اشخاص آن عصر ، بلكه تشريعى است عمومى و جهانى و ابدى .\r\nبنابراين هرگز مورد نزول آيه‌اى مخصص آن آيه نخواهد بود . يعنى آيه‌اى كه درباره شخصى يا اشخاص معينى نازل شده در مورد نزول خود منجمد نشده ، به هرموردى كه در صفات و خصوصيات با مورد نزول آيه شريك است سرايت خواهد نمود .\r\nپس اگر مىبينيم كه در شان نزول آيات ، رواياتى آمده ، كه مثلا مىگويند :\r\nفلان آيه بعد از فلان جريان نازل شد ، و يا فلان آيات درباره فلان شخص يا فلان واقعه نازل شده ، نبايد حكم آيه را مخصوص آن واقعه ، و آن شخص بدانيم ، چرا كه بايد بعد از انقضاء آن واقعه و يا مرگ آن شخص ، حكم آيه\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nقرآن نيز ساقط شود ، و حال آن‌كه حكم آيه مطلق است ، و وقتى براى حكم نامبرده تعليل مىآورد ، علت آن را مطلق ذكر مىكند .\r\nمثلا اگر در حق افرادى از مؤمنين مدحى مىكند ، و يا از عده‌اى از غير مؤمنين مذمتى كرده ، مدح و ذم خود را به صفات پسنديده و ناپسند آنان تعليل كرده ، و فرموده : اگر آن دسته را مدح كرده‌ايم ، به خاطر تقوى ، و يا فلان فضيلت است ، و اگر اين دسته را مذمت كرده‌ايم ، به خاطر فلان رذيلت است .\r\nو روشن است كه تا آخر دهر ، هركسى داراى آن فضيلت باشد ، مشمول حكم آن آيه است ، و هركسى داراى اين رذيلت باشد ، حكم اين آيه شامل حالش مىشود .\r\nو نيز قرآن كريم خودش صريحا بر اين معنا دلالت نموده ، مىفرمايد :\r\n يَهْدِي بِهِ اللَّهُ مَنِ اتَّبَعَ رِضْوانَهُ  « 1 » و نيز فرموده :   وَ إِنَّهُ لَكِتابٌ عَزِيزٌ ، لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ   « 2 » و نيز فرموده :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ  « 3 » .\r\nو روايات در تطبيق آيات قرآنى بر ائمه اهل بيت عليهم السّلام و يا تطبيق بعضى از آنها بر دشمنان ائمه عليهم السّلام - و خلاصه روايات جرى - بسيار زياد است ، كه در ابواب مختلف وارد شده ، و اى بسا شماره‌ى آنها به صدها روايت برسد .\r\n\r\n\r\n","description":"","footnote":"\r\n( 1 ) . سوره مائده : 16 .\r\n( 2 ) . سوره فصلت : 42 .\r\n( 3 ) . سوره حجر : 9 .\r\n","page_name":" 217 ","page_number":217},
  {"content":"\r\n\r\n\r\nروش تفسيرى و طبقات مفسرين « 1 »\r\n\r\nمعنى تفسير و تاريخچه آن\r\nتفسير به معناى بيان معانى آيات قرآنى ، و كشف مقاصد و مداليل ، از قديمىترين اشتغالات علمى است ، كه دانشمندان اسلامى را به خود جلب و مشغول كرده است . و تاريخ اين نوع بحث كه نامش تفسير است ، از عصر نزول قرآن شروع شده ، و اين معنا از آيه :  كَما أَرْسَلْنا فِيكُمْ رَسُولًا مِنْكُمْ ، يَتْلُوا عَلَيْكُمْ آياتِنا ، وَ يُزَكِّيكُمْ وَ يُعَلِّمُكُمُ الْكِتابَ وَ الْحِكْمَةَ  « 2 » به خوبى استفاده مىشود ، چون مىفرمايد : همان رسولى كه كتاب قرآن به او نازل شد ، آن كتاب را به شما تعليم مىدهد .\r\n\r\nروش تفسيرى طبقات اوّل و دوم مفسرين و علل اختلاف در تفسير قرآن پس از رسول خدا صلّى اللّه عليه و آله\r\n\r\n\r\n","description":"","footnote":"\r\n( 1 ) . ترجمه تفسير الميزان : 1 / 7 ؛ قرآن در اسلام : 52 . در نقد شيوه تفسيرى مرحوم علامه طباطبايى قدّس سرّه هم مىتوانيد به المنهج الصحيح فى تفسير القرآن نگاشته عبد النبى مهدى مراجعه نماييد .\r\n( 2 ) . سوره بقره : 151 .\r\n","page_name":" 218 ","page_number":218},
  {"content":"\r\n\r\nطبقه اوّل از مفسرين اسلام ، جمعى از صحابه - غير على عليه السّلام و ائمه اهل بيت عليهم السّلام - بودند ، مانند ابن عباس و عبد اللّه بن عمر و ابى و غير ايشان ، كه دنبال اين كار را گرفتند .\r\nآن‌روز بحث از قرآن از چارچوبه جهات ادبى آيات و شأن نزول آنها ، و مختصرى استدلال به آيات براى توضيح آياتى ديگر و اندكى تفسير به روايات وارده از رسول خدا صلّى اللّه عليه و آله در باب قصص و معارف مبدأ و معاد ، و امثال آن تجاوز نمىكرد .\r\nدر مفسرين طبقه دوم - يعنى تابعين - چون مجاهد و قتاده و ابن ابى ليلى و شعبى و سدى و ديگران نيز كه در دو قرن اول هجرت بودند ، جريان به همين منوال بود .\r\nايشان هم چيزى به آنچه مفسرين طبقه اول و صحابه ، در طريقه تفسير سلوك كرده بودند ، نيفزودند . تنها چيزى كه به آن اضافه كردند ، اين بود كه بيشتر از گذشتگان در تفسير خود ، روايت آوردند ، كه متأسفانه در بين آن روايات ، احاديثى بود كه يهوديان جعل كرده ، و در بين قصص و معارف مربوط به آغاز خلقت ، و چگونگى ابتداء خلقت آسمان‌ها ، و تكوين زمين و درياها ، و بهشت شداد ، و خطاهاى انبياء و تحريف قرآن ، و چيزهايى ديگر از اين قبيل دسيسه و داخل احاديث صحيح نمودند ، و هم‌اكنون در پاره‌اى روايات تفسيرى و غيرتفسيرى ، از آن قبيل روايات ديده مىشود .\r\nبعد از رسول خدا صلّى اللّه عليه و آله در عصر خلفاء ، فتوحات اسلامى شروع مىشود ، و مسلمانان در بلاد فتح شده با فرقه‌هايى مختلف و امت‌هايى گونه‌گون ، و با\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nعلماى اديان و مذاهب مختلف آشنا ميشوند ، و اين خلطه و آميزش ، سبب مىشود بحث‌هاى كلامى در مسلمانان شايع شود .\r\nاز سوى ديگر در اواخر سلطنت امويان و اوائل عباسيان - يعنى در اواخر قرن اول هجرت - ، فلسفه يونان به زبان عربى ترجمه شده ، در بين علماى اسلام انتشار يافت ، و همه‌جا مباحث عقلى ورد زبان‌ها و نقل مجالس علماء شد .\r\nو از سوى سوم ، مقارن با انتشار بحث‌هاى فلسفى ، مطالب عرفانى و صوفىگرى نيز در اسلام راه يافته ، جمعى از مردم به آن تمايل نمودند ، تا به جاى برهان و استدلال فقهى ، حقايق و معارف دينى را از طريق مجاهده و رياضت‌هاى نفسانى دريابند .\r\nو از سوى چهارم ، جمعى از مردم سطحى به همان تعبد صرف كه در صدر اسلام نسبت به دستورات رسول خدا صلّى اللّه عليه و آله داشتند ، باقى ماندند ، و بدون اين‌كه كارى به عقل و فكر خود داشته باشند ، در فهم آيات قرآن به احاديث اكتفاء نموده ، و در فهم معناى حديث هم هيچ‌گونه مداخله‌اى ننموده ، به ظاهر آنها تعبد مىكردند ، و اگر هم احيانا بحثى از قرآن مىكردند ، تنها از جهات ادبى آن بود ، و بس .\r\nاين چهار عامل باعث شد كه روش اهل علم در تفسير قرآن كريم مختلف شود ، علاوه بر اين چهار عامل ، عامل مهم ديگرى كه در اين اختلاف اثر به سزايى داشت ، اختلاف مذاهب بود ، كه آن‌چنان در ميان مسلمانان تفرقه افكنده بود ، كه ميان مذاهب اسلامى هيچ جامعه‌اى ، كلمه واحدى نمانده بود ، جز دو كلمه « لا إله الا اللّه » و « محمّد رسول اللّه » ، و گرنه در تمامى مسائل اسلامى اختلاف پديد آمده بود .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nدر معناى اسماء خدا در صفات و افعال خدا ، در معناى آسمان‌ها و آنچه در آن است ، در زمين و آنچه بر آن است و قضاء و قدر و جبر و تفويض ، و ثواب و عقاب ، و نيز در مرگ و برزخ ، و در مسأله بعث و بهشت و دوزخ ، و كوتاه سخن آن‌كه در تمامى مسائلى كه با حقايق و معارف دينى ارتباط داشت - حتى اگر كوچكترين ارتباطى هم داشت - اختلافات مذهبى در آن نيز راه يافته بود ، و در نتيجه در طريقه بحث از معانى آيات قرآنى متفرق شدند ، و هر جمعيتى براى خود طريقه‌اى برطبق طريقه مذهبى خود درست كرد .\r\n\r\nروش تفسيرى محدّثين\r\nدر اين ميان محدثان - يعنى حديث‌شناسان - در فهم معانى آيات به آنچه كه از صحابه و تابعين روايت شده ، اكتفاء كردند ، حالا هرچه صحابه و تابعين در تفسير آيه گفته باشند ، همين‌كه روايت باشد كافى است . هرجا هم كه در تفسير آيه ، روايتى نرسيده بود توقف مىكردند ، و مىگفتند درباره اين آيه چيزى نمىتوان گفت ، براى اين‌كه نه الفاظش آن ظهورى را دارد كه احتياج به بحث و اعمال فكر نداشته باشد ، و نه روايتى در ذيلش رسيده كه آن را معنا كرده باشد ، پس بايد توقف كرد و تمسك مىكردند به آيه  وَ الرَّاسِخُونَ فِي الْعِلْمِ يَقُولُونَ آمَنَّا بِهِ ، كُلٌّ مِنْ عِنْدِ رَبِّنا  « 1 » .\r\nاين عده در اين روشى كه پيش گرفته‌اند ، خطا رفته‌اند ، زيرا با اين روش عقل و انديشه را از كار انداخته‌اند ، و در حقيقت گفته‌اند : ما حق نداريم در فهم\r\n\r\n\r\n","description":"","footnote":"\r\n( 1 ) . سوره آل عمران : 7 .\r\n","page_name":" 221 ","page_number":221},
  {"content":"\r\n\r\nآيات قرآنى ، عقل و شعور خود را به كار بريم ، تنها بايد ببينيم روايت از ابن عباس و يا فلان صحابه ديگر چه معنايى نقل كرده در حالى كه :\r\nاولا قرآن كريم نه تنها عقل را از اعتبار نينداخته ، بلكه معقول هم نيست كه آن را از اعتبار بيندازد ، براى اين‌كه اعتبار قرآن و كلام خدا بودن آن - و حتى وجود خدا - به وسيله عقل براى ما ثابت شده است .\r\nثانيا قرآن كريم ، حجيتى براى كلام صحابه و تابعين و امثال ايشان اثبات نكرده ، و هيچ‌جا نفرموده هركس صحابى رسول خدا صلّى اللّه عليه و آله باشد ، هرچه به شما گفت بپذيريد ، كه سخن صحابى او حجت است . و اصلا چه‌طور ممكن است سخن صحابى را حجت كند با اين‌كه ميان كلمات اصحاب اختلاف‌هاى فاحش هست ، مگر آن‌كه بگويى قرآن بشر را به سفسطه - يعنى قبول تناقض‌گوييها - فرا خوانده ، و حال آن‌كه چنين دعوتى نكرده ، بلكه دعوت كرده تا در آياتش تدبر كنند ، و عقل و فهم خود را در فهميدن آن به كار ببندند ، و به وسيله تدبر اختلافى كه ممكن است در آياتش به نظر برسد ، بر طرف نمايند ، و ثابت كنند كه در آياتش اختلافى نيست .\r\nعلاوه بر اين ، خداى تعالى قرآن كريم خود را هدايت و نور و تبيان كل شيء معرفى كرده ، آن‌وقت چگونه ممكن است چيزى كه خودش نور است ، به وسيله غير خودش - يعنى قتاده و امثال او - روشن شود ؟ ! و چطور تصور دارد چيزى كه هدايت است ، خودش محتاج ابن عباس‌ها باشد ، تا او را هدايت كنند ؟ ! و چگونه چيزى كه خودش بيان هرچيز است ، محتاج سدىها باشد تا آن را بيان كنند ؟ !\r\n\r\nروش متكلمين در تفسير قرآن و فرق تفسير و تطبيق\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nمتكلمين هم كه اقوال مختلفه‌اى در مذهب داشتند ، همين اختلاف مسلك وادارشان كرد كه در تفسير و فهم معانى آيات قرآنى ، اسير آراء مذهبى خود باشند ، و آيات را طورى معنا كنند كه با آن آراء موافق باشد ، و اگر آيه‌اى مخالف يكى از آن آراء بود ، تاويل كنند ، آن‌هم طورى تاويل كنند كه باز مخالف ساير آراء مذهبيشان نباشد .\r\nالبته نام اين قسم بحث تفسيرى را تطبيق گذاشتن مناسب‌تر است ، تا آن را تفسير بخوانيم ، چون وقتى ذهن آدمى مشوب و پابند نظريه‌هاى خاصى باشد ، در حقيقت عينك رنگينى در چشم دارد ، كه قرآن را نيز به همان رنگ مىبيند ، و مىخواهد نظريه خود را بر قرآن تحميل نموده ، قرآن را با آن تطبيق دهد ، پس بايد آن را تطبيق ناميد نه تفسير .\r\n\r\nروش فلاسفه مشاء و اشراقى و متصوفه در تفسير قرآن\r\nفلاسفه نيز به همان دچار شدند كه متكلمين شدند ، و وقتى به بحث در پيرامون قرآن پرداختند ، سر از تطبيق و تاويل آيات مخالف با آراء مسلم‌شان در آوردند . البته منظور ما از فلسفه ، فلسفه به معناى اخص آن يعنى فلسفه الهى به تنهايى نيست ، بلكه منظور ، فلسفه به معناى اعم آن است ، كه شامل همه علوم رياضيات و طبيعيات و الهيات و حكمت عملى مىشود .\r\nالبته بايد توجه داشت كه فلسفه به دو مشرب جداى از هم تقسيم مىشود ، يكى مشرب مشاء ، كه بحث و تحقيق را تنها از راه استدلال معتبر مىداند و ديگرى مشرب اشراق است كه مىگويد حقايق و معارف را بايد از راه تهذيب نفس و جلا دادن دل ، به وسيله رياضت ، كشف كرد .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nمشائيان وقتى به تحقيق در قرآن پرداختند ، هرچه از آيات قرآن درباره حقايق ماوراء طبيعت و نيز درباره خلقت و حدوث آسمانها و زمين و برزخ و معاد بود ، همه را تاويل كردند ، حتى باب تاويل را آن‌قدر توسعه دادند ، كه به تاويل آياتى كه با مسلمات فلسفيان ناسازگار بود ، قناعت نكرده ، آياتى را هم كه با فرضياتشان ناسازگار نبود تاويل نمودند .\r\nو اما آن دسته ديگر فلاسفه كه متصوفه از آنهايند ، به خاطر اشتغالشان به تفكر و سير در باطن خلقت ، و اعتنايشان به آيات انفسى ، و بىتوجهيشان به عالم ظاهر ، و آيات آفاقى ، به‌طور كلى باب تنزيل - يعنى ظاهر قرآن - را رها نموده ، تنها به تاويل آن پرداختند ، و اين باعث شد كه مردم در تاويل آيات قرآنى ، جرأت يافته ، ديگر مرز و حدى براى آن نشناسند ، و هركس هرچه دلش خواست بگويد ، و مطالب شعرى كه جز در عالم خيال موطنى ندارد ، بر هم بافته ، آيات قرآنى را با آن معنا كنند .\r\nو خلاصه به هرچيزى بر هرچيزى استدلال كنند ، و اين كار خود را به آنجا بكشانند ، كه آيات قرآنى را با حساب جمل و باصطلاح بازتر و بيشتر و حروف نورانى و ظلمانى تفسير كنند ، حروفى را نورانى و حروفى ديگر را ظلمانى نام گذاشته ، حروف هركلمه از آيات را به اين دو قسم حروف تقسيم نموده ، آنچه از احكام كه خودشان براى اين دو قسم حروف تراشيده‌اند ، بر آن كلمه و آن آيه مترتب سازند .\r\nو پر واضح است كه قرآن كريم نازل نشد كه تنها اين صوفيان خيالباف را هدايت كند ، و مخاطبين در آيات آن ، تنها علماى علم اعداد ، و ايقوف و\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nحروف نيستند ، و معارف آن هم بر پايه حساب جمل كه ساخته و پرداخته منجمين است ، پىريزى نشده است .\r\nخواهيد گفت : روايات بسيارى از رسول خدا صلّى اللّه عليه و آله و ائمه اهل بيت عليهم السّلام رسيده ، كه مثلا فرموده‌اند : براى قرآن ظاهرى و باطنى است ، و براى باطن آن باز باطن ديگرى است ، تا هفت بطن ، و يا هفتاد بطن .\r\nدر پاسخ مىگوييم : بله ما نيز منكر باطن قرآن نيستيم ، و لكن پيغمبر و ائمه عليهم السّلام هم به ظاهر قرآن پرداختند ، و هم به باطن آن ، هم به تنزيل آن ، و هم به تاويلش ، نه چون نامبردگان كه به كلى ظاهر قرآن را رها كنند .\r\nعلاوه بر اين منظور از تاويل در لسان پيامبر و ائمه عليهم السّلام آن تاويلى نيست كه نامبردگان پيش گرفته‌اند ، زيرا تاويل به اصطلاح اين دسته عبارت است از معنايى كه مخالف ظاهر كلام باشد ، و با لغات و واژه‌هاى مستحدثى كه در زبان مسلمانان و بعد از نزول قرآن و انتشار اسلام ، رايج گشته ، جور درآيد . ولى تاويلى كه منظور قرآن كريم است ، و در آياتى از قرآن نامش برده شده ، اصلا از مقوله معنا و مفهوم نيست .\r\n\r\nتفسير در قرن حاضر\r\nدر قرن حاضر ، جمعى كه خود را مسلمان مىدانند ، در اثر فرورفتگى و غور در علوم طبيعى ، و امثال آن ، كه اساسش حس و تجربه است ، و نيز غور در مسائل اجتماعى ، كه اساسش تجربه و آمارگيرى است ، روحيه حسىگرى پيدا كرده ، يا به طرف مذهب فلاسفه مادى و حسى سابق اروپايى تمايل پيدا كردند ، و يا به سمت مذهب اصالت عمل ليز خوردند ، مذهبى كه مىگويد :\r\nهيچ ارزشى براى ادراكات انسان نيست ، مگر آن ادراكاتى كه منشا عمل باشد ،\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nآن هم عملى كه براى حوائج زندگى مادى - حوائجى كه جبر زندگى آن را معين مىكند - سودمند باشد .\r\nاين مذهب اصالت است كه پاره‌اى مسلمان‌نما به سوى آن گراييده‌اند ، و درنتيجه گفته‌اند : معارف دينى نمىتواند مخالف با علم باشد و علم مىگويد اصالت وجود تنها براى ماده و خواص محسوس آن است ، پس در دين و معارف آن هم هرچه كه از دائره ماديات بيرون است و حس ما آن را لمس نمىكند - مانند عرش و كرسى ، و لوح و قلم و امثال آن - بايد به يك صورت تاويل شود .\r\nو اگر از وجود هرچيزى خبر دهد كه علوم متعرض آن نيست - مانند وجود معاد و جزئيات آن - بايد با قوانين مادى توجيه شود .\r\nو نيز آنچه كه تشريع بر آن تكيه كرده - از قبيل وحى و فرشته و شيطان و نبوت و رسالت و امامت ، و امثال آن - همه امور روحى هستند كه به تناسب نام يكى را وحى و نام ديگرى را ملك و غيره مىگذاريم ، و روح هم خودش پديده‌اى مادى و نوعى از خواص ماده است ، و مسأله تشريع هم اساسش يك نبوغ خاص اجتماعى است ، كه مىتواند قوانين خود را بر پايه افكار صالح بنا كند ، تا اجتماعى صالح و راقى بسازد .\r\nاشكالى كه اين گروه بر طريقه مفسرين گذشته كرده‌اند ، كه تفسيرشان تفسير نيست ، بلكه تطبيق است ، عينا به خود آنان وارد است ، هرچند كه با طمطراقى هرچه بيشتر دعوى مىكنند كه تفسير واقعى قرآن همين است كه ما داريم . زيرا اگر اين دستهن مانند مفسرين سلف ، معلومات خود را بر قرآن تحميل نكرده‌اند ، پس چرا نظريه‌هاى علمى را اصل مسلم گرفته ، تجاوز از آن\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nرا جايز نمىدانند ، پس اينان نيز در انحراف سلف شريكند ، و چيزى از آنچه را كه آنان فاسد كردند ، اصلاح نكردند .\r\n\r\nانحراف مشترك تمام مسلك‌هاى تفسيرى\r\nاگر در اين مسلك‌هايى كه درباره تفسير نقل شد دقت كنيد خواهد ديد كه همه در اين نقص ، كه نقص بسيار بزرگى است ، شريكند كه آنچه از ابحاث علمى و يا فلسفى به دست آورده‌اند ، بر قرآن كريم تحميل نموده‌اند ، بدون اين‌كه مداليل آيات بر آنها دلالت داشته باشد ، و در نتيجه تفسير اينان نيز تطبيق شده ، و تطبيق خود را تفسير نام نهادند ، و حقايق قرآن را به صورت مجازها در آورده ، تنزيل عده‌اى از آيات را تاويل كردند .\r\nو لازمه اين انحراف اين شد كه قرآنى كه خودش را به  هُدىً لِلْعالَمِينَ  « 1 » و  نُوراً مُبِيناً  « 2 » و  تِبْياناً لِكُلِّ شَيْءٍ  « 3 » معرفى نموده ، هدايت نباشد ، مگر به كمك غير خودش ، و به جاى نور مبين ، مستنير به غيرش باشد ، از غير خودش نور بگيرد ، و بوسيله غير خودش بيان شود .\r\nو به هرحال هيچ‌يك از اين اختلافاتى كه ذكر شد ، منشأش اختلاف‌نظر در مفهوم لفظ آيه ، و معناى لغوى و عرفى عربى مفرد آن ، و جمله‌اش نبوده ، براى اين‌كه هم كلمات قرآن ، و هم جملات آن ، و آياتش كلامى است عربى ، و آن هم عربى آشكار ، آن‌چنان كه در فهم آن هيچ عرب و غيرعربى كه عارف به\r\n\r\n\r\n","description":"","footnote":"\r\n( 1 ) . سوره آل عمران : 96 .\r\n( 2 ) . سوره نساء : 174 .\r\n( 3 ) . سوره نحل : 89 .\r\n","page_name":" 227 ","page_number":227},
  {"content":"\r\n\r\nلغت و اساليب كلام عربى است توقف نمىكند . و در ميان همه آيات قرآن ، كه بيش از چند هزار آيه است ، حتى يك آيه نمىيابيم كه در مفهومش اغلاق و تعقيدى باشد ، به طورى كه ذهن خواننده در فهم معناى آن دچار حيرت و سرگردانى شود .\r\nو چطور چنين نباشد و حال آن‌كه قرآن فصيح‌ترين كلام عرب است ، و ابتدايىترين شرط فصاحت اين است كه اغلاق و تعقيد نداشته باشد ، و حتى آن آياتى هم كه جزء متشابهات قرآن به شمار مىآيند ، مانند آيات نسخ شده ، و امثال آن ، در مفهومش غايت وضوح و روشنى را دارد ، و تشابهش به خاطر اين است كه مراد از آن را نمىدانيم ، نه اين‌كه معناى ظاهرش نامعلوم باشد .\r\nپس اين اختلاف از ناحيه معناى كلمات پيدا نشده ، بلكه همه آنها از اختلاف در مصداق كلمات پيدا شده ، و هرمذهب و مسلكى كلمات و جملات قرآن را به مصداقى حمل كرده‌اند ، كه آن ديگرى قبول ندارد ، اين از مدلول تصورى و تصديقى كلمه ، چيزى فهميده ، و آن ديگرى چيزى ديگر .\r\nتوضيح اين‌كه انس ذهنى باعث مىشود كه ذهن آدمى در هنگام شنيدن يك كلمه و يا يك جمله ، به معناى مادى آن سبقت جويد ، و قبل از هرمعناى ديگر ، آن معناى مادى و يا لواحق آن به ذهن درآيد ، و ما انسان‌ها از آنجايى كه بدن‌هايمان و قواى بدنيمان ، مادام كه در اين دنياى مادى هستيم ، در ماده غوطه‌ور است ، و سروكارش همه با ماده است ، لذا مثلا اگر لفظ حيات و علم و قدرت و سمع و بصر و كلام و اراده ، و رضا و غضب و خلق و امر و امثال آن را مىشنويم ، فورا معناى مادى اينها به ذهن ما درمىآيد ، همان معنايى كه از اين كلمات در خود سراغ داريم .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nو همچنين وقتى كلمات آسمان و زمين و لوح و قلم و عرش و كرسى و فرشته و بال فرشته و شيطان و لشگريان او ، از پياده‌نظام و سواره‌نظامش را مىشنويم ، مصاديق طبيعى و مادى آن به ذهن ما سبقت مىجويد ، و قبل از هرمعناى ديگرى داخل در فهم ما مىشود .\r\nو چون مىشنويم كه مىگويند : خدا عالم را خلق كرده ، و يا فلان كار را كرده ، و يا به فلان چيز عالم است ، و يا فلان چيز را اراده كرده ، و يا خواسته ، و يا مىخواهد ، همه اينها را مانند خلق و علم و اراده و مشيت خودمان مقيد به زمانش مىكنيم ، چون معهود در ذهن ما اين است كه خواسته ماضى و مربوط به گذشته است ، و مىخواهد مضارع و مربوط به آينده است ، درباره خواسته و مىخواهد خدا همين فرق را مىگذاريم .\r\nباز وقتى مىشنويم كه خداى تعالى مىفرمايد :  وَ لَدَيْنا مَزِيدٌ  « 1 » و يا مىفرمايد :  لَاتَّخَذْناهُ مِنْ لَدُنَّا  « 2 » و يا مىفرمايد :  وَ ما عِنْدَ اللَّهِ خَيْرٌ  « 3 » و يا مىفرمايد :  إِلَيْهِ تُرْجَعُونَ  « 4 » فورا به ذهنمان مىرسد كه كلمه « نزد » همان معنايى را درباره خدا مىدهد ، كه درباره ما مىدهد ، و آن عبارت است از حضور در مكانى كه ما هستيم .\r\nو چون مىشنويم كه مىفرمايد :  وَ إِذا أَرَدْنا أَنْ نُهْلِكَ قَرْيَةً ، أَمَرْنا مُتْرَفِيها  « 5 » و يا مىشنويم كه مىفرمايد :\r\n\r\n\r\n","description":"","footnote":"\r\n( 1 ) . سوره ق : 35 .\r\n( 2 ) . سوره انبياء : 17 .\r\n( 3 ) . سوره آل عمران : 198 .\r\n( 4 ) . سوره بقره : 28 .\r\n( 5 ) . سوره اسراء : 16 .\r\n","page_name":" 229 ","page_number":229},
  {"content":"\r\n\r\n وَ نُرِيدُ أَنْ نَمُنَّ  « 1 » و يا مىشنويم كه مىفرمايد :\r\n يُرِيدُ اللَّهُ بِكُمُ الْيُسْرَ  « 2 » فورا به ذهنمان مىرسد كه اراده خدا هم از سنخ اراده ما است ، و از اين قبيل كلمات را وقتى مىشنويم ، مقيد به آن قيودى مىكنيم كه در خود ما مقيد به آنها است .\r\nچاره‌اى هم نداريم ، براى اين‌كه از روز اول كه ما آدميان لفظ - چه فارسى چه عربى و چه هرزبانى ديگر - را وضع كرديم ، براى اين وضع كرديم كه موجودى اجتماعى بوديم ، و ناگزير بوديم ، منويات خود را به يكديگر بفهمانيم ، و فهماندن منويات وسيله‌اى مىخواهد ، لذا با يكديگر قرار گذاشتيم قبلا كه هروقت من صداى « آب » را از خود درآوردم ، تو بدان كه من آن چيزى را مىگويم ، كه رفع تشنگى مىكند ، و به همين منوال الفاظ ديگر .\r\nو زندگى اجتماعى را هم حوائج مادى به گردن ما گذاشت ، چون منظور از آن اين بود كه دست‌به‌دست هم داده ، هريك ، يكى از كارهاى اجتماع را انجام دهيم ، تا به اين وسيله استكمال كرده باشيم ، و كارهاى اجتماعى همه مربوط به امور مادى ، و لوازم آن است ، ناگزير الفاظ را وضع كرديم ، براى مسمىهايى كه غرض ما را تأمين مىكند ، از اين جهت هرلفظى را كه مىشنويم ، فورا معناى ماديش به ذهنمان مىرسد .\r\nولى بايد اين را هم بدانيم كه اگر ما الفاظ را وضع كرديم ، براى آن چيزى وضع كرديم كه فلان فائده را به ما مىدهد ، حالا اگر آن چيز شكل و قيافه‌اش تغيير كرد ، مادام كه آن فائده را مىدهد ، باز لفظ نام برده ، نام آن چيز هست .\r\n\r\n\r\n","description":"","footnote":"\r\n( 1 ) . سوره قصص : 5 .\r\n( 2 ) . سوره بقره : 185 .\r\n","page_name":" 230 ","page_number":230},
  {"content":"\r\n\r\nتوضيح اين‌كه اشيايى كه ما براى هريك نامى نهاده‌ايم از آنجا كه مادى هستند ، محكوم به تغير و تبدل‌اند ، چون حوائج آدمى رو به تبدل است ، و روز به‌روز تكامل مىيابد ، مثلا كلمه چراغ را ما در اولين روزى كه به زبان جارى كرديم ، به عنوان نام يك ظرفى بود ، كه روغن در آن مىريختيم ، و فتيله‌اى در آن روغن مىانداختيم ، و لبه فتيله را از لبه ظرف بيرون گذاشته ، روشن مىكرديم ، تا در شب‌هاى تاريك پيش پاى ما را روشن كند ، و هروقت كلمه « چراغ » به زبان مىآورديم ، شنونده چنين چيزى از آن مىفهميد ، ولى روزبروز در اثر پيشرفت ما ، چراغ هم پيشرفت كرد ، و تغيير شكل داد ، تا امروز كه به صورت چراغ برق درآمد ، به صورتى كه از اجزاء چراغ اوليه ما ، هيچ‌چيز در آن وجود ندارد ، نه ظرف سفالى آن هست ، نه روغنش ، و نه فتيله‌اش ، ولى در عين حال باز به لامپ مىگوييم چراغ ، چرا كه از لامپ همان فائده را مىبريم كه از پيه سوز سابق مىبرديم .\r\nو همچنين كلمه ميزان يا ترازو ، كه در اولين روزى كه آن را به زبان آورديم ، طبق قرار قبلى براى ، اين آن را وضع كرديم ، كه شنونده از آن چيزى را بفهمد كه كالا و اجناس ما به وسيله آن سنجيده مىشود ، ولى امروز آلاتى درست كرده‌ايم ، كه با آن حرارت و برودت ، را هم مىسنجيم ، پس اين هم ميزان هست ، چيزى كه هست ميزان الحرارة است ، و همچنين كلمه سلاح كه در روز اول چوب و چماق بود ، بعدا شمشير و گرز شد ، و امروز توپ و تفنگ شده است .\r\nپس بنابراين هرچند كه مسماى نام‌ها تغيير كرده ، به حدى كه از اجزاء سابقش نه ذاتى مانده ، و نه صفاتى ، ولى نام‌ها هم‌چنان باقى مانده است ، و اين\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nنيست مگر به خاطر اين‌كه منظور روز اول ما از نام‌گذارى ، فائده و غرضى بود كه از مسماها عايد ما مىشد ، نه شكل و صورت آنها ، و مادام كه آن فائده و آن غرض حاصل است ، اسم هم بر آن صادق است ، در نتيجه مادام كه غرض سنجش و نورگيرى و دفاع و غيره باقى است نام ميزان و چراغ و اسلحه نيز باقى است .\r\nبنابراين بايد توجه داشته باشيم ، كه ملاك و مدار در صادق بودن يك اسم و صادق نبودن آن ، موجود بودن غرض ، و غايت ، و موجود نبودن آن است ، و نبايد نسبت به لفظ اسم جمود به خرج داده ، و آن را نام يك صورت بدانيم ، و تا قيامت هروقت چراغ مىگوييم ، باز همان پيه‌سوز را اراده كنيم .\r\nاما متاسفانه انس و عادت نمىگذارد ما اين توجه را داشته باشيم ، و همين باعث شده كه مقلدين از اصحاب حديث - چون فرقه حشويه - و مجسمه ، به ظواهر آيات جمود كرده ، و آيات را به همان ظواهر تفسير كنند ، گو اين‌كه اين جمود ، جمود بر ظواهر نيست ، بلكه جمود بر انس و عادت است در تشخيص مصاديق .\r\nو در بين خود ظواهر ، ظواهرى هست كه اين جمود را تخطئه مىكند ، و روشن مىسازد كه اتكاء و اعتماد كردن در فهم معانى آيات ، بر انس و عادت ، مقاصد آيات را درهم‌وبرهم نموده ، امر فهم را مختل مىسازد ، مانند آيه :\r\n لَيْسَ كَمِثْلِهِ شَيْءٌ  « 1 » و آيه :  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ  « 2 » و آيه :  سُبْحانَ اللَّهِ عَمَّا يَصِفُونَ  « 3 » چون اگر درك خدا ، چون\r\n\r\n\r\n","description":"","footnote":"\r\n( 1 ) . سوره شورى : 11 .\r\n( 2 ) . سوره انعام : 103 .\r\n( 3 ) . سوره مؤمنون : 91 .\r\n","page_name":" 232 ","page_number":232},
  {"content":"\r\n\r\nدرك ما باشد ، او مثل ما خواهد بود ، درحالىكه آيه اولى مىگويد : او مثل ندارد ، و آيه سومى او را از آنچه كه ما درباره‌اش بگوييم ، منزه مىدارد .\r\nو همين جهت باعث شده كه ديگر مردم در درك معانى آيات ، به فهم عادى و مصداق‌هاى مأنوس در ذهن اكتفاء نكنند ، هم‌چنان‌كه دور بودن از خطا و به دست آوردن مجهولات ، انسان را وادار كرده تا دست به دامان بحث‌هاى علمى شود ، و تجويز كند كه بحث را در فهم حقايق قرآن و تشخيص مقاصد عاليه آن دخالت دهد .\r\nاز يك‌سو ناگزير بود دنبال علم تفسير برود ، و حقايق قرآن را با ذهنى ساده ، نه با عينك معلومات شخصى ، موشكافى كند ، و از سوى ديگر در فهم معانى آيات ، به فهم عادى و مصداق مأنوس در ذهن خود قناعت ننموده ، و مثلا كلمه « چراغ » را حمل بر پيه‌سوز نكند ، چون اگر از روز اول مىخواست به فهم عادى خود قناعت كند ، دنبال علم نمىرفت ، و اگر دو دستى دامن علم را چسبيد ، براى اين بود كه فهميد فكرش بدون بحث علمى مصون از خطاء نيست ، علاوه بر اين‌كه فكر عادى به تنهايى مجهولات را براى انسان كشف نمىكند .\r\nبر سر اين دو راهى ، كمتر كسى مىتواند راه ميانه را برود ، نه آن‌قدر علم را در درك حقايق قرآن دخالت دهد ، كه سرانجام سر از علم ايقوف و زبر و بينه در آورد ، و نه آن‌قدر به فكر ساده خود جمود دهد ، كه تا روز قيامت چراغ را بر پيه‌سوز ، و سلاح را بر گرز و كمند ، حمل كند .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nبلكه در عين اين‌كه به ذيل ابحاث علمى متمسك مىشود ، نتائج حاصله را بر قرآن تحميل نكند ، چون فهميدن حقايق قرآن و تشخيص مقاصد آن از راه ابحاث علمى دو جور است :\r\nيكى اين‌كه ما در مسأله‌اى كه قرآن متعرض آن است ، بحثى علمى و يا فلسفى را آغاز كنيم ، و هم‌چنان دنبال كنيم ، تا حق مطلب برايمان روشن و ثابت شود . آن‌وقت بگوييم : آيه هم همين را مىگويد . اين روش هرچند كه مورد پسند بحث‌هاى علمى و نظرى است ، ولى قرآن آن را نمىپسندد .\r\nدوم اين‌كه براى فهم آن مسأله ، و تشخيص مقصود آن آيه ، از نظائر آن آيه كمك گرفته ، منظور از آيه مورد نظر را به دست آوريم ، آن‌گاه اگر بگوييم علم هم همين را مىگويد عيبى ندارد . و اين روشى است كه مىتوان آن را تفسير خواند ، خود قرآن آن را مىپسندد ، چون قرآن خود را تبيان كل شىء مىداند ، آن وقت چگونه ممكن است كه بيان خودش نباشد ، قرآن خود را هدايت مردم و بيناتى از هدى ، و جدا سازنده حق از باطل معرفى نموده ، مىفرمايد :  هُدىً لِلنَّاسِ ، وَ بَيِّناتٍ مِنَ الْهُدى ، وَ الْفُرْقانِ  « 1 » آن‌وقت چطور ممكن است هدايت و بينه و فرقان و نور مردم در تمامى حوائج زندگيشان باشد ، ولى در ضرورىترين حاجتشان كه فهم خود قرآن است ، نه هدايت باشد ، و نه تبيان ، و نه فرمان ، و نه نور ؟\r\nقرآن به تمامى افرادى كه در راه خدا مجاهدت مىكنند مژده داده ، كه ايشان را به راه‌هاى خود هدايت مىكند ، و فرموده :  وَ الَّذِينَ جاهَدُوا فِينا \r\n\r\n\r\n","description":"","footnote":"\r\n( 1 ) . سوره بقره : 185 .\r\n","page_name":" 234 ","page_number":234},
  {"content":"\r\n\r\n لَنَهْدِيَنَّهُمْ سُبُلَنا  « 1 » آن وقت در مهم‌ترين جهادشان كه همانا فهم كلام پروردگارشان است ، ايشان را هدايت نكند ؟ و چه جهادى اعظم از مجاهدت در فهم كتاب خدا ، و چه سبيلى بهتر از سبيل قرآن بشر را به سوى او هدايت مىكند ؟ !\r\n\r\nطريقه رسول خدا صلّى اللّه عليه و آله و ائمه اهل البيت عليهم السّلام در تفسير قرآن\r\nپيغمبر و امامان اهل بيت عليهم السّلام طريقه‌شان در تعليم و تفسير قرآن كريم ، به طورى كه از احاديث تفسيرى آنان برمىآيد ، همين طريقه‌اى است كه ما بيان كرديم .\r\nدر روايات تفسيرى حتى به يك حديث برنمىخورد ، كه رسول خدا و يا ائمه اهل بيت عليهم السّلام در تفسير آيه‌اى از حجت و برهانى علمى و نظرى و يا فرضيه‌اى علمى كمك گرفته باشند .\r\nو چطور ممكن است چنين كارى كرده باشند با اين‌كه رسول خدا صلّى اللّه عليه و آله در باره قرآن كريم فرمود : وقتى فتنه‌ها چون پاره‌هاى شبى ديجور راه خدا و راه نجات را بر شما مشتبه كردند ، در آن هنگام بر شما باد به قرآن ، كه او شافعى است ، كه شفاعت و وساطتش امضاء شده ، و شكوه‌گرى از نقائص بشر است كه خدا او را تصديق كرده ، هركس آن را به عنوان كارنامه پيش روى خود بگذارد ، تا به آن عمل كند ، او وى را به سوى بهشت مىكشاند ، و هركس آن را پشت سر اندازد ، و به برنامه‌هايى ديگر عمل كند ، همان قرآن او را از پشت سر به سوى آتش مىراند .\r\n\r\n\r\n","description":"","footnote":"\r\n( 1 ) . سوره عنكبوت : 69 .\r\n","page_name":" 235 ","page_number":235},
  {"content":"\r\n\r\nقرآن دليلى است كه به سوى بهترين سبيل راه مىنمايد ، و آن كتاب تفصيل ، و جداسازى حق از باطل است ، و كتاب بيان است ، كه هرلحظه به تو سعادتى ميدهد ، كتاب فصل است ، نه شوخى ، كتابى است كه ظاهرى و باطنى دارد ، ظاهرش همه حكمت است ، و باطنش همه علم ، ظاهرش ظريف و لطيف ، و باطنش بسيار ژرف و عميق است ، قرآن داراى دلالت‌ها و علامت‌ها است ، و تازه دلالت‌هايش هم دلالاتى دارد عجائب قرآن را نمىتوان شمرد ، غرائب آن هرگز كهنه نمىشود ، در آن چراغ‌هاى هدايت ، و مناره‌هاى حكمت است ، قرآن دليل بر هرپسنديده است نزد كسى كه انصاف داشته باشد « 1 » .\r\nبنابراين بر هركسى لازم است كه ديدگان خود را در آن بچرخاند ، و نظر خود را به اين صفات برساند و با اين صفات به قرآن نظر كند تا دچار هلاكت نشود ، و از خليدن خار به پاى چشمش رهايى يابد ، چرا كه تفكر مايه حيات قلب شخص بصير است ، چنين كسى مانند چراغ به دستى مىماند كه در تاريكىهاى شب نور دارد ، او به سهولت و به خوبى مىتواند از خطرهايى كه تاريكى مىآفريند رهايى يابد ، علاوه بر اين‌كه در مسير خود توقفى ندارد .\r\nعلى عليه السّلام هم - به‌طورى كه در نهج البلاغه آمده - مىفرمايد : قرآن چنين است كه پاره‌اى از آن پاره‌اى ديگر را بيان مىكند ، و بعضى از آن شاهد بعضى ديگر است « 2 » .\r\nو اين يگانه راه مستقيم و روش بىنقصى است كه معلمين قرآن و هاديان آن ، ائمه عليهم السّلام پيموده‌اند .\r\n\r\n\r\n","description":"","footnote":"\r\n( 1 ) . تفسير عياشى : 1 / 2 .\r\n( 2 ) . نهج البلاغه فيض الاسلام : خطبه 133 .\r\n","page_name":" 236 ","page_number":236},
  {"content":"\r\n\r\nما نيز به يارى خداى سبحان روش تفسيرى خود را به همين طرز قرار مىدهيم ، و از آيات قرآن در ضمن بياناتى بحث مىكنيم ، و به هيچ‌وجه بحثى نظرى و فلسفى و يا به فرضيه‌اى علمى يا مكاشفه‌اى عرفانى ، تكيه نمىكنيم .\r\nو نيز در اين تفسير در جهات ادبى قرآن بيش از آن مقدارى كه در فهم معنا از اسلوب عربى محتاج به آن هستيم ، و تا آن نكته را بيان نكنيم از اسلوب عربى كلام آن معنا را نمىفهميم ، و يا مقدمه‌اى بديهى ، و يا مقدمه‌اى علمى كه فهم اشخاص در آن اختلاف ندارد ، ذكر نمىكنيم .\r\nنتيجه اين طريقه از تفسير اين شده كه در تمامى اين كتاب و در تفسير همه آيات قرآنى يك‌بار هم نمىبينى كه آيه‌اى را بر معنايى خلاف ظاهر حمل كرده باشيم ، پس در اين كتاب تأويلى كه ديگران بسيار دارند نمىبينى .\r\nبله تأويل به آن معنايى كه قرآن در چند جا اثباتش مىكند ، به زودى خواهى ديد كه آن تأويل اصلا از قبيل معانى نيست .\r\nسپس در هرچند آيه بعد از تمام شدن بحث‌ها و بيانات تفسيرى ، بحث‌هايى متفرق از روايات قرار داده‌ايم ، و در آن به آن مقدار كه برايمان امكان داشت ، از روايات منقوله از رسول خدا صلّى اللّه عليه و آله و ائمه اهل بيت عليهم السّلام هم از طرق عامه و هم خاصه ايراد نموده‌ايم ، و اما آن رواياتى كه از مفسرين صحابه و تابعين چيزى نقل مىكند ، در اين كتاب نقل نكرديم ، براى اين‌كه صرف نظر از اين‌كه رواياتى است درهم‌وبرهم ، كلام صحابه و تابعين حجيتى براى مسلمانان ندارد .\r\nالبته در خلال اين كتاب بحث‌هاى مختلف فلسفى و علمى و تاريخى و اجتماعى و اخلاقى هست كه در آنها نيز به مقدار وسعمان بحث كرده‌ايم ، و در\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nهمه اين بحث‌ها به ذكر آن مقدماتى كه سنخيت با بحث داشته اكتفاء نموده ، و از ذكر مقدماتى كه مقدميت ندارد ، و خارج از طور بحث است خوددارى نموديم .\r\n\r\nطبقات مفسرين\r\nطبقه اول : پس از رحلت پيغمبر اكرم صلّى اللّه عليه و آله جمعى از صحابه مانند ابى بن كعب و عبد اللّه بن مسعود و جابر بن عبد اللّه و ابو سعيد خدرى و عبد اللّه بن زبير و عبد اللّه بن عمر و انس و ابو هريره و ابو موسى و از همه معروفتر عبد اللّه بن عباس به تفسير اشتغال داشتند .\r\nو روش‌شان در تفسير اين بود كه گاهى آنچه از پيغمبر اكرم صلّى اللّه عليه و آله در معانى آيات قرآنى شنيده بودند در شكل روايت مسند نقل مىكردند ، اين احاديث از اول تا آخر قرآن جمعا دويست و چهل و چند حديث‌اند كه سند بسيارى از آنها ضعيف و متن برخى از آنها منكر است و گاهى تفسير آيات را در صورت اظهارنظر ، بىاين‌كه بپيغمبر اكرم صلّى اللّه عليه و آله اسناد دهند القاء مىكردند .\r\nمتأخرين اهل تفسير از اهل سنت اين قسم را نيز جزء روايات نبوى در تفسير مىشمارند ، زيرا صحابه علم قرآن را از مقام رسالت آموخته‌اند و مستبعد است كه خودشان از خود چيزى گفته باشند .\r\nولى دليلى قاطع بر اين سخن نيست ، علاوه بر اين‌كه مقدار زيادى از اين قسم رواياتى است كه در اسباب نزول آيات و قصص تاريخى آنها وارد شده و همچنين در ميان اين روايات صحابى بسيارى از سخنان علماء يهود كه مسلمان شده بودند مانند كعب الاحبار و غيره بدون اسناد يافت مىشود .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nو همچنين ابن عباس بيشتر اوقات در معنى آيات به شعر تمثل مىكرد ، چنان‌كه در روايتى كه از ابن عباس در سؤالات نافع بن ازرق نقل شده در جواب دويست و اندى سؤال به اشعار عرب متمثل مىشود و سيوطى در كتاب اتقان صد و نود سؤال از آن جمله را روايت مىكند و با اين حال رواياتى را كه از مفسرين صحابه رسيده نمىتوان روايات نبوى شمرد و اعمال نظر را از صحابه نفى كرد .\r\nطبقه دوم : جماعت تابعين هستند كه شاگردان مفسرين صحابه مىباشند مانند مجاهد و سعيد بن جبير و عكرمه و ضحاك و از اين طبقه است حسن بصرى و عطاء بن ابى رباح و عطاء بن ابى مسلم و ابو العاليه و محمد بن كعب قرظى و قتاده و عطيه و زيد بن اسلم و طاوس يمانى .\r\nطبقه سوم : شاگردان طبقه دوم مىباشند مانند ربيع بن انس و عبد الرحمن بن زيد بن اسلم و ابو صالح كلبى و نظراء ايشان . و طريقه تابعين در تفسير اين بود كه تفسير آيات را گاهى در شكل روايت از پيغمبر اكرم صلّى اللّه عليه و آله يا صحابه نقل مىكردند و گاهى معنى آيه را بىاين‌كه به كسى اسناد دهند ، در صورت اظهارنظر ايراد مىكردند ، و متأخرين مفسرين با اين اقوال نيز معامله روايات نبوى نموده آنها را روايات موقوفه مىشمارند و قدماء مفسرين به اين دو طبقه اطلاق مىشود .\r\nطبقه چهارم : طبقه اولين مؤلفين تفسير است مانند سفيان بن عيينه و وكيع بن جراح و شعبة بن حجاج و عبد بن حميد و غير ايشان و از اين طبقه است ابن جرير طبرى صاحب تفسير معروف .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nطريقه اين طبقه نيز اين‌گونه بود كه اقوال صحابه و تابعين را در صورت روايت‌هاى معنعن در تأليفات تفسيرى خود وارد مىكردند و از نظر استقلالى خوددارى مىنمودند ، جز اين‌كه ابن جرير طبرى در تفسير خود گاهى در ترجيح ميان اقوال اظهارنظر مىكند و طبقات متأخرين از اين طائفه شروع مىشود .\r\nطبقه پنجم : كسانى هستند كه روايات را با حذف اسناد در تأليفات خود درج كردند و به مجرد نقل اقوال قناعت نمودند .\r\nبعضى از علماء گفته‌اند : اختلال نظم تفسير از همين‌جا شروع گرديده و اقوال زيادى در اين تفاسير بدون مراعات صحت و اعتبار نقل و تشخيص سند به صحابه و تابعين نسبت داده شده و در اثر اين هرج‌ومرج دخيل بسيارى به وجود آمده و اعتبار اقوال متزلزل شده است .\r\nولى كسى كه با دقت در روايات معنعن تفسير تدبر نمايد ، ترديد نخواهد داشت وضع در ميان آنها نيز فراوان است . اقوال متدافع و متناقض به تنها يك صحابى يا تابعى بسيار نسبت داده شده ، قصص و حكاياتى كه قطعى الكذب است در ميان اين روايات بسيار ديده مىشود و اسباب نزول و ناسخ و منسوخى كه با سياق آيات وفق نمىدهد يكى دو تا نيست كه قابل اغماض باشد و از اينجا است كه امام احمد بن حنبل ، كه خود قبل از پيدايش اين طبقه بود ، گفته است : سه چيز اصل ندارند مغازى و ملاحم و روايات تفسير . و از امام شافعى نقل شده كه از ابن عباس نزديك به صد حديث فقط ثابت شده است .\r\nطبقه ششم : مفسرينى هستند كه پس از پيدايش علوم مختلفه و نضج آنها در اسلام به وجود آمدند و متخصصين هرعلم از راه فن مخصوص خود به\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nتفسير پرداختند ، نحوى از راه نحو مانند زجاج و واحدى و ابى حيان كه از راه اعراب آيات بحث نموده‌اند ، بيانى از راه بلاغت و فصاحت مانند زمخشرى در كشاف ، متكلم از راه كلام مانند فخر رازى در تفسير كبير ، عارف از راه عرفان مانند ابن عربى و عبد الرزاق كاشى در تفاسير خودشان ، و اخبارى از راه نقل اخبار مانند ثعلبى در تفسير خود ، و فقيه از راه فقه مانند قربطى در تفسير خود و جمعى نيز تفاسيرى مختلط از علوم متفرقه نوشتند ، مانند تفسير روح البيان و تفسير روح المعانى و تفسير نيشابورى .\r\nخدمت اين طبقه به عالم تفسير اين شد كه فن تفسير را از حالت جمود و ركودى كه در طبقات پنجگانه قبلى داشت بيرون آورده ، وارد مرحله بحث و نظر نمودند ، اگرچه كسى كه با نظر انصاف نگاه كند خواهد ديد كه در اغلب بحث‌ها تفسيرى اين طبقه ، نظريات علمى به قرآن تحميل شده و خود آيات قرآنى از مضامين خودشان استنطاق نشده‌اند .\r\n\r\nمفسرين شيعه و طبقات آنها\r\nطبقاتى كه ذكر شد طبقات مفسرين اهل سنت و جماعت بود و منشاء آن روش خاصى است كه از روز نخست در تفسير گرفته شده و آن معامله روايت نبوى است با اقوال صحابه و تابعين كه اعمال نظر در برابر آن از قبيل اجتهاد و در مقابل نص شمرده مىشد ، تا اختلال وضع اين روايات و آفتابى شدن تضاد و تناقض و دس و وضع در ميان آنها اجازه اعمال نظر به طبقه ششم مفسرين داد .\r\nولى روشى كه شيعه در تفسير قرآن اتخاذ نموده است غير اين روش مىباشد و\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nدر نتيجه ، اختلاف روش طبقه‌بندى مفسرين نيز سيماى ديگرى به خود مى گيرد .\r\nشيعه به نص قرآن مجيد قول پيغمبر اكرم صلّى اللّه عليه و آله را در تفسير آيات قرآن حجت مىداند و براى اقوال صحابه و تابعين مانند ساير مسلمين هيچ‌گونه حجيتى قائل نيست ، مگر از راه روايت از پيغمبر اكرم صلّى اللّه عليه و آله جز اين‌كه به نص خبر متواتر ثقلين قول عترت و اهل بيت را تالى قول پيغمبر اكرم صلّى اللّه عليه و آله و مانند آن حجت مى دانند و از اين‌روى در نقل و اخذ روايات تفسيرى تنها به رواياتى كه از پيغمبر اكرم صلّى اللّه عليه و آله و ائمه اهل بيت عليهم السّلام نقل شده اكتفاء كرده‌اند و طبقات خود را به ترتيب زيرين به وجود آورده‌اند .\r\nطبقه اوّل : كسانى كه روايات تفسير را از پيغمبر اكرم صلّى اللّه عليه و آله و ائمه اهل بيت فرا گرفته‌اند و در اصول خود به طور غير مرتب ثبت كرده به روايت آنها پرداخته‌اند ، مانند زراره و محمد بن مسلم و معروف و جرير و امثال ايشان .\r\nطبقه دوم : اهل تأليفاتى اوّلى تفسير ، مانند فرات بن ابراهيم و ابو حمزه ثمالى و عياشى و على بن ابراهيم قمى و نعمانى صاحب تفسير . شيوه اين طبقه مانند طبقه چهارم از مفسرين اهل سنت اين بود كه روايات مأثوره را كه از طبقه اول اخذ كرده بودند با اسناد در تأليفات خودشان درج مىكردند و از هرگونه اعمال نظر خوددارى مىنمودند .\r\nو نظر به اين‌كه زمان دست‌رسى به ائمه اهل بيت عليهم السّلام طولانى بود و تقريبا سيصد سال ادامه داشت طبعا اين دو طبقه ترتب زمانى نداشته ، متداخل بودند و همچنين كسانى كه روايات را با حذف اسناد درج كنند بسيار كم بودند و در اين باب به عنوان نمونه تفسير عياشى موجود را بايد نام برد كه يكى\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاز شاگردان عياشى از تأليف عياشى اسناد روايات را اختصارا حذف نموده و نسخه او به جاى نسخه عياشى دائر گشته است .\r\nطبقه سوم : طبقه ارباب علوم متفرقه است ، مانند سيد رضى در تفسير ادبى خود و شيخ طوسى در تفسير كلامى خود كه تفسير تبيان است و صدر المتألهين شيرازى در تفاسير فلسفى خود و ميبدى گنابادى در تفسير عرفانى خود و شيخ عبد على حويزى و سيد هاشم بحرانى و فيض كاشانى در تفسير نور الثقلين و برهان و صافى . و كسانى ميان عده‌اى از علوم در تفاسيرشان جمع كرده‌اند ، مانند شيخ طبرسى در تفسير مجمع البيان كه از راه‌هاى مختلف لغت و نحو و قرائت و كلام و حديث بحث مىكند .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nتفسير به رأى « 1 »\r\nدر تفسير صافى از رسول خدا صلّى اللّه عليه و آله روايت كرده كه فرمود : هركس قرآن را به رأى خودش تفسير كند خدا مجلسى از آتش برايش فراهم كند « 2 » .\r\nاين معنا را هم شيعه نقل كرده و هم سنى ، و در معناى اين حديث ، احاديثى ديگر نيز از آن جناب و از ائمه اهل بيت عليهم السّلام نقل شده است .\r\nاز آن جمله در كتاب منية المريد از رسول خدا صلّى اللّه عليه و آله روايت كرده كه فرمود :\r\nهركس درباره قرآن بدون علم چيزى بگويد خدا جايگاه او را آتش قرار دهد « 3 » .\r\nو نيز در همان كتاب از آن جناب روايت آورده كه فرمود : كسى كه بدون علم درباره قرآن چيزى بگويد ، روز قيامت با افسار و دهنه‌اى از آتش ، لگام شده مىآيد « 4 » .\r\nو باز در همان كتاب از آن جناب روايت كرده كه فرمود : كسى كه درباره قرآن به رأى خود سخن گويد ، و درست هم گفته باشد ، باز به خطا رفته است « 5 » .\r\n\r\n\r\n","description":"","footnote":"\r\n( 1 ) . ترجمه تفسير الميزان : 3 / 116 .\r\n( 2 ) . تفسير صافى : 1 / 21 .\r\n( 3 ) . منية المريد : 191 .\r\n( 4 ) . منية المريد : 191 .\r\n( 5 ) . منية المريد : 191 .\r\n","page_name":" 244 ","page_number":244},
  {"content":"\r\n\r\nاين روايت را ابو داوود و ترمذى و نسايى هم آورده‌اند « 1 » .\r\nو باز در همان كتاب از آن جناب آمده كه فرمود : از مهمترين خطرى كه مىترسم متوجه امتم شود ، و بعد از من ايشان را گمراه كند ، اين است كه قرآن را بر غير مواضعش تطبيق دهند « 2 » .\r\nو در تفسير عياشى از ابى بصير ، از امام صادق عليه السّلام روايت كرده كه فرمود :\r\nكسى كه قرآن را به رأى خود تفسير كند ، اگر هم تصادفا تفسيرش درست از آب در آيد ، اجر نمىبرد ، و اگر به خطا رود از آسمان دور تر خواهد شد « 3 » . و در همان كتاب از يعقوب بن يزيد از ياسر از حضرت رضا عليه السّلام روايت آورده كه فرمود : رأى دادن درباره كتاب خدا كفر است « 4 » .\r\n\r\nمنظور از تفسير به رأى\r\nاين‌كه رسول خدا صلّى اللّه عليه و آله فرمود : هركس قرآن را با رأى خود تفسير كند . . . ، منظور از رأى ، اعتقادى است كه در اثر اجتهاد به دست مىآيد ، گاهى هم كلمه رأى بر سخنى اطلاق مىشود كه ناشى از هواى نفس و استحسان باشد .\r\nو به هرحال از آنجا كه كلمه نامبرده در حديث اضافه بر ضمير « ها » شده ، فهميده مىشود كه رسول خدا صلّى اللّه عليه و آله نخواسته است مسلمانان را در تفسير قرآن از مطلق اجتهاد نهى كند ، تا لازمه‌اش اين باشد كه مردم را در تفسير قرآن ، مأمور به پيروى روايات وارده از خود و از ائمه اهل بيتش عليهم السّلام كرده باشد ، آن‌طور كه اهل حديث خيال كرده‌اند .\r\n\r\n\r\n","description":"","footnote":"\r\n( 1 ) . سنن ابى داوود : 3 / 320 ، ح 3652 ؛ سنن ترمذى : 5 / 200 ، ح 2952 .\r\n( 2 ) . منية المريد : 191 .\r\n( 3 ) . تفسير عياشى : 1 / 17 ، ح 4 .\r\n( 4 ) . تفسير عياشى : 1 / 18 ، ح 6 .\r\n","page_name":" 245 ","page_number":245},
  {"content":"\r\n\r\nعلاوه بر اين‌كه اگر منظور آن جناب چنين چيزى بوده باشد ، روايت نامبرده با آيات بسيارى كه قرآن را عربى مبين مىخواند ، و يا به تدبر در آن امر مىكند ، و همچنين با روايات بسيارى كه دستور مىدهد هرروايتى را بايد عرضه به قرآن كرد ، منافات خواهد داشت .\r\nبلكه خواسته است از خودسرى در تفسير نهى كند ، چون گفتيم كلمه « رأى » را بر ضمير « ها » اضافه كرده ، و اين اضافه ، اختصاص و انفراد و استقلال را مىرساند .\r\nپس خواسته است بفرمايد : مفسر نبايد در تفسير آيات قرآنى به اسبابى كه براى فهم كلام عربى در دست دارد اكتفاء نموده ، كلام خدا را با كلام مردم مقايسه كند ، براى اين‌كه كلام خدا با كلام بشرى فرق دارد .\r\nما وقتى يك جمله كلام بشرى را مىشنويم از هرگوينده‌اى كه باشد ، بدون درنگ ، قواعد معمولى ادبيات را درباره آن اعمال نموده ، مىفهميم كه منظور گوينده چه بوده ، و همان معنا را به عهده آن كلام و گوينده‌اش مىگذاريم ، و حكم مىكنيم كه فلانى چنين‌وچنان گفته است .\r\nهم‌چنان‌كه اين روش را در محاكم قضايى و اقرارها و شهادتها و ساير جريانات آنجا معمول مىداريم ، بايد هم معمول بداريم ، براى اين‌كه كلام آدمى براساس همين قواعد عربى بيان مىشود ، هرگوينده‌اى به اتكاى آن قواعد سخن مىگويد ، و مىداند كه شنونده‌اش نيز آن قواعد را اعمال مىكند ، و تك تك كلمات و جملات را بر مصاديق حقيقى و مجازى ، كه علم لغت در اختيارش گذاشته ، تطبيق مىدهد .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو اما بيان قرآنى بر اين مجرا جريان ندارد ، بلكه كلامى است كه الفاظش در عين اين‌كه از يكديگر جدايند به يكديگر متصل‌ان ، به اين معنا كه هريك بيان‌گر ديگرى ، و به فرموده على عليه السّلام شاهد بر مراد ديگرى است .\r\nپس نبايد به مدلول يك آيه و آنچه با به كار بردن قواعد عربيت مىفهميم اكتفاء نموده ، بدون اين‌كه ساير آيات مناسب با آن را مورد دقت و اجتهاد قرار دهيم به معنايى كه از آن يك آيه به دست مىآيد تمسك كنيم ، هم‌چنان‌كه آيه شريفه :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 1 » به همين معنا اشاره نموده و مىفرمايد تمامى آيات قرآن به هم پيوستگى دارند .\r\nبنا بر آنچه گفته شد تفسير به رأى كه رسول خدا صلّى اللّه عليه و آله از آن نهى فرموده عبارت است از طريقه‌اى كه با آن بخواهند طريقه رموز قرآن را كشف كنند ، و خلاصه نهى از طريقه كشف است ، نه از مكشوف .\r\nبه عبارتى ديگر از اين نهى فرمود كه بخواهند كلام او را مانند كلام غير او بفهمند ، هرچند كه اين قسم فهميدن گاهى هم درست از آب درآيد . شاهد بر اين‌كه مراد حضرت اين است ، روايت ديگرى است كه در آن فرمود : كسى كه در قرآن به رأى خود سخن گويد ، و درست هم بگويد باز خطا كرده است .\r\nو معلوم است كه حكم به خطا كردن حتى در مورد صحيح بودن رأى جز بدين‌جهت نيست كه طريقه ، طريقه درستى نيست ، و منظور از خطا كردن ، خطاى در طريقه است ، نه در خود آن مطلب . و همچنين حديث عياشى كه در آن فرمود : اگر هم سخن درست بگويد اجر نمىبرد .\r\n\r\n\r\n","description":"","footnote":"\r\n( 1 ) . سوره نساء : 82 .\r\n","page_name":" 247 ","page_number":247},
  {"content":"\r\n\r\nمؤيد اين معنا وضع موجود در عصر رسول خدا صلّى اللّه عليه و آله است ، چون در آن ايام قرآن كريم هنوز تاليف و جمع‌آورى نشده بود ، آيات و سوره‌هاى آن در دست مردم متفرق بود ، و به همين جهت نمىتوانستند تك‌تك آيات را تفسير كنند ، چون خطر وقوع در خلاف منظور ، در كار بود .\r\nحاصل سخن اين‌كه آنچه از آن نهى شده اين است كه كسى خود را در تفسير قرآن مستقل بداند ، و به فهم خود اعتماد كند ، و به غير خود مراجعه نكند . و لازمه اين روايات اين است كه مفسر همواره از غير خودش استمداد جسته و به ديگران نيز مراجعه كند ، و آن ديگران يا ساير آيات قرآن است ، و يا احاديث وارده در سنت . شق دوم نمىتواند باشد ، براى اين‌كه مراجعه به سنت با دستور قرآن و حتى با دستور خود سنت كه فرموده همواره به كتاب خدا رجوع كنيد ، و اخبار را بر آن عرضه كنيد ، منافات دارد ، پس تنها شق اوّل باقى مىماند ، يعنى خود قرآن كريم كه در تفسير يك‌يك آيات بايد به خود قرآن مراجعه نمود .\r\n\r\nأقوال در تفسير به رأى\r\nبا اين بيان ، حال اقوال بيان شده درباره حديث بالا - يعنى حديث تفسير به رأى - روشن مىشود ، چون در معناى اين حديث ، اقوال مختلف شده است ، و در اين‌جا براى آگاهى خواننده ده قول را نقل مىكنيم .\r\nاول : منظور از تفسير به رأى ، تفسير كسى است كه اطلاعى از علوم مقدماتى ندارد . چون وقتى مىتوان آيات قرآنى را تفسير كرد كه علوم ديگرى كه به قول سيوطى در اتقان پانزده علم است ، فرا گرفته باشيم ، آن پانزده علم عبارتند از : 1 . نحو ؛ 2 . صرف ؛ 3 . اشتقاق ؛ 4 . معانى ؛ 5 . بيان ؛ 6 . بديع ؛ 7 .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nقرائت ؛ 8 . اصول دين ؛ 9 . اصول فقه ؛ 10 . اسباب نزول ؛ 11 . قصص ؛ 12 . ناسخ و منسوخ ؛ 13 . فقه ؛ 14 . آگاهى و احاطه به خصوص احاديثى كه مجملات و مبهمات قرآن را بيان مىكند ؛ 15 . علم موهبتى . و منظور سيوطى از علم موهبتى ، آن علمى است كه حديث نبوى زير بدان اشاره نموده و مىفرمايد :\r\nمن عمل بما علم ، ورثه اللّه علم ما لم يعلم .\r\nدوم : مراد اين حديث پرداختن به تفسير آيات متشابه است ، چون تفسير آن آيات را كسى به جز خدا نمىداند .\r\nسوم : منظور از آن ، تفسيرى است كه يك مطلب فاسد زيربناى آن باشد ، به اين‌كه مذهبى فاسد را اصل و تفسير قرآن را تابع آن قرار داده ، به هرطريقى كه باشد هرچند نادرست و ضعيف ، آيات را بر آن مذهب حمل كند .\r\nچهارم : به‌طور قطع بگويد مراد خداى تعالى از فلان آيه اين است ، بدون اين‌كه دليلى در دست داشته باشد .\r\nپنجم : منظور از تفسير به رأى تفسير به هرمعناى دل‌خواهى است كه سليقه و هواى نفس خود مفسر آن را بپسندد .\r\nاين پنج وجه را سيوطى در كتاب اتقان « 1 » از ابن النقيب نقل كرده است . و ما به دنبال آن وجوهى ديگر را مىآوريم و آن اين است :\r\nششم : منظور از تفسير به رأى اين است كه درباره آيات مشكل قرآن چيزى بگوييم و معنايى بكنيم كه در مذاهب صحابه و تابعين سابقه نداشته باشد .\r\nچنين عملى متعرض خشم خدا شدن است .\r\n\r\n\r\n","description":"","footnote":"\r\n( 1 ) . الإتقان : 2 / 183 .\r\n","page_name":" 249 ","page_number":249},
  {"content":"\r\n\r\nهفتم : منظور از تفسير به رأى اين است كه درباره معناى آيه‌اى از قرآن چيزى بگوييم كه بدانيم حق بر خلاف آن است .\r\nاين دو وجه را ابن الأنبارى نقل كرده است .\r\nهشتم : مراد از تفسير به رأى ، بدون علم درباره قرآن سخن گفتن است . و خلاصه تفسير به رأى اين است كه درباره آيه‌اى از آيات قرآن از پيش خود معنايى كنيم ، بدون اين‌كه يقين و اطمينان داشته باشيم به اين‌كه اين معنا حق است ، يا خلاف آن .\r\nنهم : تفسير به رأى ، تمسك به ظاهر قرآن است . صاحبان اين قول كسانى هستند كه معتقدند آيات قرآن ظهور ندارد ، بلكه در مورد هرآيه بايد از روايات معصومين پيروى كرد ، و در مدلول خود صريح باشد . بنابراين در حقيقت از قول قرآن كريم پيروى نشده ، بلكه از احاديث پيروى شده ، و در حقيقت تنها معصومين عليهم السّلام هستند كه حق تفسير كردن قرآن را دارند .\r\nدهم : تفسير به رأى عبارت است از تمسك به ظاهر قرآن . صاحبان اين مسلك معتقدند به اين‌كه آيات قرآن ظهور دارد ، ولى ظهور آن را ما نمىفهميم ، بلكه تنها معصوم عليه السّلام مىفهمد .\r\nاين وجوه ده‌گانه‌اى است كه در معناى تفسير به رأى ذكر كرده‌اند و چه بسا بتوان بعضى از آنها را به بعضى ديگر ارجاع داد . به هرحال هيچ‌يك از اين وجوه ، دليلى ندارد .\r\nبديهى است كه بطلان بعضى از آنها خودبه‌خود روشن است ، و بعضى ديگر با در نظر گرفتن مباحث قبلى ، بطلانش روشن مىگردد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nكوتاه سخن ، اين‌كه آنچه از آيات و روايات به دست مىآيد مثل آيه :  أَ فَلا يَتَدَبَّرُونَ الْقُرْآنَ  « 1 » و آيه :  الَّذِينَ جَعَلُوا الْقُرْآنَ عِضِينَ  « 2 » و آيه :  إِنَّ الَّذِينَ يُلْحِدُونَ فِي آياتِنا لا يَخْفَوْنَ عَلَيْنا أَ فَمَنْ يُلْقى فِي النَّارِ خَيْرٌ أَمْ مَنْ يَأْتِي آمِناً يَوْمَ الْقِيامَةِ  « 3 » و آيه  يُحَرِّفُونَ الْكَلِمَ عَنْ مَواضِعِهِ  « 4 » و آيه  وَ لا تَقْفُ ما لَيْسَ لَكَ بِهِ عِلْمٌ  « 5 » و آياتى ديگر هم كه آن را تاييد مىكند ، اين است كه نهى در روايات ، مربوط به طريقه تفسير است ، نه اصل تفسير ، و مىخواهد بگويد كلام خدا را به طريقى كه كلام خلق تفسير مىشود تفسير نبايد كرد .\r\nوجه تاييد آياتى كه نقل شد اين است كه از آيه 82 سوره نساء برمىآيد كه بين كلام خدا و كلام مخلوقات فرق است ، و به همين جهت در آيه 91 سوره حجر كسانى را كه قرآن را پاره‌پاره مىكنند ، و در آيه 40 سوره سجده كسانى را كه در آيات خدا الحاد مىورزند ، و در آيه 46 سوره نساء كسانى را كه آيات خدا را تحريف مىكنند ، و در آيه 36 سوره اسراء اشخاصى را كه پيروى بدون علم مىكنند ، مذمت فرموده است .\r\nمعلوم مىشود كلام خدا با كلام ديگران فرق دارد . البته فرق بين آن دو ، در نحوه استعمال الفاظ و چيدن جملات ، و به كار بردن فنون ادبى ، و صناعات لفظى ، نيست ، زيرا قرآن هم ، كلامى است عربى ، و همه آنچه در ساير كلمات عربى رعايت مىشود در آن نيز رعايت شده ، و در خود قرآن آمده كه  وَ ما \r\n\r\n\r\n","description":"","footnote":"\r\n( 1 ) . سوره نساء : 82 .\r\n( 2 ) . سوره حجر : 91 .\r\n( 3 ) . سوره سجده : 40 .\r\n( 4 ) . سوره نساء : 46 .\r\n( 5 ) . سوره اسراء : 36 .\r\n","page_name":" 251 ","page_number":251},
  {"content":"\r\n\r\n أَرْسَلْنا مِنْ رَسُولٍ إِلَّا بِلِسانِ قَوْمِهِ ، لِيُبَيِّنَ لَهُمْ  « 1 » و نيز آمده :  وَ هذا لِسانٌ عَرَبِيٌّ مُبِينٌ  « 2 » و نيز آمده :  إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ  « 3 » .\r\nبلكه اختلاف بين آن دو از جهت مراد و مصداق است ، مصداقى كه مفهوم كلى كلام بر آن منطبق است .\r\nتوضيح اين‌كه ما انسان‌ها به خاطر ارتباطى كه با عالم طبيعت داريم ، ذهنمان مأنوس با ماديات شده ، از هرمعنايى ، مفهوم مادى آن را مىفهميم ، و هرمفهومى را با مصداق جسمانيش منطبق مىسازيم . مثلا وقتى از يك نفر مثل خود كلامى بشنويم ، كلامى كه حكايت از حال امرى مىكند ، بعد از آن‌كه معناى كلام را فهميديم ، آن را بر مصداقى حمل و منطبق مىكنيم كه معهود ذهن ما ، و نظام حاكم در آن است ، زيرا مىدانيم گوينده كلام غير اين مصداق را در نظر نگرفته ، چون او هم انسانى است مثل ما ، و خودش هم از چنين كلامى غير آنچه ما فهميديم نمىفهمد ، و غير آن را هم نمىفهماند . و در نتيجه همين نظام ، نظامى است كه حاكم در مصداق است ، و همين نظام حاكم در مصداق ، در مفهوم هم جارى است ، چه بسا مىشود كه به مفهوم كلى استثنا مىزند ، و يا مفهوم يك حكم جزئى را تعميم مىدهد ، يا به هر نحوى ديگر ، در مفهوم دخل‌وتصرف مىكند كه ما اين تصرفات را ، تصرف قرائن عقليه غير لفظيه مىناميم .\r\n\r\n\r\n","description":"","footnote":"\r\n( 1 ) . سوره ابراهيم : 4 .\r\n( 2 ) . سوره نحل : 103 .\r\n( 3 ) . سوره زخرف : 3 .\r\n","page_name":" 252 ","page_number":252},
  {"content":"\r\n\r\nمثال اين تصرفات اين‌كه وقتى مىشنويم شخصى عزيز و بزرگ و ثروتمند مىگويد :  وَ إِنْ مِنْ شَيْءٍ إِلَّا عِنْدَنا خَزائِنُهُ  « 1 » نخست معناى مفردات كلامش را مىفهميم ، سپس مفهوم مجموع كلام آن را هم مىفهميم ، آن‌گاه در مرحله تطبيق كلى بر مصداق حكم مىكنيم كه حتما اين شخص هزاران انبار در قلعه‌هايى محكم دارد ، كه مالامال از اشيا و كالا است ، چون هركس انبار و خزينه درست مىكند براى همين منظور درست مىكند ، و نيز حكم مىكنيم به اين‌كه آن اشياء و كالاها عبارت است از طلا و نقره ، و اثاث خانه ، و زيور آلات ، و سلاح‌هاى جنگى ، چون چنين چيزهايى را در انبارها و خزينه‌ها حفظ مىكنند . و هيچ به نظر ما نمىرسد كه آن اشيا ، زمين و آسمان و خشكى و دريا و ستارگان و انسانها باشند ، چون هرچند اينها نيز اشياء هستند و كلمه  إِنْ مِنْ شَيْءٍ  شامل آنها هم مىشود ، ولى اينها انبار كردنى نيستند ، و روى هم انباشته نمىشوند ، و به همين جهت حكم مىكنيم به اين‌كه منظور گوينده از كلمه « شىء » همه چيز نيست ، بلكه بعض افراد شىء است ، نه مطلق شىء ، و غير محصور آن ، و همچنين حكم مىكنيم به اين‌كه منظورش از خزائن اندكى از بسيار است .\r\nپس در اين مثال ، نظام موجود در مصداق باعث شد دامنه گسترده كلمه شىء و نيز كلمه خزائن به طور عجيبى برچيده شود .\r\nولى وقتى مىشنويم كه خداى تعالى هم‌چنين كلامى را بر رسول گرامىاش نازل كرده ، و فرموده :  وَ إِنْ مِنْ شَيْءٍ إِلَّا عِنْدَنا خَزائِنُهُ  اگر ذهن ما از آن سطح پائين و معمولى و ساده‌اش بالاتر نيايد ، عينا همان تفسيرى كه براى\r\n\r\n\r\n","description":"","footnote":"\r\n( 1 ) . سوره حجر : 21 .\r\n","page_name":" 253 ","page_number":253},
  {"content":"\r\n\r\nآن كلام بشرى كرديم ، براى اين كلام الهى خواهيم كرد ، با اين‌كه هيچ علمى و دليلى بر تفسير خود نداريم ، تنها مدرك‌مان اين است كه ما از چنين عبارتى چنين معنايى مىفهميم .\r\nاما اگر كمى ذهن خود را از آن سطح پايين ترقى دهيم ، و بفهميم كه خداى تعالى تنها مال را خزينه نمىكند ، و خصوصا وقتى ببينيم كه دنبال آن جمله مىفرمايد :  وَ ما نُنَزِّلُهُ إِلَّا بِقَدَرٍ مَعْلُومٍ  و نيز مىفرمايد :  وَ ما أَنْزَلَ اللَّهُ مِنَ السَّماءِ مِنْ رِزْقٍ فَأَحْيا بِهِ الْأَرْضَ بَعْدَ مَوْتِها  « 1 » حكم خواهيم كرد بر اين‌كه مراد از كلمه شىء رزق ، يعنى آب و نان است ، و مراد از نازل كردن آب و نان ، نازل كردن باران است ، چون فهم ما از عبارت « نازل شدن از آسمان » چيزى به جز باران نمىفهمد .\r\nدر نتيجه خزينه شدن همه‌چيز نزد خدا و سپس نازل شدن آن به اندازه‌هاى معين در نظر ما كنايه از انباشته شدن آب در آسمان ، و سپس نازل شدن آن به زمين براى آماده شدن موارد غذايى خواهد بود .\r\nاين تفسير هم مثل تفسير اول تفسير به رأى ، و بدون علم است ، چون هيچ سندى برطبق آن نيست ، تنها دليل ما اين است كه ما چيزى به جز باران سراغ نداريم كه از آسمان نازل شود .\r\nپس دليل ما بر اين تفسير ، عدم علم است ، نه علم به عدم ، و اين‌كه چيزى به جز باران نازل شدنى نيست .\r\nباز اگر سطح فكر را بالاتر ببريم و بخواهيم به هيچ‌وجه درباره قرآن سخن بدون علم نگوييم ، و اطلاق كلام قرآنى را بدون علم بر هيچ مصداقى حمل\r\n\r\n\r\n","description":"","footnote":"\r\n( 1 ) . سوره جاثيه : 5 .\r\n","page_name":" 254 ","page_number":254},
  {"content":"\r\n\r\nننموده ، بلكه به اطلاقش باقى بگذاريم ، و مثلا در مورد همين آيه‌اى كه به عنوان مثال آورديم بگوييم : اين آيه در مقام بيان مساله خلقت است .\r\nالبته چون مىدانيم موجودات يكى پس از ديگرى خلق مىشوند ، فرزندان انسان و حيوان بعد از پدران و مادران و تخم گياهان بعد از گياهان ، و درختان موجود مىگردند ، همه و همه در زمين موجود مىشوند ، و از آسمان نازل نمىگردند ، حكم مىكنيم كه جمله :  وَ إِنْ مِنْ شَيْءٍ إِلَّا عِنْدَنا خَزائِنُهُ  كنايه است از اين‌كه موجودات در موجود شدن مطيع اراده خدايند ، و اراده خدا به منزله مخزنى است كه تمامى كائنات و آفريده‌ها در آن مخزون‌اند ، و از آنها تنها موجودى هستى مىپذيرد كه مشيت خدا بر موجود شدن آن تعلق گرفته باشد .\r\nولى اين تفسير هم - به‌طورى كه ملاحظه مىكنيد - تفسير به رأى است ، و نظرى است كه ما مىدهيم ، و هيچ دليل و سندى بر آن نداريم ، به جز همان كه گفتيم موجودات زمينى از آسمان نمىافتند ، چون به نظر ما نزول ، همان افتادن از بالا به پايين است ، و ما از نزول‌هاى ديگر آگاهى نداريم .\r\nو اگر در كلماتى كه خداى تعالى در كتاب مجيدش در معرفى اسماء ، صفات ، افعال خود ، فرشتگان ، كتب ، رسولان ، قيامت و متعلقات قيامتش ، آورده ، دقت نموده ، و نيز در حكمت احكامش و ملاكات آنها تامل كنيم ، آن وقت به خوبى خواهيم ديد كه آنچه ما در تفسير آن كلمات با به كار بردن قرائن عقليه اظهار مىداشتيم همه از قبيل تفسير به رأى و پيروى غير علم ، و تحريف كلام از مواضعش بود .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nدر بحث پيرامون محكم و متشابه نيز گفتيم بيانات قرآنى بالنسبه به معارف الهيه همان جنبه‌اى را دارد ، كه امثال با ممثلات دارند ، و اين بيانات قرآنى در آياتى متفرق شده ، و در قالب‌هاى مختلفى ريخته شده ، تا نكات دقيقى كه ممكن است در هريك از آن آيات نهفته باشد ، به وسيله آيات ديگر تبيين شود ، و به همين جهت بعضى از آيات قرآنى شاهد بعضى ديگر است ، و يكى مفسر ديگر است ، و اگر جز اين بود ، امر معارف الهيه در حقايقش مختل مىماند ، و ممكن نبود كه يك مفسر در تفسير يك آيه گرفتار قول به غير علم نشود ، كه بيانش گذشت .\r\nاز اينجا روشن مىشود كه تفسير به رأى به بيانى كه كرديم خالى از قول بدون علم نيست ، هم‌چنان‌كه در حديث ديگرى كه گذشت به جاى « من فسر القرآن برأيه » « 1 » آمده بود : « من قال فى القرآن به غير علم فليتبوا مقعده من النار » .\r\n\r\nناهماهنگى و تنافى آيات در تفسير به رأى\r\nبنابراين از همين‌جا اين معنا نيز روشن مىشود كه تفسير به رأى باعث ظهور تنافى در بين آيات قرآن مىشود ، زيرا ترتيب معنوى كه بين مفاهيم و معانى آنها موجود است به هم مىخورد و در نتيجه يك آيه قرآن در جايى غير از آنجا كه دارد واقع مىشود ، و نيز يك كلمه آن در غير آنجايى كه دارد قرار مىگيرد ، و لازمه‌اش آن است كه بعضى از آيات قرآن و يا بيشتر آن به معناى خلاف ظاهرش تاويل شود .\r\n\r\n\r\n","description":"","footnote":"\r\n( 1 ) . تفسير صافى : 1 / 21 .\r\n","page_name":" 256 ","page_number":256},
  {"content":"\r\n\r\nهمانطور كه جبرىمسلكان آياتى را كه ظهور در اختيار انسانها دارد تاويل كردند ، و در مقابل آنان مفوضه هم آياتى را كه ظهور در قدر و محدود بودن اختيار آدميان دارد تاويل نمودند .\r\nاين كار منحصر در جبرىمذهبان ، و مفوضه نيست ، بلكه غالب مذاهب اسلامى گرفتار تأويل در آيات قرآنى شدند ، و هرآيه‌اى را كه موافق با نظرشان نبود تأويل كردند . و اگر كسى از ايشان مىپرسيد : آخر آيه‌اى كه شما تأويلش كرديد ظهور در غير اين معنا دارد ، در پاسخ مىگفتند : قرائن عقلى هم براى خود قرينه‌اى است كه بايد به حكم آن از ظاهر يك كلام صرف‌نظر نموده و آن را بر معناى خلاف ظاهرش حمل كرد ، و اين همان تأويل است كه قرآن از آن نام برده است .\r\nسخن كوتاه اين‌كه تفسير به رأى باعث مىشود ترتيب آيات خدا از بين رفته و درهم‌وبرهم شود و هريك منظور و مقصود آن ديگرى را نفى كند ، و در نهايت مقصود هردو از بين برود ، چون به حكم خود قرآن در قرآن هيچ اختلافى نيست ، و اگر اختلافى در بين آيات پيدا شود تنها و تنها به خاطر اختلال نظم آنها ، و در نتيجه اختلاف مقاصد آنها است .\r\n\r\nمراد از زدن بعض از قرآن به بعض ديگر\r\nآنچه گفتيم همان است كه در بعضى از روايات از آن به عبارت « ضرب بعضى قرآن به بعض ديگر » تعبير شده ، مانند روايات زير .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nدر كافى « 1 » و در تفسير عياشى « 2 » از امام صادق از پدر بزرگوارش عليه السّلام روايت آمده كه فرمود : هيچ‌كس بعضى از قرآن را به بعضى ديگرش نمىزند مگر آنكه كافر مىشود .\r\nدر معانى « 3 » و محاسن « 4 » با اسناد ، و در تفسير عياشى « 5 » از حضرت صادق عليه السّلام روايت كرده كه : هيچ‌كس نيست كه بعضى از قرآن را به بعض ديگر زند جز آن‌كه كافر شود .\r\nصدوق - عليه الرحمة - مىگويد : من از ابن الوليد از معناى اين حديث پرسيدم ، او گفت : زدن بعضى از قرآن به بعضى ديگر اين است كه وقتى از تو تفسير آيه‌اى را مىپرسند به تفسيرى كه مربوط به آيه‌اى ديگر است پاسخش گويى .\r\nاين پاسخ ابن الوليد به مرحوم صدوق كمى ابهام دارد ، و دو پهلو است ، چون ممكن است مقصودش آن روشى بوده باشد كه در بين اهل علم معمول است ، كه در مناظرات خود يك آيه را به جنگ با آيه‌اى ديگر مىاندازند ، و با تمسك به يكى ، آن ديگرى را تاويل مىكنند ، و هم ممكن است مقصودش اين بوده باشد كه ، كسى بخواهد معناى يك آيه را از آيات ديگر استفاده كند ، و خلاصه آيات ديگر را شاهد بر آيه مورد نظرش قرار دهد .\r\n\r\n\r\n","description":"","footnote":"\r\n( 1 ) . كافى : 2 / 632 ، ح 17 .\r\n( 2 ) . تفسير عياشى : 1 / 18 ، ح 2 .\r\n( 3 ) . معانى الأخبار : 190 ، ح 1 .\r\n( 4 ) . محاسن : 212 ، ح 86 .\r\n( 5 ) . تفسير عياشى : 1 / 18 ، ح 2 .\r\n","page_name":" 258 ","page_number":258},
  {"content":"\r\n\r\nاگر منظور ابن الوليد معناى اول باشد درست است ، و ضرب بعض قرآن به بعض ديگر است و اگر معناى دوم مقصود باشد ، سخن باطلى گفته و دو روايت نامبرده آن را دفع مىكنند .\r\nو در تفسير نعمانى « 1 » آمده كه به سندى كه به اسماعيل بن جابر دارد از او نقل كرده كه گفت : من از ابا عبد اللّه جعفر بن محمد عليه السّلام شنيدم كه مىفرمود :\r\nخداى تبارك و تعالى محمّد صلّى اللّه عليه و آله را فرستاد ، و به وسيله او انبيا را ختم نمود ، پس ديگر بعد از او پيغمبرى نخواهد آمد ، و كتابى بر او نازل كرد ، و به وسيله آن كتاب كتب آسمانى را ختم نمود ، و ديگر كتابى نخواهد آمد ، و در آن كتاب اشيايى را حلال و چيزهايى را حرام كرد .\r\nپس حلال محمّد حلال است تا روز قيامت ، و حرام او حرام است تا روز قيامت ، در آن كتاب شرع شما و خبر امت‌هاى قبل از شما و بعد از شما است ، و رسول خدا صلّى اللّه عليه و آله اين كتاب را علم اوصيايش قرار داد ، علمى كه همواره در آنان باقى است ، ولى مردم ( اهل سنت ) آنان را ترك نمودند .\r\nبا اين‌كه اوصياى رسول خدا صلّى اللّه عليه و آله شاهدان بر اهل هرزمان‌اند ، آرى مردم از اين حضرات رو گردانيده و غير آنان را پيروى كردند ، و به‌طور خالص اطاعتشان نموده ، كار را به جايى رساندند كه يك فرد شيعه و كسى كه نسبت به واليان حقيقى يعنى همان اوصياى پيغمبر ، اظهار ولايت مىكرد ، و علوم ايشان را طلب مىنمود ، دشمن خود مىشمردند ، و مصداق اين آيه شدند كه مىفرمايد :  وَ نَسُوا حَظًّا مِمَّا ذُكِّرُوا بِهِ ، وَ لا تَزالُ تَطَّلِعُ عَلى خائِنَةٍ مِنْهُمْ  « 2 » .\r\n\r\n\r\n","description":"","footnote":"\r\n( 1 ) . رساله محكم و متشابه به نقل از تفسير نعمانى : 5 .\r\n( 2 ) . سوره مائده : 13 .\r\n","page_name":" 259 ","page_number":259},
  {"content":"\r\n\r\n\r\nدورى از علم اوصياء رسول اللّه صلّى اللّه عليه و آله باعث روى آوردن به تفسير به رأى شد\r\nمردمان در اثر دور شدن از علم اوصياء ، خودسرانه به تفسير قرآن پرداختند ، و پاره‌اى از قرآن را به پاره‌اى ديگر زدند ، به آيه‌اى كه نسخ شده تمسك كردند به خيال اين‌كه ناسخ است ، به آيه‌اى متشابه تمسك كردند ، به گمان اين‌كه آيه‌اى محكم است ، به آيه‌اى كه مخصوص به موردى معين است براى اثبات مطلبى عام استدلال كردن ، به خيال اين‌كه آن آيه عام است ، و به اول يك آيه احتجاج كردند ، و علت تاويل آن را رها نمودند ، و هيچ توجهى به آغاز و انجام آيه ننموده ، موارد و مصادرش را نشناختند ، چون نخواستند به اهل قرآن رجوع نمايند ، در نتيجه هم گمراه شدند و هم گمراه كردند .\r\nبايد توجه داشت كسى كه از كتاب خدا ناسخ را از منسوخ ، و خاص را از عام ، و محكم را از متشابه ، و احكام جايز را از احكام حتمى ، و مكى را از مدنى ، تشخيص نمىدهد و از اسباب نزول آيات ، و كلمات و جملات مبهم قرآن و علمى كه در مساله قضا و قدر در آن هست ، و آگاهى از آنچه بايد تقديم و يا تأخير داشت بىبهره است ، و آيات روشن را از عميق ، و ظاهر را از باطن ، و ابتدا را از انتها ، و سؤال را از جواب ، و قطع را از وصل ، و مستثنا را از مستثنا منه ، تميز نمىدهد و آنچه صفت است براى حوادث گذشته ، از آنچه صفت براى بعد است فرق نمىگذارد ، مؤكد را با مفصل ، و عزيمت را با رخصت ، و مواضع واجبات و احكام را مخلوط مىكند ، حلال را به جاى حرام مىگيرد و نمىداند فلان جمله مربوط به ما قبل و يا ما بعد است ، و يا اصلا ربطى به قبل و بعد ندارد ، چنين كسى عالم به قرآن و اصلا اهل قرآن نيست .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nو هرجا و هروقت كسى خود را مدعى چنين معرفتى دانست بايد دانست كه مدعىاى بىدليل و كاذبى حيله‌گر است ، كه مىخواهد بر خدا و رسولش افترا ببندد و ماواى او جهنم است كه بدترين سرانجام است .\r\nدر نهج البلاغه و احتجاج « 1 » آمده كه امام امير المؤمنين على عليه السّلام فرمود :\r\nروزگارى خواهد آمد كه مردم در اثر مداخله بى جا در آيات قرآن ، و مراجعه نكردن به خاندان وحى كارشان به جايى مىرسد كه مسأله‌اى به يكى از قضات اسلام عرضه مىشود و در آن مساله به رأى خود حكمى مىكند ، و سپس عين همين مساله در نوبتى ديگر به قاضى ديگر عرضه مىشود و اين قاضى حكمى بر خلاف حكم قاضى اول مىنمايد ، آن‌گاه قضات در مورد آن مساله اختلاف نموده ، و وقتى آن كسى كه اين قضات را به قضاوت نصب كرده همگى را احضار نموده ، رأى آنان را مىپرسد و با اين‌كه مىفهمد آراى آنها مختلف است ، همه آن آرا را تصويب مىكند ، با اين‌كه يك خدا دارند ، و پيامبرشان و كتابشان يكى است ! .\r\nآيا خداى سبحان دستورشان داده به اين‌كه اختلاف كنند ، و آيا در اين اختلاف خدا را اطاعت مىكنند ؟ و يا خدا از آن نهيشان كرده و نافرمانى او مىكنند ؟ و يا دين اسلام در هنگام نزولش ناقص بوده ؟ خدا ، ايشان را به كمك طلبيده تا دين ناقص او را تكميل كنند ؟ و يا شركاى خدايند و به خود اين حق را مىدهند كه هرچه بگويند ، خدا به گفتار آنان رضايت دهد ؟ و يا دين اسلام در هنگام نزولش كامل بوده ولى رسول اسلام در ابلاغ آن كوتاهى كرده است ؟ كدام‌يك از اين بهانه‌ها را مىتوانند داشته باشند ؟ با اين‌كه خداى\r\n\r\n\r\n","description":"","footnote":"\r\n( 1 ) . احتجاج : 1 / 389 .\r\n","page_name":" 261 ","page_number":261},
  {"content":"\r\n\r\nسبحان مىفرمايد :  ما فَرَّطْنا فِي الْكِتابِ مِنْ شَيْءٍ  « 1 » و ( فيه تبيان كل شىء ) و نيز فرموده : كه آيات اين كتاب بعضى مصدق بعضى ديگر است ، و در آن هيچ اختلافى نيست ،  وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 2 » و نيز قرآن ظاهرى زيبا و معجزه‌آسا ، و باطنى عميق دارد ، اعجوبه‌اى است كه عجائبش به شمار نمىآيد ، و غرائبش تمام‌شدنى نيست ، و هيچ ظلمتى جز به وسيله آن بر طرف نمىشود .\r\nبه‌طورى كه ملاحظه مىكنيد اين روايت صراحتا اعلام مىدارد كه هر نظريه دينى بايد منتهى به قرآن گردد .\r\nو در الدر المنثور « 3 » است كه ابن سعد و ابن الضريس در كتاب فضائلش و ابن مردويه ، از عمرو بن شعيب از پدرش از جدش ، روايت آورده‌اند كه گفت :\r\nروزى رسول خدا صلّى اللّه عليه و آله با شدت خشم نزد مردمى رفت كه داشتند خودسرانه قرآن را تفسير مىكردند ، فرمود : امت‌هاى قبل از شما هم به خاطر همين روشى كه شما پيش گرفته‌ايد گمراه شدند ، آنها هم در اثر زدن بعضى از كتاب را به بعضى ديگر ، هلاك شدند ، خداى تعالى كتاب را نازل نكرده كه شما به خاطر بعضى از آن بعضى ديگر را تكذيب كنيد ، بلكه نازل كرد تا بعضى مصدق بعضى ديگر باشد پس هرچه از قرآن فهميديد همان را بگوييد ، و هرچه را نفهميديد علمش را به عالمش واگذاريد .\r\n\r\n\r\n","description":"","footnote":"\r\n( 1 ) . سوره انعام : 38 .\r\n( 2 ) . سوره نساء : 82 .\r\n( 3 ) . الدر المنثور : 2 / 6 .\r\n","page_name":" 262 ","page_number":262},
  {"content":"\r\n\r\nباز در همان كتاب از احمد به طريق ديگر از عمرو بن شعيب از پدرش ، از جدش روايت كرده كه گفت : رسول خدا صلّى اللّه عليه و آله شنيد قومى در آيات قرآنى با يكديگر مجادله مىكنند ، فرمود : كسانى كه پيش از شما بودند به واسطه همين گفتگوها هلاك شدند ، زيرا پاره‌اى از كتاب الهى را به پاره ديگر زدند ، كتاب خدا نازل شده كه بعضى تصديق بعض ديگر را كند ، شما به پاره‌اى از آن ، پاره ديگر را تكذيب نكنيد ، آنچه مىدانيد بگوييد ، و آنچه را كه به آن جاهليد علمش را به دانايش واگذار كنيد .\r\nو اين روايات به طورى كه ملاحظه كرديد عبارت « ضرب القرآن بعضه ببعض » را در مقابل « تصديق بعض القرآن بعضا » قرار داده ، و معلوم مىشود منظور از « ضرب القرآن » اين است كه كسى بين مقاماتى كه معانى آيات دارند خلط كند و در ترتيبى كه بين مقاصد هست اخلال وارد آورد ، مثلا محكم را متشابه و متشابه را محكم بداند ، و يا خطاهايى از اين قبيل مرتكب شود .\r\n\r\nمراد از تكلم به رأى و قول به غير علم و ضرب بعض به بعض\r\nپس تكلم به رأى پيرامون قرآن ، و قول به غير علم كه در روايات گذشته بود ، و « ضرب بعض القرآن ببعض » كه در اين روايات آمد ، همه مىخواهند يك چيز را بفهمانند ، و آن اين است كه براى درك معناى قرآن از غير قرآن استمداد نجوييد .\r\n\r\nتوهم : هر تفسيرى كه از كلمات صحابه و تابعين خارج باشد ، تفسير به رأى است\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nحال اگر بپرسى چگونه منظور از روايات نامبرده نهى از مراجعه به غير قرآن در فهم قرآن است با اين‌كه هيچ شكى نيست كه اولا قرآن براى فهميدن مردم نازل شده ، به شهادت اين‌كه فرمود :  إِنَّا أَنْزَلْنا عَلَيْكَ الْكِتابَ لِلنَّاسِ  « 1 » و نيز فرموده :  هذا بَيانٌ لِلنَّاسِ  « 2 » و از اين قبيل آيات بسيار است ، و هيچ شكى نيست در اين‌كه مبين اين قرآن رسول خدا صلّى اللّه عليه و آله است .\r\nهم‌چنان‌كه فرمود :  وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ  « 3 » و آن جناب اين كار را براى صحابه انجام داد ، و تابعين هم از صحابه گرفتند ، آنچه صحابه و تابعين از رسول خدا صلّى اللّه عليه و آله براى ما نقل كرده‌اند بيانى است نبوى كه به حكم قرآن نمىتوان به آن بىاعتنايى نموده ناديده‌اش گرفت .\r\nو اما آنچه صحابه و تابعين پيرامون قرآن گفته‌اند بدون اين‌كه به آن جنابش استناد دهند ، هرچند حكم اخبار نبوى را ندارد ، و چون آن احاديث حجت نيست ، اما اين‌قدر هست كه قلب بدان سكونت مىيابد ، براى اين‌كه آنچه براى ما در باب تفسير آيات مىگويند ، يا بدون سند از رسول خدا صلّى اللّه عليه و آله به گوششان خورده ، و يا ذوق سليمى كه از بيان و تعليم آن جناب برايشان حاصل شده به سوى آن تفسير هدايتشان كرده ، و همچنين آنچه كه شاگردان تابعين و علماى اعصار بعد در باب تفسير گفته‌اند .\r\nو چگونه مىتوان گفت معانى قرآن بر اين اشخاص مخفى مانده ، با اين‌كه هم به عربيت آشنا و مسلط بودند ، و هم سعى داشتند آن را از مصدر رسالت\r\n\r\n\r\n","description":"","footnote":"\r\n( 1 ) . سوره زمر : 41 .\r\n( 2 ) . سوره آل عمران : 138 .\r\n( 3 ) . سوره نحل : 44 .\r\n","page_name":" 264 ","page_number":264},
  {"content":"\r\n\r\nبگيرند ، و هم به شهادت تاريخ نهايت جهد خود را در فقه دين مبذول مىداشتند ، و تاريخ نمونه‌هايى از تلاش آنان را ضبط كرده است .\r\nاز همين‌جا روشن مىشود كه عدول از طريقه و سنت آنان و خروج از جماعتشان و تفسير كردن آيه‌اى از آيات قرآن را به تفسيرى كه در كلمات آنان ديده نمىشود ، بدعت در دين است ، و نبايد چنين تفسيرى را اعتنا كرد ، و اگر درباره آيه‌اى از آيات چيزى از آنان بدست نيامد ، بايد از تفسير آن سكوت كرد ، و آن آيه را نفهميده باقى گذاشت .\r\nهرچند كه اقوال و آرايى كه از آنان به يادگار مانده براى هركس كه بخواهد قرآن را بفهمد كافى است ، چون كلمات آنان بالغ بر هزاران روايت را تشكيل داده ، و تنها سيوطى آن روايات را هفده هزار حديث دانسته ، كه يا از رسول خدا صلّى اللّه عليه و آله نقل شده ، و يا از صحابه و يا از تابعين .\r\nدر پاسخ از اين سؤال مىگوييم : چنان‌كه گفته‌ايم آيات قرآن عموم افراد بشر از كافر و مؤمن از آنان كه عصر رسول خدا صلّى اللّه عليه و آله را درك كردند و آنان را كه درك نكردند دعوت مىكند به اين‌كه پيرامون قرآن تعقل و تأمل كنند ، در بين آن آيات ، خصوصا آيه :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 1 » دلالت روشنى دارد بر اين‌كه معارف قرآن معارفى است كه هردانشمندى با تدبر و بحث پيرامون آن مىتواند آن را درك كند ، و اختلافى كه در ابتدا و به ظاهر در آيات آن مىبيند بر طرف سازد ، و با اين‌كه اين آيه در مقام تحدى و بيان اعجاز قرآن است ، معنا ندارد در چنين مقامى فهم قرآن را\r\n\r\n\r\n","description":"","footnote":"\r\n( 1 ) . سوره نساء : 82 .\r\n","page_name":" 265 ","page_number":265},
  {"content":"\r\n\r\nمشروط به فهم صحابه و شاگردان ايشان بدانيم ، حتى معنا ندارد كه در چنين مقامى آن را مشروط به بيان رسول خدا صلّى اللّه عليه و آله بدانيم .\r\nچون آنچه اين آيه شريفه بيان نموده يا معنايى است موافق با ظاهر آيه كه خود الفاظ آيه ، آن معنا را مىفهماند ، هرچند كه احتياج به تدبر و بحث داشته باشد ، و يا معنايى است كه ظاهر آيه نامبرده آن را نمىرساند .\r\nخلاصه كلام ، اين‌كه مىفرمايد : « چرا در قرآن تدبر نمىكنيد » منظورش معنايى است خلاف ظاهر اين عبارت ، چنين سخنى مناسب مقام تحدى نيست ، و حجت با آن تمام نمىشود ، و اين بسيار روشن است .\r\nبله ، البته جزئيات احكام چيزى نيست كه هركس بتواند مستقلا و بدون مراجعه به بيانات رسول خدا صلّى اللّه عليه و آله آن را از قرآن كريم استخراج كند ، هم‌چنان‌كه خود قرآن هم مردم را به آن جناب ارجاع داده ، و فرموده :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  « 1 » و در اين معنا آياتى ديگر نيز هست ، و همچنين جزئيات قصص و معارفى از قبيل مسأله معاد .\r\n\r\nشأن پيامبر صلّى اللّه عليه و آله تعليم كتاب و تسهيل فهم كلام الهى است\r\nو از همين‌جا روشن مىشود كه شأن پيامبر در اين مقام تنها و تنها تعليم كتاب است ، و تعليم عبارت از هدايت معلمى خبير نسبت به ذهن متعلم است ، و كارش اين است كه ذهن متعلم را به آن معارفى كه دستيابى به آن برايش دشوار است ارشاد كند ، و نمىتوان گفت تعليم عبارت از ارشاد به فهم مطالبى است كه بدون تعليم ، فهميدنش محال باشد ، براى اين‌كه تعليم آسان كردن راه\r\n\r\n\r\n","description":"","footnote":"\r\n( 1 ) . سوره حشر : 7 .\r\n","page_name":" 266 ","page_number":266},
  {"content":"\r\n\r\nو نزديك كردن مقصد است ، نه ايجاد كردن راه ، و آفريدن مقصد ، معلم در تعليم خود مىخواهد مطالب را جورى دسته‌بندى شده تحويل شاگرد دهد كه ذهن او آسانتر آن را دريابد ، و با آن مأنوس شود ، و براى درك آنها در مشقت دسته‌بندى كردن و نظم و ترتيب دادن قرار نگرفته ، عمرش و موهبت استعدادش هدر نرفته ، و احيانا به خطا نيفتد .\r\nو اين آن حقيقتى است كه امثال آيه :  وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ  « 1 » و آيه :  وَ يُعَلِّمُهُمُ الْكِتابَ وَ الْحِكْمَةَ  « 2 » بر آن دلالت دارد .\r\nبه حكم اين آيات ، رسول اللّه صلّى اللّه عليه و آله تنها چيزى از كتاب را به بشر تعليم مىداده و برايشان بيان مىكرده كه خود كتاب بر آن دلالت مىكند ، و خداى سبحان خواسته است با كلام خود آن را به بشر بفهماند ، و دست‌يابى بر آن براى بشر ممكن است ، نه چيزهايى را كه بشر راهى به سوى فهم آنها ندارد ، و ممكن نيست آن معانى را از كلام خداى تعالى استفاده كند ، چنين چيزى با امثال آيه :  كِتابٌ فُصِّلَتْ آياتُهُ قُرْآناً عَرَبِيًّا لِقَوْمٍ يَعْلَمُونَ  « 3 » و آيه :  وَ هذا لِسانٌ عَرَبِيٌّ مُبِينٌ  « 4 » سازگارى ندارد ، براى اين‌كه اوّلى قرآن را كتابى معرفى كرده كه آياتش روشن است ، و براى قومى نازل شده كه مىدانند ، و دومى آن را زبانى عربى آشكار معرفى نموده است .\r\n\r\n\r\n","description":"","footnote":"\r\n( 1 ) . سوره نحل : 44 .\r\n( 2 ) . سوره جمعه : 2 .\r\n( 3 ) . سوره سجده : 3 .\r\n( 4 ) . سوره نحل : 103 .\r\n","page_name":" 267 ","page_number":267},
  {"content":"\r\n\r\nعلاوه بر اين‌كه اخبار متواتره‌اى از آن جناب رسيده كه امت را توصيه مىكند به تمسك به قرآن ، و اخذ به آن ، و اين‌كه هرروايتى از آن جناب به دستشان رسيد عرضه بر قرآنش كنند ، اگر با قرآن مطابق بود به آن عمل كنند ، و گرنه به ديوارش بزنند ، و اين توصيه‌ها وقتى معنا دارد كه تمامى مضامين احاديث نبوى را بتوان از قرآن كريم درآورد ، و گرنه اگر بنا باشد استفاده آنها منوط به بيانى از رسول خدا صلّى اللّه عليه و آله باشد ، دور لازم مىآيد .\r\nعلاوه بر اين‌كه احاديثى كه از طرق صحابه از رسول خدا نقل شده در بين خود آنها اختلاف ، و بلكه در بين احاديثى كه از يكى از صحابه نقل شده اختلاف هست ، و اين بر هيچ حديث‌شناس متتبع پوشيده نيست .\r\nممكن است در حل اشكال بگوييد : مسلمانان مىتوانند از بين اقوالى كه صحابه در معناى يك آيه دارند قولى را اختيار كنند كه مخالف اجماع نباشد ، ولى اين سخن مردود است ، براى اين‌كه خود صحابه اين راه را ، راه حل ندانسته و به اين روش عمل نكرده‌اند ، و وقتى از يكى از ايشان تفسير آيه‌اى سؤال مىشده ، بدون پروا از مسأله اجماع ، تفسيرى مىكرده كه مخالف تفسير ساير صحابه بوده است ، آن‌وقت چطور بگوييم ديگران از مخالفت اجماع پرهيز نموده ، و تنها نظريه‌اى بدهند كه در اقوال صحابه وجود داشته باشد ، با اين‌كه قول صحابه هيچ فرقى با ساير اقوال ندارد ، و بر ساير امت حجت نيست ، و چنان نيست كه مخالفت با قول يك صحابى بر ساير اصحاب حلال و بر ديگر مردم حرام باشد .\r\nعلاوه بر اين‌كه اكتفاء كردن به اقوال مفسرين صدر اسلام ، و تجاوز نكردن از آن ، در فهم معانى آيات قرآن باعث مىشود كه علم در سير خود متوقف\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nشود ، و آزادى در تفكر از مسلمين سلب گردد ، هم‌چنان‌كه ديديم مسلمانان صدر اوّل ، نظريه قابل توجهى در اين باب از خود بروز ندادند ، و به جز كلماتى ساده و خالى از دقت و تعمق از ايشان به يادگار نمانده ، در حالى كه قرآن به حكم آيه :  وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ  « 1 » مشتمل بر دقائقى از معارف است .\r\nو اما اين‌كه بعيد شمردند كه معانى قرآن بر صحابه پوشيده مانده باشد ، با اين‌كه مردمى فهميده و كوشاى در فهم بوده‌اند ، استبعادى است نابجا ، به دليل همان اختلافى كه در اقوال آنان در معانى بسيارى از آيات هست ، و اختلاف و تناقض جز با پوشيده ماندن حق و مشتبه شدن راه حق و راه باطل ، تصور ندارد .\r\nپس حق مطلب اين است كه راه به سوى فهم قرآن به روى كسى بسته نيست ، و خود بيان الهى و ذكر حكيم بهترين راه براى فهم خودش مىباشد ، به اين معنا كه قرآن كريم در بيانگرى مقاصدش احتياج به هيچ راهى ديگر ندارد ، پس چگونه تصور مىشود كتابى كه خداى تعالى آن را هدايت و نور معرفى كرده و « تبيان كل شىء » خوانده ، محتاج به هادى و رهنمايى ديگر باشد ، و با نور غير خودش روشن ، و با غير خودش مبين گردد .\r\nباز ممكن است بگوييد : از رسول خدا صلّى اللّه عليه و آله به نقل صحيح رسيده است كه در آخرين خطبه‌اى كه ايراد كرد فرمود : « انى تارك فيكم الثقلين ، الثقل الاكبر و الثقل الاصغر ، فاما الاكبر فكتاب ربى ، و اما الاصغر فعترتى اهل بيتى ، فاحفظونى فيهما ، فلن تضلوا ما تمسكتم بهما » .\r\n\r\n\r\n","description":"","footnote":"\r\n( 1 ) . سوره نحل : 89 .\r\n","page_name":" 269 ","page_number":269},
  {"content":"\r\n\r\nو اين سخن را شيعه و سنى به طرق متواتره از جمعيتى بسيار از صحابه رسول خدا صلّى اللّه عليه و آله از آن جناب نقل كرده‌اند ، كه علماى حديث عده آن صحابه را تا سى و پنج نفر شمرده‌اند ، و در بعضى از اين طرق عبارت « لن يفترقا حتى يردا على الحوض » نيز آمده ، و اين حديث دلالت دارد بر اين‌كه قول اهل بيت عليهم السّلام حجت است .\r\nپس هرچه درباره قرآن گفته باشند حجت و واجب‌الاتباع است ، و بايد در معناى قرآن تنها به گفته آنان اكتفاء كرد ، و گرنه لازم مىآيد كه اهل بيت با قرآن نباشند ، و از آن جدا محسوب شوند .\r\nدر پاسخ مىگوييم : عين آن معنايى كه ما قبلا براى پيروى از بيان رسول اللّه صلّى اللّه عليه و آله كرديم در اين حديث شريف جارى است ، و اين حديث نمىخواهد حجيت ظاهر قرآن را باطل نموده و آن را منحصر در ظاهر بيان اهل بيت عليهم السّلام كند . چگونه ممكن است چنين چيزى منظور باشد ، با اين‌كه در متن همين حديث فرموده : « قرآن و عترت هرگز از هم جدا نمىشوند » . و با اين بيان مىخواهد قرآن و عترت را با هم حجت كند .\r\n\r\nمراد حديث ثقلين\r\nپس اين حديث به ما مىگويد قرآن بر معانى خود دلالت دارد و معارف الهيه را كشف مىكند و اهل بيت عليهم السّلام ما را به طريق اين دلالت هدايت نموده ، به سوى اغراض و مقاصد قرآن راهنمايى مىكنند .\r\nعلاوه بر اين‌كه نظير رواياتى كه از رسول خدا صلّى اللّه عليه و آله در دعوت مردم به اخذ قرآن و تدبر در آن و عرضه احاديث بر آن وارد شده ، رواياتى هم از ائمه اهل بيت عليهم السّلام وارد شده است .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاز اين هم كه بگذريم در گروه بسيارى از روايات تفسيرى كه از اين خاندان رسيده ، طريقه استدلال به آيه‌اى براى آيه ديگر ، و استشهاد به يك معنا بر معناى ديگر به كار رفته ، و اين درست نيست مگر وقتى كه معنا معنايى باشد كه در افق فهم شنونده باشد ، و ذهن شنونده بتواند مستقلا آن را درك كند ، البته به او سفارش كنند از فلان طريق معين در اين كلام تدبر كن .\r\nاضافه بر اين‌كه در اين بين ، رواياتى از اهل بيت عليهم السّلام رسيده كه به‌طور صريح دلالت بر همين معنا دارد ، نظير روايتى كه صاحب محاسن « 1 » آن را به سند خود از ابى لبيد بحرانى از ابى جعفر عليه السّلام نقل كرده كه در ضمن حديثى فرمود : هركس خيال كند كه كتاب خدا مبهم است هم خودش هلاك شده و هم ديگران را هلاك كرده است . و قريب به اين مضمون باز در محاسن و احتجاج « 2 » از همان جناب آمده و آن اين است كه فرمود : وقتى از چيزى برايتان سخن مىگويند و خلاصه وقتى حديثى و يا سخنى از من مىشنويد همان مطلب را از كتاب خدا بپرسيد .\r\nبا اين بيانى كه گذشت بين دو دسته از روايات جمع مىشود ، و تناقض ابتدايى آن رفع مىگردد ، يكى اين احاديث كه مىگفت فهميدن معارف قرآن و رسيدن به آن از خود قرآن ، امرى است ممكن ، چون معارف قرآنى پوشيده از عقول بشر نيست ، و دوم رواياتى كه خلاف اين را مىرساند ، مانند روايتى كه تفسير عياشى « 3 » آن را از جابر نقل كرده كه گفت : امام صادق عليه السّلام فرمود : قرآن\r\n\r\n\r\n","description":"","footnote":"\r\n( 1 ) . محاسن : 270 ، ح 360 .\r\n( 2 ) . احتجاج : 2 / 55 .\r\n( 3 ) . تفسير عياشى : 1 / 11 ، ح 2 .\r\n","page_name":" 271 ","page_number":271},
  {"content":"\r\n\r\nبطنى دارد ، و بطن قرآن ظاهرى دارد . آن‌گاه فرمود : اى جابر ، هيچ چيزى به قدر قرآن از عقول دور نيست ، براى اين‌كه آيه‌هايى هست كه اولش درباره چيزى ، و وسطش درباره چيز ديگر ، و آخرش درباره چيزى كه غير از دو مورد اول است نازل شده ، و در عين اين‌كه كلامى است متصل ، قابل حمل بر چند معنا است . و اين معنا در عده‌اى از روايات وارد شده ، مخصوصا جمله : « و هيچ‌چيز به قدر قرآن از عقول دور نيست . . . » « 1 » از شخص رسول خدا صلّى اللّه عليه و آله « 2 » هم روايت شده ، و از على عليه السّلام « 3 » آمده كه فرمود : قرآن حمالى است ذو وجوه ، يعنى قابل حمل بر معانى بسيار است .\r\nپس آنچه در باب تفسير سفارش شده اين است كه مردم قرآن را از طريقه خودش تفسير كنند ، و آن تفسيرى كه از آن نهى شده تفسير از غير طريق است .\r\nو اين نيز روشن شد كه طريقه صحيح تفسير اين است كه براى روشن شدن معناى يك آيه ، از آيات ديگر استمداد شود ، و اين كار را تنها كسى مىتواند بكند كه در اثر ممارست در روايات وارده از رسول خدا صلّى اللّه عليه و آله و از ائمه اهل بيت عليهم السّلام استاد حديث شده ، و از اين ناحيه ذوقى به دست آورد ، چنين كسى مىتواند دست به كار تفسير بزند .\r\n\r\n\r\n","description":"","footnote":"\r\n( 1 ) . تفسير عياشى : 1 / 17 ، ح 5 .\r\n( 2 ) . تفسير صافى : 1 / 21 .\r\n( 3 ) . نهج البلاغه فيض الاسلام ، نامه 77 .\r\n","page_name":" 272 ","page_number":272},
  {"content":"\r\n\r\n\r\nمحكم و متشابه « 1 »\r\nماده « حاء - كاف - ميم » ماده‌اى است كه در همه مشتقاتش اين معنا خوابيده كه مثلا فلان چيز كه محكم است ، بدين جهت محكم است كه فساد در آن رخنه نمىكند ، و چيزى آن را پاره‌پاره نساخته و كار آن را مختل نمىسازد ، و همچنين احكام ، و تحكيم ، و حكم - به معناى داورى - و نيز حكمت - به معناى معرفت تام و علم جازم و نافع - و همچنين حكمت - به ضم حاء به معناى افسار اسب - كه در همه اين مشتقات معنايى از نفوذناپذيرى و محكم بودن ساختمان ، خوابيده است .\r\nبعضى از دانشمندان گفته‌اند : ماده مورد بحث ، دلالت دارد بر نفوذ ناپذيرى و منعى كه توأم با اصلاح باشد .\r\nدر آيه  مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ ،  منظور از احكام محكمات ، صراحت و اتقان اين آيات است ، و مىخواهد بفرمايد : آيات محكم مانند آيات متشابه هيچ تشابهى در آنها نيست ، و خواننده بدون ترديد و اشتباه به معنايش پى مىبرد ، نه اين‌كه - العياذ باللّه - معنايش اين باشد كه بعضى از آيات قرآن معنادار است ، و بعضى ديگر سست و بىمعنا است ، چون خداى عزّ و جلّ در سوره هود آيه اول تمامى آيات قرآن را محكم و متقن خوانده ، و فرموده :   كِتابٌ أُحْكِمَتْ آياتُهُ ثُمَّ فُصِّلَتْ مِنْ لَدُنْ حَكِيمٍ خَبِيرٍ .  \r\n\r\n\r\n","description":"","footnote":"\r\n( 1 ) . ترجمه تفسير الميزان : 3 / 29 ؛ قرآن در اسلام : 33 .\r\n","page_name":" 273 ","page_number":273},
  {"content":"\r\n\r\nالبته از آنجايى كه دنبال جمله   أُحْكِمَتْ آياتُهُ   فرموده :   ثُمَّ فُصِّلَتْ ،   مىفهميم كه مراد از احكام ، حالى است از حالات تمامى آيات كتاب ، مىخواهد بفرمايد قرآن كريم قبل از نزول ، امرى واحد بوده ، و هنوز دستخوش تجزى و تبعض نشده بود ، در آن موقع آياتش متعدد نبود ، پس كلمه احكام در آيه سوره هود وصف تمامى كتاب است ، و در آيه مورد بحث ، وصف بعضى از آيات نسبت به بعضى ديگر است چون معناى بعضى از آيات قرآن روشن است ، و تشابهى در آنها نيست و بعضى ديگر اينطور نيست .\r\nبه عبارت ساده‌تر ، از آنجايى كه در آيه مورد بحث ، آيات قرآن را به دو قسمت محكم و متشابه تقسيم كرده ، مىفهميم منظور از احكام در اين آيه ، غير از احكام در آيه سوره هود است ، و همچنين منظور از تشابه در آيه مورد بحث غير از آن تشابهى است كه در سوره زمر تمامى قرآن را متصف به آن دانسته ، و فرموده :  كِتاباً مُتَشابِهاً مَثانِيَ  « 1 » .\r\nدر آيه شريفه ، كلمه « محكمات » در مقابل  أُخَرُ مُتَشابِهاتٌ  قرار گرفته ، پس معلوم مىشود - همان‌طور كه گفتيم - آيات قرآن دو قسم‌اند ، آن دسته كه محكم است متشابه نيست ، و آن‌كه متشابه است محكم نيست و تشابه به معناى توافق چند چيز مختلف و اتحاد آنها در پاره‌اى از اوصاف و كيفيات است ، و از سوى ديگر قرآن را چنين توصيف كرده كه كتابى متشابه و مثانى است ، به طورى كه پوست بدن مردم خداترس ، از شنيدن آن جمع مىشود ، و فرموده :  كِتاباً مُتَشابِهاً مَثانِيَ تَقْشَعِرُّ مِنْهُ جُلُودُ الَّذِينَ يَخْشَوْنَ رَبَّهُمْ . . .  « 2 » و\r\n\r\n\r\n","description":"","footnote":"\r\n( 1 ) . سوره زمر : 23 .\r\n( 2 ) . سوره زمر : 23 .\r\n","page_name":" 274 ","page_number":274},
  {"content":"\r\n\r\nمسلما منظور از اين تشابه غير از آن تشابه است ، منظور از اين آن است كه آيات اين كتاب - چه محكمش و چه متشابهش - از اين نظر كه يك اسلوب بىنظير دارند ، و همه آنها در بيان حقايق و حكمت‌ها و هدايت به سوى حق صريح و اسلوبى متقن دارند ، متشابه و نظير هم هستند ، و منظور از تشابه در آيه مورد بحث - به دليل اين‌كه ، در مقابل محكم قرار گرفته ، و نيز به قرينه اين‌كه ، فرموده بيماردلان تنها آيات متشابه را گرفته ، جاروجنجال به پا مىكنند ، و مىخواهند آنها را به دلخواه خود تأويل نمايند - اين است كه آيات متشابه طورى است كه مقصود از آن براى فهم شنونده روشن نيست ، و چنان نيست كه شنونده به مجرد شنيدن آن ، مراد از آن را درك كند ، بلكه در اين‌كه منظور ، فلان معنا است يا آن معناى ديگر ترديد مىكند ، و ترديدش بر طرف نمىشود تا آن‌كه به آيات محكم رجوع نموده و به كمك آنها معناى آيات متشابه را مشخص كند ، و در نتيجه همان آيات متشابه نيز محكم شود ، پس آيات محكم به‌خودىخود محكم است ، و آيات متشابه به وسيله آيات محكم ، محكم مىشود .\r\nمثلا آيه شريفه :  الرَّحْمنُ عَلَى الْعَرْشِ اسْتَوى  « 1 » آيه متشابه است ، چون معلوم نيست منظور از برقرار شدن خدا بر عرش چيست ؟ شنونده در اولين لحظه كه آن را مىشنود در معنايش ترديد مىكند ، ولى وقتى مراجعه به آيه :\r\n لَيْسَ كَمِثْلِهِ شَيْءٌ  « 2 » مىكند مىفهمد كه قرار گرفتن خدا مانند قرار گرفتن ساير موجودات نيست و منظور از كلمه « استوا برقرار شدن » تسلط بر ملك و\r\n\r\n\r\n","description":"","footnote":"\r\n( 1 ) . سوره طه : 5 .\r\n( 2 ) . سوره شورى : 11 .\r\n","page_name":" 275 ","page_number":275},
  {"content":"\r\n\r\nاحاطه بر خلق است ، نه روى تخت نشستن ، و بر مكانى تكيه دادن ، كه كار موجودات جسمانى است ، و چنين چيزى از خداى سبحان محال است .\r\nو باز نظير آيه شريفه :  إِلى رَبِّها ناظِرَةٌ  « 1 » كه وقتى شنونده آن را مىشنود ، بلافاصله به ذهنش خطور مىكند كه خدا هم ، مانند اجسام ديدنى است ، و وقتى به آيه :  لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ  « 2 » مراجعه مىكند آن‌وقت مىفهمد كه منظور از « نظر كردن » تماشا كردن با چشم مادى نيست .\r\nو همچنين وقتى آيه نسخ شده را با آيه ناسخ مقايسه مىكند آن‌وقت مىفهمد كه عمر اولى در اصل كوتاه بوده ، و حكمش محدود به حدى از زمان بوده و بعد از آن زمان ، كه همان زمان نزول آيه ناسخ باشد ، حكمش از اعتبار مىافتد ، و همچنين مثال‌هايى نظير اين سه مثل .\r\nپس اين بود آن معنايى كه از دو كلمه « محكم » و « متشابه » به ذهن مىرسد ، و فهم ساده ، آن را از مجموع آيه مورد بحث مىفهمد ، چون اگر فرض كنيم كه حتى تمامى آيات قرآنى متشابه است ، آيه مورد بحث ، به طور قطع آيه‌اى است محكم كه حتى ساده‌ترين فهم‌ها هم آن را مىفهمد .\r\nو اگر فرض كنيم كه اين آيه از آيات متشابه است آن‌وقت تمامى آيات قرآن متشابه مىشود ، ديگر جا ندارد كه آيات را به دو قسم ، محكم و متشابه تقسيم كند ، و بفرمايد :  هُنَّ أُمُّ الْكِتابِ وَ أُخَرُ مُتَشابِهاتٌ  و ديگر جمله :  هُنَّ أُمُّ الْكِتابِ  دردى را دوا نخواهد كرد ، براى اين‌كه فرض كرديم خودش هم متشابه است .\r\n\r\n\r\n","description":"","footnote":"\r\n( 1 ) . سوره قيامت : 23 .\r\n( 2 ) . سوره انعام : 103 .\r\n","page_name":" 276 ","page_number":276},
  {"content":"\r\n\r\nو نيز ، ديگر آيه شريفه :   كِتابٌ فُصِّلَتْ آياتُهُ قُرْآناً عَرَبِيًّا لِقَوْمٍ يَعْلَمُونَ بَشِيراً وَ نَذِيراً   « 1 » معناى صحيحى نخواهد داشت .\r\nو نيز احتجاج خداى عزّ و جلّ در آيه شريفه :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 2 » عليه آنهايى كه در آيات قرآن تدبر نمىكنند احتجاجى صحيح نمىبود .\r\nو همچنين آيات ديگر كه قرآن را هدايت ، نور ، تبيان ، بيان ، مبين ، ذكر و امثال آن توصيف كرده ، معناى صحيحى نخواهد داشت .\r\nعلاوه بر اين‌كه هركس آيات قرآن را از اول تا آخر مورد دقت قرار دهد ، هيچ شكى نمىكند در اين‌كه حتى يك آيه از آن ، بدون مدلول و معنا - به طورى كه خواننده هيچ معنايى از آن نفهمد - وجود ندارد ، بلكه تمامى آيات آن ، ناطق به مدلول خود هست ، حال يا مانند آيات محكم ناطق به يك مدلول و معنا است ، به طورى كه هيچ عارف به كلامى در آن شك نمىكند و يا مانند آيات متشابه كه بين چند معنا مشتبه است و با صراحت مىدانيم كه يكى از آن معانى مراد است .\r\nالبته خواننده در اين‌كه كداميك از آن معانى مقصود است شك و ترديد مىكند ، و مىدانيم آن معناى واحدى كه مقصود خداى تعالى است ، لابد بيگانه از اصول مسلمه در قرآن ، از قبيل وجود صانع و يگانگى او ، بعثت انبيا ، تشريع احكام ، معاد و . . . نيست ، بلكه موافق با آن اصول است ، و آن اصول هم\r\n\r\n\r\n","description":"","footnote":"\r\n( 1 ) . سوره سجده : 4 .\r\n( 2 ) . سوره نساء : 82 .\r\n","page_name":" 277 ","page_number":277},
  {"content":"\r\n\r\nهمان معنا را نتيجه مىدهد ، و در فرض مساله ، مرجع ما همان اصول است ، كه بايد به وسيله آنها آن معناى حق را از ميان ساير معانى معين كنيم .\r\nپس قرآن خودش مفسر خويش است و بعضى از آياتش اصل و مرجع براى بعضى ديگر است .\r\nو آن‌گاه اگر اهل نظر بعد از توجه به اين مطالب به آيه مورد بحث كه مىفرمايد :  مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ  برخورد كند ، ديگر هيچ شكى نمىكند در اين‌كه مراد از كلمه « محكمات » آياتى است كه متضمن اصول مسلمه‌اى از قرآن است و مراد از كلمه « متشابهات » آياتى است كه معانى آنها به وسيله آيات دسته قبل روشن مىگردد .\r\nشايد كسى بگويد : كسى در رجوع فروع به اصول ، حرفى ندارد ، البته همه مىدانيم وقتى اصول متفرقه‌اى در قرآن هست ، و در مقابل فروعى هم در قرآن متفرق است ، اين فروع بايد به آن اصول برگردد ، ولى اين باعث نمىشود كه فروع « متشابه » ناميده شود ، و شما بايد توضيح دهيد كه چرا قرآن آنها را متشابه خوانده است ؟\r\nدر پاسخ مىگوييم : به يكى از دو جهت ، چون معارفى كه قرآن كريم بر بشر عرضه كرده دو قسم است :\r\nقسم اول : درباره ماوراى طبيعت است كه خارج از حس مادى است ، و فهم مردم عادى وقتى به آنها برمىخورد دچار اشتباه مىشود ، و نمىتواند معنايى غيرمادى براى آنها تصور كند ، مثل آيه :  إِنَّ رَبَّكَ لَبِالْمِرْصادِ  « 1 » و آيه\r\n\r\n\r\n","description":"","footnote":"\r\n( 1 ) . سوره فجر : 14 .\r\n","page_name":" 278 ","page_number":278},
  {"content":"\r\n\r\n وَ جاءَ رَبُّكَ  « 1 » كه در برخورد با آنها به خاطر انسى كه فهم او با ماديات دارد ، از كمين كردن خدا و آمدنش همان معنايى را درك مىكند كه از آمدن و كمين كردن يك جاندار مىفهمد ، ولى وقتى به آياتى كه درباره اصول معارف اسلام است ، مراجعه مىكند از اين اشتباه درمىآيد .\r\nو اين جريان در تمامى معارف و ابحاث غيرمادى و غايب از حس هست و اختصاصى به معارف قرآن ندارد .\r\nمعارف ساير كتب آسمانى ، البته آن معارف عاليه‌اى كه دستخوش تحريف نشده ، و همچنين مباحث الهى كه در فلسفه عنوان مىشود همين‌طور است ، و قرآن كريم به همين جريان اشاره نموده مىفرمايد :  أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها  « 2 » . و نيز مىفرمايد :   إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ ، وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ   « 3 » .\r\nقسم دوم : آياتى است مربوط به قوانين اجتماعى و احكام فرعى ، و چون مصالح اجتماعى كه احكام دينى براساس آن تشريع مىشود وضع ثابتى ندارد ، و احيانا متغير مىشود ، و از سوى ديگر قرآن هم به تدريج نازل شده ، قهرا آيات مربوط به قوانين اجتماعى و احكام فرعى دستخوش تشابه و ناسازگارى مىشوند ، وقتى به آيات محكم رجوع شد آن آيات ، اين آيات را تفسير نموده ، تشابه را از بين مىبرد ، آيات محكم تشابه آيات متشابه را ، و آيات ناسخ تشابه آيات منسوخ را از بين مىبرد .\r\n\r\n\r\n","description":"","footnote":"\r\n( 1 ) . سوره فجر : 22 .\r\n( 2 ) . سوره رعد : 17 .\r\n( 3 ) . سوره زخرف : 4 .\r\n","page_name":" 279 ","page_number":279},
  {"content":"\r\n\r\n فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ  كلمه زيغ به معناى انحراف از استقامت ( راست بودن ) است ، كه لازمه‌اش اضطراب قلب و پريشانى خاطر است ، به قرينه اين‌كه در مقابلش رسوخ در علم قرار گرفته ، كه درباره اثرش مىفرمايد : دارندگان آن اضطراب ندارند و با اطمينان خاطر مىگويند همه آيات قرآن ، چه محكم و چه متشابه آن ، از طرف پروردگار ما است ، و اما آنهايى كه زيغ و انحراف قلب دارند ، مضطرب هستند ، و دنبال آيات متشابه را مىگيرند ، تا از پيش خود آن را تأويل نموده ، فساد راه بيندازند و كسانى كه دچار چنين زيغ و انحرافى نيستند همواره از خدا مىخواهند : كه خدايا قلب ما را بعد از هدايت منحرف مساز .\r\n رَبَّنا لا تُزِغْ قُلُوبَنا بَعْدَ إِذْ هَدَيْتَنا  « 1 » .\r\nاز اينجا روشن مىشود كه مراد از پيروى از آيات متشابه ، پيروى عملى است ، نه پيروى ايمانى ، و پيروى عملى از متشابه هم وقتى مذموم است كه بدون رجوع به محكم باشد ، چون پيروى آن بعد از رجوع به محكم ، ديگر پيروى متشابه نيست ، بلكه پيروى محكم و عملى صحيح است نه مذموم .\r\nو منظور از  ابْتِغاءَ الْفِتْنَةِ  اين است كه متشابه را دنبال كنند ، و بخواهند به اين وسيله مردم را گمراه كنند ، چون كلمه فتنه با كلمه اضلال معنايى نزديك به هم دارند .\r\nخداى تعالى نتيجه خطرناكترى براى اين عمل شيطانى ذكر كرده ، و آن دست‌يابى به تأويل قرآن ، و به اصطلاح امروز فلسفه احكام حلال و حرام است ،\r\n\r\n\r\n","description":"","footnote":"\r\n( 1 ) . سوره بقره : 250 .\r\n","page_name":" 280 ","page_number":280},
  {"content":"\r\n\r\nمىخواهند از اين راه ، خود را از پيروى محكمات دين بىنياز نموده و در آخر دين خدا را از اصل منسوخ و متروك كنند .\r\nحال ببينيم مفسّرين در معناى اين سه عنوان چه گفته‌اند .\r\nسخنان مفسرين در اين‌باره بسيار مختلف است ، و شيوع و گسترش اين اختلاف به انحرافشان كشانيده است .\r\nاگر سرنخ اين اختلافات را جستجو كنيم سر از صدر اسلام و مفسرين از صحابه و تابعين درمىآوريم ، و تا آنجا كه ما اطلاع داريم كمتر تفسيرى پيدا مىشود كه حتى با بيانى كه ما ذكر كرديم نزديك باشد ، تا چه رسد به اين‌كه كاملا مطابق با آن باشد .\r\nو علت عمده اين انحراف آن است كه بحث در محكم و متشابه را با بحث در پيرامون معناى تأويل خلط كرده‌اند ، و اين باعث شده است كه اختلاف عجيبى در انعقاد اصل مساله و كيفيت بحث و نتيجه‌گيرى از آن راه بيفتد .\r\nاينك ما در طى چند فصل درباره هريك از اين دو مساله به طور مفصل بحث مىكنيم ، و اقوال را بعد از آن‌كه به قدر امكان مشخص كنيم كه مربوط به كدام يك از دو مساله است نقل نموده و آنچه حق مطلب است اختيار مىكنيم .\r\n\r\nگفتار در مسأله محكم و متشابه\r\nكلمه « محكم » اسم مفعول از باب افعال ( احكام ) است . و كلمه « متشابه » اسم فاعل از باب تفاعل ( تشابه ) است ، و احكام و تشابه از الفاظى است كه معنايش در لغت روشن است ، خداى تعالى يك‌جا همه قرآن را محكم خوانده\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nو فرموده :   كِتابٌ أُحْكِمَتْ آياتُهُ   « 1 » و جاى ديگر همه‌اش را متشابه خوانده ، و فرموده :  كِتاباً مُتَشابِهاً مَثانِيَ  « 2 » .\r\nمنظور از احكام آن اين است كه تمامى آن داراى نظمى متقن و بيانى قاطع و محكم است ، و منظور از تشابه آن اين است كه همه آياتش از نظر نظم و بيان و داشتن نهايت درجه اتقان و نداشتن هيچ نقطه ضعف شبيه به هم هستند .\r\nو چون به حكم آن دو آيه همه قرآن محكم و همه‌اش متشابه است ، لذا در آيه مورد بحث ما كه آيات را به دو قسم محكم و متشابه تقسيم كرده ، و فرموده : بعضى از آياتش محكم و بعضى متشابه است ، مىفهميم منظور از اين محكم و متشابه غير آن محكم و متشابه است .\r\nپس جا دارد در معناى محكم و متشابه ، در اين آيه بحث شود تا ببينيم منظور از آن چيست و كدام دسته از آيات به اين معنا محكم و كدام به اين معنا متشابه است ؟\r\nدر معناى آن مفسرين متجاوز از ده قول دارند :\r\n\r\nاقوال مختلف در تفسير محكم و متشابه\r\nقول اول : منظور از آيات محكم همان چند آيه سوره انعام است ، كه مىفرمايد :  قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ أَلَّا تُشْرِكُوا بِهِ شَيْئاً وَ بِالْوالِدَيْنِ إِحْساناً وَ لا تَقْتُلُوا أَوْلادَكُمْ مِنْ إِمْلاقٍ نَحْنُ نَرْزُقُكُمْ وَ إِيَّاهُمْ وَ لا تَقْرَبُوا الْفَواحِشَ ما ظَهَرَ مِنْها وَ ما بَطَنَ وَ لا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ ذلِكُمْ وَصَّاكُمْ \r\n\r\n\r\n","description":"","footnote":"\r\n( 1 ) . سوره هود : 1 .\r\n( 2 ) . سوره زمر : 23 .\r\n","page_name":" 282 ","page_number":282},
  {"content":"\r\n\r\n بِهِ لَعَلَّكُمْ تَعْقِلُونَ  « 1 » و در آن عده‌اى از واجبات و محرمات الهى را نام مىبرد و منظور از آيات متشابه آياتى است كه امر آن بر يهود مشتبه شده ، و آن عبارت است از رمزهايى كه در آغاز بعضى از سوره‌هاى قرآن قرار گرفته مانند « الف - لام - ميم » « الف - لام - راء » « حا - ميم » و امثال آن ، كه يهود آنها را با حساب جمل محاسبه كردند تا از اين راه مدت عمر و بقاى امت اسلام را در آورند ، و حسابشان درست از آب درنيامد ، در نتيجه دچار اشتباه شدند .\r\nاين معنايى است كه در ميان صحابه به ابن عباس نسبت داده شده و نادرستى آن هم روشن است ، براى اين‌كه گفتارى است بدون دليل . و به فرض هم كه دليل داشته باشد ، آيات محكم منحصر در سه آيه سوره انعام نيست ، بلكه به غير از حروف مقطعه اول سوره‌ها شامل همه قرآن مىگردد .\r\nولى حق مطلب اين است كه نسبت دادن چنين معنايى به ابن عباس صحيح نيست ، آنچه از ابن عباس نقل شده اين است كه گفته اين آيات سه‌گانه از محكمات است ، نه اين‌كه آيات محكم قرآن همين سه آيه است . در الدر المنثور آمده كه سعيد بن منصور و ابن ابى حاتم و حاكم ( وى حديث را صحيح دانسته ) و ابن مردويه از عبد اللّه بن قيس روايت كرده‌اند كه گفته : من از ابن عباس شنيدم كه در تفسير آيه :  مِنْهُ آياتٌ مُحْكَماتٌ  گفت : سه آيه از آخر سوره انعام كه با جمله :  قُلْ تَعالَوْا  آغاز مىشود از آيات محكم قرآن است « 2 » .\r\n\r\n\r\n","description":"","footnote":"\r\n( 1 ) . سوره انعام : 152 .\r\n( 2 ) . الدر المنثور : 2 / 4 .\r\n","page_name":" 283 ","page_number":283},
  {"content":"\r\n\r\nمؤيد اين حديث روايت ديگرى است كه باز از او نقل شده ، كه در تفسير آيه مورد بحث گفته : آيه :  قُلْ تَعالَوْا   . . لَعَلَّكُمْ تَعْقِلُونَ  و نيز آيه :  وَ قَضى رَبُّكَ أَلَّا تَعْبُدُوا إِلَّا إِيَّاهُ   . . . كانَ لِلْأَوَّابِينَ غَفُوراً  از اين قبيل آيات است « 1 » .\r\nپس اين دو روايت شاهداند بر اين‌كه منظور ابن عباس اين بوده كه سه آيه آخر انعام را مثل بياورد براى آيات محكم ، نه اين‌كه آيات محكم را منحصر در آن سه آيه كند .\r\nقول دوم : عكس تفسير اول است ، و آن اين است كه آيات محكم عبارت است از حروف مقطعه در اوايل بعضى از سوره‌ها ، و آيات متشابه بقيه قرآن است . اين تفسير را به ابى فاخته نسبت داده‌اند ، كه در تفسير آيه  هُنَّ أُمُّ الْكِتابِ  گفته : ام الكتاب ، عبارت است از فواتح سور ، كه قرآن از آنها استخراج شده ، يعنى سوره بقره از « الف - لام - ميم » استخراج شده ، و در سوره آل عمران از « الف - لام - ميم »  اللَّهُ لا إِلهَ إِلَّا هُوَ الْحَيُّ الْقَيُّومُ *  استخراج شده است .\r\nاز سعيد بن جبير نقل شده كه نظير اين معنا را براى ام الكتاب كرده ، و گفته : اصل كتاب اين حروف هستند ، چون در همه كتابها وجود دارند .\r\nو از اينجا مىفهميم كه ابن عباس و سعيد بن جبير نظرشان درباره رموز اول سوره‌ها اين بوده كه خداى تعالى خواسته است بفرمايد : قرآن از همين حروفى تشكيل شده كه خود شما با آن سخن مىگوييد ، و اگر نمىپذيريد كه كلام خدا است آيه‌اى مثل آن بياوريد .\r\nاين يكى از وجوهى است كه در معناى حروف مقطعه ذكر كرده‌اند . ولى علاوه بر اين‌كه هيچ دليلى بر اين وجه نيست ، اين اشكال هم بر آن وارد است ،\r\n\r\n\r\n","description":"","footnote":"\r\n( 1 ) . الدر المنثور : 2 / 4 .\r\n","page_name":" 284 ","page_number":284},
  {"content":"\r\n\r\nكه با خود آيه شريفه منطبق نيست ، چون بنابراين وجه ، غير از فواتح سور بايد تمامى قرآن متشابه باشد ، و خداى تعالى هم در آيه مورد بحث كسانى را كه از متشابهات قرآن پيروى مىكنند مذمت نموده ، و آن را از انحراف قلب دانسته ، نتيجه اين مىشود كه مردم موظف باشند هيچ‌يك از آيات قرآن را پيروى نكنند ، با اين‌كه در تعداد زيادى از آيات ، مردم را به پيروى از قرآن واداشته و ستوده ، و بلكه آن را از واجب‌ترين واجبات شمرده ، مانند آيه  وَ اتَّبَعُوا النُّورَ الَّذِي أُنْزِلَ مَعَهُ  « 1 » و آيات ديگر .\r\nقول سوم : متشابه آن آياتى است كه نسبت به معناى خود ابهام داشته باشد ، كه اصطلاحا آن را مجمل نيز مىخوانند ، و محكم در مقابل آن همان مبين است .\r\nاين وجه نيز درست نيست ، زيرا خصوصياتى كه در آيه شريفه براى محكم و متشابه ذكر شده با مجمل و مبين تطبيق نمىكند .\r\nتوضيح اين‌كه اجمال عبارت است از اين‌كه لفظ كه معنايش چند جهت دارد ، طورى ادا شود كه شنونده نفهمد مقصود گوينده كدام جهت معنا است ، و همين باعث سرگردانى مخاطب و يا شنونده شود ، و نتواند مراد گوينده را تشخيص دهد ، و بناى اهل زبان در ظرف تفهيم و تفهم بر اين قرار گرفته كه از اين‌گونه الفاظ پيروى نكنند ، و هرلفظى كه چنين وضعى را دارد جزء الفاظ بىمعنا به حساب آورند ، و بنا را بر اين گذاشته‌اند كه گوينده ، شنونده و مخاطب را مؤاخذه نكند كه چرا گفته مرا هيچ گرفتى ؟ و به فرض هم كه مؤاخذه كند ، بگويند لفظ تو مجمل بود ، و ما هرچه در ساير كلمات\r\n\r\n\r\n","description":"","footnote":"\r\n( 1 ) . سوره اعراف : 157 .\r\n","page_name":" 285 ","page_number":285},
  {"content":"\r\n\r\nتو جستجو كرديم تا شايد قرينه‌اى پيدا كنيم كه لفظ نامبرده را براى ما روشن كند نيافتيم .\r\nاين وضعى است كه لفظ مجمل با مبين دارد ، و اگر منظور از محكم و متشابه عينا همين مجمل و مبين مىبود بايد آيات متشابه - البته بعد از رد به آيات محكم - پيروى شود ، نه خود آيات محكم ، همان‌طور كه در مجمل و مبين سرانجام و بعد از رفع اجمال به لفظ مجمل عمل مىشود نه مبين ، و پيروى متشابه امرى است كه ذوق و قريحه تكلم و تفاهم به آن اجازه نمىدهد ، و هيچ اهل زبانى اقدام به آن نمىكند ، حال چه اهل زيغ باشد و چه راسخ در علم ، و باز در چنين فرضى نبايد قرآن كريم ، پيرو متشابه را بيماردل بخواند ، و مذمت كند .\r\nقول چهارم : متشابه عبارت است از آياتى كه نسخ شده ( منسوخ ) كه بايد به آن ايمان داشت ، ولى عمل نكرد . و محكمات آياتى است كه ناسخ‌اند يعنى هم بايد به آنها ايمان داشت و هم عمل كرد .\r\nاين تفسير را به ابن عباس و ابن مسعود و گروهى از صحابه نسبت داده‌اند ، و به همين جهت بوده كه ابن عباس خود را از عالمان به تأويل مىپنداشته است .\r\nو اين تفسير درست نيست ، زيرا در صورتى كه درست باشد ، هيچ دلالتى ندارد بر اين‌كه متشابهات قرآن ، منحصرا آيات نسخ شده است ، چون خصوصياتى كه خداى تعالى در اين آيه براى پيروى متشابه آورده كه يكى از آنها فتنه‌جويى و يكى ديگر تأويل‌يابى است ، در بسيارى از آيات غير منسوخه نيز هست ، مانند آياتى كه از صفات و افعال خدا سخن مىگويد ، علاوه بر اين\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nكه اگر اين تفسير درست باشد لازمه‌اش اين مىشود كه آيات قرآن دو قسم محكم و متشابه نباشد ، بلكه بين آن دو واسطه‌اى هم باشد ، كه نه محكم است و نه متشابه ، مانند همان آيات صفات و افعال كه نه ناسخند و نه منسوخ .\r\nاز اين هم كه بگذريم در كلامى كه از ابن عباس نقل شده ، قرائنى هست كه دلالت مىكند بر اين‌كه نظريه او درباره محكم و متشابه اعم از ناسخ و منسوخ است ، و بر غير آن دو نيز تطبيق مىكند ، و ابن عباس ، ناسخ و منسوخ را به عنوان مثال ذكر كرده است ، اينك روايت ابن عباس در كتاب الدر المنثور آمده است كه ابن جرير و ابن منذر و ابن ابى حاتم از طريق على از ابن عباس روايت كرده‌اند كه گفت : محكمات عبارت هستند از ناسخ قرآن ، و حلال و حرامش ، و حدود و فرائضش ، و آنچه كه بايد بدان ايمان داشت . و متشابه قرآن عبارت است از آيات منسوخ قرآن ، و مقدم و مؤخر و امثال و اقسامش ، و آنچه كه بايد بدان ايمان آورد ، ولى نبايد بدان عمل نمود ؛ يعنى آيات منسوخ قرآن « 1 » .\r\nاين نظريه ابن عباس است .\r\nقول پنجم : محكمات قرآن ، آن معارفى است كه دليلى واضح دارد ، مانند آيات مربوط به توحيد و قدرت و حكمت خدا ، و آيات متشابه عبارت است از آياتى كه قبول و فهم معارف آن نيازمند به تامل و تدبر است .\r\nاين وجه نيز درست نيست ، براى اين‌كه اگر مراد از واضح بودن دليل اين است كه مضمون آيه دليل عقلى واضحى داشته باشد يا بديهى باشد و يا نزديك به بديهى ، و منظور از احتياج داشتن دليل به تدبر و تأمل ، اين است كه مضمون آيه دليل عقلى بديهى و يا نزديك به بديهى نداشته باشد ، لازمه‌اش\r\n\r\n\r\n","description":"","footnote":"\r\n( 1 ) . الدر المنثور : 2 / 5 .\r\n","page_name":" 287 ","page_number":287},
  {"content":"\r\n\r\nاين مىشود كه آيات احكام و واجبات و امثال آن نيز از آيات متشابه باشد ، براى اين‌كه هيچ‌يك از احكام قرآن دليل عقلى واضحى ندارد .\r\nدر نتيجه بايد اين‌گونه آيات پيروى نشود ، و پيروى آنها مذموم باشد ، با اين كه پيروى همه آيات و مخصوصا آيات احكام واجب است ، و اگر مراد از وضوح دليل ، اين باشد كه دليلى واضح از خود كتاب داشته باشد ، و مراد از احتياجش به تدبر ، اين باشد كه دليلى واضح از خود كتاب نداشته باشد . همه آيات قرآن كريم از اين جهت يكسان‌اند ، و چگونه نباشد با اين‌كه كتابى است متشابه مثانى ، و نورى است مبين ، و لازمه آن ، اين است كه تمامى آيات قرآن محكم باشد ، و به كلى متشابهى در آن نباشد ، و اين خلاف فرض و بر خلاف نص قرآن است .\r\nقول ششم : محكم ، عبارت است از آياتى كه به خاطر وجود دليل روشن و حتى دليل غير روشن بتوان به مضمون آن علم پيدا كرد ، و متشابه ، آن آياتى است كه راه علم به آن نباشد ، مانند آيات مربوط به زمان قيام قيامت و امثال آن .\r\nاين وجه نيز درست نيست ، زيرا محكم و متشابه بودن ، دو صفت براى آيات قرآن است ، بدان جهت كه آيه است ، و يا بدان جهت كه دليل بر يكى از معارف الهيه است ، و آنچه آيه‌اى از آيات كتاب بر آن دلالت دارد چيزى نيست كه مردم از خود آيه و يا به ضميمه آيات ديگر نتوانند و يا نبايد بفهمند و چگونه ممكن است خداى تعالى از آن آيه معنايى در نظر داشته باشد ، ولى لفظ آيه بر آن معنا دلالت نداشته باشد ؟ با اين‌كه خداى تعالى كتابش را هدايت و نور و مبين خوانده و در آيه :    تَنْزِيلٌ مِنَ الرَّحْمنِ الرَّحِيمِ ، كِتابٌ فُصِّلَتْ آياتُهُ قُرْآناً عَرَبِيًّا لِقَوْمٍ يَعْلَمُونَ ، بَشِيراً وَ نَذِيراً فَأَعْرَضَ أَكْثَرُهُمْ فَهُمْ لا   \r\n\r\n","description":"","footnote":"","page_name":" 288 ","page_number":288},
  {"content":"\r\n\r\n يَسْمَعُونَ  « 1 » فرموده : اين كتاب در معرض فهم كفار نيز هست ، تا چه رسد به فهم مؤمنين ، و نيز فرموده :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 2 » .\r\nپس هرمطلبى كه آيه‌اى از آيات قرآن متعرض آن است درخور فهم مردم است ، نه اين‌كه فهميدنش ممتنع و اطلاع به مفهومش محال باشد ، و اما آن معارفى كه دركش خارج از فهم بشر است از قبيل زمان وقوع قيامت و ساير حقايقى كه در پس پرده غيب است ، هيچ آيه‌اى از قرآن متعرض آن نشده ، تا آن آيه را متشابه بخوانيم . علاوه بر اين‌كه صاحب اين قول ما بين معناى متشابه و معناى تأويل خلط كرده است .\r\nقول هفتم : منظور از آيات محكمات آيات احكام ، و منظور از متشابهات آيات ديگر است ، كه با يكديگر سازش ندارند اين قول را به مجاهد و غير او نسبت داده‌اند .\r\nاين قول نيز درست نيست ، براى اين‌كه اگر منظور از ناسازگارى آيات متشابه ، معنايى است كه حتى شامل مواردى چون تخصيص به وسيله مخصص ، و تقييد به وسيله مقيّد و ساير قراين مقالى و مقامى مىشود ، پس آيات احكام نيز همين تشابه و ناسازگارى را دارد ، زيرا در آن آيات نيز عام و خاص ، مطلق و مقيد هست ، و اگر منظور از آن ، ابهام آيه است به طورى كه مراد و مدلول آن به خاطر كثرت محتملاتش معلوم نباشد ، نه خود آيه ناطق به\r\n\r\n\r\n","description":"","footnote":"\r\n( 1 ) . سوره فصلت : 4 .\r\n( 2 ) . سوره نساء : 82 .\r\n","page_name":" 289 ","page_number":289},
  {"content":"\r\n\r\nمعنايش باشد ، و نه به وسيله آيات ديگر بشود معنايش را معين كرد ، بايد بگوييم غير از آيات احكام هرچه هست متشابه است .\r\nو نتيجه آن سخن اين مىشود كه مسلمانان به هيچ‌يك از آيات مربوط به معارف قرآنى علم نيابند ، چون فرض كرديم در اين دسته از آيات ، كه بيانگر معارف قرآن‌اند - نه بيانگر احكام شرع - هيچ آيه محكمى وجود ندارد ، تا آيات متشابه آن را به محكمش ارجاع دهيم ، و معناى متشابهش را روشن سازيم .\r\nقول هشتم : آيات محكم آيه‌هايى است كه تنها يك تأويل داشته باشد ، و آيات متشابه آياتى است كه چند وجه از تأويل را تحمل بكند . اين وجه را به شافعى نسبت داده‌اند ، و گويا منظور گوينده آن ، اين باشد كه آيات محكم ، آياتى است كه هريك از آنها تنها در يك معنا ظهور داشته باشند ، مانند آياتى كه يا صريح و نص در معناى خود هستند ، و يا ظهور قوىاى در آن دارند ، و متشابه ، آيه‌اى است كه نه نص در مدلول و مراد خود باشد ، و نه ظهور قوىاى در آن داشته باشد .\r\nو اين وجه نيز درست نيست ، براى اين‌كه در اين وجه ، كارى صورت نگرفته ، تنها كلمه محكم را با كلمه « لفظ داراى يك معنا » ، و كلمه متشابه را با كلمه « لفظ داراى چند پهلو » تبديل كرده است .\r\nعلاوه بر اين‌كه در اين وجه ، تأويل را به معناى تفسير گرفته ، كه عبارت است از معناى مراد به لفظ ، و خواننده توجه فرمود كه اين خطا است ، چرا كه اگر تأويل و تفسير به يك معنا مىبود ، ديگر جهت نداشت كه علم به تأويل را مختص به خدا و يا به خدا و راسخين در علم كند ، براى اين‌كه آيات قرآن\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nيكديگر را تفسير مىكنند ، و مؤمن و كافر و راسخين در علم و اهل زيغ همه در فهم آيات قرآن به كمك و تفسير آيات ديگر يكسان هستند .\r\nقول نهم : محكم ، عبارت از آياتى در قصص انبيا و امت‌هاى ايشان است كه محكم و مفصل باشد ، و متشابه از همين دسته آيات آن آياتى است كه الفاظى مشتبه دارند ، چون يك داستان را در چند سوره تكرار كرده ، و لازمه اين وجه آن است كه بگوييم تقسيم آيات قرآن به محكم و متشابه مخصوص آيات قصص است .\r\nو اين درست نيست ، براى اين‌كه هيچ دليلى بر اين اختصاص نيست ، علاوه بر اين‌كه يكى از خاصيت‌هايى كه قرآن براى محكم و متشابه ذكر كرده اين بود كه در پيروى محكم هدايت ، و در پيروى متشابه فتنه‌جويى و تأويل‌خواهى است ، و اين خاصيت با آيات قصص تطبيق ندارد ، چون مخصوص آنها نيست ، بلكه در غير قصص نيز هست ، و نيز مخصوص قصه‌هايى نيست كه در قرآن تكرار شده ، بلكه در آياتى هم كه يك‌بار قصه‌اى را نقل مىكند ، مانند آيات مربوط به جعل و قرار دادن خليفه در زمين نيز جريان دارد .\r\nقول دهم : متشابه آن آياتى است كه محتاج به بيان باشد ، و محكم آن است كه محتاج به بيان نباشد . اين وجه را به امام احمد بن حنبل نسبت داده‌اند .\r\nاين نيز اشكال دارد ، براى اين‌كه تمامى آيات احكام احتياج به بيان رسول خدا صلّى اللّه عليه و آله دارد ، با اين‌كه قطعا متشابه نيست ، و همچنين آيات نسخ شده به طور مسلم از متشابهات است ، با اين‌كه احتياجى به بيان ندارد ، چون چيزى نظير ساير آيات احكام است .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nقول يازدهم : محكم آن آياتى است كه هم بايد بدان ايمان داشته باشند ، و هم به آن عمل كنند ، و متشابه آن آياتى است كه تنها بايد به آن ايمان داشته باشند ولى عمل نكنند .\r\nاين وجه را به ابن تيميه نسبت داده‌اند . شايد منظور او از دسته اول انشاآت قرآن ، و از دومى اخبار قرآن باشد ، هم‌چنان كه بعضى ديگر همين احتمال را از گفتار ابن تيميه داده‌اند ، و گرنه اين صورت ، وجه يازدهم نمىشود ، چون با چند وجه از وجوه گذشته منطبق است .\r\nو اگر منظور همان باشد كه احتمال داديم اين اشكال متوجه آن است كه لازمه متشابه بودن غير آيات احكام اين است كه مردم نتوانند به هيچ‌يك از معارف الهى در غير احكام ، علم به هم رسانند ، چون در معارف عمل نيست ، و نيز در اين آيات آيه‌اى محكم نباشد تا آيات متشابه را به آن برگردانند ، و به وسيله آن رفع تشابه كنند ، اين از يك‌سو ، و از سوى ديگر آيات نسخ شده همه انشاآت‌اند ، با اين‌كه قطعا از محكمات نيستند .\r\nولى مثل اين‌كه منظور صاحب اين قول از ايمان و عمل به محكم ، و ايمان بدون عمل به متشابه ، همان معنايى باشد كه لفظ آيه مورد بحث بر آن دلالت دارد ، چنان‌كه درباره متشابهات مىفرمايد :  فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ . \r\nو نيز مىفرمايد :  وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا . \r\nالبته از آنجايى كه ايمان و عمل داشتن نسبت به محكمات ، و تنها ايمان داشتن نسبت به متشابهات فرع اين است كه ما قبلا تشخيص داده باشيم كدام آيه محكم و كدام متشابه است ، پس وجه نامبرده و معرفى محكم به آن آياتى كه\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبايد مسلمانان هم به آن ايمان داشته باشند ، و هم عمل كنند ، و معرفى متشابه به آن آياتى كه تنها بايد به آن ايمان بياورند ، هيچ دردى را دوا نمىكند .\r\nقول دوازدهم : متشابهات قرآن خصوص آياتى است كه صفات خاصه‌اى را بيان مىكند ، چه صفات خاصه خدا مانند عليم ، قدير ، حكيم و خبير ، و چه صفات خاصه انبيا مانند آيه :  وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ  « 1 » كه در باره اوصاف عيسى بن مريم عليه السّلام است ، و آيات ديگر كه شبيه اين باشد . اين قول را نيز به ابن تيميه نسبت داده‌اند .\r\nاشكالى كه متوجه اين وجه است ، اين است كه اولا قبول نداريم كه همه آيات مربوط به صفات خاصه خدا و انبيا ، از متشابهات هستند ؛ و ثانيا به فرض هم كه آن را قبول كنيم دليلى بر چنين انحصار نداريم .\r\nو به طورى كه از سخنان طولانى ابن تيميه برمىآيد وى دو كلمه محكم و متشابه را به معناى لغويش معنا كرده ، يعنى محكم را به كلمه‌اى كه دلالتى محكم دارد ، و متشابه را به كلمه‌اى كه چند معنا در آن محتمل است تعبير و تعريف كرده و گفته است اين دو معنا امرى نسبى است ، چه بسا مىشود كه يك آيه از نظر جمعيتى متشابه است ، چون مردمى عامى هستند ، و نمىتوانند با بحث و گفتگو معناى واقعى آن را به دست آوردند ، در نتيجه درباره آن آيه احتمال‌ها مىدهند ، ولى همين آيه براى جمعى ديگر محكم است ، چون قدرت بحث و فحص را دارند ، و اين معنا در آيات صفات روشن‌تر به چشم مىخورد ، چون غالب مردم درباره اين‌گونه صفات و اين‌گونه آيات دچار اشتباه مىشوند ، چون فهمشان قاصر از اين است كه تا بام عالم حس به پرواز در\r\n\r\n\r\n","description":"","footnote":"\r\n( 1 ) . سوره نساء : 171 .\r\n","page_name":" 293 ","page_number":293},
  {"content":"\r\n\r\nآمده و در ماوراى عالم حس جولان كند ، به ناچار آنچه از صفات كه خداى تعالى براى خود اثبات كرده ، با صفات مشابه آن‌كه در خودشان سراغ دارند قياس مىكنند ، و دچار گمراهى مىشوند .\r\nمثلا خدا براى خود علم و قدرت و سمع و بصر و رضا و غضب و يد و عين و امثال اينها اثبات نموده ، گمان مىكنند كه اين صفات در خداى تعالى هم از مقوله صفات خودشان امورى مادى ، و يا مستلزم جسمانيت است ، و يا آنها را شوخى و غير حقيقى فرض مىكنند ، و از همين راه فتنه‌ها به پا مىشود ، و بدعت‌ها ظهور مىكند ، و مذاهب درست مىشود !\r\nپس محكم و متشابه - همان‌طور كه گفتيم - دو معناى نسبى است ، محكم كه براى بعضى محكم است براى بعضى ديگر متشابه است ، و متشابه كه براى بعضى متشابه است ، براى بعضى ديگر محكم است ، آنچه كه علم بدان براى هيچ‌كس ممكن نيست تأويل متشابهات ، يعنى علم به حقيقت معانى آنهاست ، كه امثال آيات صفات بر آنها دلالت دارد ، درست است كه ما از عبارت :  إِنَّ اللَّهَ عَلى كُلِّ شَيْءٍ قَدِيرٌ  « 1 » و يا عبارت  إِنَّ اللَّهَ بِكُلِّ شَيْءٍ عَلِيمٌ  « 2 » و امثال آن معناهايى مىفهميم ، ولى حقيقت علم و قدرت و ساير صفات خدا و كيفيت افعال خاصه به خدا را نمىفهميم ، و تأويل متشابهات هم همين است كه جز خدا كسى آن را نمىداند .\r\nقول سيزدهم : محكم آن آياتى است كه عقل در درك آن راه دارد ، و متشابه آن است كه چنين نباشد .\r\n\r\n\r\n","description":"","footnote":"\r\n( 1 ) . سوره بقره : 20 .\r\n( 2 ) . سوره توبه : 115 .\r\n","page_name":" 294 ","page_number":294},
  {"content":"\r\n\r\nاين وجه نيز درست نيست ، براى اين‌كه سخنى است بدون دليل ، و آيات قرآنى هرچند به اين دو قسم تقسيم مىشوند ، ولى صرف اين‌كه بعضى از آيات قرآن آن‌طور ، و بعضى ديگر اين‌طور هستند دليل نمىشود بر اين‌كه محكم ، آيات قسم اول ، و متشابه آيات قسم دوم باشد ، چون خصوصياتى كه در آيه مورد بحث براى محكم و متشابه ذكر شده ، با اين وجه آن‌طور كه بايد تطبيق نمىشود .\r\nعلاوه بر اين ، وجه نامبرده بوسيله آيات احكام نقض مىشود ، براى اين‌كه اين آيات به‌طور قطع جزء آيات محكم قرآن است ، درحالىكه عقل هيچ راهى به حقيقت مفاد آن ندارد ، و بنا بر وجه نامبرده بايد جزء متشابهات شمرده شود .\r\nقول چهاردهم : محكم عبارت است از آياتى كه ظاهرش منظور باشد ، و متشابه آن است كه ظاهرش منظور نباشد .\r\nاين وجهى است كه در بين دانشمندان اخير اسلامى شيوع يافته ، و اصطلاحى هم كه همين دانشمندان در معناى « تأويل » دارند مبتنى بر همين معنايى است كه براى محكم و متشابه كرده‌اند ، چون در معناى « تأويل » گفته‌اند : عبارت است از معنايى كه مخالف با ظاهر كلام باشد ، و گويا مراد آن كسى هم كه گفته : محكم آيه‌اى است كه تأويلش تنزيلش باشد ، و متشابه آيه‌اى است كه به جز تأويل معنايى از آن فهميده نشود .\r\nو اين وجه هم درست نيست ، زيرا صرف اصطلاحى است ، و اوصافى كه در آيه براى محكم و متشابه نام برده شده به هيچ‌وجه با آن تطبيق نمىكند ، براى اين‌كه متشابه بدين جهت متشابه است كه مراد و مدلول آن مشخص\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nنيست ، و منظور از تأويل آن معناى مراد از متشابه نيست ، تا متشابه به اين نشانى متميز از محكم شود ، كه تأويل دارد ، و محكم تأويل ندارد ، بلكه مراد از تأويل در آيه شريفه ، امرى است كه شامل تمامى آيات قرآنى مىشود ، چه محكمش و چه متشابهش .\r\nعلاوه بر اين‌كه در قرآن هيچ آيه‌اى نداريم كه معناى ظاهرى آن منظور نباشد ، و خلاف ظاهر آن مراد باشد ، و اگر هم آيه‌اى باشد كه معناى غير ظاهرى آن مراد باشد به خاطر آيات محكم ديگرى است كه آن را بر خلاف ظاهرش برگردانده است .\r\nچون آيات قرآن يكديگر را تفسير مىكنند ، و معلوم است كه معنايى كه قرائن متصل و يا منفصل كلام ، به لفظ مىدهند ، معناى خلاف ظاهر نيست ، آن‌هم در كلامى كه خود صاحب كلام تصريح كرده باشد به اين‌كه رسم من در كلام آن است كه اجزاى كلامم را به هم مربوط و متصل كنم ، به طورى كه يكى مفسر ديگرى ، و شاهد بر آن باشد ، و خواننده با كمى تدبر و دقت بتواند هراختلاف و منافاتى را كه به ظاهر به چشم مىخورد از بين ببرد ، و فرموده باشد :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 1 » .\r\nقول پانزدهم : از اصم حكايت شده كه محكم آن آياتى است كه همه در تأويلش اجماع و اتفاق داشته باشند ، و متشابه آن است كه تأويلش مورد اختلاف باشد . گويا منظور اصم از اتفاق و اختلاف اين است كه مدلول آيه\r\n\r\n\r\n","description":"","footnote":"\r\n( 1 ) . سوره نساء : 82 .\r\n","page_name":" 296 ","page_number":296},
  {"content":"\r\n\r\nطورى باشد كه در اولى ( محكم ) نظرها مختلف نباشد ، و در دومى ( متشابه ) مختلف باشد .\r\nاين وجه نيز درست نيست ، براى اين‌كه لازمه‌اش متشابه بودن تمامى قرآن است ، چون هيچ آيه‌اى در قرآن نيست كه از هرجهت مورد اتفاق مفسرين بوده و از هيچ جهتى در آن اختلاف نباشد ، بلكه يا در لفظ آن اختلاف هست ، و يا در معنايش ، و يا اين‌كه ظهور دارد يا نه ، و يا در جهات ديگر حتى بعضى از مفسرين به استناد آيه  كِتاباً مُتَشابِهاً  « 1 » گفته‌اند : همه قرآن متشابه است ، و غفلت كرده‌اند از اين‌كه وقتى مىتواند بگويد همه قرآن متشابه است كه آيه  كِتاباً مُتَشابِهاً  محكم باشد ، و جمعى ديگر معتقدند كه ظاهر كتاب حجت نيست ، يعنى ظهور ندارد .\r\nقول شانزدهم : متشابه از قرآن ، آن آياتى است كه تفسيرش به تفسير آيه‌اى ديگر مشتبه شده باشد ، و فهم آن به خاطر همين اشتباه مشكل شده باشد ، حال چه اين‌كه اشكال از جهت لفظ باشد ، يا از جهت معنا اين وجه را راغب « 2 » ذكر كرده است .\r\n\r\nكلام راغب در محكم و متشابه\r\nراغب اصفهانى در مفردات خود گفته : آيات متشابه از قرآن كريم ، آن آياتى است كه تفسيرش به خاطر شباهت به تفسير آيه‌اى ديگر ، مشكل شده باشد ،\r\n\r\n\r\n","description":"","footnote":"\r\n( 1 ) . سوره زمر : 13 .\r\n( 2 ) . المفردات : 254 .\r\n","page_name":" 297 ","page_number":297},
  {"content":"\r\n\r\nحال يا از جهت لفظ ، و يا از حيث معنا ، و بدين جهت است كه فقها گفته‌اند :\r\nآيه متشابه آن آيه‌اى است كه ظاهرش از مراد و معنايش حكايت نكند .\r\nو حقيقت اين سخن اين است كه آيات قرآن از نظر اعتبار بعضى از آنها به وسيله بعضى ديگر سه قسم هستند : يكى محكم على الاطلاق است ، و دوم متشابه على الاطلاق ، و سوم آياتى است كه از جهتى محكم و از جهتى ديگر متشابه است .\r\nپس متشابه فى الجمله سه قسم است : اول متشابه از جهت لفظ فقط ؛ دوم متشابه از جهت معنا فقط ؛ و سوم متشابه از هردو جهت ، و آن‌كه تنها از جهت لفظ ، متشابه است ، دو قسم است :\r\n1 . آن‌كه مفردات آن متشابه است ، يا به خاطر اين‌كه لفظى است ناآشنا و غير مانوس مانند كلمه « أب » و كلمه « يزفون » ، و يا به خاطر اين‌كه لفظى است داراى چند معنا ، مانند لفظ « يد » و لفظ « عين »\r\n2 . آن متشابهى است كه جملات و تركيبات آن تشابه دارد .\r\nقسم دوم نيز سه نوع است :\r\n1 . آن‌كه تشابهش از اين جهت ناشى شده باشد كه كلامى است مختصر و بدون توضيح ، مانند آيه :  وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ  « 1 » .\r\n2 . آن‌كه تشابهش به خاطر بسط و گستردگى كلام باشد ، مانند آيه  لَيْسَ كَمِثْلِهِ شَيْءٌ  « 2 » ، كه اگر فرموده بود : « ليس مثله شىء » ، معنا براى شنونده\r\n\r\n\r\n","description":"","footnote":"\r\n( 1 ) . سوره نساء : 3 .\r\n( 2 ) . سوره شورى : 11 .\r\n","page_name":" 298 ","page_number":298},
  {"content":"\r\n\r\nروشن‌تر مىشد ، چون يك حرف اضافه شده ، جمله براى شنونده متشابه شده است .\r\n3 . آن‌كه تشابهش از ناحيه نظم كلام باشد ، مانند آيه :    أَنْزَلَ عَلى عَبْدِهِ الْكِتابَ وَ لَمْ يَجْعَلْ لَهُ عِوَجاً قَيِّماً    « 1 » كه تقدير آن « انزل على عبده الكتاب قيما ، و لم يجعل له عوجا » است . و نيز آيه :  وَ لَوْ لا رِجالٌ مُؤْمِنُونَ وَ نِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ مَعَرَّةٌ بِغَيْرِ عِلْمٍ لِيُدْخِلَ اللَّهُ فِي رَحْمَتِهِ مَنْ يَشاءُ لَوْ تَزَيَّلُوا  « 2 » كه نظم آن‌طورى است كه مايه تشابه آن شده است .\r\nو متشابه از جهت معنا ، آياتى است كه متعرض صفات خدا و صفات روز قيامت است ، زيرا تصور اين‌گونه صفات براى ما ميسور و ممكن نيست ، چون در نفوس ما تنها صورت چيزهايى نقش مىبندد كه به وسيله يكى از حواس ظاهرى براى ما محسوس باشد ، و يا حداقل از جنس محسوسات باشد ، و صفات خدا و خصوصيات قيامت هيچيك از اين دو قسم نيست .\r\nو متشابه از جهت لفظ و معنا ، پنج قسم است :\r\n1 . آن‌كه تشابهش از جهت مقدار و كميت باشد . مانند جملاتى كه عموم و خصوصش معلوم نباشد ، مثلا فرموده :  فَاقْتُلُوا الْمُشْرِكِينَ  « 3 » ، و نمىدانيم منظور عموم مشركين است ، و يا مشركين مخصوص ؟\r\n2 . آن‌كه تشابه آن به خاطر نامعلوم بودن كيفيتش باشد ، مثلا فرموده :\r\n فَانْكِحُوا ما طابَ لَكُمْ  « 4 » و ما نمىدانيم اين نكاح واجب است يا مستحبّ .\r\n\r\n\r\n","description":"","footnote":"\r\n( 1 ) . سوره كهف : 1 .\r\n( 2 ) . سوره فتح : 25 .\r\n( 3 ) . سوره توبه : 5 .\r\n( 4 ) . سوره نساء : 3 .\r\n","page_name":" 299 ","page_number":299},
  {"content":"\r\n\r\n3 . آن‌كه تشابهش از جهت زمان باشد به اين معنا كه احتمال دهيم آيه نسخ شده باشد ، و عمر حكمى كه در آن است سرآمده باشد ، و احتمال دهيم كه نسخ نشده باشد ، مانند آيه :  اتَّقُوا اللَّهَ حَقَّ تُقاتِهِ  « 2 » كه تقواى كامل را واجب مىكند با اين‌كه آيه  فَاتَّقُوا اللَّهَ مَا اسْتَطَعْتُمْ  « 3 » تقوا را به قدر توانايى واجب كرده است .\r\n4 . آن‌كه تشابهش از جهت مكان و يا امورى باشد كه آيه در شان آن امور نازل شده باشد ، مانند آيه :  وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها  « 4 » ، كه در آيه معين نشده مقصود از پشت خانه كجا است ، و مانند آيه  إِنَّمَا النَّسِيءُ زِيادَةٌ فِي الْكُفْرِ  « 5 » كه تشخيص معناى « نسىء » ، براى كسى كه عادت عرب جاهليت را نمىداند ، مشكل است .\r\n5 . آن‌كه تشابهش از جهت شروطى باشد كه در صحت و فساد عمل دخالت دارند ، مانند شروط نماز و نكاح .\r\nبا در نظر گرفتن اين مطالب معلوم مىشود هيچ‌يك از وجوهى كه مفسرين در معناى متشابه ذكر كرده‌اند خالى از اين وجوه و تقسيم‌ها نيست ، حتى آن‌كه گفته متشابه عبارت است از حروف مقطعه ، و يا قتاده كه گفته است : متشابه عبارت است از منسوخ ، و محكم عبارت است ، از ناسخ ، و يا اصم\r\n\r\n\r\n","description":"","footnote":"\r\n( 2 ) . سوره آل عمران : 102 .\r\n( 3 ) . سوره تغابن : 16 .\r\n( 4 ) . سوره بقره : 189 .\r\n( 5 ) . سوره توبه : 37 .\r\n","page_name":" 300 ","page_number":300},
  {"content":"\r\n\r\nكه گفته : محكم آياتى است كه در تفسيرش اتفاق نظر باشد ، و متشابه آيات مورد اختلاف است .\r\nو از سوى ديگر مىتوان تمامى انحاء و اقسام متشابه را در سه قسمت خلاصه كرد :\r\nاول : متشابهى است كه اطلاع بر تأويلش براى كسى جز خدا ممكن نيست ، مانند وقت قيامت و روزى كه ظهور مىكند ، و كيفيت آن و امثال اينها .\r\nدوم : متشابهى است كه پىبردن به تأويل و معرفت آن براى انسانها ممكن است ، مانند الفاظ غريب و نامانوس ، و احكام مغلق و دقيق .\r\nسوم : متشابهى است مردد بين دو قسم قبلى ، هم احتمال دهيم همه انسان‌ها مىتوانند به حقيقت معناى آن آگاه شوند ، و هم احتمال دهيم مختص به راسخين در علم است ، و ديگران دسترسى به آن ندارند .\r\nو اين قسم سوم همان است كه رسول خدا صلّى اللّه عليه و آله در دعاى خود درباره على عليه السّلام به آن اشاره نموده و عرضه مىدارد : « اللهم فقهه فى الدين و علمه التأويل » و نظير آن را درباره ابن عباس فرموده است .\r\nاين بود گفتار راغب در معناى محكم و متشابه .\r\nو گفتار وى عمومىترين گفتار در اين بحث است ، كه در آن بين عده‌اى از اقوال گذشته را جمع كرده است .\r\n\r\nاشكال به كلام راغب\r\nدو اشكال به گفته راغب وارد است :\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاشكال اول : وسعت و عموميتى كه وى به دامنه معناى متشابه داده تا شامل شبهات لفظى از قبيل غرابت لفظ و اغلاق تركيب و عموم و خصوص و امثال آن بشود با ظاهر آيه شريفه نمىسازد ، براى اين‌كه آيه شريفه آيات محكمه را مرجعى دانسته براى بيانگرى آيات متشابه ، و معلوم است كه غرابت لفظ و امثال آن با مراجعه به آيات محكمه از بين نمىرود و روشنى دلالت محكمات ربطى به غرابت الفاظ متشابه ندارد ، بلكه براى گره‌گشايى اين‌گونه الفاظ مرجع ديگرى هست ، كه بايد به آنجا مراجعه بشود و آن عبارت است از علم لغت .\r\nو نيز آيه مورد بحث يكى از نشانه‌هاى متشابهات را اين دانسته كه اگر كسى آن را پيروى كند فقط به منظور فتنه‌انگيزى پيروى كرده ، و جز اين هيچ انگيزه ديگرى نمىتواند داشته باشد ، و ما مىدانيم كه پيروى عام بدون مراجعه به خاص ، و پيروى مطلق بدون مراجعه به مقيد ، و همچنين پيروى لفظ غريب بدون مراجعه به كتاب‌هاى لغت ، عملى است مخالف با طريقه اهل هرزبان ، و قريحه هيچ اهل زبانى اجازه چنين كارى را نمىدهد ، و اگر كسى چنين كند همه اهل زبان او را تخطئه مىكنند ، پس او نمىتواند منشأ فتنه در بين آنان بشود ، زيرا اهل لسان با او همكارى نخواهند كرد .\r\nپس از همين‌جا مىفهميم كه منظور از متشابه ، الفاظ غريب ، و آن مثال‌هايى كه وى آورده ، نيست .\r\nاشكال دوم : وى متشابه را سه قسم كرد ، اول آن‌كه فهمش براى عموم ممكن است ؛ دوم آن‌كه فهم آن براى احدى ممكن نيست ؛ سوم آن‌كه فهمش براى بعضى ممكن و براى بعضى غير ممكن است ، و از اين تقسيم چنين\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبرمىآيد كه وى تأويل را مختص به متشابه مىداند ، در حالى كه همه قرآن تأويل دارد .\r\nاين بود اقوال مفسرين و نظريه‌هايى كه از ايشان در معناى محكم و متشابه و تشخيص موارد آن دو از نظر خواننده گذشت و خواننده به اشكالاتى كه بر اين اقوال وارد بود توجه فرمود و نيز متوجه شد كه آنچه از آيه شريفه به روشنى ظاهر مىشود ، خلاف همه اين اقوال است ، چون آيه در معناى متشابه اين ظهور را دارد كه متشابه ، آن آيه‌اى است كه اولا دلالت بر معنا داشته باشد ، و ثانيا معنايى را كه مىرساند محل شك و ترديد باشد ، نه لفظ آيه ، تا از راه قواعد و طرق معمول در نزد اهل زبان ترديدى كه از ناحيه لفظ ايجاد شده بر طرف شود ، مثلا اگر لفظ عام است به مخصصش ارجاع دهد ، يا اگر مطلق است به مقيدش برگرداند ، و يا به نحوى ديگر لفظ را روشن و بدون ترديد سازد ، بلكه آيه شريفه مورد بحث آن را متشابه مىداند كه معنايش مردد و ناسازگار با آيات ديگر باشد ، و آياتى كه محكم و بدون ترديد است ، معناى آيات متشابه را بيان مىكند .\r\nو معلوم است كه هيچ آيه‌اى چنين وضعى ندارد ، مگر وقتى كه براى فهم مردم عامى و ساده معنايى مألوف و مأنوس داشته باشد ، معنايى كه اين‌گونه ذهن‌هاى ساده فورا تصديقش كند ، و يا تأويلى كه برايش مىكنند در نظر مردم كم‌اطلاع و ضعيف الادراك نزديك‌تر به ذهن باشد .\r\n\r\nپيروى آيات متشابه منشأ بدعت‌ها\r\nاگر بدعت‌ها و مذاهب و اهواى باطل و فاسدى را كه فرقه‌هايى از مسلمانان را منحرف نموده بررسى كنى ، و مذاهبى را كه بعد از رحلت رسول\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nخدا صلّى اللّه عليه و آله در اسلام - چه درباره معارف اصولى اسلام باشد و چه درباره فروع احكام آن - پديد آمده ، مورد دقت قرار دهى ، خواهى ديد كه اكثر اين انحراف‌ها به خاطر پيروى آيات متشابه قرآن و تأويل‌هايى بوده كه از پيش خود و بدون مدرك براى اين‌گونه آيات كرده‌اند ، تأويل‌هايى كه خدا از آن بيزار است .\r\nيك فرقه به خاطر تمسك به آيات متشابه ، قائل شدند كه خداى تعالى جسم دارد ، دسته ديگر قائل به جبر شدند ، گروهى به تفويض گراييدند ، جمعى قائل شدند كه انبياء معصوم نيستند ، و از آنان نيز گناه سر مىزند ، طايفه‌اى به منظور منزه داشتن خدا گفتند او اصلا صفت ندارد ، و دسته ششمى معتقد شدند صفاتى كه در قرآن براى خدا آمده عين صفاتى است كه در انسان است ، حتى در زايد بر ذات بودن ، و گروه‌هايى ديگر به انحراف‌هايى ديگر مبتلا گشتند ، كه همه اينها به خاطر آن بود كه آيات متشابه را به آيات محكم برنگرداندند ، تا اين محكمات بر آيات متشابه حاكم باشد .\r\nو همچنين درباره احكام دين طايفه‌اى گفتند : اين احكام تشريع شده تا طريقه‌اى باشد براى اين‌كه بندگان به خدا و اصل شوند ، پس اگر براى وصول به خدا راهى نزديك‌تر پيدا شد بايد آن راه را پيمود ، براى اين‌كه مقصود تنها و تنها وصول به حق است ، حال از هرراهى كه باشد . دسته‌اى ديگر گفتند :\r\nاصلا تكليف به واجبات و ترك محرمات ، براى رسيدن به كمال است ، و معنا ندارد با رسيدن انسان به حق و كمال باز هم تكليف باقى بماند .\r\nبا اين‌كه ما مىدانيم در عهد رسول خدا صلّى اللّه عليه و آله احكام و فرائض و حدود و ساير سياست‌هاى اسلامى به اعتبار خود باقى بود ، و كسى از مسلمانان به اين بهانه\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nكه به حق و اصل شده و يا به كمال رسيده از آن مستثنا نبوده است ، و اين شانه خالى كردن‌ها كه بعد از رحلت آن حضرت آغاز شده ، دوره به دوره احكام اسلام را از درجه اعتبار ساقط و روزبروز به دست حكومت‌هاى به اصطلاح اسلامى ناقص گردانيده ، و هيچ حكمى باطل و هيچ حدى ساقط نشد ، مگر آن‌كه باطل‌كنندگان و ساقطكنندگان آن ، همين را بهانه كردند كه دين تشريع نشده مگر براى صلاح دنيا و اصلاح حال بشر ، و اين حكمى كه ما در مقابل حكم شرع ، تشريع كرده‌ايم براى اصلاح بشر امروز مؤثرتر است .\r\nدر آخر ، كار اين دست‌اندازىها به جايى رسيد كه بعضى گفتند : تنها غرض از شرايع دين ، اصلاح دنيا به وسيله اجراى آن است ، و چون دنياى امروز ، سياست دينى را نمىپذيرد و نمىتواند هضم كند ، نيازمند وضع قوانين ديگرى است ، كه تمدن امروز آن را بپسندد ، و اجرايش كند .\r\nاز اين بالاتر كار به جايى رسيد كه بگويند : اصولا منظور از برنامه‌هاى دينى و عمل به آن ، اين است كه دل‌ها پاك شود ، و به سوى فكر و اراده صالح هدايت گردد ، و امروز كه دل‌ها به وسيله تربيت اجتماعى به سوى خدمت به خلق هدايت شده ، ديگر احتياجى به پاك شدن به وسيله امثال وضو و غسل و نماز و روزه ندارد .\r\nحال اگر شما در اين سخنان و امثال آن - كه از حد شمارش بيرون است - دقت نموده ، آن‌گاه در جمله  فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ . . .  تامل كند ، هيچ شكى در درستى گفتار ما برايش باقى نمىماند ، و به‌طور قطع حكم مىكند به اين‌كه تمامى فتنه‌ها و\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nمحنت‌ها كه گريبان اسلام و مسلمين را گرفته ، منشأى به جز پيروى متشابه و تأويل كردن قرآن ندارد .\r\nو همين سبب شده است كه خداى تعالى اين‌چنين در اين باب سخت‌گيرى را تشديد نموده در نهى از پيروى متشابه به منظور فتنه‌جويى و تأويل و الحاد در آيات خدا و بدون علم در آيات خدا سخن گفتن و راه شيطان را پيروى نمودن ، مبالغه نمايد ، چون رسم قرآن چنين است كه در مورد گناهانى مبالغه كند كه ارتكاب آن گناهان اثر فورى در هدم و از بين بردن اركان دين دارد ، و بنيه دين و نيروى آن را تحليل مىبرد ، هم‌چنان‌كه مىبينيم در مورد دوستى با كفار و نيز امر به دوستى اهل بيت پيامبر ، و در خانه نشستن زنان پيامبر ، و نهى از معامله ربا ، و امر به اتحاد كلمه در دين ، و امثال اين تشديد فرموده است .\r\nحال بايد ديد علاج دل‌هايى كه منحرف هستند و همواره دوست مىدارند فتنه‌جويى كنند چيست ؟\r\nبايد دانست منشأ اين بيمارى ، ميل به دنيا و اعتماد كردن به آن و دلدادگى به زندگى آن است و اين آلودگى را از دل‌ها نمىشويد مگر ياد روز حساب ، هم چنان‌كه خداى تعالى اين معنا را در جاى ديگر تذكر داده و مىفرمايد :  وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ إِنَّ الَّذِينَ يَضِلُّونَ عَنْ سَبِيلِ اللَّهِ لَهُمْ عَذابٌ شَدِيدٌ بِما نَسُوا يَوْمَ الْحِسابِ  « 1 » .\r\nو باز به همين جهت است كه مىبينم راسخين در علم از تأويل كردن آيات خدا به صورتى كه مخالف رضاى او باشد خوددارى مىكنند و در خاتمه\r\n\r\n\r\n","description":"","footnote":"\r\n( 1 ) . سوره ص : 26 .\r\n","page_name":" 306 ","page_number":306},
  {"content":"\r\n\r\nگفتار خود به اين معنا اشاره نموده و عرضه مىدارند :  رَبَّنا إِنَّكَ جامِعُ النَّاسِ لِيَوْمٍ لا رَيْبَ فِيهِ إِنَّ اللَّهَ لا يُخْلِفُ الْمِيعادَ . \r\n\r\nچرا كتاب خدا مشتمل بر متشابه است ؟ « 1 »\r\nيكى از اعتراضاتى كه بر قرآن كريم وارد كرده‌اند ، اين است كه قرآن مشتمل است بر آياتى متشابه ، با اين‌كه شما مسلمين ادعا داريد كه تكاليف خلق تا روز قيامت در قرآن هست ، و نيز مىگوييد : قرآن قول فصل است ، يعنى كلامى است كه حق و باطل را از يكديگر جدا مىسازد ، در حالى كه ما مىبينيم هم مذاهب باطل به آيات آن تمسك مىجويند و هم آن مذهبى كه در واقع حق است ، و اين نيست مگر به خاطر تشابه بعضى از آيات آن ، و اين قابل انكار نيست كه اگر همه آياتش روشن و واضح بود و اين متشابهات را نداشت قطعا غرضى كه از فرستادن قرآن منظور بود ، بهتر و زودتر به دست مىآمد ، و ماده اختلاف و انحرافى نمىماند ، و اگر هم اختلافى مىشد زودتر آن را قطع مىكرد .\r\nبعضى از مفسرين از اين ايراد به وجوهى پاسخ داده‌اند ، كه بعضى از آن پاسخ‌ها بسيار سست و بىپايه است ، مثل اين‌كه گفته‌اند : وجود متشابهات در قرآن ، باعث مىشود كه مسلمين در به دست آوردن حق و جستجوى آن رنج بيشترى برده ، و در نتيجه اجر بيشترى به دست آورند .\r\nو يا گفته‌اند : اگر همه قرآن صريح و روشن بود و مذهب حق را واضح و آشكار معرفى مىكرد ، دارندگان ساير مذاهب - به خاطر تعصبى كه نسبت به\r\n\r\n\r\n","description":"","footnote":"\r\n( 1 ) . ترجمه تفسير الميزان : 3 / 86 .\r\n","page_name":" 307 ","page_number":307},
  {"content":"\r\n\r\nمذهب خود دارند - از قرآن متنفر شده ، و اصلا توجهى به آن نمىكردند تا ببينند چه مىگويد . و هرگاه كه مشتمل بر سخنانى متشابه و دو پهلو گرديده ، باعث شده كه مخالفين به طمع اين‌كه آن آيات را دليل مذهب خود بگيرند نزديك ، بيايند ، و در قرآن غور و بررسى كنند ، و در نتيجه بفهمند كه مذهب خودشان باطل است ، و به مذهب حق پى ببرند .\r\nو يا گفته‌اند : قرآن در صورت دربر داشتن آيات متشابه ، باعث مىشود كه نيروى فكرى مسلمين در اثر دقت در مطالب آن ، ورزيده شود و به تدريج از ظلمت تقليد درآمده و به نور تفكر و اجتهاد برسند ، و اين معنا در تمام شؤون زندگى برايشان عادت شود كه همواره نيروى عقل خود را به كار اندازند .\r\nو يا گفته‌اند : قرآن با دارا بودن آيات متشابه ، باعث شده است كه مسلمين از راه‌هاى مختلفى به تأويل دست يابند ، و به همين منظور در فنون مختلف علمى از قبيل علم لغت ، صرف ، نحو ، اصول فقه متخصص گردند .\r\nاينها پاسخ‌هاى بيهوده‌اى است كه به اشكال ذكر شده ، داده‌اند ، كه با كمترين نظر و دقت ، بيهودگى آن براى هركسى روشن مىشود ، و آنچه كه شايستگى براى ايراد و بحث دارد جواب‌هاى سه‌گانه زير است :\r\nاول : خداى تعالى قرآن را مشتمل بر متشابهات كرد تا دل‌هاى مؤمنين را بيازمايد ، و درجات تسليم آنان را معين سازد ، و معلوم شود چه كسى تسليم گفتار خدا و مؤمن به گفته او است ، چه اين‌كه گفته او را بفهمد يا نفهمد ، و چه كسى تنها تسليم آياتى است كه برايش قابل درك است ، زيرا اگر همه آيات قرآن صريح و روشن بود ، ايمان آوردن به آن جنبه خضوع در برابر خدا و تسليم در برابر رسولان خدا نمىداشت .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nولى اين پاسخ درستى نيست ، براى اين‌كه خضوع يك نوع انفعال و تاثر قلبى است كه در فرد ضعيف ، آنجا كه در برابر فرد قوى قرار مىگيرد پيدا مىشود ، و انسان در برابر چيزى خاضع مىشود كه يا به عظمت آن پى برده باشد ، و يا عظمت آن ، درك او را عاجز ساخته باشد ، نظير قدرت و عظمت غير متناهيه خداى سبحان ، و ساير صفاتش ، كه وقتى عقل با آنها روبرو مىشود عقب‌نشينى مىكند ، زيرا احساس مىكند كه از احاطه به آنها عاجز است .\r\nو اما چيزهايى كه عقل آدمى اصلا آنها را درك نمىكند ، و تنها باعث فريب خوردن آنان مىشود ، يعنى باعث مىشود كه خيال كنند آنها را مىفهمند برخورد با اين‌گونه امور خضوع‌آور نيست ، و خضوع در آنها معنا ندارد ، مانند آيات متشابهى كه عقل در فهم آن سرگردان است ، و خيال مىكند آن را مىفهمد درحالىكه نمىفهمد .\r\nوجه دوم : قرآن بدين جهت دربردارنده آيات متشابه است كه تا عقل را به بحث و تفحص وا دارد و به اين وسيله عقل‌ها ورزيده و زنده گردند ، بديهى است كه اگر سروكار عقول تنها با مطالب روشن باشد ، و عامل فكر در آن مطالب به كار نيفتد ، عقل مهمل و مهمل‌تر گشته و در آخر بوته مرده‌اى مىشود ، و حال آن‌كه عقل عزيزترين قواى انسانى است ، كه بايد با ورزش دادن تربيتش كرد .\r\nاين وجه هم چنگى به دل نمىزند براى اين‌كه خداى تعالى آن‌قدر آيات آفاقى در طبيعت و انفسى در بدن انسان خلق كرده كه اگر انسان‌هاى امروز و فردا و ميليون‌ها سال ديگر در آن دقت كنند به آخرين اسرارش نمىرسند .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nو در كلام مجيدش هم به تفكر در آن آيات امر فرموده ، هم امر اجمالى كه فرموده : در آيات آفاق و أنفس فكر كنيد « 1 » و هم به‌طور تفصيل كه در مواردى خلقت آسمان‌ها و زمين و كوه‌ها و درختان و جنبندگان و انسان و اختلاف زبان‌هاى انسان‌ها و الوان آنان را خاطر نشان ساخته است .\r\nو نيز سفارش فرموده تا در زمين سير نموده در احوال گذشتگان تفكر نمايند ، و در آياتى بسيار تعقل و تفكر را ستوده ، و علم را مدح كرده ، پس ديگر احتياج نبود كه با مغلق‌گويى و آوردن متشابهات عقول را به تفكر وا دارد ، و در عوض فهم و عقل مردم را دچار گمراهى سازد ، و در نتيجه فهم‌ها و افكار بلغزد ، و مذاهب مختلفى درست شود .\r\nسوم : انبيا عليهم السّلام مبعوث شده‌اند براى همه مردم ، و در بين مردم همه رقم افراد وجود دارد ، هم انسان باهوش ، و هم كودن ، هم عالم و هم جاهل . از سوى ديگر همه معارف در قياس با فهم مردم يكسان نيستند ، و بعضى از معارف است كه نمىشود آن را با عبارتى روشن ادا كرد به طورى كه همه كس آن را بفهمد ، در امثال اين معارف بهتر آن است طورى ادا شود كه تنها خواص از مردم آن را از راه كنايه و تعريض بفهمند ، و بقيه مردم مأمور شوند كه آن معارف را نفهميده بپذيرند ، و به آن ايمان آورده ، علم آن را به خدا واگذار كنند .\r\nاين وجه نيز درست نيست ، زيرا كتاب خدا همان‌طور كه آيات متشابه دارد ، محكمات نيز دارد ، محكماتى كه بايد معناى متشابهات را از آنها خواست و لازمه اين مطلب آن است كه در متشابهات مطلبى زايد بر آنچه محكمات از آنها درمىآورد نبوده باشد ، آن‌وقت اين سؤال بىپاسخ مىماند ، كه\r\n\r\n\r\n","description":"","footnote":"\r\n( 1 ) . سوره فصلت : 53 .\r\n","page_name":" 310 ","page_number":310},
  {"content":"\r\n\r\nپس چرا در كلام خدا آياتى متشابه گنجانده شده ، وقتى معانى آنها در محكمات بوده ، ديگر چه حاجت به متشابهات بود ؟\r\nمنشأ اشتباه صاحبان اين قول اين است كه معانى را دو نوع متباين فرض كرده‌اند ، يكى آن معانى كه در خور فهم مخاطبين از عامه و خاصه و تيزهوش و كودن است ، كه مدلول آيات محكمات است ؛ دوم آن معانى كه سنخش طورى است كه جز خواص ، آن معانى را درك نمىكنند ، زيرا معارفى است بس بلند ، و حكمت‌هايى است بسيار دقيق ، و نتيجه اين اشتباه و خلط اين است كه آيات متشابه رجوعى به محكمات نداشته باشد ، با اين‌كه در سابق اثبات كرديم كه اين بر خلاف صريح آياتى است كه دلالت مىكند بر اين‌كه آيات قرآن يكديگر را تفسير مىكنند ، و همچنين ادله ديگر .\r\nپس آنچه كه شايسته گفتن است اين است كه وجود متشابه در بين آيات قرآن ضرورى است ، و ناشى از وجود تأويل به معنايى كه كرديم و مفسر بودن آيات نسبت به يكديگر است ، و اگر بخواهيم اين معنا را روشن‌تر بيان كنيم بايد در جهات مختلفى كه قرآن در آن جهات بياناتى دارد بيشتر بايستيم و امورى را كه قرآن كريم اساس معارف خود را بر آن پايه‌ها نهاده ، و عرض نهايى را كه از آن معارف داشته ، در نظر بگيريم ، و آن پنج امر است .\r\nاول : خداى سبحان در كتاب مجيدش فرموده : اين كتاب تأويلى دارد كه معارف و احكام و قوانين و ساير محتويات آن دائر مدار آن تأويل است ، و اين تأويلى كه تمامى آن بيانات متوجه آن است امرى است كه فهم مردم معمولى چه تيزهوش و چه كودن از درك آن عاجز است ، و كسى نمىتواند آن را دريابد ، به جز نفوس پاكى كه خداى عزّ و جلّ پليدى را از آنها دور كرده است ، و تنها اين\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nگونه نفوس مىتوانند به تأويل قرآن دست يابند ، و اين نقطه نهايى آن هدفى است كه خداى صلّى اللّه عليه و آله براى انسان در نظر گرفته ، خدايى كه دعاى بشر را مستجاب نموده ، اگر بخواهند در ناحيه علم ، به علم كتابش هدايتشان كند دعايشان را مىپذيرد ، كتابى كه بيانگر هرحقيقتى است ، و كليد اين استجابت همان تطهير الهى است ، هم‌چنان كه خودش فرمود :  ما يُرِيدُ اللَّهُ لِيَجْعَلَ عَلَيْكُمْ مِنْ حَرَجٍ ، وَ لكِنْ يُرِيدُ لِيُطَهِّرَكُمْ  « 1 » .\r\nو در اين فرمايش خود اعلام كرد كه نقطه نهايى هدف از خلقت انسان‌ها همان تشريع دين ، و به دنبالش تطهير الهى است .\r\nو اين كمال انسانى مانند ساير كمالات كه خدا و عقل به سوى آن دعوت مىكنند چيزى نيست كه تمامى افراد به آن برسند ، و جز افرادى مخصوص به آن دست نمىيابند هرچند كه از همه بشر دعوت شده تا به سوى آن حركت كنند ، پس تربيت يافتن به تربيت دينى تنها در افرادى مخصوص به نتيجه مىرسد ، و آنان را به درجه كامل از طهارت نفس مىرساند ، و ما بقى را به بعضى از آن درجات مىرساند كه البته بر حسب اختلاف مردم در استعداد ، آن درجات نيز مختلف است .\r\nمساله طهارت نفس عينا مانند داشتن تقوا در مرحله عمل است ، كه خداى تعالى تمامى افراد بشر را به آن دعوت كرده ، و فرموده :  اتَّقُوا اللَّهَ حَقَّ تُقاتِهِ  « 2 » ولى حق تقوا كه همان كمال آن و نهايت درجه آن است ، جز در افرادى معدود حاصل نمىشود ، و آنچه در مابقى مردم حاصل مىشود درجات پائين‌تر از آن\r\n\r\n\r\n","description":"","footnote":"\r\n( 1 ) . سوره مائده : 7 .\r\n( 2 ) . سوره آل عمران : 102 .\r\n","page_name":" 312 ","page_number":312},
  {"content":"\r\n\r\nحد است ، همه اينها به خاطر اختلافى است كه مردم در فهم و طبيعت خود دارند ، و اين مختص مساله طهارت نفس و تقوا نيست ، بلكه تمامى كمال‌هاى اجتماعى از حيث تربيت ، و دعوت همين‌طور است ، آن كسى كه بنيانگذار يك اجتماع است تمامى افراد را به بالاترين درجه هركمالى دعوت مىكند ، و مىخواهد كه مثلا در علم ، در صنعت ، در ثروت ، در آسايش ، و ساير كمالات مادى و معنوى به نهايت درجه آن برسند ؟ ولى آيا مىرسند ؟ نه بلكه تنها بعضى از افراد جامعه به آن مىرسند ، و مابقى بر حسب استعدادهاى مختلف به درجات پائين‌تر آن دست مىيابند ، و در حقيقت امثال اين غايات ، كمالاتى است كه جامعه به سوى آن دعوت مىشود ، نه تك‌تك افراد ، به طورى كه هيچ فردى از آن تخلف نداشته باشد .\r\nدوم : قرآن قاطعانه اعلام مىدارد كه تنها راه رسيدن انسانها به اين هدف اين است كه نفس انسان را به انسان بشناسانند ، و به اين منظور او را در ناحيه علم و عمل تربيت كنند .\r\nدر ناحيه علم به اين‌گونه كه حقايق مربوط به او را از مبدأ گرفته تا معاد به او تعليم دهند ، تا هم حقائق عالم ، و هم نفس خود را ، كه مرتبط با حقايق و واقعيات عالم است بشناسد و در اين صورت شناختى حقيقى نسبت به نفس خود مىيابد .\r\nو اما در ناحيه عمل به اين‌گونه كه قوانين صالح اجتماعى را بر او تحميل كنند تا شؤون زندگى اجتماعيش صالح گردد ، و مفاسد زندگى اجتماعى ، او را از برخوردارى از علم و عرفان باز ندارد ، و بعد از تحميل آن قوانين يك عده تكاليف عبادى بر او تحميل كنند ، كه در اثر تكرار و مواظبت بر عمل به آن ،\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nنفسش و سويداى دلش متوجه مبدأ و معاد شود ، و به عالم معنا و طهارت نزديك و مشرف گردد ، و از آلودگى به ماديات و پليدىهاى آن پاك شود .\r\nقوانين اجتماعى اسلام در حقيقت مقدمه‌اى است براى تكاليف عبادى ، و خود آنها مقصود اصلى نيستند ، و تكاليف عبادى هم مقصود بالاصل نيست ، بلكه آن نيز مقدمه براى معرفت خدا و آيات او است . در نتيجه كمترين اخلال يا تحريف يا تغيير در احكام اجتماعى اسلام باعث فساد احكام ، و عبوديت آن ، و فساد نامبرده نيز باعث اختلال معرفت خواهد بود .\r\nاستنتاج اين نتيجه از آن بيان بسيار روشن است ، تجربه هم صحت اين نتيجه را ثابت مىكند ، براى اين‌كه چهارده قرن از صدر اسلام مىگذرد ، و ديديم كه فساد از چه راهى در شؤون دين اسلام پيدا شد ، و از كجا آغاز شد .\r\nاگر كمى دقت كنيد خواهيد ديد كه هرفسادى پيدا شده ، ريشه‌اش انحراف از احكام اجتماعى اسلام بوده ، تا آنجا كه معارف اسلام از همه جاى زندگى بشر بيرون رفت .\r\nسوم : اساس هدايت اسلام ( در مقابل ساير هدايت‌ها ) براساس علم و معرفت است ، نه تقليد كوركورانه . دين خدا مىخواهد تا جايى كه افراد بشر ظرفيت و استعداد دارند علم را در دل‌هايشان متمركز كند ، چون همان‌طور كه در گفتار قبلى گفتيم غرض دين ، معرفت است ، و اين غرض حاصل نمىشود مگر از راه علم ، و چگونه اين‌طور نباشد ؟ با اين‌كه در ميان كتب وحى هيچ كتابى ، و در بين اديان آسمانى هيچ دينى نيست كه مثل قرآن و اسلام مردم را به سوى تحصيل علم تحريك و تشويق كرده باشد .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nو همين اساس باعث شده است كه قرآن كريم اولا حقايقى از معارف را بيان نموده ، و ثانيا احكام عمليه‌اى را هم كه تشريع كرده همه را به آن معارف مرتبط سازد . و به عبارت ديگر نخست انسان را به خود او چنين معرفى نموده كه موجودى است كه خدا او را به دست قدرت خود خلق كرده ، و در خلق كردنش و بقايش ، ملائكه و ساير مخلوقات خود را واسطه قرار داده ، و براى خلقت و بقاى او آسمان و زمين و گياهان و حيوانات و مكان و زمان و هزاران شرايط ديگر را پديد آورده است . و نيز به او بفهماند كه خواه‌ناخواه به سوى معاد و ميعاد رهسپار است و همه تلاشش به سوى پروردگار است ، و سرانجام خداى را ديدار خواهد كرد ، و خدا سزاى اعمالش را مىدهد ، يا به سوى بهشت و يا به سوى آتشش راه مىنمايد ، اين يك عده از معارف كتاب خدا است كه مربوط به عقايد است .\r\nآن‌گاه به انسان مىفهماند اعمالى كه او را به سعادت بهشت مىرساند چگونه اعمالى است ، و آن اعمالى كه او را به شقاوت آتش دچار مىكند چيست ، يعنى برايش احكام عبادى و قوانين اجتماعى را شرح مىدهد ، اين هم يك عده ديگر از معارف كتاب خدا است .\r\nطايفه ديگر بياناتى است كه براى بشر شرح مىدهد ، كه اين احكام و قوانين اجتماعى كه گفتيم تو را به سعادتت مىرساند مرتبط به طايفه اول است ، و به منظور سعادت بشر تشريع شده ، چون دستوراتى است كه مشتمل بر خير دنيايى و آخرتى بشر است ، اين هم طايفه سوم .\r\nآن‌گاه اين معنا به خوبى برايت روشن مىگردد كه طايفه دوم به منزله مقدمه است براى طايفه اول ، و طايفه اول به منزله نتيجه است براى طايفه دوم ،\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nو طايفه سوم به منزله رابطى است كه دو طايفه اول را به هم مربوط مىسازد و دلالت آيات قرآن بر اين سه طايفه واضح است احتياج ندارد كه ما آنها را دسته‌بندى كنيم .\r\nچهارم : فهم عامه بشر بيشتر با محسوسات سروكار دارد و لذا نمىتواند ما فوق محسوسات را به آسانى درك كند ، و مرغ فكر خود را تا بام طبيعت پرواز دهد .\r\nافراد انگشت‌شمارى هم كه از راه رياضت‌هاى علمى توانسته‌اند فهم خود را ترقى داده به ادراك معانى و كليات قواعد و قوانين موفق شوند وضعشان به خاطر اختلاف وسائل اين توفيق ، مختلف است و به همين جهت فهم آنان در درك معانى خارج از حس و محسوسات ، به شدت مختلف شده است و اين اختلاف از نظر مراتب ، دامنه عريضى دارد كه احدى نمىتواند اين اختلاف را انكار كند .\r\nاين نيز قابل انكار نيست كه هرمعنا از معانى كه به انسان القا شود ، تنها و تنها از راه معلومات ذهنى او صورت مىگيرد ، حال اگر معلومات ذهنى او همه از قماش محسوسات باشد ، و ذهن او تنها با محسوسات مانوس باشد ، ما نيز مىتوانيم مساله معنوى خود را ، از طريق محسوسات به او القا كنيم ، و تازه اين القا به مقدار كشش فكريش در محسوسات امكان‌پذير است ، مثلا لذت نكاح را براى كودكى كه كشش فكريش به اين امر محسوس نرسيده به شيرينى عسل يا حلوا ممثل كنيم ، و اگر فكرش به معانى كلى هم مىرسد همين لذت نكاح را به آن معانى كليه ، و به قدرى كه فكرش ظرفيت دارد ممثل مىسازيم .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nپس دسته اول ، معانى را هم با بيان حسى درك مىكنند ، و هم با بيان عقلى ، ولى دسته دوم تنها با بيان حسى مىتوانند معانى را درك نمايند .\r\nو از آنجايى كه هدايت دينى اختصاص به يك طايفه و دو طايفه ندارد ، و بايد تمامى مردم و همه طبقات از آن برخوردار شوند ، و نيز از آنجايى كه قرآن مشتمل بر تأويل بود ، لذا اين سه خصوصيت باعث شد بيانات قرآن كريم جنبه مثل به خود بگيرد .\r\nبه اين معنا كه ، قرآن كريم آنچه از معانى كه معروف و شناخته شده ذهن مردم است گرفته ، معارفى را كه براى مردم شناخته شده نيست در قالب آن معانى در مىآورد ، تا مردم آن معارف را بفهمند ، نظير اين‌كه خود ما مردم ، اجناس خود را با سنگ و كيلو و مثقال مىسنجيم ، با اين‌كه هيچ مناسبتى بين انگور و آهن نيست ، نه شكل آهن را دارد ، و نه حجم آن را ، ولى همين‌كه از نظر سنگينى مناسبتى بين آن دو هست آن را با اين مىسنجيم .\r\nآيات قرآنى كه در سابق به آن استشهاد كرديم ، و يكى از آنها آيه :   إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ ، وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ   « 1 » بود ، هرچند اين نكته را صريحا بيان نكرده ، و به كنايه و اشاره برگذار نموده ، ولى به اين اشاره اكتفاء نكرده و آن را با يك مثلى كه براى حق و باطل زده بيان فرموده است :  أَنْزَلَ مِنَ السَّماءِ ماءً ، فَسالَتْ أَوْدِيَةٌ بِقَدَرِها ، فَاحْتَمَلَ السَّيْلُ زَبَداً رابِياً ، وَ مِمَّا يُوقِدُونَ عَلَيْهِ فِي النَّارِ ابْتِغاءَ حِلْيَةٍ أَوْ مَتاعٍ زَبَدٌ مِثْلُهُ ، كَذلِكَ يَضْرِبُ \r\n\r\n\r\n","description":"","footnote":"\r\n( 1 ) . سوره زخرف : 4 .\r\n","page_name":" 317 ","page_number":317},
  {"content":"\r\n\r\n اللَّهُ الْحَقَّ وَ الْباطِلَ ، فَأَمَّا الزَّبَدُ فَيَذْهَبُ جُفاءً ، وَ أَمَّا ما يَنْفَعُ النَّاسَ فَيَمْكُثُ فِي الْأَرْضِ كَذلِكَ يَضْرِبُ اللَّهُ الْأَمْثالَ  « 1 » .\r\nو با اين آيه شريفه خاطرنشان كرده كه حكم اين مثل در همه افعال خدا جارى است ، همان‌طور كه در گفته‌هايش جارى است .\r\nپس فعل خدا هم مانند گفتارش حق است ، و منظورش از گفتار و كردار ، خود حق است ، البته هم در گفتارش و هم در كردارش امورى همراه است كه مقصود اصلى نيستند ، و سودى هم ندارند ، و اتفاقا اين امور چشم‌گيرتر از خود حق است ، ولى دوامى ندارد ، و به زودى باطل و زايل مىشود ، و تنها حق باقى مىماند ، كه براى مردم سودمند است ، مگر آن‌كه آن حق هم معارض با حقى مهم‌تر و سودمندتر شود ، كه در اين فرض حق مهم‌تر حق كوچك‌تر را باطل مىكند و اين در گفتار خدا نظير آيه متشابه است ، كه متضمن معنايى است حق و مقصود بالاصالة ، ولى با كلماتى ادا شده كه آن كلمات معناى ديگرى را به ذهن مىآورد معنايى باطل كه مقصود بالاصالة نيست ، و با مراجعه به آيات محكم قرآن ، معناى باطل از بين مىرود ، و آنچه حق است محقق مىشود :  لِيُحِقَّ الْحَقَّ وَ يُبْطِلَ الْباطِلَ وَ لَوْ كَرِهَ الْمُجْرِمُونَ  « 2 » ، و اين دو پهلو سخن گفتن قرآن براى آن است كه حق را محقق و باطل را زايل سازد .\r\nگفتار ما درباره افعال خدا نيز همين گفتارى است كه درباره كلام خدا گفتيم .\r\n\r\n\r\n","description":"","footnote":"\r\n( 1 ) . سوره رعد : 17 .\r\n( 2 ) . سوره انفال : 8 .\r\n","page_name":" 318 ","page_number":318},
  {"content":"\r\n\r\nو كوتاه سخن اين‌كه آنچه از آيه شريفه استفاده مىشود اين است كه معارف حقه الهيه مثل آبى است كه خدا از آسمان مىفرستد و اين آب به خودىخود تنها آب است و بس ، نه كميت آن منظور است و نه كيفيت ، ولى اختلاف در ظرفيت زمينى است كه اين آب بر آن مىبارد ، هرزمينى مقدارى معين مىگيرد يكى كمتر و يكى بيشتر ، و اين اندازه‌ها امورى است كه در خود سرزمين است ، اصول معارف و احكام عمل دين و مصالح آن احكام كه در سابق ذكر شد نيز همين‌طور است . در آنجا گفتيم : اين مصالح روابطى است كه احكام را با معارف حقه مرتبط مىكند ، اين حكم خود آن مصالح است ، با قطع نظر از بيان لفظى ، و اما همين مصالح وقتى به صورت حكم و در قالب لفظ در مىآيد چه بسا همراه با زوائدى باشد ، كه به منزله كف سيل است ، و مثل آن كف ، ظهور و به روزى و جلوه‌اى دارد ، اما چيزى نمىگذرد كه از بين مىرود ، و آنچه حاكى از مصالح است باقى مىماند ، نظير احكامى كه قرار است در آينده نسخ شود ، كه ظاهر عبارتش و آيه‌اى كه متضمن آن حكم است اقتضا مىكند كه حكم نامبرده هميشگى باشد ، ولى آيه ناسخ كه حكمى ديگر مىآورد ، ظهور آن آيه را باطل مىكند ، و مىفهماند كه حكم منسوخ مصلحتش تا امروز بود ، و از اين به بعد حكمى ديگر داراى مصلحت است .\r\nاين نسبت به خود آن معارف و واقعيت آنها بود ، با قطع نظر از ورودش در وادى الفاظ .\r\nو اما از حيث ورودش در ظرف الفاظ و دلالت آنها ، ديگر آن بىرنگى و بىقيدى واقعى را ندارد ، هم‌چنان‌كه آن باران بىقيد و رنگ و بىكميت و\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nكيفيت وقتى وارد در وادىهاى زمين شد ، بىقيدى خود را از دست داده ، هر وادى به قدر ظرفيتش از آن گرفته ، سيل‌هاى كوچك و بزرگ و بزرگتر راه مىاندازد ، سيل‌هايى كه هم اندازه‌هايش مختلف است ، و هم شكلش معارف هم وقتى در وادى الفاظ درآمد ، به شكل و اندازه قالب‌هاى لفظى درمىآيد ، و اين شكل و اندازه‌ها هرچند منظور صاحب كلام هست ، اما در عين حال مىتوان گفت همه منظور او نيست ، بلكه در حقيقت مثال و قالبى است كه معنايى مطلق و بىرنگ و شكل را تمثيل مىكند ، مشتى است از آن خروار و نمونه‌اى است از آن بسيار .\r\nدر نتيجه همين الفاظ وقتى از ذهن‌هاى افراد مختلف عبور مىكند ، هر ذهنى از آن الفاظ چيزهايى مىفهمد ، كه عينا مانند كف سيل ، مقصود اصلى نيست .\r\nچون ذهن‌ها به خاطر معلوماتى كه در طول عمر كسب كرده و با آن انس گرفته در معانى الفاظ دخل‌وتصرف مىكند ، و بيشتر اين تصرف‌ها در معناهايى است كه براى صاحب ذهن مانوس و مالوف نبوده ، مانند معارف اعتقاديه ، و مصالح احكام ، و ملاكات آنها .\r\nو اما در احكام و قوانين اجتماعى از آنجايى كه ذهن با آنها مانوس است ، در آنها دخل و تصرفى نمىكند ، مگر اين‌كه باز بخواهد از ملاك‌ها و دلائل آنها سر درآورد ، از همين‌جا روشن مىشود كه متشابهات قرآن آياتى است كه مشتمل بر ملاكات احكام ، و متعرض اصول عقايد است ، نه آياتى كه صرفا احكام و قوانين دينى را بيان مىكند ، و نامى از ملاكات و علل آنها نمىبرد .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nپنجم : از بيان سابق ما اين به دست آمد كه بيانات لفظى قرآن ، مثل‌هايى است براى معارف حقه الهيه ، و خداى تعالى براى اين‌كه آن معارف را بيان كند ، آنها را تا سطح افكار عامه مردم تنزل داده ، و چاره‌اى هم جز اين نيست ، چون عامه مردم جز حسيات را درك نمىكنند ، ناگزير معانى كليه را هم بايد در قالب حسيات و جسمانيات به خورد آنان داد .\r\nو از سوى ديگر دو محذور بزرگ در اين ميان پيش مىآيد يعنى در جايى كه سروكار گوينده با كودك است ، اگر بخواهد زبان كودكى بگشايد ، و مطابق فهم او سخن بگويد ، يكى از دو محذور هست ، براى اين‌كه شنونده يا به ظاهر كلام گوينده اكتفاء نموده و تنها همان جنبه محسوس آن را مىگيرد ، در اين صورت غرض گوينده حاصل نمىشود . چون غرض گوينده اين بود كه شنونده از مثال به ممثل منتقل شود ، نمىخواست صرفا خبرى داده باشد ، و اگر شنونده به ظاهر كلام اكتفاء نكرده ، و بخواهد خصوصيات ظاهر كلام را كه در اصل معنا دخالتى ندارند رها نموده ، به معانى مجرده منتقل شود ، ترس اين هست كه عين مقصود او را نفهمد ، بلكه يا زيادتر و يا كمتر آن را بفهمد .\r\nمثلا وقتى گوينده‌اى بشنونده خود مىگويد : شاهنامه آخرش خوش است است شنونده‌اش با سابقه ذهنىاى كه با اين مثلها و با معناى ممثل آن دارد ( اگر داشته باشد ) مثل را از همه خصوصياتى كه همراه دارد لخت و مجرد مىكند ، و مىفهمد كه منظور گوينده اين است كه حسن تأثير هرعملى بعد از فراغت از آن عمل و پيدا شدن آثارش معلوم مىشود ، نه در حين سرگرمى به عمل ، چون در حين عمل و تحمل مشقت آن ، قدر و اندازه عمل خود را تشخيص نمىدهد .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nگوينده هيچ راه گريزى از اين دو محذور ندارد ، مگر اين‌كه معانىاى را كه مىخواهد ممثل و مجسم كند در بين مثل‌هايى مختلف متفرق نموده ، در قالب‌هايى متنوع درآورد ، تا خود آن قالب‌ها مفسر و بيانگر خود شود ، و بعضى بعض ديگر را توضيح دهد ، در نتيجه شنونده بتواند با معارضه انداختن بين قالب‌ها :\r\nاولا : بفهمد كه بيانات و قالب‌ها همه مثل‌هايى است كه در ماوراى خود حقايقى ممثل دارد ، و منظور و مراد گوينده منحصر در آنچه از لفظ محسوس مىشود نيست .\r\nثانيا : بعد از آن‌كه فهميد عبارات و قالب‌ها ، مثل‌هايى براى معانى است ، بفهمد چه مقدار از خصوصيات ظاهر كلام را بايد طرد كند ، و چه مقدارش را محفوظ بدارد ، و اين نكته را از ظاهر كلام بفهمد ، به اين معنا كه كلام طورى باشد كه روشن سازد كه فلان خصوصيت كه در آن جمله ديگر است ، منظور نيست ، و آن جمله بفهماند فلان خصوصيت در اين ، زيادى است .\r\nگوينده علاوه بر اين ، بايد مطالبى را كه در گفتارش مبهم و دقيق است با ايراد داستان‌هاى متعدد و مثل‌هاى بسيار و متنوع روشن سازد و اين امرى است كه در تمامى لسان‌ها و همه لغات دائر است ، و اختصاص به يك قوم و يك زبان و دو زبان و يك لغت و دو لغت ندارد ، چون اين قريحه هرانسانى است كه وقتى احتياج وادارش به سخن گفتن مىكند و باز احتياج پيدا مىكند بعضى از خصوصيات را كه در يك قصه غلطانداز و موهم خلاف مقصود است نفى كند ، همين خصوصيت را در قصه‌اى ديگر و يا مثلى ديگر نفى مىكند .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nپس تا اينجا روشن شد كه قرآن كريم هم مانند هركلامى ديگر بايد مشتمل بر آيات متشابه باشد ، و بايد تشابهى را كه به حكم ضرورت در يك آيه هست در آيه‌اى ديگر از آيات محكمات ، آن تشابه را بر طرف سازد ، پس با اين بيان ، پاسخ از اشكالى كه به قرآن متوجه كرده‌اند كه چرا مشتمل بر متشابهات است به خوبى داده شد ، و از همه مطالبى كه تاكنون خاطرنشان كرديم ، و بحث‌هاى طولانى كه تاكنون ايراد نموديم ، چند نكته روشن گرديد .\r\n1 . آيات قرآنى دو قسم است ، يكى محكمات ، و ديگرى متشابهات ؛ آن‌كه مشتمل بر مدلولى متشابه است ، جزء آيات متشابه ، و آن‌كه هيچ تشابهى در مدلولش نيست ، محكم است .\r\n2 . تمام قرآن - چه محكمش و چه متشابهش - تأويل دارد ، و تأويل از قبيل مفاهيم لفظى نيست ، بلكه از امورى است حقيقى و خارجى ، كه نسبتش به معارف و مقاصد بيان شده با لفظ ، نسبت ممثل است به مثال و اين‌كه تمامى معارف قرآنى مثلهايى است كه براى تأويل نزد خدا زده شده است .\r\n3 . فهم و درك تأويل براى مطهرين يعنى راسخين در علم امكان دارد .\r\n4 . بيانات قرآنى مثل‌هايى است كه براى معارف و مقاصد آن زده شده است . و اين غير از نكته دوم است ، در نكته دوم مىگفتيم معارف قرآن مثل‌هايى است براى تأويل ، و در اينجا مىگوييم بيانات قرآنى مثل‌هايى است براى معارف آن .\r\n5 . واجب است قرآن مشتمل بر كلماتى متشابه باشد ، و چاره‌اى جز آن نيست ، هم‌چنان‌كه لازم است آيات محكم نيز داشته باشد .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n6 . محكمات قرآن ام الكتابند ، كه متشابهات را بايد بدان‌ها ارجاع داد ، و بيانش را از آنها خواست .\r\n7 . محكم بودن و متشابه بودن ، دو وصف نسبى است ، يعنى ممكن است يك آيه براى عامه مردم متشابه باشد و براى خواص محكم ، و نيز ممكن است به خاطر اختلاف جهات ، مختلف شود ، يعنى ممكن است آيه‌اى از آيات قرآنى از يك جهت محكم و از جهت ديگر متشابه باشد ، و در نتيجه نسبت به آيه‌اى محكم و نسبت به آيه ديگر متشابه باشد و ما در قرآن متشابه به تمام معنا و به طور مطلق نداريم ، هرچند كه اگر هم مىداشتيم محذورى و اشكالى پيش نمىآمد .\r\n8 . واجب بود آيات قرآن طورى نازل مىشد كه يكديگر را تفسير كنند .\r\n9 . قرآن از نظر معنا مراتب مختلفى دارد ، مراتبى طولى كه مترتب و وابسته بر يكديگر است ، و همه آن معانى در عرض واحد قرار ندارند تا كسى بگويد اين مستلزم آن است كه يك لفظ در بيشتر از يك معنا استعمال شده باشد ، و استعمال لفظ در بيشتر از يك معنا صحيح نيست ، و يا كسى ديگر بگويد اين نظير عموم ، مجاز مىشود ، و يا از باب لوازم متعدد براى ملزوم واحد است . نه ، بلكه همه آن معانى ، معانى مطابقى است ، كه لفظ آيات به طور دلالت مطابقى بر آن دلالت دارد . البته هرمعنايى مخصوص به افق و مرتبه‌اى از فهم و درك است .\r\nتوضيح اين‌كه خداى تبارك و تعالى فرموده :  اتَّقُوا اللَّهَ حَقَّ تُقاتِهِ  « 1 » و در اين آيه خبر داده است از اين‌كه تقوا كه عبارت است از خويشتن‌دارى از هر\r\n\r\n\r\n","description":"","footnote":"\r\n( 1 ) . سوره آل عمران : 102 .\r\n","page_name":" 324 ","page_number":324},
  {"content":"\r\n\r\nعمل زشتى كه خدا از آن نهى كرده ، و انجام هرعمل نيكى كه خدا بدان امر نموده ، داراى مراتبى است . مرتبه‌اى دارد كه نامش مرتبه حق تقوا است ، و از اين تعبير فهميده مىشود كه تقوا مراتبى پايين‌تر از اين هم دارد ، پس تقوا كه به وجهى همان عمل صالح است ، مراتب و درجاتى دارد كه بعضى فوق بعض ديگر است . و نيز فرموده :   أَ فَمَنِ اتَّبَعَ رِضْوانَ اللَّهِ كَمَنْ باءَ بِسَخَطٍ مِنَ اللَّهِ وَ مَأْواهُ جَهَنَّمُ وَ بِئْسَ الْمَصِيرُ ، هُمْ دَرَجاتٌ عِنْدَ اللَّهِ ، وَ اللَّهُ بَصِيرٌ بِما يَعْمَلُونَ   « 1 » . به طورى كه ملاحظه مىكنيد در اين آيه بيان كرده كه مردم چه صالح و چه طالح ، همگى درجات و مراتبى دارند .\r\nدليل اين‌كه گفتيم مراد درجات اعمال است جمله آخر آيه است كه مىفرمايد : خدا به آنچه مىكنيد بينا است .\r\nنظير اين آيه كه از نظر خواننده گذشت آيه شريفه :  وَ لِكُلٍّ دَرَجاتٌ مِمَّا عَمِلُوا وَ لِيُوَفِّيَهُمْ أَعْمالَهُمْ وَ هُمْ لا يُظْلَمُونَ  « 2 » است ، و باز آيه شريفه :  وَ لِكُلٍّ دَرَجاتٌ مِمَّا عَمِلُوا وَ ما رَبُّكَ بِغافِلٍ عَمَّا يَعْمَلُونَ  « 3 » است ، و آيات كريمه قرآنى در اين معنا بسيار است ، و در بين آنها آياتى است كه دلالت مىكند بر اين‌كه درجات بهشت و دركات دوزخ هم ، بر حسب مراتب اعمال و درجات آن است .\r\nاين هم معلوم است كه عمل از هرنوعى كه باشد برخاسته از علم است ، كه آن نيز از اعتقاد مناسب قلبى منشأ مىگيرد ، خداى تعالى هم عليه كفر يهود و فساد باطن مشركين و نفاق منافقين از مسلمانان ، و نيز بر ايمان عده‌اى از انبيا و\r\n\r\n\r\n","description":"","footnote":"\r\n( 1 ) . سوره آل عمران : 163 .\r\n( 2 ) . سوره احقاف : 19 .\r\n( 3 ) . سوره انعام : 132 .\r\n","page_name":" 325 ","page_number":325},
  {"content":"\r\n\r\nمؤمنين به اعمال آنان استدلال كرده و چون آيات مربوطه به اين استدلال بسيار زياد است سخن را با ذكر آنها طول نمىدهيم ، و خلاصه‌اش را مىگوييم كه از اين آيات برمىآيد عمل هرچه باشد ناشى از علمى است كه مناسب آن است ، و عمل ظاهرى بر آن عمل باطنى دلالت مىكند و همان‌طور كه علم در عمل اثر مىگذارد ، عمل هم در علم اثر متقابل دارد ، و باعث پيدايش آن مىشود ، و يا اگر موجود باشد باعث ريشه‌دار شدن آن در نفس مىگردد ، هم‌چنان‌كه قرآن كريم فرموده :  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا ، وَ إِنَّ اللَّهَ لَمَعَ الْمُحْسِنِينَ  « 1 » . و نيز فرموده :  وَ اعْبُدْ رَبَّكَ حَتَّى يَأْتِيَكَ الْيَقِينُ  « 2 » . و نيز فرموده :\r\n ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ وَ كانُوا بِها يَسْتَهْزِؤُنَ  « 3 » و نيز فرموده :  فَأَعْقَبَهُمْ نِفاقاً فِي قُلُوبِهِمْ إِلى يَوْمِ يَلْقَوْنَهُ بِما أَخْلَفُوا اللَّهَ ما وَعَدُوهُ ، وَ بِما كانُوا يَكْذِبُونَ  « 4 » .\r\nو آيات قرآنى در اين معنا نيز بسيار است ، كه همه دلالت مىكند بر اين‌كه عمل چه صالح باشد و چه طالح ، آثارى در دل دارد ، صالحش معارف مناسب را در دل ايجاد مىكند ، و طالحش جهالت‌ها را كه همان علوم مخالفه با حق است . و نيز فرموده :  إِلَيْهِ يَصْعَدُ الْكَلِمُ الطَّيِّبُ وَ الْعَمَلُ الصَّالِحُ يَرْفَعُهُ  « 5 » .\r\nو اين آيه شريفه در باب عمل صالح و علم نافع ، كلامى است جامع ، كه مىفهماند كار هركلام نيكو يعنى هراعتقاد حق ، اين است كه به سوى\r\n\r\n\r\n","description":"","footnote":"\r\n( 1 ) . سوره عنكبوت : 69 .\r\n( 2 ) . سوره حجر : 99 .\r\n( 3 ) . سوره روم : 10 .\r\n( 4 ) . سوره توبه : 78 .\r\n( 5 ) . سوره فاطر : 10 .\r\n","page_name":" 326 ","page_number":326},
  {"content":"\r\n\r\nخداى عزّ و جلّ صعود كند ، و صاحبش را به خدا نزديك بسازد ، و كار عمل صالح هم اين است اين اعتقاد و علم حق را در بالا رفتن كمك كند ، و معلوم است كه بالا رفتن علم اين است كه لحظه‌به‌لحظه از جهل و شك و ترديد ، خالص گشته و توجه نفس بدان كامل گردد ، و قلب توجه خود را بين علم و چيزهاى ديگر تقسيم نكند . پس هرقدر خلوص آدمى از شك و از خطوات شيطان كاملتر شود ، صعود و ارتفاع علم شديدتر و سريع‌تر مىشود .\r\nلفظ آيه هم خالى از دلالت بر اين معنا نيست ، براى اين‌كه از بالا رفتن كلمه طيب ، تعبير به صعود كرده ، و از بالا بردن عمل تعبير به رفع نموده ، اولى در مقابل نزول به كار مىرود ، و دومى در مقابل نهادن . صعود و ارتفاع دو وصف‌اند و هرچيزى كه از پايين به بالا حركت مىكند به اين دو ، توصيف مىشود ، زيرا چنين متحركى همواره نسبتى با دو نقطه آغاز و انجام حركتش دارد ، وقتى حركت شروع شد نسبت به نقطه آغاز صاعد و رافع است ، و در برگشتن به آن نقطه ، نازل و فرود آينده مىباشد .\r\nپس زمانى تعبير به صعود مىكنيم كه بخواهيم بگوييم فلان كس قصد دارد به فلان نقطه از بلندى برسد ، و يا نزديك شود ، و زمانى تعبير به رفع مىكنيم كه بخواهيم بگوييم از نقطه پايين جدا و از آن دور شد .\r\nپس عمل صالح ، انسان را از دلبستگى به دنيا دور مىكند ، و نفس آدمى را سرگرم به زخارف دنيا ننموده و او را به پراكندگى افكار و معلوماتى متفرق و فانى مبتلا نمىسازد و هرچه رفع و ارتفاع بيشتر باشد ، قهرا صعود و تكامل عقائد حق نيز بيشتر و معرفت آدمى از آلودگى اوهام و شكوك خالص‌تر مىشود .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nاين نيز معلوم است كه همان‌طور كه گفتيم عمل صالح داراى مراتب و درجاتى است ، پس هردرجه از عمل صالح به تناسب وصفى كه دارد « كلم طيب » را بالا برده ، علوم و معارف حقه الهيه را صعود مىدهد ، هم‌چنان‌كه عمل غيرصالح به هرمقدار از زشتى كه دارد انسان را پست نموده ، علوم و معارفش را با جهل و شك و نابسامانى آميخته‌تر مىكند .\r\nپس معلوم شد كه مردم بر حسب مراتب قرب و بعدشان از خداى تعالى مراتب مختلفى از علم و عمل دارند ، و لازمه اختلاف اين مراتب اين است كه آنچه اهل يك مرتبه ، تلقى مىكند و مىپذيرد ، غير آن چيزى باشد كه اهل مرتبه ديگر تلقى مىكند ، يا بالاتر از آن است و يا پائين‌تر .\r\nخداى سبحان هم بندگان خود را به اصنافى گوناگون تقسيم كرده ، و هر صنفى را داراى علم و معرفتى مىداند ، كه در صنف ديگر نيست .\r\nطايفه‌اى را مخلصين معرفى نموده ، علم واقعى به اوصاف پروردگارشان را مختص آنان مىداند ، و مىفرمايد :   سُبْحانَ اللَّهِ عَمَّا يَصِفُونَ إِلَّا عِبادَ اللَّهِ الْمُخْلَصِينَ   « 1 » . و نيز علم و معرفت‌هايى ديگر به ايشان نسبت مىدهند .\r\nطايفه‌اى ديگر را به نام موقنين ناميده ، و مشاهده ملكوت آسمان‌ها و زمين را خاص آنان دانسته ، مىفرمايد :  وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ ، وَ لِيَكُونَ مِنَ الْمُوقِنِينَ  « 2 » .\r\nطايفه‌اى را به عنوان منيبين معرفى كرده ، و تذكر را مخصوص آنان دانسته مىفرمايد :  وَ ما يَتَذَكَّرُ إِلَّا مَنْ يُنِيبُ  « 3 » .\r\n\r\n\r\n","description":"","footnote":"\r\n( 1 ) . سوره صافات : 160 .\r\n( 2 ) . سوره انعام : 75 .\r\n( 3 ) . سوره مؤمن : 13 .\r\n","page_name":" 328 ","page_number":328},
  {"content":"\r\n\r\nطايفه‌اى را عالمين خوانده و تعقل مثل‌هاى قرآن را به آنان مختص كرده ، مىفرمايد :  وَ تِلْكَ الْأَمْثالُ نَضْرِبُها لِلنَّاسِ ، وَ ما يَعْقِلُها إِلَّا الْعالِمُونَ  « 2 » .\r\nو گويا منظور از عالمان همان اولو الالباب و متدبرين است چون در آيه :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 3 » مىفرمايد : چرا در قرآن تدبر نمىكنند ، اگر اين قرآن از ناحيه غير خداى تعالى بود هرآينه در آن اختلافى بسيار مىيافتند و نيز در آيه :  أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها  « 4 » مردم را توبيخ نموده مىفرمايد : چرا در قرآن تدبر نمىكنند ؟ مگر بر در دلهايشان قفل زده شده ؟ ! و برگشت مضمون اين سه آيه شريفه به يك معنا است ، و آن معنا عبارت است از علم به متشابه قرآن ، و اين‌كه چگونه آن را به محكم قرآن برگردانند .\r\nطايفه ديگر مطهرين‌اند ، كه خداى تعالى ايشان را مخصوص به علم تأويل كتاب كرده و فرموده :    إِنَّهُ لَقُرْآنٌ كَرِيمٌ ، فِي كِتابٍ مَكْنُونٍ لا يَمَسُّهُ إِلَّا الْمُطَهَّرُونَ    « 5 » .\r\nطايفه‌اى ديگر را عنوان اولياى خدا داده ، كسانى هستند كه واله و شيدا در عشق خداىاند ، و از خصايص ايشان اين موهبت است كه به هيچ چيزى جز خداى سبحان توجهى ندارند و به همين جهت جز از خدا نمىترسند و به\r\n\r\n\r\n","description":"","footnote":"\r\n( 2 ) . سوره عنكبوت : 43 .\r\n( 3 ) . سوره نساء : 82 .\r\n( 4 ) . سوره محمّد صلّى اللّه عليه و آله : 24 .\r\n( 5 ) . سوره واقعه : 79 .\r\n","page_name":" 329 ","page_number":329},
  {"content":"\r\n\r\nخاطر هيچ‌چيز اندوهگين نمىگردند ، درباره آنان فرموده :  أَلا إِنَّ أَوْلِياءَ اللَّهِ لا خَوْفٌ عَلَيْهِمْ وَ لا هُمْ يَحْزَنُونَ  « 1 » .\r\nو نيز طايفه‌اى را به نام متقربين ، طايفه‌اى به نام مجتبين ، عده‌اى را به نام صديقين ، جمعى را صالحين ، گروهى را مؤمنين ناميده و براى هرطايفه‌اى مرتبه‌اى از علم و ادراك قائل شده است .\r\nو نيز در مقابل عناوين پسنديده و مقامات بلندى كه ذكر شد ، عناوين ناستوده و مقامات پستى را براى طوايفى ذكر نموده ، و براى هرطايفه‌اى مختصاتى از علم و معرفت را شمرده است .\r\nطايفه‌اى را كافرين ، گروهى را منافقين ، جمعى را فاسقين ، عده‌اى را ظالمين و امثال اين ناميده ، و نشانه‌هايى از سوء فهم و پستى ادراك نسبت به آيات خدا و معارف حقه او اثبات كرده است .\r\n10 . اين‌كه قرآن كريم از حيث انطباق معارف و آياتش بر مصاديق و بيان حال مصاديقش دامنه‌اى وسيع دارد ، پس هيچ آيه‌اى از قرآن اختصاص به مورد نزولش ندارد ، بلكه با هرموردى كه با مورد نزولش متحد باشد ، و همان ملاك را داشته باشد جريان مىيابد ، عينا مانند مثل‌هايى است كه اختصاص به اولين موردش ندارد ، بلكه از آن تجاوز كرده شامل همه موارد مناسب با آن مورد نيز مىشود و اين معنا همان اصطلاح معروف « جرى » است ، كه در اوايل اين كتاب درباره‌اش سخن رفت .\r\n\r\nطريقه و روش ائمه اهل بيت عليهم السّلام در تفسير متشابهات\r\n\r\n\r\n","description":"","footnote":"\r\n( 1 ) . سوره يونس : 62 .\r\n","page_name":" 330 ","page_number":330},
  {"content":"\r\n\r\nطريقه‌اى كه امامان اهل بيت عليهم السّلام كه در تفسير همه آيات متشابه قرآنى دارند اين است كه آياتى كه درباره اسماء و صفات و افعال خدا ، و آيات خارج از حس بحث مىكند را به آيات محكمات ارجاع مىدهند ، يعنى با اينها آنها را معنا مىكنند ، و آنچه را كه آيات محكمات از خدا نفى مىكند ، از مدلول آيات متشابه حذف مىكنند ، اصل معنا را مىگيرند و شوائب نقص و امكان را كه ظاهر آيات متشابه متضمن آن است حذف مىكنند .\r\nمقياس براى شناختن اصل معنا از لوازم زائد بر معناى اصلى ، اين است كه آن معنايى كه با بودن آن اسم و عنوان باقى مىماند و با نبودن آن از بين مىرود ، آن معناى اصلى است ، هرچند كه مصاديق آن به خاطر اختلاف خصوصيات مختلف شود و در ممكنات مصداقى و در واجب الوجود مصداقى غير آن داشته باشد .\r\nاگر هنوز آن‌طور كه بايد مطلب براى خواننده روشن نشده مثالى مىزنيم تا روشن گردد و آن چراغ است كه به معناى آلت روشنايى است ، ولى مصداق آن در هردوره چيزى بوده ، كه در دوره‌هاى بعد صورت آن فرق كرده ، يك روز چراغ به ظرفى مىگفته‌اند كه در آن روغن و فتيله بوده ، سر فتيله را روشن مىكردند ، مشتعل مىشد ، و از ماده چربى كه سر ديگر فتيله در آن بود سوخت مىگرفت ، و پيرامون خود را روشن مىكرد ، پس از قرن‌ها همين اسم ( چراغ ) اسم شد براى شمع‌ها و فانوس‌هاى نفتى ، و همچنين از مصداقى به مصداقى ديگر منتقل مىشد ، تا آن‌كه امروز اين اسم در چراغ‌هاى الكتريكى مستقر شده ، كه نه آن ماده چرب چراغ‌هاى اول را دارد ، و نه هيأت و ريخت آنها را ، البته خاصيت آن را كه همان روشن كردن تاريكىها بود دارد ، و به\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nهمين جهت به طور قطع و به اطلاق حقيقى آن را چراغ مىگوييم .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nتأويل « 1 »\r\n\r\nتأويل در لغت و اصطلاح\r\nكلمه « تأويل » از ماده « أول » است ، و اين ماده به معناى رجوع است ، كه وقتى به باب تفعيل مىرود معناى برگرداندن را مىدهد ، پس تأويل متشابه به معناى برگرداندن آن به يك مرجع و ماخذ است .\r\nتأويل در عرف قرآن عبارت است از حقيقتى كه هرچيزى متضمن آن است و وجودش مبتنى بر آن و برگشتش به آن است ، مانند تأويل خواب كه به معناى تعبير آن است ، و تأويل حكم كه همان ملاك آن است ، و تأويل فعل كه عبارت از مصلحت و غايت حقيقى آن ، و تأويل واقعه علت واقعى آن است ، و تأويل قرآن به معناى ماخذى است كه معارف قرآن از آنجا گرفته مىشود . و همچنين است در هر جاى ديگرى كه استعمال شود .\r\nجمعى از مفسرين تأويل را به تفسير معنا كرده و گفته‌اند : هر دو كلمه به يك معنا است و آن عبارت است از آن معنايى كه گوينده از كلام خود در نظر دارد ، و چون منظور و مقصود از بعضى آيات ، به روشنى معلوم است ، قهرا مراد از تأويل در جمله :  وَ ابْتِغاءَ تَأْوِيلِهِ ، وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي \r\n\r\n\r\n","description":"","footnote":"\r\n( 1 ) . ترجمه تفسير الميزان : 3 / 35 ؛ 13 / 484 ؛ قرآن در اسلام : 39 .\r\n","page_name":" 333 ","page_number":333},
  {"content":"\r\n\r\n الْعِلْمِ  معنا و مراد از آيه متشابه است . يعنى معنايى را كه از آيات متشابه مراد است غير از خداى سبحان و يا خدا و راسخين در علم كسى نمىداند .\r\nگروهى ديگر گفته‌اند : مراد از تأويل معنايى است كه مخالف با ظاهر لفظ باشد ، و اين معنا از ساير معانى كه براى كلمه تأويل كرده‌اند شايع‌تر است ، به طورى كه گويى اصلا لفظ مذكور ، حقيقت در همين معنا است ، اگرچه در اصل لغت ، به معناى ارجاع يا مرجع بوده است .\r\nو به هرحال در ميان متأخرين همين معنا شايع شده ، هم‌چنان‌كه معناى اول در بين مفسرين قدما معروف بود ، چه آنهايى كه مىگفتند : غير از خدا كسى تأويل قرآن را نمىداند ، و چه آنهايى كه مىگفتند : راسخين در علم هم آن را مىدانند ، هم‌چنان‌كه از ابن عباس نقل شده كه مىگفته : من از راسخين در علمم ، و تأويل قرآن را مىدانم .\r\nبعضى ديگر گفته‌اند : تأويل آيه متشابه يكى از معانى همان آيه است ، كه غير از خدا و يا غير از خدا و راسخين در علم كسى از آن آگاه نيست ، البته اين معنا با ظاهر لفظ مخالفت ندارد . در نتيجه برگشت امر به اين است كه آيه متشابه آيه‌اى است كه چند معنا داشته باشد ، بعضى از آن معانى پوشيده‌تر بوده و ديرتر به ذهن مىآيد ، آنچه از همه ، زودتر به ذهن مىآيد همان است كه ظاهر لفظ ، آن را مىرساند ، و همه مردم آن را مىفهمند ، و معانى ديگر كه بعيدتر است معنايى است كه غير از خدا ، و يا خدا و راسخين در علم آن را درك نمىكنند .\r\nآن‌گاه مفسرين اختلاف ديگرى كرده‌اند در اين‌كه ارتباط آن معانى بعيد و باطنى ، با لفظ چگونه است ، چون به‌طور مسلم مىدانيم كه همه آن معانى در\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nعرض واحد نمىتواند مراد از لفظ باشد ، و گرنه لازم مىآيد كه يك لفظ در چند معنا استعمال شده باشد ، و اين به دليلى كه در جاى خودش ذكر كرده‌اند جايز نيست .\r\nپس ناگزير بايد اين چند معنا در طول هم قرار داشته باشند ، و در طول يكديگر منظور و مقصود باشند ، ناگزير گفته‌اند : اولين معناى باطنى از لوازم ، معناى ظاهر است ، و دومى از لوازم اولى و سومى از لوازم دومى ، و همچنين بعضى ديگر گفته‌اند : معانى باطنى مترتب بر يكديگرند ، به اين معنا كه اراده كردن معناى ظاهرى و معمولى لفظ ، هم اراده معناى لفظ است ، و هم اراده معناى باطن آن است .\r\nمثلا وقتى به پيشخدمتت مىگويى برايم آب بياور ، معناى ظاهر كلامت آب بياور است و معناى باطنى آن اين است كه تشنه‌اى و مىخواهى عطشت را فرو نشانده ، و اين حاجت طبيعى تو را برآورد ، و هم كمالى از كمالات وجوديت را تأمين كند ، و تو در گفتن « آب بياور » همه اين معانى را اراده كرده‌اى ، بدون اين‌كه لفظ را در چهار معنا استعمال كرده باشى ، و چهار چيز خواسته باشى ، و چهار فرمان صادر كرده باشى .\r\nدر اينجا قول ديگرى نيز هست ، و آن اين است كه تأويل از جنس معانى الفاظ نيست ، بلكه امرى عينى است كه الفاظ گوينده بر آن اعتماد دارد ، حال اگر كلام ، حكمى انشايى باشد ، مثلا امر و يا نهى باشد ، تأويلش عبارت از مصلحتى است كه باعث انشاى حكم و تشريع آن شده ، پس تأويل آيه :\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n أَقِيمُوا الصَّلاةَ  « 1 » مثلا آن حالت نورانى خارجى است كه در روح نمازگزار در خارج پيدا مىگردد ، و او را از فحشا و منكر دور مىكند .\r\nو اگر كلام خبر باشد و خبر از حوادث گذشته بدهد ، تأويلش خود آن حوادث واقعه در زمان گذشته است ، نظير آياتى كه سرگذشت انبياى گذشته و امت‌هاى آنان را بيان مىكند ، و اگر از حوادث زمان نزول و يا بعد از آن خبر دهد آن خبرى كه مىدهد سه جور است : يا راجع به امورى است كه با حواس ظاهرى درك مىشود ؛ و يا از امورى است كه با عقل درك مىگردد كه تأويل اين‌گونه آيات نيز همان حوادثى است كه در خارج واقع شده ، و يا واقع مىشود ، نظير آيه :  وَ فِيكُمْ سَمَّاعُونَ لَهُمْ  « 2 » و آيه شريفه :    غُلِبَتِ الرُّومُ فِي أَدْنَى الْأَرْضِ وَ هُمْ مِنْ بَعْدِ غَلَبِهِمْ سَيَغْلِبُونَ فِي بِضْعِ سِنِينَ    « 3 » ؛ و يا راجع به امور غيبى و آينده است كه آن امور را در دنيا و با حواس دنيايى نمىتوان درك كرد ، و حتى حقيقت آن را با عقل هم نمىتوان شناخت ، نظير امور مربوط به روز قيامت ، يعنى تاريخ وقوع آن ، و كيفيت زنده شدن اموات ، و سؤال و حساب و پخش نامه‌هاى عمل و امثال آن .\r\nو يا راجع به امورى است كه اصلا از سنخ زمان نبوده و از حد ادراك عقول خارج است ، مانند صفات و افعال خداى تعالى ، كه تأويل آن خود حقايق خارجيه است .\r\n\r\n\r\n","description":"","footnote":"\r\n( 1 ) . سوره بقره : 43 .\r\n( 2 ) . سوره توبه : 47 .\r\n( 3 ) . سوره روم : 4 .\r\n","page_name":" 336 ","page_number":336},
  {"content":"\r\n\r\nو فرق ميان اين قسم از آيات - كه حال صفات و افعال خدا ، و ملحقات آن يعنى احوال قيامت و امثال آن را بيان مىكند - با ساير اقسام ، اين است كه اقسام ديگر امورى بودند كه علم به تأويل آنها براى ما انسان‌ها ممكن بود ولى قسم اخير چنين نيست ، يعنى هيچ‌كس بجز خدا حقيقت تأويل آنها را نمىداند ، بله مگر راسخين در علم كه اگر خدا ايشان را به آن امور آگاه بسازد مىتوانند عالم بدان‌ها بشوند ، آن‌هم به قدر وسع عقل و توانايىشان .\r\nو اما حقيقت آن امور كه تأويل حقيقى هم همان است ، امورى است كه خدا علم بدان را به خود اختصاص داده است .\r\nاين وجوهى كه از نظر شما گذشت ، آراء و مذاهبى بود كه مفسرين در معناى تأويل ذكر كرده‌اند ، البته اقوال ديگرى نيز در اين ميان وجود دارد كه در حقيقت از شاخه‌هاى همان قول اول است ، هرچند كه قائلين به آن از قبول وجه اول وحشت داشته‌اند .\r\nاز آن جمله هفت قول زير است :\r\nاول : « تفسير » ، عمومىتر از « تأويل » است و استعمال كلمه تفسير بيشتر در الفاظ و مفردات آن ، و كلمه تأويل بيشتر در معانى و جمله‌ها به كار مىرود و نيز كلمه تأويل بيشتر در مورد كتاب‌هاى آسمانى استعمال مىشود ، ولى كلمه تفسير هم در آن مورد و هم در ساير موارد استعمال مىشود .\r\nدوم : « تفسير » به معناى بيان معناى لفظى است كه بيشتر از يك وجه در آن محتمل نباشد ، و « تأويل » به معناى تشخيص يك معنا از چند معنايى است كه در لفظ با همه آنها مىسازد و استنباط آن به وسيله دليل است .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nسوم : « تفسير » ، عبارت است از بيان معناى قطعى يك عبارت و يا يك لفظ ، و « تأويل » ترجيح يكى از چند معنايى است كه در آن محتمل است ، البته ترجيحى كه يقين‌آور نباشد ، اين وجه قريب به همان وجه قبلى است .\r\nچهارم : « تفسير » بيان دليل مراد ، و « تأويل » بيان حقيقت مراد است ، مثلا در آيه  إِنَّ رَبَّكَ لَبِالْمِرْصادِ  « 1 » ، تفسيرش اين است كه بگوييم كلمه « مرصاد » از ماده « را - صاد - دال » است ، و به معناى پاييدن و مراقب بودن است ، و تأويلش اين است كه بگوييم آيه شريفه مىخواهد مردم را از سهل‌انگارى و غفلت از امر خدا بر حذر بدارد .\r\nپنجم : « تفسير » ، بيان معناى ظاهر از لفظ است ، و « تأويل » بيان معناى مشكل است .\r\nششم : « تفسير » ، به دست آوردن معناى آيه است به وسيله روايت ، و « تأويل » به دست آوردن آن است از راه تدبر و درايت .\r\nهفتم : « تفسير » ، جنبه عمل و پيروى دارد ، و « تأويل » تنها به درد استنباط و نظر مىخورد .\r\nاين اقوال هفتگانه در حقيقت از شعب قول اول از چهار قولى است كه قبلا نقل كرديم ، و اشكالى كه متوجه آن بود متوجه همه اينها نيز هست .\r\n\r\nاشكال بر اقوالى كه در توضيح تأويل بيان شد\r\n\r\n\r\n","description":"","footnote":"\r\n( 1 ) . سوره فجر : 14 .\r\n","page_name":" 338 ","page_number":338},
  {"content":"\r\n\r\nبه هرحال به دو دليل ، نه به آن چهار قول مىتوان تكيه كرد و نه به اين هفت قولى كه از آنها منشعب مىشود ؛ يكى دليل اجمالى است ، كه اشكالى است متوجه همه آن وجوه ، و دومى تفصيلى .\r\nاشكال اجمالى\r\nمراد از تأويل آيات قرآن مفهومى نيست كه آيه بر آن دلالت دارد ، چه اين‌كه آن مفهوم مطابق ظاهر باشد ، و چه مخالف آن ، بلكه تأويل از قبيل امور خارجى است ، البته نه هرامر خارجى تا توهم شود كه مصداق خارجى يك آيه هم تأويل آن آيه است ، بلكه امر خارجى مخصوصى كه نسبت آن به كلام نسبت ممثل به مثل و نسبت باطن به ظاهر باشد .\r\nاشكال تفصيلى يعنى اشكالاتى كه متوجه يك‌يك آن وجوه مىشود :\r\nاشكال قول أول : وجه اول لوازم غلطى دارد ، كه كمترين آن اين است كه بايد ملتزم شويم كه بعضى از آيات قرآنى آياتى باشد كه فهم عامه مردم به درك تأويل يعنى تفسير آن نرسد ، و نتواند مدلول و معناى لفظى آنها را بفهمد . و نمىتوانيم به چنين چيزى ملتزم شويم ، چون خود قرآن گوياى اين مطلب است كه به منظور فهم همه مردم نازل شده ، و صاحب اين قول هيچ چاره‌اى جز اين ندارد كه بگويد در قرآن تنها حروف مقطعه اول بعضى سوره‌ها متشابه است .\r\nچون تنها آنها است كه عموم مردم معنايش را نمىفهمند ، تازه اگر به همين معنا هم ملتزم شود باز اشكال ديگرى بر او وارد است ، و آن اين است كه دليلى بر چنين توجيه ندارد ، و صرف اين‌كه كلمه تأويل مانند كلمه تفسير مشتمل بر معناى رجوع است ، دليل نمىشود بر اين‌كه اين دو كلمه به يك معنا است .\r\nما مىدانيم كه كلمه « ام » نيز مشتمل بر معناى رجوع هست و مادر ، مرجع\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nفرزندان هست ولى تأويل فرزندان نيست ، كلمه « رئيس » مشتمل بر معناى رجوع هست و مرؤوس به رئيس مراجعه مىكند ، ولى رئيس تأويل مرؤوس نيست .\r\nعلاوه بر اين گفتار ، فتنه‌جويىاى كه در آيه شريفه صفت مخصوص متشابه ذكر شده در غير حروف مقطعه هست ، نه در آنها ، بيشتر فتنه‌هايى كه در اسلام پديد آمده از ناحيه پيروى آيات متشابه يعنى از ناحيه پيروى علل احكام و آيات مربوط به صفات خدا و امثال آن پديد آمده است .\r\nاشكال قول دوم : لازمه آن وجود آياتى است در قرآن كه خلاف معناى ظاهرى آن اراده شده باشد ، و باعث معارضه آنها با آيات محكمات و در نتيجه ، پديد آمدن فتنه در دين باشد ، و برگشت اين سخن به اين است كه در بين آيات قرآن اختلافى هست ، كه بر طرف نمىشود مگر آن‌كه از ظاهر بعضى از آنها چشم پوشيد ، و آنها را بر خلاف ظاهرشان بر معنايى حمل كرد كه فهم عامه مردم از درك آن عاجز باشد .\r\nو اين سخن احتجاجى را كه در آيه :  أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  « 1 » است ، باطل مىكنند ، زيرا اين آيه دلالت دارد بر اين‌كه در قرآن هيچ اختلافى نيست ، و اگر معناى اختلاف نداشتن اين باشد كه هرجا به ظاهر اختلافى ديديد آن را بر خلاف آنچه ظاهر كلام دلالت دارد حمل كنيد ، به معنايى كه غير از خداى سبحان ، كسى آن را از ظاهر كلام نفهمد ، حجيت آيه از بين مىرود چون اختلاف نداشتن به اين معنا اختصاص به قرآن ندارد ، بلكه هركتابى را هرچند هم صفحه به\r\n\r\n\r\n","description":"","footnote":"\r\n( 1 ) . سوره نساء : 82 .\r\n","page_name":" 340 ","page_number":340},
  {"content":"\r\n\r\nصفحه‌اش با هم نسازد و حتى سراپا دروغ باشد مىشود با حمل بر خلاف ظاهر ، رفع اختلاف از آن كرد ، و ديگر اختلاف نداشتن قرآن به اين معنا هيچ دلالتى ندارد بر اين‌كه اين كتاب از ناحيه خداست و هيچ بشرى نمىتواند چنين كتابى درست كند . بلكه درست كردن چنين كتابى براى هركسى ممكن است .\r\nپس اختلاف نداشتن به اين معنا ، يعنى رفع اختلاف از كتابى به وسيله حمل بر خلاف ظاهر ، نمىتواند دليل باشد كه اين كتاب از ناحيه كسى است كه مانند انسانها هردم بر سر يك مزاج نيست ، و دچار تناقض در آراء و سهو و نسيان و خطا و تكامل تدريجى در مرور زمان نمىشود ، درحالىكه آيه نامبرده مىخواست همين را بگويد ، و بفرمايد نبودن اختلاف در قرآن دليل است بر اين‌كه خداى عزّ و جلّ فرستنده آن است .\r\nپس آيه شريفه با لسان استدلال و احتجاجى كه دارد صريح است در اين‌كه قرآن در معرض فهم عامه مردم است ، و عموم مىتوانند پيرامون آياتش بحث و تامل و تدبر كنند ، و هيچ آيه‌اى در آن نيست كه معنايى از آن منظور باشد كه بر خلاف ظاهر يك كلام عربى است و يا جنبه معماگويى و لغزسرايى داشته باشد .\r\nاشكال قول سوم : نادرستى آن براى اين است كه هرچند آيات قرآن داراى معانى مترتب بر يكديگر است ، معانىاى كه بعضى ما فوق بعض ديگر است ، و به جز كسى كه از نعمت تدبر محروم است نمىتواند آن را انكار كند ، و ليكن بايد دانست كه همه آن معانى - و مخصوصا آن معانى كه از لوازم معناى تحت اللفظى است - معانى الفاظ قرآن هستند . البته مراتب مختلفى كه در فهم\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nو ذكاء و هوش و كم‌هوشى شنونده است ، باعث مىشود كه همه مردم ، همه آن معانى را نفهمند ، ولى اين چه ربطى به معناى تأويل دارد ؟\r\nتأويلى كه قرآن چنين معرفىاش كرده كه به جز خدا و راسخين در علم كسى آن را نمىفهمد ، رسوخ در علم كه از آثار طهارت و تقواى نفس است ، ربطى و تاثيرى در تيزفهمى و كندفهمى در مسائل عاليه و معارف دقيقه ندارد ، گرچه در فهم معارف طاهره الهيه تاثير دارد ، اما به‌طور دوران و عليت ، يعنى هرجا و در هركس طهارت نفس بود ، آن معارف دقيقه نيز در آنجا باشد ، و هردلى كه چنين طهارت را نداشت محال باشد آن معارف را بفهمد ، و ظاهر آيه نامبرده درباره تأويل همين است ، كه جز نفوس طاهره كسى راهى بفهميدن آن ندارد .\r\nاشكال قول چهارم : هرچند صاحب اين وجه در بعضى از سخنانش راه صحيحى رفته ، ولى در قسمت ديگر آن خطا رفته است ، او هرچند درست گفته كه تأويل اختصاصى به آيات متشابه ندارد ، بلكه تمامى قرآن تأويل دارد ، و تأويل هم از سنخ مدلول لفظى نيست ، بلكه امر خارجى است ، كه مبناى كلام قرار مىگيرد ، ولى در اين نظريه خطا رفته كه هرامر خارجى را مرتبط به مضمون كلام دانسته ، حتى مصاديق و تك‌تك اخبارى را كه از حوادث گذشته و آينده خبر مىدهد مصداق تأويل شمرده ، و نيز خطا رفته كه متشابه را منحصر در آيات مربوط به صفات خداى تعالى ، و در آيات مربوط به قيامت دانسته است .\r\nتوضيح اين‌كه بنا به گفته وى مراد از تأويل در جمله :  وَ ابْتِغاءَ تَأْوِيلِهِ . . . \r\nيا تأويل قرآن است ، و ضمير « ها » در آن به كتاب برمىگردد ، كه در اين صورت\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nجمله :  وَ ما يَعْلَمُ تَأْوِيلَهُ إِلَّا اللَّهُ  با آن نمىسازد ، براى اين‌كه بسيارى از تأويل‌هاى قرآن از قبيل تأويلات قصص و بلكه احكام و نيز تأويل آيات اخلاق ، تأويل‌هايى است كه ممكن است غير خداى تعالى و هم غير راسخين در علم ، و حتى بيماردلان نيز از آن آگاه بشوند ، چون حوادثى كه آيات قصص از آن خبر مىدهد چيزى نيست كه دركش مختص به خدا و راسخين در علم باشد ، بلكه همه مردم در درك آن شريك هستند ، و همچنين حقايق خلقى و مصالحى كه از عمل به احكام عبادات و معاملات و ساير امور تشريع شده ، ناشى مىگردد .\r\nو اگر مراد از تأويل در آيه شريفه ، تأويل خصوص متشابه باشد ، در اين صورت حصر مستفاد از جمله :  وَ ما يَعْلَمُ تَأْوِيلَهُ إِلَّا اللَّهُ  درست مىشود ، و مىفهماند كه غير از خداى تعالى و راسخين در علم مثلا كسى را نمىرسد كه دنبال تأويل متشابهات قرآن را بگيرد ، براى اين‌كه منجر به فتنه و گمراهى مردم مىشود ، ولى منحصر كردن صاحب اين قول ، آيات متشابه را در آيات مربوطه به صفات خدا و اوصاف قيامت درست نيست ، چون همان‌طور كه پىگيرى اين آيات منجر به فتنه و ضلالت مىشود ، پىگيرى ساير آيات متشابه نيز چنين است .\r\nگفتن اين‌كه به‌طور كلى آيات متشابه بايد از زندگى مسلمين حذف شود مثل اين مىماند كه كسى بگويد - هم‌چنان‌كه گفته‌اند - : منظور از اصل دين و تشريع احكام اين است كه اجتماع انسانى صالح گردد ، و در نتيجه ، اجتماعى زنده ، تشكيل شود . و چون غرض اين است ، اگر فرض كنيم كه صلاح حال مجتمع با پيروى از احكامى ديگر غير احكام دينى تأمين مىشود ، بايد احكام\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nدينى لغو گردد ، چون در اين فرض و در اين زمان ديگر احكام دينى به درد اصلاح جامعه نمىخورد ، بلكه صلاح مجتمع در پيروى احكام ديگر است .\r\nو يا مثل اين مىماند كه كسى بگويد - هم‌چنان‌كه گفته‌اند - : مراد از كراماتى كه در قرآن از انبياء نقل شده - از قبيل يد بيضاء ، و نفس عيسى ، و امثال آن امور عادى است - كه با عباراتى تعبير شده كه ظاهرش معجزه و كرامت را مىرساند ، و منظور آن اين بوده كه دل‌هاى عوام را به دست آورد ، و از اين راه دل‌هاى آنان را مجذوب ، و قلوبشان را در برابر قرآن شيفته كند ، و خلاصه امور عادى را به زبانى تعبير كند كه عوام خيال كنند انبيا كارهايى خارق العاده و شكننده قوانين طبيعت داشته‌اند .\r\nو از اين‌گونه سخنان در مذاهبى نوظهور كه در اسلام پيدا شده ، بسيار ديده مىشود ، و همه آنها بدون شك يكى از انحاى تأويل در قرآن به منظور فتنه به پا كردن است ، پس ديگر صاحب قول سوم نبايد متشابه را منحصر در آيات صفات و آيات قيامت كند .\r\nبعد از توجه به اشكالاتى كه در اين اقوال بود ، فهميده مىشود كه حق مطلب در تفسير تأويل اين است كه بگوييم : تأويل حقيقتى است واقعى كه بيانات قرآنى چه احكامش ، و چه مواعظش ، و چه حكمت‌هايش مستند به آن است ، چنين حقيقتى در باطن تمامى آيات قرآنى هست ، چه محكمش و چه متشابهش .\r\nو نيز بگوييم كه اين حقيقت از قبيل مفاهيمى كه از الفاظ به ذهن مىرسد نيست ، بلكه امور عينى است كه از بلندى مقام ممكن نيست در چارديوارى شبكه الفاظ قرار گيرد ، و اگر خداى تعالى آنها را در قالب الفاظ و آيات\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nكلامش در آورده ، در حقيقت خواسته است ذهن بشر را به گوشه‌اى و روزنه‌اى از آن حقايق نزديك سازد .\r\nدر حقيقت ، كلام او به منزله مثل‌هايى است كه براى نزديك كردن ذهن شنونده به مقصد گوينده زده مىشود ، تا مطلب بر حسب فهم شنونده روشن گردد .\r\nهم‌چنان‌كه خود قرآن فرموده :    وَ الْكِتابِ الْمُبِينِ ، إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ ، وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ    « 1 » و در آيات ديگر قرآن كريم تصريحات و اشاراتى در اين معنا هست .\r\n\r\nموارد استعمال تأويل در قرآن\r\nخداى تعالى كلمه « تأويل » را در چند مورد در كلام مجيدش آورده ، از آن جمله فرموده :   وَ لَقَدْ جِئْناهُمْ بِكِتابٍ فَصَّلْناهُ عَلى عِلْمٍ هُدىً وَ رَحْمَةً لِقَوْمٍ يُؤْمِنُونَ هَلْ يَنْظُرُونَ إِلَّا تَأْوِيلَهُ يَوْمَ يَأْتِي تَأْوِيلُهُ يَقُولُ الَّذِينَ نَسُوهُ مِنْ قَبْلُ قَدْ جاءَتْ رُسُلُ رَبِّنا بِالْحَقِّ   « 2 » و خلاصه كلام اين است كه در آن‌روز حقيقت همه آن معارفى كه انبيا آورده‌اند ظاهر مىشود .\r\nاز اين بيان فساد اين گفتار روشن مىشود كه بعضى گفته‌اند : تأويل در آيه مورد بحث به معناى حقايق خارجيه است كه خبر صحيح با آن مطابق باشد ، مانند امورى كه در روز قيامت رخ مىدهد ، كه اخبار انبياء و رسل و كتب آسمانى مطابق با آنها و آنها مطابق با اينها است .\r\n\r\n\r\n","description":"","footnote":"\r\n( 1 ) . سوره زخرف : 4 .\r\n( 2 ) . سوره اعراف : 53 .\r\n","page_name":" 345 ","page_number":345},
  {"content":"\r\n\r\nزيرا اگر معناى تأويل اين باشد ، تنها آياتى تأويل خواهد داشت كه درباره صفات خدا و بعضى از افعال او و پاره‌اى از حوادث قيامت باشد ، و اما آيات مربوط به احكام و تشريع ، اينها از آنجا ، كه همه از باب انشاء - يعنى امر و نهى - است ، ديگر مطابق و غير مطابق ندارد ، تا مطابقتش با حوادث قيامت تأويل خوانده شود .\r\nو همچنين است آيات ارشادى كه بشر را به فضايل اخلاقى امر ، و از رذايل اخلاقى نهى مىكند ، چون تأويل اين‌گونه آيات و فلسفه احكامش همراه خودش هست ؛ و نيز آياتى كه قصص انبيا و امت‌هاى گذشته را شرح مىدهند كه تأويل آنها به اين معنايى كه براى تأويل گفته‌اند ، در سابق گذشته و ديگر در قيامت تأويل ندارد .\r\nو نظير آيه مورد بحث ، آيه شريفه  وَ ما كانَ هذَا الْقُرْآنُ أَنْ يُفْتَرى   . . . أَمْ يَقُولُونَ افْتَراهُ   . . . بَلْ كَذَّبُوا بِما لَمْ يُحِيطُوا بِعِلْمِهِ وَ لَمَّا يَأْتِهِمْ تَأْوِيلُهُ كَذلِكَ كَذَّبَ الَّذِينَ مِنْ قَبْلِهِمْ فَانْظُرْ كَيْفَ كانَ عاقِبَةُ الظَّالِمِينَ  « 1 » است . خداوند تمامى قرآن را داراى تأويل مىداند ، چون مىفرمايد : با اين‌كه هنوز تأويل قرآن نيامده است .\r\nو به همين جهت است كه بعضى از مفسرين گفته‌اند : تأويل عبارت است از امر عينى خارجى كه گفتار تأويل‌دار بر آن امر خارجى اتكاء دارد ، و معلوم است كه اين امر خارجى در هرموردى معناى خاص به خود را دارد . مثلا تأويل در مورد اخبار عبارت است از همان چيزى كه از آن خبر داده شده ، و حادثه‌اى كه در خارج واقع شده ، مانند قصص انبيا و امت‌هاى گذشته ، و يا\r\n\r\n\r\n","description":"","footnote":"\r\n( 1 ) . سوره يونس : 39 .\r\n","page_name":" 346 ","page_number":346},
  {"content":"\r\n\r\nواقع مىشود ، مانند آياتى كه از صفات خدا و اسماى او و وعده‌هايش و همه حوادثى كه در قيامت رخ مىدهد .\r\nو تأويل در مورد انشاء - يعنى امر و نهى و امثال آن - عبارت است از مصلحتى كه آمر را واداشته تا براى به دست آوردن آن مصلحت ، امر كند ، و مفسده‌اى كه براى جلوگيرى از آن ، نهى نمايد ، مثلا تأويل در آيه :  وَ أَوْفُوا الْكَيْلَ إِذا كِلْتُمْ وَ زِنُوا بِالْقِسْطاسِ الْمُسْتَقِيمِ ذلِكَ خَيْرٌ وَ أَحْسَنُ تَأْوِيلًا  « 1 » همين است كه با برقرارى وزن عادلانه در هركالاى كشيدنى و پيمان كردنى ، امر اجتماع بشرى ، استقامت يابد .\r\nاين معنا را گروهى از مفسرين براى تأويل همه قرآن كردند ، ولى اين معنا با ظاهر آيه سازگار نيست ، زيرا\r\nاولا : ظاهر آن اين است كه تأويل امرى است خارجى و اثرى است عينى كه مترتب مىشود بر عمل خارجى مسلمانان كه همان ايفاى كيل و اقامه وزن باشد ، نه امر تشريعى ، كه جمله  وَ أَوْفُوا الْكَيْلَ إِذا كِلْتُمْ وَ زِنُوا . . .  متضمن آن است . پس تأويل امرى است خارجى كه مرجع و مآل امر خارجى ديگر است ، نه مرجع و مآل كلام خدا ، بنابراين توصيف آيات كتاب خدا به اين‌كه اين كلام تأويل دارد ، چون حكايت مىكند از معانى خارجى ، توصيف آيات نيست ، بلكه توصيف متعلق آيات است ، در انشائيات قرآن كه عمل مسلمين باشد و در اخبارياتش كه معانى خارجيه است .\r\nو ثانيا : تأويل مرجعى است كه صاحب تأويل به آن بازگشت دارد ، اما بازگشت در اينجا به معناى خاصى است ، و هربازگشتى تأويل نيست ، بلكه\r\n\r\n\r\n","description":"","footnote":"\r\n( 1 ) . سوره اسراء آيه 35 .\r\n","page_name":" 347 ","page_number":347},
  {"content":"\r\n\r\nتأويل مراجعه خاصى است ، نه مطلق مراجعه ، كه نمونه‌اى از استعمال تأويل در مورد مراجعه خاص را در آيات زير مشاهده مىكنيد .\r\nخضر به موسى عليه السّلام مىفرمايد :  سَأُنَبِّئُكَ بِتَأْوِيلِ ما لَمْ تَسْتَطِعْ عَلَيْهِ صَبْراً  « 1 » .\r\nو نيز مىفرمايد :  ذلِكَ تَأْوِيلُ ما لَمْ تَسْطِعْ عَلَيْهِ صَبْراً  « 2 » و آنچه خضر به موسى خبر داد صورت و عنوان كارهايى بود كه در مورد كشتى و ديوار و پسر بچه انجام داد ، موسى عليه السّلام از آن صورتها و عناوين بىخبر بود ، و به جاى آن صورت‌ها و عناوينى ديگر تصور كرده بود ، عناوينى كه با عقلش وفق نمىداد ، و وادارش مىكرد با بىطاقتى هرچه بيشتر اعتراض كند .\r\nو منظورش از تأويل در اين آيات - همان‌طور كه ملاحظه مىكنيد - برگشت هركارى به صورت و عنوان واقعى خويش است همان‌طور كه زدن كودك به تأديب برمىگردد ، و زدن رگ و خون گرفتن به غرض معالجه بر مىگردد .\r\nقريب به همين معنا ، تأويل‌هايى است كه در چند جاى داستان يوسف آمده است .\r\nيك جا فرموده :  إِذْ قالَ يُوسُفُ لِأَبِيهِ يا أَبَتِ إِنِّي رَأَيْتُ أَحَدَ عَشَرَ كَوْكَباً ، وَ الشَّمْسَ وَ الْقَمَرَ رَأَيْتُهُمْ لِي ساجِدِينَ  « 3 » و در جاى ديگر فرموده :  وَ رَفَعَ أَبَوَيْهِ \r\n\r\n\r\n","description":"","footnote":"\r\n( 1 ) . سوره كهف : آيه 78 .\r\n( 2 ) . سوره كهف : آيه 82 .\r\n( 3 ) . سوره يوسف : 4 .\r\n","page_name":" 348 ","page_number":348},
  {"content":"\r\n\r\n عَلَى الْعَرْشِ وَ خَرُّوا لَهُ سُجَّداً وَ قالَ يا أَبَتِ هذا تَأْوِيلُ رُءْيايَ مِنْ قَبْلُ ، قَدْ جَعَلَها رَبِّي حَقًّا  « 1 » .\r\nدر آغاز داستان از يوسف عليه السّلام حكايت مىكند كه به پدر بزرگوارش گفت :\r\nپدرجان در خواب يازده ستاره و خورشيد و ماه را مىبينم كه دارند برايم سجده مىكنند . و در آخر داستان حكايت مىكند كه : پدر و مادرش را بر تخت سلطنت جاى داد ، پدر و مادر و برادران در برابرش سجده كردند ، آن‌وقت به پدرش گفت : پدرجان اين بود تأويل آن خوابى كه من قبلا ديده بودم ، پروردگارم آن رؤيا را صادق و محقق ساخت .\r\nكه در اين مورد سجده كردن والدين و برادران يوسف براى او تأويل رؤيايش خوانده شده ، و اين رجوع از قبيل رجوع مثال به ممثل است .\r\nدر جاى ديگر درباره رؤياى پادشاه مصر و تعبير يوسف عليه السّلام مىفرمايد :      وَ قالَ الْمَلِكُ إِنِّي أَرى سَبْعَ بَقَراتٍ سِمانٍ يَأْكُلُهُنَّ سَبْعٌ عِجافٌ وَ سَبْعَ سُنْبُلاتٍ خُضْرٍ وَ أُخَرَ يابِساتٍ يا أَيُّهَا الْمَلَأُ أَفْتُونِي فِي رُءْيايَ إِنْ كُنْتُمْ لِلرُّءْيا تَعْبُرُونَ ، قالُوا أَضْغاثُ أَحْلامٍ وَ ما نَحْنُ بِتَأْوِيلِ الْأَحْلامِ بِعالِمِينَ ، وَ قالَ الَّذِي نَجا مِنْهُما وَ ادَّكَرَ بَعْدَ أُمَّةٍ أَنَا أُنَبِّئُكُمْ بِتَأْوِيلِهِ ، فَأَرْسِلُونِ ، يُوسُفُ أَيُّهَا الصِّدِّيقُ أَفْتِنا فِي سَبْعِ بَقَراتٍ سِمانٍ يَأْكُلُهُنَّ سَبْعٌ عِجافٌ ، وَ سَبْعِ سُنْبُلاتٍ خُضْرٍ وَ أُخَرَ يابِساتٍ لَعَلِّي أَرْجِعُ إِلَى النَّاسِ لَعَلَّهُمْ يَعْلَمُونَ ، قالَ تَزْرَعُونَ سَبْعَ سِنِينَ دَأَباً فَما حَصَدْتُمْ فَذَرُوهُ فِي سُنْبُلِهِ إِلَّا قَلِيلًا مِمَّا تَأْكُلُونَ . . .      « 2 » .\r\n\r\n\r\n","description":"","footnote":"\r\n( 1 ) . سوره يوسف : 100 .\r\n( 2 ) . سوره يوسف : 48 .\r\n","page_name":" 349 ","page_number":349},
  {"content":"\r\n\r\nو در جاى ديگر همين داستان را در نقل رؤياى آن دو زندانى مىفرمايد :\r\n وَ دَخَلَ مَعَهُ السِّجْنَ فَتَيانِ ، قالَ أَحَدُهُما إِنِّي أَرانِي أَعْصِرُ خَمْراً ، وَ قالَ الْآخَرُ إِنِّي أَرانِي أَحْمِلُ فَوْقَ رَأْسِي خُبْزاً ، تَأْكُلُ الطَّيْرُ مِنْهُ ، نَبِّئْنا بِتَأْوِيلِهِ إِنَّا نَراكَ مِنَ الْمُحْسِنِينَ   يا صاحِبَيِ السِّجْنِ أَمَّا أَحَدُكُما فَيَسْقِي رَبَّهُ خَمْراً ، وَ أَمَّا الْآخَرُ فَيُصْلَبُ فَتَأْكُلُ الطَّيْرُ مِنْ رَأْسِهِ ، قُضِيَ الْأَمْرُ الَّذِي فِيهِ تَسْتَفْتِيانِ  « 1 » .\r\nو در جاى ديگر خطاب به يوسف مىفرمايد :  وَ يُعَلِّمُكَ مِنْ تَأْوِيلِ الْأَحادِيثِ  « 2 » . و نيز مىفرمايد :  وَ لِنُعَلِّمَهُ مِنْ تَأْوِيلِ الْأَحادِيثِ  « 3 » .\r\nباز در جاى ديگر از يوسف نقل فرموده كه در مناجاتش با خداى تعالى گفت :  وَ عَلَّمْتَنِي مِنْ تَأْوِيلِ الْأَحادِيثِ  « 4 » .\r\nپس ملاحظه كرديد كه در تمامى اين موارد از داستان يوسف كلمه تأويل در حوادثى استعمال شده كه سرانجام رؤيا به آن حوادث منجر مىشود ، و آنچه صاحب رؤيا در خواب مىبيند صورت و مثالى از آن حوادث است ، پس نسبتى كه ميان آن حوادث و ميان رؤياها هست همان نسبتى است كه ميان صورت و معنا است ، صورتى كه ، معنا به آن صورت جلوه مىكند .\r\nو به عبارت ديگر نسبتى است كه ميان حقيقت مجسم شده با مثال آن حقيقت است هم‌چنان‌كه در آياتى كه از داستان موسى و خضر عليه السّلام نقل كرديم جريان از اين قرار بود و در آيه شريفه :  وَ أَوْفُوا الْكَيْلَ إِذا كِلْتُمْ . . . وَ \r\n\r\n\r\n","description":"","footnote":"\r\n( 1 ) . سوره يوسف : 41 .\r\n( 2 ) . سوره يوسف : 6 .\r\n( 3 ) . سوره يوسف : 21 .\r\n( 4 ) . سوره يوسف : 101 .\r\n","page_name":" 350 ","page_number":350},
  {"content":"\r\n\r\n أَحْسَنُ تَأْوِيلًا  « 1 » نيز از همين باب است .\r\nاز دقت در آيات قيامت به دست مىآيد كه در آن آيات نيز جريان بدين منوال است ، و لفظ تأويل در آن آيات هم همين معنا را مىدهد ، مثلا در آيه :  بَلْ كَذَّبُوا بِما لَمْ يُحِيطُوا بِعِلْمِهِ وَ لَمَّا يَأْتِهِمْ تَأْوِيلُهُ . . .  « 2 » . و نيز در آيه :  هَلْ يَنْظُرُونَ إِلَّا تَأْوِيلَهُ يَوْمَ يَأْتِي تَأْوِيلُهُ . . .  « 3 » منظور از آمدن تأويل مجسم شدن حقايق است ، چون امثال آيه :  لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ  « 4 » كاملا دلالت مىكند بر اين‌كه مشاهده وقوع آنچه انبيا و كتب آسمانى از وقوعش در قيامت خبر مىدادند از سنخ مشاهده با چشم سر و خلاصه مشاهده حسى و دنيايى نيست ، هم‌چنان‌كه اصل وقوع قيامت و جزئيات نظام آن عالم از سنخ وقوع حوادث دنيايى و نظامى كه ما در دنيا با آن آشنا هستيم نيست ، هم وقوعش طورى ديگر است ، و هم نظام حاكم در آن نظامى ديگر .\r\nپس رجوع و برگشت خبرهاى كتاب به حوادثى كه در قيامت ظهور مىكند از قبيل رجوع خبرهاى معمولى به حوادث آينده دنيايى نيست ، رجوع در آنجا هم غير رجوع در اينجاست .\r\nپس از آنچه گذشت سه نكته روشن گرديد :\r\n\r\n\r\n","description":"","footnote":"\r\n( 1 ) . سوره اسراء : 35 .\r\n( 2 ) . سوره يونس : 39 .\r\n( 3 ) . سوره اعراف : 53 .\r\n( 4 ) . سوره ق : 22 .\r\n","page_name":" 351 ","page_number":351},
  {"content":"\r\n\r\nاول : تأويل داشتن آيه‌اى از آيات كه معناى آن برگشت كند به آن تأويل ، غير از اين است كه آيه‌اى متشابه باشد و به آيه محكمى برگشت داده شود .\r\nدوم : تأويل اختصاص به آيات متشابه ندارد ، بلكه تمامى آيات قرآن تأويل دارد ، پس همان‌طور كه آيات متشابه تأويل دارد ، آيات محكم نيز تأويل دارد .\r\nسوم : تأويل از مفاهيمى كه معنا و مدلول لفظى دارند نيست ، بلكه از امور خارجى و عينى است ، و اگر گفته مىشود كه آيات قرآن تأويل دارد در حقيقت وصف تأويل ، صفت خود آيات نيست ، بلكه صفت متعلق آنها است ، كه اعمال انسان‌ها و يا چيز ديگر است .\r\nو اما اين‌كه گاهى كلمه « تأويل » در معناى « مخالف ظاهر لفظ » استعمال مىشود ، يك استعمال نوظهور است ، كه بعد از نزول قرآن پيدا شده ، و هيچ دليلى نداريم بر اين‌كه منظور قرآن مجيد هم از « تأويل » اين باشد ، و وقتى مىفرمايد  وَ ابْتِغاءَ تَأْوِيلِهِ  بگوييم منظورش از تأويل معناى مخالف ظاهر كلمه است ، هم‌چنان‌كه هيچ دليلى نداريم بر اين‌كه آن معناى ديگرى كه براى تأويل كرده‌اند درست باشد ، بلكه بيشتر آن معانى كه به زودى آنها را نقل مىكنيم معناهايى بدون دليل است .\r\n\r\nآيا كسى جز خدا تأويل قرآن را مىداند ؟\r\nاين مساله از موارد اختلاف شديد بين مفسرين است ، و منشا اختلاف تفسيرهاى مختلفى است كه درباره جمله :  وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا  كرده‌اند .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nبعضى گفته‌اند « واو » در اول جمله ، عاطفه است ، كه نتيجه‌اش چنين مىشود كه تأويل متشابهات را ، هم خدا مىداند و هم راسخين در علم . اين رأى بعضى از قدما و همه مفسرين شافعىمذهب و بيشتر مفسرين شيعه است .\r\nعده‌اى ديگر گفته‌اند : « واو » مذكور ، استينافى است ، كه جمله را از نو شروع مىكند ، و مربوط بماقبل نيست ، و نتيجه اين نظريه آن است كه تأويل متشابهات را تنها خدا بداند ، و راسخين در علم با اين‌كه آن را نمىدانند به همه قرآن ايمان دارند ، و اين نظريه بيشتر قدما و همه حنفىمذهبان از اهل سنت است .\r\nطايفه اول به چند وجه بر مسلك خود استدلال كرده‌اند ، و رواياتى را بر گفتار خود شاهد آورده‌اند .\r\nطايفه دوم نيز به وجوهى و رواياتى استدلال كرده‌اند ، آن رواياتى كه مىگويد علم تأويل متشابهات از علومى است كه خدا به خودش اختصاص داده ، و اين دو طايفه قرن‌ها اختلاف خود را ادامه داده‌اند ، و ادله يكديگر را با دليل مخالفش باطل ساخته‌اند .\r\nبايد توجه داشت كه اين مسأله از همان ابتدا كه مورد اختلاف قرار گرفته ، خالى از خلط و اشتباه نبوده ، يعنى بين مسأله رجوع متشابه به محكم و مساله تأويل ، خلط شده است . و به همين جهت ما متعرض نقل ادله طرفين نشديم زيرا فايده‌اى در نقل آنها و اثبات و نفىشان نبود .\r\nو اما روايات طرفين بدان جهت كه مخالف ظاهر كتاب است دردى را براى هيچ‌يك دوا نمىكند ، براى اين‌كه رواياتى كه علم به تأويل را براى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nراسخين در علم اثبات مىكند منظورش از تأويل ، معنايى است مرادف با لفظ متشابه ، و ما ، در قرآن هيچ جايى تأويل به اين معنا نداريم ، مانند روايتى كه از طرق اهل سنت نقل شده از يك‌سو مىگويد رسول خدا صلّى اللّه عليه و آله دعا كرد به ابن عباس ، و عرضه داشت پروردگارا او را فقيه در دين كن ، و علم تأويلش بياموز « 1 » .\r\nو نيز مىگويد ابن عباس خودش در حديثى ديگر گفته : من از راسخين در علمم ، و من تأويل قرآن را مىدانم « 2 » .\r\nو از سوى ديگر روايتى ديگر مىگويد ابن عباس گفت : محكمات عبارت اند از آيات ناسخه و متشابهات عبارت‌اند از آيات منسوخه « 3 » . كه از مجموع آن دو دسته روايات برمىآيد كه ابن عباس معناى آيات محكمه را تأويل آيات متشابهه مىدانسته است .\r\nاما رواياتى كه طايفه دوم به آن استدلال كرده‌اند - يعنى رواياتى كه دلالت دارد بر اينكه غير خدا كسى تأويل متشابهات را نمىداند - مانند رواياتى كه مىگويد ابى بن كعب و ابن عباس آيه مورد بحث را به اين صورت قرائت مىكرده‌اند : « و ما يعلم تأويله الا اللّه و يقول الراسخون فى العلم آمنا به » « 4 » ، و نيز رواياتى كه مىگويد : ابن مسعود آيه را به صورت « و ان تأويله الا عند اللّه و الراسخون فى العلم يقولون آمنا به » قرائت كرده ، هيچ‌يك از اين روايات چيزى را اثبات نمىكند ، بدين دليل كه :\r\n\r\n\r\n","description":"","footnote":"\r\n( 1 ) . صحيح بخارى : 1 / 48 .\r\n( 2 ) . الدر المنثور : 2 / 7 .\r\n( 3 ) . الدر المنثور : 2 / 4 .\r\n( 4 ) . الدر المنثور : 2 / 6 .\r\n","page_name":" 354 ","page_number":354},
  {"content":"\r\n\r\nاولا : اين دو قرائت حجيت ندارد .\r\nثانيا : نهايت درجه دلالت آنها همين است كه آيه دلالت ندارد كه راسخين در علم نيز عالم به تأويل باشند ، و دلالت نداشتن ، غير از دلالت داشتن بر عدم علم است ، كه طايفه دوم ادعايش را مىكنند ، زيرا ممكن است دليل ديگرى پيدا شود و دلالت بر آن بكند .\r\nو باز نظير روايتى كه در كتاب الدر المنثور از طبرانى نقل شده آن‌هم از ابى مالك اشعرى نقل كرده كه از رسول خدا صلّى اللّه عليه و آله شنيده ، كه فرمود : من بر امتم نمىترسم مگر از سه خطر اول اين‌كه مالشان زياد شود ، در نتيجه به يكديگر حسد ورزند ، و به جان هم بيفتند ؛ دوم اين‌كه دست به كار علم قرآن شوند ، آن وقت همان‌ها كه ايمان به قرآن دارند در صدد برآيند كه تأويل آن را بفهمند در حالى كه تأويل آن را كسى جز خدا نمىداند ، و راسخين در علم مىگويند : « ما به قرآن ايمان داريم ، همه‌اش از ناحيه پروردگار ما است ، و كسى به جز خردمندان متذكر نمىشود » ؛ سوم اين‌كه علمشان زياد شود ، و به كلى از علم قرآن دست بردارند ، و اعتنايى به آن نكنند « 1 » .\r\nو اين حديث به فرضى كه دلالت داشته باشد كه غير خدا كسى علم به تأويل ندارد ، دلالت دارد بر نفى آن از مطلق مؤمن ، نه تنها از خصوص راسخين در علم ، و اين مقدار دلالت ، به درد طايفه دوم نمىخورد .\r\nاما در مورد آيه مذكور بايد بگوييم : اين آيه ، افاده حصر مىكند ، چون مىفرمايد : تأويل كتاب را به جز خدا كسى نمىداند ، و ظاهر اين حصر اين است كه علم به تأويل تنها نزد خدا است .\r\n\r\n\r\n","description":"","footnote":"\r\n( 1 ) . الدر المنثور : 2 / 5 .\r\n","page_name":" 355 ","page_number":355},
  {"content":"\r\n\r\nو اما جمله :  وَ الرَّاسِخُونَ فِي الْعِلْمِ  عطف به آن نيست ، تا معنا چنين شود : « تأويلش را نمىداند مگر خدا و راسخون در علم » ، بلكه جمله‌اى از نو و در حقيقت فراز دوم جمله :  فَأَمَّا الَّذِينَ فِي قُلُوبِهِمْ زَيْغٌ  است ، و معناى دو جمله اين است كه مردم نسبت به كتاب خدا دو گروه هستند ، گروهى از آنها كه بيماردل‌اند آيات متشابه آن را دنبال مىكنند ، و بعضى ديگر وقتى به آيات متشابه برمىخورند مىگويند : ما به همه قرآن ايمان داريم ، چون همه‌اش از ناحيه پروردگار ما آمده ، و اين‌گونه اختلاف كردن مردم به خاطر اختلاف دل‌هاى ايشان است . دسته اول دل‌هاشان مبتلا به انحراف است ، و دسته دوم ، علم در دل‌هاشان رسوخ كرده است .\r\nعلاوه بر اين‌كه اگر واو مذكور عاطفه باشد ، و مراد اين باشد كه تنها خدا و راسخين در علم تأويل كتاب را مىدانند ، در اين صورت يكى از راسخين در علم رسول خدا صلّى اللّه عليه و آله محسوب مىشود ، چون آن حضرت افضل همه اين طايفه است ، و چگونه ممكن است قرآن كريم بر قلب مباركش نازل بشود ، و او آيات متشابهش را نفهمد ، و بگويد « چه بفهمم و چه نفهمم به همه ايمان دارم ، چون همه‌اش از ناحيه خدا است » .\r\nو از سوى ديگر يكى از عادت‌هاى قرآن اين است كه وقتى مىخواهد امت اسلام و يا جماعتى را كه رسول خدا صلّى اللّه عليه و آله هم در بين آنها است توصيف كند ، نخست به صورت خاص ، آن حضرت را ذكر كرده و سپس ساير افراد را جداگانه بيان مىكند تا رعايت شرافت و عظمت او را كرده باشد ، و بعد از ذكر آن جناب آن‌گاه نام امت و يا آن جماعت را مىبرد مانند اين آيه كه مىفرمايد :\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n آمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ  « 1 » و آيه :  ثُمَّ أَنْزَلَ اللَّهُ سَكِينَتَهُ عَلى رَسُولِهِ وَ عَلَى الْمُؤْمِنِينَ  « 2 » و آيه :  لكِنِ الرَّسُولُ وَ الَّذِينَ آمَنُوا مَعَهُ  « 3 » و آيه :\r\n النَّبِيَّ وَ الَّذِينَ آمَنُوا مَعَهُ  « 4 » . و آيات ديگر از اين قبيل هست كه قبل از ذكر نام امت ، نام آن جناب را ذكر مىكند .\r\nو با اين حال اگر مراد از جمله :  وَ الرَّاسِخُونَ فِي الْعِلْمِ  اين باشد كه راسخون در علم به تأويل قرآن دانا هستند - و با در نظر گرفتن اين‌كه رسول خدا صلّى اللّه عليه و آله قطعا يكى از آنان است - مناسب بود - همان‌طور كه گفتيم - بفرمايد :\r\n« و ما يعلم تأويله الا اللّه و رسوله و الراسخون فى العلم » چون گفتيم عادت قرآن بر اين است كه هرجا بخواهد مطلبى مشترك ميان امت و رسول خدا صلّى اللّه عليه و آله را ذكر كند نام رسول خدا صلّى اللّه عليه و آله را جداگانه ذكر مىكند و اينجا ذكر نكرده است .\r\nاگرچه ممكن است كسى در پاسخ ما بگويد : از آنجا كه صدر آيه كه مىفرمايد :  هُوَ الَّذِي أَنْزَلَ عَلَيْكَ الْكِتابَ . . .  دلالت داشت بر اين‌كه آن جناب عالم به كتاب هست ، ديگر حاجت نبوده دوباره نام آن حضرت را به خصوص ذكر كند .\r\nپس تا اينجا معلوم شد كه رسول خدا صلّى اللّه عليه و آله جزء راسخين در علم ، كه بعضى آيات را مىفهمند و بعضى را نمىفهمند ، نيست ، در نتيجه ظاهر آيه اين مىشود كه علم به تأويل منحصرا از آن خداى تعالى است ، ولى اين انحصار\r\n\r\n\r\n","description":"","footnote":"\r\n( 1 ) . سوره بقره : 285 .\r\n( 2 ) . سوره توبه : 26 .\r\n( 3 ) . سوره توبه : 88 .\r\n( 4 ) . سوره تحريم : 8 .\r\n","page_name":" 357 ","page_number":357},
  {"content":"\r\n\r\nمنافات ندارد با اين‌كه دليل ديگرى جداى از آيه مورد بحث ، دلالت كند بر اين‌كه خداى تعالى اين علم را كه مختص به خودش است به بعضى از افراد داده ، هم‌چنان‌كه در نظاير اين علم هم آياتى داريم كه دلالت دارد بر اينكه مختص به خداست و در عين حال آياتى داريم كه مىگويد خدا اين علم را به غير خودش نيز داده ، مانند علم به غيب كه از يك‌سو مىفرمايد :  قُلْ لا يَعْلَمُ مَنْ فِي السَّماواتِ وَ الْأَرْضِ الْغَيْبَ إِلَّا اللَّهُ  « 1 » .\r\nو نيز مىفرمايد :  إِنَّمَا الْغَيْبُ لِلَّهِ  « 2 » و مىفرمايد :  وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ  « 3 » كه همه اينها دلالت دارند بر اين‌كه تنها خداى تعالى علم غيب مىداند ، و از سوى ديگر مىفرمايد :   عالِمُ الْغَيْبِ فَلا يُظْهِرُ عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ   « 4 » و در اين كلام خود ، علم غيب را براى غير خود نيز اثبات كرده ، و آن غير ، عبارت است از رسولى كه صلاحيت علم غيب را داشته باشد ، و براى اين معنا نظاير ديگرى در قرآن هست .\r\nدر اين آيه نيز منافات ندارد كه بفرمايد راسخين در علم مىگويند : « چه آيه‌اى را بفهميم و چه نفهميم به همه قرآن ايمان داريم » و در آيات ديگر بفرمايد : همين راسخين در علم كه چنين سخنى دارند به تأويل قرآن دانا هستند ، براى اين‌كه آيه مورد بحث شانى از شؤون راسخين در علم را بيان مىكند ، و آن اين است كه همين دانايان به تأويل با اين‌كه عالم به حقيقت قرآن\r\n\r\n\r\n","description":"","footnote":"\r\n( 1 ) . سوره نمل : آيه 65 .\r\n( 2 ) . سوره يونس : آيه 20 .\r\n( 3 ) . سوره انعام : آيه 59 .\r\n( 4 ) . سوره جن : آيه 27 .\r\n","page_name":" 358 ","page_number":358},
  {"content":"\r\n\r\nو تأويل آياتش هستند ، با اين حال اگر احيانا در جايى دچار شبهه شدند توقف مىكنند ، زيرا بر خلاف آنهايى كه در دل انحراف دارند ، اينان در مقابل خداى تعالى تسليم هستند .\r\nاما بايد توجه داشت كه قرآن كريم علم تأويل را تا حدودى براى غير خدا هم اثبات كرده است . در بيان اين مطلب بايد بگوييم : آيات مربوط به تأويل دلالت دارد بر اين‌كه تأويل عبارت است از امر خارجى ، كه نسبتش به مدلول آيه نسبت ممثل به مثل است .\r\nپس امور خارجى نامبرده هرچند مدلول آيه نيستند ، به اين معنا كه لفظ آيه دلالت بر آن امر خارجى ندارد ، ولى از آن حكايت مىكند و آن امور محفوظ در الفاظ هستند ، و آيات به نوعى از آن امور حكايت مىكند ، نظير مثل معروف كه گفته‌اند : \" در تابستان شير را فاسد كردى \" و اين را به كسى مىگويند كه اسباب و مقدمات امرى را قبل از رسيدن وقت آن از دست داده باشد . و اين مضمون با مواردى كه براى آن مثال مىزنيم تطبيق نمىكند ، و در اين موارد هرچند شيرى و تابستانى در كار نيست ، ولى در عين حال وضع شنونده را در ذهن او ممثل و مجسم مىكند .\r\nمساله تأويل هم از همين باب است ، حقيقت خارجيه كه منشأ تشريع حكمى از احكام و يا بيان معرفتى از معارف الهيه است ، و يا منشأ وقوع حوادثى است كه قصص قرآنى آن را حكايت مىكند ، هرچند امرى نيست كه لفظ آن تشريع ، و آن بيان و آن قصص به‌طور مطابقه بر آن دلالت كند ، ولى همين‌كه آن حكم و بيان و حادثه از آن حقيقت خارجيه منشأ گرفته ، و در واقع اثر آن حقيقت را به نوعى حكايت مىكند مىگوييم : فلان حقيقت خارجيه\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nتأويل فلان آيه است ، هم‌چنان‌كه وقتى كارفرمايى به كارگرش مىگويد : آب بيار ، معناى تحت اللفظى اين كلمه اين نيست كه من براى حفظ و بقاى وجودم ناگزير بودم بدل ما يتحلل را به جهاز هاضمه خود برسانم ، و بعد از خوردن آن تشنه شدم ، اما همه اين معانى در باطن جمله مذكور خوابيده ، و تأويل آن به‌شمار مىرود .\r\nپس تأويل جمله : \" آب بياور \" حقيقتى است خارجى در طبيعت انسانى كه منشأش كمال آدمى در هستى و در بقا است ، و در نتيجه اگر اين حقيقت خارجيه به حقيقتى ديگر تبديل شود ، مثلا كارفرما به خاطر اين‌كه غذا نخورده ، احساس عطش در خود نكند ، و در عوض احساس گرسنگى بكند ، قهرا حكم \" آب بده \" مبدل مىشود به حكم \" غذا برايم بياور \" .\r\nو همچنين فعلى كه در جامعه‌اى از جوامع ، پسنديده به‌شمار مىرود ، و فعل ديگرى كه فاحش و زشت شمرده مىشود مردم را به اولى وادار ، و از دومى نهى مىكنند ، اين امر و نهى ناشى از اين است كه اولى را به حسب آداب و رسوم خود ، كه در جوامع مختلف اختلاف دارد ، خوب ، و دومى را بد مىدانند ، كه اين تشخيص خوب و بد هم مستند به مجموعه‌اى دست به دست هم داده از علل زمانى و عوامل مكانى و سوابق عادات و رسومى است كه به وراثت از نياكان در ذهن آنان نقش بسته و اهل هرمنطقه از تكرار مشاهده عملى از اعمال ، آن عمل در نظرش عملى عادى شده است .\r\nپس همين علت كه مؤتلف و مركب از اجزايى است و دست به دست هم داده است ، عبارت است از تأويل انجام آن عمل پسنديده و ترك آن عمل ناپسند ،\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nو معلوم است كه اين علت عين خود آن عمل نيست ، ولى به وسيله عمل و يا ترك نامبرده حكايت مىشود ، و فعل يا ترك متضمن آن و حافظ آن است .\r\nپس هرچيزى كه تأويل دارد چه حكم باشد و چه قصه و يا حادثه ، وقتى تأويلش - و يا علت بوجود آمدنش ، و يا منشاش - تغيير كرد ، خود آن چيز هم قهرا تغيير مىكند .\r\nبه همين جهت است كه مىبينيد خداى تعالى در آيه شريفه :  فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ، ابْتِغاءَ الْفِتْنَةِ وَ ابْتِغاءَ تَأْوِيلِهِ ، وَ ما يَعْلَمُ تَأْوِيلَهُ إِلَّا اللَّهُ  بعد از آن‌كه مساله بيماردلان منحرف را ذكر مىكند ، كه به منظور فتنه‌انگيزى از آيات متشابه معنايى را مورد استناد خود قرار مىدهند كه مراد آن آيات نيست ، اين معنا را خاطرنشان مىسازد كه اين طايفه جستجوى تأويلى مىكنند كه تأويل آيه متشابه نيست ، چون اگر آن تأويلى كه مورد استناد خود قرار مىدهند تأويل حقيقى آيه متشابه باشد ، پيروى آن تأويل هم پيروى حق و غير مذموم خواهد بود ، و در اين صورت معنايى هم كه محكم بر آن دلالت مىكند و با اين دلالت مراد متشابه را معين مىنمايد مبدل مىشود به معنايى كه مراد متشابه نيست ، ولى اينان از متشابه ، آن را فهميده و پيروى نموده‌اند .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\nظاهر و باطن « 1 »\r\nدر تفسير عياشى « 2 » از فضيل بن يسار روايت شده كه گفت : من از حضرت ابى جعفر عليه السّلام از معناى اين روايت سؤال كردم ، فرمود : هيچ آيه‌اى در قرآن نيست مگر آن‌كه ظاهرى و باطنى دارد ، و هيچ حرفى نيست مگر آن‌كه حد و مرزى دارد ، و براى هرحدى سرآغاز و مطلعى است . پرسيدم : منظور رسول خدا صلّى اللّه عليه و آله از ظاهر و باطن قرآن چيست ؟ فرمود : منظور از ظاهر قرآن الفاظ نازل شده آن است ، و منظور از باطن قرآن معانى الفاظ است ، كه در مورد خبرهاى قرآن بعضى از آن معانى رخ داده ، و بعضى بعدا رخ مىدهد ، و قرآن با گردش و جريان خورشيد و ماه جريان دارد ، در هرچرخى كه آنها مىزنند ، و حوادثى مىآورند ، پيشگفته‌اى از قرآن محقق مىشود ، هم‌چنان‌كه خداى تعالى در اين مورد فرموده :  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  و آن ماييم كه تاويل قرآن را مىدانيم .\r\nاين روايت ، همان مطلبى را افاده مىكند كه اهل سنت از رسول خدا صلّى اللّه عليه و آله با عباراتى مختلف نقل كرده‌اند و دو تا از آن عبارات را تفسير صافى « 3 » نقل كرده است .\r\n\r\n\r\n","description":"","footnote":"\r\n( 1 ) . ترجمه تفسير الميزان : 3 / 111 ؛ قرآن در اسلام : 27 .\r\n( 2 ) . تفسير عياشى : 1 / 11 ، ح 5 .\r\n( 3 ) . تفسير صافى : 1 / 18 .\r\n","page_name":" 362 ","page_number":362},
  {"content":"\r\n\r\nيكى اين‌كه رسول خدا صلّى اللّه عليه و آله فرمود : قرآن ظاهر و باطنى و حدى و مطلعى دارد . و در جمله دوم فرمود : قرآن ظاهر و باطنى دارد ، باطنش هم باطنى دارد تا هفت باطن .\r\nو اين‌كه فرمود : بعضى از آن معانى رخ داده و بعضى بعدا رخ مىدهد ، ظهور در اين دارد كه ضمير در آن به قرآن برگردد ، از اين جهت كه مشتمل بر تنزيل و تاويل است .\r\nدر اينجا دو نكته را بايد ذكر كنيم :\r\n1 . معانى قرآن كريم داراى مراتبى است كه برحسب اختلاف مراتب و مقامات صاحبان آن معانىاش مختلف مىشود .\r\n2 . ظاهر و باطن دو امر نسبى است ، به اين معنا كه هرظاهرى نسبت به ظاهر خودش باطن ، و نسبت به باطن خود ظاهر است ، هم‌چنان‌كه روايت زير نيز اين معنا را خاطرنشان مىسازد . در تفسير عياشى « 1 » از جابر از امام باقر عليه السّلام روايت كرده كه وى گفت : از آن جناب از تفسير آياتى مىپرسيدم ، و آن جناب پاسخ مىداد ، و وقتى دوباره از تفسير همان آيات مىپرسيدم پاسخى ديگر مىداد ، عرضه داشتم : فدايت شوم شما در روزهاى قبل از اين سؤال من جوابى ديگر داده بوديد و امروز طورى ديگر جواب داديد ، فرمود : اى جابر براى قرآن بطنى است ، و براى بطنش نيز بطنى ديگر است ، هم‌چنان‌كه براى آن ظاهرى است ، و براى ظاهرش نيز ظاهرى ديگر .\r\nاى جابر ، هيچ علمى از علم تفسير قرآن ، از عقول مردم دور تر نيست . چون يك آيه قرآن ممكن است اولش درباره چيزى و وسطش درباره چيز ديگر ، و\r\n\r\n\r\n","description":"","footnote":"\r\n( 1 ) . تفسير عياشى : 1 / 12 ، ح 8 .\r\n","page_name":" 363 ","page_number":363},
  {"content":"\r\n\r\nآخرش درباره چيز سومى باشد ، با اين‌كه يك كلام است ، و اول و وسط و آخرش متصل به هم است ، در عين حال بر چند وجه گردانده مىشود .\r\nو باز در همان تفسير « 1 » از همان جناب ، روايت آورده كه در حديثى فرمود :\r\nاگر بنا بود آيه‌اى كه درباره مردمى نازل شده با مردان آن مردم از بين برود ، چيزى از قرآن باقى نمىماند ، ولى قرآن طورى است كه اولش - يعنى عصر نزولش - و آخرش - يعنى اعصار بعدش - تا زمانى كه آسمان و زمين برجاست را يك جور شامل مىشود ، و براى هرقومى آيه‌اى است كه تلاوتش مىكنند ، حال يا آيه از خير آنان خبر مىدهد و يا از شرشان .\r\nو در معانى الاخبار « 2 » از حمران بن اعين روايت آمده كه گفت : من از امام باقر عليه السّلام از ظهر و بطن قرآن پرسيدم ، فرمود : منظور از ظاهر قرآن كسانى هستند كه قرآن درباره آنان نازل شده ، و منظور از بطن آن آيندگانى هستند كه عمل همان كسان را انجام مىدهند ، و قرآن شامل آنان مىشود .\r\nو در تفسير صافى « 3 » از على عليه السّلام روايت كرده كه فرمود : هيچ آيه‌اى نيست مگر آن‌كه چهار معنا دارد ، يكى ظاهر ، دوم باطن ، سوم حد ، چهارم مطلع ، ظاهر قرآن همان الفاظى است كه تلاوت مىشود ، و باطنش فهم ، و حدش احكام حلال و حرام ، و مطلعش آن چيزى است كه خداى تعالى به وسيله آيه از بنده‌اش خواسته است .\r\n\r\n\r\n","description":"","footnote":"\r\n( 1 ) . تفسير عياشى : 1 / 10 ، ح 7 .\r\n( 2 ) . معانى الاخبار : 259 ، ح 1 .\r\n( 3 ) . تفسير صافى : 1 / 18 .\r\n","page_name":" 364 ","page_number":364},
  {"content":"\r\n\r\nمنظور از الفاظى كه تلاوت مىشود معناى ظاهرى الفاظ است ، براى اين‌كه امام عليه السّلام در مقام شمردن چهار معنا است ، و تلفظ كه كار زبان است جزء معانى نيست .\r\nدر نتيجه منظور از فهم هم كه امام باطن را به آن معنا كرده معناى باطنى آن ظاهر است ، و منظور از احكام حلال و حرام كه كلمه « حد » را به آن معنا كرده ظاهر معارف دينى است ، كه همه كس آن را مىفهمد ، البته اين ظاهر در يك مرتبه نيست ، بلكه براى عامه مردم مرتبه‌اى دارد ، و براى خواص مراتبى عالىتر ، و در مقابل مطلع كه مرتبه عاليه از معارف است ، ممكن هم هست بگوييم حد و مطلع كه در كلام امام معناى سوم و چهارم قرار دارند ، و دو امر نسبى هستند ، هم‌چنان‌كه دو معناى اول يعنى ظاهر و باطن هم گفتيم دو امر نسبىاند ، پس هرمرتبه بالاتر ، نسبت به پائين‌تر مطلع است ، و همچنين هر مرتبه پايين‌تر نسبت به بالاتر حد است .\r\nو كلمه « مطلع » - به ضم ميم و تشديد طاء و فتح لام - اسم مكان از اطلاع است و معناى محل اطلاع را مىدهد . ممكن هم هست آن را به فتح ميم و سكون طا و فتح لام تلفظ كنيم ، كه در اين صورت اسم مكان از طلوع مىشود ، و معناى محل طلوع را مىدهد كه به فرموده امام عليه السّلام منظور خداى تعالى از بنده‌اش همين است .\r\nو درباره اين امور چهارگانه در حديث نبوى معروف ، چنين آمده : به درستى كه قرآن بر هفت لهجه نازل شده و براى هرآيه‌اش ظاهرى و باطنى و حدى مطلع ( و در روايتى ديگر ) و حدى و مطلعى است .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nو اگر روايت اول را كه فرمود : و حدى مطلع است در نظر بگيريم ، معنايش اين مىشود كه هريك از ظاهر و باطن آن ( كه خود حدى هستند ) مطلعى هست كه خواننده مشرف به آن مىشود .\r\nالبته اين معناى ظاهر آن حديث است ، و ممكن است حديث ديگر را هم كه فرمود : و حدى و مطلعى است ، به همين معنا برگشت داد و گفت معنايش اين است كه براى هريك از ظاهر و باطن قرآن حدى است كه خود آن ظاهر و باطن است ، و مطلعى است كه منتها اليه حد و مشرف به تاويل است ، ولى اين معنا ظاهرا با آن روايتى كه از على عليه السّلام نقل كرديم نمىسازد ، چون در آن آمده بود : هيچ آيه‌اى نيست مگر آنكه چهار معنا دارد . . . ، مگر اين‌كه بگوييم مراد آن جناب اين است كه چهار اعتبار دارد ، هرچند كه بعضى از آن اعتبارات از نظر معنا به بعضى ديگر برگشت كند .\r\nو بنابراين از معانى اين امور چهارگانه اين به دست آمد ، كه ظهر قرآن عبارت است از معناى ظاهرى آن ، كه در ابتدا به نظر مىرسد ، و بطن قرآن آن معنايى است كه در زير پوشش معناى ظاهرى نهان است ، حال چه اين‌كه يك معنا باشد ، و يا معانى بسيار باشد ، چه اين‌كه با معناى ظاهرى نزديك باشد ، و چه اين‌كه دور باشد ، و بين آن ظاهر و اين معناى دور معانى ديگرى واسطه باشد ، و حد قرآن عبارت است از خود معنا به معناى ظاهرى و باطنى ، و مطلع قرآن عبارت است از معنايى كه حد از آن طلوع مىكند ، و آن باطن متصل به حد است .\r\n\r\nمراد از هفت حرف\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nو در حديثى كه از طرق شيعه « 1 » و سنى « 2 » از رسول خدا صلّى اللّه عليه و آله نقل شده آمده كه قرآن بر هفت حرف نازل شده است .\r\nاين حديث هرچند با مختصر اختلافى در الفاظش نقل شده ، ولى معناى آن در احاديث بسيارى آمده ، كه معانى همه آنها نزديك به يكديگرند ، و راويان شيعه و سنى آنها را نقل كرده‌اند ، و مفسرين در معناى آنها به شدت اختلاف كرده‌اند ، به‌طورى كه شايد عدد اقوال در آنها به چهل قول برسد ، چيزى كه مشكل را آسان مىسازد اين است كه در خود اين احاديث تفسيرى براى هفت حرف آمده ، كه اعتماد ما هم به همان تفسير است .\r\nاز آن جمله در بعضى از آن اخبار آمده : قرآن مشتمل بر هفت حرف نازل شده ، اول امر ، دوم نهى ، سوم ترغيب ، چهارم تهديد ، پنجم جدل ، ششم داستان ، و هفتم مثل « 3 » . و در بعضى ديگر اين‌طور آمده : نهى ، امر ، حلال ، حرام ، محكم ، متشابه ، امثال « 4 » .\r\nو از على عليه السّلام نقل شده كه فرمود : قرآن بر هفت قسم نازل شده و هرقسم آن كافى و شفادهنده است ، و آن هفت قسم عبارت است از : امر ، نهى ، ترغيب ، تهديد ، جدل ، مثل و داستان‌ها « 5 » .\r\nپس به حكم اين روايات بايد هفت حرف را تنها حمل كنيم بر هفت نوع خطاب و بيان ، و بگوييم : با اين‌كه همه آيات قرآن يك هدف را دنبال مىكند و\r\n\r\n\r\n","description":"","footnote":"\r\n( 1 ) . تفسير صافى : 1 / 38 .\r\n( 2 ) . الدر المنثور : 2 / 7 .\r\n( 3 ) . تفسير صافى : 1 / 39 .\r\n( 4 ) . تفسير صافى : 1 / 39 .\r\n( 5 ) . تفسير صافى : 1 / 39 .\r\n","page_name":" 367 ","page_number":367},
  {"content":"\r\n\r\nآن ، دعوت سوى خدا و صراط مستقيم او است ، اين هدف واحد را با هفت قسم بيان دنبال مىكند ، ممكن هم هست از اين روايت استفاده كنيم كه اصول معارف الهيه منحصر در امثال است ، چون بقيه - يعنى امر ، نهى ، ترغيب ، ترهيب ، جدل ، و قصص - معارف الهيه نيستند ، بلكه معارف الهيه راجع به مبدأ و معاد را براى بشر ممثل مىسازند .\r\n\r\nفلسفه استفاده قرآن مجيد از دو راه ظاهر و باطن\r\nانسان در زندگى ابتدايى خويش كه دنيوى و موقتى است مانند يك حبابى خيمه هستى خود را روى درياى بيكران ماده زده در همه فعاليت‌هايى كه در مسير وجود مىكند سر سپرده امواج خروشان اين درياى بيكران است و سرو كار با ماده دارد .\r\nحواس بيرونى و درونىاش به ماده و ماديات مشغول و افكارش نيز پاىبند معلومات حسىاش مىباشد ، خوردن و آشاميدن و نشستن و برخواستن و گفتن و شنودن و رفتن و آمدن و جنبيدن و آرميدن و بالاخره همه فعاليت‌هاى زندگى را روى ماده انجام مىدهد و فكرى جز اين ندارد .\r\nو گاهى كه پاره‌اى از معنويات را مانند دوستى و دشمنى و بلندى همت و بزرگى مقام و نظائر آنها تصور مىكند ، اكثريت افهام آنها را به واسطه مجسم ساختن مصداق‌هاى مادى در نظر تصور مىكنند چنان‌كه شيرينى پيروزى را با شيرينى قند و شكر و جاذبه دوستى را با كشش مغناطيس و بلندهمتى را با بلندى مكان يا جاى يكى از ستارگان و بزرگى مقام را با بزرگى كوه يا نظير آن حكايت مىنمايند .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nدر عين حال افهام در توانايى درك و تفكر معنويات كه از جهانى وسيعتر از ماده مىباشند ، مختلف‌اند و مراتب گوناگون دارند ؛ فهمى است كه در تصور معنويات هم افق صفر است و فهمى است كه كمى بالاتر از آن مىباشد و به همين ترتيب تا برسد به فهمى كه با نهايت آسانى وسيع‌ترين معنويات غير مادى را درك مىكند .\r\nو در هرحال هرچه توانايى فهمى در درك معنويات بيشتر باشد ، به همين نسبت تعلقش به جهان ماده و مظاهر فريبنده‌اش كمتر و همچنين هرچه تعلق كمتر توانايى درك معنويات بيشتر مىباشد ، و با اين وصف افراد انسان با طبيعت انسانى كه دارند همگى استعداد اين درك را دارند و اگر استعداد خود را ابطال نكنند قابل تربيت‌اند .\r\nاز بيان گذشته اين نتيجه به دست مىآيد كه معلومات هريك از مراتب مختلف فهم را به مرتبه پايين‌تر از خود نمىشود تحميل كرد و گرنه نتيجه معكوس خواهد داد و مخصوصا معنوياتى كه سطح‌شان از سطح ماده و جسم بسى بالاتر است اگر بىپرده و پوست‌كنده به فهم عامه مردم كه از حس و محسوس تجاوز نمىكند تحميل شود به كلى ناقض غرض خواهد بود .\r\nپس از بيان اين مقدمات مىگوييم قرآن مجيد به اين‌كه در تعليم خود انسانيت را مورد نظر قرار داده ، يعنى هرانسانى را از آن جهت كه انسان است قابل تربيت و تكميل مىداند تعليم خود را در جهان بشريت بسط و توسعه داده است .\r\nو نظر به اين‌كه افهام در درك معنويات اختلاف شديد دارند و چنان‌كه دانسته شد القاء معارف عاليه از خطر مامون نيست ، تعليم خود را مناسب سطح\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nساده‌ترين فهم‌ها كه فهم عامه مردم است قرار داده و با زبان ساده عمومى سخن گفته است .\r\nالبته اين روش اين نتيجه را خواهد داد كه معارف عاليه معنويه با زبان ساده عمومى بيان شود و ظواهر الفاظ مطالب و وظائفى از سنخ حس و محسوس القاء نمايد و معنويات در پشت پرده ظواهر قرار گرفته و از پشت اين پرده خود را فراخور خال افهام مختلفه به آنها نشان دهد و هركس بحسب حال و اندازه درك خود از آنها بهره‌مند شود .\r\nخداى متعال در كلام خود مىفرمايد :   إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ * وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ   « 1 » . و باز در مثلى كه براى حق و باطل و ظرفيت افهام مىزند مىفرمايد :  أَنْزَلَ مِنَ السَّماءِ ماءً فَسالَتْ أَوْدِيَةٌ بِقَدَرِها  « 2 » و پيغمبر اكرم صلّى اللّه عليه و آله در حديث معروف خود مىفرمايد : انا معاشر الانبياء نكلم الناس على قدر عقولهم « 3 » .\r\nنتيجه ديگرى كه ازين روش گرفته مىشود اين است كه بيانات قرآن مجيد نسبت به بطونى كه دارند جنبه مثل به خود مىگيرند يعنى نسبت به معارف الهيه كه از سطح افهام عاديه بسى بلندتر و بالاتر مىباشند مثل‌هايى هستند كه براى نزديك كردن معارف نامبرده به افهام زده شده‌اند . خداى متعال در كلام خود مىفرمايد :  وَ لَقَدْ صَرَّفْنا لِلنَّاسِ فِي هذَا الْقُرْآنِ مِنْ كُلِّ \r\n\r\n\r\n","description":"","footnote":"\r\n( 1 ) . سوره زخرف : 4 - 3 .\r\n( 2 ) . سوره رعد : 17 .\r\n( 3 ) . بحار الأنوار : 1 / 37 .\r\n","page_name":" 370 ","page_number":370},
  {"content":"\r\n\r\n مَثَلٍ فَأَبى أَكْثَرُ النَّاسِ إِلَّا كُفُوراً  « 1 » . و باز مىفرمايد :  وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ  « 2 » . و قرآن مجيد امثال بسيار ذكر مىكند ، ولى آيات بالا و آنچه در اين مضمون است مطلق مىباشند و در نتيجه بايد گفت همه بيانات قرآنى نسبت به معارف عاليه كه مقاصد حقيقى قرآن‌اند امثال مىباشند .\r\n\r\n\r\n","description":"","footnote":"\r\n( 1 ) . سوره اسراء : 89 .\r\n( 2 ) . سوره عنكبوت : 43 .\r\n","page_name":" 371 ","page_number":371},
  {"content":"\r\n\r\n\r\nحروف مقطعه « 1 »\r\nمفسرين - قدماء و متاخرين - در تفسير اين حروف اختلاف كرده‌اند ، و مرحوم طبرسى در مجمع البيان يازده قول از آنها در معناى آن نقل كرده است :\r\n1 . اين حروف از متشابهات قرآن است كه خداى سبحان علم به آن را به خود اختصاص داده ، و در ذيل آيه هفتم از سوره آل عمران فرموده : تاويل متشابهات را جز خدا كسى نمىداند .\r\n2 . هريك از اين حروف مقطعه نام سوره‌اى است كه در آغازش قرار دارد .\r\n3 . اين حروف اسمايى هستند براى مجموع قرآن .\r\n4 . مراد از اين حروف ، اين است كه بر اسماء خداى تعالى دلالت كنند .\r\nپس معناى   الم *   « أنا اللّه اعلم » ، و معناى   المر   « أنا اللّه اعلم و أرى » ، و معناى   المص   « أنا اللّه اعلم و افضل » مىباشد . و در حروف   كهيعص   كاف از « كافى » و هاء از « هادى » و ياء از « حكيم » و عين از « عليم » و صاد از « صادق » گرفته شده ؛ اين مطلب از ابن عباس روايت شده است .\r\nو حروفى كه از اسماء خدا گرفته شده طرز گرفته شدنش مختلف است ، بعضى از حروف از اول نام خدا گرفته شده - مانند كاف كه از « كافى » است - و بعضى از وسط گرفته شده - مانند ياء كه از « حكيم » است - و بعضى از آخر گرفته شده است - مانند ميم كه از « اعلم » گرفته شده است - .\r\n\r\n\r\n","description":"","footnote":"\r\n( 1 ) . ترجمه تفسير الميزان : 18 / 4 - 8 .\r\n","page_name":" 372 ","page_number":372},
  {"content":"\r\n\r\n5 . اين حروف اسمايى از خداست اما مقطعه و بريده كه اگر از مردم كسى بتواند آنها را آن‌طور كه بايد تركيب كند به اسم اعظم خدا دست يافته ، همان‌طور كه از تركيب   الر *   و   حم *   و   ن   « الرّحمن » درست مىشود ، و همچنين ساير حروف . البته ما انسان‌ها قادر بر تركيب آن نيستيم . اين معنا از سعيد بن جبير روايت شده است .\r\n6 . اين حروف سوگندهايى است كه خداى تعالى خورده ، و مثل اين‌كه خداوند به اين حرف سوگند مىخورد بر اين‌كه قرآن كلام او است . و اصولا حروف الفباء داراى شرافتى هستند ، چون با همين حروف است كه كتب آسمانى و اسماء حسناى خدا و صفات علياى او ، و ريشه لغت‌هاى امت‌هاى مختلف درست مىشود .\r\n7 . اين حروف اشاراتى است به نعمت‌هاى خدا و بلاهاى او و مدت زندگى اقوام و عمر و اجلشان .\r\n8 . مراد از اين حروف اين است كه اشاره كند به اين‌كه امت اسلام تا آخر دهر باقى مىماند و منقرض نمىشود ، حساب جمل هم ، كه نوعى محاسبه است ، بر اين معنا دلالت دارد .\r\n9 . مراد از اين حروف همان حروف الفباء است . البته با ذكر نام بعضى از آنها از ذكر بقيه بىنياز بوده ، در حقيقت خواسته است بفرمايد : اين قرآن از الفباء تركيب شده است .\r\n10 . اين حروف به منظور ساكت كردن كفار در ابتداى سوره‌هاى قرار گرفته ، چون مشركين به يكديگر سفارش مىكردند : مبادا به قرآن گوش دهيد ، و هرجا كسى قرآن مىخواند سروصدا بلند كنيد تا صورت قرآن در\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nبين صوتهاى نامربوط گم شود . قرآن اين جريان را در آيه  لا تَسْمَعُوا لِهذَا الْقُرْآنِ وَ الْغَوْا فِيهِ . . .  « 1 » حكايت فرموده است . و گاهى مىشد كه در هنگام شنيدن صوت قرآن سوت مىزدند ، و بسا مىشد كف مىزدند ، و بسا مىشد صداهاى دسته جمعى در مىآوردند تا رسول خدا صلّى اللّه عليه و آله را در خواندن آن دچار اشتباه سازند ، لذا خداى تعالى در آغاز بعضى از سوره‌هاى قرآن اين حروف را نازل كرد تا آنها را ساكت كند ، چون وقتى اين حروف را مىشنيدند به نظرشان عجيب‌وغريب مىآمد و به آن گوش فرا داده درباره‌اش فكر مىكردند ، و همين اشتغال‌شان به آن حروف از جاروجنجال بازشان مىداشت ، و در نتيجه صداى قرآن به گوششان مىرسيد .\r\n11 . اين حروف از قبيل شمردن حروف الفباء است مىخواهد بفهماند كه اين قرآنى كه تمامى شما مردم عرب را از آوردن مثلش عاجز كرده ، از جنس همين حروفى است كه مدام با آن محاوره و گفتگو مىكنيد و در خطبه‌ها و كلمات خود به كار مىبنديد ، پس بايد از اين‌كه نمىتوانيد مثل آن را بياوريد ، بفهميد كه اين كلام از ناحيه خداى تعالى است ، و اگر در چند جا و چند سوره اين حروف تكرار شده ، براى اين بوده كه همه‌جا محكمى برهان را به رخ كفار بكشد . اين تفسير از قطرب روايت شده ، و ابو مسلم اصفهانى هم همين وجه را اختيار كرده ، و بعضى از مفسرين قرون أخير نيز بدان تمايل كرده‌اند « 2 » .\r\n\r\n\r\n","description":"","footnote":"\r\n( 1 ) . سوره فصلت : 26 .\r\n( 2 ) . مجمع البيان : 1 / 32 - 33 .\r\n","page_name":" 374 ","page_number":374},
  {"content":"\r\n\r\nاين بود آن يازده وجهى كه مرحوم طبرسى از مفسرين نقل كرده ، و در بين اين اقوال وجوه ديگر هم مىتوان قرار داد .\r\nمثلا از ابن عباس نقل شده كه در خصوص   الم *   گفته است « الف » اشاره است به نام اللّه و « لام » به جبرئيل و « ميم » به محمد صلّى اللّه عليه و آله . و نيز از بعضى ديگر نقل شده كه گفته‌اند : حروف مقطعه در اوائل هرسوره‌اى كه با آن آغاز شده اشاره است به آن غرضى كه در سوره بيان شده ، مثل اين‌كه مىگويند حرف « نون » در سوره   ن   اشاره است به اين‌كه در اين سوره بيشتر راجع به نصرت موعود به رسول خدا صلّى اللّه عليه و آله صحبت شده است . و حرف « قاف » در سوره   ق   اشاره است به اين‌كه در اين سوره بيشتر درباره قرآن ، و يا قهر الهى سخن رفته است . و بعضى ديگر هم گفته‌اند اين حروف صرفا براى هشدار دادن است .\r\n\r\nنظريه مختار درباره حروف مقطعه\r\nاما حق مطلب اين است كه هيچ‌يك از اين وجوه آدمى را قانع نمىسازد .\r\nاما قول اول ، كه ما در بحث پيرامون محكم و متشابه قرآن گفتيم محكم بودن و متشابه بودن از صفات آياتى است كه الفاظش بر معنايش دلالت دارد و چون معانى آن الفاظ با عقايد مسلمه سازش ندارد ، مىگوييم اين آيه متشابه است . و باز در آنجا گفتيم تاويل از قبيل معنا كردن لفظ نيست ، بلكه تاويل‌ها عبارت‌اند از حقايق واقعى كه مضامين بيانات قرآنى از آن حقايق سرچشمه گرفته - چه محكماتش و چه متشابهاتش - و بنابراين نه حروف مقطعه قرآن از متشابهات مىتواند باشد و نه معانى آنها از باب تاويل .\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nو اما ده قول ديگر كه اصلا نمىتوان تفسيرش ناميد ، بلكه تصويرهايى است كه از حد احتمال تجاوز ننموده ، و هيچ دليلى كه بر يكى از آنها دلالت كند در دست نيست .\r\nبله ، در بعضى از روايات كه به رسول خدا صلّى اللّه عليه و آله و ائمه اهل بيت عليهم السّلام نسبت داده شده ، مؤيداتى براى قول چهارم و هفتم و هشتم و دهم ديده مىشود .\r\nنكته‌اى كه در اينجا نبايد از آن غافل بود اين است كه اين حروف در چند سوره تكرار شده ، يعنى در بيست و نه سوره حروف مقطعه آمده كه بعضى با يك حرف افتتاح شده ، مانند سوره   ص   و   ق   و   ن .   و بعضى ديگر با دو حرف چون   طه   و   طس ،   و   يس   و   حم *   و بعضى ديگر با سه حرف چون   الم *   و   الر *   و   طسم *   و بعضى ديگر با چهار حرف چون   المص   و   المر   و بعضى با پنج حرف چون سوره   كهيعص   و    حم عسق .   \r\nاز سوى ديگر اين حروف هم با يكديگر تفاوتى دارند ، و آن اين است كه بعضى از آنها تنها در يك‌جا آمده ، مانند   ن   و بعضى ديگر در آغاز چند سوره آمده ، مانند   الم ، *   و   الر *   و   طس   و   حم . *  \r\nبا در نظر گرفتن اين دو نكته اگر كمى در سوره‌هايى كه حروف مقطعه سرآغاز آنها يكى است - مانند   الم ، *     المر ،     طس   و   حم *   - دقت كنيم ، خواهيم ديد كه آن سوره‌ها از نظر مضمون نيز به هم شباهت دارند و سياقشان يكى است ، به طورى كه شباهت بين آنها در ساير سوره‌ها ديده نمىشود .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nمؤكد اين معنا شباهتى است كه در آيات اول بيشتر اين سوره‌ها مشاهده مىشود . مثلا در سوره‌هاى   حم *   آيه اول آن يا عبارت   تِلْكَ آياتُ الْكِتابِ *   است ، يا عبارتى ديگر كه اين معنا را مىرساند ، و نظير آن آيه‌هاى اول سوره‌هايى است كه با   الر   افتتاح شده كه فرموده :   تِلْكَ آياتُ الْكِتابِ   و يا عبارتى در همين معنا . و نيز نظير اين در سوره‌هايى كه با   طس   شروع مىشود و يا سوره‌هايى كه با   الم *   آغاز گشته ، كه در بيشتر آنها نبودن ريب و شك در كتاب به ميان آمده ، و يا عبارتى كه همين معنا را مىرساند .\r\nبا در نظر گرفتن اين شباهت‌ها ممكن است آدمى حدس بزند كه بين اين حروف و مضامين سوره‌اى كه با اين حروف آغاز شده ، ارتباط خاصى باشد .\r\nمؤيد اين حدس آن است كه مىبينيم سوره اعراف كه با   المص   آغاز شده ، مطالبى را كه در سوره‌هاى   الم *   و سوره   ص *   هست در خود جمع كرده است . و نيز مىبينيم سوره رعد كه با حروف   المر   افتتاح شده ، مطالب هردو قسم سوره‌هاى   الم *   و   المر   را دارد .\r\nاز اينجا استفاده مىشود كه اين حروف رموزى هستند بين خداى تعالى و پيامبرش كه معناى آنها از ما پنهان است و فهم عادى ما راهى به درك آنها ندارد ، مگر به همين مقدار كه حدس بزنيم بين اين حروف و مضامينى كه در سوره‌هاى هريك آمده ارتباط خاصى هست .\r\nو چه بسا اگر اهل تحقيق در مشتركات اين حروف دقت كنند ، و مضامين سوره‌هايى را كه بعضى از اين حروف در ابتداى آنها آمده با يكديگر مقايسه كنند ، رموز بيشتر برايشان كشف شود .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nو اى بسا كه معناى آن روايتى هم كه اهل سنت از على عليه السّلام نقل كرده‌اند همين باشد ، و آن روايت - به‌طورىكه در مجمع البيان آمده - اين است كه آن جناب فرمود : براى هركتابى نقاط برجسته و چكيده‌اى است ، و چكيده قرآن حروف الفباء است .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nنسخ در قرآن « 1 »\r\nكلمه نسخ به معناى زايل كردن است ، وقتى مىگويند : « نسخت الشمس الظل » ، معنايش اين است كه آفتاب سايه را زايل كرد ، و از بين برد . و در آيه :\r\n وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ ، إِلَّا إِذا تَمَنَّى ، أَلْقَى الشَّيْطانُ فِي أُمْنِيَّتِهِ ، فَيَنْسَخُ اللَّهُ ما يُلْقِي الشَّيْطانُ  « 2 » ، به همين معنا استعمال شده است .\r\nمعناى ديگر كلمه نسخ ، نقل يك نسخه كتاب به نسخه‌اى ديگر است .\r\nو اين عمل را از اين جهت نسخ مىگويند ، كه گويى كتاب اولى را از بين برده ، و كتابى ديگر به جايش آورده‌اند ، و به همين جهت در آيه  وَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ بَلْ أَكْثَرُهُمْ لا يَعْلَمُونَ  « 3 » به جاى كلمه نسخ كلمه تبديل آمده است .\r\nدر ميان آيات احكام كه در قرآن است ، آياتى هست كه پس از نزول ، جاى حكم آياتى را كه قبلا نازل شده و مورد عمل بوده‌اند گرفته ، به زمان اعتبار حكم قبلى خاتمه مىدهد ، آيات قبلى منسوخ و آيات بعدى كه در حكم خود حكومت بر آنها دارند ناسخ ناميده مىشوند . چنان‌كه در اول بعثت مسلمانان دستور داشتند كه با اهل كتاب با مسالمت بسر برند چنان‌كه مى\r\n\r\n\r\n","description":"","footnote":"\r\n( 1 ) . ترجمه تفسير الميزان 1 / 377 ؛ 4 / 435 ؛ قرآن در اسلام : 48 - 50 .\r\n( 2 ) . سوره حج : 52 .\r\n( 3 ) . سوره نحل : 101 .\r\n","page_name":" 379 ","page_number":379},
  {"content":"\r\n\r\nفرمايد :  فَاعْفُوا وَ اصْفَحُوا حَتَّى يَأْتِيَ اللَّهُ بِأَمْرِهِ  « 1 » و پس از چندى آيه قتال آمد و به حكم مسالمت خاتمه داد ، چنان‌كه مىفرمايد :  قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ  « 2 » .\r\nبه هرحال منظور از نسخ در آيه  ما نَنْسَخْ مِنْ آيَةٍ  اين است كه نسخ باعث نمىشود كه خود آيت نسخ شده به كلى از عالم هستى نابود گردد ، بلكه حكم در آن عمرش كوتاه است ، چون به وضعى وابسته است كه با نسخ ، آن صفت از بين مىرود .\r\nو آن صفت ، صفت آيت و علامت بودن است ، پس خود اين صفت به ضميمه تعليل ذيلش كه مىفرمايد :  أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ  به ما مىفهماند كه مراد از نسخ ، از بين بردن اثر آيت ، از جهت آيت بودنش مىباشد ، يعنى از بين بردن علامت بودنش ، با حفظ اصلش ، پس با نسخ ، اثر آن آيت از بين مىرود اما خود آن باقى است ، حال اثر آن يا تكليف است و يا چيزى ديگر .\r\nو اين معنا از پهلوى هم قرار گرفتن نسخ و نسيان به خوبى استفاده مىشود ، چون كلمه  نُنْسِها  از مصدر انساء است ، كه به معناى از ياد ديگران بردن است ، هم‌چنان‌كه نسخ به معناى از بين بردن عين چيزى است ، پس معناى آيه چنين مىشود كه ما عين يك آيت را به كلى از بين نمىبريم ، و يا آن‌كه\r\n\r\n\r\n","description":"","footnote":"\r\n( 1 ) . سوره بقره : 109 .\r\n( 2 ) . سوره توبه : 29 .\r\n","page_name":" 380 ","page_number":380},
  {"content":"\r\n\r\nيادش را از دل‌هاى شما نمىبريم ، مگر آن‌كه آيتى بهتر از آن و يا مثل آن مىآوريم .\r\nالبته حقيقت نسخى كه در ميان ما دائر است اين است كه نظر به مصلحتى ، حكمى را وضع كرده ، مورد عمل قرار دهند و پس از چندى به خطا و اشتباه خود پى برده و حكم اوّلى را الغاء و حكم ديگرى را جايگزين آن سازند .\r\nنسخ به اين معنى را ، كه ملازم جهل و خطا است ، نمىشود به خداى متعال كه جهل و خطا به ساحت پاكش راه ندارد نسبت داد و چنين حكمى در قرآن مجيد ، كه در ميان آياتش هيچ‌گونه اختلافى نيست ، وجود ندارد .\r\nبلكه نسخ در قرآن مجيد بيان انتهاء زمان اعتبار حكم منسوخ است به اين معنى كه مصلحت جعل و وضع حكم اوّلى مصلحتى محدود و موقت باشد و طبعا اثرش نيز ، كه حكم است ، محدود و موقت در مىآيد و پس از چندى ، حكم دومى پيدا شده و خاتمه يافتن مدت اعتبار حكم اوّلى را اعلام كند .\r\nو نظر به اين‌كه قرآن مجيد در مدت بيست و سه سال تدريجا نازل شده ، اشتمالش به چنين احكامى كاملا قابل تصور است .\r\nو البته وضع حكم موقت در جايى كه هنوز مقتضى حكم ثابت تام نيست و پس از تماميت مقتضى تبديل نمودن آن به حكم ثابت اشكالى نخواهد داشت ، چنان‌كه از قرآن مجيد نيز در حكمت نسخ همان معنى استفاده مىشود . خداى متعال مىفرمايد :  وَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ \r\n\r\n","description":"","footnote":"","page_name":" 381 ","page_number":381},
  {"content":"\r\n\r\n  قالُوا إِنَّما أَنْتَ مُفْتَرٍ بَلْ أَكْثَرُهُمْ لا يَعْلَمُونَ قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا وَ هُدىً وَ بُشْرى لِلْمُسْلِمِينَ   « 1 » .\r\n\r\nپنج نكته پيرامون نسخ\r\nاوّل : نسخ تنها مربوط به احكام شرعى نيست ، بلكه در تكوينيات « 2 » نيز هست .\r\nدوم : نسخ همواره دو طرف مىخواهد ، يكى ناسخ « 3 » و يكى منسوخ ، و با يك طرف فرض ندارد .\r\nسوم : ناسخ آنچه را كه منسوخ از كمال و يا مصلحت دارد ، واجد است .\r\nچهارم : ناسخ از نظر صورت با منسوخ تنافى دارد ، نه از نظر مصلحت ، چون ناسخ نيز مصلحتى دارد ، كه جايگزين مصلحت منسوخ است ، پس تنافى و تناقض كه در ظاهر آن‌دو است ، با همين مصلحت مشترك كه در آن دو است ، بر طرف مىشود ، پس اگر پيغمبرى از دنيا برود ، و پيغمبرى ديگر مبعوث شود ، دو مصداق از آيت خدا هستند كه يكى ناسخ ديگرى است .\r\nاما از دنيا رفتن پيغمبر اول كه خود برطبق جريان ناموس طبيعت است كه افرادى به دنيا آيند ، و در مدتى معين روزى بخورند و سپس هنگام فرارسيدن اجل از دنيا بروند . و اما آمدن پيغمبرى ديگر و نسخ احكام دينى آن پيغمبر ، اين نيز برطبق مقتضاى اختلافى است كه در دوره‌هاى بشريت است ، چون بشر رو\r\n\r\n\r\n","description":"","footnote":"\r\n( 1 ) . سوره نحل : 102 .\r\n( 2 ) . نسخ در تكوينيات همان بداء است .\r\n( 3 ) . مرحوم آيت اللّه سيد عبد الأعلى سبزوارى رحمه اللّه مىنويسد : لا يخفى أن الناسخ هو اللّه تعالى و يطلق على الدليل مجازا . مواهب الرحمان في تفسير القرآن : 1 / 385 .\r\n","page_name":" 382 ","page_number":382},
  {"content":"\r\n\r\nبه تكامل است و بنابراين وقتى يك حكم دينى به وسيله حكمى ديگر نسخ مىشود ، از آنجا كه هردو مشتمل بر مصلحت است و علاوه بر اين حكم پيامبر دوم براى مردم پيامبر اول صلاحيت ندارد ، بلكه براى آنان حكم پيغمبر خودشان صالح‌تر است و براى مردم دوران دوم حكم پيامبر دوم صالح‌تر است ، لذا هيچ تناقضى ميان اين احكام نيست .\r\nو همچنين اگر ما ناسخ و منسوخ را نسبت به احكام يك پيغمبر بسنجيم ، مانند حكم عفو در ابتداى دعوت اسلام كه مسلمانان عده‌اى داشتند و عده‌اى نداشتند و چاره‌اى جز اين نبود كه ظلم و جفاى كفار را ناديده بگيرند و ايشان را عفو كنند و حكم جهاد بعد از شوكت و قوت يافتن اسلام و پيدايش رعب در دل كفار و مشركين كه حكم عفو در آن‌روز به خاطر آن شرائط مصلحت داشت و در زمان دوم مصلحت نداشت و حكم جهاد در زمان دوم مصلحت داشت ، ولى در زمان اول نداشت .\r\nپنجم : نسبت ناسخ و منسوخ غير از نسبتى است كه ميانه عام و خاص و مطلق و مقيد ، و مجمل و مبين است ، براى اين‌كه تنافى ميانه ناسخ و منسوخ بعد از انعقاد ظهور لفظ است ، به اين معنا كه ظهور دليل ناسخ در مدلول خودش تمام است و با اين حال دليل ديگر بر ضد آن مىرسد كه آن‌هم ظهورش در ضديت دليل منسوخ تمام است ، آن‌گاه رافع اين تضاد و تنافى ، حكمت و مصلحتى است كه در هردو هست .\r\nبه خلاف عام و خاص ، و مطلق و مقيد ، و مجمل و مبين ، كه ظهور دليل عام و مطلق و مجمل ، قبل از جستجو از دليل مخصّص و مقيّد و مبيّن ، ظهورى تمام نيست ، و وقتى دليل مخصص پيدا شد ، با قوتى كه در ظهور\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nلفظى آن هست ، دليل عام را تخصيص مىزند ؛ و همچنين وقتى دليل مقيد پيدا شد ، با قوت ظهور لفظيش دليل مطلق را تفسير مىكند ؛ و نيز وقتى دليل مبين پيدا شد ، با قوت ظهورش بيانگر دليل مجمل مىشود كه تفصيل آن در فن اصول فقه بيان شده است .\r\n\r\nسياق و لحن مخصوص آيات منسوخه\r\nآيات منسوخه نوعا لحنى دارند كه به‌طور اشاره مىفهمانند كه به زودى نسخ خواهند شد و حكم در آن براى ابد دوام ندارد ، مانند آيه :  فَاعْفُوا وَ اصْفَحُوا حَتَّى يَأْتِيَ اللَّهُ بِأَمْرِهِ  « 1 » كه به روشنى مىفهماند حكم عفو و گذشت دائمى نيست و به زودى حكمى ديگر مىآيد ، كه بعدها به صورت حكم جهاد آمد .\r\nو مانند حكم زنان بدكاره كه فرموده :  فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ أَوْ يَجْعَلَ اللَّهُ لَهُنَّ سَبِيلًا  « 2 » كه باز به وضوح مىفهماند حكم حبس موقتى است ، و همين‌طور هم شد و آيه شريفه با آيه تازيانه زدن به زناكاران نسخ گرديد ، پس جمله :  حَتَّى يَأْتِيَ اللَّهُ بِأَمْرِهِ  در آيه اوّل و جمله  أَوْ يَجْعَلَ اللَّهُ لَهُنَّ سَبِيلًا  در آيه دوم خالى از اين اشعار نيستند كه حكم آيه موقتى است و به زودى دستخوش نسخ خواهند شد .\r\n\r\nنسخ قرآن به خبر واحد\r\n\r\n\r\n","description":"","footnote":"\r\n( 1 ) . سوره بقره : 109 .\r\n( 2 ) . سوره نساء : 15 .\r\n","page_name":" 384 ","page_number":384},
  {"content":"\r\n\r\nچنين نسخى از اصل باطل است ، به خاطر اين‌كه مخالف اخبار متواتره‌اى است كه دستور مىدهد براى تشخيص روايت صحيح از غير صحيح ، آن را عرضه بر كتاب كنيد ، اگر مخالف كتاب بود به ديوارش بزنيد ، و به كتاب مراجعه كنيد « 1 » .\r\n\r\nنسخ و حكمت آن\r\n وَ إِذا بَدَّلْنا آيَةً مَكانَ آيَةٍ وَ اللَّهُ أَعْلَمُ بِما يُنَزِّلُ قالُوا إِنَّما أَنْتَ مُفْتَرٍ بَلْ أَكْثَرُهُمْ لا يَعْلَمُونَ \r\nاين آيه اشاره به مساله نسخ ، و حكمت آن مىكند ، و پاسخى است از تهمتى كه به رسول خدا صلّى اللّه عليه و آله مىزدند و از افترايى كه به خدا مىبستند . و ظاهر سياق آيات اين است كه گويندگان اين حرف‌ها مشركين بوده‌اند ، هرچند كه يهوديان هم در انكار نسخ همان نظريه را دارند ، احتمال هم دارد كه مشركين اين حرف را از يهوديان گرفته باشند ، چون درباره نبوت نبى اكرم صلّى اللّه عليه و آله خيلى به يهودىها مراجعه مىكردند .\r\n\r\n\r\n","description":"","footnote":"\r\n( 1 ) . مرحوم شيخ طوسى قدّس سرّه مىنويسد : ذهب المتكلمون بأجمعهم من المعتزلة و غيرهم و جميع أصحاب أبي حنيفة و مالك إلى أنّ نسخ القرآن بالسنة المقطوع بها جائز و اليه ذهب سيدنا المرتضى رحمه اللّه . و ذهب الشافعي و طائفة من الفقهاء إلى أنّ ذلك لا يجوز . و هو الذي اختاره شيخنا أبو عبد اللّه رحمه اللّه . و لا خلاف بين أهل العلم انّ القرآن لا ينسخ باخبار الآحاد الا أن من أجاز نسخ القرآن بالسنة المقطوع بها ، يقول : كان يجوز نسخه أيضا باخبار الآحاد و لكن المشروع منع منه ، و هو الاجماع على أنّ خبر الواحد لا ينسخ به القرآن ، و الا كان ذلك جائزا . عدة الأصول : 2 / 543 - 544 .\r\n","page_name":" 385 ","page_number":385},
  {"content":"\r\n\r\n وَ إِذا بَدَّلْنا آيَةً مَكانَ آيَةٍ  راغب در مفردات گفته : ابدال و تبديل و تبدل و استبدال همه به معناى اين است كه چيزى را در جاى چيز ديگرى قرار دهى ، و اين اعم از معناى كلمه « عوض » است ، چون عوض در معنايش اين نكته نفهته كه آنچه مىگيرى در مقابل آنچه مىدهى ملك تو گردد ، ولى تبديل گاهى تغييرى را افاده مىكند كه بدلش به آدمى برنگردد ، مانند آيه  فَبَدَّلَ الَّذِينَ ظَلَمُوا قَوْلًا غَيْرَ الَّذِي قِيلَ لَهُمْ  آنهايى كه ستمگر بودند حرف را به غير آنچه دستور يافته بودند تبديل كردند تا آنجا كه مىفرمايد :  فَمَنْ بَدَّلَهُ بَعْدَ ما سَمِعَهُ ،  و نيز خداى تعالى فرموده :  وَ إِذا بَدَّلْنا آيَةً مَكانَ آيَةٍ  و نيز فرموده :\r\n وَ بَدَّلْناهُمْ بِجَنَّتَيْهِمْ جَنَّتَيْنِ  و نيز فرموده :  ثُمَّ بَدَّلْنا مَكانَ السَّيِّئَةِ الْحَسَنَةَ . \r\nپس تبديل به معناى تغيير ، مخالف با تبديل به معناى معروفش است ، زيرا در تبديل به معنى تغيير مفعول اول ماخوذ و مطلوب است ، به خلاف تبديل به معناى معروف ، پس در جمله  وَ إِذا بَدَّلْنا آيَةً مَكانَ آيَةٍ  معنا اين است كه ما آيه‌ى دومى را به جاى آيه‌ى اولى بگذاريم و آن را باقى بداريم ، چون مطلوب است .\r\nو جمله  وَ اللَّهُ أَعْلَمُ بِما يُنَزِّلُ  كنايه از اين است كه حق هيچ‌وقت از مورد خود تجاوز نمىكند ، و آن آيه‌اى كه خدا نازل مىكند سزاوار و شايسته به نازل شدن است ، و خدا از اينان كه اعتراض مىكنند داناتر است به آنچه كه نازل مىكند ، بنابراين ، جمله مورد بحث جمله حاليه است .\r\nو اين‌كه فرمود :  قالُوا إِنَّما أَنْتَ مُفْتَرٍ  نقل كلامى است كه مشركين به رسول خدا صلّى اللّه عليه و آله گفته و او را متهم كرده بودند به اين‌كه تو از دروغ به خدا افتراء\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nبسته‌اى ، چون عوض كردن حرف و تبديل كردن يك آيه بعد از آن‌كه آمده است از ساحت پروردگار به دور است .\r\nمشركين در اين سخن خود تاكيد هم داشته‌اند ، زيرا با اين‌كه مىتوانستند بگويند تو در اين تبديل آيه ، افتراء بسته‌اى چنين نگفتند ، بلكه به صورت اسم فاعل كه دلالت بر دوام و استمرار دارد اداء كرده گفتند : تو افتراء زنى . تازه همين مطلب را باز طور ديگرى گفتند ، يعنى با آوردن كلمه « انما » فهماندند كه جز افتراء زدن كار ديگرى ندارى ، و باز براى بيشتر تاكيد كردن مطلب ، گفتار خود را به صورت جمله اسميه آورده و او را مفترى خواندند ، و منظورشان اين بود كه او را در خصوص مساله تبديل آيه ، مفترى جلوه دهند ، آن‌وقت از آن‌جايى كه خود آن جناب هميشه گوشزد كرده بود كه تمامى آيات قرآنش از ناحيه خدا است ، نتيجه بگيرند كه پس تمامى حرف‌هايش افتراى به خداست ، در نتيجه پس او جز افتراء ، كار ديگر و حرف ديگرى ندارد .\r\nو در جمله  بَلْ أَكْثَرُهُمْ لا يَعْلَمُونَ  منظور اكثر مشركين است كه آن جناب را متهم كرده بودند به اين‌كه مفترى است ، و مىخواهد بفرمايد اين اكثر ، حقيقت حال را نمىدانند ، و نمىفهمند كه حكمت تبديل آيه چيست ، و به‌زودى در جواب آن برايشان معلوم مىشود كه احكام الهى تابع مصالح بندگان است پاره‌اى از اين مصالح بر حسب تغير اوضاع و احوال و زمانها تبدل مىپذيرد ، در نتيجه حكم خدا هم تغيير پيدا مىكند ، و حكم ديگرى كه مصلحت تازه‌اى دارد جعل مىشود .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nپس بيشتر اين مشركين از اين مساله غافل‌اند ، تنها اقليتى از آنها هستند كه بر اين حقيقت وقوف دارند ، البته آن‌هم وقوف اجمالى ، البته همان‌ها هم به جهت ديگرى زير بار نمىروند ، و آن استكبار و عناد با حق است كه حرف‌هايى را بدون اين‌كه رعايت جانب حق را بكنند مىزنند .\r\n\r\nنزول آيات ناسخ ، ايمان مؤمنين را تثبيت مىكند\r\n قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ لِيُثَبِّتَ الَّذِينَ آمَنُوا وَ هُدىً وَ بُشْرى لِلْمُسْلِمِينَ . \r\nدر جمله  لِيُثَبِّتَ الَّذِينَ آمَنُوا  « تثبيت » به معناى تحكيم ثبات و تاكيد آن است به اين‌كه ثباتى بعد از ثبات ديگر بر آنان القاء كند . گويا ايشان با ايمان به خدا و رسول و روز جزا بر حق ثابت شده‌اند ، و به خاطر تجدد حكم براساس تجدد مصلحت خداوند ثبات ديگرى به ايشان مىدهد و نمىگذارد از اين جهت ثبات اولشان دستخوش ضعف گردد و كارهايى برطبق حكم سابق انجام دهند كه با مصلحت امروز سازگارى ندارد ، زيرا اين مطلب پرواضح است كه وقتى كسى مامور شود راهى را به خاطر مصلحتى كه تا مدتى دارد سلوك كند ، و مامور ، باايمانى كه به آخر دارد شروع كند به سلوك آن راه و پس از پيمودن قطعه‌اى از آن ، مطابق آنچه كه آمرش دستور داده از سرعت و كندى و در شب و روز ناگهان مصلحت مذكور وجهه‌اش دگرگون گشته و عمل به نحو سابق ، ديگر بىمصلحت شده و به نحوى جديد داراى مصلحت گردد ، و در اين فرض اگر آمر كه راهنماى اوست او را خبر ندهد ، و هم‌چنان امر سابق خود را دنبال كند و بترسد كه اگر به عامل بگويد ، مصلحت تغيير كرده امتثال نكند ، همين راهنمايى نكردن او ايمان وى را سست نموده به كلى ياغى\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nمىگردد ، و اما اگر بگويد امر تازه و امتثال به نحو تازه داراى مصلحت است نه به نحو سابق ايمان عامل بيشتر و ثباتى بر ثبات قبليش اضافه مىشود ، پس اين‌كه قرآن كريم مشتمل بر نسخ و تجديد حكم بر حسب تجدد مصالح مىباشد باعث تثبيت كسانى است كه ايمان آورده‌اند ، و ثباتى بر ثبات آنان مىافزايد ، و مقصود از مسلمين در جمله  وَ هُدىً وَ بُشْرى لِلْمُسْلِمِينَ  كسانى هستند كه تسليم حكم خداى تعالى هستند و اعتراض و چون‌و چرايى ندارند ، پس آيه ناسخ براى اين گونه افراد ارائه طريق و بشارت به سعادت و جنت است ، و اگر آثار آن را از هم جدا نموده تثبيت را به مؤمنين و هدايت و بشرى را به مسلمين اختصاص داده ، براى اين است كه ميان ايمان و اسلام فرق هست ، ايمان كار قلب است و سهمش از آثار نسخ تثبيت در علم و اذعان است ، و اسلام مربوط به ظاهر عمل و مرحله جوارح بدن است و نصيبش اهتداء به عمل واجب و بشارت به نتيجه آن يعنى بهشت .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n\r\nخط و اعراب قرآن مجيد « 1 »\r\nقرآن مجيد در زمان پيغمبر اكرم صلّى اللّه عليه و آله و قرن‌هاى اول و دوم با خط كوفى استنساخ مىشد و ابهام خط كوفى ، پيدايش سازمان حفظ و روايت و قرائت را ايجاب مىكرد در عين حال اشكال ابهام به طور كليت و عموم حل نمىشد و تنها حفاظ و روات بودند كه تلفظ صحيح قرآن را آشنا بودند و براى هركسى كه مصحف را باز مىكرد قرائت صحيح ، آسان نبود .\r\nاز اين‌رو در اواخر قرن اول هجرى ابو الاسود دئلى از اصحاب على عليه السّلام كه به راهنمايى آن حضرت دستور زبان عربى را نوشته بود ، به امر عبد الملك خليفه اموى ، نقطه‌گذارى حروف را بنا گذاشت و به اين ترتيب ، ابهام خط تا اندازه‌اى رفع شد .\r\nولى باز مشكل ابهام تا حدى باقى ماند . تا اين‌كه خليل بن احمد نحوى معروف ، كه واضع علم عروض بود ، اشكالى براى كيفيات تلفظ حروف وضع كرد : مد ، تشديد ، فتحه ، كسره ، ضمه ، سكون ، تنوين منضم به يكى از حركات سه‌گانه ، روم ، اشمام . و به اين نحو ابهام تلفظ رفع شد .\r\n\r\n\r\n","description":"","footnote":"\r\n( 1 ) . قرآن در اسلام : 147 .\r\n","page_name":" 390 ","page_number":390},
  {"content":"\r\n\r\n\r\nقرائت قرآن و حفظ و روايت آن « 1 »\r\nدر زمان حيات پيغمبر اكرم صلّى اللّه عليه و آله جمعيت متشكلى در مدينه به قرائت قرآن و تعليم و تعلم آن اشتغال داشتند ، آيات قرآن را كه تدريجا نازل مىشد از زبان پيغمبر اكرم صلّى اللّه عليه و آله استماع مىكردند و گاهى در پيشش خوانده ، به وى عرض مىكردند .\r\nعده‌اى مسؤليت تعليم و آموزش را برعهده داشتند و كسانى كه از ايشان اخذ مىكردند ، كيفيت قرائت خود را در شكل روايت به استاد خود اسناد مىدادند و غالبا به حفظ آنچه اخذ كرده بودند مىپرداختند .\r\nو البته وضع موجود نيز چنين حفظ و روايتى را اقتضا مىكرد ، زيرا از يك طرف خطى كه آن‌روز براى كتاب دائر بود خط كوفى بود كه نقطه و اعراب نداشت و هركلمه را با اشكال مختلف قرائت مىشد . و از طرف ديگر عامه مردم بىسواد بودند ، زيرا راهى جز حفظ و روايت براى ضبط كلام نداشتند و همين روش سنتى شد كه براى اعصار آينده نيز به يادگار ماند .\r\n\r\nطبقات قراء\r\nنخستين طبقه از طبقات قراء ، همان صحابه را شمرده‌اند كه در عهد پيغمبر اكرم صلّى اللّه عليه و آله به تعليم و تعلم آن اشتغال داشتند و جمعى از ايشان همه قرآن\r\n\r\n\r\n","description":"","footnote":"\r\n( 1 ) . قرآن در اسلام : 137 - 145 .\r\n","page_name":" 391 ","page_number":391},
  {"content":"\r\n\r\nرا جمع كرده بودند ، و از آن جمله زنى است به نام او ورقه دختر عبد اللّه بن حارث .\r\nو چنان‌كه بعضى از علماء گفته‌اند : چند تن از اين طبقه به تعليم قرائت قرآن شهرت داشتند : على عليه السّلام و عثمان و ابى بن كعب و زيد بن ثابت و عبد اللّه بن مسعود و ابو موسى اشعرى .\r\nطبقه دوم شاگردان طبقه اول ، كه عموما از تابعين مىباشند . معروفين‌شان كه در شهرهاى مكه و مدينه و كوفه و بصره و شام - يعنى شهرهايى كه مصاحف عثمانى در آنها بود - حوزه‌هاى قرائت داشتند و به تعليم قرآن مىپرداختند اين افراد بودند :\r\nدر مكه عبيد بن عمير و عطاء بن ابى رياح و طاوس و مجاهد و عكرمه و ابن ابى مليكه ؛ در مدينه ابن مسيب و عروه و سالم و عمر بن عبد العزيز و عطاء بن يسار و معاذ قارى و عبد اللّه بن اعرج و ابن شهاب زهرى و مسلم بن جندى و زيد بن اسلم ؛ در كوفه علقمه و اسود و مسروق و عبيده و عمرو بن شرحبيل و حارث قيس و ربيع بن خثيم و عمرو بن ميمون و ابو عبد الرحمن سلمى و زر بن حبيش و سعيد بن جبير و نخعى و شعبى ؛ در بصره ابو عاليه و ابو رجاء و نصر بن عاصم و يحيى بن يعمر و حسن بصرى و ابن سيرين و قتاده و در شام مغيرة بن ابى شهاب از اصحاب عثمان و خليفه بن سعد از اصحاب ابو درداء صحابى .\r\nطبقه سوم كه در نيمه‌ى اول قرن دوم مىزيستند جماعتى از مشاهير ائمه قرائت كه از طبقه دوم اخذ كرده‌اند :\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nدر مكه عبد اللّه بن كثير ( يكى از قراء سبعه ) و حميد بن قيس اعرج و محمد ابى محيصن ؛ در مدينه ابو جعفر يزيد بن قعقاع و شبية بن نصاح و نافع بن نفيم ( از قراء سبعه ) ؛ در كوفه يحيى بن وثاب و عاصم بن ابى النجود ( يكى از قراء سبعه ) سليمان اعيش و حمزه ( يكى از قراء سبعه ) و كسائى ( يكى از قراء سبعه ) ؛ در بصره عبد اللّه بن ابى اسحق و عيسى بن عمر و ابو عمرو بن علاء ( يكى از قراء سبعه ) و عاصم جحدرى و يعقوب حضرمى ؛ و در شام عبد اللّه بن عامر ( يكى از قراء سبعه ) و عطية بن قيس كلابى و اسماعيل بن عبد اللّه بن مهاجر و يحيى بن حارث و شريح بن يزيد حضرمى .\r\nطبقه چهارم شاگردان و روات طبقه سوم مىباشند مانند ابن عياش و حفص و خلف .\r\nاين طبقه ، طبقه اهل بحث و تأليف است و چنان‌كه گفته‌اند اول كسى كه در قرائت به تأليف پرداخت ابو عبيد قاسم بن سلام است ، پس از آن احمد بن جبير كوفى ، پس از آن اسماعيل بن اسحاق مالكى از اصحاب قالون راوى ، پس از آن ابو جعفر ابن حرير طبرى ، پس از آن داجونى و پس از آن مجاهد .\r\nپس از اينان دامنه بحث و تحقيق وسيعتر شده ، كسانى مانند دانى و شاطبى كتب و رسائل بىشمار - نظما و نثرا - نوشتند .\r\n\r\nقراء سبعه\r\nهفت تن از قراء طبقه سوم در ميان مردم شهرت بسزايى به دست آورده ، مرجعيتى پيدا كرده كه ديگران را تحت الشعاع قرار داد و همچنين روات اينان با اين‌كه بسيار بودند در هركدام دو راوى از ميان روات تعين به دست آوردند .\r\nقراء سبعه و راويان‌شان به ترتيب زيرين ميباشند .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nاول ابن كثير مكى كه راويان وى به يك واسطه قنبل و بزى مىباشند .\r\nدوم نافع مدنى و راويان وى قالون و ورش مىباشند .\r\nسوم عاصم كوفى و راويان وى ابو بكر شعبة بن عياش و حفص مىباشند و قرآنى كه امروزه در ميان مردم دائر است مطابق قرائت عاصم است به روايت حفص .\r\nچهارم حمزه كوفى و راويان وى به يك واسطه خلف و خلاد هستند .\r\nپنجم كسائى كوفى و راويان وى دورى و ابو الحارث مىباشند .\r\nششم ابو عمرو بن علاء بصرى و راويان وى به يك واسطه دورى وسوسى مىباشند .\r\nهفتم ابن عامر و راويان وى با يك واسطه هشام و ابن ذكوان مىباشند .\r\nدر اين ميان سه قرائت ديگر هم شهرت يافتند ، ولى نه در حد شهرت قرائت قراء سبعه . كه اين سه قرائت عبارت‌اند از ابو جعفر و يعقوب و خلف .\r\nالبته قرائت‌هاى ديگرى نيز نقل شده ، مانند قرائت‌هايى كه به طور متفرقه از اصحاب رسيده و همچنين قرائت‌هاى شاذ كه مورد اعتنا قرار نگرفته‌اند و همچنين قرائت‌هايى متفرقه از ائمه اهل بيت عليهم السّلام روايت شده ولى روايت‌هايى ديگر از ايشان رسيده كه امر به اتباع قرائت‌هاى مشهور مىنمايد .\r\nجمهور علماء عامه ، قرائات سبع را متواتر ميدانند و حتى جماعتى روايت نبوى معروف « نزل القرآن على سبعة احرف » را به قرائات سبع تفسير كرده‌اند و برخى از علماء شيعه نيز به اين قول تمايل كرده‌اند ، ولى جمعى تصريح كرده اند كه قرائات سبع مشهورند نه متواتر .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nزركشى در كتاب برهان گويد : حق اين است كه اين قرائت‌هاى هفتگانه از قراء سبعه به‌طور تواتر بما رسيده است ، ولى تواتر آنها از پيغمبر اكرم صلّى اللّه عليه و آله مورد نظر و تامل است ، زيرا سندهاى قراء سبعه به اين قرائتها در كتاب قرائت موجود است و همه اين اسناد از قبيل نقل واحد از واحد مىباشد « 1 » .\r\nو مكى در كتاب خود مىگويد : هركه گمان برد كه قرائت اين قراء - مانند نافع و عاصم - همان هفت حرف است كه در حديث نبوى آمده ، دچار غلط فاحشى گرديده زيرا لازمه اين گمان اين است كه قرائت غير اين هفت قارى از پيشوايان ، قرائت قرآن نباشد و اين خطاء بزرگى است ، زيرا قدماء علما كه قراءت‌ها را جمع كرده تأليف نموده‌اند - مانند ابو عبيد قاسم بن سلام و ابو حاتم سجستانى و ابو جعفر طبرى و اسماعيل قاضى - چندين برابر اين هفت قارى را ذكر كرده‌اند .\r\nدر أواخر قرن دوم هجرى ، مردم بصره قرائت ابو عمر و يعقوب را معمول مىداشتند و در كوفه قرائت حمزه و عاصم و در شام قرائت ابن عامر و در مكه قرائت ابن كثير و در مدينه قرائت نافع دائر بوده و زمانى به همين حال بودند تا در أواخر قرن سوم هجرى ، ابن مجاهد اسم يعقوب را برداشت و نام كسائى را به جاى وى گذاشت .\r\nو سبب اين‌كه مردم به غير از قراء سبعه - با اين‌كه مانند ايشان يا بهتر از ايشان در ميان قراء بسيار بوده - اعتنا نكرده به قرائت ايشان روى آوردند اين بود كه روات ائمه بسيار زياد شدند و همت‌ها از ضبط اين‌همه روايات قرائت\r\n\r\n\r\n","description":"","footnote":"\r\n( 1 ) . البرهان فى علوم القرآن : 1 / 319 .\r\n","page_name":" 395 ","page_number":395},
  {"content":"\r\n\r\nكوتاه شد ، بس بنابراين شد كه چند نفر از كسانى كه قرائت‌شان با رسم خط مصحف موافق و از جهت ضبط و حفظ آسان‌تر است انتخاب كنند .\r\nاز اين‌روى با رعايت عدد مصاحف پنجگانه ، كه عثمان به شهرهاى مكه و مدينه و كوفه و بصره و شام فرستاده بود ، از اين پنج شهر ، پنج قارى انتخاب كرده ، قرائت‌شان را معمول داشتند .\r\nچنان‌كه ابن جبير در كتابى كه مانند ابن مجاهد در قرائات نوشته ، از قراء سبعه فقط پنج نفر را از پنج شهر ذكر نموده است .\r\nپس از آن ابن مجاهد و ديگران با توجه به خبر ديگرى كه به موجب آن عثمان دو مصحف ديگر به يمن و بحرين فرستاده و عدد مصاحف عثمانى هفت تا است ، هفت نفر از قراء را انتخاب نمودند . و چون از مصحف‌هايى كه به يمن و بحرين فرستاده شده ، اطلاعى در دست نيست ، دو نفر از قراء كوفه را براى تكميل عدد تعيين نموده و بدين ترتيب عدد قراء هفت شد .\r\nاتفاقا اين عدد با عددى كه در روايت نبوى « نزل القرآن على سبعه احرف » ذكر شده ، مطابقت پيدا كرد و به دست كسانى افتاد كه از اصل قضيه بىاطلاع بودند ، ناچار گمان بردند كه مراد از هفت حرف كه پيغمبر اكرم صلّى اللّه عليه و آله فرموده همان هفت قرائت مىباشد .\r\nبه هرحال قرائت قابل اعتماد آن است كه سند روايتش صحيح و با قواعد عربيت موافق و با رسم خط مصحف مطابق باشد « 1 » .\r\nو قراب در مثانى مىگويد : در اين‌كه بايد به قرائت هفت نفر از قراء تمسك بجوييم نه ديگران ، نه اثرى هست و نه سنتى ، بلكه بعضى از متاخرين\r\n\r\n\r\n","description":"","footnote":"\r\n( 1 ) . الاتقان : 1 / 82 .\r\n","page_name":" 396 ","page_number":396},
  {"content":"\r\n\r\nاين هفت قرائت را جمع‌آورى كردند و انتشار پيدا كرد ، آن‌گاه اين توهم پيش آمد كه غير آنها را نمىشود خواند ، در حالى كه كسى چنين سخنى نگفته است .\r\n\r\n","description":"","footnote":"","page_name":" 397 ","page_number":397},
  {"content":"\r\n . \r\n","description":"","footnote":"","page_name":" 398 ","page_number":398},
  {"content":"\r\n\r\n\r\nمنابع و مآخذ\r\n\r\n","description":"","footnote":"","page_name":" 399 ","page_number":399},
  {"content":"\r\n . \r\n","description":"","footnote":"","page_name":" 400 ","page_number":400},
  {"content":"\r\n\r\nمنابع و مآخذ\r\n* الاتقان فى علوم القرآن ، عبد الرحمن سيوطى ، تحقيق سعيد مندوب ، بيروت : دار الفكر ، 1416 ه : اول .\r\n* تدوين المصحف الشريف ، محمّد باقر ملكيان ، تهران : اسوه ، 1388 ش : أوّل .\r\n* التمهيد فى علوم القرآن ، محمّد هادى معرفت ، قم : تمهيد ، 1387 ش : اوّل . مناهل العرفان .\r\n* در محضر علامه طباطبايى ، تأليف محمّد حسين رخ‌شاد ، قم :\r\nنهاوندى ، 138 ش : اول .\r\n* عدة الاصول ، أبو جعفر محمّد بن حسن طوسى ، تحقيق محمد رضا أنصارى قمى ، 1417 ه : اول .\r\n* قرآن در اسلام ، سيد محمّد حسين طباطبايى ، قم : دفتر انتشارات اسلامى ، 1379 ش : دهم .\r\n* مباحث في علوم القرآن ، مناع القطان ، مكتبه معارف ، 1421 ه : سوم .\r\n* المنهج الصحيح فى تفسير القرآن نگاشته عبد النبى مهدى ، تهران :\r\nمنير ، 1385 ش : اوّل .\r\n* مواهب الرحمن ، سيد عبد الاعلى سبزوارى ، بيروت : موسسه اهل بيت عليهم السّلام ، 1409 ه : دوم .\r\n* مهر تابان ، نگاشته مرحوم آيت اللّه سيد محمّد حسين تهرانى ، قم : باقر العلوم .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n* الميزان فى تفسير القرآن ، سيد محمّد حسين طباطبايى ، ترجمه محمّد باقر موسوى همدانى ، قم : دفتر انتشارات اسلامى ، 1374 ش :\r\nپنجم .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nفهرست مطالب\r\n\r\n","description":"","footnote":"","page_name":" 403 ","page_number":403},
  {"content":"\r\n . \r\n","description":"","footnote":"","page_name":" 404 ","page_number":404},
  {"content":"\r\n\r\nفهرست مطالب\r\nاهداء 5\r\nمقدّمه 7\r\nتعريف علوم قرآن 9\r\nتاريخ علوم قرآن 12\r\nارزش قرآن در ميان مسلمانان 21\r\nوحى 29\r\nمعنا و موارد استعمال كلمه وحى 29\r\nچگونگى دريافت وحى به وسيله قلب 33\r\nوجوهى در تفسير انزال وحى بر قلب پيامبر صلّى اللّه عليه و آله 37\r\nاعتقاد عمومى مسلمانان در وحى قرآن 40\r\nنظر نويسندگان امروز درباره وحى و نبوت 41\r\nنظر قرآن مجيد درباره وحى و نبوت 43\r\nسخن قرآن در معنى وحى و نبوت 53\r\nمصونيت وحى از خطا 55\r\nناشناختگى حقيقت وحى براى ما 56\r\nكيفيت وحى قرآن مجيد 57\r\nاعجاز قرآن 60\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nتحدى قرآن به علم 66\r\nتحدى به كسى كه قرآن بر وى نازل شده 68\r\nتحدى قرآن كريم به أخبار غيبى 71\r\nتحدّى قرآن به اين‌كه اختلافى در آن نيست 74\r\nاشكال بر ادعاى عدم اختلاف در قرآن و پاسخ آن 76\r\nشبهه نسخ و اختلاف در قرآن 76\r\nتحدى قرآن به بلاغت 78\r\nنمونه‌هايى از معارضاتى كه با قرآن شده 80\r\nدو شبهه پيرامون اعجاز بلاغت قرآن 81\r\nقول به صرفه 82\r\nپاسخ به دو شبهه ياد شده 85\r\nپيشنهادهاى قرآن در تحدى 92\r\nعلت اختلاف موارد تحدى 96\r\nجمع و تأليف قرآن 105\r\nجمع قرآن مجيد در مصحف پس از رحلت پيامبر صلّى اللّه عليه و آله 107\r\nجمع‌بندى روايات تاليف قرآن 120\r\nروايات جمع قرآن و مسأله تحريف 123\r\nترتيب سور قرآن به دست صحابه 126\r\nتوقيفى نبودن ترتيب آيات قرآن 127\r\nمصونيت قرآن از تحريف 138\r\nقرآن عصر حاضر همان قرآن نازل بر پيامبر اسلام صلّى اللّه عليه و آله است 138\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nرواياتى دال بر عدم وقوع تحريف و تصرف در قرآن 144\r\nادله و وجوه براى اثبات عدم وقوع زياده و وقوع نقص و تغيير در قرآن 147\r\nاشكال بر ادله 151\r\nنزول قرآن 169\r\nفرق بين انزال و تنزيل و اشاره به وجه تسميه قرآن 169\r\nمراد از نزول قرآن در ماه رمضان و نقد و بررسى اقوال مختلف درباره تدريجى يا دفعى بودن نزول آن 170\r\nگفتارى در توجيه نزول قرآن در ماه رمضان 178\r\nاشكال بر اين گفتار 181\r\nحكمت نزول تدريجى و تفريق قرآن 187\r\nتقسيمات قرآن كريم 192\r\nعدم توقيفيت نام سور 198\r\nعدد سوره‌ها و آيات قرآن كريم 198\r\nترتيب سوره‌هاى قرآن كريم 201\r\nعلت ابتداء هرسوره به بسم اللّه 207\r\nاسباب نزول 209\r\nنقش آراء شخصى راويان و اختلاف مذاهب در نقل روايات اسباب نزول 210\r\nروشى صحيح در برخورد اسباب نزول 213\r\nشأن نزول عموميت و اطلاق آيات قرآنى را محدود نمىسازد 214\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nاصطلاح جرى 215\r\nروش تفسيرى و طبقات مفسرين 218\r\nمعنى تفسير و تاريخچه آن 218\r\nروش تفسيرى طبقات اول و دوم مفسرين و علل اختلاف در تفسير قرآن پس از رسول خدا صلّى اللّه عليه و آله 218\r\nروش تفسيرى محدثين 221\r\nروش متكلمين در تفسير قرآن و فرق تفسير و تطبيق 222\r\nروش فلاسفه مشاء و اشراقى و متصوفه در تفسير قرآن 223\r\nتفسير در قرن حاضر 225\r\nانحراف مشترك تمام مسلك‌هاى تفسيرى 227\r\nطريقه رسول خدا صلّى اللّه عليه و آله و ائمه اهل البيت عليهم السّلام در تفسير قرآن 235\r\nطبقات مفسرين 238\r\nمفسرين شيعه و طبقات آنها 241\r\nتفسير به رأى 244\r\nمنظور از تفسير به رأى 245\r\nأقوال در تفسير به رأى 248\r\nناهماهنگى و تنافى آيات در تفسير به رأى 256\r\nمراد از زدن بعض از قرآن به بعض ديگر 257\r\nدورى از علم اوصياء رسول اللّه صلّى اللّه عليه و آله باعث روى آوردن به تفسير به رأى شد 260\r\nمراد از تكلّم به رأى و قول به غير علم و ضرب بعض به بعض 263\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nتوهم : هر تفسيرى كه از كلمات صحابه و تابعين خارج باشد ، تفسير به رأى است 263\r\nشأن پيامبر صلّى اللّه عليه و آله تعليم كتاب و تسهيل فهم كلام الهى است 266\r\nمراد حديث ثقلين 270\r\nمحكم و متشابه 273\r\nگفتار در مساله محكم و متشابه 281\r\nاقوال مختلف در تفسير محكم و متشابه 282\r\nكلام راغب در محكم و متشابه 297\r\nاشكال به كلام راغب 301\r\nپيروى آيات متشابه منشأ بدعت‌ها 303\r\nچرا كتاب خدا مشتمل بر متشابه است 307\r\nطريقه و روش ائمه اهل بيت عليهم السّلام در تفسير متشابهات 330\r\nتأويل 333\r\nتأويل در لغت و اصطلاح 333\r\nاشكال بر اقوالى كه در توضيح تأويل بيان شد 338\r\nموارد استعمال تأويل در قرآن 345\r\nآيا كسى جز خدا تأويل قرآن را مىداند 352\r\nظاهر و باطن 362\r\nمراد از هفت حرف 366\r\nفلسفه استفاده قرآن مجيد از دو راه ظاهر و باطن 368\r\nحروف مقطعه 372\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nنظريه مختار درباره حروف مقطعه 375\r\nنسخ در قرآن 379\r\nپنج نكته پيرامون نسخ 382\r\nسياق و لحن مخصوص آيات منسوخه 384\r\nنسخ قرآن به خبر واحد 384\r\nنسخ و حكمت آن 385\r\nنزول آيات ناسخ ، ايمان مؤمنين را تثبيت مىكند 388\r\nخط و اعراب قرآن مجيد 390\r\nقرائت قرآن و حفظ و روايت آن 391\r\nطبقات قراء 391\r\nقراء سبعه 393\r\nمنابع و مآخذ 399\r\nفهرست مطالب 403\r\n\r\n\r\n","description":"","footnote":"","page_name":" 410 ","page_number":410}
  ]