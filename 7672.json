[
  {"content":"\r\n\r\nكامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء : ابو القاسم حالت\r\nجلد بيستم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ جلد بيست و ششم 
  ]\r\n\r\n533 وقايع سال پانصد و سى و سوم هجرى قمرى\r\n\r\nجنگ ميان سلطان سنجر و خوارزمشاه\r\nدر اين سال ، در ماه محرم ، سلطان سنجر بن ملكشاه براى جنگ با شاه اتسز بن محمد رهسپار خوارزم گرديد .\r\nعلت اين امر آن بود كه سلطان سنجر شنيد اتسز گردنكشى آغاز كرده و از فرمانبردارى او سر پيچيده و چنين روشى را بسيارى از ياران و اميران وى نيز نشان داده‌اند .\r\nاين موضوع ايجاب مىكرد كه عازم خوارزم شود و آن سرزمين را از اتسز خوارزمشاه باز ستاند .\r\nبنابر اين سپاهيان خود را گردآورى كرد و به سوى خوارزم روانه گرديد .\r\nوقتى سلطان سنجر به نزديك خوارزم رسيد ، اتسز بن خوارزمشاه با قشون خود بيرون رفت و با او روبرو شد .\r\nهر يك از دو طرف ، سپاهيان و ياران خود را آماده نبرد ساخت .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nآنگاه با يك ديگر به جنگ پرداختند .\r\nخوارزميان يارائى و توانائى جنگ با سلطان سنجر را نداشتند و ايستادگى و پايدارى نكردند .\r\nبدين جهة شكست خوردند و سر به فرار نهادند و گروه بسيارى از آنان كشته شدند .\r\nاز جملهء كشته‌شدگان ، يكى هم فرزند خوارزمشاه بود كه اتسز از داغ مرگ او دچار اندوهى گران و خشمى بىپايان شد .\r\nسلطان سنجر خوارزم را به تصرف در آورد و آن را به غياث - الدين سليمانشاه ، پسر برادر خود ، سلطان محمد ، واگذار كرد . براى او وزير و اتابك و حاجب نيز ترتيب داد و پايه‌هاى فرمانروائى او را استوار ساخت .\r\nآنگاه در ماه جمادى الاخر اين سال - يعنى 533 هجرى - از خوارزم به مرو بازگشت .\r\nمردم خوارزم از سپاهيان سلطان سنجر بيزار بودند و براى بازگشت خوارزمشاه زمينه‌سازى مىكردند .\r\nلذا همين كه اتسز به خوارزم بازگشت او را يارى دادند تا بار ديگر شهر را به تصرف خويش در آورد .\r\nدر نتيجه ، سليمانشاه با افراد خود از خوارزم رفت و به نزد عم خود ، سلطان سنجر ، مراجعت كرد .\r\nميانه سلطان سنجر و خوارزمشاه بهم خورد و پس از مدتى اتفاق بار ديگر اختلاف پيدا كردند .\r\nلذا خوارزمشاه به سال 536 هجرى در خراسان دست به اعمالى زد كه ما آنها را انشاء الله در جاى خود ذكر خواهيم كرد .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nكشته شدن شهاب الدين محمود صاحب دمشق و فرمانروائى برادرش محمد\r\nدر اين سال ، در ماه شوال ، شهاب الدين محمود بن تاج الملوك بورى بن طغتكين ، صاحب دمشق ، كشته شد .\r\nاو را خائنانه و نامردانه در بسترش به قتل رساندند .\r\nسه تن از غلامانش او را كشتند كه جزء خاصان وى شمرده مىشدند و در نهان و آشكار و خلوت و جلوت از همه مردم به او نزديك‌تر بودند .\r\nاين سه نفر شب پيش او خوابيده بودند و همان شب در خواب خونش را ريختند و از قلعه بيرون رفتند و گريختند .\r\nيكى از آن سه تن آزاد ماند و از چنگ مجازات رهائى يافت ولى دو نفر ديگر گرفتار گرديدند و به دار آويخته شدند .\r\nكسانى كه در دمشق بودند به برادر شهاب الدين مقتول ، جمال - الدين محمد بن بورى صاحب بعلبك ، نامه‌اى نگاشتند و جريان واقعه را شرح دادند و ازو درخواست كردند كه جانشين برادر خود گردد و زمام امور فرمانروائى دمشق را در دست گيرد .\r\nجمال الدين محمد به دريافت اين نامه ، خود را در اسرع وقت به دمشق رساند و همين كه وارد شهر شد به سوگوارى برادر خود نشست .\r\nسپاهيان و بزرگان رعيت نسبت به او سوگند وفادارى ياد كردند و مردم به ديدن وى آرام يافتند .\r\nجمال الدين محمد ، سپس ، كار دولت خويش را به معين الدين انز ، مملوك جد خود ، سپرد ، مقام او را بالا برد و بلندى پايه‌اش را افزود .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبدين ترتيب تمام امور ، اعم از جزئى و كلى ، در اختيار ، معين الدين انز قرار گرفت .\r\nانز مردى نيكوكار و خردمند و خوش سيرت بود بدين جهة كارها در دست او به بهترين صورتى سر و سامان يافت .\r\n\r\nدست يافتن اتابك زنگى بر شهر بعلبك\r\nدر اين سال ، در ماه ذى القعده ، اتابك عماد الدين زنگى بن آقسنقر به سوى بعلبك رهسپار گرديد و آن شهر را در حلقه محاصره گرفت و به تصرف خويش در آورد .\r\nعلت اين امر آن بود كه وقتى شهاب الدين محمود صاحب دمشق كشته شد ، مادرش زمرد خاتون در حلب نزد اتابك عماد الدين زنگى به سر ميبرد چون اتابك تازه او را به عقد ازدواج خود در آورده بود .\r\nزمرد خاتون از خبر كشته شدن فرزند خود شديدا خشمناك گرديد و براى او به عزادارى پرداخت .\r\nآنگاه براى اتابك عماد الدين زنگى كه در اين هنگام در ديار جزيره اقامت داشت پيام فرستاد و او را از جريان امر آگاه ساخت .\r\nو از او خواست كه روانه دمشق گردد و انتقام قتل فرزندش را بگيرد .\r\nاتابك عماد الدين زنگى وقتى پيام زمرد خاتون را دريافت كرد و از واقعه اطلاع يافت ، فورا بدون توقف و ترديد ، روانه دمشق شد و در اين راه شتاب و كوشش بسيار به كار برد چون اين را دستاويزى براى تصرف آن شهر مىشمرد .\r\nاو از رود فرات عبور كرد در حالى كه قصد دمشق را داشت .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاهالى دمشق حمله او را پيش بينى كردند و خود را براى مقابله با او آماده ساختند . به ميزان ذخائر خود افزودند و در تهيه آنچه مورد نيازشان بود فرو گذارى ننمودند .\r\nپس از آمادگى كامل براى رسيدن اتابك و دست و پنجه نرم كردن با او منتظر ماندند .\r\nاتابك عماد الدين زنگى كه كار را چنان ديد ، دمشق را رها كرد و به سوى بعلبك شتافت .\r\nو ميگفتند : سبب تصرف اين شهر آن بود كه معين الدين انز ، چنان كه پيش از اين گفتيم ، در آنجا فرمانروائى مىكرد . و كنيزك زيبائى داشت كه به وى عشق مىورزيد . وقتى با مادر جمال الدين زناشوئى كرد ، اين كنيزك را به بعلبك فرستاد .\r\nاتابك عماد الدين زنگى هنگامى كه به قصد تصرف دمشق روانه شام شد كسانى را به نزد معين الدين انز فرستاد و هدايا و وعده‌هاى بسيار به وى داد كه شهر دمشق را تسليم او كند .\r\nولى معين الدين بدين كار تن در نداد .\r\nاتابك نيز به بعلبك رفت . در بيستم ماه ذى الحجه اين سال بدان شهر رسيد و با سپاهيان خود در آن جا فرود آمد .\r\nاو كار را بر اهالى شهر سخت گرفت و در جنگ با آنان كوشش و پافشارى بسيار كرد .\r\nدر برابر شهر چهارده دستگاه منجنيق نصب كرد كه شب و روز شهر را هدف قرار ميدادند و تير باران مىكردند .\r\nكار به جائى رسيد كه ساكنان شهر هلاك خود را نزديك ديدند و از اتابك عماد الدين زنگى امان خواستند و شهر را تسليم وى كردند .\r\nپس از تصرف بعلبك ، قلعه شهر باقى ماند با گروهى از دليران اتراك كه در قلعه به سر مىبردند .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nاتابك با اين عده نيز به جنگ پرداخت .\r\nآنان وقتى كه از يافتن هر گونه مساعدت و يارى مايوس شدند ، از اتابك امان خواستند . او هم به ايشان امان داد .\r\nبنابر اين قلعه را نيز تسليم وى كردند .\r\nولى وقتى از قلعه فرود آمدند ، اتابك قلعه را تصرف كرد و بر خلاف امانى كه داده بود ، به آنان نيرنگ زد و دستور داد كه آنان را به دار بياويزند .\r\nلذا اكثرشان به دار آويخته شدند و عده بسيار كمى از آن مهلكه جان به سلامت بردند .\r\nاين كار اتابك عماد الدين زنگى به طبع مردم گران آمد و بسيار ناشايسته و زننده جلوه كرد .\r\nدر نتيجه ، اهالى ساير شهرها ازو بيمناك شدند و بر حذر ماندند مخصوصا مردم دمشق كه گفتند : « اگر اتابك شهر ما را هم تصرف كند با ما نيز همان معامله را خواهد نمود كه با مردم بعلبك كرد . »\r\nبدين جهة در نفرت خود نسبت به دو افزودند و در جنگ با وى كوشش بيش‌ترى به كار بردند .\r\nاتابك عماد الدين ، پس از تصرف بعلبك ، كنيزك زيبائى را كه به معين الدين انز تعلق داشت ، گرفت و با خود برد . و در حلب او را به عقد ازدواج خويش در آورد .\r\nاين زن همچنان در حلب ماند تا وقتى كه اتابك به قتل رسيد .\r\nپس از آن ، پسرش ، نور الدين محمود ، كنيزك را بار ديگر به - خدمت معين الدين انز فرستاد .\r\nاين كنيزك مهم‌ترين واسطه دوستى و مودت ميان نور الدين و معين الدين انز بود .\r\nخداوند حقيقت را بهتر ميداند .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nدست يا بى قراسنقر بر شهرهاى فارس و بازگشت او از آن استان\r\nدرين سال اتابك قراسنقر صاحب آذربايجان لشكريان انبوهى را گردآورى كرد و آنان را براى جنگ آماده ساخت .\r\nآنگاه به قصد خونخواهى پدر خود حركت كرد كه او را امير بوزابه كه شرحش گذشت - كشته بود .\r\nوقتى به سلطان مسعود نزديك شد ، براى او پيام فرستاد و كشتن وزير وى ، كمال درگزينى را خواستار شد .\r\nسلطان مسعود نيز ، همچنان كه پيش از اين بيان كرديم ، براى رضاى خاطر قراسنقر ، وزير خود را به قتل رسانيد .\r\nپس از كشته شدن كمال در گزينى ، امير قراسنقر به سوى شهرهاى فارس رهسپار گرديد .\r\nهمين كه بدان سرزمين نزديك شد ، امير بوزابه از دست او به - قلعه بيضاء پناه برد و در آن جا متحصن گرديد .\r\nامير قراسنقر نيز شهرهايى را كه بدون مدافع و مانع بود لگد كوب كرد و به تصرف در آورد .\r\nاما چون نمىتوانست در آن نواحى مقام كند ، بر شهرهاى فارس دست يافت و آنها را به ملك سلجوقشاه پسر سلطان محمود ، تسليم كرد و به او گفت :\r\n« اين شهر از آن تست . اكنون بقيه آنها را بدست آور . »\r\nامير قراسنقر سپس به آذربايجان بازگشت .\r\nپس از كشته شدن او ، امير بوزابه - به سال 534 هجرى - از قلعه فرود آمد و سلجوقشاه را شكست داد و شهرها را به تصرف در آورد .\r\nملك سلجوقشاه را نيز اسير كرد و او را در قلعه‌اى در فارس\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nزندانى ساخت .\r\n\r\nپاره‌اى ديگر از رويداده‌ها\r\nدرين سال ، در ماه صفر ، وزير شرف الدين انوشيروان بن خالد كه از وزارت معزول شده بود ، در بغداد دار فانى را بدرود گفت .\r\nوزير خليفه عباسى و زير دستان وى در تشييع جنازه او حضور يافتند و شركت كردند .\r\nاو در خانه خود مدفون شد ، بعد به كوفه منتقل گرديد .\r\nآنگاه در مشهد امير المؤمنين على بن ابى طالب عليه السلام دفن شد .\r\nاو اهل تشيع بود و سبب تصنيف مقامات حريرى گرديد [ ( 1 ) 
  ] .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - انوشيروان ابن محمد بن خالد بن محمد القاسانى ( كاشانى ) وزير مسترشد بالله خليفه عباسى ، مردى دانشمند بود و تاريخى تاليف كرده است به نام « صدور زمان الفتور و فتور زمان الصدور » .\r\nعماد اصفهانى در كتاب « نصرة الفترة » كه در تاريخ آل سلجوق نوشته ، از كتاب انوشيروان وزير بسيار روايت آورده است .\r\nمقامات خود را به امر خليفه از ده به پنجاه رسانيده است ( ابن خلكان چاپ تهران صفحه 458 ) .\r\nانوشيروان بن خالد ملقب به شرف الدين كاشى وزير سلطان طغرل سلجوقى او راست : « نفثة المصدور » ( كشف الظنون ) وى معاصر خواجه نظام الملك بود .\r\n( لغتنامهء دهخدا ) بقيهء ذيل در صفحهء بعد\r\n","page_name":" 10 ","page_number":10},
  {"content":"\r\n\r\nاو مردى خردمند و دلير و با شهامت به شمار مىرفت و ديندار و نيكوكار و پرهيزگار بود .\r\nبراى خليفه عباسى المسترشد بالله و همچنين براى سلطان محمود و سلطان مسعود وزارت كرد .\r\nاو از كار وزارت كناره گيرى مىنمود و استعفاى او پذيرفته مىشد ولى بار ديگر او را به وزارت فرا مىخواندند و با اكراه قبول مىكرد .\r\nدرين سال ، در ماه ربيع الاول ، سلطان مسعود وارد بغداد گرديد .\r\nفصل زمستان بود .\r\nاو زمستان را در عراق و تابستان را در جبال ( يعنى همدان و نواحى اطراف آن ) مىگذراند .\r\nوقتى وارد بغداد گرديد باج‌هاى مرزى و بازرگانى را موقوف ساخت و دستور داد كه لوحه‌هائى درين خصوص بنويسند و اعلان كنند و آنها را بر درهاى مساجد و بازارها نصب نمايند .\r\nهمچنين توصيه كرد كه هيچيك از سپاهيان وى در خانه افراد غير نظامى بدون اجازه صاحبخانه فرود نيايد .\r\n\r\n\r\n\r\n\r\n","description":"","footnote":"\r\n[ ( - ) 
  ] بقيهء ذيل از صفحهء قبل :\r\nانوشروان بن خالد ( انوشروان بن خالد بن محمد كاشانى ) در ماه رمضان سال 532 هجرى قمرى در گذشته است .\r\nاو از رجال و مستوفيان و وزراى معروف در عهد سلاجقه بود .\r\nاز 521 هجرى قمرى وزارت سلطان محمود سلجوقى ، و از 526 تا بقيهء ذيل در صفحهء بعد\r\n","page_name":" 11 ","page_number":11},
  {"content":"\r\n\r\nمردم در حق او دعاى بسيار كردند و او را ستودند . سبب صدور اين دستورها كمال خازن - وزير سلطان مسعود - بود .\r\nدر اين سال ، در ماه صفر ، زلزله‌هاى بسيار هولناكى در شام و جزيره و بسيارى از شهرهاى ديگر روى داد .\r\nاين زلزله چند شب متوالى ادامه يافت و هر شب چند بار اتفاق مىافتاد . سخت‌ترين زلزله در شام بود .\r\nمخصوصا در شهر حلب كه مردمش وقتى ديدند زلزله افزايش يافته ، خانه‌هاى خود را رها كردند و به سوى صحرا شتافتند .\r\nتنها در يك شب تعداد دفعات زلزله‌هائى را كه روى داد شمردند .\r\nهشتاد بار سرزمين آنان به لرزه در آمد .\r\nاين زلزله در شام از چهارم تا نوزدهم ماه صفر همچنان باقى\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\n528 وزارت خليفه مسترشد و از 528 تا 530 وزارت سلطان مسعود سلجوقى را داشت .\r\nاو ممدوح شعراى عصر بود و حريرى ( مقامات حريرى ) را به نام او تاليف كرد .\r\nاز آثار او كتابى بوده است به نام « نفثة المصدور » كه نام آن در مقدمه مرزبان نامه آمده است .\r\nديگر ، كتابى فارسى به نام « فتور زمان الصدور و صدور زمان الفتور » كه عماد اصفهانى آن را به عربى نقل كرد ، و بندارى ازين ترجمه عربى خلاصه‌اى بقيهء ذيل در صفحهء بعد\r\n","page_name":" 12 ","page_number":12},
  {"content":"\r\n\r\nبود و صداهاى سخت و تكان‌هاى شديد همراه داشت .\r\nدر اين سال فرنگيان به توابع شهر بانياس تاختند و دست به يغما و چپاول گذاردند .\r\nلشكريان دمشق به دنبال آنان شتافتند ولى چون بر آنان دست نيافتند ، بازگشتند .\r\nدرين سال ابو القاسم زاهر بن طاهر شحامى نيشابورى ، در نيشابور از دار جهان رخت بر بست .\r\nاو در سال 446 هجرى به جهان آمده بود .\r\nدر علم حديث امامت و پيشوائى داشت . احاديث بسيار -\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nفراهم نمود .\r\n( دائرة المعارف فارسى ) چنان كه ملاحظه مىشود فوت انوشيروان بن خالد را ، هم لغتنامهء دهخدا و هم دائرة المعارف فارسى بسال 532 ذكر كرده‌اند در صورتى كه ابن اثير آن را جزء وقايع سال 533 آورده است .\r\n( مترجم )\r\n","page_name":" 13 ","page_number":13},
  {"content":"\r\n\r\nمىدانست و آنها را به نحوى عالى اسناد مىكرد .\r\nدرين سال ، همچنين ، عبد الله بن احمد بن عبد القادر بن محمد بن يوسف ابو القاسم بن ابو الحسين بغدادى ، در بغداد در گذشت .\r\nاو بسال 452 متولد شده بود .\r\nهمچنين عبد العزيز بن عثمان بن ابراهيم ابو محمد اسدى بخارائى در اين سال بدرود زندگى گفت .\r\nاو قاضى بخارا بود .\r\nاز فقيهان و پيشوازادگان نيك نهاد به شمار مىرفت .\r\nدر اين سال ، در ماه جمادى الآخر محمد بن شجاع بن ابو بكر بن على بن ابراهيم فتوانى اصفهانى در گذشت .\r\nفوت او در شهر اصفهان اتفاق افتاد .\r\nاو بسال 497 به دنيا آمده و احاديث بسيار در اصفهان و بغداد و شهرهاى ديگر شنيده بود .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\n534 وقايع سال پانصد و سى و چهارم هجرى قمرى\r\n\r\nمحاصرهء دمشق بوسيلهء اتابك عماد الدين زنگى\r\nدر اين سال اتابك عماد الدين زنگى دو بار شهر دمشق را محاصره كرد :\r\nدفعه اول ، پس از فراغت از كار بعلبك و سر و سامان دادن امور آن شهر و ترميم ويرانىهائى كه بدان وارد آورده بود ، رهسپار دمشق گرديد كه آن را محاصره كند .\r\nاو با سپاهيان خود در البقاع [ ( 1 ) 
  ] فرود آمد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بقاع يا البقاع ، كه يونانيان آن را كويله سوريا (  CoeleSyria  ) ( سوريه مجوف ) ناميده‌اند ، دره عظيمى است كه با فرازهاى متوسط هشتصد متر ، به طول 1600 كيلومتر و به عرض 10 - 16 كيلومتر بين جبل لبنان و بقيهء ذيل در صفحهء بعد\r\n","page_name":" 15 ","page_number":15},
  {"content":"\r\n\r\nآنگاه پيش جمال الدين محمد بن بورى فرمانرواى دمشق ، رسولى را فرستاد و شهرى را به او وعده داد و پيشنهاد كرد كه در برابر آن شهر دمشق را به وى تسليم كند .\r\nجمال الدين به اين پيام پاسخ مساعدى نداد .\r\nلذا عماد الدين زنگى از بقاع حركت كرد و در سيزدهم ربيع - الاول در داريا [ ( 1 ) 
  ] فرود آمد .\r\nطلايه‌هاى دو لشكر با هم روبرو شدند و به جنگ پرداختند .\r\nدر اين جنگ پيروزى نصيب لشكريان اتابك عماد الدين زنگى گرديد و دمشقيان شكست خورده باز گشتند .\r\nافراد بسيارى از ايشان نيز كشته شدند .\r\nبعد اتابك زنگى به سوى دمشق رفت و در آنجا اردو زد .\r\nگروه انبوهى از قشون دمشق و جوانان شهر و سربازان پياده\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nجبل الشرقى در سوريه جنوبى ، ممتد ، و از غرب به فينيقيه و از جنوب به فلسطين منتهى است .\r\nمسير علياى اورونتس ( نهر العاصى ) از آن مىگذرد .\r\nدر دوره جنگ‌هاى سلوكيان و بطالسه اصطلاح كويله سوريا به سرزمين وسيع‌ترى مشتمل بر بيشتر سوريه جنوبى اطلاق مىشد .\r\n( دائرة المعارف فارسى )\r\n[ ( 1 ) 
  ] - داريا قريه بزرگ مشهورى از قريه‌هاى بخش غوطه دمشق است .\r\nنسبت اين قريه را بر خلاف قياس دارانى مىگويند .\r\nقبر ابو سليمان دارانى در آن جاست - معجم البلدان .\r\n( لغتنامهء دهخدا )\r\n","page_name":" 16 ","page_number":16},
  {"content":"\r\n\r\nغوطه [ ( 1 ) 
  ] به مقابله با او شتافتند .\r\nدر اين جنگ نيز مردم دمشق شكست خوردند و سپاهيان اتابك عماد الدين زنگى آنان را از دم تيغ گذراندند .\r\nبسيارى از ايشان كشته شدند و بسيارى ديگر به بند اسارت در آمدند و كسانى هم كه جان بسلامت بردند ، زخمى و مجروح بازگشتند .\r\nدر اين روز شهر دمشق نزديك بود سقوط كند و به تصرف اتابك عماد الدين زنگى در آيد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - غوطه ، يا غوطه دمشق ، شهر دمشق يا شهرستانى است از آن .\r\n( منتهى الارب ) نام ناحيتى است كه دمشق جزء آن است .\r\nپيرامون آن هيجده ميل است و كوه‌هاى بلند آن را از هر سو فرا گرفته‌اند .\r\nبخصوص قسمت شمالى آن كه كوه‌هائى بسيار بلند دارد .\r\nآبهاى غوطه از همين كوه بيرون مىآيند و نهرهائى تشكيل مىدهند و باغها و كشتزارها را سيراب مىكنند .\r\nسرزمين غوطه ، همه درختان و چشمه‌هاست و مزارع مستغل در آن جا كم است .\r\nاين ناحيه يكى از زيباترين و با صفاترين شهرهاى دنيا و يكى از جنات اربعه روى زمين يعنى صغد ( سغد ) ، ابلة و شعب يوان و غوطه ، بهترين آنهاست .\r\nغوطه باغهائى است كه دمشق را احاطه كرده‌اند و از رودخانه بردى سيراب مىشوند .\r\nدر اين باغ‌ها ميوه‌هائى خوش و مطبوع ، بخصوص زردآلو ، به بار ميآيند .\r\nدر زمان‌هاى بسيار قديم اين ناحيه مسكن بنى غسان بوده است - از اعلام المنجد .\r\n( لغتنامهء دهخدا )\r\n","page_name":" 17 ","page_number":17},
  {"content":"\r\n\r\nليكن عماد الدين از جنگ روى گرداند و چند روزى از اين كار دست كشيد .\r\nدر اين مدت پى در پى رسولانى را به نزد فرمانرواى دمشق فرستاد و پيشنهاد كرد كه در برابر تسليم دمشق ، شهرهايى مثل بعلبك و حمص و غيره هر شهرى را كه مىپسندد به او ببخشد .\r\nجمال الدين محمد در برابر اين پيشنهاد سست شد و مايل به - تسليم شهر گرديد . ولى ياران وى او را منع كردند و از عاقبت اين كار ترساندند ، چون ممكن بود كه اتابك او را هم فريب دهد و به - وى خيانت كند همچنان كه اهالى بعلبك را فريب داد .\r\nوقتى از تسليم شهر به او خوددارى كردند ، جنگ و پيشروى از سر گرفته شد .\r\nبعد ، جمال الدين محمد فرمانرواى دمشق دچار بيمارى گرديد و در تاريخ هشتم شعبان از جهان رخت بر بست .\r\nاتابك عماد الدين زنگى پس از درگذشت جمال الدين محمد به طمع تصرف شهر دمشق افتاد .\r\nبار ديگر به شهر حمله برد و پيشروى سختى را آغاز كرد و مىپنداشت كه شايد ميان بزرگان و سرداران شهر اختلاف افتد و از آب گل آلود ماهى بگيرد و به مقصود خود برسد .\r\nولى اميد و انتظارى كه داشت بر آورده نشد .\r\nوقتى جمال الدين محمد در گذشت ، پسرش مجير الدين ابق بر جايش نشست و امير معين الدين انز نيز اداره امور دولت او را عهده‌دار گرديد بطورى كه از مرگ پدر مجير الدين اثر اختلالى در كارها آشكار نشد با اينكه دشمن آنان نيز پشت دروازه شهر بود .\r\nمعين الدين انز وقتى ديد كه اتابك عماد الدين زنگى دست از سرشان برنميدارد و محاصره شهر را ترك نمىكند به فرنگيان نامه نگاشت و از آنان كمك خواست تا براى جلوگيرى از دست يافتن اتابك زنگى بر دمشق اتفاق كنند و دست اتحاد بهم بدهند .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nضمنا وعده بخشش سرزمين‌هائى را نيز به فرنگيان داد از جمله اينكه شهر بانياس را محاصره كند و به تصرف در آورد و در اختيار ايشان بگذارد .\r\nدر برابر اين تطميع ، تهديدشان هم كرد و آنان را از تسلط يافتن عماد الدين زنگى بر دمشق ترساند .\r\nفرنگيان دريافتند كه او راست مىگويد و اگر اتابك عماد الدين زنگى دمشق را تصرف كند ، با وجود او ديگر در شام جائى براى ايشان باقى نخواهد ماند .\r\nدر اين حساب فرنگيان گرد هم آمدند و بر آن شدند كه رهسپار دمشق گردند و براى جنگ با اتابك زنگى ، فرمانرواى دمشق و سپاهيان آن شهر را يارى و همراهى كنند .\r\nاتابك عماد الدين زنگى وقتى ازين جريان آگاهى يافت در پنجم ماه رمضان به طرف شهر حوران حركت كرد .\r\nاو قصد داشت كه پيش از اجتماع فرنگيان با مردم دمشق ، سر راه بر آنان بگيرد و مغلوبشان كند .\r\nفرنگيان همين كه اين خبر را شنيدند ديگر از شهرهاى خود دور نشدند . اتابك زنگى هم كه وضع خود را چنين ديد از نو براى محاصره دمشق برگشت .\r\nاو در تاريخ ششم ماه شوال در دهستان عذراء [ ( 1 ) 
  ] واقع در شمال شهر دمشق اردو زد .\r\nبعد به شهرهاى خود برگشت و ضمن اين بازگشت چند قريه را در\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عذراء ( به فتح عين ) : دهى است به غوطه دمشق از اقليم خولان و بدان مناره‌اى است .\r\nحجر بن عدى كندى آنجا به قتل رسيد و قبرش در آنجاست - از معجم البلدان .\r\n( لغتنامهء دهخدا )\r\n","page_name":" 19 ","page_number":19},
  {"content":"\r\n\r\nنواحى مرج [ ( 1 ) 
  ] و غوطه آتش زد .\r\nفرنگيان به دمشق رسيدند و نزد فرمانرواى دمشق گرد آمدند .\r\nولى چون اتابك عماد الدين زنگى از آنجا رفته بود ، آنان نيز به زودى بازگشتند .\r\nپس از رفتن آنان امير معين الدين انز با سپاهيان دمشق رهسپار شهر بانياس گرديد .\r\nشهر بانياس - همچنان كه پيش از اين ذكرش گذشت - در\r\n\r\n\r\n\r\n\r\n","description":"","footnote":"\r\n[ ( 1 ) 
  ] - مرج ( به فتح ميم ) : نام چند قريه در سوريه و لبنان و فلسطين است .\r\nاز جملهء آنهاست :\r\nمرج دابق ، موضعى در شمال سوريه كه سليمان بن عبد الملك آن را گرفت و اردوگاه خود ساخت و در آن جا از دنيا رفت .\r\nدر آنجا ، همچنين ، هرون الرشيد اقامت داشت .\r\nسلطان سليم اول نيز درين ناحيه بر مماليك پيروزى يافت و بسال 1516 ميلادى ( 922 هجرى ) سوريه را جزء قلمرو دولت عثمانى ساخت .\r\nديگر مرج راهط كه آن هم نزديك قسمت‌هاى شمالى دمشق واقع شده است .\r\nاشتهار مرج راهط به خاطر جنگى است كه مروان بن حكم اموى بسال 684 ميلادى ( 65 هجرى ) در آنجا با قيسيان كرد و بر آنان پيروزى يافت و حكومت امويان را در سوريه پايه‌ريزى كرد .\r\nديگر مرج صفر ( به ضم صاد و فتح فاء مشدد ) كه در سى و سه كيلومترى جنوب شهر دمشق قرار گرفته است .\r\nدر آن جا نيز بسال 684 ميلادى ( 65 هجرى ) مردم يمن - كه ياران بنى اميه بودند به سردارى ضحاك برقيسيان غلبه كردند .\r\nهمچنين در آن جا بسال 1303 ميلادى ( 703 هجرى قمرى ) قشون مسلمانان قازان مغولى را شكست داد .\r\n( اعلام المنجد )\r\n","page_name":" 20 ","page_number":20},
  {"content":"\r\n\r\nزير فرمان اتابك عماد الدين زنگى بود .\r\nامير معين الدين انز قصد داشت كه بانياس را محاصره كند و به تصرف در آورد و تسليم فرنگيان كند .\r\nاندكى پيش از آن زمان والى بانياس با افراد خود عازم شهر صور گرديده بود تا به غارت در آن نواحى بپردازد .\r\nاو در راه خود با فرمانرواى انطاكيه مصادف شد كه به دمشق مىرفت تا صاحب دمشق را براى جنگ با اتابك زنگى يارى كند .\r\nدو لشكر بهم برخوردند و به جنگ پرداختند .\r\nدر اين جنگ مسلمانان شكست خوردند و والى بانياس نيز به قيد اسارت در آمد و به قتل رسيد .\r\nاز مسلمانان ، كسانى كه جان سالم بدر برده بودند به سوى شهر بانياس باز گشتند .\r\nگروه انبوهى نيز از ناحيه بقاع و غيره با آنان همدست شدند و به حفظ قلعه بانياس پرداختند .\r\nامير معين الدين انز در آن جا فرود آمد و با آنان به جنگ پرداخت و عرصه را بر ايشان تنگ ساخت .\r\nبا معين الدين گروهى از فرنگيان نيز يارى و همكارى مىكردند . بدين جهة بود كه بر اهالى بانياس پيروزى يافت .\r\nبنابر اين قلعه بانياس را گرفت و تسليم فرنگيان كرد .\r\nاما دومين محاصره دمشق از اين قرار بود :\r\nاتابك عماد الدين زنگى وقتى خبر محاصره بانياس را شنيد به بعلبك بازگشت تا چنانچه آن شهر را محاصره كردند از آن دفاع كند .\r\nاو در بعلبك اقامت گزيد .\r\nبعد ، وقتى قشون دمشق از تصرف بانياس و تسليم آن به فرنگيان فراغت يافت و به دمشق بازگشت ، اتابك زنگى لشكريان خود را به - سوى حوران و توابع دمشق پراكنده ساخت كه در آن نواحى به غارت و چپاول پردازند .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nآنگاه خود با عده‌اى از زبده سپاهيان خود حركت كرد و سحرگاه در دمشق فرود آمد بطوريكه هيچيك از اهالى دمشق از ورود او و سپاهيانش آگاهى نيافتند .\r\nصبح مردم وقتى از خواب بيدار شدند و قشون او را ديدند وحشت كردند . و شهر به لرزه در آمد .\r\nنظاميان و غير نظاميان پشت ديوار شهر اجتماع كردند و دروازه‌ها را گشودند و همه ، اعم از پياده و سوار ، به جنگ با اتابك زنگى شتافتند .\r\nاتابك زنگى نمىتوانست قشون خود را به نبرد با آنان وادارد زيرا قسمت عمده لشكريانش براى غارت و چپاول و ويرانگرى در شهرها پراكنده شده بودند .\r\nاو هم از رفتن به دمشق منظورش اين بود كه نگذارد از قشون دمشق افرادى خارج شوند و به آن عده از سپاهيانش كه سرگرم تاراج اطراف بودند ، بتازند .\r\nدر جنگى كه آن روز ميان قشون او و قشون دمشق در گرفت گروهى به خاك هلاك افتادند و كشته شدند .\r\nبعد اتابك عماد الدين زنگى از ميدان نبرد كناره گيرى كرد و عقب نشست و به مرج راهط رفت .\r\nدر آن جا به انتظار بازگشت لشكريان خود ماند .\r\nلشكريان او كه براى غارت و چپاول در اطراف پراكنده شده بودند ، بازگشتند در حالى كه دست‌هاى ايشان پر از غنائمى بود كه به چنگ آورده بودند زيرا در شهرها به تاخت و تاز پرداخته و مردم را غافلگير كرده بودند .\r\nاتابك زنگى ، وقتى لشكريانش گرد آمدند . آنان را به شهرهاى خود باز گرداند و خود نيز از دمشق بازگشت .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nدست يافتن اتابك عماد الدين زنگى بر شهر زور و توابع آن\r\nدر اين سال اتابك عماد الدين زنگى بر شهر زور و توابع و قلعه‌هاى نزديك آن دست يافت .\r\nشهر زور در دست قفجان بن ارسلان تاش تركمانى بود . او در ميان تركمانان دور و نزديك نفوذ داشت .\r\nهمه از او فرمانبردارى مىكردند ، با حرفى كه او مىزد مخالفت نمىورزيدند و اطاعت از او امر او را واجب مىشمردند .\r\nبنابر اين پادشاهان اطراف از دست اندازى به شهر زور اجتناب مىكردند و متعرض فرمانروائى او نمىشدند يكى از جهة نفوذى كه او داشت و ديگر به علت اينكه شهر زور در محل مرتفعى قرار داشت و راه‌هاى وصول بدان شهر صعب العبور بود .\r\nلذا كار او بالا گرفته و افراد او افزايش يافته بودند زيرا تركمانان از گردنه‌ها و دره‌هاى عميق مىگذشتند و به دو مىپيوستند .\r\nدر اين سال اتابك عماد الدين زنگى قشونى را به سر وقت او فرستاد .\r\nقفجاق بن ارسلان تاش نيز افراد قشون خود را گردآورى كرد و به مقابله و جنگ و پيكار با سپاهيان اتابك پرداخت .\r\nدر اين نبرد قفجاق شكست خورد و سپاهيان او تار و مار شدند و سر به فرار نهادند .\r\nلشكريان اتابك زنگى آنان را تعقيب كردند و قلعه‌هاى آنان را محاصره نمودند و همه را به تصرف در آوردند .\r\nبه قفجاق بن ارسلان تاش نيز امان دادند . لذا او نيز با آنان\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nهمراه شد و در سلك سرداران اتابك زنگى در آمد .\r\nاو و فرزندانش همچنان در خدمت خاندان اتابك زنگى به - بهترين وجه باقى ماندند تا اندكى بعد از سال 600 هجرى .\r\nسپس از خدمت اين خاندان كناره گرفتند .\r\n\r\nپاره‌اى ديگر از رويدادهاى سال\r\nدر اين سال ، ميانه امير المؤمنين المقتفى لامر الله و وزير او ، شرف الدين على بن طراد زينبى اختلاف و ناسازگارى روى داد .\r\nعلت اين اختلاف آن بود كه شرف الدين به آنچه خليفه دستور ميداد اعتراض ميكرد و از اجراى آن سرباز مىزد .\r\nبدين جهة خليفه از او متنفر گرديد .\r\nوزير از اين بابت خشمناك شد . بعد ترسيد و هنگام ظهر به - دار السلطان واقع در سميريه رفت .\r\nدر آن جا داخل شد و پناهنده گرديد .\r\nخليفه عباسى المقتفى لامر الله رسولى را به نزد وى فرستاد و پيام داد كه بر سر كار خود باز گردد .\r\nولى او از رفتن امتناع ورزيد .\r\nنامه‌هاى ديوان خلافت همه به نام او صادر مىشد و قاضى القضاة زينبى نيابت او را بر عهده گرفت .\r\nاو پسر عم وزير بود .\r\nبالاخره خليفه عباسى رسولانى را به خدمت سلطان فرستاد و جريان كار وزير خود را به اطلاع او رساند .\r\nسلطان مسعود نيز به او اجازه داد كه شرف الدين را از مقام\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nوزارت خود معزول سازد .\r\nبنابر اين شرف الدين على از وزارت خليفه معزول گرديد و نامش از نامه‌ها حذف شد .\r\nاو همچنان در دار السلطان اقامت گزيد .\r\nپس از آن قاضى القضاة زينبى نيز از نيابت وزارت معزول شد و سديد الدولة بن انبارى نيابت را عهده‌دار گرديد .\r\nدر اين سال مقرب جوهر به قتل رسيد .\r\nاو از خادمان سلطان سنجر بود و كليه امور دولت سلطان سنجر را اداره مىكرد .\r\nاز جمله سرزمين‌هائى كه به اقطاع در اختيار داشت رى بود .\r\nو عباس حاكم رى نيز از مملوكان وى به شمار مىرفت .\r\nساير سرداران سلطان سنجر نيز او را خدمت مىكردند و از ملازمان درگاه او محسوب مىشدند .\r\nقتل او به دست باطنيان صورت گرفت .\r\nتنى چند با لباس زنانه در راه او ايستادند و دادخواهى كردند . او نيز ايستاد كه به سخنان آنها گوش دهد .\r\nبدين تدبير بر او حمله بردند و خونش را ريختند .\r\nوقتى او كشته شد ، عباس صاحب رى ، سپاهيان خود را گرد آورد و به سركوبى باطنيان پرداخت .\r\nمتعاقب اين امر گروه كثيرى از باطنيان كشته شدند .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nعباس با باطنيان كارى كرد كه هيچ كس غير او نكرده بود .\r\nاو همچنان با باطنيان نبرد مىكرد و از آنان مىكشت و شهرهاى آنان را ويران مىكرد تا از دار جهان رخت بر بست .\r\nدر اين سال ، گنجه و شهرهاى ديگر از توابع آذربايجان و اران دچار بلاى زلزله شد .\r\nولى شديدترين زلزله در شهر گنجه روى داد .\r\nزلزله در اين شهر ويرانى بسيار به بار آورد و آنقدر از مردم را به خاك هلاك افكند كه از شدت بسيارى ، به شمارش در نمىآمدند .\r\nمىگفتند كه تعداد كشته‌شدگان زلزله به دويست و سى هزار تن بالغ گرديده بود .\r\nاز جمله كسانى كه به هلاك رسيدند ، دو پسر امير قراسنقر ، فرمانرواى آن شهرها ، بودند .\r\nامير مجاهد الدين بهروز نيز قلعه‌اى در آن جا داشت كه با خاك يكسان گرديد و ذخائر و اموالى كه او در آن قلعه داشت همه از بين رفت .\r\nدر اين سال امير مجاهد الدين بهروز كار نهروانات [ ( 1 ) 
  ] را\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نهروان شهركى است قديمى در چهار فرسخى بغداد . ( از سمعانى ) شهركى است در عراق با آبادانى اندك و اندر وى خرماست اندك و آنجا بقيهء ذيل در صفحهء بعد\r\n","page_name":" 26 ","page_number":26},
  {"content":"\r\n\r\nآغاز كرد :\r\nسد بزرگى بست كه آب را به مجراى اول آن برمىگرداند ، و آبراههء قديم را حفر كرد . و مجرائى به سوى آن گشود كه آب را از رود دياله مىگرفت .\r\nبعد ، آب برگشت و در ناحيه‌اى از اطراف سد جريان يافت و در چاهى فرو رفت كه هيچكس از آن استفاده‌اى نمىبرد و تا اين زمان ( يعنى زمان حيات مؤلف ، اول قرن هفتم هجرى ) براى\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nجاهائى است كه خسروان كرده‌اند . ( حدود العالم ) دهى است چند ما بين بغداد و كوفه ، و خوارج نهروان از آن جا بودند .\r\n( از رشيدى ) شهرى است از مدائن سبعه به عراق ميان بغداد و واسط ، بر شرقى دجله و به آن منسوبند خوارج نهروان و بين على ابن ابى طالب ( ع ) و آنان در آنجا جنگى رخ داد .\r\nمؤلف معجم البلدان نويسد :\r\nنهروان مشتمل است بر نهروانات اعلى ، نهروانات اوسط و نهروانات اسفل و آن عبارت است از كوره‌اى وسيع واقعه در پائين بغداد از سمت شرقى تامرا و رو به پائين به سوى اوسط .\r\nدرين كوره چند شهر متوسط يافت شود مانند : اسكاف ، جرجرايا ، صافيه ، دير قنى و جز آن .\r\n( لغتنامهء دهخدا )\r\n","page_name":" 27 ","page_number":27},
  {"content":"\r\n\r\nبرگرداندن آب در مجراى خود به طرف سد كسى اقدامى نكرده است .\r\nدرين سال باران در بغداد و عراق بند آمد . و جز يك بار در آذار [ ( 1 ) 
  ] ، باران نباريد .\r\nپس از آن ديگر باران نيامد . در نتيجه ، خشكسالى روى داد و آذوقه و خواربار در عراق ناياب شد .\r\nدر اين سال ، در ماه جمادى الاخر خليفه عباسى ، المقتفى - لامر الله ، فاطمه خاتون دختر سلطان مسعود را وارد حجله كرد .\r\nروزى كه عروس را به خانه خليفه مىبردند روزى فراموش نشدنى بود .\r\nدر بغداد چند روز مغازه‌ها را بستند و شهر را آذين بندى كردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آذار - يكى از ماه‌هاى سال سريانى يا رومى . ماه اول بهار . آدار و آزار و آذر هم گفته شده است .\r\nمثال از حافظ :\r\n ابر آذارى بر آمد ، باد نوروزى وزيد * و چه ميخواهم و مطرب ، كه مىگويد رسيد ؟ \r\n( فرهنگ عميد )\r\n","page_name":" 28 ","page_number":28},
  {"content":"\r\n\r\nسلطان مسعود نيز دختر خليفه المقتفى لامر الله را به عقد ازدواج خويش در آورد و قرار شد كه به علت خردسالى عروس پنج سال زفاف او به تأخير بيفتد .\r\nدرين سال قاضى ابو الفضل يحيى بن قاضى دمشق ، معروف به - « زكى » در ماه ربيع الاول در گذشت .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n\r\n535 وقايع سال پانصد و سى و پنجم هجرى قمرى\r\n\r\nرفتن چهار دانگى به عراق و كارهاى او\r\nدرين سال ، سلطان مسعود به امير اسماعيل معروف به چهار دانگى و امير بقش كون خر فرمان داد كه به خوزستان و فارس بروند و اين دو استان را از امير بوزابه بگيرند .\r\nتأمين مخارج آنان را نيز بر عهده بغداد گذارد .\r\nلذا اين دو امير با افراد خود رهسپار بغداد گرديدند .\r\nمجاهد الدين بهروز آنان را از وارد شدن به بغداد منع كرد ولى گوش به حرف وى ندادند .\r\nمجاهد الدين نيز كسانى را فرستاد كه پلهاى دجله را خراب كردند و در آب فرو بردند .\r\nاز طرف ديگر به نوسازى ديوار بغداد كوشيد و دروازه\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nظفريه [ ( 1 ) 
  ] و دروازه كلواذى [ ( 2 ) 
  ] را مسدود كرد .\r\nساير دروازه‌ها را نيز قفل كرد و بر آنها تجهيزات جنگى كافى قرار داد . خيمه‌هائى نيز براى سپاهيان بر پا داشت و شهر را آماده جنگ ساخت .\r\nامير اسماعيل چهار دانگى و امير بقش وقتى ازين آمادگى اطلاع يافتند از نهر صرصر عبور كردند و عازم حله شدند .\r\nولى از ورود آنان به حله نيز جلوگيرى كردند .\r\nلذا به شهر واسط رفتند .\r\nامير طرنطاى از شهر بيرون رفت و با آنان به پيكار پرداخت ولى شكست خورد و گريخت .\r\nآنان نيز داخل شهر واسط شدند و آن جا را غارت كردند .\r\nهمچنين در شهر قوسان [ ( 3 ) 
  ] و نعمانيه دست به يغما و چپاول\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ظفريه : محله‌اى بزرگ در مشرق بغداد و نزديك آن محله بزرگ ديگرى ، و بدان قراح ظفر گفته مىشود .\r\nجماعتى بدان جا منسوبند . از آن جمله : ابو نصر احمد بن محمد ابن عبد الملك الاسدى الظفرى كه از خطيب ابا بكر سماع حديث دارد و در سال 532 وفات كرده است و ابو سعد در شيوخ خويش ذكر آورده است - از معجم البلدان .\r\n( لغتنامهء دهخدا )\r\n[ ( 2 ) 
  ] - كلواذى ( به فتح كاف ) : ناحيه‌اى است به نزديك بغداد ، و اكنون خراب است و آثار آن باقى است و گروهى از بزرگان بدانجا منسوب هستند .\r\n( لغتنامهء دهخدا )\r\n[ ( 3 ) 
  ] - قوسان ( به ضم قاف ) : ناحيه‌اى است از اعمال واسط .\r\n( منتهى الارب ) بقيهء ذيل در صفحهء بعد\r\n","page_name":" 31 ","page_number":31},
  {"content":"\r\n\r\nگذاشتند .\r\nطرنطاى پس از شكستى كه خورد به حماد ابن ابو الجبر ، فرمانرواى بطيحه ، ملحق گرديد . لشكريان بصره نيز با آنان همراهى كردند .\r\nامير اسماعيل و امير بقش كه چنين ديدند عده‌اى از سپاهيان خود را رها ساختند و با طرنطاى كنار آمدند .\r\nپس از اين تفرقه ، آن عده ضعيف شدند و ديگر نمىتوانستند كارى از پيش ببرند .\r\nطرنطاى سپس روانه شوشتر شد و از امير اسماعيل ، به خاطر كارهائى كه در عراق كرده بود ، نزد سلطان مسعود شفاعت كرد .\r\nسلطان مسعود نيز از تقصيراتش در گذشت .\r\n\r\nپاره‌اى ديگر از رويدادها\r\nدرين سال فرستاده‌اى از سوى سلطان سنجر به بغداد رسيد كه جامه و عصاى پيغمبر صلّى اللّه عليه و سلم را همراه آورده بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nبرخى از شاعران عرب در شعر خود از آن ياد كنند .\r\n( معجم البلدان ) قوسان يا قوران شهرى وسط است ( از شهرهاى عراق عرب ) و قرب صد پاره ده از توابع آن حقوق ديوانش نه تومان و چهار هزار دينار - نزهة القلوب ج 3 ص 43 ( لغتنامهء دهخدا )\r\n","page_name":" 32 ","page_number":32},
  {"content":"\r\n\r\nجامه و عصاى مذكور را از المسترشد بالله گرفته بودند . در اين سال سلطان سنجر آنها را به خليفه عباسى المقتفى بالله برگرداند .\r\nدر اين سال اتابك قراسنقر صاحب آذربايجان و ارانيه در شهر اردبيل از جهان رخت بربست .\r\nبيمارى او سل بود كه مدتى ادامه داشت .\r\nاو از مملوكان طغرل بود .\r\nپس از در گذشت او فرمانروائى آذربايجان و ارانيه به امير جاولى طغرلى واگذار گرديد .\r\nامير قراسنقر كارش بسيار بالا گرفته و نفوذ و قدرتش زياد شده بود بطورى كه سلطان مسعود از او بيم داشت .\r\nدرين سال ميان اتابك عماد الدين زنگى و داود سقمان بن ارتق صاحب قلعه كيفا جنگ سختى روى داد .\r\nداود بن سقمان درين جنگ شكست خورد و اتابك زنگى از شهرهاى او قلعه بهمرد را به تصرف در آورد .\r\nولى با فرا رسيدن فصل زمستان و سرماى بسيار ، ناچار شد كه به اقامتگاه خود موصل باز گردد .\r\nدرين سال اسماعيليان بر قلعه مصيات در شام دست يافتند .\r\nوالى اين قلعه مملوكى بود از فرزندان منقذ كه شهر و قلعه\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nشيزر را در اختيار خود داشتند .\r\nاسماعيليان در حق او حيله كردند و با نيرنگ و فريب از قلعه بالا رفتند و بر او دست يافتند و او را كشتند . و قلعه را گرفتند .\r\nآن قلعه تا اين زمان ( يعنى زمان حيات ابن اثير ، اوائل قرن هفتم هجرى ) در دست ايشان است .\r\nدرين سال سديد الدولة بن انبارى در گذشت .\r\nخليفه عباسى پس از درگذشت سديد الدوله وزارت خود را به نظام الدين ابو نصر محمد بن محمد بن جهير داد .\r\nنظام الدين ابو نصر پيش از آنكه به وزارت برسد ، رئيس تشريفات دربار خليفه بود .\r\nدر اين سال امير يرنقش بازدار در گذشت .\r\nاو حكومت قزوين را داشت .\r\nدر اين سال ، ابن الدانشمند ، صاحب ملطيه و قسمت‌هاى ديگرى از آن نواحى گروهى از روميان را شكست داد .\r\nآنان را كشت و آنچه داشتند به غنيمت برد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nدرين سال ، در ماه رمضان ، طائفه‌اى از فرنگيان در شام به - عسقلان رفتند تا در توابع آن شهر به غارت و چپاول پردازند .\r\nعسقلان به فرمانرواى مصر تعلق داشت .\r\nلشكريانى كه در عسقلان بودند براى نبرد با فرنگيان از شهر بيرون رفتند و با آنان جنگ كردند .\r\nمسلمانان در اين جنگ پيروزى يافتند و گروه بسيارى از فرنگيان را به قتل رساندند .\r\nساير فرنگيان ، شكست خورده ، بازگشتند .\r\nدرين سال ، مدرسه كماليه در بغداد ساخته شد .\r\nاين مدرسه را كمال الدين ابو الفتوح بن طلحه خزانه‌دار ساخت .\r\nپس از آنكه ساختمان مدرسه به پايان رسيد شيخ ابو الحسن بن خل در آن جا سرگرم تدريس گرديد .\r\nصاحبان مناصب و سائر فقها در مجلس درس او حضور مىيافتند و استفاده مىكردند .\r\nدر اين سال قاضى ابو بكر بن محمد بن عبد الباقى انصارى ، قاضى مارستان ، زندگانى را بدرود گفت .\r\nنود و اندى سال از عمرش مىگذشت و فوت او در ماه رجب اتفاق افتاد .\r\nاو در حديث اسناد عالى داشت . و از منطق و حساب و هيئت\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nو ساير علوم اوائل [ ( 1 ) 
  ] آگاه بود .\r\nاو در دنيا آخرين كسى بود كه از ابو اسحاق برمكى و قاضى ابو طيب طبرى و ابو طالب عشارى و ابو محمد جوهرى و ساير امثال ايشان روايت مىكرد .\r\nدرين سال ، امام الحافظ ابو القاسم اسماعيل بن محمد بن فضل اصفهانى از دار دنيا رخت بر بست .\r\nفوت او در دهم ذى الحجه اتفاق افتاد .\r\nاو بسال 459 هجرى قمرى تولد يافته بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - علم اوائل ، علمى است كه بدان اوائل وقايع و حوادث بحسب مواطن و نسب شناخته مىشود .\r\nموضوع اين علم و غايت آن ظاهر است .\r\nاين علم از فروع علم تواريخ و محاضرات است ولى در كتب موضوعات ذكرى از آن نرفته است و بعض متأخرين مباحث اواخر را به آن ملحق ساخته‌اند .\r\nدر اين باره كتاب‌هاى بسيارى تأليف گرديده است . از آن جمله است :\r\nكتاب الاوائل از ابن هلال عبد الله العسكرى متوفى بسال 359 قمرى و اين نخستين كتابى است كه در اين زمينه تاليف شده است . و آن را ملخصى است به نام « الوسائل » از جلال الدين سيوطى .\r\nديگر كتاب « اقامة الدلائل » ابن حجر . و ديگر « محاسن الوسائل » از شبلى ، و « محاضرة الاوائل » از على دده ، و ديگر « ازهار الجمال » از ابن دوقه - از كشف الظنون .\r\n( لغتنامهء دهخدا )\r\n","page_name":" 36 ","page_number":36},
  {"content":"\r\n\r\nكتاب‌هائى نوشته كه مشهور است .\r\nدر اين سال يوسف بن ايوب ابن يوسف بن حسن ابو يعقوب همدانى جهان فانى را بدرود گفت .\r\nاو از مردم بروجرد بود و در مرو سكونت گزيد . نزد ابو اسحاق شيرازى فقه آموخته بود و حديث روايت مىكرد .\r\nبه رياضت و مجاهدت اشتغال داشت .\r\nيك بار در بغداد وعظ مىكرد . مردى فقيه مآب كه « ابن السقاء » خوانده مىشد برخاست و از او پرسشى كرد و او را سؤال پيچ نمود و آزرده خاطر ساخت .\r\nيوسف ابن ايوب به او گفت : « خاموش باش ! من از تو بوى كفر مىشنوم ! » آن مرد چندى بعد به شهر روم سفر كرد و نصرانى شد .\r\nدر اين سال ، همچنين ، ابو القاسم على بن افلح ، شاعر مشهور ، از سراى فانى به ديار باقى شتافت .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\n536 وقايع سال پانصد و سى و ششم هجرى\r\n\r\nشكست خوردن سلطان سنجر از تركان خطا و دست يافتن آنان بر ما وراء النهر\r\nتاريخ نويسان درباره اين حادثه مطالبى ذكر كرده‌اند كه ما همه آنها را شرح ميدهيم تا از عهده آن بيرون آمده باشيم .\r\nبنابر اين مىگوئيم :\r\nدر اين سال ، در ماه محرم ، سلطان سنجر از تركان كافر شكست سختى خورد .\r\nعلت اين شكست آن بود كه سلطان سنجر ، همچنانكه پيش از اين ياد كرديم ، يكى از پسران خوارزمشاه اتسز بن محمد را كشته بود .\r\nخوارزمشاه به تركان خطا گرائيد كه در ما وراء النهر اقامت داشتند .\r\nاو تركان ما وراء النهر را به طمع تصرف شهرها انداخت و\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nآنان را به اين كار تشويق كرد . و با آنان پيوند زناشوئى بست . و ايشان را بر انگيخت تا بر سرزمين‌هائى كه در قلمرو سلطنت سلطان سنجر بود دست اندازى كنند .\r\nآنها هم با سيصد هزار سوار براى جنگ با سلطان سنجر حركت كردند . سنجر نيز با قشون خود به مقابله با آنان شتافت .\r\nدو لشگر در ما وراء النهر با يك ديگر روبرو شدند و به جنگ پرداختند .\r\nجنگ سختى ميان آنان در گرفت .\r\nسلطان سنجر با تمام سپاهيان خود مغلوب تركان گرديد .\r\nاز آنان صد هزار تن كشته شدند كه پانزده هزار نفرشان همه صاحب عمامه و چهار هزار نفرشان زن بودند .\r\nهمسر سلطان سنجر نيز در اين جنگ اسير شد .\r\nخود سلطان سنجر نيز شكست‌خورده به ترمذ گريخت و از آنجا رهسپار بلخ گرديد .\r\nپس از شكست خوردن سلطان سنجر ، سلطان اتسز خوارزمشاه به شهر مرو حمله برد .\r\nاو روى كينه‌توزى و انتقام گرفتن از سلطان سنجر داخل شهر مرو گرديد و در آن جا دست به كشتار گذاشت .\r\nابو الفضل كرمانى فقيه حنفى و گروهى ديگر از فقها و ساير بزرگان شهر را گرفت و بازداشت كرد .\r\nتا اين زمان سلطان مسعود هنوز از سلطان سنجر اطاعت مىكرد و از هوا خواهى او دست نشسته بود .\r\nسلطان سنجر وقتى از تركان خطا شكست خورد براى سلطان مسعود پيام فرستاد و به او رخصت داد كه رى و متعلقات آن را به تصرف در آورد و آن را به همان قاعده‌اى كه پدرش سلطان محمد اداره مىكرد ، در اختيار خود بگيرد .\r\nاو همچنين به سلطان مسعود فرمان داد كه با لشگريان خود\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nدر رى اقامت كنند تا چنانچه به علت شكستى كه خورده بود بدان قشون نيازمند شود بتواند آنان را فرا خواند و از وجودشان استفاده كند .\r\nعباس ، صاحب رى ، با قشون خود به بغداد رسيد و پيش سلطان مسعود رفت و به نحو شايسته‌اى مراسم خدمت بجاى آورد .\r\nسلطان مسعود ، پس از دريافت پيام عم خود سلطان سنجر ، براى امتثال امر او روانه رى گرديد .\r\nو گفته شده است : شهرهاى تركستان از قبيل كاشغر ، و بلاساغون [ ( 1 ) 
  ] و ختن و طراز و ساير شهرهاى مجاور آن در سرزمين\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بلاساغون ( به فتح باء ) : نام شهرى است بزرگ در ما وراء النهر نزديك به كاشغر و پايتخت افراسياب بود و تا زمان سلطنت گورخان تعلق به اولاد افراسياب داشته است .\r\n( برهان قاطع ) شهرى است بزرگ در ثغور ترك در ماوراى نهر سيحون در نزديكى كاشغر .\r\n( از معجم البلدان ) مملكت وسيعى است ( از ولايات نصف الشرقيه ) و از اقليم ششم و هفتم و هوايش بغايت سرد است و بيشتر مردمش صحرانشين . و مواشى و دواب بسيار دارند . و علفزارهاى نيكو باشد . و از ارتفاعات غله اندكى دارند .\r\n( نزهة القلوب ج 3 ص 256 ) پايتخت خانيه تركستان واقع در ساحل راست رود چو (  Tchov  ) در شمال غربى ايسيك‌كول (  Issykkul  ) ( فرهنگ فارسى معين ) اين لغت تركى است ولى در اشعار شعرا استعمال شده و تركان آن را بقيهء ذيل در صفحهء بعد\r\n","page_name":" 40 ","page_number":40},
  {"content":"\r\n\r\nما وراء النهر همه در دست ملوك خانيه بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nقوباليغ خوانند .\r\n( آنندراج )\r\n آسمان فعلى كه هست از رفتن او بر حذر * هم قدر خان در بلاساغون و هم خان در طراز \r\n( منوچهرى )\r\n آفرين زين هنرى مركب فرخ پى تو * كه به يك شب ز بلاساغون آيد به طراز \r\n( منوچهرى )\r\n گوئى به بلاساغون ، تركى دو كمان دارد * گرزين دو يكى گم شد ، ما را چه زيان دارد ؟ \r\n( مولوى ) ( از لغتنامهء دهخدا ) بلاساغون شهرى قديمى است در درهء رود چو ، در قرقيزستان كنونى كه اكنون اثرى از آن باقى نيست .\r\nبلاساغون از تاسيسات سغدىها بود .\r\nبعدها مركز لشگركشى قراخانيان در ما وراء النهر گرديد .\r\nدر جنگ گورخانيان و سلطان محمد خوارزمشاه ، گورخانيان آن را پس از شانزده روز محاصره در سال 607 هجرى قمرى تصرف و سه روز تاراج كردند .\r\nدر دوره مغول به ندرت از آن نام برده مىشود . و در دوره جنگ‌هاى امير تيمور اسمى از آن نيامده است .\r\n( دائرة المعارف فارسى )\r\n","page_name":" 41 ","page_number":41},
  {"content":"\r\n\r\nاينها مسلمانانى بودند از نسل افراسياب تركى [ ( 1 ) 
  ] جز اينكه با هم اختلاف‌هايى داشتند .\r\nنخستين نياى آنان كه به نام سبق قراخان بود بدين علت اسلام آورد كه در خواب ديد مردى از آسمان فرود آمد و به تركى به او\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آل افراسياب : نام سلسله‌اى از امراء ترك كه آل خاقان و خانيه و ايلك خانيه و افراسيابيه نيز خوانده مىشود ( از حدود 320 تا حدود 560 ) از تاريخ اين سلسله اطلاعات كمى در دست است و ظاهرا امراء مزبور پس از اتحاد با طوائف تركان مشرق فرغانه در قرن چهارم هجرى قبول اسلام كرده‌اند .\r\nپايتخت اين امرا در كاشغر بوده و ايلك خان نصر در سال 389 ( 999 ميلادى ) پس از تسخير ما وراء النهر بخارا را مركز قرار داده و از آن جا بر ممالكى كه از بحر خزر تا حدود چين امتداد داشته ، حكومت كرده است .\r\nامراء ايلك‌خانيه در صدد تسخير ولايات جنوبى جيحون نيز بر آمدند ولى پس از شكستى كه در سال 398 ( 1007 ميلادى ) از سلطان محمود غزنوى يافتند به همان ما وراء النهر و كاشغر و مغولستان شرقى قناعت كردند .\r\nدر ايام امارت اين سلسله قبايل ديگرى نيز از تركان به ما وراء النهر آمدند و بعدها از آن جا به ايران راه يافتند . و از اين قبائلند تركمانان سلجوقى .\r\nترتيب جانشينى امراء ايلك‌خانى از يك ديگر و سنوات راجع به امارات هر يك از ايشان تحقيقا معلوم نيست و فهرست ذيل تقريبى است .\r\nعبد الكريم ستق موسى بن ستق شهاب الدوله هرون بغراخان بن سليمان - وفاتش بين 383 - 384 بقيهء ذيل در صفحهء\r\n","page_name":" 42 ","page_number":42},
  {"content":"\r\n\r\nگفت : « اسلام بياور تا در دنيا و آخرت سالم مانى . »\r\nاو نيز در عالم خواب اسلام آورد و صبح كه از خواب بيدار شد اسلام خود را آشكار ساخت .\r\nپس از درگذشت او ، پسرش موسى بن سبق بر جايش نشست .\r\nفرمانروائى در آن ناحيه ، همچنان نصيب فرزندان او بود تا ارسلان خان محمد ابن سليمان بن داود بغراخان بن ابراهيم ملقب به\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nابو المحسن نصر اول ابن على ، حدود 389 - 400 قطب الدوله ابو نصر احمد ابن على ، حدود 401 - 407 شرف الدوله طغان بن على ، 403 - 408 ابو المنتصر ارسلان خان اول ابن على يوسف خضر خان اول ، وفاتش در 423 شرف الدوله ابو شجاع ارسلان خان ثانى ، در حدود 421 - 424 محمود بغراخان ، در حدود 425 - 435 در سمت مغرب :\r\nجغراتكين ابو المظفر عماد الدوله ابراهيم طفغاج بن نصر ، در حدود 440 - 460 شمس الملوك نصر ثانى ابن طفغاج وفاتش در 472 خضر خان ابن طفغاج احمد خان ثانى بن خضر . وفاتش 488 محمود خان ثانى ، وفاتش ميان 490 - 495 خضر خان ثانى ابن عمر بن احمد . وفاتش 495 محمود ارسلان خان ثالث ابن سليمان ابو المعالى حسن تكين بن على ركن الدوله محمود خان ثالث بن ارسلان بقيهء ذيل در صفحهء بعد\r\n","page_name":" 43 ","page_number":43},
  {"content":"\r\n\r\nطمغاج خان بن ايلك ملقب به نصر ارسلان بن على بن موسى بن سبق .\r\nقدرخان بر او خروج كرد و زمام فرمانروائى را از دست وى بدر آورد .\r\nولى سلطان سنجر ، همچنانكه پيش ازين گفتيم ، در سال 494 هجرى قدرخان را كشت و ارسلان خان را بار ديگر به مسند فرمانروائى\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nقلج طفغاج خان بن محمد . حدود 558 جلال الدين على گوركان ابن حسن تكين در سمت مشرق طغرل خان بن يوسف خضر خان ، 439 - 455 طغرل‌تكين ابن طغرل ، 455 هارون بغراخان بن يوسف خضرخان ، 455 ؟ - 496 نور الدوله احمد بن ارسلان .\r\n( لغتنامهء دهخدا ) ايلك‌خانيان يا آل افراسياب يا آل خاقان تركستان يا ملوك خانيه ، عنوان مشهور سلسله‌اى از پادشاهان مسلمان ترك است كه از قرن چهارم تا قرن هفتم هجرى قمرى ، جمعا قريب دويست و سى سال در بلاد تركستان و ما وراء النهر حكومت كرده‌اند .\r\nچون بعضى از پادشاهان اين سلسله عنوان ايلك داشته‌اند ، اين سلسله بدين نام مشهور شده‌اند .\r\nدر باب امراء اين سلسله ، و حدود قلمرو آنها ، اطلاعاتى كه از توابع اسلامى بدست مىآيد مختصر و ناقص ، و تا حدودى در بعضى از موارد مشكوك است .\r\nدر هر حال ، اين سلسله ، ظاهرا به سبب انتساب به افراسياب تورانى ، از قهرمانان معروف اساطير ايرانى ، عنوان آل افراسياب داشته‌اند .\r\nبقيهء ذيل در صفحهء بعد\r\n","page_name":" 44 ","page_number":44},
  {"content":"\r\n\r\nبرگرداند . و پايه‌هاى حكومت او را استوار ساخت .\r\nبعد خوارج بر او خروج كردند و او باز از سلطان سنجر يارى خواست و سنجر دوباره او را يارى داد و به فرمانروائى رساند .\r\nميان قشون او دسته‌اى بودند كه تركان قارغلى و تركان غز\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nهر چند ابتداء ظهور اين خاندان و آغاز انتشار اسلام در بين آنها درست روشن نيست ، ليكن اين طايفه به سبب آنكه سلسلهء سامانيان را در ما وراء النهر برانداخته‌اند و در آنجا دولتى غالبا مقتدر به وجود آورده و به تربيت شعرا و ترويج ادب و فضل اهتمام كرده‌اند ، در تاريخ ايران بعد از اسلام شهرت و اهميت يافته‌اند .\r\nو از شعرا ، امثال سوزنى و عمعق و رشيدى سمرقندى و رضى الدين نيشابورى و شهاب الدين نسفى و شمس طبسى و عثمان مختارى آنها را ستايش كرده‌اند .\r\nاولين كسى كه ازين خاندان در تاريخ ايران مشهور شده است ، بغراخان ثانى ست كه هارون بن موسى يا سليمان نام داشته است ، و در سنه 383 هجرى قمرى بخارا را گرفت .\r\nو چون اندكى بعد در مراجعت از آن جا وفات يافت ، برادرزاده‌اش ايلك خان موسوم به احمد بن على به جايش نشست .\r\nاو در سال 389 مجددا بخارا را گرفته دولت سامانيان را در ما وراء النهر منقرض نمود .\r\nاز اواسط قرن پنجم هجرى قمرى اين سلسله به دو شعبه تقسيم شد كه از آن جمله يكى در سمرقند و ديگرى در كاشغر و بلاساغون حكومت كردند .\r\nآل افراسياب در عهد سلاجقه تا حدى دست نشاندهء سلاطين بزرگ سلجوقى بودند و با آنها قرابت و پيوند داشتند .\r\nدولت آنها در سال 609 بدست خوارزمشاهيان منقرض شد .\r\n( دائرة المعارف فارسى )\r\n","page_name":" 45 ","page_number":45},
  {"content":"\r\n\r\nناميده مىشدند و خراسان را غارت كردند به نحوى كه ما ان شاء اللّه در جاى خود شرح خواهيم داد .\r\nاينها هم دو دسته بودند :\r\nيك دسته « اجق » خوانده مىشدند و سردار آنان طوطى بن دادبك بود .\r\nدسته ديگر را « برق » مىخواندند . و قرعوت بن عبد الحميد رياست آنان را داشت .\r\nپسر ارسلان خان ، معروف به نصرخان بود .\r\nمردى بنام شريف الاشرف بن محمد بن ابو شجاع علوى سمرقندى ، نصرخان را تحريك كرد كه فرمانروائى را از چنگ پدر خود بيرون آورد . و او را به طمع انداخت .\r\nارسلان محمد خان وقتى اين خبر را شنيد ، هم پسر خود و هم شريف الاشرف را به قتل رساند .\r\nپس از اين واقعه ميان ارسلان خان و لشكريان قارغلى او بهم خورد و بيزارى و وحشتى به وجود آمد كه ايشان را وادار كرد بر ضد ارسلان خان عصيان ورزند و او را از فرمانروائى بر كنار كنند .\r\nارسلان خان دوباره پيش سلطان سنجر بازگشت و بر او پناهنده شد .\r\nسنجر نيز براى كمك به او در سال 524 با قشون خود از رود جيحون گذشت و به سمرقند رسيد .\r\nتركان قارغلى از دست او فرار كردند .\r\nتصادفا سلطان سنجر روزى بيرون رفت و سوارانى را ديد و به آنها بد گمان شد و دستور داد دستگيرشان كنند .\r\nدستگيرشدگان اقرار كردند كه ارسلان آنها را مامور كشتن سلطان سنجر كرده بود .\r\nسلطان سنجر هم به سمرقند برگشت و ارسلان خان را در قلعه خود محاصره كرد و قلعه را به تصرف در آورد .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nارسلان خان را نيز اسير گرفت و به بلخ فرستاد ، كه در همان شهر از دنيا رفت .\r\nاين را هم مىگفتند كه سلطان سنجر او را فريب داد و بر او غلبه كرد و شهر را از او گرفت . بعد آن داستان را دربارهء او شايع ساخت .\r\nوقتى سمرقند را تصرف كرد ، قلج طمغاج ابو المعالى حسن بن على بن عبد المؤمن معروف به حسن تكين را در آن شهر بجاى ارسلان خان به حكومت گماشت .\r\nقلج طمغاج حسن تكين از بزرگان خانواده خانيه بشمار مىرفت منتهى ارسلان خان او را رانده بود .\r\nحسن تكين پس از آنكه فرمانروائى سمرقند را بر عهده گرفت روزگارش چندان نپائيد و بعد از مدت كوتاهى درگذشت .\r\nسلطان سنجر پس از فوت او ، ملك محمود بن ارسلان خان محمد بن سليمان بن داود بغراخان را جانشين او ساخت .\r\nمحمود پسر همان كسى بود كه سلطان سنجر سمرقند را از وى گرفت . او خواهرزاده سلطان سنجر بود .\r\nپيش از اين تاريخ ، در سال 522 هجرى ، اعور چينى با سپاه كثيرى كه هيچكس جز خدا از تعدادشان آگاه نبود به حدود كاشغر رسيد .\r\nفرمانرواى كاشغر كه خان احمد بن حسن بود لشگريان خود را گردآورى كرد و به مقابله با او شتافت .\r\nدو لشكر با هم روبرو شدند و سرگرم زد و خورد و جنگ و جدال گرديدند . اعور چينى شكست خورد و گروه انبوهى از افرادش كشته شدند .\r\nپس از اين واقعه ، او فوت كرد و كوخان چينى بر جايش نشست .\r\n« كو » به زبان چينى لقبى است كه به بزرگترين پادشاهان خود مىدهند . « خان » هم لقبى است كه به ملوك ترك مىدهند و معنى آن بزرگترين ملوك است .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nكوخان چينى دستار و سربند و جامه پادشاهان چين را در بر مىكرد و مذهب او نيز آئين مانى بود .\r\nوقتى او از چين خارج شد و روانه تركستان گرديد ، تركان خطا نيز به افراد قشون او پيوستند .\r\nاين عده پيش از آن تاريخ از چين بيرون رفته بودند . و به ملوك خانيه خدمت مىكردند كه در تركستان فرمانروائى داشتند .\r\nارسلان خان محمد بن سليمان هر سال ده هزار نفر را با تجهيزات كافى مامور مىكرد كه در محله‌هاى ميان تركستان و چين فرود آيند و نگذارند كه هيچيك از ملوك چين ، به شهرهاى او قدم گذارند .\r\nبراى آنان بخاطر اين كار مواجب و اقطاعاتى [ ( 1 ) 
  ] نيز مقرر داشته بود .\r\nتصادفا يك سال نسبت به آنان خشمگين شد و آنان را از نزديكى با زنان خود منع نمود تا بچه‌دار نشوند .\r\nاين محروميت براى آنان غير قابل تحمل بود و نمىدانستند چه كنند و متحير مانده بودند .\r\nاتفاقا كاروانى بزرگ به آنان برخورد كه اجناس گرانبها و اموال بسيار با خود حمل مىكرد .\r\nكاروان را گرفتند و بازرگانان را فرا خواندند و به آنان گفتند :\r\n« اگر كالاهاى خود را ميخواهيد به ما شهرى معرفى كنيد كه چراگاه‌هاى پهناور داشته باشد و ما و اموال ما را كفايت كند . »\r\nبازرگانان با يك ديگر به مشورت پرداختند و متفقا شهر بلاساغون\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اقطاعات ( به كسر همزه ) : جمع اقطاعه « به كسر همزه » قطعه ملك يا زمينى كه در قديم از طرف پادشاه به كسى واگذار مىشد كه از درآمد آن زندگى كند ، و ملكى كه عايدات آن براى هزينه قسمتى از سپاه اختصاص داده مىباشد .\r\n( فرهنگ عميد )\r\n","page_name":" 48 ","page_number":48},
  {"content":"\r\n\r\nرا پسنديدند و آن شهر را براى ايشان وصف كردند .\r\nآنها نيز اموالشان را پس دادند .\r\nآنگاه به كسانى كه مامور بودند آنان را از نزديك شدن به زنان خود منع كنند حمله بردند و همه را گرفتند و دستهايشان را بستند .\r\nسپس زنان خود را برداشتند و به شهر بلاساغون رفتند .\r\nارسلان خان با آنان مىجنگيد و اين جنگ و ستيز بسيار شده بود و آنان نيز از و بيم بسيار داشتند .\r\nوقتى آن ترس و نگرانى ادامه يافت و كوخان چينى هم خروج كرد ، اين عده نيز به دو پيوستند .\r\nبنابر اين كارشان بالا گرفت و جمعيتشان فزونى يافت و بر شهرهاى تركستان مسلط شدند .\r\nآنان وقتى شهرى را مىگرفتند نسبت به مردم شهر به هيچ وجه متغير نمىشدند و آزار نمىرساندند بلكه در شهر و قراء تابعه آن از ساكنان هر خانه‌اى يك دينار مىگرفتند .\r\nاما مزارع و محصولات و غيره را براى اهالى مىگذاشتند .\r\nاز ملوك هم هر كس به اطاعتشان در مىآمد . چيزى مانند يك لوحه نقره به كمر خود مىبست . اين نشانه كسى بود كه از آنان فرمانبردارى مىكرد . آنها بعد به سوى شهرهاى ما وراء النهر روانه شدند .\r\nخاقان محمود بن محمد در ماه رمضان سال 531 هجرى قمرى به مقابله با ايشان پرداخت و در حدود خجند [ ( 1 ) 
  ] با آنان جنگ\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خجند ( به ضم خاء و فتح جيم ) : نام شهرى است از بلاد ما وراء النهر .\r\nشهرى است از اقليم پنجم به فرغانه بر كنار رود سيحون در پنج فرسنگى اندجان . و آن را عروس دنيا خوانده‌اند .\r\nبقيهء ذيل در صفحهء بعد\r\n","page_name":" 49 ","page_number":49},
  {"content":"\r\n\r\nكرد .\r\nدرين جنگ خاقان محمود بن محمد شكست خورد و به سمرقند برگشت .\r\nمصيبت و بدبختى اهالى سمرقند زياد شد و هراس و اندوه آنان\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nگويند خجند را كيخسرو بنياد و بنا نهاده ، و بعد از خرابى ، داراب تعمير و تمام نموده است .\r\n( از انجمن آراى ناصرى ) در معجم البلدان آمده است : خجند شهرى است مشهور به ما وراء النهر ، بر ساحل سيحون و بين آن و سمرقند ده روز راه است .\r\nبراى اطلاع بيش‌تر از وضع جغرافيائى اين ناحيه ، اينك قول سامى در قاموس الاعلام تركى آورده مىشود :\r\nخجند از شهرهاى معروف ما وراء النهر است كه در ساحل چپ رودخانه سيحون و دو سوى رودخانه خواجه بهار كان و يكصد و چهل هزار گزى جنوب شرقى تاشكند و به ارتفاع 256 گزى از سطح دريا واقع است .\r\nعرض شمالى آن چهل و پنج درجه و هفده دقيقه و طول شرقى آن شصت و هفت درجه و شانزده دقيقه و چهل و هشت ثانيه مىباشد .\r\nاين شهر با دو ديوار محاط شده كه شامل هشت دروازه است .\r\nدر آنجا چار سوق بزرگ و جوامع و مساجد بسيار با ساير آثار خيريه وجود داشته است .\r\nدر اطراف آن ، باغ‌هاى زياد موجود و سكنه شهر بيست و نه هزار تن بوده است كه بخش بزرگ آن از تاجيك‌هاى ايرانى ، و بخش اندك آن از ازبك‌ها و قره قرقيزه‌ها بوده است .\r\nقسمتى از اين شهر كه بر كرانه راست رودخانه خواجه بهاركان واقع بقيهء ذيل در صفحهء بعد\r\n","page_name":" 50 ","page_number":50},
  {"content":"\r\n\r\nرو به فزونى گذارد . صبح و شب ، هر لحظه انتظار بلا مىكشيدند .\r\nمردم بخارا و شهرهاى ديگر ما وراء النهر نيز همين وضع را داشتند .\r\nخاقان محمود بن محمد رسولى را به خدمت سلطان سنجر فرستاد\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nبوده ، در اين اواخر بواسطه مهاجرت اهالى ، خالى از سكنه شده است و روسها بجاى آنها سكنى گزيده‌اند .\r\nبزرگترين جامع آن جامع « حضرت رابعه » بوده است .\r\nاين شهر مولد بسيارى از دانشمندان و مشاهير و ادبا و شخصيت‌هاى فرهنگ اسلامى بوده و به سابق تحت حكومت خان مستقلى اداره مىشده است .\r\nو به آن زمان اين ناحيه بسيار آبادان و بزرگ بود .\r\nولى بعدها به استيلاى خان فرغانه ( خوقند ) در آمد و مهاجرت مردمان ازين زمان شروع شد و جمعيت آن رو به كاستى گذاشت .\r\nامروز خجند مركز يكى از مناطق ايالت سير دريا محسوب مىشود كه داراى يكصد و چهل هزار تن سكنه است و اهاليش مركب از تاجيك و ازبك و قره قرقيزه مىباشند .\r\nدر آثار جغرافيدان‌هاى عرب خجند حجند ضبط شده است و عباس اقبال مىگويد : « اين شهر را يونانيان الكساندر سخاتا (  Alexandreschata  ) يعنى اسكندرية القصوى مىناميدند . در زمان حمله مغولان پادشاه خجند ملك تيمور بود . و اردوئى كه چنگيز به فرماندهى اولاغ نويان و سرداران ديگر كه مامور حدود فرغانه و دره علياى سيحون كرده بود ابتدا شهر بناكت را تحت محاصره گرفتند .\r\nمستخفظان آن شهر كه از تركان بودند پس از سه روز بناكت را تسليم بقيهء ذيل در صفحهء بعد\r\n","page_name":" 51 ","page_number":51},
  {"content":"\r\n\r\nو از او براى مبارزه با دشمن كمك خواست . به او خبر داد كه مسلمانان چها ديده و چها كشيده‌اند . و او را برانگيخت كه مسلمانان را يارى دهد .\r\nسلطان سنجر نيز به جمع آورى سرداران و سپاهيان خود پرداخت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nكردند .\r\nمغولان كه از فتح شهرهاى اترار و بخارا و سمرقند فراغت يافته بودند نيز به طرف فرغانه سرازير شدند و با بيست هزار سپاهى و قريب پنجاه هزار حشر به سمت خجند حركت كردند .\r\nحكومت خجند درين تاريخ به دست نامورى بود به نام تيمور ملك كه از دليرترين امراى خوارزمشاه بود . و او در استيلاى مغول بواسطه پايدارى در دفاع و مردانگى نام نيكى از خود به يادگار گذاشته است .\r\nتيمور ملك با هزار مرد جنگى در جزيره‌اى از جزاير داخل شط سيحون ، نزديك خجند ، در حصارى كه ساخته بود متحصن شد و مغول‌ها هر قدر خواستند بر او دست يابند ممكن نگرديد .\r\nتيمور ملك مردانه مىجنگيد و مغول‌ها را به خاك هلاك مىانداخت .\r\nعاقبت چون ديد از هر طرف چنگيزيان عرصه را بر او تنگ كرده‌اند با هفتاد كشتى كه قبلا تهيه ديده بود بار و بنه خود را برداشته ، با جمعى از ياران به بناكت رفت . و از آن جا به خجند و بارجين كنت رسيد . و در راه همه جا به لشكريان مغول مىزد و مىخورد تا چون يكه و تنها و بىسلاح ماند به خوارزم آمد و از آن جا به حدود خراسان تاخت و در شهر ستانه به خدمت سلطان پيوست - از تاريخ مغول عباس اقبال .\r\nنام ديگر خجند نزد جغرافيانويسان اسلامى خجنده است .\r\n( خلاصه از لغتنامهء دهخدا ) بقيهء ذيل در صفحهء بعد\r\n","page_name":" 52 ","page_number":52},
  {"content":"\r\n\r\nفرمانروايان خراسان ، مانند صاحب سيستان و غور و ملك غزنه و ملك مازندران با كسان خود نزد او گرد آمدند .\r\nبدين ترتيب بيش از صد هزار سوار پيشش جمع شدند و مدت شش ماه در آن جا ماندند .\r\nسلطان سنجر با اين سپاه عازم جنگ با تركان گرديد و در ماه ذى الحجه سال 535 هجرى قمرى از ما وراء النهر گذشت .\r\nمحمود بن محمد خان از دست تركان قارغلى پيش سلطان سنجر شكايت كرد و سنجر نيز عازم سركوبى آنان گرديد .\r\nتركان قارغلى هم به كوخان چينى و ساير كافرانى كه با وى\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nخجند ، يا ( از 1936 ) لنين آباد ، شهرى است كه در 1959 هفتاد و هزار تن جمعيت داشته است .\r\nاين شهر مركز بخش لنين آباد جمهورى شوروى سوسياليستى تاجيكستان ، بر ساحل چپ سير دريا و بر مخرج آن از درهء فرغانه ، در مسير راه آهن و كنار جاده عمده بخاراست .\r\nبا آنكه به سبب ارتفاع ساحل آن از سير دريا آبيارى در آن جا به صعوبت انجام مىگيرد ، مزارع پنبه و باغهاى ميوه و تاكستان فراوان دارد .\r\nتربيت كرم ابريشم در آن جا رايج است .\r\nخجند يا خجنده شهرى است كهن ، كه جزء ولايت فرغانه قديم بوده است .\r\nجغرافيانويسان ( مانند ابن حوقل ، ابن الفقيه ، اصطخرى و ياقوت ) زيبائى آن را ستوده‌اند .\r\nبسبب اهميت سوق الجيشى خجند ، مدتها بين خانان خوقند و بخارا بر سر تصرف آن كشمكش‌ها بود .\r\nدر سال 1866 روس‌ها آن را گرفتند . و اين امر در نزاع روسيه و خوقند بسال 1875 نقش مهمى داشت .\r\n( دائرة المعارف فارسى )\r\n","page_name":" 53 ","page_number":53},
  {"content":"\r\n\r\nبه سر مىبردند پناهنده شدند .\r\nسلطان سنجر در سمرقند اقامت گزيد .\r\nكوخان چينى نامه‌اى به او نگاشت و در طى آن از تركان قارغلى شفاعت كرد .\r\nولى سلطان سنجر شفاعت او را نپذيرفت و به او نامه‌اى نوشت و او را به قبول مذهب اسلام فرا خواند و تهديدش كرد و از عدم پذيرش اين پيشنهاد ترساند .\r\nاو كثرت سپاهيان خود را به چشم وى كشيد و دلاورى آنان را وصف كرد . و در شرح جنگاورى آنان به انواع سلاح مبالغه نمود تا جائى كه گفت : « آنها با سر نيزه خود موى را به دو نيم مىكنند . »\r\nوزير سلطان سنجر ، طاهر بن فخر الملك بن نظام الملك چنين نامه‌اى را نپسنديد و ارسال آن را مقرون به مصلحت ندانست . ولى سلطان سنجر به حرف او گوش نداد و نامه را فرستاد .\r\nوقتى اين نامه را در حضور كوخان چينى خواندند دستور داد كه ريش قاصدى كه نامه را برده بود بكنند .\r\nآنگاه سوزنى به او داد و به وى تكليف كرد كه با آن سوزن يكى از موهاى ريش خود را به دو نيم كند .\r\nبديهى است كه او از عهده اين كار بر نيامد .\r\nكوخان به او گفت : « پس وقتى كه تو با يك سوزن نتوانى موئى را بشكافى و به دو نيمه كنى ، چگونه كس ديگرى خواهد توانست با نيزه موئى را قطع كند و دو نيمه سازد ؟ » كوخان با كسان خود كه افراد ترك و چينى و خطائى بودند مجهز شدند و به جنگ سلطان سنجر شتافتند .\r\nدر محلى كه قطوان خوانده مىشد دو لشكر با هم روبرو گرديدند كه مانند دو درياى بزرگ بودند .\r\nكوخان لشكريان خود را گردشى داد تا به دره‌اى رسيد كه\r\n\r\n","description":"","footnote":"","page_name":" 54 ","page_number":54},
  {"content":"\r\n\r\n« در غم » خوانده مىشد و آنان را در آن جا مستقر ساخت .\r\nجناح راست سپاه سلطان سنجر را امير قماج و جناح چپ را فرمانرواى سيستان رهبرى مىكرد .\r\nبار و بنه هم در پشت سر ايشان بود .\r\nجنگ در تاريخ پنجم ماه صفر سال 536 در گرفت .\r\nتركان قارغلى كه از دست سلطان سنجر گريخته بودند ، درين ميدان از سخت‌ترين جنگجويان محسوب مىشدند .\r\nاز قشون سلطان سنجر نيز در اين روز هيچكس خوب‌تر از فرمانرواى سيستان نمىجنگيد .\r\nاين جنگ به شكست مسلمانان منجر گرديد و از آنان بقدرى كشته شدند كه از شدت كثرت به شمارش در نمىآمدند . در دره درغم ده هزار كشته و زخمى وجود داشت .\r\nسلطان سنجر ، شكست خورده ، از عرصه كارزار كناره گرفت .\r\nفرمانرواى سيستان و امير قماج و همسر سلطان سنجر كه دختر ارسلان خان بود به اسارت در آمدند .\r\nولى كافران آنها را آزاد ساختند .\r\nاز كسانى كه به قتل رسيدند يكى حسام عمر بن عبد العزيز بن مازة البخارى فقيه حنفى مشهور بود .\r\nدر اسلام واقعه‌اى بزرگ‌تر از اين رخ نداده و هيچ حادثه‌اى هم در خراسان آنقدر كشته نداشته است .\r\nپس از اين واقعه دولت خطائيان و تركان كافر در ما وراء النهر استقرار يافت . كوخان نيز تا ماه رجب 537 هجرى قمرى در آن جا ماند . و همان جا در گذشت .\r\nاو زيبا و خوش صورت بود و جز حرير چينى لباسى نمىپوشيد و در افراد خود هيبت و نفوذ بسيار داشت .\r\nهيچ اميرى را به هيچ سرزمينى به عنوان اقطاع مسلط نمى - ساخت بلكه به او شخصا حقوق مىداد و مىگفت : « وقتى سرزمينى\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nرا به اقطاع بگيرند به مردمش ظلم خواهند كرد . »\r\nدر اختيار هيچ سردارى نيز بيش از يكصد سوار نمىگذاشت تا اينكه قدرت پيدا نكند و در صدد عصيان و سركشى برنيايد .\r\nياران خود را از بيدادگرى و ميخوارگى و سرمستى منع مىكرد و به خاطر اين جرائم كيفر مىداد .\r\nولى از زنا منعشان نمىكرد . و اين كار را بد نمىشمرد .\r\nپس از او يكى از دخترانش فرمانروائى يافت ولى روزگار فرمانروائى او دير نپائيد و بدرود حيات گفت .\r\nبعد از او مادرش به جايش نشست كه همسر و دختر عم كوخان چينى بود .\r\nاز آن پس ما وراء النهر همچنان در دست خطائيان باقى ماند تا تا سال 612 هجرى قمرى كه علاء الدين محمد خوارزمشاه آن را از دستشان گرفت ، به نحوى كه ما اگر خداوند بخواهد در جاى خود ذكر خواهيم كرد .\r\n\r\nكارهاى خوارزمشاه در خراسان\r\nدرباره حمله سلطان سنجر به خوارزم و گرفتن خوارزم از دست اتسز خوارزمشاه و كشته شدن پسر خوارزمشاه و بازگشت خوارزمشاه به خوارزم پيش از اين شرح داديم .\r\nخوارزمشاه همان كسى بود كه به تركان خطا نامه‌اى نگاشت و آنان را به طمع تصرف شهرهاى اسلامى انداخت .\r\nوقتى سلطان سنجر با آنان روبرو شد و شكست خورده بازگشت ، اتسز خوارزمشاه روانه خراسان گرديد و در ماه ربيع الاول اين سال آهنگ سرخس كرد .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nوقتى بدانجا رسيد ، امام ابو محمد زيادى كه از زهد و علم ، هر دو ، بهره كافى داشت به ديدار او شتافت .\r\nخوارزمشاه او را گرامى داشت و احترام بسيار كرد .\r\nاز سرخس به مروشاهجان رفت .\r\nدر آن جا امام احمد باخرزى به خدمت او رسيد و اهل مرو را شفاعت كرد . و از او خواست كه هيچيك از لشكريانش متعرض مردم نشوند .\r\nخوارزمشاه اين درخواست را پذيرفت . آنگاه در حول و حوش شهر فرود آمد و ابو الفضل كرمانى فقيه و بزرگان شهر را به - حضور خود فرا خواند .\r\nولى توده مردم شورش كردند و برخى از افراد خوارزمشاه را كشتند و يارانش را از شهر راندند و دروازه‌هاى شهر را بستند و آماده جلوگيرى از ورود آنان به شهر شدند .\r\nاتسز خوارزمشاه نيز به جنگ با آنان پرداخت و در هفدهم ربيع الاول اين سال داخل شهر مرو شد و گروه بسيارى از مردم شهر را كشت .\r\nبرخى از كشته‌شدگان عبارت بودند از :\r\nابراهيم مروزى ، فقيه شافعى ؛ على بن محمد بن ارسلان كه ذو فنون بود و دانش بسيار داشت ؛ شريف على بن اسحاق موسوى كه سردسته فتنه گران و تخم شر بود .\r\nاتسز خوارزمشاه بسيارى از بزرگان مرو را كشت و به خوارزم برگشت و در اين بازگشت علماى كثيرى از اهالى آن شهر را همراه خود برد كه از آن جمله :\r\nابو الفضل كرمانى و ابو منصور عبادى ، و قاضى حسين بن محمد ارسابندى ، و ابو محمد حرقى فيلسوف و ديگران بودند .\r\nخوارزمشاه ، بعد ، در ماه شوال اين سال روانه نيشابور گرديد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nگروهى از فقيهان و عالمان و زاهدان نيشابور پيش او رفتند و خواهش كردند كه آنچه با اهل مرو كرد با اهل نيشابور نكند .\r\nاو اين درخواست را پذيرفت ولى دربارهء اموال ياران سلطان سنجر پرسش و پژوهش كرد و آنها را گرفت .\r\nدر اول ماه ذى القعده ، خواندن خطبه سلطنت به نام سلطان سنجر موقوف گرديد و خطبه به اسم خوارزمشاه خوانده شد .\r\nولى وقتى خطيب از ذكر نام سلطان سنجر خوددارى كرد و اسم خوارزمشاه را بر زبان آورد . مردم فرياد كشيدند و دست به - شورش گذاشتند .\r\nچيزى نمانده بود كه فتنه‌اى بر پا شود و همان مصيبت كه در مرو رخ داد در اين جا نيز تجديد گردد .\r\nولى دور انديشان و عقلاى قوم كه عاقبت كار را مىنگريستند ، مردم را از آن كار منع كردند .\r\nبدين جهة خطبه خواندن بنام سلطان سنجر تا اول محرم سال 537 هجرى موقوف بود بعد مجددا به نام او خطبه خوانده شد .\r\nخوارزمشاه ، بعد ، لشكريانى را به توابع بيهق فرستاد كه در آن جا ماندند و مدت پنج روز به كشتار مردم پرداختند .\r\nسپس آن جا را ترك گفتند و براى يغما و چپاول روانه ساير شهرها شدند و در خراسان كارهاى ناهنجارى كردند .\r\nسلطان سنجر نيز از جنگ با اتسز خوارزمشاه خوددارى مىكرد زيرا از نيروى تركان خطا در ما وراء النهر و نزديكى خوارزم و ساير شهرهاى خراسان به آنها بيم داشت .\r\n\r\nپاره‌اى ديگر از رويدادهاى سال\r\nدر اين سال اتابك عماد الدين زنگى بن آقسنقر شهر حديثه را گرفت و از آل مهراش هر كس را كه در آن جا بود به موصل منتقل ساخت . و ياران خود را مامور اداره امور آن شهر ساخت .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nدرين سال ، در شهر « آمد » نيز به نام اتابك عماد الدين زنگى بن آقسنقر خطبه خوانده شد .\r\nفرمانرواى شهر « آمد » هم به اطاعت اتابك زنگى در آمد .\r\nاو پيش ازين براى كشتن اتابك زنگى با داود همدستى و توافق كرده بود ولى چون توانائى و نيروى زنگى را ديد ، در شمار ياران وى در آمد .\r\nدر اين سال مجاهد الدين بهروز از شحنگى بغداد معزول گرديد و قزل امير آخر بجاى او شحنه بغداد شد .\r\nامير آخر از مماليك سلطان محمود به شمار مىرفت و حكومت بروجرد و بصره را داشت . شحنگى بغداد نيز به مناصب وى افزوده شد .\r\nبعد ، وقتى سلطان مسعود به بغداد رسيد و بسط و گسترش تبهكارى ولگردان و فساد آنان را ديد ناراحت شد و مجددا مجاهد الدين بهروز را به شحنگى بغداد برگرداند .\r\nبر اثر بازگشت مجاهد الدين بهروز به شحنگى بغداد ، بسيارى از ولگردان و دزدان ، از آن كارها دست شستند و توبه كردند .\r\nولى اين نفعى به حال مردم نداشت زيرا پسر وزير و برادر زن سلطان مسعود با دزدان همدست بودند و از اموال دزدى سهم مىگرفتند بدين جهة مجاهد الدين بهروز قدرت جلوگيرى از آنان را نداشت .\r\nدر اين سال عبد الرحمان طغايرك به رياست امور پرده بردارى و حجابت سلطان مسعود رسيد و به كارهاى كشور تسلط يافت و مقامش\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nبالا رفت .\r\nبر عكس ، امير تتر طغرلى از آن شغل معزول شد و كارش به جائى رسيد كه در ركاب عبد الرحمن قدم برمىداشت .\r\nدر اين سال ابراهيم سهاوى ، پيشواى اسماعيليان در گذشت و پسر عباس ، فرمانرواى رى ، جسدش را در تابوتش آتش زد و سوزاند .\r\nدر اين سال كمال الدين بن طلحه خزانه‌دار به حج رفت . و پس از بازگشت از زيارت خانه خدا لباس صوفيان پوشيد و از تمام - كارهائى كه داشت كناره گرفت و در خانه خود به گوشه‌نشينى و پرهيزگارى پرداخت .\r\nدرين سال سلطان مسعود به بغداد رسيد .\r\nشرف الدين على بن طراد زينبى وزير خليفه عباسى ، چنان كه گفتيم ، به اقامتگاه سلطان مسعود پناهنده شده بود .\r\nاو از سلطان مسعود درخواست كرد كه شفاعت كند تا خليفه اجازه دهد كه او به خانه خود باز گردد .\r\nسلطان مسعود رسولى را به دار الخلافه روانه كرد و شرف الدين وزير را نيز همراهش فرستاد . و شفاعت كرد كه او به خانه خود برگردد .\r\nاين اجازه به شرف الدين زينبى داده شد . برادرش نيز مجددا\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nنقيب النقباء گرديد .\r\nاز آن پس شرف الدين على بن طراد زينبى خانه‌نشين بود و از خانه بيرون نمىشد مگر براى رفتن به مسجد .\r\nدر اين سال افراد قشون اتابك عماد الدين زنگى از حلب بر شهرهاى فرنگيان حمله بردند و غارت كردند و آتش زدند و زنان فرنگيان را تصاحب كردند .\r\nبسيارى از ايشان را كشتند و عده كشته‌شدگان به هفتصد مرد بالغ مىگرديد .\r\nدر اين سال طايفه بنى خفاجه در عراق دست به فتنه و فساد گذاردند .\r\nسلطان مسعود قشونى را پنهانى به سر وقت آنان فرستاد كه محله آنان را غارت كردند و بر هر كس كه دست يافتند او را كشتند و خود سالم بازگشتند .\r\nدر اين سال رجار ( روژه ) فرنگى ، فرمانرواى صقليه ( سيسيل ) ناوگانى را به اطراف افريقيه فرستاد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاين ناوگان ، كشتىهائى را كه از مصر براى حسن ، فرمانرواى افريقيه ، مىرفت گرفتند . بدين ترتيب رجار به حسن خيانت كرد .\r\nبعد حسن به او نامه‌اى نوشت و متاركه جنگ را تجديد كرد چون مىخواست غلاتى را از سيسيل به افريقيه حمل كند زيرا خشكسالى شديدى در افريقيه وجود داشت و از اين جهة مرگ و مير بسيار شده بود .\r\nدر اين سال ابو القاسم عبد الوهاب بن عبد الواحد حنبلى دمشقى از دار دنيا رخت بر بست .\r\nاو عالمى نيكوكار و پرهيزكار بود .\r\nدر اين سال ضياء الدين ابو سعيد بن كفرتوثى ، وزير اتابك عماد الدين زنگى ، از جهان رفت .\r\nاو در وزارت خود نيك نهاد بود و با جوانمردى رياست مىكرد .\r\nدر اين سال ابو محمد بن طاوس ، امام مسجد جامع دمشق ، در ماه محرم ، زندگانى را بدرود گفت .\r\nاو مردى نيكوكار و فاضل بود .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nدر اين سال ، ابو القاسم اسماعيل بن احمد بن عمر بن ابو الاشعث ، معروف به ابن سمرقندى ، در گذشت .\r\nاو بسال 454 هجرى قمرى در دمشق تولد يافته بود و احاديث بسيار ميدانست و روايت مىكرد .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\n537 وقايع سال پانصد و سى و هفتم هجرى قمرى\r\n\r\nدست يافتن اتابك زنگى بر قلعه اشب و ساير قلاع هكاريه\r\nدر اين سال ، اتابك عماد الدين زنگى قشونى را به قلعه اشب گسيل داشت .\r\nاين قلعه بزرگ‌ترين و استوارترين دژ كردان هكاريه شمرده مىشد و خانواده‌هاى آنان با اموالشان در آن جا بودند .\r\nلشكريان اتابك عماد الدين زنگى قلعه را محاصره كردند و عرصه را بر اهالى تنگ ساختند تا آن را تسخير كردند .\r\nاين قلعه به دستور اتابك زنگى ويران گرديد و به جاى آن قلعه معروف عماديه ساخته شد .\r\nدژ مذكور ، ميان دژهاى آنان دژى بسيار بزرگ محسوب مىشد\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nكه به علت همين بزرگى خرابش كردند زيرا از عهده نگهدارى آن بر نمىآمدند .\r\nبنابر اين قلعه اشب ويران و قلعه عماديه آباد گرديد و از جهت نسبت به لقب اتابك كه عماد الدين بود « عماديه » ناميده شد .\r\nامير نصير الدين جقر نايب اتابك زنگى در موصل اكثر آن دژهاى كوهستانى را پيش از آن فتح كرده بود .\r\n\r\nمحاصرهء طرابلس غرب [ ( 1 ) 
  ] بوسيلهء فرنگيان\r\nدرين سال كشتىهاى فرنگيان از صقليه ( سيسيل ) حركت كردند\r\n\r\n\r\n\r\n\r\n","description":"","footnote":"\r\n[ ( 1 ) 
  ] - طرابلس غرب : نام اسكله و شهرى است در ساحل شمالى افريقا ، در بحر ابيض ، و مركز ولايت بزرگ به همين نام مىباشد در 1600 كيلومترى جنوب غربى استانبول و 500 كيلومترى جنوب شرقى تونس در 33 درجه و 54 ثانيه و 10 درجه و 50 دقيقه و 35 ثانيه عرض شمالى با طول شرقى ديده مىشود .\r\nشماره نفوس آن به سى و پنج هزار تن بالغ مىگردد و قريب پنج شش هزار تن از اينان يهودى ، مالتى و اجنبى ، و بقيه مسلمانند .\r\nبازارهاى پر معامله ، جوامع و مساجد متعدد ، سور ، قلعه و بعضى استحكامات و يك كاخ وسيع دولتى و يك نور افكن دارد .\r\nيك باب جامع محتشم و پر نقش و نگار نيز از طرف طغورت پاشا درين شهر بنا شده و مكان وسيع مسمى به فيشه دارد .\r\nبقيهء ذيل در صفحهء بعد\r\n","page_name":" 65 ","page_number":65},
  {"content":"\r\n\r\nو به طرابلس غرب رفتند و آن شهر را محاصره نمودند .\r\nعلت اين امر آن بود كه مردم طرابلس غرب در روزگار فرمانروائى امير حسن صاحب افريقيه به اطاعت او در نمىآمدند و همچنان مخالف او بودند و ترجيح مىدادند كه مشايخى از بنى مطروح امورشان را اداره كنند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nدر اين جا باغ‌ها و باغچه‌هاى پر از درختان ليمو و پرتقال و نخلهاى تناور و تعداد بسيار قصور و عمارات بزرگ ديده مىشود .\r\nلنگرگاهش باز و تنگ است و جهة عربىاش با يك دماغه طويل مشتمل بر بعض استحكامات محفوظ باشد .\r\nبر اين لنگرگاه چند جزيره كوچك خودنمائى مىكنند كه در صورت پر كردن بين آنها محافظت آن سخت آسان خواهد بود . در حال حاضر مدخلش تنگ ، و ميانش پر ، و از اين رو براى ورود سفاين بزرگ نامساعد و گرفتار امواج است .\r\nبا اين وصف طرابلس غرب در بين سودان و اروپا موقع بس مهمى دارد .\r\nتجارت پر حرارتى درين ديار حكمفرماست ، آمد و شد سفائن بسيار مىباشد . و از راه غدامس و فزان ، به بر نوح ، وادى ، و تمبكتو ، و همه نقاط سودان كاروان‌هاى منظم اياب و ذهاب دارند .\r\nمقدار وارداتش سالانه از ده ميليون و صادراتش سالانه از هيجده ميليون فرانك تجاوز مىنمايد .\r\nواردات عمده‌اش عبارت است از منسوجات آبى رنگ ، و اقمشه ديگر .\r\nو نيز قهوه ، شكر و غيره . و گاو و حيوانات ديگر ، نمك ، دوخ ( حلفا ) ، پوست ، پر شتر مرغ و دندان فيل كه از سودان مىآيد ، اقلام صادراتى شهر مذكور را تشكيل ميدهد .\r\n( بقيهء ذيل در صفحهء بعد )\r\n","page_name":" 66 ","page_number":66},
  {"content":"\r\n\r\nپادشاه صقيله وقتى چنين ديد قشونى از راه دريا به سر وقتشان فرستاد .\r\nلشكريان او در تاريخ نهم ذى الحجه به آن شهر رسيدند و فرود آمدند و جنگ و جدال را آغاز كردند .\r\nچنگك‌هائى به ديوار شهر آويختند كه از آن بالا بروند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nخانه‌هاى شهر به شكل مدرسه است . يعنى حياط دارد و پنجره‌ها رو به حياط باز ميشوند . به طرف كوچه پنجره ندارند .\r\nكوىهايش بسى تنگ و در اكثر نقاط هوا در مضيقه است و جريان لازم را ندارد . و مع الوصف هوايش معتدل و بسيار سالم مىباشد .\r\nبه تقدير تعمير و تجديد بناى بندرگاه به سرعت رو به ترقى تجارت و آبادانى خواهد رفت بلكه در اندك زمانى با اسكندريه در تجارت خواهد توانست رقابت كند .\r\nدرين شهر حصيرهاى زيبا و حوله‌هاى قشنگ به عمل مىآورند و نيز بعضى معمولات ظريف از عاج مىسازند .\r\nشهر طرابلس غرب يكى از بلاد قديم است . به اعتقاد بعضى از بربرها اسم باستانى آن وايه يا وايات بوده ، اما در كتب غربى به شكل بناره ضبط شده است .\r\nروميان آن را به نام « او يا » خواندند و آن خطه را تريپوليس ناميدند كه معرب آن به شكل طرابلس در آمده ، بعدها نام خطه را به شهر هم اطلاق كردند .\r\nبسال 23 هجرى عمرو بن عاص اين شهر را فتح كرد و ضميمه ممالك اسلامى ساخت .\r\nدر ادوار اوليه اسلام معمور بود و مسقط الراس بعضى از علما و مشاهير است .\r\nبقيهء ذيل در صفحهء بعد\r\n","page_name":" 67 ","page_number":67},
  {"content":"\r\n\r\nهمچنين به داخل شهر نقب زدند .\r\nولى روز بعد گروهى از اعراب براى كمك به مردم شهر آمدند .\r\nمردم طرابلس نيروئى تازه يافتند و از شهر بيرون رفتند و به كشتىهاى دشمن هجوم بردند و حمله‌اى سخت كردند .\r\nدر نتيجه فرنگيان شكست فاحشى خوردند و گروه انبوهى از ايشان كشته شد .\r\nبقيه آنان به كشتىهاى خود پيوستند و از اسلحه و بار و بنه و چارپايان ، هر چه داشتند بر جاى گذاشتند .\r\nاعراب و مردم شهر تمام آنها را غارت كردند .\r\nفرنگيان به صقيله مراجعت نمودند و اسلحه خود را تجديد كردند و بار ديگر به مغرب بازگشتند .\r\nمردم شهر همين كه آنان را ديدند به بيابان‌ها و كوه‌ها گريختند .\r\nفرنگيان داخل شهر شدند و از زن و مرد هر كرا يافتند اسير و گرفتار ساختند و شهر را ويران كردند و قصرى را كه يحيى بن\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nدر اوائل قرن شانزدهم ميلادى اسپانيولىها ، و بعدها شواليه‌هاى مالط اين سرزمين را تحت تصرف خويش در آوردند .\r\nبسال 957 هجرى ، در عصر سلطان سليمان قانونى ، طغورت پاشاى مشهور اين جا را ضبط و به ممالك اسلامى ملحق ساخت .\r\nپادشاه مذكور جامع محتشمى در اين شهر بنا كرد كه مقبره‌اش هم در حظيره آن ديده مىشود .\r\n( لغتنامهء دهخدا )\r\n","page_name":" 68 ","page_number":68},
  {"content":"\r\n\r\nعزيز بن حماد براى تفريح ساخته بود آتش زدند و بازگشتند .\r\n\r\nپاره‌اى ديگر از رويدادهاى سال\r\nدر اين سال ، حسن امير الامر ابر سلطان سنجر در خراسان خروج كرد .\r\nدر اين سال محمد بن دانشمند ، فرمانرواى ملطيه و ثغر درگذشت و ملك مسعود بن قلج ارسلان ، صاحب قونيه ، بر شهرهاى او تسلط يافت .\r\nملك مسعود از سلجوقيان بود .\r\nدر اين سال لشكريان انبوهى از روم به سوى شام رفتند و فرنگيان را در انطاكيه محاصره كردند .\r\nفرمانرواى انطاكيه از شهر بيرون رفت و با پادشاه روم ساخت و وضع خود را با او اصلاح كرد و به انطاكيه برگشت .\r\nاو در ماه رمضان اين سال درگذشت .\r\nپادشاه روم پس از مصالحه با فرمانرواى انطاكيه رهسپار طرابلس گرديد و آن جا را محاصره كرد .\r\nمدتى بعد ، از آن جا رفت .\r\nدر اين سال ، سلطان مسعود امير ترشك را بازداشت كرد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاو از خاصان خليفه محسوب مىشد و كسى بود كه در نزد او و در خانه او پرورش يافته بود .\r\nبه همين جهت خليفه عباسى از دستگير شدن او ناراحت گرديد .\r\nسلطان مسعود نيز براى رضاى دل خليفه او را آزاد ساخت .\r\nدر اين سال در مصر و باء بزرگى آمد كه اكثر مردم شهرها را هلاك كرد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\n538 وقايع سال پانصد و سى و هشتم هجرى قمرى\r\n\r\nصلح شهيد [ ( 1 ) 
  ] با سلطان مسعود\r\nسلطان مسعود مطابق عادت هر ساله خود درين سال نيز وارد بغداد گرديد .\r\nاو در آنجا لشكريان خود را گرد آورد و آنان را براى جنگ با اتابك عماد الدين زنگى آماده ساخت . چون نسبت به او كينه شديد پيدا كرده بود .\r\nعلت اين امر آن بود كه فرماندهان اطراف در برابر سلطان مسعود سركشى نشان ميدادند و همچنانكه ذكرش گذشت بر او خروج مىكردند .\r\nسلطان مسعود اين فتنه‌ها را به اتابك عماد الدين زنگى نسبت\r\n\r\n\r\n\r\n\r\n","description":"","footnote":"\r\n[ ( 1 ) 
  ] - منظور از « شهيد » اتابك عماد الدين زنگى است كه چون او را كشتند به اتابك شهيد معروف شد . - م\r\n","page_name":" 71 ","page_number":71},
  {"content":"\r\n\r\nمىداد و مىگفت او كسى است كه اين تحريكات را مىكند و آنان را برمىانگيزد چون ميداند همه از نظر او پيروى مىكنند . .\r\nاتابك زنگى هم بدون شك چنين كارهائى را مىكرد چون ميخواست سلطان مسعود هميشه گرفتار آنان باشد و فراغتى پيدا نكند كه بر او و غير او تسلط يابد يا به حسابشان برسد .\r\nسلطان مسعود ، درين سال وقتى فراغتى يافت قشونى جمع كرد كه به شهرهاى او بفرستد .\r\nاتابك عماد الدين زنگى كه چنين ديد ، رسولى را به خدمت سلطان مسعود فرستاد و از او استمالت و دلجوئى كرد .\r\nسلطان مسعود نيز ابو عبد الله بن انبارى را مامور كرد كه پيش اتابك زنگى برود و قواعد صلح را ترتيب دهد .\r\nبالاخره قرار بر اين شد كه اتابك زنگى مبلغ يكصد هزار دينار به سلطان مسعود بپردازد تا سلطان دست از سر او بردارد و برگردد .\r\nولى او فقط بيست هزار دينار فرستاد و قسمت اعظم آن هم جنس بود نه پول نقد .\r\nبعد اوضاع و احوال به سلطان مسعود ثابت كرد كه لازم است با اتابك عماد الدين زنگى مدارا كند .\r\nبدين جهة بقيه آن مبلغ را به دو بخشيد براى اينكه از او استمالت كرده و دلش را بدست آورده باشد .\r\nبزرگترين علت چشم‌پوشى سلطان مسعود از جنگ با اتابك زنگى اين بود كه از استحكام شهرها و بسيارى سپاهيان و اموال او آگاهى داشت .\r\nبالاترين حسن تدبيرى هم كه اتابك شهيد در اين حادثه به كار برد اين بود كه پسر بزرگش سيف الدين غازى ، به دستور او ، هميشه در سفر و حضر ملازم خدمت سلطان مسعود بود .\r\nوقتى روابط سلطان مسعود با اتابك زنگى بهم خورد ، اتابك پنهانى به پسر خود پيام فرستاد كه از نزد سلطان بگريزد و به -\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nموصل برود .\r\nاز طرف ديگر به نصير الدين جقر ، نايب خود در موصل ، پيغام داد كه از دخول پسرش به شهر و رسيدن او به پيش وى ممانعت كند .\r\nبنابر اين وقتى پسرش از پيش سلطان مسعود گريخت ، و خبر فرارش را به او دادند ، از پذيرفتن وى خوددارى كرد و فرمان داد كه دوباره پيش سلطان مسعود برگردد .\r\nرسولى را نيز همراه او به خدمت سلطان گسيل داشت و پيام داد كه : « پسر من همين كه ديد سلطان نسبت به من متغير شده ، از خوف سلطان گريخت و پيش من آمد ولى من او را نپذيرفتم و اكنون بدين وسيله او را به خدمت باز مىگردانم . او مملوك شماست و شهرها هم همه تعلق به شما دارد . »\r\nبا اين حسن تدبير پيش سلطان قدر و مقام شايسته‌اى بدست آورد .\r\n\r\nدست يافتن اتابك زنگى بر بعضى از شهرهاى ديار بكر\r\nدر اين سال اتابك عماد الدين زنگى رهسپار ديار بكر گرديد و در آن سرزمين چند شهر و قلعه را گشود .\r\nاز آن جمله شهر طنزه ، شهر اسعرد ، شهر حيزان ، قلعه روق ، قلعه قطليس ، قلعه ناتاسا و قلعه ذو القرنين و جاهاى ديگرى بودند كه از لحاظ شهرت به اين اماكن نمىرسيدند .\r\nهمچنين از شهر ماردين قسمتى را كه زير دست فرنگيان بود ، و موزر ، و تل موزن و ساير قلعه‌هاى جوسلين فرنگى را گرفت و\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nامور همه آنها را مرتب كرد و لشكريانى را به نگهبانى آنها گماشت .\r\nبعد به شهر « آمد » و حانى رفت و اين دو شهر را محاصره كرد .\r\nمدتى در آن ناحيه ماند در حالى كه هر جا را فتح مىكرد به اصلاح آن مىپرداخت و هر جا را كه فتح نمىكرد در محاصره نگه مىداشت .\r\n\r\nكار ولگردان و دزدان در بغداد\r\nدر اين سال كار دزدان و ولگردان در بغداد بالا گرفت و تعدادشان افزايش يافت چون خاطرشان جمع بود كه تحت تعقيب قرار نميگيرند زيرا پسر وزير و ابن قاورت برادر زاده سلطان مسعود پشتيبان آنها بودند و از اموالى كه دزدان و ولگردان مىچاپيدند سهم مىگرفتند .\r\nدر آن زمان نيابت شحنگى بغداد را مملوكى بر عهده داشت كه نام او امير ايلدگز بود .\r\nاو مردى تند و سختگير و بيباك و بيدادگر به شمار مىرفت .\r\nاعمال دزدان او را بر آن داشت كه به خدمت سلطان مسعود برسد .\r\nسلطان به او گفت : « در نتيجه سوء سياست و كوتاهى شما در اداره امور شهر ، مردم بجان آمده‌اند . »\r\nاو هم جواب داد : « اى پادشاه جهان ، وقتى نگهدار دزدان و ولگردان پسر وزير تو ، و برادر زن تو باشند من به چه قدرتى با تبهكاران درافتم ؟ » و حقيقت اوضاع را براى سلطان شرح داد .\r\nسلطان مسعود به او گفت : « همين الان برو و به اين دو نفر\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nدر هر جا كه هستند حمله كن و آنها را بگير و به دار بزن . اگر اين كار را نكنى ، خودت را به دار خواهم زد . »\r\nامير ايلدگز نيز مهر سلطان را گرفت و خارج شد . به سر وقت پسر وزير رفت و او را نيافت . ولى كسانى را كه در خانه‌اش بودند دستگير كرد .\r\nبعد به ابن قاورت حمله برد و او را گرفت و به دار آويخت .\r\nصبح كه مردم از خواب برخاستند و از جريان آگاه شدند پسر وزير گريخت .\r\nموضوع قلع و قمع دزدان ميان اهالى شايع گرديد و ابن قاورت را نيز به دار آويخته ديدند . بدين جهة اكثر دزدان و ولگردان فرار كردند .\r\nايلدگز آن عده را كه نتوانسته بودند بگريزند دستگير كرد و مردم را از شرشان آسوده ساخت .\r\n\r\nمحاصرهء خوارزم بوسيلهء سلطان سنجر و صلح او با خوارزمشاه\r\nما ضمن وقايع سال 532 رفتن سلطان سنجر به خوارزم و دست يافتن او بر آن سرزمين را ذكر كرديم .\r\nهمچنين گفتيم كه خوارزمشاه بعد به خوارزم بازگشت و آن را گرفت ؛ و شرح داديم كه پس از اين واقعه در خراسان چه - كارهائى كرد .\r\nدر اين سال سلطان سنجر بار ديگر رهسپار خوارزم گرديد .\r\nخوارزمشاه لشگريان خود را گرد آورد . ولى در شهر متحصن شد و براى جنگ بيرون نيامد زيرا مىدانست كه زورش به سنجر\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nنمىرسد .\r\nدو لشكر در پشت ديوار شهر با هم زد و خورد مىكردند .\r\nاتفاقا يكى از آن روزها اميرى از اميران سنجر موسوم به سنقر از سمت مشرق خوارزم به شهر هجوم برد و داخل شهر شد .\r\nامير ديگرى به نام مثقال تاجى نيز از سوى غرب شهر وارد گرديد و ديگر چيزى باقى نماند بود جز يك فشار سخت كه شهر به تصرف در آيد .\r\nولى امير مثقال روى حسادت با امير سنقر از شهر روى گرداند و اتسز خوارزمشاه نيز بر او زورآور شد و از شهر بيرونش كرد .\r\nامير سنقر تنها ماند و در حفظ موضع و موقع خويش كوشيد .\r\nاما سلطان سنجر با در نظر گرفتن نيروى شهر و امتناع اتسز خوارزمشاه از تسليم ، بر آن شد كه به مرو باز گردد .\r\nچاره‌اى نبود جز اينكه روى قرار و قاعده‌اى ميان سلطان سنجر و اتسز خوارزمشاه ترتيب صلح داده شود .\r\nتصادفا خوارزمشاه رسولى را به خدمت سلطان سنجر گسيل داشت و مبلغى پيشكش كرد و اطاعت خدمت خود را اظهار نمود و فرمانبردارى پيشين خود را از سر گرفت .\r\nسنجر هدايا و پيشنهادهاى او را پذيرفت و با هم صلح كردند .\r\nآنگاه سنجر به مرو بازگشت و خوارزمشاه در خوارزم ماند .\r\n\r\nبرخى ديگر از رويدادهاى سال\r\nدر اين سال ، اتابك عماد الدين زنگى قشونى به شهر عانه ، از توابع فرات ، فرستاد و آنجا را تصرف كرد .\r\nدر اين سال ، در ماه محرم ، ابو البركات عبد الوهاب بن مبارك بن احمد انباطى حافظ در گذشت .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nفوت او در بغداد اتفاق افتاد .\r\nاو بسال 462 به دنيا آمده بود .\r\nدر اين سال ابو الفتوح محمد بن فضل بن محمد اسفراينى واعظ از دار زندگانى رخت بربست .\r\nاو از مردم اسفراين خراسان بود . مدتى در بغداد زيست و موعظه كرد .\r\nبعد به خراسان رفت و در بسطام در گذشت .\r\nاو يك پيشواى روحانى فاضل و نيكوكار بود .\r\nميان او و على غزنوى رقابت و همچشمى وجود داشت . و پس از درگذشت او غزنوى در بغداد به مجلس سوگوارى وى حاضر شد و گريه بسيار كرد .\r\nيكى از ياران ابو الفتوح محمد كه چنين ديد به غزنوى - حرف‌هاى زننده و نيشدارى زد .\r\nوقتى غزنوى از آن مجلس برخاست يكى از شاگردانش ملامتش كرد كه چرا در آن مجلس عزا حضور يافته و آنقدر گريه كرده است . و به او گفت : « تو از اين مرد كناره مىگرفتى و با او ميانه خوبى نداشتى ، وقتى مرد به عزاى او نشستى و اين همه اشك ريختى و اندوه نشان دادى ؟ » جواب داد : « من به حال خود گريه مىكردم . چون هميشه مرا با او نام مىبردند و مىگفتند فلانى و فلانى . اكنون كسى كه همانند خود را از دست داده يقين كرده كه زمان رفتن خودش نيز فرا رسيده است . »\r\nو اين اشعار را خواند :\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n ذهب المبرد و انقضت ايامه * و سينقضى بعد المبرد ثعلب\r\nبيت من الاداب اصبح نصفه * خربا و باق نصفه فسيخرب\r\nفتزودوا من ثعلب فبمثل ما * شرب المبرد عن قليل يشرب\r\nاوصيكم ان تكتبوا انفاسه * ان كانت الانفاس مما يكتب \r\n( يعنى : مبرد رفت و روزگار او سپرى شد . ثعلب نيز پس از مبرد خواهد رفت [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ابو العباس ثعلب و ابو العباس مبرد دو تن از علماء نحو و منطق بودند كه همزمان با يك ديگر مىزيستند .\r\nابو العباس مبرد به سال 211 تولد و بسال 285 وفات يافت . ولى ثعلب كه در سال 200 بجهان آمده بود چند سال ديرتر از او زيست و بسال 292 از جهان رفت .\r\nاين دو تن با يك ديگر رقابت ، و تقريبا دشمنى داشتند .\r\nاز جمله تاليفات مبرد كتابى به نام « الكامل » است كه شامل منتخباتى از شعر و نثر است و در آن ، سخنان مبهم و پيچيده را شرح و تفسير نوشته است .\r\nثعلب نيز در زبان و ادبيات و اشعار قديم عرب شهرت داشته و قريب بيست و دو كتاب نوشته كه « الفصيح » و « قواعد الشعر » از آن جمله است .\r\nمبرد در بصره سر آمد اقران خود شمرده مىشد همچنانكه ثعلب در كوفه پيشوائى داشت .\r\n( از اعلام المنجد )\r\n","page_name":" 78 ","page_number":78},
  {"content":"\r\n\r\nنيمى از خانه دانش و ادب ويران گرديد و نيمه ديگرش نيز به زودى ويران خواهد شد .\r\nاز خرمن دانش ثعلب خوشه بچينيد و توشه برگيريد چون او هم از همان چشمه‌اى كه مبرد نوشيده ، قريبا خواهد نوشيد .\r\nشما را اندرز مىدهم كه حساب نفس‌هاى او را داشته باشيد و هر گاه كه دم به سخن بر مىآورد يادداشت كنيد . اگر چه دم‌ها قابل يادداشت نيستند . )\r\nدرين سال ، وزير شرف الدين على بن طراد زينبى كه از وزارت خليفه عباسى معزول شده بود ، در ماه رمضان ، درگذشت .\r\nجسد او در خانه‌اش ، در باب الازج مدفون شد . بعد به حربيه منتقل گرديد .\r\nدر اين سال ابو القاسم محمود بن عمر زمخشرى نحوى مفسر از دار جهان رخت بربست .\r\nزمخشر يكى از قريه‌هاى خوارزم است .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\n539 وقايع سال پانصد و سى و نهم هجرى قمرى\r\n\r\nفتح شهر رها و ساير شهرهاى جزيره كه در دست فرنگيان بود\r\nدر اين سال ، در ششم جمادى الاخر ، اتابك عماد الدين زنگى بن آقسنقر شهر رها را از دست فرنگيان گرفت .\r\nغير از آن ، چند قلعه از قلعه‌هاى آنان را هم كه در جزيره ابن عمر قرار داشت به تصرف خويش در آورد . چون زيان اين قلعه‌ها سراسر شهرهاى جزيره را گرفته و شر و فسادشان همه جا دويده بود .\r\nغارتگرىهاى ساكنان آن قلعه‌ها مردم دور و نزديك را به زحمت انداخته و تا نصيبين و آمد و راس عين ورقه رسيده بود .\r\nآنها در آن سرزمين از نزديك ماردين تا فرات ، بر شهرهايى مثل رها و سروج و بيره ، و سن ابن عطير ، و حملين ، و موزر و قرادى و غيره تسلط داشتند .\r\nاين نواحى و ساير نقاط غرب فرات در اختيار جوسلين بود كه\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nپيشواى سرداران و سپاهيان فرنگ و مردى صاحب راى به شمار مىرفت زيرا در دليرى و حيله‌گرى بىمانند بود .\r\nاتابك عماد الدين زنگى به خوبى مىدانست كه هر گاه در صدد محاصره شهر رها بر آيد گروهى از سپاهيان فرنگى در آنجا گرد خواهند آمد و از پيشروى و دست اندازى او به شهر ممانعت خواهند كرد . بنابر اين تصرف شهر به علت استوارى و استحكامى كه دارد براى وى دشوار خواهد شد .\r\nبدين جهة خود را در ديار بكر سرگرم ساخت تا فرنگيان گمان برند كه او فراغتى ندارد تا به فكر تصرف شهرهاى ايشان بيفتد .\r\nوقتى فرنگيان ديدند اتابك عماد الدين نمىتواند ملوك ارتقيه و ساير ملوك ديار بكر را كه در آنجا مشغول زد و خورد با ايشان بود ، ترك كند . از بابت او خاطرشان آسوده شد .\r\nدر نتيجه جوسلين از شهر رها كناره گرفت و دور شد و از رود فرات گذشت و به سوى شهرهاى غربى رفت .\r\nدر اين وقت جاسوسان اتابك عماد الدين زنگى رفتن وى را به اتابك اطلاع دادند .\r\nاتابك دستور داد ميان افراد قشون جار بزنند كه خود را براى حركت آماده كنند و فردا هيچكس نبايد از شهر رها عقب مانده باشد .\r\nتمام سرداران در اطراف وى جمع شدند .\r\nآنگاه گفت : طعام بياوريد .\r\nو وقتى غذا حاضر شد گفت : « در خوردن اين غذا هيچكس نبايد با من همسفره شود مگر كسى كه فردا با من دم دروازه شهر رها در جنگ و ستيز برابرى كند . »\r\nچون همه از پيشروى و دليرى او در جنگ آگاهى داشتند و مىدانستند كه كسى نمىتواند با او در ميدان نبرد برابرى كند ، هيچكس پيش نرفت جز يك سردار و يك جوان كه شناخته نمىشد .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nآن سردار از اين جوان پرسيد : « تو در اين جا چه ميكنى ؟ » اما اتابك زنگى گفت : « بگذار بماند . به خدا من در چهره او مىبينم كه در جنگ از من عقب نخواهد ماند . »\r\nآنگاه با سپاهيان خود حركت كرد و به شهر رها رسيد .\r\nاو نخستين كسى بود كه به فرنگيان حمله كرد و همان نوجوان با او در اين حمله همراهى مىنمود .\r\nيكى از سواران فرنگى به اتابك زنگى حمله برد و ميخواست او را از ميان بردارد ولى همان امير سر راه بر او گرفت و با يك ضربه نيزه او را به قتل رساند .\r\nبدين ترتيب اتابك شهيد جان بسلامت برد و نزديك شهر فرود آمد و بيست و هشت روز جنگ كرد .\r\nچند بار به بالا رفتن از ديوار شهر مبادرت جست و نقب زنان را فرمود تا پاى ديوار شهر نقب زدند و در پيكار پافشارى بسيار نشان داد چون مىترسيد اگر تعلل ورزد فرنگيان ساير نواحى اجتماع كنند و بر او هجوم برند و شهر را از چنگش بيرون آورند .\r\nسرانجام آن قسمت از بدنه شهر كه پاى ديوارش نقب زده بودند سقوط كرد و مهاجمان شهر را با قهر و غلبه به تصرف در آوردند .\r\nبعد هم قلعه شهر را محاصره كردند و آن را نيز گشودند .\r\nسپس به يغماگرى و تاراج اموال و اسير كردن زنان و فرزندان و كشتن مردان شهر پرداختند .\r\nولى اتابك عماد الدين زنگى وقتى شهر را ديد ، آن را پسنديد و از آن خوشش آمد و ويران كردن چنان شهرى را خلاف مصلحت و سياست دانست .\r\nلذا به دستور او ميان افراد قشون جار زدند و به سپاهيان امر كردند كه مردان و زنان و فرزندانى را كه اسير نموده‌اند به خانه‌هاى خود باز گردانند و اموالى را هم كه از آنان به غنيمت گرفته‌اند عودت دهند .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nبر اثر اين دستور تمام اموالى كه از مردم شهر گرفته شده بود به آنان مسترد شد . فقط مقدار كمى از آن اموال به دستشان نرسيد آن هم اموالى بود كه بعضى از سپاهيان گرفته و از قشون بيرون رفته بودند .\r\nاتابك عماد الدين زنگى بدين تدبير شهر را به حال نخستين خود برگرداند و قشونى را به نگهبانى آن گماشت .\r\nبعد شهر سروج و ساير سرزمين‌هائى را كه در شرق فرات به دست فرنگيان بود وادار به تسليم كرد و گرفت . به استثناى بيره [ ( 1 ) 
  ] كه بسيار بلند و استوار بود و بر كرانه رود فرات قرار داشت .\r\nاتابك عماد الدين زنگى بدانجا رفت و آنجا را محاصره كرد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بيره‌جك ( مركب از بيره عربى بعلاوه جك ، ادات تصغير تركى ) نام شهرى است در جزيره ، واقع در سمت چپ رود فرات .\r\nعامه آن را « بله‌جك » خوانند . و بنا به گفته « ساخاو » مردم حلب آن را « باراجيك » گويند و معنى اين كلمه قلعه كوچك است .\r\nاز همين منطقه است كه رودخانه فرات دره‌ها و كوه‌هاى صعب العبور را گذرانده وارد دشت شام مىگردد .\r\nشهر بيره‌جك ، بر روى خرابه‌هاى شهر قديم مركز آراميان ، به نام « برسپ » بنا گرديده و اين شهر در قرن نهم قبل از ميلاد داراى موقعى ممتاز بوده است .\r\nنام بيره را مورخان سريانى مانند مورخان عرب بجاى « بيرثا » به كار برده‌اند و ذكر اين نام در تاريخ از دوران جنگ‌هاى صليبى متداول گشته است .\r\nچه « بيلدوين » حاكم شهر رها آن را تصرف نموده و حدود نيم قرن تحت تصرف اروپائيان بوده است .\r\nدر سال 539 هجرى قمرى ( 1144 ميلادى ) بر سر دفاع ازين قلعه در برابر بقيهء ذيل در صفحهء بعد\r\n","page_name":" 83 ","page_number":83},
  {"content":"\r\n\r\nدر بيره خواربار و آذوقه و نفرات و مهمات جنگى را افزايش داده بودند .\r\nاتابك زنگى مدتى آنجا را در حلقه محاصره نگه داشت تا وقتى كه از تصرف آن دست كشيد و رفت به نحوى كه ما اگر خداوند بزرگ بخواهد در جاى خود ذكر خواهيم كرد .\r\nحكايت كرده‌اند كه يكى از علماء انساب و تواريخ گفته است :\r\nفرمانرواى جزيره صقليه ( سيسيل ) عده‌اى از لشكريان خود را به طرابلس غرب و ساير نقاط آن نواحى فرستاده بود .\r\nاين عده در آن حدود دست به قتل و غارت گذاردند .\r\nدر صقليه يكى از علماء مسلمين مىزيست كه اهل زهد و پرهيز\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nحمله‌هاى سپاهيان زنگى حاكم موصل رشادت‌ها نشان داد .\r\nاما مردم شهر از ترس زنگى موصلى خود را تسليم « ماردين ارتقى » نمودند و از آن زمان تحت تصرف مسلمانان در آمد .\r\nبيره در حمله مغول يكى از قلعه‌هاى استوار و پايدار اسلامى در برابر حملات دشمن بوده است .\r\nنام بيره در مؤلفات جغرافىنويسان متقدم نيامده مگر در نيمه قرن سيزدهم ميلادى كه امثال ابو الفداء و دمشقى و خليل ظاهرى و در مراصد الاطلاع از آن ذكرى به ميان آورده‌اند .\r\nاما نام تركى آن يعنى بيره‌جك هنگامى متداول گشت كه سرزمين شام بدست عثمانىها افتاد .\r\nنخستين جهانگردى كه نام بيره‌جك را برده است نيبور ( 1766 ميلادى ) بوده است .\r\nاما جهانگردان قبل از وى آن را « بر » يا « بير » مىگفتند و سبب شهرت بقيهء ذيل در صفحهء بعد\r\n","page_name":" 84 ","page_number":84},
  {"content":"\r\n\r\nبود و فرمانرواى صقليه او را اكرام و احترام مىكرد ، به گفتارش گوش مىداد و به سخنش استناد مىنمود و او را بر كشيشان و رهبانان مقدم مىداشت . به همين جهة بود كه مردم صقليه مىگفتند او مسلمان شده است .\r\nيك روز فرمانرواى صقليه در تالار پذيرائى خود كه مشرف بر دريا قرار داشت نشسته بود كه كشتى كوچكى رسيد و به او خبر داد كه لشكريانش داخل شهرهاى اسلامى شده و بر مسلمانان غلبه يافته و آنان را كشته و اموالشان را به غنيمت برده‌اند .\r\nدر اين وقت آن عالم پرهيزگار مسلمان در گوشه‌اى نشسته و در خود فرو رفته بود و چرت مىزد .\r\nفرمانرواى صقليه ازو پرسيد ، « فلانى ، نمىشنوى كه چه مىگويند ؟ » جواب داد : « نه . »\r\nگفت : « آنها چنين خبرهائى مىدهند . محمد ، پيغمبر شما كجا بود كه از طرف شهرها و مردمش بر مسيحيان غلبه كند ؟ » جواب داد : « ولى او بر آنان غلبه كرد . »\r\nآنگاه به فتح شهر رها گواهى داد و گفت : « الان مسلمانان\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل بيره‌جك در تاريخ جنگ‌هاى اخير همانا شكستى بوده است كه تركها در سال 1839 ميلادى در جنگ با مصر دچار آن گرديدند .\r\nشهر بيره‌جك را ديوارى مخروبه احاطه كرده است كه آن را قاپتباى در سال 887 هجرى برابر 1482 ميلادى بنا كرد و چهار برج شهر را ديده‌بانى مىنمايد .\r\nشهر بيره‌جك داراى آثار باستانى از ادوار مختلف مىباشد - از دائرة - المعارف اسلامى .\r\n( لغتنامهء دهخدا )\r\n","page_name":" 85 ","page_number":85},
  {"content":"\r\n\r\nآنجا را فتح كرده‌اند . »\r\nفرنگيانى كه در آن جا بودند به حرف او خنديدند .\r\nپادشاه صقليه گفت : « نخنديد . به خدا قسم كه او جز راست نمىگويد . »\r\nچند روز بعد خبر فتح شهر رها را فرنگيان شام به صقليه رساندند .\r\nگروهى از مردم ديندار و پرهيزگار براى من ( يعنى ابن اثير ) حكايت كرده‌اند كه مردى نيكوكار اتابك شهيد را در خواب ديد و از او پرسيد : « خداوند با تو چه كرد ؟ » گفت : « به خاطر فتح شهر رها از گناهان من درگذشت . »\r\n\r\nكشته شدن نصير الدين جقر و رسيدن زين الدين على كوچك به حكومت موصل\r\nدر اين سال نصير الدين جقر در ماه ذى القعده به قتل رسيد .\r\nاو از طرف اتابك عماد الدين زنگى در موصل و تمام توابع آن كه در شرق فرات قرار داشت نيابت مىكرد .\r\nعلت كشته شدن او آن بود كه ملك الب ارسلان معروف به « خفاجى » ، پسر سلطان محمود ، در نزد اتابك شهيد بسر مىبرد .\r\nاتابك در نظر خلفاء و سلطان مسعود و فرماندهان اطراف اين طور وانمود مىكرد كه آن شهرها تعلق به ملك الب ارسلان دارد و او از طرف وى در آن شهرها نيابت مىكند و منتظر در گذشت سلطان مسعود است تا خطبه سلطنت را به نام ملك الب ارسلان بخواند\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nو شهرها را به اسم او تصرف كند .\r\nدر اين سال ملك الب ارسلان در موصل اقامت داشت و امير نصير الدين جقر هم هر روز پيش او مىرفت تا اگر كارى داشته باشد انجام دهد .\r\nبعضى از مفسران زير پاى ملك الب ارسلان نشستند و به او گفتند :\r\n« اگر نصير الدين را بكشى و از ميان بردارى بر موصل و ساير شهرهاى آن تسلط خواهى يافت و براى اتابك عماد الدين زنگى حتى يك سوار هم باقى نخواهد ماند . »\r\nاين پيشنهاد مورد پسند او واقع شد و آن حرف‌ها را باور كرد .\r\nدر نتيجه ، وقتى امير نصير الدين بر او وارد شد ، لشكريان اتابك و مملوكان او كه نزدش بودند به نصير الدين حمله بردند و او را كشتند و سرش را ميان يارانش انداختند به گمان اينكه آنها وقتى سردار خود را كشته ببينند پراكنده خواهند شد . آن وقت ملك الب - ارسلان خروج خواهد كرد و شهرها را خواهد گرفت .\r\nولى كار بر خلاف تصور آنها بود .\r\nياران امير نصير الدين و ياران اتابك زنگى كه در خدمت نصير الدين بودند وقتى سر او را ديدند به هيجان آمدند و با تمام كسانى كه در اقامتگاه ملك الب ارسلان بودند به جنگ پرداختند .\r\nگروه انبوهى از مردم نيز گرد آمدند و به پشتبانى از آنان برخاستند .\r\nدولت اتابك عماد الدين زنگى نيز پر بود از مردان كار آمد و دورانديش و با تجربه . بدين جهة قاضى تاج الدين يحيى بن شهرزورى پيش ملك الب ارسلان رفت و او هم خدعه ديگرى در كار وى كرد و وقتى او را نگران و لرزان ديد به وى گفت : « اى سرور من ، براى چه به خاطر اين سگ اوقات خود را تلخ كرده‌اى ؟ او و استاد او مملوكان تو هستند . خدا را شكر كه بوسيله تو ما را از شر او و صاحبش راحت\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nكرد . حالا چرا در كنج اين خانه نشسته‌اى ؟ برخيز و براى بالا رفتن از قلعه و گرفتن اموال و سلاح و گرد آورى قشون و تصرف شهر خود را آماده كن . چون بعد از موصل ديگر در شهرها مانعى پيش راه نخواهى داشت . »\r\nملك الب ارسلان هم برخاست و سوار شد و به سوى قلعه رفت .\r\nوقتى نزديك قلعه رسيد ، رئيس قلعه و قراولان خواستند كه با وى نبرد كنند ولى تاج الدين پيش رفت و به آنان گفت : « در را باز كنيد و او را تحويل بگيريد و با او هر كارى كه دلتان مىخواهد بكنيد . »\r\nآنها در را باز كردند . ملك الب ارسلان و قاضى وارد شدند .\r\nكسانى هم كه در قتل امير نصير الدين دست داشتند همراهشان بودند .\r\nهمين كه داخل شدند ، همه را گرفتند و به زندان انداختند .\r\nقاضى تاج الدين پس از اتمام كار آنان از قلعه فرود آمد .\r\nخبر اين قضايا هنگامى به گوش اتابك عماد الدين رسيد كه سر گرم محاصره قلعه بيره بود و چيزى نمانده بود كه آن را تصرف كند .\r\nبه شنيدن اين خبر ترسيد كه مبادا پس از قتل امير نصير الدين جقر در ميان شهرهاى شرقى اختلاف بيفتد .\r\nبدين جهة از محاصره بيره دست كشيد و زين الدين على بن بكتكين را والى مناطقى ساخت كه قبلا امير نصير الدين والى آنها بود .\r\nو او را به قلعه موصل اعزام داشت .\r\n\r\nپاره‌اى ديگر از رويدادها\r\nدر اين سال سلطان مسعود وزير خود ، بروجردى ، را دستگير كرد و پس از او وزارت خود را به مرزبان بن عبيد اللّه بن نصر اصفهانى داد .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nآنگاه بروجردى را تسليم او نمود .\r\nمرزبان اموال بروجردى را ضبط كرد . و بروجردى در حالى دار فانى را وداع گفت كه تحت توقيف بود .\r\nدر اين سال ، اتابك عماد الدين زنگى پس از دست يا بى به شهر رها سرگرم محاصره قلعه بيره شد كه در شرق فرات به فرنگيان تعلق داشت .\r\nاين قلعه از بلندترين دژها شمرده مىشد .\r\nاتابك پس از محاصره قلعه كار را بر اهالى آن سخت گرفت و چيزى نمانده بود كه آن را فتح كند .\r\nولى وقتى خبر كشته شدن نصير الدين نايب خود در موصل را شنيد ، از آن جا رفت و نايب ديگرى به موصل فرستاد و خود منتظر خبرهاى بعدى ماند .\r\nفرنگيانى كه در بيره بودند ترسيدند كه اتابك عماد الدين زنگى مجددا به سوى ايشان باز گردد . و چون شديدا از او بيمناك بودند رسولى را به حضور نجم الدين ، فرمانرواى ماردين فرستادند و قلعه را تسليم او كردند .\r\nبدين ترتيب مسلمانان بر قلعه دست يافتند .\r\nدر اين سال ناوگان فرنگيان از جزيره صقليه ( سيسيل ) به كرانه افريقيه و مغرب اقصى رفتند و شهر برشك را به تصرف در آوردند و مردانش را كشتند و زنان و فرزندانشان اسير كردند و به صقليه بردند و در آنجا به مسلمانان فروختند .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nدر اين سال تاشفين بن على بن يوسف ، فرمانرواى مراكش ، از دار جهان رخت بر بست .\r\nاو متجاوز از چهار سال فرمانروائى كرده بود .\r\nپس از او برادرش زمام فرمانروائى را در دست گرفت . و كار نقابداران رو به ضعف نهاد و عبد المؤمن قوت يافت همچنانكه ما ضمن وقايع سال 514 هجرى قمرى اين موضوع را ذكر كرديم .\r\nدرين سال ، ستاره بزرگى در آسمان آشكار شد كه از سوى شرق دنباله‌اى داشت .\r\nاين ستاره تا نيمه ذى القعده پديدار بود . بعد ناپديد شد . سپس از سوى غرب طلوع كرد .\r\nبرخى مىگفتند اين همان ستاره است و برخى ديگر مىگفتند اين غير از اوست .\r\nدر اين سال ميان امير هاشم بن فليتة بن قاسم علوى حسينى ، امير مكه ، و امير نظر خادم امير الحاج فتنه بزرگى برخاست .\r\nدر نتيجه ، كسان امير هاشم حاجيان را در حالى كه در مسجد مشغول طواف و نماز بودند غارت كردند و وظائفى را كه نسبت به مسلمانان و برادران دينى خود داشتند ، بجا نياوردند .\r\nدر اين سال ، در ماه ذى الحجه عبد الله احمد بن محمد بن عبد الله بن حمدويه ابو المعالى مروزى در مرو در گذشت .\r\nاو مسافرت بسيار كرده و احاديث بسيار شنيده بود .\r\nكاروانسرائى در مرو ساخت و كتاب‌هاى بسيار وقف آن كرد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nهميشه از بينوايان دستگيرى مىكرد و به پرستش خداوند مىپرداخت .\r\nدر اين سال محمد بن عبد الملك بن حسن بن ابراهيم بن خيرون ابو منصور مقرى در گذشت .\r\nاو در ماه رجب سال 454 هجرى قمرى به دنيا آمده بود .\r\nآخرين كسى بود كه اجازه روايت حديث از جوهرى داشت .\r\nدرگذشت او نيز در ماه رجب اتفاق افتاد .\r\nدرين سال ، در ماه ذى الحجه ، ابو منصور سعيد بن محمد بن عمر ، معروف به « ابن رزاز » در گذشت .\r\nاو در مدرسه نظاميه بغداد تدريس مىكرد .\r\nدر سال 462 هجرى به دنيا آمده و در نزد غزالى و شامى به فرا گرفتن فقه پرداخته بود .\r\nجسد او در آرامگاه شيخ ابو اسحاق مدفون گرديد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\n540 وقايع سال پانصد و چهلم هجرى قمرى\r\n\r\nاتحاد امير بوزابه و عباس در جنگ با سلطان مسعود\r\nدر اين سال ، امير بوزابه فرمانرواى فارس و خوزستان ، با سپاه خود به سوى كاشان رهسپار گرديد .\r\nملك محمد پسر سلطان محمود سلجوقى نيز همراه او بود .\r\nملك سليمانشاه پسر سلطان محمد سلجوقى هم به آنان پيوست .\r\nامير بوزابه و امير عباس ، فرمانرواى رى ، با يك ديگر در خروج از زير فرمان مسعود اتفاق كردند و بسيارى از شهرهاى او را گرفتند .\r\nاين خبر به گوش سلطان مسعود رسيد كه در بغداد اقامت داشت و امير عبد الرحمن طغايرك با او بود .\r\nعبد الرحمن طغايرك امير حاجب او بود و در دولت او حكم مىراند و نفوذ داشت .\r\nاو به امير بوزابه و دار و دسته وى متمايل بود .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nسلطان مسعود در ماه رمضان آماده حركت از بغداد گرديد .\r\nدر همان اوقات امير مهلهل و امير نظر و جماعتى از غلامان بهروز به بغداد وارد شدند .\r\nسلطان مسعود در حالى كه عبد الرحمن طغايرك نيز همراهش بود ، از بغداد رفت .\r\nدو لشكر بهم نزديك شدند و جز جنگ كار ديگرى باقى نمانده بود كه ملك سليمانشاه به برادر خود سلطان مسعود پيوست .\r\nامير عبد الرحمن طغايرك كه باطنا با مخالفان سلطان مسعود همدست بود شرايط صلح را طورى ترتيب داد كه آنان مىخواستند .\r\nدر نتيجه ، آذربايجان و ارانيه در اختيار عبد الرحمن قرار گرفت و آنها نيز به ساير شهرهايى كه در دستش بود اضافه شد .\r\nابو الفتح بن دارست كه وزير امير بوزابه بود به وزارت سلطان مسعود منصوب گرديد .\r\nسلطان مسعود بدين ترتيب تحت كنترل و محروميت قرار گرفت .\r\nارسلان بن بلنكرى ، معروف به « خاص بك » را هم كه ملازم سلطان مسعود و تربيت او بود ، ازو جدا كردند . و او براى حفظ جان خود ناچار شد كه به خدمت عبد الرحمن طغايرك در آيد .\r\nبدين قرار گروهى به خدمت سلطان مسعود در آمدند كه فقط در صورت ظاهر خدمتگزار او بودند نه در معنى .\r\nخداوند حقيقت امر را بهتر مىداند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nتسلط على بن دبيس بن صدقه بر حله\r\nدر اين سال على بن دبيس بن صدقه گريخت و به حله رفت و آن جا را به تصرف خويش در آورد .\r\nعلتش آن بود كه وقتى سلطان مسعود مىخواست از بغداد برود ، امير مهلهل به او توصيه كرد كه على بن دبيس را در قلعه تكريت زندانى كند .\r\nعلى ازين موضوع آگاه شد و با عده‌اى اندك كه در حدود پانزده تن بودند ، فرار كرد .\r\nاو به ازيز رفت و افراد قبيله بنى اسد و غيره را گرد آورد و با آنان رهسپار حله گرديد .\r\nدر حله برادرش محمد بن دبيس تسلط داشت .\r\nمحمد به زد و خورد با او پرداخت و در اين جنگ شكست خورد و گريخت و على حله را تصرف كرد .\r\nسلطان مسعود از اول در مورد كار او سهل انگارى نشان داد و آن را به چيزى نشمرد .\r\nبدين جهة على كارش بالا گرفت و گروهى از غلامان خودش و غلامان پدرش و افراد خانواده و لشكريانش به دو ملحق گرديدند و تعداد كسان او رو به فزونى نهاد .\r\nامير مهلهل كه كار را چنين ديد با قشونى كه در بغداد داشت به سركوبى او شتافت ولى در جنگى كه با او كرد مغلوب شد و گريزان به بغداد بازگشت .\r\nمردم حله نسبت به على بن دبيس علاقه و تعصبى داشتند . وقتى مهلهل با بعضى از يارانش سوار اسب شد ، فرياد مىزدند : « يا على ، او را بخور ! » و آنقدر اين داد و فريادها زياد شد كه مهلهل را از\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nسوارى بازداشت .\r\nعلى پس از تسلط بر حله به سرزمين‌هائى كه در اختيار اميران بود دست دراز كرد .\r\nشحنه بغداد و ساير كسانى كه در آن شهر مىزيستند از دستش دچار بيم و هراس شدند .\r\nلذا خليفه عباسى گروهى را گرد آورد و بر ديوار بغداد گماشت كه آن را حفظ و حراست كنند .\r\nنامه‌اى نيز به على بن دبيس نگاشت .\r\nعلى پاسخ داد : « كه من بنده‌اى فرمانبردار هستم و به آنچه دستور بدهيد عمل مىكنم . »\r\nبه رسيدن اين جواب مردم آرام يافتند .\r\nبعد از اين واقعه نيز خبر رسيد كه سلطان مسعود دشمنان خود را از اطراف خود پراكنده ساخته است . اين خبر نيز به آرامش مردم افزود .\r\n\r\nپاره‌اى ديگر از رويدادهاى سال\r\nدر اين سال ، امير قايماز ارجوانى دوست امير نظر كه امير الحاج بود ، مردم را به حج برد .\r\nامير نظر از اين كار خوددارى كرد و بهانه‌اش آن بود كه ضمن شكست و عقب‌نشينى از حله ، ساز و برگ وى به غارت رفته است ، همچنين ميان او و امير مكه زد و خوردى روى داده كه سفر حج را براى او غير ممكن ساخته است .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nدر اين سال خليفه عباسى از ابو طالب ، برادر خود ، رفتارى ديد كه از آن خوشش نيامد .\r\nبدين جهة نسبت به او سخت گرفت و او را از نظر انداخت .\r\nنسبت به ساير خويشاوندان خود نيز طريق احتياط پيش گرفت .\r\nدر اين سال فرنگيان ، كه خدا لعنتشان كند ، شهر شنترين ، و باجه ، و ماردة و اشنونة و ساير قلعه‌هاى مجاور آن از شهرهاى اندلس را به تصرف خويش در آوردند .\r\nاين شهرها در دست مسلمانان بود و چون ميانشان اختلاف و پراكندگى روى داد ، دشمن به طمع تصرف آنها افتاد و آنها را گرفت . و نيروئى يافت كه توانائى وى بسيار شد و يقين كرد كه ساير شهرهاى اسلامى را نيز در اندلس تسخير خواهد نمود .\r\nولى خداوند نقشه‌هاى او را نقش بر آب ساخت . و كار به - نحوى انجام يافت كه ما در جاى خود ذكر خواهيم كرد .\r\nدر اين سال ناوگان فرنگيان از صقليه حركت كردند و جزيره قرقنه را در افريقيه گشودند و مردان جزيره را كشتند و زنان و فرزندانشان را اسير ساختند .\r\nامير حسن ، فرمانرواى افريقيه ، رسولى را به خدمت رجار پادشاه صقليه فرستاد و پيمان‌هاى فيما بين را يادآورى كرد .\r\nرجار متعذر به اين عذر شد كه آنها از وى اطاعت نمىكردند .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدر اين سال مجاهد الدين بهروز غياثى در گذشت .\r\nاو سى و اندى سال در عراق حاكم بود .\r\nهمچنين ، يرنقش زكوى فرمانرواى اصفهان از دار دنيا رفت .\r\nاو نيز چندى سمت شحنگى عراق را داشت .\r\nدر آغاز خادم ارمنى يكى از بازرگانان بود .\r\nدر اين سال ، همچنين ، امير ايلدگز شحنه بغداد در گذشت .\r\nدر اين سال ، شيخ ابو منصور موهوب بن احمد بن خضر جواليقى لغوى دار جهان را بدرود گفت .\r\nاو در ماه ذى الحجه سال 465 هجرى به دنيا آمده و علم لغت را از ابو زكرياء تبريزى فرا گرفته بود . و امير المؤمنين ، المقتفى بامر الله ، خليفه عباسى را رهبرى مىكرد .\r\nدر اين سال احمد بن محمد بن حسن بن على بن احمد بن سليمان ابو سعيد بن ابو الفضل اصفهانى در گذشت .\r\nاو بسال 463 هجرى تولد يافته بود .\r\nحديث بسيار روايت مىكرد ، به سيرت گذشتگان بود . از سنت نيز پيروى بسيار مىكرد . خداوند بيامرزدش .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\n541 وقايع سال پانصد و چهل و يكم هجرى قمرى\r\n\r\nدست يافتن فرنگيان بر طرابلس غرب\r\nدر اين ، سال فرنگيان ، كه خدا لعنتشان كند ، طرابلس غرب را تصرف كردند .\r\nعلت اين واقعه آن بود كه رجار فرمانرواى صقليه ناوگان بسيارى را مجهز كرد و به طرابلس فرستاد .\r\nلشكريان او در روز سوم محرم از جانب دريا و خشكى آن شهر را در حلقه محاصره گرفتند .\r\nمردم شهر بر آنان خروج كردند و به جنگ پرداختند . جنگ ميان آنان سه روز ادامه يافت .\r\nدر روز سوم فرنگيان از داخل شهر فرياد و هياهوى بسيار شنيدند و پشت ديوارهاى شهر نيز از مردان جنگى خالى شد .\r\nاين بدان سبب بود كه مردم طرابلس چند روز پيش از رسيدن فرنگيان با يك ديگر اختلاف پيدا كرده بودند .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nطايفه‌اى از آنان بنى مطروح را بيرون كرده و مردى از نقابداران را كه عده‌اى هواخواه داشت و مىخواست به حج برود پيشواى خود ساخته و زمام امور خود را به دستش داده بودند .\r\nوقتى فرنگيان در آن جا فرود آمدند طايفهء ديگرى از اهالى بنى - مطروح را كه از شهر اخراج شده بودند ، به شهر باز گرداندند .\r\nدر نتيجه ، ميان آن دو طائفه جنگ و زد و خورد در گرفت . و ديوارهاى شهر از نگهبانان و مردان جنگى خالى شد .\r\nفرنگيان نيز از فرصت استفاده كردند و نردبان‌هائى بر ديوارهاى شهر گذاشتند و بالا رفتند و جنگ سختى كردند و به زور شمشير شهر را به تصرف خود در آوردند .\r\nآنگاه خون مردان را ريختند و زنان و فرزندانشان را اسير كردند . هر كس كه مىتوانست ، گريخت و به بربرها و اعراب پناه برد .\r\nفرنگيان ، بعد ، ميان توده مردم جار زدند و همه را به جان امان دادند . لذا هر كس كه گريخته بود اطمينان خاطرى يافت و بازگشت .\r\nفرنگيان مدت شش ماه در طرابلس غرب ماندند و ديوارهاى شهر را استوار ساختند و خندق آن را حفر كردند .\r\nوقتى مىخواستند بر گردند ، گروگان‌هاى مردم را گرفتند ، بنى مطروح و آن نقابدار را نيز با خود بردند .\r\nبعد گروگان‌هاى اهالى را باز گرداندند و مردى از بنى مطروح را نيز والى شهر ساختند و فقط گروگان‌هاى او را پيش خود نگه داشتند .\r\nبدين ترتيب امور طرابلس غرب نظم و نسق يافت و مردم صقليه و روم به سفر به آن شهر پرداختند .\r\nلذا شهر به سرعت آباد شد و وضعش بهبود يافت .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nمحاصرهء قلعه‌هاى جعبر و فنك بوسيلهء اتابك عماد الدين زنگى\r\nدر اين سال ، اتابك عماد الدين زنگى رهسپار قلعه جعبر گرديد .\r\nاين قلعه در دست سالم بن مالك عقيلى قرار داشت و سلطان ملكشاه ، همچنانكه پيش ازين ياد كرديم ، آن را به پدر او داده و حلب را از او گرفته بود .\r\nاتابك زنگى قلعه را محاصره كرد و ضمن محاصره اين قلعه ، قشونى را نيز به قلعهء فنك فرستاد .\r\nقلعه فنك نزديك جزيره ابن عمر بود و تا آنجا دو فرسخ فاصله داشت . لشكريان اتابك آنجا را نيز محاصره كردند .\r\nدرين زمان حكمران قلعه مذكور امير حسام الدين كردى بشنوى بود .\r\nعلت محاصره قلعه فنك نيز آن بود كه اتابك زنگى روى دور - انديشى و احتياطى كه داشت نمىخواست در ميان شهرهايش جائى وجود داشته باشد كه در اختيار خودش نباشد .\r\nاو شخصا نزديك قلعه جعبر ، كه محاصره‌اش كرده بود ، فرود آمد . و با مردم قلعه به جنگ پرداخت .\r\nوقتى محاصره قلعه به طول انجاميد رسولى را به سوى سالم بن مالك ، حكمران قلعه ، گسيل داشت . امير حسان منبجى را نيز كه با سالم بن مالك دوستى داشت همراهش فرستاد تا دربارهء تسليم قلعه مذاكره كند . و گفت : « از طرف من تعهد كن كه چنانچه حاضر به تسليم قلعه شود اقطاع بسيار و مال فراوان به او داده خواهد شد . و گر نه به او بگو :\r\nبه خدا آنقدر اين جا مىمانم تا با قهر و غلبه اين قلعه را بگيرم . آن وقت\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nتو را هم باقى نخواهم گذاشت . و كيست كه ترا از دست من نجات دهد ؟ » امير حسان از قلعه بالا رفت و رسالت خود را ابلاغ كرد و آنچه را كه اتابك زنگى گفته بود ، به سالم بن مالك حكمران قلعه وعده داد .\r\nولى سالم بن مالك از تسليم قلعه خوددارى كرد .\r\nحسان گفت : « درين صورت اتابك هم مىگويد : من بالاخره قلعه را خواهم گرفت . آن وقت كيست كه ترا از دست من نجات دهد ؟ » سالم در پاسخ گفت : « مرا كسى از دست او نجات خواهد داد كه ترا از دست امير بلك نجات داد . »\r\nحسان هم برگشت و خبر امتناع او را به اتابك رساند . چند روزى از ابلاغ اين خبر نگذشته بود كه اتابك زنگى به قتل رسيد .\r\nقضيهء امير حسان با امير بلك ، برادرزاده ايلغازى از اين قرار بود كه حسان حكمرانى قلعه منبج را بر عهده داشت . امير بلك آن قلعه را محاصره كرد و عرصه را بر او تنگ ساخت .\r\nدر يكى از روزها كه امير بلك سرگرم جنگ بود ، تيرى برو خورد كه معلوم نشد چه كسى آن را انداخته بود .\r\nامير بلك از زخم اين تير كشته شد و امير حسان از محاصره نجات يافت همچنانكه ذكرش گذشت .\r\nبدين جهة حرفى كه سالم بن مالك ، حكمران قلعه جعبر ، زد از حسن اتفاق درست در آمد .\r\nپس از كشته شدن اتابك عماد الدين زنگى لشكريانى كه قلعه فنك را محاصره كرده بودند ، از آن قلعه رفتند .\r\nقلعه فنك تا امروز ( يعنى زمان حيات ابن اثير ، اوائل قرن هفتم هجرى ) در دست فرزندان صاحب آن است . از آنان شنيدم كه مىگفتند سيصد سال است كه آن قلعه را در اختيار دارند ، آنجا براى ايشان\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمحل مطلوبى شمرده مىشود و در حفظ آن وفادارى و تعصب نشان مىدهند . هر كس كه به آنجا برود و به آنان پناهنده شود ، ازو دستگيرى خواهند نمود و او را به هيچكس تسليم نخواهند كرد .\r\n\r\nكشته شدن اتابك عماد الدين زنگى و شرحى دربارهء اخلاق و رفتار او\r\nدر اين سال ، پنج روز از ماه ربيع الآخر گذشته بود كه اتابك عماد الدين زنگى بن آقسنقر ، فرمانرواى موصل و شام كشته شد و شربت شهادت چشيد .\r\n( به همين جهة به اتابك شهيد معروف شد . )\r\nاو همچنان كه گفتيم در آن اوقات به محاصرهء قلعه جعبر پرداخته بود .\r\nشب هنگام ، گروهى از غلامانش او را ناجوانمردانه و خائنانه در خواب به قتل رساندند و به قلعه جعبر گريختند .\r\nاهالى قلعه جعبر وقتى از كشته شدن اتابك آگاهى يافتند ، فرياد زدند و قشون را خبردار كردند و شادمانى خود را آشكار ساختند .\r\nياران اتابك شهيد به شنيدن آن خبر داخل خوابگاه او شدند و او را در حالى يافتند كه رمقى بيش نداشت .\r\nپدر من ( يعنى ابن اثير ) حكايت كرد كه يكى از خواص اتابك شهيد مىگفت : « من در حالى وارد خوابگاه او شدم كه هنوز زنده بود و وقتى مرا ديد گمان كرد كه مىخواهم او را بكشم . اين بود كه با انگشت سبابه خود به من اشاره كرد كه به حالش رحمت\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nآورم . هيبت او مرا گرفت . پرسيدم : اى سرور من ، چه كسى با تو چنين كرد ؟ نتوانست جواب دهد . و در دم جان سپرد . خداوند بيامرزدش . »\r\nهم او مىگفت : « اتابك شهيد صورتى زيبا و گندمگون و چشمانى نمكين داشت . موى سرش سپيد شده و عمرش از شصت سال گذشته بود . »\r\nوقتى پدرش كشته شد ، همچنان كه پيش ازين ذكر كرديم ، او كودكى خردسال بود .\r\nجسد اتابك شهيد در رقه مدفون گرديد .\r\nهيبت بسيار او لشكريان و رعاياى او را تحت تاثير قرار مىداد . در سياست چيره دست بود و نمىگذاشت كه هيچ توانائى بر ناتوان ظلم كند .\r\nشهرها پيش از آن كه به تصرف او در آيند ، در نتيجه جور بيداد و عوض شدن و نقل و انتقال پى در پى واليان و نزديكى با فرنگيان ، همه ويران شده بودند .\r\nاتابك آن شهرها را آباد كرد . و شهرها از مردم و سكنه پر شد .\r\nپدر من حكايت مىكرد و مىگفت : « من موصل را ديدم كه قسمت اعظمش ويران بود به حدى كه انسان وقتى نزديك محله طبالان مىايستاد ، مسجد جامع عتيق و دار السلطان را ميديد كه ميان آنها زمين پهناورى بود و هيچ آبادى وجود نداشت . و كسى تا مسجد جامع نمىتوانست برود مگر اينكه يكى او را حمايت كند .\r\nولى الآن مسجد جامع ميان آبادى هاست و در آن اماكن زمين خالى و بىمصرف نيست .\r\nپدرم ، همچنين ، براى من حكايت كرد كه : « اتابك عماد الدين\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nزنگى در زمستان به جزيره ابن عمر رسيد .\r\nامير عز الدين دبيسى كه از بزرگان امراء او شمرده مىشد و شهر دقوقا از جمله اقطاع وى بود ، داخل شهر گرديد و در خانه يك مرد يهودى فرود آمد .\r\nيهودى به خدمت اتابك زنگى رفت و احوال خود را باز گفت و از او استمداد كرد .\r\nاتابك زنگى به امير عز الدين دبيسى نگاهى انداخت . بعد درنگ كرد ، و داخل شهر شد و ساز و برگ و خيمه‌هاى خود را از آن جا بيرون فرستاد . »\r\nمىگفت : « من غلامانش را ديدم كه خيمه‌هاى او را در روى گل و لاى بر پا مىكردند و روى زمين كاه ريخته بودند تا از سرايت گل‌ها جلوگيرى شود .\r\nسپس از شهر خارج شد و در آن خيمه‌ها اقامت كرد . سياست و تدبير او تا اين اندازه بود . »\r\nموصل كمتر از همه شهرها ميوه داشت . ولى در روزگار فرمانروائى اتابك شهيد ، و بعد از او از لحاظ گل و ميوه و غيره بالاترين شهر شمرده مىشد .\r\nاتابك غيرت و تعصب بسيار داشت مخصوصا نسبت به زنان افراد قشون خود . و مىگفت : « اگر ما با ترس و تهديد همسران سپاهيان خود را حفظ نكنيم به علت مسافرت زياد شوهرانشان ، به تباهى و فساد كشانده خواهند شد . »\r\nاو دليرترين خلق خدا بود . در وصف شجاعت او همين بس كه پيش از رسيدن به فرمانروائى وقتى همراه امير مودود صاحب موصل ، شهر طبريه را كه در اختيار فرنگيان بود محاصره كرد ، نيزه‌اى كه انداخت به دروازه شهر خورد و بر آن اثر گذاشت .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nهمچنين بر قلعه عقر حميديه ، كه بر كوه بلندى قرار داشت ، حمله برد و نيزه‌اى كه پرتاب كرد ، ديوار شهر و چيزهاى ديگر را را زخمى ساخت .\r\nاما پس از اين كه به فرمانروائى رسيد ، هميشه دشمنانش او و شهرهاى او را احاطه كرده بودند . همه چشم طمع بدان شهرها دوخته بودند و مىخواستند آنها را به تصرف خود در آورند .\r\nولى او به حفظ آن شهرها قانع نبود چنان كه هنوز يك سال نگذشته ، برخى از شهرهاى دشمنان خود را نيز تسخير كرد .\r\nخليفه المسترشد بالله ، نزديك به او در ناحيه تكريت بود و آهنگ موصل كرد و به محاصره آن پرداخت .\r\nبعد ، به سوى او ، از جانب شهر زور و ساير نقاط آن ناحيه ، سلطان مسعود فشار مىآورد . سپس ابن سقمان حاكم خلاط ، آنگاه داود بن سقمان صاحب قلعه كيفا ، بعد فرمانرواى شهر « آمد » و ماردين ، بعد فرنگيان از نزديك ماردين تا دمشق ، بعد صاحبان دمشق ، خلاصه ، تمام آن افراد و آن نواحى از هر جهة او و مقر فرمانروائى او را احاطه كرده بودند . و او يك بار به اين شهر و يك بار به آن شهر هجوم مىبرد و يكى را به زور و يكى را به زر تصرف مىكرد تا رفته رفته بر تمام نقاطى كه از جهتى به شهرهايش نزديك بودند ، دست يافت .\r\nما در كتاب « الباهر » ، ضمن تاريخ دولت او و دولت فرزندان او ، سرگذشت او را ذكر كرده‌ايم . از آن كتاب مىتوان شرح كارهايش - را بدست آورد .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nفرمانروائى دو پسر اتابك شهيد سيف الدين غازى و نور الدين محمود\r\nهمين كه اتابك عماد الدين زنگى كشته شد ، پسرش ، نور الدين محمود ، كه همراه او بود ، انگشترى او را از دستش بيرون آورد و رهسپار حلب شد و آن جا را گرفت .\r\nاز علمائى كه در آن زمان توليت ديوان اتابك عماد الدين زنگى را داشتند و در دولت او رياست مىكردند . جمال الدين محمد بن على بود كه در مديريت منحصر بفرد شمرده مىشد . و با او امير حاجب صلاح الدين محمد ياغيسيانى بود .\r\nاين دو تن با يك ديگر اتفاق كردند كه دولت اتابك شهيد را حفظ كنند و نگذارند پس از كشته شدن او رشته امور از هم بگسلد .\r\nملك الب ارسلان پسر سلطان محمود سلجوقى نيز همراه اتابك عماد الدين زنگى بود و فرداى آن شب كه اتابك شهيد شد ، پاى در ركاب نهاد و لشكريانى را در اطراف خود گرد آورد .\r\nولى پيش از آنكه دست به اقدامى بزند ، جمال الدين و صلاح الدين به حضور او رسيدند و او را به اشتغال به باده‌گسارى و لذت بردن از ساز و آواز و كنيزكان زيبا روى تشويق و تحريص كردند .\r\nآنگاه او را به رقه بردند كه چند روزى در آنجا به خوشگذرانى پرداخت و از خلوت بيرون نيامد .\r\nبعد ، به سوى ماكسين روانه گرديد و وارد شهر شد و چند روزى را نيز در آن جا به سر برد .\r\nدر اين مدت جمال الدين محمد بن على ، اميران را در وفادارى نسبت به سيف الدين غازى ، پسر اتابك شهيد ، سوگند مىداد و به موصل\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمىفرستاد .\r\nملك الب ارسلان از ماكسين روانه سنجار شد . در اين وقت سيف الدين تازه به موصل رسيده بود .\r\nوقتى الب ارسلان و همراهانش به سنجار رسيدند ، جمال الدين رسولى را به نزد نگهبان قلعه سنجار فرستاد تا به او بگويد كه براى ملك الب ارسلان پسر سلطان محمود پيام دهد كه : « من غلام تو هستم ولى تابع موصلم . هر وقت موصل را گرفتى ، قلعه سنجار را هم تسليم تو خواهم كرد . »\r\nملك الب ارسلان وقتى اين پيام را شنيد روانه موصل شد ولى جمال الدين به دنبال او رفت و او را وارد شهر بلد [ ( 1 ) 
  ] ساخت در حالى كه از قشون فقط عده كمى برايش باقى مانده بود .\r\nجمال الدين ، بعد ، به او توصيه كرد كه از دجله بگذرد . او هم با عده‌اى قليل به ساحل شرقى دجله رفت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بلد ( به فتح باء و لام ) شهرى است قديمى بر نهر دجله بالاى موصل طول آن 67 درجه و نيم و عرضش 38 درجه و يك سوم است .\r\nفاصله آن تا موصل هفت فرسخ و تا نصيبين بيست و سه فرسخ است .\r\nنام آن را در فارسى « شهر آباد » نوشته‌اند .\r\n( از معجم البلدان ) شهرى است ( از جزيره ) بر كران دجله نهاده و اندر وى آبهاست روان بجز از دجله .\r\n( حدود العالم ) شهر قديمى است بالاى موصل در كنار دجله به فاصله هفت فرسخ از موصل و گاهى بلط گويند . ( مراصد ) ( لغتنامهء دهخدا )\r\n","page_name":" 107 ","page_number":107},
  {"content":"\r\n\r\nدر اين وقت سيف الدين غازى به شهر زور رفته بود كه از جمله اقطاع وى به شمار مىرفت .\r\nزين الدين على كوچك كه از طرف پدرش ، اتابك شهيد ، در موصل نيابت داشت رسولى را به خدمت او فرستاد و او را به موصل باز خواند .\r\nسيف الدين غازى نيز به دريافت اين پيام ، قبل از رسيدن ملك الب ارسلان ، خود را به موصل رساند .\r\nجمال الدين وقتى از رسيدن سيف الدين غازى به موصل آگاهى يافت كسى را به نزدش گسيل داشت و او را از كمى نفرات ملك الب - ارسلان مطلع ساخت .\r\nسيف الدين نيز كه از ضعف او با خبر شد ، قشونى را به سر وقت او فرستاد كه الب ارسلان را گرفتند و در قلعه موصل زندانى كردند .\r\nاز آن پس ، پايه‌هاى فرمانروائى سيف الدين غازى بر شهر رها استوار گرديد .\r\nبرادرش نور الدين محمود هم در حلب ماند و فرمانروائى حلب به دو رسيد . صلاح الدين ياغيسيانى نيز به حلب رفت و به تدبير امور و حفظ دولت او پرداخت .\r\nما در تاريخ « الباهر » ضمن شرح دولت اتابكيه ، واقعه فوق را بيان كرده‌ايم .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nعصيان شهر رها پس از كشته شدن اتابك زنگى\r\nجوسلين فرنگى در قلمرو حكومت خود كه تل باشر و نواحى نزديك آن را شامل مىشد ، شهر رها را نيز ( پيش از آنكه به تصرف اتابك زنگى در آيد ) ، داشت .\r\nپس از شهيد شدن اتابك به اهالى شهر رها و ارمنيانى كه جزء توده مردم بودند نامه نگاشت و آنان را به شورش و سرپيچى از فرمان مسلمانان و تسليم شهر به دو ، وادار كرد .\r\nآنان نيز پيشنهاد او را پذيرفتند .\r\nجوسلين روز معينى را وعده داد كه خود را به آنان برساند . و با لشكريان خود به رها رفت و شهر را تصرف كرد .\r\nولى مسلمانان كه در قلعه شهر بودند از تسليم قلعه امتناع كردند .\r\nجوسلين نيز با آنان به جنگ و زد و خورد پرداخت .\r\nخبر اين واقعه به نور الدين محمود بن زنگى رسيد كه در حلب به سر مىبرد . او فورا با قشون خود به سوى رها شتافت .\r\nوقتى به شهر رها نزديك شد جوسلين فرار كرد و به شهر خود برگشت . نور الدين داخل شهر شد و آنجا را غارت نمود و اهالى شهر را نيز اسير كرد .\r\nاين بار بود كه شهر رها مورد يغما و چپاول قرار گرفت و از سكنه خالى شد و در آن جا فقط عده كمى باقى ماندند .\r\nبسيارى از مردم گمان مىبرند كه شهر رها هنگامى كه به تصرف اتابك شهيد در آمد غارت شد . ولى اينطور نيست .\r\nوقتى خبر عصيان مردم رها به سيف الدين غازى رسيد ، او نيز\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nقشونى را به سركوبى آنان گسيل داشت .\r\nلشكريان او در راه بودند كه شنيدند نور الدين محمود آن جا را گرفته و به يغماى اموال و اسير كردن افراد پرداخته است . لذا از نيمه راه بازگشتند .\r\nعجيب‌ترين حكايتى كه در اين واقعه تعريف كرده‌اند اين است كه نور الدين محمود پس از فتح شهر رها ، از غنائمى كه به دست آورده بود هدايائى نيز براى زين الدين على كوچك فرستاد كه از طرف اتابك شهيد ، عماد الدين زنگى ، و فرزندانش در قلعه موصل نيابت مىكرد .\r\nيكى از جمله آن هدايا كنيزك زيبائى بود .\r\nامير زين الدين با او همخوابگى كرد . بعد از پيشش بيرون رفت و غسل كرد . و به كسانى كه در حضورش بودند گفت : « ميدانيد امروز براى من چه پيشآمدى كرد ؟ » جواب دادند : « نه ! » گفت : « ما وقتى همراه اتابك شهيد شهر رها را فتح كرديم ، ضمن غارت شهر كنيزك زيبا و لطيفى به چنگ من افتاد كه حسن و جمال او مرا متحير ساخت و دلم فريفته او شد .\r\nولى از آنجا كه فرمان اتابك شهيد در اسرع وقت انجام مىشد همين كه از طرف او جار زدند كه فورا بايد اموال مردم را به آنها بر - گرداند و اسيران را آزاد كرد ، هيچكس جرئت مخالفت با اوامر آن مرد مهيب را نداشت . منهم ناچار كنيزك را آزاد كردم و به خانه‌اش برگرداندم در حالى كه دلبسته او شده بودم .\r\nامروز وقتى هداياى نور الدين برايم رسيد و ميان آنها چند كنيزك زيبا بود ديدم يكى هم همان كنيزك است . به عجله با او همخوابگى كردم چون مىترسيدم اين بار هم باز دستور برسد كه اسيران را برگردانيم . »\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nتسلط عبد المؤمن بر جزيرة الاندلس\r\nدر اين سال عبد المؤمن قشونى به جزيرة الاندلس [ ( 1 ) 
  ] فرستاد و شهرهاى اسلامى آن سرزمين را تصرف كرد .\r\nعلت اين واقعه آن بود كه وقتى عبد المؤمن سرگرم محاصره مراكش بود ، جماعتى از بزرگان اندلس - از آن جمله ابو جعفر احمد بن محمد بن\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اندلس ، به اسپانيولى آندالوثيا ، ناحيه‌اى است به وسعت 87570 كيلومتر مربع در جنوب اسپانيا ، كنار درياى مديترانه و اقيانوس اطلس مشتمل بر بر ايالات كنونى آلمريا ، غرناطه ، خائن ، مالاگاه ، كاديث ، قرطبه ، اوئلوا ، و سويل .\r\nكوه‌هاى سيرانوادا و سيرامورنا و رود گواذالكيوير از آن مىگذرند .\r\nشهرهاى عمده‌اش عبارتند از : سويل ، غرناطه ، قرطبه ، كاديث ، و مالاگا .\r\nآب و هواى آن گردمدارى و قسمتى از آن حاصلخيز است .\r\nمحصولاتش غلات و ميوه و زيتون مىباشد .\r\nپرورش گاو و اسب در آن جا معمول است .\r\nمنابع معدنى آن ( مس ، آهن ، روى ، سرب ) از قديم الايام مورد استفاده بوده است .\r\nاصطلاحات جغرافيائى اندلس و جزيرة الاندلس در عالم اسلام تا اواخر قرون وسطى به تمام شبه جزيرهء ايبرى ( يعنى اسپانيا و پرتغال حاليه ) اطلاق مىشده و نيز نويسندگان عرب نام اندلس را به اسپانياى تحت حكومت اسلامى ، قطع نظر از وسعت آن ، اطلاق مىكردند .\r\nفنيقىها در حدود 1100 سال قبل از ميلاد در اندلس مهاجرنشين‌هائى داشتند . سپس بدست يونانيان و كارتاژىها و بعد روميان افتاد .\r\nبقيهء ذيل در صفحهء بعد\r\n","page_name":" 111 ","page_number":111},
  {"content":"\r\n\r\nحمدين - پيش او آمدند .\r\nاين عده نامه‌اى به دست وى دادند كه طى آن تعهد شده بود كه مردم شهرهايى كه محل اقامت آنان بود با عبد المؤمن بيعت خواهند كرد - و در زمره ياران موحدون درخواهند آمد و فرمانبردار او خواهند بود .\r\nعبد المؤمن اين پيشنهاد آنان را پذيرفت و در برابر آن از\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nدر قرن پنجم بعد از ميلاد مورد هجوم و اندال‌ها و ويزيگوت‌ها واقع شد .\r\nكه در 117 هجرى ( 1492 ميلادى ) كمابيش تحت حكومت‌هاى اسلامى بود .\r\nمسيحيان در سال 1212 ميلادى اندلس سفلى ( درهء سفلاى رود گواذالكيوير ) را گرفتند ، و دولت غرناطه كه آخرين دولت اسلامى در اسپانيا بود در 1492 بدست فرديناند اول و ايزابل بر افتاد ، و با طرد مسلمانان اسپانيا رو به انحطاط گذاشت .\r\nبا كشف امريكا دگر باره رونقى گرفت و تا سال 1833 يكى از ايالات اسپانيا بود و سپس به هشت ايالت كنونى سابق الذكر منقسم شد .\r\nانحطاط دولت ويزيگوت‌ها ، موسى بن نصير را ، كه از طرف خلفاى اموى حاكم افريقيه و مغرب بود ، به تسخير شبه جزيره ايبرى تحريص كرد .\r\nخود مردم اسپانيا نيز كه از مظالم ويزيگوت‌ها به تنگ آمده بودند به يارى او برخاستند .\r\nغلام وى ، طارق بن زياد با هفت هزار سرباز در ماه رجب يا شعبان سال 92 هجرى قمرى ( آوريل - مه‌ى 711 ميلادى ) نزديك جبل طارق به اسپانيا پياده شد . و پادشاه ويزيگوت‌ها ، رودريگ ، را شكست داد و تا قلب اسپانيا پيش رفت .\r\nموسى كه نمىخواست همهء افتخار و پيروزى نصيب طارق شود ، با هيجده هزار تن در سال 93 هجرى قمرى به اسپانيا تاخت و چندين شهر را گرفت و در بقيهء ذيل در صفحهء بعد\r\n","page_name":" 112 ","page_number":112},
  {"content":"\r\n\r\nايشان سپاسگزارى كرد و دلشان را شاد ساخت .\r\nآنان ازو تمنا داشتند كه بر فرنگيان پيروزى يابد .\r\nعبد المؤمن نيز سپاه انبوهى تجهيز كرد و همراه آنان فرستاد .\r\nناوگانى را نيز تعمير نمود و از طريق دريا روانه ساخت .\r\nناوگان او بسوى اندلس رهسپار گرديدند و آهنگ شهر اشبيليه كردند . و از نهرى كه در آن جا روان بود پيش رفتند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\n« تولدو » ( طليطله ) به طارق رسيد و تا شمال اسپانيا پيش رفت .\r\nدر عين پيروزى ، او و طارق ، هر دو ، را وليد خليفه به دمشق خواند ، و آنان ديگر روى اسپانيا را نديدند .\r\nپس از آن ، والىهائى از دمشق براى اسپانيا معين مىشد و اختلافات قبيله‌اى مايهء پريشانى كارها بود .\r\nدر اين فاصله ، مسلمانان مقدارى در جنوب فرانسه پيش رفتند و به درهء رود رن رسيدند . و بالاخره در ماه رمضان سال 114 هجرى قمرى با شكست - خوردن عبد الله غافقى از شارل مارتل پيشرفت بيشتر مسلمانان متوقف شد .\r\nاز زمان پيروزى موسى بن نصير و طارق تا سال 138 هجرى قمرى اندلس به دست حكامى كه خلفاى دمشق منصوب مىكردند ، اداره مىشد .\r\nآخرين آنان يوسف بن عبد الرحمان فهرى نزديك قرطبه از عبد الرحمان اول شكست خورد .\r\nعبد الرحمان در سال 138 هجرى قمرى خود را امير اندلس خواند ، و بدين ترتيب سلسلهء امويان اسپانيا تاسيس شد ، كه فرمانروايان آن در طى سالهاى 138 تا 300 هجرى قمرى با عنوان امير و از سال 317 كه عبد الرحمان سوم به تخت خلافت نشست به عنوان خليفهء دولت اسلامى اندلس به اوج بقيهء ذيل در صفحهء بعد\r\n","page_name":" 113 ","page_number":113},
  {"content":"\r\n\r\nدر اشبيليه قشون نقابداران بود .\r\nلشكريان عبد المؤمن آن شهر را از طرف دريا و خشكى محاصره كردند و آنجا را با قهر و غلبه گرفتند و جماعتى را در شهر كشتند .\r\nبعد به مردم امان دادند . و شهر آرام يافت .\r\nسپاهيان بر شهرها تسلط يافتند و كسانى در آن شهرها روى كار آمدند كه از كسان عبد المؤمن بودند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nعظمت رسيد .\r\nولى كمى پس از آن رو به انحطاط گذاشت و در سال 422 هجرى قمرى منقرض شد ، و بجاى آن سلطنت‌هاى كوچك محلى پيدا شد كه در تاريخ به نام ملوك الطوائف خوانده مىشوند .\r\nاين تفرقه فشار مسيحيان را به مسلمانان براى پس گرفتن سرزمين‌هاى خود زيادتر كرد . و ناچار ملوك طوايف از مرابطون كه فرمانرواى بربر شمال افريقا بودند كومك خواستند و اينان از 479 ببعد متدرجا بر اسپانيا مسلط شدند .\r\nدر سال‌هاى ميان 551 و 556 هجرى قمرى طايفهء دينى و سياسى ديگرى به نام دولت موحدون تسلط مرابطون را در افريقا و اندلس هر دو برانداخت و اين دولت جديد نيز بعد از شكستى كه در 609 هجرى قمرى در واقعهء العقاب از مسيحيان متحد ديد ، از ميان رفتند .\r\nپس از آن تا مدت دو قرن و نيم ديگر تنها امارت اسلامى اسپانيا امارت غرناطه بود . و سلسلهء امراء بنى نصر يا بنى الاحمر بر آن حكومت مىراندند .\r\nمؤسس اين سلسله محمد اول ، ملقب به الغالب بالله در سال 635 هجرى قمرى غرناطه را به تصرف در آورد و قصر معروف سلطنتى الحمراء را بنا نهاد .\r\nولى خراجگزار فرديناند دوم ( پادشاه كاستيل ) و ، پس از او ، الفونسوى دهم شد .\r\nبقيهء ذيل در صفحهء بعد\r\n","page_name":" 114 ","page_number":114},
  {"content":"\r\n\r\n\r\nكشته شدن عبد الرحمن طغايرك و امير عباس فرمانرواى رى\r\nدر اين سال سلطان مسعود امير حاجب عبد الرحمن طغايرك را به قتل رساند .\r\nعبد الرحمن طغايرك ، فرمانرواى خلخال و قسمتى از آذربايجان ، و حاكم در دولت سلطان مسعود بود به حدى كه با وجود نفوذ و قدرت\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nدر تاريخ دوم ربيع الاول 897 هجرى قمرى غرناطه نيز بدست مسيحيان تسخير شد ، و حكومت مسلمانان بر اندلس خاتمه يافت .\r\nموريسكوها ، يعنى مسلمانانى كه پس از سقوط دولت غرناطه در اسپانيا ماندند ، دستخوش آزار مسيحيان شدند و سرانجام مسيحيان ، مستعربون و مدجنون و يهوديان همه را از اسپانيا اخراج كردند .\r\nمسلمانان در دورهء حكومت خود در اسپانيا در نشر تمدن اسلامى كوشيدند ، و تمدنى درخشان با شهرهاى معمور و كشاورزى و صنايع منظم و معمارى پرشكوه كه نمونهء آن قصر الحمراء در غرناطه است بوجود آوردند و بدين وسيله تمدن اسلامى و قسمت مهمى از علم و ادب يونان از طريق اسپانيا به اروپاى غربى انتقال يافت .\r\nدانشمندانى چون ابن رشد و موسى بن ميمون سهم عمده‌اى در نشات فلسفهء مدرسى مسيحى داشتند .\r\nمسلمانان در دورهء حكومت خود بر اندلس ، اين سرزمين را به چند كوره ( شهرستان ) تقسيم كرده بودند . و هر كوره را عموما به نام مركز آن مىخواندند ( مانند كوره‌هاى قرطبه و اشبيليه ) ، كه نام بعضى معرب نام‌هاى قديم‌تر و نام برخى عربى بوده و به همان صورت يا با تحريفاتى تاكنون باقى مانده است .\r\n( دائرة المعارف فارسى )\r\n","page_name":" 115 ","page_number":115},
  {"content":"\r\n\r\nاو ديگر محلى براى فرمانروائى سلطان مسعود باقى نمانده بود .\r\nسبب كشتن او هم آن بود كه سلطان مسعود ، وقتى عبد الرحمن طغايرك عرصه را به روى تنگ ساخت ، در دست او به صورت اسيرى درآمد كه ديگر نمىتوانست در هيچيك از شهرهاى خود حكمى براند و اعمال نفوذى بكند .\r\nكار به جائى كشيد كه عبد الرحمن طغايرك ، غلام مخصوص سلطان مسعود ، بك ارسلان ، را كه معروف به خاص بك بن بلنكرى بود و سلطان مسعود او را تربيت كرده و از نزديكان خود ساخته بود ، از او دور نمود و كارى كرد كه سلطان ديگر او را نبيند .\r\nاما خاص بك بن بلنكرى داراى عقل و تدبير و قريحه‌اى سرشار بود و استعداد آن را داشت كه هر كارى را كه بخواهد ، انجام دهد .\r\nعبد الرحمن طغايرك سرداران و سپاهيانى را بگرد خود جمع كرده بود كه امير خاص بك نيز جزء آنان بود .\r\nامير خاص بك پنهانى با سلطان مسعود قرار گذاشت كه عبد الرحمن طغايرك را به قتل برساند .\r\nبدين جهة افراد قابل اعتمادى را پيش خود فرا خواند و در اين باره با آنان گفت و گو كرد .\r\nهمهء آنها از اقدام به كشتن عبد الرحمن طغايرك ترسيدند بجز يك نفر كه نامش زنگى بود و به كار سلاح دارى اشتغال داشت . او حاضر شد كه جان خود را براى اقدام بدان قتل به خطر اندازد .\r\nعده‌اى از امراء نيز با خاص بك در انجام اين كار موافقت كردند .\r\nبنابر اين ، هنگامى كه عبد الرحمن طغايرك با موكب خود در حركت بود ، زنگى سلاح دار با تازيانهء آهنينى كه در دست داشت محكم به سر او كوفت . عبد الرحمن به زمين افتاد . خاص بك ضربه ديگرى بر او زد كه كارش را ساخت و اقدام زنگى و ساير اميرانى را كه با او\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nتوطئه كرده بودند تكميل نمود .\r\nقتل او در حول و حوش جنزه ( گنجه ) اتفاق افتاد .\r\nاين خبر به گوش سلطان مسعود رسيد كه در بغداد بود . امير عباس فرمانرواى رى نيز در بغداد به سر مىبرد و تعداد لشكريان او بيش از قشون سلطان مسعود بود .\r\nامير عباس از شنيدن آن خبر بهم بر آمد و آزرده خاطر شد . ولى سلطان ظاهرا با او مدارا و ملاطفت كرد و به دلجوئى وى پرداخت .\r\nآنگاه امير بقش كون خر را از لحف [ ( 1 ) 
  ] ، و همچنين امير تتر را كه حاجبش بود ، پيش خود فرا خواند .\r\nوقتى بوسيله دو نفر مذكور خود را نيرومند ساخت ، امير عباس را در اقامتگاه خود احضار كرد .\r\nهمين كه امير عباس بر او وارد شد ، از دخول همراهانش جلوگيرى كردند و عباس را به اطاقى بردند و گفتند : « زرهء خود را از تن در بياور . »\r\nگفت ، « من با سلطان عهد و پيمان‌هائى دارم . »\r\nولى او را با مشت زدند و غلامانى كه براى از بين بردن او\r\n\r\n\r\n\r\n\r\n","description":"","footnote":"\r\n[ ( 1 ) 
  ] - لحف ( به كسر لام ) : ناحيتى است در پائين كوه همدان و نهاوند .\r\n( منتهى الارب ) مكانى است معروف از نواحى بغداد و بدان جهة اين نام يافته كه در بن كوه‌هاى همدان و نهاوند واقع است . . . و بندنيجين و غيره از آن ناحيه ، و در آن چند قلعهء محكم باشد ( معجم البلدان ) در دفاتر ديوانى آن را لحف مىنويسند و در تلفظ بندييان مىخوانند .\r\nشهركى است كوچك و به آب و هوا و محصولات مقابل بيات ( بيات قصبه‌اى است ) حقوق ديوانش هفت تومان و شش هزار دينار است - نزهة القلوب .\r\n( لغتنامهء دهخدا )\r\n","page_name":" 117 ","page_number":117},
  {"content":"\r\n\r\nآماده شده بودند بر او حمله كردند .\r\nعباس وقتى كار را چنين ديد زره خود را بيرون آورد و به گوشه‌اى افكند . آنگاه با شمشير به جان او افتادند و سرش را از تن جدا كردند و پيش يارانش انداختند بعد هم تنش را پيش آنها افكندند .\r\nپس از كشته شدن عباس تمام بار و بنه و خيمه‌ها و اموالش به غارت رفت و شهر ازين واقعه به لرزه در آمد .\r\nعباس از غلامان سلطان محمود بود . مردى نيك نهاد به شمار مىرفت و با مردم به عدل و داد رفتار مىكرد .\r\nبا باطنيان جنگ و جهاد بسيار مىنمود . در رى گروه كثيرى از ايشان را كشت و با سرهاى ايشان مناره‌اى ساخت .\r\nهمچنين قلعه الموت را محاصره كرد و داخل قريه‌اى از قراء اسماعيليان شد و آن را آتش زد و همهء ساكنان آن اعم از زن و مرد و بچه و غير از آنها را سوزاند .\r\nجسد عباس را پس از كشتن او در جانب غربى دجله دفن كردند .\r\nبعد دخترش كسانى را فرستاد و جنازهء او را به رى برد و در آن جا مدفون ساخت .\r\nقتل او در ماه ذى القعده اتفاق افتاد .\r\nاز اتفاقات عجيب اينكه روزى عبادى [ ( 1 ) 
  ] مشغول موعظه بود و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - عبادى ( به فتح عين و تشديد باء ) : امير ابو منصور مظفر بن ابى الحسين عبادى ، فرزند ابو الحسن اردشير ، يكى از واعظان مشهور و داراى بلاغت كلام و فصاحت بيان بود . و احاديث بسيار از نصر الله بن خشنامى و ابو عبد الله اسماعيل بن عبد الفاخر فارسى سماع كرد .\r\nابو سعيد سمعانى گويد : وى در دين خود موثق نبود . و رساله‌اى به خط او در مباح بودن شراب ديدم .\r\nوى بسال 540 و اند هجرى در گذشت - از اللباب .\r\n( لغتنامهء دهخدا )\r\n","page_name":" 118 ","page_number":118},
  {"content":"\r\n\r\nعباس هم در مجلس وعظ او حضور داشت .\r\nيكى از اهل مجلس وقتى از حضور او اطلاع يافت به سوى او شتافت . ياران عباس او را زدند و از نزديك شدن او به عباس جلوگيرى كردند زيرا مىترسيدند به او صدمه‌اى برساند . چون خود عباس هم به شدت از باطنيان بر حذر بود و به همين جهة هميشه زره مىپوشيد و غلامان چابك او نيز از او دور نمىشدند .\r\nعبادى وقتى آن واقعه را ديد به او گفت : « اى امير ، براى چه اين قدر احتراز مىكنى ؟ ! به خدا اگر مقدور باشد كه صدمه‌اى به تو برسد ، با دست خودت زره را از تن بيرون مىآورى تا مشيت خداوند درباره‌ات اجرا شود . »\r\nو همانطور شد كه او گفته بود .\r\nسلطان مسعود ، همچنانكه ذكرش گذشت ، بر خلاف ميل خود ، ابن دارست وزير امير بوزابه را به وزارت خود منصوب ساخته بود .\r\nدرين وقت او را از وزارت معزول ساخت چون او خود كناره گيرى از وزارت و بازگشت به خدمت سرور خود ، بوزابه ، را ترجيح مىداد .\r\nسلطان مسعود پس از بركنارى ابن دارست با او قرار گذاشت كه ميانهء امير بوزابه را با وى ، يعنى با سلطان مسعود ، اصلاح كند و نگرانى و بيمى را كه بسبب قتل عبد الرحمن و عباس داشت بر طرف سازد .\r\nابن دارست براى رفتن به پيش امير بوزابه حركت كرد در حالى كه به نجات او عقيده نداشت .\r\nاو به خدمت امير بوزابه رسيد و ما جريان آنچه را كه اتفاق افتاد در جاى خود ذكر خواهيم كرد .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، سلطان مسعود برادر خود سليمانشاه را در قلعهء تكريت زندانى ساخت .\r\nدر اين سال ، امير جاولى طغرلى حكمران ارانيه و قسمتى از آذربايجان دار فانى را بدرود گفت .\r\nاو تازه گردن به عصيان برافراشته بود .\r\nمرگ او نيز ناگهانى بود . كمانى را كشيد و دچار خونريزى شد و در دم جان سپرد .\r\nدر اين سال شيخ الشيوخ صدر الدين اسماعيل بن ابو سعد صوفى ، در بغداد از دار دنيا رفت .\r\nجسد او نزديك رباط زوزنى ، در باب البصره مدفون گرديد .\r\nاو بسال 464 هجرى قمرى به جهان آمده بود .\r\nپس از او فرزندش ، صدر الدين شيخ الشيوخ عبد الرحيم ، جانشين او گرديد .\r\nدر اين سال ، نقيب النقباء محمد بن طراد زينبى ، برادر شرف الدين وزير از دار جهان رخت بر بست .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nدر اين سال ، امير مسعود بن بلال ، امور شحنگى بغداد را عهده‌دار شد و سلطان مسعود از بغداد رفت .\r\nدر اين سال در عراق ملخ‌هاى بسيار آمد و محصولات اغلب شهرها آفت ديد و از ميان رفت .\r\nدر اين سال ، عبادى واعظ كه از طرف سلطان سنجر براى خليفه عباسى رسالت داشت وارد بغداد گرديد .\r\nدر بغداد به موعظه پرداخت و شديدا مورد استقبال واقع شد .\r\nسلطان مسعود و اميران وى و ساير بزرگان در مجلس وعظ او حضور يافتند . اما توده مردم كارهاى خود را رها مىكردند تا در مجلس او حاضر شوند و در اين كار بر يك ديگر پيشى مىگرفتند .\r\nدر اين سال پس از كشته شدن اتابك شهيد ، عماد الدين زنگى ، فرمانرواى دمشق در صدد تصرف قلعهء بعلبك بر آمد و آن را محاصره كرد .\r\nنگهبان قلعه نجم الدين ايوب بن شاذى بود .\r\nنجم الدين ترسيد كه فرزندان اتابك شهيد نتوانند سريعا به او كمك برسانند بدين جهة با دشمن مصالحه كرد و حاضر شد كه در برابر مال و اقطاع قلعه را تسليم كرد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nفرمانرواى دمشق نيز در برابر اين تسليم چند قريه از قراء دمشق را به نجم الدين ايوب واگذار كرد و او را به دمشق برد . و نجم الدين مقيم دمشق گرديد .\r\nدر اين سال ، در ماه ربيع الاخر ، عبد اللّه بن على بن احمد ابو محمد مقرى بن بنت الشيخ ابو منصور در گذشت .\r\nاو در ماه شعبان سال 464 به دنيا آمده بود . كسى بود كه در نحو و حديث و تعليم قرآن تبحر داشت . در خصوص قرائت قرآن نيز تصانيفى دارد .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\n542 وقايع سال پانصد و چهل و دوم هجرى قمرى كشته شدن امير بوزابه\r\nوقتى خبر كشته شدن امير عباس به گوش امير بوزابه رسيد ، لشكريان خود را از فارس و خوزستان جمع كرد و به اصفهان رفت و آن شهر را در حلقه محاصره گرفت .\r\nقشونى ديگرى نيز به همدان و قشون سوم را به قلعه ماهكى در شهر لحف گسيل داشت .\r\nاما سپاهيانى كه به قلعه ماهكى رفته بودند كارى از پيش نبردند چون امير بقش كون خر بدانجا شتافت چون جزء اقطاع او بود ، و آن عده را از آن جا راند .\r\nوقتى امير بوزابه از اصفهان دور شد و به جستجوى سلطان مسعود رفت ، سلطان نامه‌اى به او نگاشت و پيشنهاد صلح كرد .\r\nولى او پاسخ مساعدى به وى نداد و با جديت راه خود را دنبال كرد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nسرانجام لشكريان او و قشون سلطان مسعود در مرغزار قراتكين با هم روبرو شدند و صف آرائى كردند و به جنگ پرداختند .\r\nدر اين نبرد جناح راست و جناح چپ سلطان مسعود شكست خوردند و قلب دو لشكر با هم جنگ سختى كردند و پايدارى بسيار نشان دادند .\r\nپيكار ادامه يافت تا وقتى كه امير بوزابه تيرى خورد و از اسب سرنگون گرديد و بر زمين افتاد .\r\nبه روايت ديگر اسب او لغزيد و او را به زمين انداخت و اسيرش كردند و نزد سلطان مسعود بردند كه فرمان قتلش را صادر كرد و پيش روى سلطان كشته شد .\r\nافراد جناح راست و جناح چپ لشكر سلطان مسعود كه شكست خورده و گريخته بودند به همدان رسيدند در حالى كه جمع كثيرى از آنان كشته شده بود . اين جنگ از بزرگترين جنگ‌هائى بود كه ميان اعاجم روى داد .\r\n\r\nفرمانبردارى مردم قابس از فرنگيان و غلبهء مسلمانان بر قابس\r\nفرمانرواى شهر قابس ، پيش از اين سال ، مردى موسوم به - « رشيد » بود . او در گذشت و فرمانروائى را براى فرزندان خود گذاشت .\r\nيكى از موالى او موسوم به يوسف به كارهاى پسر خردسال او رسيدگى مىكرد كه محمد نام داشت .\r\nيوسف پس از درگذشت رشيد ، پسر بزرگتر او را كه اسمش\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمعمر بود بيرون كرد و بر شهر تسلط يافت و محمد را به فرمانروائى رساند .\r\nاو بر محمد ، به علت خردسالى وى ، نفوذ داشت و تحكم مىكرد .\r\nيوسف نسبت به زنان خانواده ولىنعمت خود دست درازىهائى كرد .\r\nمسئوليت اين حرف بر عهده كسى است كه آن را نقل كرده است .\r\nاز جمله اين زنان ، زنى از بنى قره بود كه براى برادران خود پيام فرستاد و از دست يوسف شكايت كرد .\r\nبرادران آمدند كه خواهر خود را ببرند ولى يوسف مانع شد و گفت : « اين زن به ولىنعمت من تعلق دارد . » و از تسليم او خوددارى كرد .\r\nفرزندان قره و معمر بن رشيد هم به خدمت امير حسن فرمانرواى افريقيه رفتند و پيش او از كارهائى كه يوسف ميكرد ، شكايت بردند .\r\nامير حسن نامه‌اى به يوسف در اين باره نگاشت .\r\nولى او جواب مساعدى به وى نداد . و گفت : « اگر امير حسن از من دست بر ندارد ، من شهر قابس را به فرمانرواى صقليه ( سيسيل ) تسليم خواهم كرد . »\r\nاين سخن كه به گوش امير حسن رسيد ، قشونى به سر وقت او فرستاد .\r\nيوسف وقتى ازين قشون كشى آگاه شد ، پيكى را به خدمت رجار فرنگى ، فرمانرواى صقليه ، فرستاد و فرمانبردارى خود را نسبت به - او اعلام داشت . و گفت : « من از تو خلعت و فرمان حكمرانى شهر قابس را مىخواهم تا اينكه در اين جا نايب تو باشم ، همچنان كه با بنى مطروح در طرابلس رفتار كردى . »\r\nرجار نيز براى او خلعت و فرمان فرستاد .\r\nيوسف خلعت را پوشيد و آن فرمان را در ميان مجمعى از مردم\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nقرائت كرد .\r\nامير حسن در اين وقت با جديت به تجهيز قشون و فرستادن سپاه به قابس پرداخت .\r\nچيزى نگذشت كه لشكريان او به سوى قابس حركت نمودند و در آن شهر فرود آمدند و آنجا را محاصره كردند .\r\nدر اين هنگام مردم بر يوسف ، بخاطر اينكه حلقه بندگى و فرمانبردارى فرنگيان را به گردن گرفته بود ، شوريدند و شهر را تسليم قشون امير حسن كردند .\r\nيوسف در كاخ حكومتى تحصن اختيار كرد ولى مردم با او جنگيدند و در كاخ راه يافتند و يوسف را اسير كردند .\r\nمعمر بن رشيد و فرزندان قره به شكنجه او پرداختند و آلت رجوليت او را بريدند و در دهانش گذاشتند و انواع عذاب‌ها را درباره‌اش معمول داشتند .\r\nآنگاه معمر بن رشيد به جاى برادر خود محمد فرمانروائى قابس را عهده‌دار شد . فرزندان قره نيز خواهر خود را با خود بردند .\r\nعيسى برادر يوسف ، و همچنين پسر يوسف گريختند و نزد رجار فرمانرواى صقليه رفتند و درباره آنچه از امير حسن ديده بودند پيش او شكايت كردند .\r\nرجار از شنيدن اين خبر به خشم آمد . و ما اگر خداى بزرگ بخواهد ضمن وقايع سال 543 هجرى قمرى تحت عنوان فتح مهديه از اين موضوع صحبت خواهيم كرد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nبيان حادثه‌اى كه شايسته است مرد عاقل از همانند آن بر حذر باشد .\r\nيوسف مذكور در فوق كه حكومت قابس را داشت رسولى را به صقليه پيش رجار فرستاد .\r\nفرستاده يوسف و فرستاده امير حسن فرمانرواى مهديه در پيش رجار يك ديگر را ملاقات كردند .\r\nفرستاده يوسف از امير حسن نام برد و از طرز رفتار او بدگوئى كرد .\r\nبعد ، هر دو فرستاده در يك زمان بازگشتند . هر يك از آن دو ، سوار كشتى خود شد و به شهر خود روانه گرديد .\r\nفرستاده امير حسن در خصوص حرفهائى كه فرستادهء يوسف زده بود نامه‌اى نگاشت و به بال كبوتر نامه‌بر بست و براى امير حسن ارسال داشت .\r\nامير حسن از آن حرفها به خشم آمد و گروهى از كسان خود را به دريا گسيل داشت كه فرستادهء يوسف را گرفتند و پيش امير حسن حاضر كردند .\r\nامير حسن او را دشنام داد و گفت : « شهرهاى اسلامى را به فرنگيان مىدهى و زبانت را هم در بد گوئى از من دراز مىكنى ! ؟ » بعد او را سوار شتر كردند و روى سرش يك كلاه بوقى زنگوله‌دار گذاشتند و دور شهر گرداندند و جار زدند : « اين پاداش كسى است كه سعى دارد فرنگيان را بر شهرهاى مسلمانان مسلط كند . »\r\nوقتى او با اين وضع وسط شهر مهديه رسيد ، مردم به او حمله بردند و او را سنگباران كردند و كشتند .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nدست يافتن فرنگيان به شهر المريه و ساير نقاط اندلس\r\nدر اين سال ، در ماه جمادى الاولى ، فرنگيان شهر المريه را در اندلس محاصره كردند و از طريق دريا و خشكى بر آن حمله بردند و كار را سخت گرفتند تا با قهر و غلبه آن را به تصرف در آوردند .\r\nپس از دست يا بى بر شهر مردم بسيارى را كشتند و اموالشان را به يغما بردند .\r\nفرنگيان ، همچنين ، شهر بياسه و ولايت جيان را به تصرف در آوردند كه هر دو در اندلس قرار دارند .\r\nولى مسلمانان بعد از اين واقعه آنها را از فرنگيان پس گرفتند به نحوى كه ما اگر خداى بزرگ بخواهد ، در جاى خود ذكر خواهيم كرد .\r\n\r\nتسلط نور الدين محمود زنگى بر چند موضع از قلمرو فرنگيان\r\nدر اين سال ، نور الدين محمود بن زنگى ، فرمانرواى حلب ، داخل شهر فرنگيان گرديد و ارتاح [ ( 1 ) 
  ] را به ضرب شمشير گرفت و غارت\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ارتاح ( به فتح الف ) : نام حصنى است منيع و عاصمه‌اى از اعمال حلب و بدان منسوب است حسين بن عبد الله ارتاحى و ابو عبد الله محمد بن حامد بن بقيهء ذيل در صفحهء بعد\r\n","page_name":" 128 ","page_number":128},
  {"content":"\r\n\r\nنمود . قلعهء مابوله و بصرفون و كفرلاثار را نيز تسخير كرد .\r\nفرنگيان ، پس از كشته شدن پدرش اتابك عماد الدين زنگى ، به طمع افتاده بودند و گمان مىكردند كه مىتوانند پس از او ، شهرهايى را كه او از دستشان گرفته ، باز پس بگيرند .\r\nولى وقتى اين رشادت و جديت و جنگاورى را از پسر او ، نور الدين محمود در اوائل كارش ديدند دانستند كه بعيد است به آرزوى خود برسند .\r\n\r\nگرفتن حله از على بن دبيس و بازگشت دبيس به آنجا\r\nدر اين سال تبهكارى و فساد افراد على بن دبيس در حله و نواحى نزديك آن ، رو به فزونى گذارد . و شكايات مردم از دست آنان زياد شد .\r\n\r\n\r\n\r\n\r\n","description":"","footnote":"\r\n[ ( ) 
  ] مفرح بن غياث ارتاحى .\r\n( معجم البلدان ) صاحب قابوس الاعلام تركى گويد :\r\n« ارتاح قصبهء كوچكى است واقع در مسافت يك ساعتى قصبهء حارم از ولايت حلب .\r\nدر قديم شهرى بسيار معتبر و مستحكم بوده است و در جنگ‌هاى صليبى محاربات خونين بدانجا وقوع يافته است .\r\nو نيز نام قريه‌اى است در سنجاق حوران از ولايت سوريه كه گويند چشمان حضرت يعقوب در آن جا بينا شد و ازين رو آن را « ارتاح البصر » نيز نامند و هر دو موضع مسقط راس عده كثيرى از علماست . »\r\n( لغتنامهء دهخدا )\r\n","page_name":" 129 ","page_number":129},
  {"content":"\r\n\r\nبدين جهة سلطان مسعود حله را به امير سلار كرد واگذار كرد .\r\nامير سلار كرد با قشونى از همدان رهسپار حله شد . عده‌اى از افراد قشون بغداد نيز به دو پيوستند .\r\nعلى بن دبيس نيز لشكريان خود را گردآورى كرد و آمادهء نبرد شد .\r\nدو لشكر در مطير آباد با يك ديگر روبرو شدند .\r\nامير سلار كرد حله را به تصرف در آورد و نسبت به خاندان و كسان على بن دبيس نيز طريق احتياط پيش گرفت .\r\nاميران و لشكريان او پس از اين جنگ مراجعت كردند و او با مملوكان و ياران خود در حله اقامت گزيد .\r\nعلى بن دبيس پس از شكستى كه از امير سلار كرد خورد پيش امير بقش كون خر رفت و به دو پيوست .\r\nامير بقش در شهر لحف به سر مىبرد و سلطان مسعود را گناهكار مىدانست و از فرمانش سرپيچيده بود .\r\nعلى بن دبيس ازو كمك خواست . امير بقش نيز همراه او به شهر واسط رفت و با امير طرنطاى اتفاق كرد . آنگاه با لشكريان خود به حله حمله بردند و در ماه ذى الحجه آن را از سلار كرد گرفتند .\r\nسلار كرد از آن جا رخت بر بست و به بغداد بازگشت .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در ماه جمادى الاول خطبه ولايت عهد به نام المستنجد بالله يوسف ، پسر المقتفى لامر الله خليفه عباسى ، خوانده شد .\r\nدر اين سال عون الدين يحيى بن هبيرة ، دبيرى و نويسندگى ديوان زمام [ ( 1 ) 
  ] را در بغداد عهده‌دار شد .\r\nمنصب خزانه‌دارى نيز به زعيم الدين يحيى بن جعفر واگذار گرديد .\r\nدرين سال ، در ماه ربيع الاول ، ابو القاسم طاهر بن سعيد بن ابو سعيد بن ابو الخير ميهنى ، شيخ رباط بسطامى ، در بغداد در گذشت .\r\nدر اين سال فاطمه خاتون دختر سلطان محمد سلجوقى ، همسر خليفهء عباسى المقتفى لامر الله از دنيا رفت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ظاهرا زمام همان ديوان است ( يادداشت ، به خط مرحوم دهخدا ) . . . نوعى از ديوان و سمت يا رياستى بوده است .\r\n( از لغتنامهء دهخدا )\r\n","page_name":" 131 ","page_number":131},
  {"content":"\r\n\r\nدر ماه رجب اين سال ابو الحسن محمد بن مظفر بن على بن مسلمه ، پسر رئيس الرؤسا ، وفات يافت .\r\nاو در سال 484 به جهان آمده بود .\r\nبه تصوف گرائيده و خانه‌اى را كه در قصر داشت سراى صوفيان ساخته بود .\r\nدر اين سال سيف الدين زنگى بن غازى رهسپار قلعهء دارا شد و آن قلعه و قلعه‌هاى ديگرى را از شهر ماردين گرفت .\r\nبعد به ماردين رفت و آنجا را محاصره كرد و غارت نمود و ويران ساخت .\r\nسبب اين امر آن بود كه وقتى اتابك عماد الدين زنگى كشته شد فرمانرواى ماردين و حكمران قلعهء دارا دست تطاول به سوى آنچه عماد الدين از شهرهاى آنان گرفته بود دراز كردند و آنها را به تصرف در آوردند .\r\nوقتى سيف الدين غازى به فرمانروائى رسيد و قدرت و تسلطى يافت به ماردين رفت و آن جا را محاصره كرد و در شهر كارهائى سخت زننده از او سر زد .\r\nوقتى فرمانرواى ماردين ، كه در آن زمان حسام الدين تمرتاش بود ، ديد كه او در شهر وى چه مىكند ، گفت : « ما از اتابك شهيد شكايت داريم . ولى كجاست روزگار او ؟ آن روزها در برابر اين ايام براى ما حكم اعياد را داشت . او چند دفعه ما را محاصره كرد ولى در هيچ دفعه نه خودش و نه احدى از لشكريانش يك پر كاه را\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمفت و مجانى بر نداشتند . و او و قشونش به محصولات سلطان دست درازى نكردند . ولى حالا مىبينيم كه اين مرد شهرها را غارت مىكند و ويران مىسازد . »\r\nبعد به سيف الدين غازى نامه‌اى نگاشت و پيشنهاد صلح كرد و دختر خود را نيز به عقد ازدواج وى در آورد .\r\nدر نتيجه سيف الدين ازو دست بر داشت و از ماردين رفت و به شهر موصل مراجعت كرد .\r\nدختر حسام الدين تمرتاش را جهيز دادند و آماده ساختند و براى سيف الدين فرستادند .\r\nولى وقتى عروس به موصل رسيد داماد بيمار و نزديك به مرگ بود بدين جهة با او همخوابگى نكرد .\r\nلذا دختر پيش او ماند تا او از دار دنيا رفت و قطب الدين مودود به فرمانروائى رسيد .\r\nاو با دختر زناشوئى كرد به نحوى كه ما اگر خداوند بزرگ بخواهد در جاى خود جريان آن را شرح خواهيم داد .\r\nدرين سال ، خشكسالى در افريقيه شدت پيدا كرد و مدتى دوام يافت . آغاز اين خشكسالى در 537 هجرى قمرى بود .\r\nدر اين سال يعنى سال 543 كار چنان بر مردم شهر سخت شد كه بعضى از آنها بعضى ديگر را مىخوردند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nصحرانشينان از شدت گرسنگى به شهرها روى آوردند و اهالى شهرها دروازه‌ها را به روى آنان بستند .\r\nبدنبال اين خشكسالى وباء بروز كرد و تلفات بسيار داد تا جائى كه شهرها از سكنه خالى شدند .\r\nخانه‌هائى بود كه حتى يك نفر هم در آنها باقى نماند . بسيارى از مردم در طلب نان و آب و قوت و غذا به جزيره صقليه رفتند و سختى بسيار ديدند .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\n543 وقايع سال پانصد و چهل و سوم هجرى قمرى\r\n\r\nدست يافتن فرنگيان بر شهر مهديه در افريقيه\r\nما ضمن شرح وقايع سال 541 رفتن كسان يوسف ، صاحب قابس ، به نزد رجار فرمانرواى صقليه و كمك خواستن آنان از او را ذكر كرديم .\r\nرجار از شنيدن اين ماجرى به خشم آمد زيرا مدت دو سال مىگذشت كه ميان او و حسن بن يحيى بن تميم بن معز بن باديس صنهاجى صلح و پيمان‌هائى برقرار بود . و فهميد در اين مدت كه خشكسالى و قحطى گريبانگير آن مردم بوده ، فرصت فتح آن شهرها را داشته و چنين فرصتى از دستش بدر رفته است .\r\nشدت خشكسالى و قحط و غلا از سال 537 تا اين سال ادامه داشت و شديدترين دورهء آن به سال 542 بود .\r\nدر سال مذكور مردم شهرها و قريه‌هاى خود را ترك گفتند\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nو بيشترشان به شهر صقليه ( سيسيل ) داخل شدند .\r\nشدت قحطى به اندازه‌اى بود كه بعضى از مردم بعضى ديگر را خوردند و مرگ و مير ميان مردم افزايش يافت .\r\nرجار اين تنگى و سختى را غنيمت شمرد و ناوگان خود را تعمير كرد و افزايش داد تا جائى كه تعداد آنها به دويست و پنجاه كشتى رسيد . اين كشتىها همه پر از مردان جنگى و اسلحه و آذوقه بود .\r\nاين ناوگان از صقليه حركت كردند و به جزيرهء قوصره رسيدند كه ميان مهديه و صقليه قرار داشت .\r\nدر اين جزيره با يك كشتى مصادف شدند كه از مهديه رسيده بود سرنشينان اين كشتى را گرفتند و پيش جرجى بردند كه فرماندهء ناوگان بود .\r\nجرجى از آنان دربارهء وضع افريقيه پرسش‌هائى كرد . ضمنا در كشتى قفس كبوترى را يافت .\r\nاز ديدن آن كبوتر نامه بر به شك افتاد و از آنان پرسيد كه آيا از آن جزيره پيامى به شهر مهديه فرستاده‌اند يا نه ؟\r\nآنان سوگند ياد كردند كه هيچ پيامى نفرستاده‌اند .\r\nجرجى وقتى اطمينان يافت كه خبر حركت ناوگان او به مهديه داده نشده به مردى كه صاحب كبوتر بود امر كرد كه به خط خود بنويسد : « وقتى ما به جزيرهء قوصره رسيديم در آن جا كشتىهائى از صقليه يافتيم . دربارهء آن ناوگان شكست خورده پرسش‌هائى كرديم جواب دادند كه عازم جزائر قسطنطنيه هستند . »\r\nاين پيام را به پاى كبوتر بستند و آن را رها كردند .\r\nكبوتر نامه را به مهديه برد و امير حسن فرمانرواى مهديه و مردم شهر از دريافت آن خبر خوشحال شدند .\r\nجرجى از به كار بردن آن حيله منظورش اين بود كه ناگهانى\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبه آن شهر برسد و اهالى را غافلگير كند .\r\nبدين جهة حركت كرد و ترتيب كار را طورى داد كه ناوگان او سحرگاه به مهديه برسند و پيش از بيرون آمدن مردم از خانه‌هاى خود ، آن شهر را احاطه كنند .\r\nاگر اين نقشهء او اجرا مىشد هيچيك از اهالى شهر جان سالم بدر نمىبردند ولى تقدير خداوند چنين بود كه باد مخالف هولناكى بر آنان فرستاد كه مانع پيشرفت كشتىها گرديد . و آن ناوگان جز به كمك پارو ، آن هم به كندى ، نمىتوانستند پيش بروند .\r\nبنابر اين در روز دوم ماه صفر اين سال ، پيش از آنكه به شهر مهديه برسند ، شب تاريك پايان يافته و روز روشن آغاز شده بود و مردم از دور توانستند نزديك شدن ناوگان را مشاهده كنند .\r\nجرجى ، وقتى ديد نقشهء او نقش بر آب شده ، كسى را به نزد امير حسن فرستاد و پيام داد : « من با اين ناوگان براى خونخواهى محمد بن رشيد صاحب قابس آمده‌ام . و چون ميان ما و تو ، مدتى است كه عهد و پيمان‌هائى برقرار است از تو مىخواهيم كه قشونى همراه ما بفرستى . »\r\nامير حسن به دريافت اين پيام گروهى از فقها و بزرگان را گرد آورد و با ايشان به مشورت پرداخت .\r\nآنان گفتند : « ما با دشمن خود نبرد خواهيم كرد زيرا شهر ما داراى استوارى كافى است و آمادگى جنگى دارد . »\r\nولى امير حسن گفت : « مىترسم از اينكه افراد دشمن در خشكى فرود آيند و ما را از راه دريا و خشكى محاصره كنند و راه رسيدن خواربار را بر ما ببندند و ما حتى به اندازهء يك ماه آذوقه نداريم كه بتوانيم در برابر دشمن پايدارى كنيم بدين جهة دشمن به زور و جبر بر ما چيره خواهد شد . و من سلامت و در امان ماندن مسلمانان از اسارت و كشته شدن را به فرمانروائى ترجيح مىدهم . دشمن از من\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nقشونى خواسته كه با اهالى قابس بجنگد . اگر چنين كارى كنم به خاطر كمكى كه به كفار در جنگ با مسلمانان كرده‌ام بخشوده نخواهم شد .\r\nو اگر امتناع ورزم خواهد گفت : « در اين صورت پيمان صلح ميان ما بر هم خورده است . » و چيزى نمىخواهد جز اينكه مانع كار ما شود تا بين ما و خشكى حائل گردد . ما نيز توانائى پيكار با او را نداريم .\r\nبدين جهة صلاح در اين مىبينم كه با كسان و زنان و فرزندان خود از شهر خارج شويم . و هر كس ديگر هم كه مىخواهد مانند ما رفتار كند با ما همراه شود . »\r\nآنگاه فرمان داد كه حركت كنند . و كسانى را كه در دسترس بودند ، و اشياء سبكى را كه حملشان سختى نداشت با خود همراه ساخت . مردم نيز به شيوهء آنان خويشاوندان و زنان و فرزندان خود ، همچنين اموال و اثاث سبك وزن را برداشتند و از شير بيرون رفتند .\r\nهمچنين ، آن عده از مردم كه نزد مسيحيان و در كنيسه‌ها پنهان شده بودند با آنان همراهى كردند .\r\nدو سوم از روز گذشته و ناوگان جرجى همچنان در دريا مانده بود چون باد مخالف مانع رسيدن آنها به شهر مهديه مىشد .\r\nتا آن وقت ، از كسانى كه تصميم خروج از شهر را داشتند ، ديگر هيچ كس در مهديه باقى نمانده بود .\r\nبدين جهة فرنگيان وقتى به مهديه رسيدند ، توانستند بدون برخورد با مانع يا مدافع وارد شهر شوند .\r\nجرجى داخل قصر گرديد و آن را به همان حال خود باقى يافت زيرا امير حسن از ذخائر ملوك كه در آن جا وجود داشت جز مقدارى اشياء سبك وزن چيز ديگرى بر نداشته بود .\r\nدر آن جا جماعتى نيز از زنان صيغهء او بسر مىبردند .\r\nجرجى در آنجا خزائنى ديد پر از ذخائر گرانبها و اشياء شگفت‌انگيز -\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nكه همانندشان كم يافت مىشد .\r\nاو خزانه‌ها را مهر و موم كرد و سوگلىها و كنيزكان حسن را در قصر خود گرد آورد .\r\nملوكى كه در آن سرزمين ظهور كردند از زيرى بن مناد تا امير حسن جمعا نه نفر بودند .\r\nاين عده از سال 335 هجرى قمرى تا سال 543 رويهمرفته مدت دويست و هشت سال فرمانروائى كردند .\r\nاز سرداران امير حسن فقط يك تن از شهر بيرون نرفت و او كسى بود كه امير حسن وى را نزد رجار به رسالت فرستاده ، و او از رجار براى خود و خاندان خود امان گرفته بود .\r\nجرجى وقتى شهر مهديه را به تصرف در آورد مدت دو ساعت آن را غارت كرد .\r\nپس از آن ، جار زدند و به مردم امان دادند . در نتيجه ، كسانى كه پنهان شده بودند ، از نهانگاه‌هاى خود بيرون آمدند .\r\nجرجى از فرداى آن روز ميان مردم ظاهر شد و به اعرابى كه در آن نزديكىها مىزيستند پيام دوستى فرستاد . اعراب نيز به دو روى آوردند و به خدمتش رسيدند .\r\nجرجى آنان را بنواخت و اموال فراوان بخشيد .\r\nاو ضمنا گروهى از لشكريان مهديه را كه در شهر مانده بودند به نزد كسانى كه از شهر بيرون رفته بودند فرستاد و به آنان امان داد كه به شهر باز گردند . همراه اين سربازان چارپايانى فرستاد تا زنان و اطفال را سوار كنند .\r\nاين مردم از گرسنگى نزديك به مرگ رسيده و در شهر اموالى به وديعه نهاده يا پنهان كرده بودند ، لذا وقتى به آنان امان داده شد مراجعت كردند و هنوز يك جمعه نگذشته بود كه بيش‌تر مردم به\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nسر خانه و زندگى خود بازگشتند .\r\nاما امير حسن با اهل بيت و فرزندان خود كه دوازده پسر و عده‌اى دختر بودند و خدمتگاران خاص خود به نزد محرز بن زياد روانه شد كه در معلقه مىزيست .\r\nدر راه يكى از سرداران عرب كه حسن بن ثعلب ناميده مىشد به او برخورد و پولى بابت كسور ديوانى و راهدارى ازو مطالبه كرد .\r\nامير حسن ، چون پرداخت آن پول برايش امكان نداشت ، پسر خود ، يحيى ، را به عنوان گروگان نزد او گذاشت و روانه شد .\r\nروز دوم به نزد محرز بن زياد رسيد .\r\nامير حسن محرز را بر همهء اعراب برترى بخشيده و مورد احسان قرار داده و ثروت بسيار به وى رسانده بود .\r\nبدين جهة محرز بن زياد با خوشوقتى و گشاده روئى از وى پذيرائى كرد و از آنچه برايش پيش آمده بود متأسف و اندوهگين گرديد .\r\nامير حسن چند ماه در نزد محرز ماند و چون از اقامت در آنجا اكراه داشت تصميم گرفت عازم مصر شود و پيش الحافظ علوى ، خليفهء مصر برود . براى اين سفر نيز يك كشتى خريد .\r\nجرجى فرنگى ، وقتى اين خبر را شنيد ، كشتىهائى را فرستاد تا او را بگيرند .\r\nامير حسن وقتى از جريان اطلاع يافت ، برگشت و تصميم گرفت به كشور مغرب پيش عبد المؤمن برود .\r\nلذا پسران بزرگ خود ، يحيى و تميم و على ، را پيش يحيى بن عزيز فرستاد كه از قبيلهء بنى حماد بود .\r\nيحيى بن عزيز و امير حسن پسر عموهاى يك ديگر محسوب مىشدند .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nامير حسن بوسيلهء پسران خود از يحيى بن عزيز اجازه خواست كه پيشش برود و با وى تجديد عهد كند و از نزد او به سوى عبد المؤمن روانه گردد .\r\nيحيى به او اين اجازه را داد و او هم پيشش رفت .\r\nولى وقتى به اقامتگاه يحيى نزديك شد ، يحيى از ديدار و پذيرائى او خوددارى كرد و او و فرزندانش را به جزيره بنى مزغنان فرستاد و كسى را بر آنان گماشت كه از بازگشتن آنان جلوگيرى كند .\r\nامير حسن و خانواده‌اش بدين ترتيب در آن جا ماندند تا سال 547 كه عبد المؤمن شهر بجايه را تصرف كرد .\r\nدر اين سال امير حسن پيش او رفت چنان كه ما اين موضوع را در جاى خود ذكر مىكنيم .\r\nجرجى ، وقتى در مهديه استقرار يافت ، پس از يك هفته ، ناوگانى را به شهر سفاقس فرستاد .\r\nناوگان ديگرى را نيز به شهر سوسه گسيل داشت .\r\nوالى شهر سوسه ، على پسر امير حسن بود ، وقتى خبر تصرف مهديه در شهر شايع گرديد ، على از شهر بيرون رفت كه خود را به - يدر خود رساند . مردم نيز به سبب خروج او از شهر خارج شدند .\r\nبدين جهة فرنگيان توانستند بدون جنگ و خونريزى در تاريخ دوازدهم ماه صفر وارد شهر شوند و آنجا را تصرف كنند .\r\nاما مردم سفاقس گروه بسيارى از اعراب را به يارى خود خواندند .\r\nاعراب در برابر فرنگيان ايستادگى كردند و فرنگيان نيز با ايشان به - جنگ پرداختند .\r\nمردم شهر نيز بر فرنگيان خروج كردند .\r\nفرنگيان وانمود كردند كه شكست خورده‌اند و پا به فرار گذاشتند .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمردم سر به دنبال آنان نهادند و تعقيبشان كردند تا وقتى كه از شهر خود دور شدند . در اين هنگام فرنگيان ناگهان بسوى آنان برگشتند . مردمى كه غافلگير شده بودند گروهى به جانب شهر و گروهى به طرف بيابان گريختند .\r\nعده‌اى از آنان كشته شدند .\r\nفرنگيان داخل شهر گرديدند و آن جا را پس از پيكارى سخت به تصرف خويش در آوردند .\r\nاما اين پيروزى به قيمت خونريزى بسيار تمام شد و مردانى كه در شهر مانده بودند ، همچنين زنان و كودكان اسير شدند .\r\nاين واقعه در بيست و سوم ماه صفر اتفاق افتاد .\r\nبعد ، جار زدند و به مردم امان دادند . لذا اهالى شهر كه گريخته بودند ، به شهر باز گشتند و زنان و فرزندان خود را از اسارت در آوردند .\r\nبا اين مردم و همچنين با اهالى سوسه و مهديه به رفق و مدارا رفتار شد .\r\nسپس از طرف رجار فرمانرواى سيسيل نامه‌هائى براى جميع مردم افريقيه رسيد كه به آنان امان و وعده‌هاى نيكو مىداد .\r\nجرجى ، پس از استقرار نظم و آرامش در آن شهرها ، با ناوگانى به قلعه اقليبيه رفت .\r\nاين قلعه ، يكى از دژهاى بسيار استوار بود .\r\nوقتى به قلعه رسيد و خير نزديك شدن او را اعراب شنيدند به - سوى قلعه روى آوردند . فرنگيان نيز بر آنان هجوم بردند .\r\nجنگى در گرفت و در نتيجه اين جنگ فرنگيان شكست يافتند و گروه بسيارى از آنان كشته شدند . بقيه آنان شكست خورده و زيان - ديده به شهر مهديه بازگشتند .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nتا اين زمان از طرابلس غرب تا نزديك تونس و از مغرب تا پائين قيروان در اختيار فرنگيان قرار گرفته بود .\r\nخداوند حقيقت حال را بهتر مىداند .\r\n\r\nمحاصرهء دمشق بوسيلهء فرنگيان و كارهاى سيف الدين غازى\r\nدر اين سال پادشاه آلمان از شهر خود با گروه انبوهى از فرنگيان به قصد تصرف شهرهاى اسلامى حركت كرد .\r\nاو به علت كثرت سپاهيان و وفور اموال و تجهيزات خود شكى نداشت در اينكه با كمترين زد و خورد بر آن شهرها تسلط خواهد يافت .\r\nوقتى به سرزمين شام رسيد فرنگيانى كه در آن جا مىزيستند پيش او رفتند و به خدمتگزارى او پرداختند و اوامر و نواهى او را اطاعت كردند .\r\nاو هم به آنان فرمان داد كه با وى به دمشق بروند و آنجا را محاصره كنند تا به خيال خود ، آن را به تصرف در آورد .\r\nآنان نيز درين لشكركشى او را همراهى كردند و در دمشق فرود آمدند و به محاصره شهر پرداختند .\r\nدرين زمان ، صاحب دمشق ، مجير الدين ابق بن بورى بن طغتگين بود ولى در امور دولت خود هيچگونه اختيارى نداشت . و زمام حكومت و رتق و فتق امور در دست معين الدين انر مملوك جدش طغتگين بود .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمعين الدين كسى بود كه مجير الدين را بر مسند نشانده و صاحب دمشق ساخته بود .\r\nاو ، يعنى معين الدين ، كه اميرى خردمند و دادگر و نيكوكار و نيك نهاد شمرده مىشد به شنيدن خبر هجوم فرنگيان ، سرداران و سپاهيان را گرد آورى كرد و به نگهدارى و حفاظت شهر پرداخت .\r\nفرنگيان اهالى دمشق را در حلقه محاصره گرفتند . بعد ، در روز ششم ربيع الاول همه ، اعم از سوار و پياده به سوى شهر پيشروى نمودند .\r\nمردم شهر و سپاهيان دمشق بر دشمن خروج كردند و با فرنگيان به جنگ پرداختند و در برابرشان پايدارى بسيار نشان دادند .\r\nاز كسانى كه براى جنگ با فرنگيان از شهر بيرون رفتند ، فقيه حجة الدين يوسف بن دى ناس فندلاوى مغربى بود كه از شيوخ بزرگ محسوب مىشد و فقيهى دانشمند بود .\r\nامير معين الدين انر وقتى ديد كه او به پاى پياده رهسپار ميدان جنگ است پيشش رفت و بر او سلام كرد و گفت : « اى شيخ ، تو به خاطر پيرى و سن زيادى كه دارى از جنگ و جهاد معذورى ، ما به دفاع از جان و مال مسلمانان قيام خواهيم كرد . »\r\nو از او درخواست كرد كه باز گردد .\r\nولى شيخ نپذيرفت و گفت : « من فروخته‌ام و او خريده است .\r\nبه خدا قسم كه معامله خود را فسخ نمىكنم و به هم نمىزنم . »\r\nاز اين سخن مرادش قول خداى بزرگ بود كه مىفرمايد :\r\n إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ . . .  [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيهء صد و يازدهم از سورهء توبه :  ما إِنَّ اللَّهَ اشْتَرى مِنَ الْمُؤْمِنِينَ أَنْفُسَهُمْ وَ أَمْوالَهُمْ بِأَنَّ لَهُمُ الْجَنَّةَ يُقاتِلُونَ فِي سَبِيلِ اللَّهِ فَيَقْتُلُونَ وَ يُقْتَلُونَ وَعْداً عَلَيْهِ حَقًّا فِي التَّوْراةِ  بقيهء ذيل در صفحهء بعد\r\n","page_name":" 144 ","page_number":144},
  {"content":"\r\n\r\nو پيش رفت و با فرنگيان جنگيد تا در نزديك نيرب كه قريب نيم فرسخ تا دمشق فاصله داشت ، شربت شهادت نوشيد .\r\nفرنگيان قوى و مسلمانان ضعيف بودند بدين جهة پادشاه آلمان پيشروى كرد تا در ميدان اخضر فرود آمد .\r\nمردم يقين كردند كه او شهر را به تصرف در خواهد آورد .\r\nاندكى پيش از آن ، امير معين الدين كسى را نزد سيف الدين غازى بن اتابك زنگى فرستاده او را به يارى مسلمانان و دفع دشمنان از آنان ، دعوت كرده بود .\r\nسيف الدين غازى سرداران و سپاهيان خود را گرد آورد و براى جنگ با فرنگيان رهسپار شام شد .\r\nبرادر او ، نور الدين محمود ، نيز از حلب با او همراهى كرد .\r\nآنان به شهر حمص فرود آمدند .\r\nسيف الدين غازى از آن جا براى معين الدين انر پيام فرستاد كه : « من با تمام مردان جنگى كه در شهرهاى خود داشتم در اين جا\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\n ماوَ الْإِنْجِيلِ وَ الْقُرْآنِ وَ مَنْ أَوْفى بِعَهْدِهِ مِنَ اللَّهِ فَاسْتَبْشِرُوا بِبَيْعِكُمُ الَّذِي بايَعْتُمْ بِهِ وَ ذلِكَ هُوَ الْفَوْزُ الْعَظِيمُ  .\r\n( خدا جان و مال اهل ايمان را به بهاى بهشت خريدارى كرده است . آنها در راه خدا جهاد كنند كه دشمنان دين را به قتل رسانند و يا خود كشته شوند . وعدهء قطعى است بر خدا و عهدى است كه « در سه دفتر آسمانى » تورات و انجيل و قرآن ياد فرموده . و از خدا باوفاتر به عهد كيست ؟ اى اهل ايمان ، شما به خود در اين معامله بشارت دهيد كه اين معاهده با خدا به حقيقت سعادت و فيروزى بزرگى است . )\r\n( قرآن مجيد با ترجمهء مهدى الهى قمشه‌اى )\r\n","page_name":" 145 ","page_number":145},
  {"content":"\r\n\r\nحاضر شده‌ام .\r\nمىخواهم نايبان من در شهر دمشق باشند تا خود با فرنگيان روبرو شوم و جنگ كنم . اگر شكست خوردم ، من و قشونم داخل شهر دمشق شويم و در آن جا خود را حفظ كنيم . و اگر بر دشمن غلبه يافتم شهر شما تعلق به خودتان دارد و من بر سر آن با شما منازعه نمىكنم . »\r\nامير معين الدين انر به دريافت اين پيام ، كسى را نزد فرنگيان فرستاد و آنان را به فرا رسيدن سيف الدين غازى و سپاهيانش تهديد كرد و متوجه خطرى ساخت كه اگر از آن شهر نروند گريبانگيرشان خواهد شد .\r\nفرنگيان كه اين خبر را شنيدند از جنگ با مردم دمشق دست كشيدند زيرا ترسيدند كه مجبور به جنگ با سيف الدين شوند و تلفات سنگينى بر آنان وارد آيد .\r\nلذا به سلامت جان خود ابقاء كردند .\r\nمردم به حفظ شهر دلگرم شدند و خاطرشان از بابت لزوم جنگ و جدال آسوده گرديد .\r\nامير معين الدين نيز براى فرنگيان بيگانه پيام فرستاد كه : « پادشاه شرق در اين جا حضور يافته است . اگر از اين جا دور شويد و برويد كه چه بهتر ، و گر نه شهر را تسليم او خواهم كرد . در اين صورت شما از توقف خود پشيمان مىشويد . »\r\nبه فرنگيان شام نيز پيغام داد كه : « شما با چه عقلى اين اشخاص را بر ضد ما كمك ميكنيد ؟ در صورتى كه ميدانيد آنها اگر دمشق را تصرف كنند هر چه شما از شهرهاى ساحلى در دست داريد از دستتان خواهند گرفت .\r\nاما من چنانچه ضعف در نگهدارى شهر ببينم ، آن را به -\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nسيف الدين غازى تسليم خواهم كرد و شما مىدانيد كه او اگر بر دمشق تسلط يابد جائى براى شما در شام باقى نخواهد گذارد . »\r\nآنان پاسخ دادند كه از همكارى با پادشاه آلمان خوددارى خواهند كرد . امير معين الدين نيز در مقابل وعده داد كه قلعه بانياس را در اختيارشان بگذارد .\r\nاهالى شهرهاى ساحلى نزد پادشاه آلمان اجتماع كردند و او را از سيف الدين و بسيارى سپاهيان وى و مدد رسيدن پياپى براى وى ترساندند و به او حالى كردند كه اگر سيف الدين دمشق را بگيرد و او در مقاومت ضعيف شود چه پيش خواهد آمد .\r\nاز اين گونه سخنان به اندازه‌اى با او گفتند كه از شهر دمشق بيرون رفت و آنان قلعه بانياس را تحويل گرفتند .\r\nفرنگيان آلمانى به شهرهاى خود برگشتند كه در آن سوى قسطنطنيه بود . و خداوند مؤمنان را از گزند آنان آسوده ساخت .\r\nحافظ ابو القاسم بن عساكر در تاريخ دمشق نوشت يكى از علماء براى او حكايت كرد كه فندلاوى را در خواب ديد و از او پرسيد :\r\n« خداوند با تو چه كرد و اكنون در كجا هستى ؟ » جواب داد : « خداوند از گناهان من در گذشت . من در بهشت عدن بر تخت نشسته‌ام . » [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - پاسخى كه فندلاوى به عربى داده چنين است : « انا فى جنات عدن على سرر متقابلين » كه اشاره است به آيه‌هاى 40 و 41 و 42 و 43 و 44 از سورهء الصافات :      ما « إِلَّا عِبادَ اللَّهِ الْمُخْلَصِينَ . أُولئِكَ لَهُمْ رِزْقٌ مَعْلُومٌ ، فَواكِهُ وَ هُمْ مُكْرَمُونَ . فِي جَنَّاتِ النَّعِيمِ . عَلى سُرُرٍ مُتَقابِلِينَ . »     \r\n( جز بندگان پاك با اخلاص خدا ، كه آنان را در بهشت ابد روزى معين بقيهء ذيل در صفحهء بعد\r\n","page_name":" 147 ","page_number":147},
  {"content":"\r\n\r\n\r\nدست يافتن نور الدين محمود بن زنگى بر قلعهء عريمه\r\nوقتى فرنگيان از دمشق رفتند ، نور الدين رهسپار قلعه عريمه شد و آن را به تصرف در آورد .\r\nاين قلعه به فرنگيان تعلق داشت .\r\nعلت قشون كشى نور الدين به قلعه عريمه آن بود كه وقتى پادشاه آلمان به عزم تصرف شام خروج كرد ، پسر الفونس نيز همراه وى بود كه از فرزندان ملوك فرنگيان شمرده مىشد و جد او كسى بود كه طرابلس شام را از مسلمانان گرفت .\r\nبدين جهة نور الدين نيز قلعه عريمه را گرفت و آن را در تحت تصرف خويش در آورد .\r\nاو چنين وانمود كرد كه قصد دارد طرابلس را از قمص بگيرد .\r\nقمص وقتى اين خبر را شنيد كسى را نزد نور الدين محمود كه آن - زمان در بعلبك پيش معين الدين انر بود فرستاد . و به آن دو تن پيام داد كه به قلعه عريمه بروند و آن را از پسر الفونس بگيرند .\r\nآن دو امير ، يعنى نور الدين محمود و معين الدين انر ، نيز با سپاهيان خود با جديت و شتاب رهسپار عريمه شدند . و به سيف الدين غازى هم كه در حمص بود پيام فرستادند و از او يارى خواستند .\r\nسيف الدين غازى نيز لشكر انبوهى همراه امير عز الدين ابى بكر\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\nاست ، و ميوه‌هاى گوناگون ، و هم آنها بزرگوار و محترمند . و در بهشت پر نعمت متنعمند و بر تخت‌هاى عالى روبروى يك ديگر نشسته‌اند . )\r\n( قرآن مجيد با ترجمهء مهدى الهى قمشه‌اى )\r\n","page_name":" 148 ","page_number":148},
  {"content":"\r\n\r\nدبيسى صاحب جزيره ابن عمر و غيره براى كمك به آنها گسيل داشت .\r\nسپاهيان مسلمانان در برابر قلعه عريمه فرود آمدند و آن را از هر طرف محاصره كردند .\r\nپسر الفونس كه در اين قلعه بود به حفظ قلعه پرداخت و در برابر مهاجمان ايستادگى كرد .\r\nمسلمانان چند بار به سوى قلعه پيشروى كردند . نقب زنان نيز جلو رفتند و زير ديوار قلعه نقب زدند .\r\nفرنگيانى كه در قلعه بودند وقتى كار را چنين ديدند تسليم شدند .\r\nمسلمانان قلعه را به تصرف در آوردند و تمام كسانى را كه در قلعه بودند ، اعم از سربازان سوار و پياده و زن و بچه ، اسير كردند .\r\nپسر الفونس نيز در ميان آنان بود .\r\nمسلمانان اين قلعه را ، پس از تصرف ، ويران كردند و پيش سيف الدين غازى بازگشتند .\r\nسرگذشت پسر الفونس هم مثل حكايت شتر مرغ شد كه به - جستجوى دو شاخ شتافت و وقتى برگشت دو گوش خود را هم از دست داده بود . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نظير ضرب المثل فوق در فارسى حكايت معروفى است كه اين گونه به نظم در آمده است :\r\n بوده است خرى كه نبودش * روزى غم بى دمى فزودش\r\nدر دم‌طلبى قدم همى زد * دم مىطلبيد و دم همى زد \r\nبقيهء ذيل در صفحهء بعد\r\n","page_name":" 149 ","page_number":149},
  {"content":"\r\n\r\n\r\nاختلاف يافتن گروهى از اميران با سلطان مسعود رفتن آنان به بغداد و اعمال آنان در عراق\r\nدر اين سال گروهى از بزرگان امراء سلطان مسعود با او اختلاف پيدا كردند و از اطراف او پراكنده شدند .\r\nاين اميران بدين قرار بودند :\r\nاز آذربايجان : ايلدگز مسعودى صاحب گنجه و ارانيه ، و قيصر ، از جبل : امير بقش كون خر و امير تتر حاجب ، كه او نيز از مماليك سلطان مسعود بود ، و طرنطاى محمودى شحنه واسط ، و الدكز و قرقوب و ابن طغايرك .\r\nعلت اين تفرقه آن بود كه سلطان مسعود به امير خاص بك تمايل داشت و ساير امرا را از چشم انداخته بود .\r\nاين اميران ترسيدند كه سلطان مسعود با ايشان همان معامله را بكند كه با عبد الرحمن و عباس و بوزابه كرد .\r\nبدين جهة از طرف وى پراكنده شدند و با سپاهيانى كه در اختيار داشتند رهسپار عراق گرديدند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل :\r\n دهقان مگرش ز گوشه‌اى ديد * بر جست و از او دو گوش ببريد\r\nمسكين خرك آرزوى دم كرد * نايافته دم ، دو گوش گم كرد\r\nهر كس كه ز حد برون نهد گام * اين است سزاى او ، سرانجام \r\n","page_name":" 150 ","page_number":150},
  {"content":"\r\n\r\nوقتى به حلوان رسيدند ، مردم بغداد و توابع عراق از نزديك شدن آنان بيمناك گرديدند و نرخ‌ها بالا رفت .\r\nامام المقتفى لامر الله ، خليفه عباسى ، به اصلاح و ترميم ديوار بغداد اقدام كرد ، و بوسيله‌ى عبادى واعظ پيامى براى آنان فرستاد .\r\nولى آنان به حرف وى از راه باز نگشتند و در ماه ربيع الاخر به - بغداد رسيدند .\r\nملك محمد ، پسر سلطان محمود سلجوقى نيز همراه ايشان بود .\r\nاين عده با قشون خود در ساحل شرقى دجله فرود آمدند .\r\nمسعود بلال ، شحنه بغداد نيز از ترس خليفه عباسى ، شهر را ترك گفت و رهسپار تكريت شد كه در اختيارش قرار داشت .\r\nعرصه بر اهالى بغداد تنگ شد .\r\nدر اين بين على بن دبيس ، صاحب حله ، نيز به آنان پيوست و در ساحل غربى دجله فرود آمد .\r\nخليفه قشونى را تجهيز كرد كه شهر را حفظ كند .\r\nميان آن امرا با سربازان و توده مردم بغداد جنگ در گرفت و چند بار به زد و خورد پرداختند .\r\nدر يكى از روزها اميران عجم براى فريب مردم وانمود كردند كه شكست خورده‌اند . و پا به فرار گذاشتند .\r\nمردم نيز تعقيبشان كردند و همين كه از شهر دور شدند ، آنها ناگهان به سوى ايشان برگشتند . عده‌اى از سربازان دشمن نيز در پشت ايشان واقع شده و در حقيقت از جلو و عقب راهشان را بسته و در دامشان انداخته بودند .\r\nبدين جهة برايشان تسلط يافتند و برويشان شمشير كشيدند و جمعى كثير از توده مردم را كشتند و به جان هيچكس ، نه بزرگ و نه كوچك ، ابقا نكردند و خون همه را ريختند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nاهالى بغداد مصيبتى ديدند كه نظيرش را تا آن زمان نديده بودند .\r\nتعداد كشته‌شدگان و زخميان رو به فزونى گذارد و جمع بسيارى به اسارت در آمدند كه برخى از آنها به قتل رسيدند ، برخى نيز سرشناس بودند . مردم كسانى را كه ميشناختند دفن كردند و اجساد كسانى را كه نمىشناختند به صحرا انداختند .\r\nافراد قشون مهاجم ، همچنين در نواحى غربى پراكنده شدند و از اهالى آن حدود اموال بسيارى گرفتند .\r\nهمينطور ، شهر دجيل و غيره را غارت كردند و زنان و كودكان را در بند اسارت افكندند .\r\nبعد ، اين اميران اجتماع كردند و در برابر عمارت التاج ( كه اقامتگاه خليفه عباسى بود ) فرود آمدند و زمين ببوسيدند و معذرت خواستند .\r\nتا پايان آن روز ميان خليفه عباسى و امراء مذكور پيك و پيام‌هائى رد و بدل گرديد .\r\nآنگاه امرا به خيمه‌هاى خود باز گشتند .\r\nسپس به سوى نهروان كوچ كردند و در شهرها دست به يغما و چپاول گشودند و به تبهكارى پرداختند .\r\nمسعود بلال شحنه بغداد هم كه به تكريت رفته بود ، از تكريت به بغداد مراجعت كرد .\r\nاميران نامبرده پس از آن همه فتنه انگيزى پراكنده شدند و از عراق رفتند .\r\nامير قيصر نيز در آذربايجان در گذشت .\r\nدر تمام اين مدت سلطان مسعود در شهر جبل اقامت داشت و ميان او و عمويش سلطان سنجر پيك و پيام‌هائى رد و بدل مىشد .\r\nسلطان سنجر در همان اوقات به دو پيام فرستاده و از اينكه امير\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nخاص بك را بر ساير امرا مقدم داشته و باعث رنجش آنان شده ، ملامتش كرده و به دو فرمان داده بود كه امير خاص بك را از پيش خود براند .\r\nهمچنين ، تهديدش كرده بود كه اگر اين كار را نكند ، قشونى به سر وقت او خواهد فرستاد و سلطنت را از او باز خواهد گرفت .\r\nاما سلطان مسعود مغالطه مىكرد و از انجام اوامر سلطان سنجر طفره مىرفت تا وقتى كه سلطان سنجر رهسپار رى شد .\r\nسلطان مسعود همين كه از حركت سلطان سنجر اطلاع يافت به خدمت وى فرستاد و رضايت خاطرش را فراهم كرد و خشم و كينه‌اى را كه نسبت به وى در دل داشت از دلش بيرون برد و او را آرام كرد .\r\nديدار سلطان سنجر و سلطان مسعود در سال 544 اتفاق افتاد به نحوى كه ما انشاء الله در جاى خود ذكر خواهيم كرد .\r\n\r\nشكست خوردن فرنگيان در يغرى\r\nدر اين سال نور الدين محمود بن زنگى فرنگيان را در محلى از سرزمين شام كه « يغرى » ناميده مىشد ، شكست داد .\r\nفرنگيان اجتماع كرده بودند كه به توابع حلب حمله‌ور شوند و دست به غارت و چپاول بگذارند .\r\nنور الدين محمود بن زنگى از اين موضوع اطلاع يافت و با قشون خود به مقابله با آنان شتافت .\r\nدو لشكر در يغرى با هم روبرو شدند و جنگ سختى كردند كه به شكست فرنگيان منجر گرديد .\r\nجمع انبوهى از فرنگيان كشته شدند ، عده‌اى از سركردگان\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nآنان نيز اسير گرديدند و از اين جنگ جز عده‌اى قليل جان به - سلامت نبردند .\r\nنور الدين محمود بن زنگى از غنائم و اسيرانى كه گرفته بود مقدارى براى برادر خود ، سيف الدين ، مقدارى براى خليفه بغداد ، المقتفى لامر الله ، و مقدارى هم براى سلطان مسعود و ديگران فرستاد .\r\nابن قيسرانى درباره اين واقعه قصيده‌اى دارد كه مطلع آن چنين است :\r\n يا ليت ان الصد مصدود * اولا فليت النوم مردود \r\nاز اين قصيده ابيات ذيل نيز در ستايش نور الدين محمود است :\r\n و كيف لا نثنى على عيشنا ال * محمود و السلطان محمود\r\nو صارم الاسلام لا ينثنى * الا و شلو الكفر مقدود\r\nمكارم لم تك موجودة * الا و نور الدين موجود\r\nو كم له من وقعة يومها * عند الملوك الكفر مشهود \r\n( يعنى : اى كاش بىمهرى يار پايان مىيافت و جدائى از ميان مىرفت . يا ، اگر اين ميسر نمىشود ، ايكاش خواب به ديدگان من باز مىگشت .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nچگونه ما از زندگى خوب خود تعريف نكنيم در صورتى كه سلطانى مانند محمود داريم ؟\r\nشمشير اسلام به كار نيفتاد مگر اينكه اعضاء پيكر كفر از هم دريده شد .\r\nبزرگىها و بزرگواريها وجود نيافت مگر زمانى كه نور الدين محمود به وجود آمد .\r\nچه بسيار از اين جنگ‌ها كه او كرده كه روز وقوع آنها را پادشاهان كافر فراموش نمىكنند . )\r\n\r\nتسلط غوريان بر شهر غزنه و بازگشت ايشان از آنجا\r\nدر اين سال سورى بن حسين ، پادشاه غور به شهر غزنه حمله برد و آن جا را تصرف كرد .\r\nعلت وقوع اين واقعه آن بود كه برادرش محمد بن حسين كه پيش از او پادشاه غوريان بود ، به دامادى بهرامشاه مسعود بن ابراهيم ، فرمانرواى غزنه كه از خاندان سبكتكين بود نائل گرديد .\r\nدر نتيجه اين دامادى ، كارش بالا گرفت و همتش بلند شد و به - فكر تصرف غزنه افتاد .\r\nبدين منظور گروه‌هاى بسيارى را گرد آورد و به سوى شهر غزنه رهسپار گرديد .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nظاهرا چنين وانمود كرد كه براى خدمت و زيارت بهرامشاه مىرود در صورتى كه باطنا هواى حيله و خيانت در سر داشت .\r\nبهرامشاه از اين موضوع آگاه شد و او را گرفت و به زندان انداخت . بعد هم خون او را ريخت .\r\nكشتن او به طبع غوريان گران آمد . و مىخواستند انتقام او را بگيرند ولى قدرت و آمادگى اين كار را نداشتند .\r\nپس از كشته شدن محمد بن حسين ، برادرش سام بن حسين ، بر مسند فرمانروائى نشست .\r\nولى به بيمارى آبله گرفتار شد و از دنيا رفت .\r\nبعد از او برادرش سورى بن حسين فرمانرواى شهرهاى غور گرديد . و در دوره فرمانروائى خود نيرو گرفت و توانائى يافت و به فكر افتاد كه انتقام خون برادر را بگيرد .\r\nبدين منظور سربازان خود ، اعم از سواره و پياده ، همه را جمع كرد و به سوى غزنه روانه شد .\r\nاو در ماه جمادى الاولى بسال 543 به غزنه رسيد و آن شهر را به تصرف خويش در آورد .\r\nبهرامشاه از غزنه به شهرهاى هند رفت و گروه بسيارى را گرد آورد و با اين قشون كه تحت فرماندهى سالار حسن بن ابراهيم علوى ، امير هندوستان بود به غزنه برگشت .\r\nلشكريان غزنه كه پيش سورى بن حسين غورى مانده بودند و به - او خدمت ميكردند ظاهرا با او بودند ولى باطنا دلشان به بهرامشاه تمايل داشت .\r\nبدين جهة وقتى سورى بن حسين و بهرامشاه با هم روبرو شدند ،\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nلشكريان غزنه از سورى برگشتند و به بهرامشاه پيوستند .\r\nسورى بن حسين را نيز گرفتند و به بهرامشاه تسليم كردند .\r\nبهرامشاه در ماه محرم سال 544 بار ديگر بر شهر غزنه دست يافت .\r\nدر همين ماه نيز دستور داد كه سورى بن حسين را با سيد ماهيانى به دار آويزند .\r\nسورى يكى از مردان كريم بود كه بخشندگى بسيار و جوانمردى زياد داشت . به حدى كه سكه‌هاى درهم را در سنگ قلاب مىگذاشت و به سوى تنگدستان و گدايان پرتاب مىكرد تا به دست هر كس كه اتفاق افتاد ، برسد .\r\nبعد از كشته شدن سورى بن حسين باز هم غوريان به غزنه بازگشتند و آن جا را گرفتند و ويران كردند .\r\nما اين واقعه را ضمن وقايع سال 547 شرح داده و ابتداء دولت غوريان را نيز در آن سال ذكر كرده‌ايم زيرا در اين وقت كارشان بالا گرفت و از جبال رفتند و به خراسان روى آوردند .\r\nدر بعض قسمت‌هاى تاريخ آنان نيز اختلافاتى هست چنان كه بيان كرده‌ايم . و الله اعلم .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nدست يافتن فرنگيان بر شهرى از اندلس\r\nدر اين سال فرنگيان شهر طرطوشه [ ( 1 ) 
  ] را در اندلس گرفتند و بر تمام قلعه‌هاى آن شهر و دژهاى لارده و افراغه دست يافتند .\r\nديگر براى مسلمانان در آن نواحى هيچ جائى نماند كه فرنگيان بر آن مسلط نشده باشند . اين هم به علت اختلافى بود كه ميان مسلمانان وجود داشت .\r\nآن نقاط تا امروز ( يعنى زمان حيات ابن اثير اوائل قرن هفتم\r\n\r\n\r\n\r\n\r\n","description":"","footnote":"\r\n[ ( 1 ) 
  ] - طرطوشه ( به ضم طين اول و فتح شين ) شهرى است به اندلس .\r\n( منتهى الارب ) اين شهر پيوسته به بلنسيه و واقع در طرف شرق بلنسيه و قرطبه است و نزديك به دريا مىباشد .\r\nبناهايى بس محكم و استوار دارد و بر ساحل رود ابره است .\r\nاين شهر مركز ايالت وسيعى و مشتمل بر شهرهاى بسيارى است كه بازرگانان پيوسته بر آن شهرها فرود آيند و از آن جا به ساير شهرها مسافرت كنند .\r\nفرنگيان بسال 543 بر آن جا استيلا يافتند و همگى حصارهاى آن شهر را در دست گرفتند .\r\n( لغتنامهء دهخدا )\r\n","page_name":" 158 ","page_number":158},
  {"content":"\r\n\r\nهجرى قمرى ) در دست فرنگيان باقى مانده است .\r\n\r\nپاره‌اى ديگر از رويدادهاى سال\r\nدر اين سال ابو بكر مبارك ابن كامل بن ابو غالب بغدادى كه پدرش معروف به خفاف است ، در گذشت .\r\nاو حديث بسيار شنيده بود و براى بغداد وجود سودمندى به - شمار ميرفت .\r\nدر اين سال به سبب هجوم سپاهيان به عراق ، گرانى و كميابى در آن سرزمين به وجود آمد .\r\nنرخ‌ها بالا رفت و خواربار و آذوقه رو به كاستى گذارد .\r\nمردم حومه بغداد كه اموالشان را گرفته بودند به بغداد روى آوردند و از گرسنگى و برهنگى هلاك شدند .\r\nقحط و غلا همچنين در اكثر شهرهاى خراسان و شهرهاى جبل و اصفهان و فارس و جزيره و شام پيش آمد .\r\nاما شديدترين قحطى در كشور مغرب روى داد و آن هم به علت نيامدن باران و ورود دشمن به آن سرزمين بود .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nدر اين سال ابراهيم بن نبهان غنوى رقى در گذشت . او در سال 459 به دنيا آمده بود . با غزالى و شاشى مصاحبت داشت و جمع بين الصحيحين حميدى را از قول مصنف او روايت مىكرد .\r\nدر اين سال ، در ماه ذى القعده ، امام ابو الفضل كرمانى فقيه حنفى امام خراسان در گذشت .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\n544 وقايع سال پانصد و چهل و چهارم هجرى قمرى\r\n\r\nوفات سيف الدين غازى بن اتابك زنگى برخى از صفات او و فرمانروائى برادرش قطب الدين\r\nدر اين سال سيف الدين غازى بن اتابك زنگى ، فرمانرواى موصل ، به يك بيمارى حاد دچار شد و در موصل در گذشت .\r\nوقتى بيمارى او شدت يافت كسى را به بغداد فرستاد و اوحد الزمان پزشك را براى معالجهء خود به موصل دعوت كرد .\r\nاوحد الزمان به بالين او حضور يافت و شدت مرض او را ديد و در معالجهء او كوشيد .\r\nولى داروهائى كه براى وى تجويز كرد ، سودمند واقع نگرديد و او در اواخر ماه جمادى الاخر دار فانى را بدرود گفت .\r\nمدت فرمانروائى او سه سال و يك ماه و بيست روز بود . از حسن صورت و جوانى بهرهء كافى داشت .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nدر سال 500 هجرى به دنيا آمده بود .\r\nجسد او در مدرسه‌اى كه خود در موصل بنا كرده بود مدفون گرديد .\r\nپسرى از خود باقى گذاشت كه عمويش ، نور الدين محمود ، تربيت او را بر عهده گرفت . او را به بهترين وجه تربيت كرد و دختر برادر خود قطب الدين مودود را به عقد او در آورد .\r\nاما عمر او كوتاه بود و روزگارش به درازا نكشيد و در عنفوان جوانى در گذشت و اولادى از او بر جاى نماند .\r\nسيف الدين غازى مردى بخشنده و دلير و خردمند بود .\r\nروزى دو بار صبح و شب براى قشون خود طعام بسيار تهيه مىكرد .\r\nصبح يكصد رأس گوسفند پروار ذبح مىشد .\r\nاو نخستين كسى بود كه پرچم روى سر خود حمل كرد و به سپاهيان خود دستور داد كه سوار اسب نشوند مگر اينكه شمشير به كمر بسته و گرز زير ركاب داشته باشند .\r\nوقتى او چنين كرد ساير سرداران نيز از او پيروى نمودند .\r\nسيف الدين غازى مدرسهء اتابكيه قديم را در موصل نوسازى كرد كه از بهترين مدارس است ، و آن را وقف فقيهان حنفى و شافعى نمود .\r\nسرائى نيز براى صوفيان در موصل در باب المشرعه ساخت .\r\nافسوس كه روزگار او دير نپائيد تا تمام انديشه‌هاى نيكوئى كه در سر دارد عملى كند .\r\nاو همت بلند و جوانمردى بسيار داشت .\r\nاز جملهء بخشندگىهاى او اينكه يك بار شهاب الدين حيص بيص [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - حيص بيص ( به فتح حاء و صاد اول و باء ) نام سعد بن محمد بن سعد صيفى تميمى شاعرى است مشهور از مردم بغداد كه به ابو الفوارس ملقب بود .\r\nبقيهء ذيل در صفحهء بعد\r\n","page_name":" 162 ","page_number":162},
  {"content":"\r\n\r\nبه خدمت او رفت و قصيده‌اى در مدح وى سرود كه مطلع آن اين بود :\r\n الام يراك المجد فى زى شاعر * و قد نحلت شوقا فروع المنابر \r\n( يعنى تا كى مجد و بزرگوارى ، ترا در لباس شاعر ببيند ؟\r\nدر صورتى كه پله‌هاى منابر از شوق ديدار تو لاغر شده‌اند . به عبارت ديگر : تا كى سر گرم شعر هستى ؟ قدرى هم به موعظه بپرداز . )\r\nسيف الدين براى اين قصيده ، سواى خلعت و غيره ، هزار دينار طلا نيز به او صله داد .\r\nهنگامى كه سيف الدين غازى از دار دنيا رفت ، برادرش قطب الدين در موصل اقامت داشت .\r\nجمال الدين وزير و سيف الدين على سپهسالار ، متفقا تصميم گرفتند كه زمام فرمانروائى را به دست قطب الدين بسپارند .\r\nلذا او را فرا خواندند و سوگند دادند و خود نيز قسم ياد كردند كه نسبت به وى وفادار باشند .\r\nآنگاه او را سوار كردند و به دار السلطنه بردند ، در حالى كه زين الدين نيز در ركاب وى بود .\r\nهمهء شهرهاى برادرش ، سيف الدين ، مانند موصل و جزيره و\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل وى فقيه بود و سرانجام به ادب و شعر شهرت يافت .\r\nبسال 574 هجرى قمرى در بغداد در گذشت .\r\nاو راست :\r\n1 - ديوان اشعار .\r\n2 - رسائل .\r\nابن ابى أصيبعة بخشى از رسائل او را آورده است - الاعلام زركلى .\r\n( لغتنامهء دهخدا )\r\n","page_name":" 163 ","page_number":163},
  {"content":"\r\n\r\nشام فرمانروائى او را پذيرفتند و از او اطاعت كردند .\r\nاو وقتى بر مسند فرمانروائى نشست ، خاتون دختر حسام الدين تمرتاش را به عقد ازدواج خويش در آورد .\r\nاين دختر همان بود كه قبلا سيف الدين غازى عقدش كرده بود ولى پيش از زفاف از دنيا رفت .\r\nاين زن بعدها مادر فرزندان قطب الدين ، مثل سيف الدين و عز الدين و ديگران شد .\r\n\r\nاستيلاء نور الدين محمود بر سنجار\r\nوقتى قطب الدين مودود ، پس از برادرش سيف الدين غازى ، به فرمانروائى موصل رسيد . برادر بزرگترش نور الدين محمود در شام بود و شهرهاى حلب و حماة را در اختيار داشت .\r\nجماعتى از امراء به او نامه نوشتند و رياست او را خواستار شدند .\r\nيكى از كسانى كه به او نامه نگاشت مقدم عبد الملك پدر شمس - الدين محمد بود كه در آن زمان حفاظت سنجار را بر عهده داشت .\r\nاو به نور الدين محمود پيام داد كه به سنجار برود و آن جا را تحويل بگيرد .\r\nنور الدين محمود نيز تنها با هفتاد سوار از امراء دولت خود به سوى سنجار رهسپار گرديد .\r\nوقتى به شهر ماكسين رسيد فقط عده كمى را به همراه داشت چون اكثر يارانش جلو رفته بودند .\r\nآن روز بارانى سخت مىباريد و نگهبان دروازه شهر چون آنان را نمىشناخت به شحنه خبر داد كه عده‌اى تركمان در لباس سپاهى داخل شهر شده‌اند .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nهنوز حرف خود را به پايان نرسانده بود كه نور الدين به خانه شحنه وارد گرديد .\r\nشحنه برخاست و به سوى او رفت و دستش را بوسيد . ساير باران نور الدين نيز به وى پيوستند .\r\nآنگاه به جانب سنجار روانه شد .\r\nهنگامى كه به سنجار رسيد جز يك نفر ركابدار و يك نفر اسلحه‌دار كس ديگرى همراهش نبود .\r\nاو در حول و حوش شهر فرود آمد و يكى را نزد مقدم فرستاد كه رسيدن وى را به او اطلاع دهد .\r\nفرستاده او به شهر رفت و چون مقدم عبد الملك تازه عازم موصل شده و پسر خود شمس الدين محمد را در قلعه گذارده بود ، شمس الدين اين موضوع را به او خبر داد و كسى را مامور كرد كه بدنبال پدرش برود و در راه او را بيابد و آمدن نور الدين را به اطلاعش برساند .\r\nمقدم عبد الملك همين كه از ورود نور الدين محمود با خبر شد به سنجار برگشت و آن را تسليم نمود .\r\nنور الدين وارد سنجار گرديد و قاصدى را پيش فخر الدين قرا ارسلان صاحب قلعه فرستاد و بسبب دوستى و مودتى كه ميانشان بود از او خواست كه با قشون خود به وى بپيوندد .\r\nاتابك قطب الدين و جمال الدين و زين الدين كه در موصل بودند وقتى خبر اين واقعه را شنيدند لشكريان خود را گرد آوردند و به سوى سنجار حركت كردند .\r\nوقتى به تل يعفر رسيدند ، در حالى كه قصد حمله به نور الدين محمود را داشتند ، پيك و پيام‌هائى رد و بدل كردند .\r\nجمال الدين وزير به آنان گفت : « صلاح نيست كه ما نور الدين را محاصره كنيم و با او بجنگيم . زيرا ما قدر و مقام او را در نزد\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nسلطان مسعود بالا برده و از همت و انديشه او در جهاد با فرنگيان تعريف كرده‌ايم . او نيز عظمت خود را در نظر فرنگيان آشكار ساخته و از ما تبعيت مىكند .\r\n« او هميشه به فرنگيان مىگفت : اگر آنطور باشيد كه ايجاب مىكند فبها ، و گر نه شهرها را به فرمانرواى موصل تسليم خواهم كرد آن وقت معلوم است كه او چگونه سزاى شما را خواهد داد .\r\n« اكنون اگر با نور الدين پيكار كنيم ، چنانچه او را شكست بدهيم ، سلطان مسعود به سرزمين ما طمع خواهد كرد و خواهد گفت : اين كسى كه بزرگش مىكردند و به دو پناه مىجستند ، از خودشان ضعيف‌تر است بطورى كه با وى جنگيدند و شكستش دادند .\r\n« اگر هم او ما را شكست دهد فرنگيان به سرزمين وى چشم طمع خواهند دوخت و خواهند گفت : كسانى كه اين آدم به پشتيبانى و حمايتشان مىنازيد از خودش ضعيف‌تر بودند چون ازو شكست خوردند .\r\nو بالاخره اين كسى است كه پسر اتابك كبير است . »\r\nجمال الدين با اين سخنان توصيه كرد كه دست از جنگ بردارند و با يك ديگر صلح كنند .\r\nآنگاه پيش نور الدين رفت و با وى ترتيب صلح را داد و سنجار و شهرهاى حمص و رحبه را به برادرش قطب الدين واگذاشت .\r\nشام براى نور الدين محمود و ديار جزيره براى قطب الدين مودود باقى ماند .\r\nآنگاه دو برادر به يك ديگر دست اتفاق دادند .\r\nنور الدين به شام بازگشت و خزائنى را هم كه پدرش اتابك شهيد برايش گذاشته بود بر گرفت كه ثروت بيكرانى بود .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\nدرگذشت الحافظ لدين الله ، فرمانروائى الظافر و وزارت ابن السلار\r\nدر اين سال ، در ماه جمادى الاخر ، الحافظ لدين الله عبد المجيد بن امير ابو القاسم بن مستنصر بالله علوى ، خليفه مصر ، در گذشت .\r\nمدت خلافت او از بيست سال ، پنج ماه كم بود و قريب هفتاد و هفت سال از عمرش مىگذشت .\r\nاو در تمام دوره خلافت خود تحت نفوذ وزراء خود ، و محكوم حكم ايشان بود .\r\nحتى وقتى كه پسر خود حسن را وزير و وليعهد خويش ساخت بر او تسلط يافت و در كار استبداد به خرج داد . بسيارى از اميران دولت او را كشت و اموال بسيارى را نيز مصادره كرد .\r\nوقتى الحافظ اين گونه اعمال را از پسر خود ديد ، او را زهر داد و مسموم كرد و كشت هم چنان كه ما شرحش را قبلا ذكر كرديم .\r\nاز علويان مصر كسى به خلافت نرسيد كه پدرش خليفه نبوده باشد مگر الحافظ و العاضد ، و ذكر نسب العاضد نيز قريبا خواهد آمد .\r\nپس از درگذشت الحافظ ، پسر او الظافر بامر الله ابو منصور اسماعيل بن عبد المجيد الحافظ بر مسند خلافت نشست .\r\nاو ابن مصال را به وزارت خود برگزيد .\r\nابن مصال مدت چهل روز زمام امور را در دست داشت كه عادل بن سلار از اسكندريه با او در افتاد و بر سر وزارت منازعه كرد .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nابن مصال تازه از قاهره بيرون رفته بود كه بعضى از مفسدان را در سودان دستگير كند .\r\nعادل در قاهره جاى او را گرفت و بر كرسى وزارت نشست .\r\nاو پس از رسيدن به مقام وزارت ، عباس بن ابو الفتوح بن يحيى بن تميم بن معز باديس صنهاجى را با قشونى به سر وقت ابن مصال فرستاد .\r\nعباس كه ناپسرى يا پسر زن عادل بود ، با ابن مصال جنگيد و بر او غلبه يافت و پيروزمند به قاهره بازگشت .\r\nعادل بن سلار كه رقيب خود را از ميان برداشته بود ، از آن پس در كار خود استقرار يافت و قدرتى پيدا كرد به نحوى كه خليفه با وجود او ديگر قدرت و نفوذى نداشت .\r\nاما سبب رسيدن عباس به مصر آن بود كه يحيى جد او ، ابو الفتوح پدر او را از مهديه بيرون كرد . پس از درگذشت يحيى ، پسرش على بن يحيى بن تميم بن يحيى صاحب افريقيه به فرمانروائى رسيد .\r\nعلى بن يحيى نيز برادر خود ابو الفتوح بن يحيى را بسال 509 هجرى از افريقيه راند .\r\nابو الفتوح رهسپار ديار مصر گرديد در حالى كه همسر خود بلاره و پسر خود ، همين عباس را كه در آن وقت كودكى شيرخواره بود به همراه داشت .\r\nبلاره دختر قاسم بن تميم بن معز بن باديس بود .\r\nابو الفتوح با زن و فرزند خود در اسكندريه فرود آمد و مورد اكرام و احترام واقع گرديد و در آن جا مدت كوتاهى ماند .\r\nپس از فوت ابو الفتوح بلاره ، زن او ، با عادل بن سلار پيوند زناشوئى بست .\r\nعباس به مرحله جوانى رسيد و در نزد الحافظ خليفه مصر\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nتقرب يافت تا جائى كه پس از عادل به وزارت نائل شد .\r\nعادل بن سلار در ماه محرم سال 548 كشته شد . مىگفتند عباس كسى را مامور كرد كه او را به قتل برساند .\r\nپس از كشته شدن عادل ، عباس عهده‌دار وزارت گرديد و قدرت و نفوذ يافت .\r\nاو مردى چابك و دورانديش و با تدبير بود . با اين وصف در روزگار او فرنگيان شهر عسقلان را گرفتند و اين موضوع توهين بزرگى براى دولت مصر به شمار مىآمد .\r\nهمچنين ، در دوره وزارت عباس ، نور الدين محمود دمشق را از مجير الدين ابق گرفت و پس از آن رفته رفته كار به جائى كشيد كه مصر نيز از دست خلفاى فاطمى گرفته شد چنان كه ما - اگر خداى بزرگ بخواهد - بعدا در جاى خود جريان آن را شرح خواهيم داد .\r\n\r\nبازگشت گروهى از اميران به عراق\r\nدر اين سال ، در ماه رجب ، امير بقش كون خر ، و طرنطاى ، و ابن دبيس به عراق بازگشتند .\r\nملكشاه ، پسر سلطان محمود سلجوقى را نيز همراه آورده بودند و به خليفه عباسى نامه نوشتند كه دستور دهد خطبه سلطنت را به نام ملكشاه بخوانند .\r\nخليفه به اين درخواست اعتنائى نكرد و لشكريان خود را گرد آورد و بغداد را براى پيشامدهاى احتمالى مستحكم ساخت . نامه‌اى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nنيز به سلطان مسعود نگاشت و جريان امر را شرح داد .\r\nسلطان مسعود در پاسخ او وعده داد كه به بغداد برگردد ولى در بغداد حاضر نشد .\r\nعلت عدم حضور او در بغداد ، همچنان كه قبلا ذكر كرديم آمدن عمويش سلطان سنجر به رى در خصوص موضوع امير خاص بك بود .\r\nوقتى سنجر به رى رسيد ، سلطان مسعود پيش او رفت و ملاقاتش كرد و به دلجوئى او پرداخت تا سنجر از او راضى شد .\r\nاما امير بقش وقتى از نامه‌نگارى خليفه به سلطان اطلاع يافت ، نهروان را غارت كرد و على بن دبيس را در ماه رمضان دستگير ساخت .\r\nامير طرنطاى وقتى اين موضوع را فهميد ، از ترس جان خود به نعمانيه گريخت .\r\nسلطان مسعود در نيمه ماه شوال به بغداد رسيد . امير بقش كون خر از بغداد رفت و على بن دبيس را نيز آزاد كرد .\r\nوقتى سلطان مسعود به بغداد رسيد على بن دبيس به خدمت او رفت و خود را در برابر او به خاك انداخت و از آنچه كرده بود پوزش خواست .\r\nسلطان مسعود نيز از او راضى شد و او را بخشيد .\r\nيكى از مورخان اين حادثه را در سال 544 آورده و نظير اين حادثه را نيز در سال 543 ذكر كرده و گمان داشته است كه اينها دو حادثه بوده‌اند . به گمان من اين يك حادثه است .\r\nليكن ما در اينجا هم از او پيروى مىكنيم و هم توجه او را بدين نكته جلب مىنمائيم .\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nكشته شدن پرنس فرمانرواى انطاكيه و شكست خوردن فرنگيان\r\nدر اين سال نور الدين محمود بن زنگى در شهرهاى فرنگ از ناحيه انطاكيه به جنگ و جهاد پرداخت .\r\nابتدا به قلعه حارم هجوم برد كه به فرنگيان تعلق داشت . آنجا را محاصره كرد و حومه آن را ويران ساخت و سواد آن را غارت نمود .\r\nبعد به قلعه انب رفت و آنجا را نيز در حلقه محاصره گرفت .\r\nفرنگيان در اطراف پرنس فرمانرواى انطاكيه و حارم و ساير توابع انطاكيه گرد آمدند كه بروند و نور الدين را از قلعه انب دور سازند .\r\nنور الدين با آنان روبرو شد و جنگ سختى كرد .\r\nاو در آن روز شخصا وارد ميدان كارزار گرديد و فرنگيان را به بدترين وضعى شكست داد چنان كه گروه بسيارى از ايشان كشته شدند و به همان مقدار نيز اسير گرديدند .\r\nيكى از كسانى كه كشته شد ، پرنس فرمانرواى انطاكيه بود كه يكى از افراد سبك مغز و بيرحم فرنگ و يكى از بزرگان فرنگيان محسوب مىشد .\r\nپس از كشته شدن او پسرش بيموند به فرمانروائى رسيد كه طفلى خردسال بود . لذا مادرش با پرنس ديگرى ازدواج كرد كه امور شهر را اداره كند تا وقتى كه پسرش به سن بلوغ برسد .\r\nاين پرنس با آن زن در انطاكيه اقامت كرد .\r\nبعد ، نور الدين محمود به جنگ ديگرى با آنان دست زد . بار ديگر فرنگيان جمع شدند و با او روبرو گرديدند .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nولى او باز هم آنان را شكست داد و عده‌اى از ايشان را كشت و عده‌اى را اسير كرد .\r\nميان كسانى كه به اسارت در آمدند يكى هم اين پرنس ثانى ، شوهر مادر بيموند بود . و بيموند پس از او در انطاكيه قدرت و استقلال يافت .\r\nشاعران نور الدين محمود را به خاطر آن پيروزى ستايش بسيار كردند و تهنيت گفتند زيرا كشتن و از بين بردن پرنس در نزد هر دو طائفه ، هم مسلمانان و هم فرنگيان كار بزرگى محسوب مىشد .\r\nاز جمله كسانى كه نور الدين محمود را مدح گفتند قيسرانى بود و قصيده‌اى ساخت كه مشهور است و چنين شروع مىشود :\r\n هذى العزائم لا ما تدعى القضب * و ذى المكارم لا ما قالت الكتب\r\nو هذه الهم الاتى متى خطبت * تعثرت خلفها الاشعار و الخطب\r\nصافحت يا ابن عماد الدين ذروتها * براحة للمساعى دونها تعب\r\nما زال جدك بينى كل شاهقة * حتى بنى قبة اوتادها الشهب\r\nأ غزت سيوفك بالأفرنج راجفة * فواد روميه الكبرى لها يجب\r\nضربت كبشهم منها بقاصمة * اودى بها الصلب و انحطت بها الصلب\r\nطهرت ارض الاعادى من دمائهم * طهارة كل سيف عندها جنب \r\n( يعنى : اين عزم و اراده‌ها چيزى نيست كه به اصل و نسب بستگى داشته باشد و اين بزرگىها آن نيست كه كتاب‌ها باز گويند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nو اين همت‌ها كه وقتى به كار افتد ، در پى آن شعرها سروده و خطبه‌ها خوانده شود .\r\nتو اى پسر عماد الدين ، با مساعى خود آسان به اوج عزم و همت رسيدى بى اينكه رنج و تعبى را متحمل شوى .\r\nاقبال تو پى در پى كاخ رفعت و سرافرازى را بنيان مىنهد تا جائى كه سرا پرده‌اى بر پاى داشت كه ميخ‌هاى آن شهاب‌ها بودند .\r\nشمشيرهاى تو چنان لرزه‌اى بر اندام فرنگيان انداخت كه براى تحمل آن قلب رومية الكبرى [ ( 1 ) 
  ] لازم است .\r\nتو به سردسته مسيحيان چنان ضرب شستى نشان دادى كه از آن ضرب پشت شكست و صليب‌ها لطمه ديد .\r\nسرزمين دشمنان را از خونشان پاك كردى و هر شمشيرى را كه جنب بود با خون آنان غسل دادى .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - روميه : كشور روم . رومية الصغرى و رومية الكبرى ، كه رومية الصغرى آسياى صغير است و رومية الكبرى ايتالياست .\r\nنامى است كه عرب به كشور روم قديم ( روم شرقى و روم غربى ) اطلاق كرده است .\r\nفرهنگ فارسى دكتر معين روميه شهرى است بر كران دريا نهاده ، از افرنجه ، و مستقر ملك روم اندر قديم اندرين روميه بودى .\r\n( حدود العالم ) از رومية الصغرى همان روم شرقى مراد است كه قسطنطنيه پايتخت آن بود .\r\nرومية الكبرى نيز مملكت روم يا رم است .\r\n( از لغتنامهء دهخدا )\r\n","page_name":" 173 ","page_number":173},
  {"content":"\r\n\r\n\r\nاختلاف ميان فرمانرواى سيسيل و پادشاه روم\r\nدرين سال ميان رجار فرنگى صاحب صقليه ( سيسيل ) و پادشاه قسطنطنيه اختلاف افتاد .\r\nدر نتيجه اين اختلاف ، جنگ‌هاى بسيارى ميان آنان روى داد كه چند سال به طول انجاميد .\r\nآنان سرگرم زد و خورد با يك ديگر شدند و مجالى براى تاخت و تاز در قلمرو مسلمانان نيافتند .\r\nاگر اينطور نمىشد رجار بر سراسر شهرهاى افريقيه دست انداخته و استيلا يافته بود .\r\nميان صاحب صقليه و فرمانرواى قسطنطنيه از دو طرف ، هم از طرف دريا و هم از طرف خشكى جنگ بر پا بود .\r\nدر تمام اين جنگ‌ها نيز صاحب صقليه پيروزى مىيافت تا جائى كه ناوگان او در يكى از سالها به شهر قسطنطنيه رسيد و داخل دهانه بندر شد .\r\nاين كشتىها عده‌اى از كشتىهاى روم شرقى را ضبط كردند و گروهى را نيز به اسارت در آوردند . همچنين ، تيراندازان فرنگى طاق‌هاى قصر پادشاه قسطنطنيه را تير باران كردند .\r\nكسى كه اين كارها را با روميان و مسلمانان كرد ، همان جرجى ، وزير صاحب صقليه ، بود .\r\nاين مرد سرانجام به چند مرض مبتلى شد كه از آن جمله بواسير و سنگ مثانه بود .\r\nبر اثر همين بيمارىها در سال 546 هجرى فوت كرد و\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nفتنه خوابيد و مردم از شرش آسوده شدند .\r\nپس از مرگ جرجى ، در دستگاه فرمانرواى صقليه ، كسى نبود كه بتواند جاى جرجى را بگيرد .\r\n\r\nپاره‌اى ديگر از رويدادهاى سال\r\nدر اين سال - يعنى سال 544 هجرى قمرى - زلزله بزرگى در زمين روى داد .\r\nمىگفتند بر اثر اين زلزله كوهى در مقابل شهر حلوان با خاك يكسان شد و از ميان رفت .\r\nدر اين سال ، ابو المظفر يحيى بن هبيرة وزارت خليفه عباسى المقتفى لامر الله را عهده‌دار گرديد .\r\nاو پيش از اين رياست ديوان زمام را داشت و هنگامى كه لشكريان در حول حوش بغداد فرود آمدند ، شايستگى و كفايت بسيار نشان داد و براى باز گرداندن آنان به خوبى قيام كرد .\r\nدر نتيجه ، خليفه به او راغب شد و در چهارمين چهارشنبه ربيع - الاخر سال 544 او را به وزارت خود منصوب ساخت .\r\nدر آن روز قمر در تربيع زحل بود و روز مباركى شمرده نمىشد .\r\nلذا به او گفتند : « به خاطر اين تربيعات بهتر نيست كه پوشيدن خلعت وزارت را به تاخير بيندازى ؟ » جواب داد : « چه سعادتى بالاتر از وزارت خليفه ؟ » و همان روز لباس وزارت را پوشيد .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nدر اين سال ، در ماه محرم ، قاضى القضاة على بن حسين زينبى ، در گذشت .\r\nپس از او عماد الدين ابو الحسن على بن احمد دامغانى ، عهده‌دار قضاوت گرديد .\r\nدر اين سال ، در ماه محرم ، در عراق نرخ‌ها پائين آمد و خيرات زياد شد .\r\nمردم حومه بغداد نيز كه به شهر روى آورده بودند به قريه‌هاى خود بازگشتند .\r\nدر اين سال ، امير نظر ، امير الحاج ، در گذشت .\r\nاو تازه با حاجيان به حله رفته بود كه بيمار شد و بيمارى او شدت يافت .\r\nناچار امير قايماز ارجوانى را بجاى خود مامور رهبرى حاجيان كرد و خود با همان حال بيمارى به بغداد بازگشت . و در ماه ذى القعده دار فانى را بدرود گفت .\r\nاو مردى بود خواجه يا اخته ، و خردمند و نيكوكار كه كارهاى نيك بسيار كرده و صدقات بسيار داده بود .\r\nدر اين سال احمد بن نظام الملك ، همان كسى كه وزير سلطان\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمحمد سلجوقى و المسترشد بالله بود ، در گذشت .\r\nدر اين سال على بن رافع بن خليفه شيبانى از دار جهان رخت بر بست .\r\nاو از بزرگان خراسان بود و يكصد و هفت سال شمسى از عمرش مىگذشت .\r\nدر اين سال ، در ماه محرم ، امام مسعود صوابى ، زندگانى را بدرود گفت .\r\nدر اين سال ، امير معين الدين انر ، نايب و قائم مقام امير ابق صاحب دمشق ، در گذشت .\r\nاو كسى بود كه به رئيس خود ، ابق ، حكم مىراند و امر مىكرد و ابق به صورت امير بود و امارت او معنائى نداشت .\r\nدر اين سال ، قاضى احمد بن محمد بن حسين ارجانى ابو بكر قاضى تستر ( شوشتر ) وفات يافت .\r\nاو اشعار خوبى دارد . از آن جمله اين شعر است :\r\n و لما بلوت الناس اطلب عندهم * أخا ثقة عند اعتراض الشدائد \r\n\r\n","description":"","footnote":"","page_name":" 177 ","page_number":177},
  {"content":"\r\n\r\n تطلعت فى حالى رخاء و شدة * و ناديت فى الاحياء : هل من مساعد\r\nفلم أر فيما ساءنى غير شامت * و لم ار فيما سرنى غير حاسد\r\nتمتعتما يا ناظرى بنظرة * و اوردتما قلبى امر الموارد\r\nأ عيني كفا عن فوادى فانه * من البغى سعى اثنين فى قتل واحد \r\n( يعنى : براى آزمايش مردم ، ميان آنان در هنگام سختى دوست مورد اعتمادى را جست و جو كردم .\r\nدر دو حال ، هم در حال راحت و رفاه و هم در حال رنج و سختى ، ميان زندگان فرياد زدم كه آيا كسى مرا كمك مىكند ؟\r\nاما وقتى گزندى به من مىرسيد از آنان هيچ نديدم جز اينكه از غم من شاد مىشدند و هنگامى كه چيزى مايه سرور من مىگرديد از آنان هيچ نديدم جز اين كه به شادى من رشك مىبردند .\r\nاى دو چشم من ، شما با يك نگاه لذتى برديد ولى در دل من بالاترين تلخى را وارد كرديد .\r\nدو چشم من دل مرا ناكام ساخته‌اند و از بيدادگرى و بىانصافى دو نفر به كشتن يك نفر كوشيده‌اند . )\r\nدر اين سال ابو عبد الله عيسى بن هبة الله بن عيسى بزاز از جهان رفت .\r\nاو مردى شوخ طبع و ظريف بود و شعر خوب مىسرود . دوستى\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبه او كاغذى نوشت و در تعريف از او زياده‌روى كرد .\r\nاو در جواب اين دو بيت را فرستاد :\r\n قد زدتنى فى الخطاب حتى * خشيت نقصا من الزيادة\r\nفاجعل خطابى خطاب مثلى * و لا تغير على عادة \r\n( يعنى : تو در خطاب به من زياده‌روى كردى تا جائى كه از اين زياده‌روى بيم نقصانى در دلم راه يافت .\r\nمرا همانند من خطاب كن و عادتى را كه دارم تغيير مده ) .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\n545 وقايع سال پانصد و چهل و پنجم هجرى قمرى\r\n\r\nگرفتار شدن حاجيان در دست اعراب\r\nدر اين سال ، در چهاردهم ماه محرم ، اعراب زعب و قبائل وابستهء به آن در غرابى كه ناحيه‌اى است ميان مكه و مدينه بر حاجيان حمله بردند و خودشان را گرفتار و اموالشان را ضبط كرد .\r\nازين مخمصه جز گروهى اندك جان سالم بدر نبردند .\r\nعلت بروز اين واقعه آن بود كه امير نظر ، امير الحاج ، همچنانكه پيش ازين گفتيم ، وقتى از حله برگشت ، امير قايماز ارجوانى را به جاى خود امير الحاج ساخت .\r\nقايماز كه جوان و مغرور بود آنان را به مكه برد .\r\nامير مكه وقتى قايماز را ديد او را كوچك انگاشت و به چيزى نشمرد و طمع در اموال حاجيان بست .\r\nولى در ظاهر با قايماز ملاطفت كرد تا هنگامى كه از مكه مراجعت نمودند .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nقايماز وقتى از مكه رفت شنيد كه گروهى از اعراب اجتماع كرده و قصد حمله به حاجيان را دارند .\r\nلذا به حاجيان گفت : « مصلحت در اين است كه ما به شهر مدينه نرويم . »\r\nحاجيان عجم كه اين حرف را شنيدند فرياد بر آوردند و تهديدش كردند كه از دستش به سلطان سنجر شكايت خواهند برد .\r\nقايماز هم كه وضع را بدين منوال ديد گفت : « پس مبلغى پول به اعراب بدهيد تا با پرداخت اين پول شرشان را از سر خود دور كنيم . »\r\nولى حاجيان اين پيشنهاد را نيز نپذيرفتند .\r\nاو هم حاجيان را به غرابى برد . غرابى منزلى بود متصل به گردنه‌اى كه ميان دو كوه امتداد داشت .\r\nامير قايماز و حاجيان در دهانهء اين گردنه توقف كردند و با حراميان به زد و خورد پرداختند .\r\nقايماز وقتى ديد كه از غلبه بر اعراب عاجز است تنها كارى كه كرد اين بود كه براى جان خود از آنان امان گرفت .\r\nاعراب بر حاجيان غلبه كردند و اموال و كليهء وسائلى كه با خود داشتند به غنيمت بردند .\r\nمردم در بيابان پراكنده شدند و گروه انبوهى كه از بسيارى به شمار در نمىآمدند جان سپردند و فقط عدهء قليلى سالم ماندند .\r\nاز كسانى كه زنده ماندند عده‌اى به مدينه رفتند و از آنجا به زحمت خود را به شهرهاى خود رساندند .\r\nبرخى هم با اعراب ماندند تا وقتى كه توانستند به زادگاه خود باز گردند .\r\nبعد ، وقتى خداوند بزرگ وسيله‌اى فراهم آورد كه حاجيان\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nانتقام خود را از اعراب زعب گرفتند ، آنان به روزى افتادند كه هميشه در ناكامى و نقص و خوارى به سر مىبردند .\r\nمن ( يعنى ابن اثير ) در سال 576 جوانى از اعراب زعب را در مدينه ديدم و با هم سرگرم گفتگو شديم .\r\nبه او گفتم : « به خدا من قلبا به تو متمايل شده بودم ولى وقتى شنيدم كه اهل زعب هستى از تو متنفر شدم و از شر تو ترسيدم . »\r\nپرسيد : « براى چه ؟ » جواب دادم : « براى اينكه حاجيان را دستگير كرديد و اموالشان را به غارت برديد . »\r\nگفت : « من آن زمان را درك نكرده و در آن دستبرد دخالتى نداشته‌ام . بنابر اين چگونه فكر مىكنى كه خداوند به خاطر جرم ديگران ما را به اين روز انداخته باشد ؟ به خدا علت شكست و ناكامى ما اين است كه عدهء افراد ما كم شد و دشمن هم در ما طمع بست و بر ما غلبه كرد . »\r\n\r\nفتح قلعهء فاميا\r\nدرين سال نور الدين محمود بن شهيد زنگى قلعهء فاميا را كه در دست فرنگيان بود ، گشود .\r\nاين قلعه نزديك شيزر و حماة بر تلى بلند قرار داشت و از بلندترين و استوارترين دژها به شمار مىآمد .\r\nنور الدين محمود با سپاهيان خود به سوى اين قلعه رهسپار گرديد و آن را در حلقهء محاصره گرفت .\r\nدر اين قلعه فرنگيان به سر مىبردند . نور الدين با آنان جنگيد و عرصه را بر ايشان تنگ ساخت .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nفرنگيانى كه در شام بودند وقتى اين خبر را شنيدند اجتماع كردند و عازم قلعهء فاميا شدند تا نور الدين محمود را از آن جا دور كنند .\r\nاما هنوز به آن جا نرسيده بودند كه نور الدين بر قلعه دست يافته و آن را از ذخائر و اسلحه و مردان خود و ساير ما يحتاج پر كرده بود .\r\nاو كه از كار تسخير قلعه فراغت يافته بود ، وقتى خبر آمدن فرنگيان را شنيد از آن جا رفت تا سر راه بر آنان بگيرد و با آنان دست و پنجه نرم كند .\r\nفرنگيان همين كه ديدند قلعهء فاميا به تصرف در آمده ، با در نظر گرفتن قوت عزم نور الدين در جنگ ، از راه برگشتند و به شهرهاى خود رفتند و نامه در خصوص متاركهء جنگ به نور الدين نگاشتند .\r\nامير نور الدين محمود ، از اين لشكر كشى سالم و پيروزمند به مقر فرمانروائى خود بازگشت .\r\nشاعران به ستايش او پرداختند و اين فتح را در اشعار خود ذكر كردند .\r\nاز جملهء اين اشعار يكى قصيدهء ابن الرومى است كه چنين شروع مىشود :\r\n اسنى الممالك ما اطلت منارها * و جعلت مرهفة الدسار دسارها\r\nو احق من ملك البلاد و اهلها * رؤف تكنف عدله اقطارها \r\nاين ابيات از آن قصيده در وصف قلعه است :\r\n ادركت ثارك فى البغاة و كنت يا * مختار امة احمد مختارها \r\n\r\n","description":"","footnote":"","page_name":" 183 ","page_number":183},
  {"content":"\r\n\r\n طابت نجومك فوقها و لربما * باتت تنافثها النجوم سرارها\r\nعارية الزمن المعير شما لها * منك المعيرة و استرد معارها\r\nامست مع الشعرى العبور و اصبحت * شعراء تستغلى الفحول شوارها \r\n( يعنى : باشكوه‌ترين و رفيع‌ترين كشورها آنكه تو برج ديده‌بانش را بر افراختى و تيز ترين ميخ را بر پايهء آن فرو كوفتى .\r\nذات تو شايسته‌ترين وجودى است كه بر شهرها و مردمش فرمانروائى كند و مهربان است و سراسر آن شهرها را در سايهء عدل و داد خود گيرد .\r\nتو انتقام از بيدادگران گرفتى . و تو اى برگزيدهء امت پيغمبر اسلام ، براى چنين كارى برگزيده شده‌اى .\r\nستارگان پرچم تو بر فراز قلعه‌اى جلوه كردند ، كه از بلندى سر بر آسمان مىشود . و چه بسا شبها ستارگان با آن به راز و نياز مىپرداختند .\r\nروزگار عاريت دهنده ، اين قلعه را از طرف تو به ديگران به عاريت داده بود ، و آن را پس گرفت . يعنى باز به تو برگرداند .\r\nآن قلعه شب را با ستارهء درخشان شعراى يمانى [ ( 1 ) 
  ] گذارند ولى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شعرى ( به كسر شين ) : نام دو ستاره است كه يكى را شعراى شامى و ديگرى را شعراى يمانى مىگويند .\r\nشعراى يمانى در شبهاى تابستان نمايان مىشود .\r\nآنها را در زبان فارسى دو خواهر و دو خواهران نيز گفته‌اند .\r\n( فرهنگ عميد )\r\n","page_name":" 184 ","page_number":184},
  {"content":"\r\n\r\nصبح به صورت شعراء يعنى شتر مادهء پشمالودى در آمد كه شتران نر از نزديكى با او عار داشتند . )\r\n\r\nمحاصره قرطبه به وسيلهء فرنگيان و رفتنشان از آن جا\r\nدر اين سال سليطين كه همان اذفونش ( الفونس ) بود ، و فرمانروائى طليطله و توابع آن را داشت ، با چهل هزار سوار عازم شهر قرطبه شد .\r\nاو از ملوك جلالقه به شمار مىرفت كه سلسله‌اى از ملوك فرنگ است .\r\nپس از رسيدن به قرطبه ، آن شهر را محاصره كرد . قرطبه در اين وقت گرفتار ناتوانى و خشكسالى بود .\r\nوقتى خبر محاصرهء قرطبه به گوش عبد المؤمن كه در مراكش بود ، رسيد . سپاه انبوهى آماده كرد و ابو زكريا يحيى بن يرموز را به سردارى آنان گماشت و به سوى قرطبه گسيل داشت .\r\nلشكريان او وقتى به آنجا رسيدند نتوانستند كه در زمين پست با قشون سليطين روبرو شوند .\r\nو چون مىخواستند كه خود را به اهل قرطبه برسانند تا شهر و مردم شهر را از خطرات احتمالى بعد از جنگ حفظ كنند ناچار شدند كه از روى كوههاى ناهموار و گردنه‌هائى كه از آنها منشعب مىشد بگذرند .\r\nبنابر اين راهى را كه چهار روزه در دشت طى مىشد بيست و پنج روز طول كشيد تا از روى كوه‌ها طى كردند و به كوهى رسيدند كه مسلط بر شهر قرطبه بود .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nوقتى سليطين آنان را ديد و درباره‌شان تحقيق كرد ، با لشكريان خود از قرطبه رفت .\r\nفرماندهء سپاه قرطبه ابو الغمر سائب ، از فرزندان سردار ابن - غلبون بود .\r\nاو از پهلوانان و اميران مردم اندلس شمرده مىشد .\r\nوقتى فرنگيان از قرطبه دور شدند ، ابو الغمر بموقع از شهر بيرون آمد و از كوه بالا رفت و خود را به ابن يرموز - فرماندهء قشون عبد المؤمن ، رساند . و به او گفت « فورا از كوه فرود آئيد و داخل شهر شويد . »\r\nآنان نيز به دستور او رفتار كردند و شب را در شهر قرطبه به صبح رساندند .\r\nبامداد كه از خواب بيدار شدند ديدند قشون سليطين در سر همان كوهى است كه قبلا لشكر عبد المؤمن بود .\r\nابو الغمر به آنان گفت : « اين همان بلائى بود كه من مىترسيدم به سر شما بيايد چون ميدانستم كه سليطين از اين جا نمىرود مگر اينكه به دنبال شما بيايد و با شما دست و پنجه نرم كن چون از موضعى كه او بود تا كوهى كه شما بوديد راه صاف و سهل و ساده‌اى است . و اگر در آن جا به شما مىرسيد هم شما را شكست مىداد و هم مردم قرطبه را . »\r\nوقتى سليطين ديد نقشه‌اش نقش بر آب شده و فرصت غلبه بر قشون عبد المؤمن از دستش رفته ، دانست كه ديگر نمىتواند طمع تصرف قرطبه را در سر بپروراند .\r\nبدين جهت به شهر خود بازگشت .\r\nمدت محاصرهء قرطبه سه ماه بود . و اللّه اعلم .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nدست يافتن غوريان بر هرات\r\nدر اين سال ، پادشاه غور ، ملك حسن بن حسين ، از شهرهاى غور به هرات رفت و آن جا را محاصره كرد .\r\nمردم هرات به او نامه نوشته و خواسته بودند كه شهر را تسليم او كنند تا از ظلمى كه اتراك در حقشان روا مىداشتند به او پناه برده باشند چون در آن جا هيبت سلطنت نيز از ميان رفته بود .\r\nوقتى ملك حسن با قشون خود بدانجا رسيد مردم هرات تا سه روز از تسليم شهر به دو خوددارى كردند .\r\nبعد ، از شهر بيرون رفتند و به استقبال او شتافتند و شهر را تسليم وى كردند و به اطاعت وى در آمدند .\r\nملك حسن آنان را مورد احسان قرار داد و نعمت‌هاى خود را بر ايشان ارزانى داشت و از وفور عدل و داد بهره‌مند ساخت .\r\nضمنا فرمانبردارى خود را نسبت به سلطان سنجر و قيام در وفادارى و انقياد از او را آشكار ساخت .\r\n\r\nپاره‌اى ديگر از رويدادهاى سال\r\nدر اين سال علاء الدين محمود بن مسعود كه به امور قصبهء طريثيث كه در اختيار اسماعيليان قرار داشت ، غالب بود ، دستور داد كه به نام خليفهء عباسى خطبه بخوانند . و لباس سياه پوشيد كه شعار عباسيان بود .\r\nخطيب نيز به دستور او رفتار كرد و بر بالاى منبر رفت و به نام خليفهء عباسى خطبه خواند .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاما عمو و ساير خويشاوندان علاء الدين محمود و كسانى كه با ايشان موافق بودند ، با اين كار مخالفت كردند و با او به زد و خورد پرداختند .\r\nمنبر را نيز شكستند و خطيب را كشتند .\r\nعلاء الدين اين كار را از آن جهة كرد كه پدرش مسلمان بود .\r\nو وقتى كه اسماعيليان بر طريثيث مسلط شدند ظاهرا به آنان روى موافق نشان داد ولى باطنا اعتقاد به شريعت داشت و طرفدار مذهب شافعى بود .\r\nقدرت فرمانروائى او در طريثيث افزايش يافته و امور به ارادهء او جريان داشت .\r\nوقتى زمان مرگ او فرا رسيد وصيت كرد كه فقيه شافعى او را غسل دهد .\r\nبه پسر خود نيز توصيه كرد كه اگر مىتواند بازگشت به شريعت اسلام را آشكار سازد ، اين كار را بكند .\r\nپسرش نيز وقتى در خود توانائى اين كار را يافت ، به وصيت پدر عمل كرد ولى كار بر وفق مراد انجام نگرفت .\r\nدر اين سال بيمارى در عراق ، مخصوصا در بغداد ، افزايش يافت و ميزان مرگ و مير بالا رفت .\r\nبدين جهة سلطان مسعود از بغداد رفت .\r\nدر اين سال ، امير على بن دبيس بن صدقه ، صاحب حله ، در اسد آباد در گذشت .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nپزشك معالج او محمد بن صالح متهم شد به اينكه بر ضد او توطئه كرده است .\r\nاين پزشك نيز اندكى پس از درگذشت على بن دبيس از دنيا رفت .\r\nدر اين سال عبد المؤمن ، فرمانرواى شهرهاى مغرب ، ابو جعفر بن ابو احمد اندلسى را به وزارت خود منصوب ساخت .\r\nابو جعفر در پيش او اسير بود . وقتى وصف خردمندى و تسلط او در نامه‌نگارى را شنيد ، او را از زندان بيرون آورد و بر كرسى وزارت نشاند .\r\nاو نخستين وزير موحدان بود .\r\nدر اين سال ، يوسف دمشقى ، در مدرسه نظاميه بغداد به تدريس مشغول شد .\r\nچون اين تدريس بدون دستور خليفه عباسى بود ، روز جمعه از ورود او به مسجد جامع جلوگيرى كردند .\r\nاو نيز در جامع سلطانى نماز گزارد .\r\nاز تدريس او نيز ممانعت كردند . لذا سلطان مسعود به شيخ ابو النجيب توصيه كرد كه در آن جا به تدريس بپردازد .\r\nشيخ ابو النجيب نيز چون فرمان خليفه را نداشت از اين كار خوددارى كرد .\r\nبالاخره سلطان مسعود از خليفه در اين خصوص اجازه گرفت\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nو شيخ ابو النجيب از نيمه ماه محرم اين سال سرگرم تدريس گرديد .\r\nدر اين سال ابو عبد الله محمد بن على مهران ، فقيه شافعى ، از دار جهان رخت بر بست .\r\nاو در نزد هراسى فقه آموخت و در شهر نصيبين عهده‌دار امور قضاوت گرديد .\r\nبعد به زهد گرائيد و از دنيا كناره گرفت و در جزيره ابن عمر اقامت گزيد .\r\nسپس به سوى جبل رفت و به بلد الحصن ، در زاويه [ ( 1 ) 
  ] نقل - مكان كرد .\r\nاو كراماتى نمايان داشت .\r\nدر اين سال حسن بن ذو النون بن ابو القاسم بن ابو الحسن مسعرى ابو المفاخر نيشابورى در گذشت .\r\nاو احاديث بسيار شنيده بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - زاويه : موضعى است در بصره ( اقرب الموارد ) موضعى است در بصره كه در آن جا ميان حاجيان و عبد الرحمن بن اشعث جنگ واقع شد .\r\n( منتهى الارب ) موضعى است نزديك بصره و جنگ معروف عبد الرحمن بن محمد بن اشعث با حجاج به سال 83 هجرى در آنجا واقع گرديده است - از معجم البلدان ( لغتنامهء دهخدا )\r\n","page_name":" 190 ","page_number":190},
  {"content":"\r\n\r\nاو مرد فقيه و اديب پر كارى بود كه پيوسته به امور مذهبى و ادبى و موعظه مردم اشتغال داشت .\r\nاز اشعار اوست :\r\n مات الكرام و ولوا و انقضوا و مضوا * و مات من بعد هم تلك الكرامات\r\nو خلفونى فى قوم ذوى سفه * لو ابصروا طيف ضيف فى الكرى ماتوا \r\n( يعنى : كريمان مردند و از جهان روى گرداندند و عمر به پايان بردند و گذشتند و پس از ايشان آن كرم‌ها و جوانمردىها نيز مرد و از ميان رفت .\r\nآنان رفتند و ما را ميان قومى بىخرد گذاردند كه ، از فرط تنگ چشمى ، اگر روى مهمان را در خواب ببينند ، از ترس مىميرند . )\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\n546 وقايع سال پانصد و چهل و ششم هجرى قمرى\r\n\r\nشكست خوردن نور الدين محمود از جوسلين و اسير شدن جوسلين بعد از آن\r\nدر اين سال نور الدين محمود سپاهيان خود را گرد آورد و عازم شهرهاى جوسلين فرنگى گرديد .\r\nاين شهرها در قسمت شمالى حلب قرار داشت ، و از جمله آنها تل باشر ، عين تاب و اعزاز و غيره [ ( 1 ) 
  ] بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اعزاز ( به كسر الف ) : نام قصبه كوچكى است در قضاى كليس از سنجاق و ولايت حلب و در هيجده هزار گزى جنوب غربى كليس واقع گشته است .\r\nيك قلعه ويران هم دارد و در زمان‌هاى سابق شهر بزرگى بود .\r\nبقيهء ذيل در صفحهء بعد\r\n","page_name":" 192 ","page_number":192},
  {"content":"\r\n\r\nنور الدين محمود تصميم بر محاصره و تصرف آنها گرفت .\r\nجوسلين ، كه خدا لعنتش كند ، يكى از شهسواران فرنگ بود كه كسى در برابرش ياراى ايستادگى نداشت .\r\nدليرى و خردمندى و زيركى را با هم جمع كرده بود .\r\nاو وقتى از حركت نور الدين خبردار شد به گردآورى فرنگيان پرداخت . گروه انبوهى را در اطراف خود جمع كرد و به مقابله با نور الدين شتافت .\r\nدو لشكر با يك ديگر روبرو شدند و به پيكار پرداختند .\r\nدر اين جنگ مسلمانان شكست خوردند . جمعى از ايشان كشته شدند و عده كثيرى اسير گرديدند .\r\nاز جمله كسانى كه به اسارت در آمدند يكى هم سلاحدار نور الدين محمود بود .\r\nاو هنگامى كه به چنگ جوسلين گرفتار آمد ، اسلحه نور الدين را نيز همراه داشت .\r\nجوسلين آن سلاح را گرفت و براى ملك مسعود بن قلج ارسلان ، صاحب قونيه و اقصرا ، فرستاد و پيام داد كه : « اين سلاح داماد تست .\r\nبه زودى هم آنچه مهم‌تر از اين است برايت خواهد رسيد . »\r\nوقتى نور الدين ازين موضوع آگاه شد ، آن حال بر او گران\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل چه در فتوح شام و چه در وقايع صليبى نام اين شهر با كمال اهميت ياد مىشود .\r\nبعدها تيمور لنگ اين بلد را به ويرانه‌اى مبدل ساخت . گويا سكنه‌اش به كليس هجرت كرده باشند - از قاموس الاعلام تركى .\r\n( لغتنامهء دهخدا )\r\n","page_name":" 193 ","page_number":193},
  {"content":"\r\n\r\nآمد و حيله‌اى در حق جوسلين به كار برد و آسوده ننشست تا از او انتقام بگيرد .\r\nبدين منظور گروهى از اميران تركمان را فرا خواند و به آنان وعده داد كه چنانچه بر جوسلين دست يابند و او را خواه كشته و خواه اسير ، تسليم او كنند انعام و پاداش فراوان دريافت خواهند كرد .\r\nامير نور الدين مىدانست كه هر گاه شخصا در صدد دستگيرى جوسلين بر آيد ، او به وسيله افراد و قلعه‌هائى كه در اختيار دارد خود را حفظ خواهد كرد و به دام نخواهد افتاد .\r\nلذا گروهى تركمان را مامور مراقبت او كرد .\r\nيك روز كه جوسلين براى شكار بيرون رفته بود طائفه‌اى از آن جماعت تركمان خود را به او رساندند و بر او غلبه يافتند و دستگيرش كردند .\r\nجوسلين حاضر شد كه در برابر آزادى خود مبلغى گزاف به آنان رشوه بدهد .\r\nآنان هم پذيرفتند كه وقتى پول حاضر شد آزادش كنند .\r\nبنابر اين جوسلين كسانى را به دنبال پول فرستاد .\r\nيكى از آنها پيش ابو بكر بن دايه كه نايب نور الدين در حلب بود رفت و او را از آن حال آگاه ساخت .\r\nابو بكر هم قشونى همراه وى فرستاد كه به آن گروه تركمان و جوسلين حمله كردند و جوسلين را گرفتند و به حال اسارت پيش او بردند .\r\nاسير كردن جوسلين از بزرگترين فتوحات مسلمانان به شمار مىرفت چون او شيطانى بيدادگر بود . و با مسلمانان بسيار سخت مىگرفت و بيرحمى و سنگدلى نشان مىداد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nعموم مسيحيان از اسارت او مصيبت زده شدند .\r\nپس از گرفتارى جوسلين ، امير نور الدين محمود به قلعه‌هاى او حمله برد و آنها را تصرف كرد .\r\nاين قلعه‌ها عبارت بودند از :\r\nتل باشر ، عين تاب ، اعزاز ، تل خالد ، قورس ، راوندان ، برج - الرصاص ، حصن الباره ، كفر سود ، كفرلاثا ، دلوك ، مرعش ، نهر الجوز و ساير دژهائى كه تحت فرمان او بودند .\r\nامير نور الدين محمود همه آنها را در مدتى كوتاه گرفت و به زودى تفصيل اين پيروزيها خواهد آمد .\r\nاو هر گاه كه دژى را مىگشود ، آنچه يك قلعه بدان احتياج دارد در آن فراهم مىساخت چون مىترسيد كه آن قلعه‌ها به - واسطه كمبود چيزى از فرنگيان آسيب ببينند . و مىخواست شهرها و قلعه‌هاى او از آنچه براى دفاع در برابر دشمن لازم است محروم نباشند .\r\nشعرا درباره او مدايحى ساختند . از آن جمله قصيده‌اى است كه قيسرانى گفته و در آن از جوسلين چنين ياد كرده است :\r\n كما اهدت الاقدار للقمص اسره * و اسعد قرن من حواه لك الاسر\r\nطغى و بغى عدوا على غلوائه * فأوبقه الكفران عدواه و الكفر\r\nو امست عزاز كاسمها بك عزه * تشق على النسرين لو انها و كر\r\nفسر و املاء الدنيا ضياء و بهجة * فبالافق الداجى الى ذا لسنا فقر\r\nكانى بهذا العزم لا فل حده * و اقصاه بالاقصى و قد قضى الامر \r\n\r\n","description":"","footnote":"","page_name":" 195 ","page_number":195},
  {"content":"\r\n\r\n و قد اصبح البيت المقدس طاهرا * و ليس سوى جارى الدماء له طهر \r\n( يعنى : بازى تقدير رئيس فرنگيان را اسير تو كرد و خوشبخت حريفى كه او را اسارت پيش تو آورد .\r\nاو به علت تكبرى كه داشت در سركشى و ستمگرى تندروى كرد و دو كفر : يكى تبهكارى و ديگر خدانشناسى او باعث هلاك او گرديد .\r\nقلعه عزاز ، كه بدست تو فتح شد ، مانند نام خود ، از تو چنان عزتى يافت كه اگر آشيانه‌اى مىشد نسرين [ ( 1 ) 
  ] در آن لانه مىگرفت .\r\nپس جهان را بگرد و دنيا را پر از روشنائى و شادى و خرمى كن زيرا افق تاريك به اين روشنى نيازمند است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نسر ( به فتح نون ) به معنى كركس است و نسرين - يعنى دو نسر - نام دو ستاره است در آسمان كه يكى را نسر طائر و ديگرى را نسر واقع گويند .\r\n( فرهنگ عميد ) نسر طائر يكى از صور شمالى فلك است كه چون عقابى به پرتو هم شده ، و ستاره‌اى از قدر اول هم در اين صورت واقع است كه آن را نيز نسر طائر نامند و ذنب العقاب در اين صورت است و صورت نسر طائر را شاهين و عقاب نيز خوانند .\r\nشكلى است بر فلك به صورت كركسى كه پر آن به جانب شمال از منطقة البروج باشد و آن را عقاب نيز گويند .\r\n( از غياث اللغات ) آن را بجهة آن نسر طائر ناميده‌اند كه صاحب دو بال گشاده‌اش پنداشته‌اند بقيهء ذيل در صفحهء بعد\r\n","page_name":" 196 ","page_number":196},
  {"content":"\r\n\r\nگوئى اين عزم و اراده - كه چون شمشيرى است كه لبه‌اش كند مباد منتهاى آن به مسجد اقصى ، يعنى بيت المقدس ، رسيده ، و كار را به پايان رسانده است .\r\nبيت المقدس پاك گرديد و جز با روان شدن خون شسته نمى - شد و پاك نمىگرديد . )\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل به شكل پرنده‌اى . و عامه بدان ميزان گويند .\r\n( از صبح الاعشى )\r\n ز چرخ صيد كند نسر طائر واقع * عقاب همت او از بلندپروازى \r\nسوزنى\r\n گر مرا دنيا نباشد خاكدانى گو مباش * نسر طائر همتم ، زاغ آشيانى گو مباش \r\nسعدى نسر واقع ستاره‌اى است روشن به صورت كركسى كه از بالا به فرود آينده باشد و آن به جانب قطب جنوب است .\r\nستاره‌اى است روشن با دو ستاره ديگر و اين هر سه ستاره بر مثال مثلث كوچك واقع شده‌اند به جهة مشابهت او بر كركسى كه بال به هم آورده باشد و آن دو ستاره به منزله دو بال اوست .\r\n( از غياث اللغات ) نسر واقع سه ستاره است بر شكل ديگ پايه كه دو ستاره را به شكل طايرى پنداشته كه در حال پائين آمدن است .\r\n( از صبح الاعشى ) بقيهء ذيل در صفحهء بعد\r\n","page_name":" 197 ","page_number":197},
  {"content":"\r\n\r\n\r\nمحاصره غرناطه و المريه از شهرهاى اندلس\r\nدر اين سال عبد المؤمن لشكر انبوهى كه به قريب بيست هزار سوار بالغ مىشد ، به سردارى ابو حفص عمر بن ابو يحيى هنتانى به اندلس گسيل داشت .\r\nزنان آنها را نيز همراهشان فرستاد .\r\nاين زنان جامه‌هاى كلاه‌دار مانند بارانى مىپوشيدند كه به - رنگ سياه بود .\r\nتنها نيز حركت مىكردند و با آنان جز خدمتگارانشان اشخاص ديگرى نبودند . و هر گاه مردى به ايشان نزديك مىشد او را با تازيانه دور مىكردند .\r\nوقتى از خليج گذشتند رهسپار غرناطه شدند كه در آن جا گروهى از مرابطان به سر مىبردند .\r\nعمر و لشكريانش آن شهر را محاصره كردند و عرصه را بر مردم شهر تنگ ساختند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل كوكبى است از قدر اول در صورت شلياق . و آن را با دو كوكب ديگر نزديك او توام كنند به مجموع سه پايه نامند .\r\n شده نسر واقع بسان سه بيضه * شده نسر طائر چنان شاخ نخلى \r\nمنوچهرى ( خلاصه از لغتنامهء دهخدا )\r\n","page_name":" 198 ","page_number":198},
  {"content":"\r\n\r\nدر اين بين احمد بن ملحان ، حاكم شهر « وادى آش » و توابع آن ، با جميع كسان و ياران خود پيش عمر بن ابو يحيى آمد و آئين موحدان را پذيرفت و از همدستان او گرديد .\r\nبعد ، ابراهيم بن همشك ، داماد ابن مردنيش ، صاحب جيان با ياران خود رسيد و در سلك موحدان در آمد .\r\nاو نيز از همدستان عمر بن ابو يحيى شد .\r\nبدين ترتيب تعداد افراد قشون عمر افزايش يافت و او را تحريض كرد كه سريعا به سر وقت ابن مردنيش ، پادشاه شهرهاى مشرق اندلس ، برود و پيش از آنكه او خود را براى جنگ آماده كند ، بطور ناگهانى بر وى بتازد .\r\nوقتى ابن مردنيش اين خبر را شنيد بر جان خود بيمناك شد .\r\nبدين جهة رسولى را به خدمت پادشاه برشلونه ( بارسلون ) ، از شهرهاى فرنگ ، فرستاد و جريان امر را به او اطلاع داد . از او يارى خواست و او را تحريك كرد كه زودتر خود را به وى رساند .\r\nآن فرنگى نيز با ده هزار سوار به كمك او شتافت .\r\nلشكريان عبد المؤمن كه براى جنگ با ابن مردنيش حركت كرده بودند به چشمه آب گرم بلقواره رسيدند ، كه ميان ايشان و شهر مرسيه ، مقر ابن مردنيش ، يك مرحله فاصله بود .\r\nدر آن جا وقتى خبر رسيدن قشون فرنگيان را شنيدند برگشتند .\r\nو شهر المريه را كه آن هم تعلق به فرنگيان داشت محاصره كردند .\r\nاين محاصره چند ماه به طول انجاميد تا اينكه براى افراد قشون قحط و غلاء و نايابى ارزاق پيش آمد و ناچار از آن جا به شهر اشبيليه رفتند و در آن شهر اقامت گزيدند .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در ماه ربيع الآخر ، عبادى واعظ كه نام او مظفر بن اردشير بود ، در خوزستان در گذشت .\r\nخليفه عباسى ، المقتفى لامر الله او را به رسالت پيش ملك محمد بن سلطان محمود فرستاده بود كه ميانه او و بدر حويزى را اصلاح كند . و در همان جا از دنيا رفت .\r\nپسرش در بغداد به سوگوارى او نشست . و به عنوان يكى از حاجبان ديوان گماشته شد .\r\nاو مىنشست و به موعظه مىپرداخت و از پدر خود ياد مىكرد و اشك مىريخت و عموم مردم نيز گريه مىكردند .\r\nجسد عبادى به بغداد انتقال يافت و در شونيزى به خاك سپرده شد .\r\nاو در سال 491 هجرى تولد يافته بود .\r\nاز ابو بكر شيروى و زاهر شحامى و ديگران حديث شنيده بود و آنها را روايت مىكرد .\r\nدر اين سال مجراى بند آب نهروان كه مجاهد الدين بهروز ساخته بود ، به علت طغيان آب رودخانه در شعبه تامرا [ ( 1 ) 
  ] و سهل انگارى و عدم توجه بدان ، شكافته شد . تا جائى كه خسارات بزرگى ببار آورد و مردم از آن زيان‌هائى ديدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - تامره ( به فتح ميم و راء مشدد ) ناحيتى است به عراق عرب كه شعبه‌اى از نهروان از آنجا گذرد . و آن را هم « تامره » نامند .\r\n( نزهة القلوب ) اين نام به ضبط ياقوت ، « تامرا » است .\r\nتامره يكى از دو شعبه آب نهروان به عراق عرب است .\r\n( لغتنامهء دهخدا )\r\n","page_name":" 200 ","page_number":200},
  {"content":"\r\n\r\nدر اين سال ، امير قجق با طائفه‌اى از قشون سلطان سنجر به - طريثيث ، در خراسان ، رفت .\r\nاو با اين لشكركشى در بلاد اسماعيليان به غارت پرداخت .\r\nاموال مردم را يغما كرد و زنان و فرزندانشان را اسير ساخت و منازلشان را آتش زد و ويران كرد . و در حق آنان اعمال بسيار زننده‌اى انجام داد و سالم بازگشت .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\n547 وقايع سال پانصد و چهل و هفتم هجرى قمرى\r\n\r\nدست يافتن عبد المؤمن بر شهر بجايه و قلمرو بنى حماد\r\nدر اين سال عبد المؤمن بن على رهسپار شهر بجايه شد و آن جا را به تصرف خويش در آورد .\r\nاو ، همچنين ، سراسر قلمرو فرمانروائى بنى حماد را تسخير كرد .\r\nدر سال 546 ، هنگامى كه به فكر تسخير بجايه افتاد ، از مراكش به شهر سبتة رفته بود .\r\nمدتى در سبتة [ ( 1 ) 
  ] ماند و به تعمير ناوگان و گردآورى سپاهيانى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سبتة ( به فتح سين و تاء ) : شهر مشهورى است از شهرهاى مركزى بلاد مغرب .\r\nلنگرگاهش بهترين لنگرگاهى است در ساحل ، كه در يك قطعهء خاكى بقيهء ذيل در صفحهء بعد\r\n","page_name":" 202 ","page_number":202},
  {"content":"\r\n\r\nكه در آن نزديكىها وجود داشتند ، پرداخت .\r\nاز آن جا به شهرهايى كه تا بجايه در سر راهش بود ، نوشت كه خود را مجهز كنند و آماده حركت باشند كه هر وقت براى كارزار به وجودشان احتياج شد مورد استفاده واقع شوند .\r\nمردم گمان بردند كه او مىخواهد به اندلس برود .\r\nولى عبد المؤمن كسانى را فرستاد تا راههائى را كه به شهرهاى شرقى كشور مغرب منتهى مىشد ، هم از سوى خشكى و هم از جانب دريا ، قطع كنند .\r\nآنگاه در ماه صفر سال 547 حركت كرد و سريعا راه سپرد و مراحل را درنورديد .\r\nسپاهيانى هم كه قبلا خواسته بود در راه به او پيوستند .\r\nمردم بجايه فقط موقعى از آمدن او خبردار شدند كه او و لشكريانش به توابع بجايه رسيده بودند .\r\nفرمانرواى بجايه يحيى بن عزيز بن حماد ، آخرين نفر از ملوك بنى حماد بود .\r\nاو به شكار و لهو و لعب حرص و علاقهء بسيار داشت و به هيچيك از امور مملكت خود نمىرسيد .\r\nبدين جهة در آنجا امور فرمانروائى در دست بنى حمدون بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل واقع شده و نهر مستحكم و استوارى است مانند مهديه كه در افريقا واقع شده است .\r\n( معجم البلدان ) شهر معروف سبتة واقع بر ساحل جنوبى مديترانه محاذى جبل الطارق كه بر ساحل شمالى تنگه‌اى معروف به همين نام است ، واقع شده است - حاشيهء شد الازار .\r\n( لغتنامهء دهخدا )\r\n","page_name":" 203 ","page_number":203},
  {"content":"\r\n\r\nوقتى خبر هجوم عبد المؤمن به ميمون بن حمدون رسيد لشكريان خود را جمع كرد و به پيكار با او شتافت .\r\nپيشروان لشكر عبد المؤمن كه بيش از بيست هزار سوار بودند با قشون ميمون بن حمدون روبرو شدند .\r\nمردم بجايه كه آن سپاه انبوه را ديدند بدون اينكه جنگى بكنند سر به فرار نهادند .\r\nدر نتيجه ، پيشروان لشكر عبد المؤمن ، دو روز پيش از رسيدن خود عبد المؤمن ، وارد شهر بجايه شدند .\r\nكليه لشكريان يحيى بن عزيز پراكنده گرديدند و از راه دريا و خشكى گريختند .\r\nيحيى در قلعهء قسنطينة الهواء تحصن گزيد و دو برادرش ، حارث و عبد اللّه ، به صقليه ( سيسيل ) فرار كردند .\r\nعبد المؤمن داخل بجايه شد و بدون جنگ و خونريزى بر كليهء شهرهاى ابن العزيز دست يافت .\r\nبعد وقتى يحيى بن عزيز از قلعهء قسنطينة الهواء [ ( 1 ) 
  ] فرود آمد و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قسنطينة ( به ضم قاف و فتح سين و نون ) : بخشى است در الجزاير كه مركز آن شهر قسنطينه است .\r\nاين شهر 120000 جمعيت دارد . نهر رمال از آن مىگذرد .\r\n( ذيل المنجد ) شهرى است به الجزاير در مشرق بجايه .\r\n( ابن بطوطه ) قسنطينيه شهرى است در افريقا و پيرامون آن را نيز نيزارها و كشتزارها احاطه كرده‌اند و عرب افريقا تا آن حدود به دنبال آب و علف احشام خود روند .\r\nابو عبيد بكرى گويد : از قيروان به مجانة و از آن جا به شهر ينجس و از ينجس به قسنطينيه روند .\r\nبقيهء ذيل در صفحهء بعد\r\n","page_name":" 204 ","page_number":204},
  {"content":"\r\n\r\nپيش عبد المؤمن رفت و از او امان خواست ، به وى امان داد .\r\nاين يحيى بن عزيز همان كسى بود كه وقتى شهرهاى افريقيه از حسن بن على گرفته شد ، اظهار خوشوقتى كرد و شادى خود را آشكار ساخت .\r\nاو هميشه از حسن بن على بد گوئى مىكرد و عيب‌هاى او را به ياد مىآورد .\r\nتصادفا مدتى به طول نينجاميد كه شهرهاى خود او نيز ازو گرفته شد .\r\nحسن بن على ، همانطور كه ياد كرديم در سال 543 ، وقتى دستش از فرمانروائى كوتاه شد به جزائر بنى مزغنان رفت .\r\nاين دو تن ، يعنى يحيى بن عزيز و حسن بن على ، در نزد عبد المؤمن اجتماع كردند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل قسنطينيه شهرى است قديمى و بزرگ و با جمعيت و داراى برج و بارو كه استحكامات آن را در جاى ديگر آن حدود سراغ نتوان داشت .\r\nاين شهر داراى سه نهر بزرگ است كه بدان احاطه دارد و قابل كشتيرانى است .\r\nاين نهرها از منابعى به نام « اشقار » سرچشمه گرفته‌اند و در خندقى عميق و دور فرو ميريزند .\r\nبر روى خندق سه پل بر روى يك ديگر ساخته شده و از روى آن عبور مىكنند و به شهر وارد مىشوند و از آن بالا آب در ته خندق چون ستارهء كوچكى نمايان است .\r\nقلعهء قسنطينيه نيز نام قلعه‌اى است مشهور در كنار شهر قسنطينيه .\r\nاين قلعه داراى ديوارهاى بسيار بلند و مرتفعى است كه پرنده به زور مىتواند خود را به فراز آن برساند - معجم البلدان .\r\n( لغتنامهء دهخدا )\r\n","page_name":" 205 ","page_number":205},
  {"content":"\r\n\r\nعبد المؤمن ، يحيى بن عزيز را به شهرهاى مغرب فرستاد و او را در آن جا مستقر ساخت و مقررى گزافى نيز برايش تعيين كرد .\r\nاما حسن بن على را مورد نوازش قرار داد و او را به مصاحبت خود برگزيد و مقامش را بالا برد .\r\nحسن ملازم عبد المؤمن بود تا وقتى كه عبد المؤمن مهديه را فتح كرد و او را در آن جا گماشت و به والى مهديه فرمان داد كه از رأى او پيروى كند و به سخنان او گوش دهد .\r\nعبد المؤمن ، پس از تصرف بجايه متعرض مال و جان مردم نشد . علتش هم اين بود كه بنى حمدون از او امان خواسته و او هم امان داده بود . لذا به عهد خود وفا كرد .\r\n\r\nدست يافتن عبد المؤمن بر صنهاجه\r\nوقتى عبد المؤمن بجايه را تصرف كرد ، در صنهاجه گروه‌هائى كه شمارهء آنها را جز خداى بزرگ كسى نميداند تجمع نمودند و مردى بنام ابو قصبة را به سردارى خود برگزيدند .\r\nاز كتامه و لواته و ساير قبائل نيز جماعات كثيرى به آنان پيوستند .\r\nآنان تصميم گرفته بودند كه با عبد المؤمن بجنگند .\r\nعبد المؤمن نيز لشكر انبوهى به پيكار با آنان فرستاد به سردارى ابو سعيد كه از عقب مىآمد و اهل خمسين بود .\r\nدو لشكر در دامنهء كوهى واقع در مشرق شهر بجايه با هم روبرو شدند و سرگرم پيكار گرديدند .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nدر اين جنگ ابو قصبه شكست خورد و بيشتر كسانى كه با او بودند كشته شدند و زنان و فرزندانشان اسير گرديدند .\r\nلشكريان عبد المؤمن پس از فراغت از كار صنهاجه به جانب قلعهء بنى حماد رهسپار شدند .\r\nاين از استوارترين و بلندترين دژهاى غير قابل وصول بود كه بر فراز كوهى بلند قرار داشت . و از شدت بلندى ، چشم تقريبا آن را نمىديد .\r\nولى وقتى قسمت باشد و تقدير بخواهد نه سنگر از آن محافظت مىكند و نه قشون .\r\nمردم آن قلعه وقتى لشكريان موحدان را ديدند به قلل كوه‌ها گريختند .\r\nقلعه تسخير شد و از پول و مال آنچه در قلعه بود ضبط گرديد و به نزد عبد المؤمن برده شد كه آنها را ميان سپاهيان خود تقسيم كرد .\r\n\r\nدر گذشت سلطان مسعود و فرمانروائى ملكشاه محمد بن محمود\r\nدر اين سال ، در اول ماه رجب ، سلطان مسعود پسر محمد بن ملكشاه سلجوقى دار فانى را وداع گفت .\r\nدرگذشت او در همدان اتفاق افتاد .\r\nبيمارى او تب حادى بود كه مدت يك هفته به طول انجاميد .\r\nاو در ماه ذى القعدهء سال 502 به دنيا آمده بود .\r\nسلطان مسعود از جهان رفت و با رفتن او سعادت خانوادهء\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nسلجوقى نيز از بين رفت و پس از او ديگر پرچمى كه آماده كرده بود برافراشته نشد و مورد التفات واقع نگرديد .\r\n فما كان قيس هلكه هلك واحد * و لكنه بنيان قوم تهدما \r\n( يعنى مرگ قيس مرگ يك تن نبود و پايهء قومى بود كه منهدم گرديد . )\r\nسلطان مسعود كه خداوند بيامرزدش ، خوش اخلاق بود و با مردم به گشاده روئى و مزاح بسيار سلوك مىكرد .\r\nاز شوخ طبعى او اين كه اتابك عماد الدين زنگى فرمانرواى موصل ، قاضى كمال الدين محمد بن عبد اللّه بن قاسم شهرزورى به رسالت به خدمتش فرستاد .\r\nقاضى كمال الدين به خدمتش رسيد و در اردوگاه پيش او ماند .\r\nبعد ، يك روز را تا مغرب در خيمهء وزير سلطان مسعود گذراند .\r\nنزديك مغرب به خيمهء خود بازگشت .\r\nدر راه بود كه صداى اذان مغرب به گوشش رسيد . لذا مرد فقيهى را در خيمه‌اى ديد و بر او وارد شد و نماز مغرب را با او خواند .\r\nبعد كمال الدين از او پرسيد كه اهل كجاست .\r\nگفت : من قاضى فلان شهر هستم .\r\nكمال الدين گفت : قاضيان سه تن هستند . دو نفرشان به جهنم مىروند كه يكى منم و يكى تو . اما آن قاضى كه به بهشت مىرود كسى است كه درهاى اين ستمگران را نمىشناسد و آنان را نمىبيند .\r\nفرداى آن روز سلطان مسعود كسى را فرستاد و كمال الدين را به خدمت خود احضار كرد .\r\nوقتى كمال الدين به حضور رسيد و چشم سلطان مسعود بر او افتاد ، خنديد و گفت : « قاضيان سه نفرند ؟ » كمال الدين جواب داد : « بله ، اى سرور من . »\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nسلطان مسعود گفت : « به خدا راست گفتى ، چه خوشبخت است كسى كه نه او ما را مىبيند و نه ما او را ! » بعد دستور داد حاجت او را روا كنند و او را در روز معين باز گردانند .\r\nسلطان مسعود پادشاهى جوانمرد و بخشنده بود و به پول و مال مردم چشم طمع نمىدوخت .\r\nميان پادشاهان ، از همه نيك‌نهادتر و از همه نرم‌خوتر بود و با همه به لطف طبع رفتار مىكرد و برخورد او با همه سهل و ساده بود .\r\nاز آنچه درباره حسن معاشرت او گفته‌اند اينكه روزى در يكى از نواحى بغداد مىگذشت و شنيد كه زنى به زنى ديگر مىگويد :\r\n« بيا پادشاه را تماشا كن . »\r\nسلطان مسعود به شنيدن اين حرف ايستاد و به ملازمان خود گفت :\r\n« بايستيم تا اين خانم بيايد و ما را تماشا كند . » [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نظير اين حكايت را دربارهء شاه شجاع ، از ملوك آل مظفر ، آورده‌اند كه چنين است :\r\n« زيبائى شاه شجاع و زن دوستى او ، وى را مورد توجه خانم‌ها قرار داده بود .\r\nمىگويند : روزى شاه شجاع با سواران خود از راهى مىگذشت . ناگهان صداى زنى را شنيد كه از بالاى بام فرياد مىزد : فاطمه ، اگر مىخواهى شاه شجاع را ببينى ، زود به بالاى بام بيا .\r\nشاه شجاع كه اين حرف را شنيد ، عنان باز كشيد و ايستاد .\r\nملازمان علت توقف او را پرسيدند .\r\nجواب داد : مروت نباشد كه تا فاطمه خاتون ما را نديده از اين جا برويم . »\r\n( شاهان شاعر تاليف ابو القاسم حالت ص 169 )\r\n","page_name":" 209 ","page_number":209},
  {"content":"\r\n\r\nفضائل سلطان مسعود بسيار و كارهاى نيك در خور ستايش او بىشمار است .\r\nوليعهد او ، ملكشاه ، پسر برادرش سلطان محمود بود . و وقتى او از دنيا رفت ، امير خاص بك بن بلنكرى خطبه سلطنت را به نام ملكشاه خواند و امور را براى او مرتب ساخت و زمام كارها را به دستش سپرد .\r\nكليه سرداران و سپاهيان نيز به فرمانبردارى او گردن نهادند .\r\nهمين كه خبر در گذشت سلطان مسعود به بغداد رسيد ، مسعود بلال شحنهء بغداد به شهر تكريت گريخت .\r\nخليفهء عباسى ، المقتفى لامر اللّه خانه مسعود بلال را گرفت ، همچنين خانه‌هاى ياران سلطان مسعود را در بغداد ضبط كرد .\r\nتمام دارائى و اموالى را هم كه در خانه‌هاى خود داشتند ضبط كرد . و هر كس هم كه مالى از يكى از آنها نزد خود امانت داشت ، آن را به ديوان خلافت برد .\r\nخليفهء عباسى ، همچنين ، مردان جنگى و سپاهيان را جمع كرد و به تجهيز قشون كوشيد .\r\nضمنا به بيرون ريختن نوشابه‌هاى الكلى از منازل ياران سلطان مسعود اقدام كرد .\r\nدر خانهء مسعود بلال ، شحنهء بغداد ، شراب بسيار بدست آمد كه بيرون ريخته شد و امكان نداشت كه مردم تصور كنند او پس از رفتن به حج و زيارت خانه خدا شراب بنوشد .\r\nخليفهء عباسى مؤيد الوسى شاعر و حيص بيص شاعر را نيز بازداشت كرد . وى بعد حيص بيص را آزاد ساخت و اموالى را كه از او گرفته شده بود به دو باز گرداند .\r\nبعد سلطان ملكشاه سلار كرد را با قشونى به حله فرستاد . او داخل شهر حله گرديد .\r\nمسعود بلال ، شحنهء بغداد ، نيز پيش او رفت و ظاهرا به او روى\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nموافق نشان داد .\r\nوقتى سلار كرد به او اعتماد كرد و دست اتحاد داد ، او را گرفت و در رودخانه غرق كرد .\r\nمسعود بلال پس از نابود ساختن سلار كرد بر حله تسلط يافت و با كمال استبداد فرمان راند .\r\nخليفهء عباسى وقتى اين خبر را شنيد سپاهيانى را براى سركوبى او آماده كرد و همراه وزير عون الدين بن هبيرة به سر وقت او فرستاد .\r\nعون الدين با قشون خود به سوى حله حركت كرد و وقتى به حله نزديك شد مسعود بلال از فرات گذشت و با آنان روبرو شد و به - پيكار پرداخت .\r\nاما در اين جنگ از قشون خليفه شكست خورد . و وقتى خواست مجددا به حله برگردد مردم حله به هوادارى خليفه برخاستند و شعار خليفه را ندا كردند و او را به شهر راه ندادند .\r\nمسعود بلال كه شكست خود و ياران خود را قطعى يافت بار ديگر به تكريت بازگشت .\r\nلشكريان خليفه حله را تصرف كردند .\r\nوزير عون الدين هبيرة پس از اين پيروزى قشونى به كوفه و قشونى به واسط فرستاد و اين دو شهر را نيز تسخير كرد .\r\nبعد ، وقتى لشكريان سلطان ملكشاه به شهر واسط رسيدند ، قشون خليفه از واسط دور شد .\r\nخليفه عباسى كه اين خبر را شنيد ، شخصا قشونى را تجهيز كرد و با اين قشون از بغداد به واسط رفت .\r\nاين بار قشون سلطان ملكشاه در برابر قشون خليفه عقب نشست و واسط را ترك گفت .\r\nدر نتيجه ، خليفه عباسى شهر واسط را به تصرف خويش در آورد و از آن جا رهسپار حله شد و سپس به بغداد برگشت . و در تاريخ نوزدهم ذى القعده وارد بغداد گرديد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمدت غيبت او از بغداد بيست و پنج روز بود .\r\nاز طرف ديگر ، امير خاص بك بن بلنكرى كه خطبهء سلطنت به نام سلطان ملكشاه خوانده بود ، ملكشاه را گرفت و بازداشت كرد .\r\nآنگاه در سال 548 كسى را به نزد برادر او ملك محمد كه در خوزستان ميزيست فرستاد و او را دعوت كرد .\r\nقصد وى از اين دعوت آن بود كه ملك محمد را حاضر كند و او را نيز از ميان بردارد و خود بر مسند بنشيند و خطبهء سلطنت به نام خود بخواند .\r\nملك محمد دعوت او را پذيرفت و به نزد او رفت .\r\nامير خاص بك در اوائل ماه صفر ملك محمد را بر اورنگ پادشاهى نشاند و به نام وى خطبه خواند .\r\nضمنا كمر به خدمت او بست و در خدمتگزارى مبالغه كرد .\r\nهداياى گرانبهاى بسيار نيز تقديم او نمود .\r\nبعد در دومين روزى كه ملك محمد به سلطنت رسيده بود ، امير خاص بك بر او وارد گرديد .\r\nملك محمد ، او و زنگى جاندار ، هر دو را كشت . و سرهاى هر دو را پيش يارانشان انداخت .\r\nكسان اين دو امير وقتى سرهاى آنان را ديدند متفرق شدند بدون اينكه هيچ حادثه‌اى رخ دهد و از اين بابت دو بز شاخ به شاخ شوند . يعنى آب از آب تكان نخورد .\r\nامير ايدغدى تركمانى معروف به شمله هم با امير خاص بك بود و او را از رفتن پيش ملك محمد منع كرد ولى امير خاص بك گوش نداد . در نتيجه ، او به قتل رسيد و شمله نجات يافت و برخى از تجهيزات ملك محمد را غارت كرد و روانه خوزستان شد .\r\nملك محمد نيز پس از كشتن امير خاص بك ، اموال او را كه مقدار بسيار كثيرى بود ضبط كرد .\r\nاو سپس بر مسند سلطنت مستقر شد و قدرت و توانائى يافت .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nجسد امير خاص بك ، كه كشته شده بود ، همچنان بر روى خاك باقى ماند تا سگ‌ها آن را خوردند .\r\nاو يك نوجوان تركمانى بود كه به خدمت سلطان مسعود رسيد و نزد او تقرب يافت و رفته رفته بر ساير اميران او پيشى گرفت .\r\nبه هر صورت ، عاقبت كار او چنين بود .\r\n\r\nجنگ ميان نور الدين محمود و فرنگيان\r\nدر اين سال فرنگيان گرد هم آمدند و از سربازان پياده و سوار سپاهى آماده ساختند و به سر وقت نور الدين محمود فرستادند .\r\nامير نور الدين در آن هنگام در شهرهاى جوسلين بود و فرنگيان با اعزام آن سپاه مىخواستند از تسلط او بر آن شهرها جلوگيرى كنند .\r\nسپاهيان فرنگى موقعى به او رسيدند كه او در دلوك بود .\r\nوقتى بدانجا نزديك شدند نور الدين برگشت و با ايشان روبرو شد .\r\nنزديك دلوك جنگى ميان آنان در گرفت . اين سخت‌ترين نبردى بود كه مردم تا آن زمان ديده بودند .\r\nهر دو دسته پايدارى بسيار نشان دادند .\r\nبعد ، فرنگيان شكست خوردند و از ايشان گروهى كشته و گروه بسيارى نيز اسير شدند .\r\nنور الدين محمود به دلوك بازگشت و آن جا را گرفت و بر امور\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nآن تسلط يافت .\r\nاز جملهء اشعارى كه بدين مناسبت در ستايش امير نور الدين سروده‌اند ، ابيات ذيل است :\r\n اعدت بعصرك هذا الاني * ق فتوح النبى و اعصارها\r\nفواطأت يا حبذا هديها * و اسررت من بدر ابدارها\r\nو كان مهاجرها تابعي * ك و انصار رأيك انصارها\r\nفجددت اسلام سلمانها * و عمر جدك عمارها\r\nو ما يوم انب الا كذا * ك بل طال بالبوع اشبارها\r\nصدمت عزيمتها صدمة * اذابت مع الماء احجارها\r\nو فى تل باشر باشرتهم * بزحف تسور اسوارها\r\nو ان دالكتهم دلوك فقد * شددت فصدقت اخبارها \r\n( يعنى : تو در دورهء خود بدين خوبى و خوشى پيروزيهاى پيغمبر خدا و روزگار او را باز گرداندى .\r\nاى آفرين ، كه با روش‌ها و سيرت‌هاى آن روزگار همآهنگى كردى و از غزوهء بدر ، بدرها بيرون آوردى .\r\nپيروان تو همانند مهاجران و انصار تو نظير انصار آن ايامند .\r\nتو اسلام سلمان را تجديد كردى و اقبال تو عمار ياسر را از نو زنده ساخت .\r\nروز جنگ انب جز اين نبود كه بازوان تواناى تو بر دست‌هاى\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nدشمنان چيرگى يافت .\r\nتو بر قلعهء انب و عزم و ارادهء مدافعان آن چنان صدمه‌اى زدى كه مثل آب سنگ‌هاى قلعه ذوب شد .\r\nدر تل باشر نيز لشكريانى را به پيشروى گماشتى كه از ديوارهاى بلند آن بالا رفتند .\r\nاگر دلوك نيز با سپاهيان تو دست و پنجه نرم كرد ، تو حمله‌اى بردى و كارى كردى كه اخبار تسخير دلوك راست باشد . )\r\n\r\nجنگ ميان سلطان سنجر و غوريان\r\nدر اين سال ميان سلطان سنجر و غوريان جنگى در گرفت .\r\nتازه آغاز روى كار آمدن دولت غوريان بود و نخستين كسى كه از آنان به فرمانروائى رسيد نامش حسين بن حسين پادشاه جبال غور و شهر فيروز كوه بود .\r\nفيروز كوه در نزديكى توابع غزنه قرار داشت .\r\nحسين كه به علاء الدين ملقب بود قدرتى يافت و كارش بالا گرفت و متعرض نواحى اطراف غزنه گرديد .\r\nبعد سپاه انبوهى گرد آورد و به هرات رفت و آن جا را محاصره كرد . لشكريان او در ناب و او به و مارباد از هرات و رود در خراسان دست به غارت و چپاول گذاردند .\r\nعلاء الدين حسين از آن جا رهسپار بلخ گرديد و بلخ را در حلقه محاصره گرفت .\r\nامير قماج با گروهى از تركان غز به پيكار با او شتافت ولى غزها به وى خيانت كردند و از او روى گرداندند و طرفدار\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nعلاء الدين حسين غورى شدند .\r\nبدين جهة نيروى علاء الدين فزونى يافت و بلخ را به تصرف خويش در آورد .\r\nوقتى سلطان سنجر از اين واقعه آگاه شد به سر وقت او رفت تا او را از بلخ دور سازد .\r\nولى علاء الدين در برابر او ايستادگى كرد .\r\nدر نتيجه ، جنگى ميان آنان در گرفت كه به شكست غوريان منحر گرديد . علاء الدين اسير شد و از غوريان گروهى بسيار مخصوصا سربازان پياده به قتل رسيدند .\r\nسلطان سنجر علاء الدين را كه اسير شده بود پيش خود احضار كرد و از او پرسيد :\r\n- « اى حسين ، اگر تو بر من پيروز مىشدى با من چه مىكردى ؟ » علاء الدين حسين زنجير نقره‌اى در آورد و پاسخ داد :\r\n- « ترا بدين زنجير در بند مىكردم و به فيروز كوه مىبردم . »\r\nسلطان سنجر او را خلعت داد و به فيروز كوه باز گرداند .\r\nعلاء الدين حسين مدتى در فيروز كوه ماند . بعد به خيال تصرف غزنه افتاد و به آن شهر هجوم برد .\r\nدر اين وقت بهرامشاه بن ابراهيم بن مسعود بن محمود بن سبكتكين در غزنه فرمانروائى مىكرد .\r\nاو نتوانست در برابر علاء الدين ايستادگى كند و از غزنه به شهر كرمان گريخت كه ميان غزنه و هند قرار دارد .\r\nساكنان اين شهر قومى هستند كه افغان خوانده مىشوند .\r\nاين شهر هم آن ولايت معروف نيست كه كرمان نام دارد .\r\nوقتى بهرامشاه از غزنه رفت علاء الدين غورى آن جا را گرفت و با مردم نيكرفتارى كرد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nآنگاه برادر خود سيف الدين سورى را در آن جا به فرمانروائى گماشت و او را بر تخت نشاند و به نام خود و بعد هم به نام برادرش خطبه خواند .\r\nبعد علاء الدين به شهر غور برگشت .\r\nهنگام مراجعت به غور به برادر خود دستور داد كه به - بزرگان شهر خلعت‌هاى گرانبها و پاداش‌هاى گزاف بدهد .\r\nسيف الدين سورى نيز به دستور برادر خود عمل كرد و آنان را مورد نوازش قرار داد .\r\nهمين كه زمستان فرا رسيد و برف باريد و مردم غزنه فهميدند كه راه غور به غزنه قطع شده با بهرامشاه كه قبلا فرمانرواى غزنه بود مكاتبه كردند و او را پيش خود فرا خواندند .\r\nبهرامشاه نيز با قشون خود رهسپار غزنه گرديد .\r\nوقتى نزديك شهر رسيد اهالى غزنه به سيف الدين سورى حمله بردند و او را بدون جنگ دستگير كردند .\r\nكسانى كه باعث اسارت سيف الدين شدند علويان بودند .\r\nياران سيف الدين وقتى كار را چنان ديدند پا به فرار گذاردند عده‌اى نجات يافتند و عده‌اى گرفتار شدند .\r\nاهالى غزنه صورت سيف الدين سورى را سياه كردند و او را بر روى گاو نشاندند و دور شهر گرداند .\r\nبعد او را به دار آويختند و اشعارى خواندند كه در هجو او ساخته شده بود . حتى زنان آن اشعار را با ساز و آواز مىخواندند .\r\nوقتى اين خبر به برادرش علاء الدين حسين رسيد شعرى ساخت كه معنىاش اين بود : « اگر من غزنه را يكباره از بيخ و بن نكنم حسين بن حسين نيستم . » [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شعرى كه در بالا بدان اشاره شده رباعى ذيل است كه به علاء الدين حسين غورى نسبت داده‌اند :\r\nبقيهء ذيل در صفحهء بعد\r\n","page_name":" 217 ","page_number":217},
  {"content":"\r\n\r\nبعد ، بهرامشاه دار فانى را وداع گفت و پس از او پسرش خسرو شاه به فرمانروائى نشست .\r\nعلاء الدين در سال 550 هجرى قمرى قشونى تجهيز كرد و به جانب شهر غزنه رهسپار گرديد .\r\nوقتى اين خبر به گوش خسرو شاه رسيد از غزنه به لهاوور ( لاهور ) رفت .\r\nعلاء الدين غزنه را به تصرف در آورد و مدت سه روز در آن جا دست به يغما و چپاول گذارد .\r\nعلويانى را هم كه در اسير كردن برادرش دست داشتند گرفت و از فراز كوه‌ها به پائين انداخت .\r\nمحله‌اى را كه برادرش در آن جا به دار آويخته شده بود ويران كرد و زنانى را كه مىگفتند اشعارى در هجو برادرش با ساز و آواز خوانده بودند گرفت و داخل گرمابه‌اى كرد و درش را بست و نگذاشت از آن بيرون آيند تا وقتى كه همه جان سپردند .\r\nعلاء الدين سپس در غزنه ماند و امور آن جا را اصلاح كرد .\r\nآنگاه به فيروزكوه بازگشت و گروه بسيارى از مردم غزنه را با خود برد و بر روى دوش آنان جوال‌هائى از خاك غزنه به فيروز كوه حمل كرد و با آن خاك‌ها قلعه فيروز كوه را ساخت كه تا امروز ( يعنى تا زمان حيات ابن اثير : آغاز قرن هفتم هجرى قمرى ) موجود است .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل\r\n اعضاء ممالك جهان را بدنم * جوينده خصم خويش و لشكرشكنم\r\nگر غزنين را ز بيخ و بن بر نكنم * پس من نه حسين بن حسين حسنم \r\n( مترجم )\r\n","page_name":" 218 ","page_number":218},
  {"content":"\r\n\r\nعلاء الدين ملقب به سلطان المعظم شده بود و به عادت سلاطين سلجوقى چتر بالاى سر حمل مىكرد .\r\nاخبار سلاطين غور ضمن وقايع سال 543 نقل شد . و در بعض قسمت‌هاى تاريخ ايشان اختلاف است . ما همه را شنيده و در كتابهائى كه راجع به ايشان نوشته شده ديده‌ايم بدين جهة دو واقعه را ذكر كرديم .\r\nعلاء الدين حسين مدتى بدان ترتيب ماند و دو پسر برادر خود را نيز به كار گماشت .\r\nدو برادرزاده او غياث الدين و شهاب الدين بودند .\r\n\r\nفرمانروائى غياث الدين و شهاب الدين غورى\r\nوقتى كار علاء الدين حسين قوت گرفت عمال و امرائى را در شهرها به كار گماشت و دو برادرزاده او يعنى غياث الدين ابو الفتح محمد بن سام و شهاب الدين ابو المظفر محمد بن سام ، نيز از آن جمله بودند كه در شهرى از شهرهاى غور به نام سنجه زمام امور را به دست گرفتند .\r\nدر اين وقت غياث الدين به لقب شمس الدين و ديگرى به لقب شهاب الدين ملقب بود .\r\nاين دو برادر وقتى روى كار آمدند به نيكرفتارى و عدل و داد پرداختند و بذل و بخشش كردند . بدين جهة ذكر خيرشان در همه جا پيچيد .\r\nكسى كه در حق آنها حسادت مىورزيد نزد عموى آنها ، علاء الدين حسين ، از آنها سعايت كرد و گفت : « اين دو برادر قصد\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nدارند به تو حمله برند و ترا بكشند و بر قلمرو فرمانروائى تو دست يابند . »\r\nعموى آنها كسى را به نزدشان فرستاد و آنان را پيش خود فرا خواند . برادرزاده‌هاى او نيز كه از بدگمانى عموى خود اطلاع يافته بودند طريق احتياط پيش گرفتند و پيش او نرفتند .\r\nعلاء الدين وقتى امتناع برادرزادگان خود را ديد ، قشونى تجهيز كرد و به سردارى اميرى موسوم به خروش غورى به سر كوبى آنان فرستاد .\r\nدر جنگ با آن دو برادر ، خروش و افرادش شكست خوردند .\r\nخود خروش نيز اسير شد ولى آن دو برادر به او آسيبى نرساندند و او را مورد احسان قرار دادند و به او خلعت بخشيدند .\r\nنسبت به عموى خود نيز عصيان خود را آشكار ساختند و خطبه سلطنت كه به نام او مىخواندند قطع كردند .\r\nعلاء الدين حسين كه كار را بدين منوال ديد شخصا با قشونى متوجه آنان گرديد .\r\nدو برادر براى دست و پنجه نرم كردن با عموى خود نيز آماده شدند و با او روبرو گرديدند و جنگ سختى كردند .\r\nعلاء الدين شكست خورد و اسير شد و لشكريان او گريختند ولى برادرزادگان علاء الدين ميان لشكر شكست خورده جار زدند و به آنان امان دادند .\r\nبعد عموى خود را كه اسير شده بود احضار كردند و بر تخت نشاندند و خود نيز به خدمتش كمر بستند .\r\nعلاء الدين از آن حال به گريه افتاد و گفت : « اين دو بچه كارى كردند كه اگر من بر آنها پيروز شده بودم چنين كارى نمى - كردم . »\r\nو در همان دم قاضى را فراخواند و دختر خود را به غياث - الدين داد و او را وليعهد خود ساخت .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nوضع علاء الدين بدين ترتيب بود تا وقتى كه از دار دنيا رخت بر بست .\r\nپس از درگذشت او غياث الدين جانشين او شد و در غور و غزنه خطبه فرمانروائى به نام خود خواند .\r\nچنين بود تا وقتى كه غزان بر غزنه دست يافتند چون بعد از فوت علاء الدين بر آن شهر چشم طمع دوخته بودند .\r\nغزنه مدت پانزده سال در دست تركان غز باقى ماند و در اين مدت بر اهالى غزنه عذاب بسيار روا داشتند .\r\nغزان عادتا هر جا را كه مىگرفتند با مردمش به ظلم و جور رفتار مىكردند در صورتى كه اگر با رعايا به عدل و احسان مىپرداختند ، فرمانروائى آنان ادامه مىيافت .\r\nدر اين مدت ، يعنى مدت پانزده سال ، غزان به همين منوال در غزنه تسلط داشتند و غياث الدين نيز مشغول تقويت كار خود بود و با مردم نيكرفتارى مىكرد . مردم نيز به او مىگرائيدند و دورش جمع مىشدند .\r\n\r\nتسلط غياث الدين بر غزنه و شهرهاى مجاور آن\r\nغياث الدين وقتى كارش قوت يافت سپاه انبوهى را آماده ساخت و به سردارى برادرش شهاب الدين به غزنه فرستاد .\r\nدر اين قشون دسته‌هاى مختلف غورى و خلج و خراسانى وجود داشتند .\r\nشهاب الدين با سربازان خود به غزنه رفت . غزان با او روبرو شدند و به پيكار پرداختند .\r\nغوريان شكست خوردند و گريختند ولى شهاب الدين ايستادگى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nكرد و پايدارى نشان داد .\r\nغزان به دنبال فراريان تاختند .\r\nدر اين وقت شهاب الدين با آن عده از سپاهيان كه همانند خود او پايدارى كرده بودند به سوى علمدار لشكر غز برگشتند و به دو حمله بردند و او را كشتند و علم او را گرفتند و آن را به همان حال نگه داشتند .\r\nغزانى كه به تعقيب فراريان رفته بودند وقتى بازگشتند چون از تدبير شهاب الدين خبر نداشتند به سوى پرچم خود رفتند . و هر بار كه دسته‌اى از غزان به طرف پرچم مىآمدند شهاب الدين آنان را به قتل مىرساند .\r\nبدين ترتيب اكثر غزان كشته شدند .\r\nشهاب الدين داخل غزنه گرديد و شهر را تحويل گرفت و با مردم به نيكوكارى و عدل و داد رفتار كرد .\r\nبعد ، از غزنه به كرمان ( به فتح كاف ) و شنوران رفت و اين دو شهر را گرفت .\r\nسپس به سوى رودخانه سند پيش رفت و به عبور از رود و رفتن به هند اقدام كرد . و به فكر تصرف لاهور افتاد .\r\nدر آن زمان خسرو شاه بن بهرامشاه كه ذكر احوال پدرش گذشت در لاهور بود . و وقتى خبر حركت شهاب الدين را شنيد با قشون خود عازم رودخانه سند گرديد و نگذاشت كه شهاب الدين از رود بگذرد .\r\nبنابر اين شهاب الدين از آنجا برگشت و به پيشاور رفت و آنجا و آنچه از جبال هند وابسته بدان بود ، همچنين توابع افغان همه را به تصرف در آورد . و الله اعلم .\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\nدست يافتن شهاب الدين بر لاهور\r\nوقتى شهاب الدين بر جبال هند استيلا يافت . كارش بالا گرفت و روحيه‌اش قوى گرديد و هيبت او در دل‌هاى مردم زياد شد .\r\nولى همه به علت نيكرفتارى او را دوست داشتند .\r\nوقتى زمستان سپرى شد و بهار سال 579 هجرى قمرى فرا رسيد . شهاب الدين با سپاهى گران رهسپار لاهور گرديد .\r\nگروه بسيارى از مردم خراسان و غور و ساير نواحى را نيز آمادهء پيكار ساخت و همراه خود برد .\r\nپس از عبور از رود سند به لاهور رسيد و آن جا را محاصره كرد و براى خسرو شاه فرمانرواى لاهور و اهالى آن سرزمين پيغام فرستاد و تهديدشان كرد كه اگر در برابر قشون وى پايدارى كنند زيان خواهند ديد .\r\nهمچنين ، به آنان اطلاع داد كه تا آن شهر را تسخير نكند از آن جا نخواهد رفت .\r\nبه خسرو شاه نيز قول داد كه جان و مال و خانواده‌اش در امان خواهند بود و از اقطاع آنچه بخواهد در اختيارش خواهد گذارد .\r\nدختر خود را هم به پسر او ، يعنى پسر خسرو شاه ، خواهد داد كه او در مقابل با تسليم شهر موافقت كند و به نام برادر وى خطبه سلطنت بخواند .\r\nولى خسرو شاه اين پيشنهادها را نپذيرفت و به او جواب مساعد نداد .\r\nشهاب الدين نيز به محاصرهء لاهور ادامه داد و عرصه را بر اهالى شهر تنگ ساخت .\r\nاهالى لاهور و لشكريان خسرو شاه وقتى كار را سخت ديدند ارادهء آنان در يارى فرمانرواى خود سست گرديد و از كمك به او\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nدست شستند .\r\nخسرو شاه كه وضع را بدين منوال ديد قاضى و خطيب شهر را به خدمت شهاب الدين فرستاد و از او امان خواست .\r\nشهاب الدين او را به قيد سوگند امان داد .\r\nلذا خسرو شاه از شهر بيرون شد و به استقبال او رفت . و غوريان داخل شهر گرديدند .\r\nخسرو شاه بدين ترتيب مدت دو ماه نزد شهاب الدين با اكرام و احترام مىزيست تا وقتى كه رسولى از جانب غياث الدين به خدمت شهاب الدين رسيد و به او دستور داد كه خسرو شاه را به نزد وى بفرستد .\r\n\r\nانقراض دولت سبكتكين\r\nوقتى غياث الدين رسولى را پيش برادر خود شهاب الدين گسيل داشت و از او خواست كه خسرو شاه را نزد وى بفرستد ، شهاب الدين به خسرو شاه امر كرد كه خود را براى رفتن به حضور غياث الدين آماده سازد .\r\nخسرو شاه گفت : « من برادر تو را نمىشناسم . من فقط با تو گفت و گو كرده و با تو پيمان بسته‌ام . »\r\nولى شهاب الدين او را نوازش كرد و دلگرم ساخت و او و پسرش را آماده حركت نمود و روانه كرد .\r\nقشونى نيز همراه آن دو فرستاد كه حفظشان كنند .\r\nآن دو با اكراه پاى در راه نهادند .\r\nوقتى به پيشاور رسيدند ، اهالى از شهر بيرون آمدند و با چشم گريان دربارهء آنان دعا كردند .\r\nولى كسانى كه موكل و مستحفظ آن دو بودند به مردم پرخاش\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nكردند و خشونت نشان دادند و گفتند : « سلطانى به ديدار سلطان ديگرى مىرود . براى چه گريه مىكنيد ؟ » و مردم را زدند و به داخل شهر برگرداندند .\r\nپسر خطيب شهر نيز از شهر بيرون آمد و پيش خسرو شاه رفت و از طرف پدر خود با او دلسوزى و غمگسارى كرد .\r\nاو بعدا ملاقات با خسرو شاه را اينطور شرح داد :\r\n« وقتى بر او وارد شدم ، او را از رسالتى كه پدرم بر عهده‌ام گذاشته بود آگاه كردم و گفتم : پدرم ديگر از وعظ و خطابه كناره گرفته و جز به خدمت شما به خدمت كس ديگر احتياج ندارد .\r\nگفت : سلام مرا به او برسان .\r\nو فرجيه [ ( 1 ) 
  ] پشمين و جانمازى كه صوفيان بافته بودند به من داد و گفت : اين را پدر او به پدر من يادگار داده است . آن را به پدرت بده و به او بگو : با گردش روزگار بساز .\r\nو با زبانى شيوا اين شعر را خواند :\r\n و ليس كعهد الدار يا ام مالك * و لكن احاطت بالرقاب السلاسل \r\n( يعنى : اى ام مالك ، عهد و پيمان دنيا جز اين نيست كه به گردن‌ها زنجير مىاندازد . )\r\n\r\n\r\n\r\n\r\n","description":"","footnote":"\r\n[ ( 1 ) 
  ] - فرجيه : نوعى جامه پشمين فراخ با آستين‌هاى گشادهء بسيار دراز كه از سر انگشتان در ميگذشته و منتهى اليه ، يعنى دهانهء آستين‌ها بسته بوده است .\r\nفرجى ( به فتح فاء و راء ) نيز نوعى از قباى بى بند گشاد است و در پيش آن بعضى تكمه افزايند و بيش‌تر بر فراز جامه پوشند - آنندراج ( از لغتنامهء دهخدا )\r\n","page_name":" 225 ","page_number":225},
  {"content":"\r\n\r\nمن از خدمت خسرو شاه پيش پدرم برگشتم و او را از آن احوال آگاه ساختم .\r\nپدرم به گريه افتاد و گفت : اين مرد يقين كرده است كه به هلاك خواهد رسيد . »\r\nخسرو شاه و پسرش از پيشاور دور شدند و رفتند .\r\nوقتى به شهر غور رسيدند غياث الدين آنان را نپذيرفت و به آنان روى نشان نداد . بلكه دستور داد آن دو را به يكى از دژها بفرستند .\r\nاين آخرين زمان زندگى ايشان بود .\r\nخسرو شاه آخرين پادشاه از ملوك آل سبكتكين است .\r\nآغاز روى كار آمدن اين سلسله سال 366 هجرى قمرى و مدت فرمانروائى آنان نزديك به دويست و سيزده سال بود .\r\nملوك اين سلسله از لحاظ نيك رفتارى بهترين پادشاهان بودند مخصوصا جد او ، سلطان محمود كه آثار جهاد او معروف و كارهائى كه براى آخرت كرده مشهور است .\r\n لو كان يقعد فوق الشمس من كرم * قوم باولهم او مجد هم قعدوا \r\n( يعنى اگر مىشد كه قومى از جهة جوانمردى و بخشندگى بالاى خورشيد بنشينند آنان با پيشقدمى يا بزرگوارى خود در آنجا مىنشستند ) پاك و منزه خداوندى است كه فرمانروائى او زوال نمىيابد و گردش روزگار او را تغيير نمىدهد .\r\nاى اف بر اين جهان پست باد كه چگونه چنين رفتارى با فرزندان خود مىكند .\r\nاز خداوند بزرگ مىخواهيم كه پرده را از پيش دل ما به يكسو زند و قلوب ما را بيدار سازد تا دنيا را به چشم حقيقت بنگريم . تا\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبه سوى خداوند رويم و جز او به چيز ديگرى سرگرم نشويم . اوست كه به انجام هر كارى تواناست .\r\nهمچنانكه ما گفتيم ، يكى از فضلاء خراسان آورده است كه خسرو شاه آخرين پادشاه سلسلهء آل سبكتكين بود . يكى ديگر نوشته است كه او در كشور خود از جهان رفت و پس از او پسرش ملكشاه به فرمانروائى رسيد .\r\nاين موضوع را ضمن وقايع سال 559 ذكر خواهيم كرد .\r\nبطور كلى راجع به آغاز روى كار آمدن غوريان به نظر من اختلاف وجود دارد و چنانچه حقيقت معلوم گردد انشاء اللّه تعالى آن را اصلاح خواهم كرد .\r\n\r\nخطبهء سلطنت به نام غياث الدين\r\nوقتى فرمانروائى غوريان در لاهور استقرار يافت و مملكتشان توسعه پيدا كرد و عساكر و اموالشان زياد شد غياث الدين به برادر خود شهاب الدين نوشت كه به نام وى خطبهء سلطنت بخواند و او را به القاب سلاطين ملقب سازد .\r\nلقب او شمس الدين بود . بعد ملقب به غياث الدين و الدنيا معين - الاسلام ، قسيم امير المؤمنين گرديد .\r\nبه برادر خود نيز لقب « معز الدين » داد .\r\nشهاب الدين بدين دستور عمل كرد و خطبهء سلطنت به نام غياث الدين خواند .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nدست يافتن غياث الدين بر هرات و ساير شهرهاى خراسان\r\nوقتى شهاب الدين از اصلاح كار لاهور و ترتيب امور آن فراغت يافت پيش برادر خود ، غياث الدين ، رفت .\r\nاين دو برابر وقتى به هم رسيدند رأيشان بر اين قرار گرفت كه به خراسان بروند و شهر هرات را محاصره كنند .\r\nلذا با سپاهى انبوه به سوى هرات حركت كردند . در هرات جماعتى از تركان سنجرى بودند .\r\nدو برادر با لشكريان خود نزديك شهر فرود آمدند و آن جا را محاصره كردند و كار را بر مردم شهر سخت گرفتند تا اينكه بالاخره از پافشارى دست برداشتند و تسليم شدند و كسانى را پيش آنها فرستادند و امان خواستند .\r\nآن دو نيز درخواست مردم شهر را پذيرفتند و به آنان امان دادند و شهر را تحويل گرفتند .\r\nآنگاه از اميران سنجرى هر كه در شهر بود بيرون كردند .\r\nغياث الدين ، امير خرنك غورى را به نيابت از طرف خود در هرات گماشت و با برادر خود به فوشنج ( پوشنك ) [ ( 1 ) 
  ] رفت و آن شهر را\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بوشنج يا فوشنج ( به فتح شين ) ، صورت فارسى آن احتمالا پوشنگ ، شهر قديم ايران در جنوب هريرود ، به فاصله ده فرسنگى غرب جنوب غربى شهر هرات ( در هريرود ) است .\r\nاين شهر پيش از اسلام وجود داشته و ، به نقل روايات ، سازنده آن بقيهء ذيل در صفحهء بعد\r\n","page_name":" 228 ","page_number":228},
  {"content":"\r\n\r\nمتصرف شد .\r\nدو برادر بعد به شهرهاى بادغيس و كالين و بيوار رفتند و اينها را نيز تسخير كردند .\r\nغياث الدين تمام اين شهرها را تحويل گرفت و با اهالى آنها به نيكى و خوشى رفتار كرد .\r\nسپس غياث الدين به فيروز كوه و شهاب الدين به غزنه برگشت .\r\nجا داشت كه هر يك از وقايع غوريان در سال مخصوص به خود ذكر مىشد ولى ما همه را يك جا جمع كرديم كه به دنبال هم آمده باشند . و قسمت‌هائى هم كه تاريخش شناخته نشده به حال خود مانده باشد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل پشنگ ( پسر يا پدر افراسياب ) يا شاپور اول ساسانى بوده است .\r\nفوشنج در حدود سال 29 هجرى قمرى به تصرف مسلمانان در آمد .\r\nو در سال 41 و همچنين در سال 160 هجرى بر اعراب شوريد .\r\nبين سالهاى 92 - 94 در دست خوارج بود .\r\nدر دوره طاهريان ، كه مؤسس آن از مردم همين شهر بود ، آرامشى پيدا كرد . پس از آن ضميمه سيستان شد .\r\nسپس در سال 392 هجرى قمرى به تصرف غزنويان در آمد .\r\nدر سراسر قرون وسطى عنوان قلعه مستحكمى داشت و چون محل تقاطع راه‌هاى نيشابور به هرات و هرات به كوهستان بود ، رونق تجارتى يافت .\r\nاين شهر پس از فتوحات مغول به دست آل كرت افتاد . سرانجام در سال 782 هجرى قمرى بدست امير تيمور ويران گرديد .\r\nدگر بار بنا شد . ولى احتمالا به سبب هجوم‌هاى ازبك و تركمن‌ها از بين رفت .\r\nبقولى شهر غوريان كنونى در محل آن بنا شده است .\r\n( دائرة المعارف فارسى )\r\n","page_name":" 229 ","page_number":229},
  {"content":"\r\n\r\n\r\nدست يافتن شهاب الدين بر شهر آجره از شهرهاى هند\r\nشهاب الدين وقتى از خراسان به غزنه بازگشت مدتى را به استراحت گذراند و قشون خود را نيز استراحت داد .\r\nبعد رهسپار هند گرديد و شهر آجره را محاصره كرد . در اين شهر يكى از ملوك هند فرمانروا بود .\r\nاو وقتى به زور و قدرت نتوانست بر آن شهر غلبه كند به حيله و تدبير متوسل گرديد .\r\nفرمانرواى هندى آن شهر زنى داشت كه بر كارهاى وى مسلط بود و اعمال نفوذ مىكرد . شهاب الدين به او نامه‌اى نگاشت كه چنانچه وسائل تصرف شهر را فراهم آورد با وى ازدواج خواهد كرد .\r\nزن جواب داد كه او براى ازدواج با وى مناسب نيست ولى دختر زيبائى دارد كه با وى زناشوئى خواهد كرد .\r\nشهاب الدين نيز پيغام داد كه به اين ازدواج حاضر است .\r\nدر نتيجهء اين توطئه و قول و قرار زن شوهر خود را زهر داد و مسموم ساخت و كشت و شهر را تسليم شهاب الدين كرد .\r\nشهاب الدين پس از تصرف شهر دستور داد كه دختر را مسلمان كنند و به عقد وى در آوردند . آنگاه او را به غزنه فرستاد و برايش مقررى فراوان قرار داد .\r\nمعلمى را نيز مأمور ساخت كه به او قرآن تعليم دهد .\r\nاما خود به علت گرفتاريهاى زياد ، ازو غافل ماند . تا اينكه\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمادر آن دختر مرد . و پس از ده سال ديگر ، خود دختر نيز وفات يافت ، در حالى كه شوهرش شهاب الدين نه او را ديده و نه با او نزديكى كرده بود .\r\nپس از درگذشت دختر ، شهاب الدين برايش آرامگاهى ساخت و او را در آن جا دفن كرد .\r\nمردم غزنه قبر او را زيارت مىكنند .\r\nشهاب الدين سپس به هند برگشت . اين بار ديگر سختىهاى آن سرزمين بر او سهل شد . و گشودن بسيارى از شهرهاى آن و تسلط بر فرمانروايان آن شهرها برايش آسان گشت . و از طرف ملوك هند بهرهء بيكران و اموال فراوان به دو رسيد . به حدى كه پيش ازو به هيچيك از ملوك مسلمان نرسيده بود .\r\n\r\nپيروزى هندوستان بر مسلمانان\r\nوقتى گزند و كشت و كشتار شهاب الدين در شهرهاى هندوستان شدت يافت و چيرگى و تسلط او بر مردم آن سرزمين زياد شد ملوك هند جمع شدند و با يك ديگر به مشورت پرداختند و بعضى ، بعضى ديگر را درباره كوتاهىهائى كه كرده بودند سرزنش نمودند .\r\nسرانجام با هم متفق الرأى شدند كه براى پيكار با شهاب الدين به يك ديگر دست اتحاد و يارى دهند .\r\nبنابر اين به گردآورى و تجهيز لشكريان خود پرداختند .\r\nهنديان از هر گوشه ، با تحمل هر گونه دشوارى و ناهموارى به\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآنان روى آوردند و با هر نوع سلاحى كه داشتند به جنگ آمدند .\r\nحاكم بر كليه اين ملوك كه گرد هم آمده بودند ، زنى بود كه از بزرگترين و فرمانروايان ايشان شمرده مىشد .\r\nشهاب الدين وقتى خبر اجتماع ملوك هند و حركت آنان را شنيد خود نيز براى روبرو شدن با آنان پيش قدم گرديد و از غوريان و خلج‌ها و خراسانيان لشكرى گران آراست و آماده نبرد ساخت .\r\nدو لشكر متخاصم با هم روبرو گرديدند و به پيكار پرداختند .\r\nهنوز مدت زيادى از شروع جنگ نگذشته بود كه مسلمانان شكست خوردند و هنديان آنان را تاراندند و كشتند و اسير كردند و به آنان ضرب شستى نشان دادند .\r\nشهاب الدين در ميدان جنگ ضربتى خورد كه دست چپش از كار افتاد . ضربت ديگرى نيز به سرش فرود آمد كه او را بر زمين انداخت .\r\nتاريكى شب ميان دو سپاه پرده كشيد .\r\nشهاب الدين حس كرد كه غلامان ترك او در تاريكى شب گريه مىكنند و او را ميان كشته‌شدگان مىجويند .\r\nهنديان تازه از ميدان جنگ برگشته بودند .\r\nشهاب الدين با هر كوششى كه بود با غلامان خود صحبت كرد و توانست به آنان بفهماند كه هنوز زنده است .\r\nغلامان او خود را به سرعت به او رساندند و او را روى سر پيادگان به نوبت حمل كردند و بدين ترتيب تا سپيده صبح وى را به شهر آجره رساندند .\r\nوقتى خبر سلامت او در ميان مردم شايع شد از اطراف شهرها پيش وى آمدند و به وى تهنيت گفتند .\r\nشهاب الدين پس از اينكه از بستر برخاست نخستين كارى كه\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nكرد اين بود كه اميران غورى را كه گريخته و او را به چنگ دشمن انداخته بودند فرا خواند .\r\nآنگاه جوال اسب‌هاى آنان را پر از جو كرد و سوگند ياد كرد كه اگر آن جوها را نخورند گردنشان را خواهد زد .\r\nآنان نيز از روى ناچارى جوها را خوردند .\r\nوقتى خبر اين واقعه به غياث الدين رسيد ، به برادر خود ، شهاب الدين ، نامه‌اى نگاشت و او را به خاطر شتابزدگى و اقدام عجولانه‌اش سرزنش كرد . و سپاهى انبوه براى كمك به وى گسيل داشت .\r\n\r\nپيروزى مسلمانان بر هند\r\nوقتى شهاب الدين سالم ماند و به شهر آجره برگشت و از طرف برادرش غياث الدين كمك برايش رسيد ، هنديان نيز بازگشتند و اسلحه خود را تجديد كردند و به تعداد جمعيت خود افزودند و در عوض كسانى كه از ايشان كشته شده بودند ، كسان ديگرى را گماشتند .\r\nآنگاه ملكه آنان با اين سپاه كه از شدت بسيارى فضا را تنگ مىكرد براى جنگ با شهاب الدين به حركت در آمد .\r\nشهاب الدين براى آنكه اين زن را فريب دهد نامه‌اى به وى نگاشت و وعده داد كه چنانچه دست از جنگ بردارد و تسليم شود با وى ازدواج خواهد كرد .\r\nولى ملكه هندوان اين پيشنهاد را نپذيرفت و پاسخ داد : يا جنگ كن ، يا شهرهايى كه در سرزمين هند تصرف كرده‌اى پس بده\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nو به غزنه برگرد . »\r\nشهاب الدين جواب داد كه به غزنه باز خواهد گشت ولى قبلا از برادر خود غياث الدين اجازه خواهد گرفت .\r\nمنظور او از اين جواب نوعى نيرنگ و فريب بود .\r\nميان دو لشكر رودخانه وجود داشت و هندوان راه گذرگاه آب را نگهبانى مىكردند به شدتى كه مسلمانان نمىتوانستند از آب بگذرند . و منتظر بودند كه به خيال خودشان ببينند پاسخ غياث الدين از چه قرار خواهد بود .\r\nدر چنين حالى بسر مىبردند كه ناگهان مردى هندى به خدمت شهاب الدين رسيد و به او اطلاع داد كه گذرگاهى را مىشناسد كه به قشون هنديان نزديك است . و درخواست كرد كه قشونى همراه وى فرستاده شود تا از آن گذرگاه عبورشان دهد كه خود را به هنديان برسانند و بر آنان حمله كنند و آنان را غافلگير سازند .\r\nشهاب الدين ترسيد از اينكه مكر و حيله‌اى در كار باشد . لذا چند نفر ضامن از اهالى آجره و مولتان بر او گماشت . و لشكرى انبوه همراه او گسيل داشت .\r\nفرماندهى اين لشكر را نيز به امير حسين بن خرميل غورى سپرد امير حسين كسى بود كه بعد به فرمانروائى هرات رسيد . او از لحاظ دليرى و زيركى و خردمندى مقامى مشهور داشت .\r\nاين قشون همراه آن هندى حركت كردند و از رود گذشتند .\r\nهنديان موقعى خبردار شدند كه مسلمانان با آنان در آميخته و شمشير بر رويشان كشيده بودند .\r\nاز طرف ديگر هنوز موكلين هندى به نگهبانى گذرگاه آب مشغول بودند كه شهاب الدين و باقى قشون او نيز از رود گذشتند و هنديان را از همه طرف احاطه كردند و شعار اسلام را ندا در دادند و\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nدست به كشتار هندوان گذاشتند و بسيارى از ايشان را به قتل رساندند .\r\nاز هنود ، جز كسانى كه مسلمانان نتوانستند آنان را بكشند يا اسير كنند ، بقيه به هلاك رسيدند .\r\nملكه آنان نيز كشته شد .\r\nپس از اين پيكار شهاب الدين بر شهرهاى هندوستان تسلط بسيار يافت و آن نواحى را از فساد هندوان ايمن ساخت .\r\nهندوان پرداخت مبالغى پول را تعهد كردند و - گروگان‌هائى را تسليم شهاب الدين نمودند و با او صلح كردند .\r\nشهاب الدين ، شهر دهلى را به مملوك خود قطب الدين ايبك واگذار كرد .\r\nدهلى مركز شهرهايى بود كه شهاب الدين در هندوستان فتح كرده بود .\r\nاو بعد قشونى از افراد خلج [ ( 1 ) 
  ] همراه امير محمد بن\r\n\r\n\r\n\r\n\r\n","description":"","footnote":"\r\n[ ( 1 ) 
  ] - خلج ( به فتح خا و لام ) : ( اصلا شايد قلچ ) ، نام يكى از قبائل ترك است .\r\nخلج‌ها در قرن چهارم هجرى قمرى در قسمت جنوبى افغانستان كنونى ، بين سيستان و هند ، مىزيستند .\r\nخلج‌ها ظاهرا هيچگاه واحد سياسى مستقلى نبوده‌اند ، بلكه هر جا ذكر آنها رفته است به عنوان سرباز مزدور يا مستحفظين فرمانروايان خارجى بوده است .\r\nسركردگان آنها گاه سلسله‌هاى مستقلى تشكيل داده‌اند كه معروف‌ترين آنها سلسله خلجى هند است .\r\nبموجب بعضى اقوال غلجائىهاى افغانى زبان بعضى از نواحى جنوب بقيهء ذيل در صفحهء بعد\r\n","page_name":" 235 ","page_number":235},
  {"content":"\r\n\r\nبختيار به ساير نواحى هندوستان فرستاد .\r\nآنان از شهرهاى هند مواضعى را تصرف كردند كه هيچ مسلمانى قبلا بدان نقاط نرسيده بود .\r\nبدين نحو پيش رفتند تا از جهة مشرق به حدود چين نزديك شدند .\r\nدوستى دارم كه از بازرگانان است . او دو جنگ را براى من تعريف كرد شبيه دو جنگى كه در اين جا شرح داده شد . فقط بين آنها اختلافات هست .\r\nبدين جهة ما آن دو حادثه را نيز ضمن وقايع سال 588 هجرى ذكر كرده‌ايم .\r\n\r\nپاره‌اى ديگر از رويدادهاى سال\r\nدر اين سال يعقوب كاتب در بغداد در گذشت . او در مدرسه نظاميه سكونت داشت .\r\nپس از مرگ وى متولى اموال موروثى در آن جا حضور يافت و در حجره‌اى را كه محل سكونت وى بود مهر و موم كرد .\r\nفقها كه چنين ديدند شورش كردند و متولى را كتك زدند و ما ترك يعقوب كاتب را گرفتند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل و جنوب شرقى افغانستان كنونى اعقاب افغانى شده خلج‌ها هستند .\r\nدر ايران بنا بر مشهور خلج‌ها نخست به عراق عجم مهاجرت كردند . و خلجستان در آن جا از آنان نام گرفته است .\r\nقشقائىها را نيز غالبا از اعقاب خلج‌ها مىشمارند .\r\n( دائرة المعارف فارسى )\r\n","page_name":" 236 ","page_number":236},
  {"content":"\r\n\r\nعادت داشتند كه هر وقت در آن مدرسه كسى كه مىمرد كه وارثى نداشت براى تصاحب ما يملك او چنين جنجالى بر پا مىكردند .\r\nحاجب در گاه در اين حادثه دو تن از فقها را مجرم شناخت و دستگير كرد و مجازات نمود و به زندان انداخت .\r\nفقيهان مدرسه را بستند و كرسى واعظان را در كوچه انداختند و شب را بر بام مدرسه رفتند و استغاثه كردند و رسوم ادب را كنار گذاشتند .\r\nدر آن وقت مدرس ايشان شيخ ابو النجيب بود كه خود را در پاى عمارت التاج ، اقامتگاه خليفه ، افكند و پوزش طلبيد .\r\nخليفه نيز او را عفو كرد .\r\nدر اين سال امير حسام الدين تمرتاش صاحب ماردين و ميافارقين ، دار فانى را بدرود گفت .\r\nمدت فرمانروائى او سى سال و اندى بود . پس از او پسرش نجم الدين البى زمام امور فرمانروائى را بدست گرفت .\r\nدر اين سال ابو الفضل محمد بن عمر بن يوسف ارموى شافعى محدث از جهان رخت بر بست .\r\nاو در سال 459 به دنيا آمده بود .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nدر اين سال ، در ماه شوال ، ابو الاسعد عبد الرحمن قشيرى ، از دنيا رفت .\r\nاو شيخى از شيوخ خراسان بود .\r\nدر اين سال خروسى در بغداد تخم گذاشت . يك باز نر هم دو تخم گذاشت . يك شتر مرغ ماده نيز كه جفت نر نداشت بيضه‌اى نهاد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\n548 وقايع سال پانصد و چهل و هشتم هجرى قمرى\r\n\r\nشكست خوردن سلطان سنجر از غزان و غارتگرى غزان و ساير اعمال ايشان در خراسان\r\nدر اين سال ، در ماه محرم ، سلطان سنجر سلجوقى از تركان غز شكست خورد .\r\nغزان طائفه‌اى از تركان مسلمان بودند كه در ما وراء النهر اقامت داشتند .\r\nوقتى شهر خطا به تصرف در آمد ، ايشان را ، چنان كه پيش از اين ياد كرديم ، از آن جا بيرون راندند .\r\nغزان نيز كه توده‌اى انبوه بودند به خراسان روى آوردند و\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nدر نواحى بلخ به گله دارى و دامپرورى پرداختند .\r\nاين طائفه اميرانى داشتند كه اسم يكى از آنان دينار و نام ديگرى بختيار بود ، يكى طوطى و ديگرى ارسلان نام داشت ، يكى به جغر و ديگرى به محمود موسوم بود .\r\nامير قماج كه بلخ را به اقطاع در اختيار داشت خواست آنان را از اين شهر دور كند ولى آنان به او اموال و هدايائى پيشكش كردند ، در نتيجه ، او از سرشان دست برداشت و برگشت .\r\nاز آن پس غزان در آن جا به وضعى پسنديده اقامت كردند به كسى آزار نمىرساندند ، نماز مىگزاردند و زكات مىپرداختند .\r\nبعد وقتى امير قماج به سوى آنان بازگشت و امر كرد كه از شهر او بروند ، از اين فرمان امتناع كردند و در برابر او با يك ديگر متحد شدند . دسته‌اى به دسته ديگر پيوست طوائف ديگرى از تركان نيز با آنان ملحق گرديدند .\r\nامير قماج كه چنين ديد با ده هزار سوار به سر وقت ايشان شتافت .\r\nاميران غز پيش او رفتند و ازو درخواست كردند كه از تقصيرشان بگذرد و ايشان را در چراگاه‌هائى كه هستند به حال خود بگذارد .\r\nضمنا حاضر شدند كه از هر خانه‌اى دويست درهم نقره به او بپردازند .\r\nولى امير قماج نپذيرفت و سخت گرفت و جدا از آنان خواست كه از سرزمين او بيرون بروند .\r\nآن اميران نيز ازو برگشتند و كسان خود را گرد آوردند و با امير قماج به پيكار پرداختند .\r\nدر اين جنگ قماج شكست خورد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nغزان اموال او و دارائى قشون او را به غارت بردند و ميان نظاميان و مردم غير نظامى كشتار بسيار كردند . زنان و كودكان را اسير ساختند و به بردگى انداختند و هر كار ناشايسته‌اى را انجام دادند . فقيهان را به قتل رساندند و مدارس را ويران كردند .\r\nشكستى كه امير قماج از غزان خورد بدانجا منتهى شد كه او به مرو رفت و جريان واقعه را به سلطان سنجر كه در مرو بود اطلاع داد .\r\nسنجر به آنان نامه‌اى تهديد آميز نگاشت و فرمان داد كه آن سرزمين را ترك گويند .\r\nولى آنان عذر خواستند و پرداخت مبلغ گزافى را وعده دادند تا سنجر از آنان بگذرد و بگذارد كه در چراگاه‌هاى خود باقى بمانند .\r\nسلطان سنجر به اين درخواست پاسخ مساعد نداد و پيشنهادشان را قبول نكرد .\r\nسنجر متعاقب اين امر لشكريان خود را از اطراف شهرها گرد آورد و بيش از يكصد هزار سوار جمع كرد و به سركوبى ايشان شتافت .\r\nميان آنان جنگى سخت در گرفت و سرانجام لشكريان سنجر شكست خوردند و گريختند .\r\nخود او نيز گريخت .\r\nغزان سر در پى ايشان نهادند و بر هر كه دست يافتند گرفتند و كشتند و اسير كردند . به نحوى كه از كشته‌ها پشته‌ها ساخته شد .\r\nدر اين جنگ علاء الدين قماج به قتل رسيد . سلطان سنجر و جمعى از اميران او نيز اسير شدند .\r\nغزان كليه اميران را گردن زدند .\r\nاما سلطان سنجر ، غزان جمع شدند و در برابر او زمين را بوسيدند و گفتند : « ما بندگان تو هستيم و از اطاعت تو خارج نمى -\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nشويم . ما ميدانستيم كه تو نمىخواستى با ما بجنگى ولى تو را به اين كار وادار كردند . بدين جهة تو باز هم پادشاه ما هستى و ما بندگان توايم . »\r\nبدين ترتيب دو ماه يا سه ماه گذشت .\r\nغزان همراه سلطان سنجر وارد مرو شدند كه در آن زمان كرسىنشين سرزمين خراسان بود .\r\nامير بختيار سر دسته غزان از سلطان سنجر خواست كه مرو را به اقطاع به دو واگذار كند .\r\nسنجر جواب داد : مرو دار الملك است . پايتخت است و واگذارى اين شهر به كسى مجاز نيست .\r\nغزان از اين حرف به خنده افتادند و امير بختيار براى او شيشكى بست .\r\nسنجر وقتى چنين ديد از تخت فرمانروائى پائين آمد و به - خانقاه مرو رفت و از سلطنت توبه كرد .\r\nغزان بر شهرها دست يافتند و بيدادگرىهائى از ايشان ديده شد كه نظير آنها شنيده نشده بود .\r\nدر نيشابور مردى را به سمت والى منصوب ساختند كه بر مردم باج و خراج سرانه بسيار بست و براى گرفتن پول ستم‌ها روا مىداشت و مردم را مضروب مىساخت .\r\nدر بازارها سه جوال آويخت و گفت : « مىخواهم كه اين جوال‌ها از طلا پر شود . »\r\nمردم شورش كردند و او و افرادش را كشتند .\r\nغزان در صدد تلافى بر آمدند و به نيشابور تاختند و وارد شهر شدند و شهر را به نحوى ظالمانه غارت كردند و آن را چنان\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nكوبيدند كه با زمين هموار برابر گرديد .\r\nاهالى نيشابور را از كوچك و بزرگ به قتل رساندند و شهر را آتش زدند .\r\nهمه قاضيان و علما را نيز كشتند و از جمله كسانى كه خونشان ريخته شد حسين بن محمد ارسابندى ، و قاضى على بن مسعود ، و شيخ محمد بن يحيى بود .\r\nشاعران در سوك محمد بن يحيى مرثيه‌هاى بسيار سرودند .\r\nاز آن جمله شعر ذيل است كه على بن ابراهيم كاتب ساخته است :\r\n مضى الذى كان يجنى الدر من فيه * يسيل بالفضل و الافضال واديه\r\nمضى ابن يحيى الذى قد كان صوب حيا * لابرشهر و مصباحا لداجيه\r\nخلا خراسان من علم و من ورع * لما نعاه الى الافاق ناعيه\r\nلما اما توه مات الدين وا اسفا * من ذا الذى بعد محيى الدين يحييه \r\n( يعنى : در گذشت كسى كه هنگام سخن در و گوهر از دهان خود ميريخت و با سيل فضل و دانش و داد و دهش سرزمين خود را سيراب مىساخت .\r\nرفت ابن يحيى كه راه حق و زندگى براى ابر شهر [ ( 1 ) 
  ] و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ابر شهر ( به فتح الف و ب ) : نام قديم شهر نيشابور است .\r\nگفته‌اند كه ابر شهر به معنى شهر اپرنگ است و اپرنك (  Aparnak  ) مهم‌ترين قبيله از سه قبيله داهه بود كه دولت پارت را تاسيس كردند .\r\nاينكه ابر شهر را به معنى شهر بالا گرفته‌اند نادرست است .\r\n( دائرة المعارف فارسى )\r\n","page_name":" 243 ","page_number":243},
  {"content":"\r\n\r\nچراغى براى تاريكى آن بود .\r\nوقتى خبر مرگ او را به آفاق رساندند خراسان از علم و فضل و زهد و پرهيز خالى شد .\r\nوقتى او را كشتند ، دين نيز كشته شد و مرد . اى افسوس ! ديگر چه كسى بعد از محيى الدين ، دين را احيا مىكند . . )\r\nوصف اعمالى كه در سراسر آن شهرها از غزان سر زد دشوار است . در خراسان هيچ شهرى نماند كه غزان غارت نكردند بجز هرات و دهستان كه به علت استحكاماتى كه داشت از حمله غزان جلوگيرى كرد .\r\nيكى از مورخان خراسان راجع به غزان مطالبى ذكر كرده كه در آنها وضوح بيش‌ترى است .\r\nاو گفته است : غزان قومى بودند كه در روزگار خلافت مهدى خليفه عباسى از نواحى ثغر كه جزء تركستان است به ما وراء النهر منتقل شدند و اسلام آوردند .\r\nمقنع كه كارهاى خارق العاده‌اى مىكرد و در شعبده دست داشت ، از آنان يارى خواست تا كار خود را به انجام رساند .\r\nوقتى قشونى به سر وقت مقنع فرستاده شد كه او را از ميان بردارند ، غزان از پشتيبانى مقنع دست كشيدند و او را تسليم دشمن كردند .\r\nاين عادت غزان بود و با هر دولتى كه روى كار مىآمد همين معامله را مىكردند . نظير همين كار را با ملوك خاقانيه كردند .\r\nوقتى تركان قارغلى آنان را قلع و قمع كردند و از زادگاه‌هايشان - راندند ، امير زنگى بن خليفه شيبانى كه به حدود طخارستان تسلط داشت ، آنان را نزد خود خواند و در شهرهاى خود فرود آورد .\r\nروزگار ميان امير زنگى و امير قماج عداوتى پيش آورده\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nبود . اين دشمنى نيز از آن جهة بود كه در نزديكى يك ديگر ميزيستند و هر يك از آن دو مىخواست بر ديگرى چيره شود و بر او تحكم كند .\r\nاز اين رو بود كه امير زنگى با پشتيبانى غزان به تقويت خود پرداخت .\r\nغزان همراه او به بلخ رفتند تا با امير قماج دست و پنجه نرم كنند .\r\nامير قماج به غزان نامه‌اى نوشت و وعده‌هائى داد . لذا به - جانب امير قماج متمايل شدند .\r\nدر نتيجه ، در بحبوحه جنگ به امير زنگى خيانت كردند و از پشتيبانى او دست كشيدند .\r\nامير زنگى و پسرش اسير شدند و امير قماج پسر زنگى را كشت و گوشت او را به خورد پدرش داد .\r\nبعد پدرش را هم كشت .\r\nامير قماج پس از اين پيروزى به غزان در برابر خدمتى كه كرده بودند مواضعى را واگذاشت و استفاده از چراگاه‌هاى شهر خود را براى ايشان مجاز ساخت .\r\nوقتى حسين بن حسين غورى در غزنه قيام نمود و به خيال تصرف بلخ افتاد ، امير قماج و لشكريانش با تركان غز بر او خروج كردند .\r\nاين بار هم غزان ناگهان از امير قماج كناره گرفتند و به - حسين غورى پيوستند و نتيجه اين شد كه غورى بلخ را گرفت .\r\nوقتى سلطان سنجر رهسپار بلخ گرديد غورى پس از جنگى كه به شكست وى منتهى شد از بلخ رفت . بعد به خاطر عجزى كه از مقاومت در برابر سنجر داشت به خدمت او حضور يافت و پوزش خواست .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nسنجر او را به غزنه باز گرداند .\r\nغزان در نواحى طخارستان باقى ماندند و امير قماج به علت خيانتى كه غزان به او كرده بودند در دل خود نسبت به ايشان خشم و كينه شديدى داشت .\r\nبدين جهة تصميم گرفت كه آنان را از شهرهاى خود دور كند . آنان هم اجتماع كردند و طوائف ديگرى از تركان نيز به ايشان پيوستند و ارسلان بوقاى تركى را نيز به سردارى خود برگزيدند .\r\nامير قماج نيز قشون خود را گرد آورد و با غزان روبرو شد .\r\nيك روز تمام تا شب جنگ كردند و بالاخره امير قماج و قشونش شكست خوردند او و پسرش - ابو بكر - اسير شدند و هر دو نيز به قتل رسيدند .\r\nغزان بر نواحى بلخ استيلا يافتند و در آن جا با غارت و چپاول و كشتار به تبهكارى و فساد پرداختند .\r\nوقتى خبر فتنه ايشان به گوش سلطان سنجر رسيد لشكريان خود را گرد آورد و به سروقت آنان رفت .\r\nغزان به او نامه نگاشتند و به طفره رفتن و عذر خواهى كردن پرداختند . ولى سلطان معاذير ايشان را نپذيرفت .\r\nمقدمه لشكر سلطان سنجر كه محمد بن ابو بكر بن قماج مقتول ، و مؤيد اىابه هم در آن بودند ، در ماه محرم سال 548 هجرى به غزان رسيدند .\r\nغزان كه به سلطان سنجر پيام فرستاده و عذر خواسته بودند و وعدهء پرداخت پول داده و عهد كرده بودند كه از كليه اوامر او اطاعت كنند وقتى ديدند سخنشان مورد قبول سلطان واقع نگرديد و سنجر بدانها جواب منفى داد ، با لشكر او روبرو شدند و جنگ كردند و سرسختى و پافشارى به كار بردند و نبرد را ادامه دادند تا وقتى كه\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nقشون سلطان سنجر شكست خورد و گريخت و خود سلطان سنجر نيز با آنان سر به فرار نهاد .\r\nشكت‌خوردگان ، به بدترين وجهى رو به سوى بلخ آوردند و غزان نيز تعقيبشان كردند .\r\nدو لشكر يك بار ديگر با هم در افتادند و جنگيدند و سلطان سنجر باز هم شكست خورد و در ماه صفر اين سال به حال فرار وارد مرو گرديد .\r\nغزان متوجه مرو شدند .\r\nلشكريان خراسان وقتى خبر نزديك شدن آنان را شنيدند ، رميده و وحشت زده شدند و از پيش آنان گريختند زيرا در دلشان ترس و رعب غزان راه يافته بود .\r\nهمين كه سلطان سنجر و قشونش از مرو دور شدند غزان داخل شهر گرديدند و آن را به فاحش‌ترين و بدترين وجه غارت كردند .\r\nاين واقعه در ماه جمادى الاولاى اين سال اتفاق افتاد .\r\nاز توده مردم شهر و بزرگان مرو عده بسيارى به قتل رسيدند كه از آن جمله بود قاضى القضاة حسن بن محمد ارسابندى ، و قاضى على بن مسعود و چند تن ديگر از ائمهء علماء .\r\nسلطان سنجر وقتى از مرو بيرون رفت عازم اندرابه شد ولى غزان او را اسير گرفتند و همچنانكه عادت داشت بر روى تخت نشاندند و جلوى او ايستادند و اظهار اطاعت و فرمانبردارى كردند .\r\nآنگاه ، در ماه رجب اين سال ، بار ديگر براى غارت و چپاول به مرو برگشتند .\r\nاهالى مرو از ورود ايشان به شهر جلوگيرى كردند و با آنان به زد و خورد پرداختند و تا آنجا كه يارائى داشتند در دفاع از خود كوشش و جد و جهد به كار بردند .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nولى بالاخره عاجز شدند و از پايدارى دست برداشتند و تسليم غزان گرديدند .\r\nغزان نيز شهر را بدتر از بار اول يغما كردند و هيچ چيزى در آن جا باقى نگذاشتند .\r\nاز سلطان سنجر ، كليه اميران خراسان ، و وزير او - طاهر بن فخر الملك بن نظام الملك ، كناره گرفته و او را ترك گفته بودند و جز عده قليلى از خاصان و خادمان او كس ديگرى پيشش نبود .\r\nاميران او وقتى به نيشابور رسيدند ، ملك سليمانشاه پسر سلطان محمد ، را به نزد خود فرا خواندند .\r\nسليمانشاه در نوزدهم جمادى الاخر اين سال به نيشابور رسيد .\r\nبزرگان خراسان كه او را دعوت كرده بودند ، در اطرافش گرد آمدند و خطبه سلطنت به نامش خواندند .\r\nدر همين ماه ، يعنى جمادى الاخر جماعتى از قشون سلطانى به توده انبوهى از غزان حمله بردند و غلبه يافتند و بسيارى از آنان را كشتند . باقى غزان نيز به حال فرار پيش اميران خود رفتند و با آنان اجتماع كردند .\r\nلشكريانى هم كه به خدمت ملك سليمانشاه گرد آمده بودند به جست و جوى غزان رهسپار مرو شدند .\r\nهمين كه غزان خود را به آنان نشان دادند و چشم آنان به غزان افتاد ، از ميدان جنگ روى گرداندند و گريختند و راهى نيشابور شدند .\r\nغزان سر در پى فراريان نهادند و در راه خود از طوس گذشتند .\r\nدر طوس كه مركز عالمان و زاهدان بود دست به غارت و چپاول گذاردند . زنان را اسير گرفتند و مردان را كشتند و مساجد و خانه‌ها را ويران كردند .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاز سراسر ولايت طوس جائى سالم نماند مگر شهرى كه در آن مشهد على بن موسى الرضاست و مواضع اندك ديگرى كه ديوار داشتند .\r\nاز بزرگان اهالى طوس كه كشته شدند امام ايشان محمد مارشكى ، و رئيس علويان شهر على موسوى ، و خطيب شهر اسماعيل بن محسن ، و شيخ الشيوخ شهر محمد بن محمد بود .\r\nغزان ، از شيوخ نيكوكار در طوس هر كه بود نابودش كردند و از آن جا رهسپار نيشابور شدند .\r\nدر ماه شوال سال 549 هجرى به نيشابور رسيدند و بدون برخورد با مانع يا مدافع وارد شهر شدند . آن جا را تند و بيرحمانه تاراج كردند و اهالى را كشتند و بقدرى در كشتار خود زياده‌روى كردند كه گمان بردند احدى را زنده نگذاشته‌اند .\r\nكشته‌شدگان دو محله به شمارش آمدند و فقط تعداد مردانى كه به قتل رسيده بودند به پانزده هزار تن بالغ مىگرديد سواى زنان و كودكان .\r\nغزان زنان و كودكان را به اسارت بردند و اموال مردم را گرفتند .\r\nبيشتر اهالى به مسجد جامع منيعى پناه بردند و اجتماع كردند .\r\nغزان آن جا را نيز در حلقه محاصره گرفتند .\r\nمردم در جلوگيرى از ورودشان عاجز شدند . لذا غزان وارد مسجد گرديدند و تا آخرشان را به قتل رساندند .\r\nآنان از هر مردى مطالبه پول و مال مىكردند و وقتى مال خود را به ايشان مىداد ، خونش را مىريختند .\r\nبسيارى از پيشوايان علماء و نيكوكاران شهر را از دم تيغ گذراندند .\r\nمحمد بن يحيى فقيه شافعى كه در زمانه نظير نداشت و مردم از\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nدورترين نقاط غرب و شرق پيشش مىرفتند ، كشته شد .\r\nاو را جمعى از علماء مرثيه گفتند . از آن جمله ابو الحسن على بن ابو القاسم بود كه شعر ذيل را سرود :\r\n يا سافكا دم عالم متجر * قد طار في اقصى الممالك صيته\r\nباللّه قل لى يا ظلوم و لا تخف * من كان يحيى الدين كيف تميته \r\n( يعنى : اى كسى كه خون عالم بسيار دانائى را ريختى كه آوازه فضل و دانش او به دورترين كشورها رفته است ، ترا به خدا ، اى بيدادگر ! نترس و به من بگو چگونه جان كسى را مىگيرى كه دين اسلام را جان مىداد ؟ ) ديگر از كسانى كه به قتل رسيدند زاهد عبد الرحمن بن عبد الصمد اكاف ، و احمد بن حسين كاتب نوهء قشيرى ، و ابو البركات فراوى ، و امام على صباغ متكلم ، و احمد بن محمد بن حامد ، و عبد الوهاب ملقابادى ، و قاصى صاعد بن عبد الملك بن ساعد ، و حسن بن عبد الحميد رازى و گروهى بسيار از پيشوايان روحانى و زاهدان و نيكوكاران بودند .\r\nغزان در نيشابور هر چه كتابخانه بود سوزاندند و از اين بليه سالم نماند مگر برخى از آنها .\r\nبعد به محاصره شارستان [ ( 1 ) 
  ] پرداختند كه بسيار بلند و مستحكم بود . آن را احاطه كردند ولى اهالى آن از بالاى ديوارى كه در اطرافش كشيده بود با آنان مبارزه نمودند .\r\nغزان سپس به جوين روى آوردند و آن جا را غارت كردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شارستان قسمتى از شهر را مىگفتند كه مانند قلعه گرداگردش ديوار كشيده شده بود .\r\n","page_name":" 250 ","page_number":250},
  {"content":"\r\n\r\nمردم بحر آباد كه از اعمال جوين بود با آنان جنگيدند و در راه خدا جانبازى و فداكارى كردند و به حفظ و حمايت از مال و ناموس خود پرداختند .\r\nولى باقى نواحى جوين مورد غارت و چپاول غزان واقع شدند .\r\nغزان از جوين روانه اسفرائين گرديدند و آن جا را نيز غارت كردند و ويران ساختند . مردمش را كشتند و در اين كشتار نيز زياده‌روى كردند .\r\nاز كسانى كه كشته شدند عبد الرشيد اشعثى بود كه از بزرگان دولت سلطان سنجر به شمار مىرفت .\r\nبعد منصب خود را ترك گفت و به اشتغال به علم و طلب آخرت روى آورد .\r\nديگر ابو الحسن فندروجى بود كه فضائل بسيار داشت مخصوصا در ادبيات .\r\nغزان پس از فراغت از كار جوين و اسفراين به نيشابور برگشتند و آنچه را كه در آنجا پس از غارت اول باقى مانده بود به يغما بردند .\r\nبسيارى از اهالى نيشابور از دست غزان به شهرستان پناه برده بودند ولى غزان آن جا را نيز محاصره كردند و بر آن دست يافتند و اموالى كه اهالى آنجا و اهالى نيشابور داشتند به غارت بردند .\r\nدر ميان زنان و كودكان نيز دست به يغما و چپاول گذاردند و كارى كردند كه كافران با مسلمانان نكرده بودند .\r\nدزدان و ولگردان هم درين ميان فرصت پيدا كرده بودند و نيشابور را بدتر از غزان غارت مىكردند و كارهائى زننده‌تر از\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nكارهاى غزان از ايشان سر مىزد .\r\nكار سليمان شاه كه مردى بد رفتار بود و سوء تدبير داشت رو به ضعف نهاد .\r\nوزير او طاهر ابن فخر الملك بن نظام الملك نيز در ماه شوال سال 548 از دنيا رفت و ناتوانى او فزونى يافت .\r\nملك سليمانشاه بعد از طاهر ، وزارت خود را به پسر او ، نظام الملك ابو على حسن بن طاهر داد و امور دولت او به كلى مختل و منحل گرديد .\r\nبنابر اين در ماه صفر سال 549 از خراسان رفت و به گرگان مراجعت كرد .\r\nپس از رفتن او اميران خراسان جمع شدند و به خان محمود بن محمد بن بغراخان ، كه خواهرزاده سلطان سنجر بود نامه نگاشتند و بر منابر خراسان به نام او خطبه خواندند و او را به نزد خود دعوت كردند و زمام امور خود را به دو سپردند و به فرمانبردارى او گردن نهادند .\r\nاين واقعه در شوال سال 549 روى داد .\r\nآنگاه همراه خاقان محمود بن محمد به سر وقت غزان رفتند كه در آن وقت به محاصره هرات اشتغال داشتند .\r\nميان آنان جنگ‌هائى در گرفت كه در اكثر آنها پيروزى با غزان بود .\r\nغزها در ماه جمادى الاول سال 550 هجرى از هرات به مرو بازگشتند و ضبط اموال مردم را از سر گرفتند .\r\nخاقان محمود بن محمد به نيشابور برگشت و مؤيد اىابه بر او غلبه كرد به نحوى كه ما در جاى خود ذكر خواهيم كرد .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nمؤيد بعد به غزان نامه نگاشت و پيشنهاد صلح كرد . در نتيجه ، در ماه رجب سال 550 با هم صلح نمودند و قرار متاركه جنگ دادند كه روى فريب و فساد بود و صميميتى نداشت .\r\nباقى اخبار ايشان ضمن وقايع سال 552 خواهد آمد .\r\n\r\nدست يافتن مؤيد بر نيشابور و ساير نقاط\r\nسلطان سنجر غلامى داشت كه نامش اىابه و لقبش مؤيد بود .\r\nهنگامى كه آتش فتنه غزان شعله‌ور بود او پيش افتاد و كارش بالا گرفت و بسيارى از اميران به اطاعت او در آمدند .\r\nمؤيد اى ابه بر نيشابور و طوس و نسا [ ( 1 ) 
  ] و ابيورد و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نسا ( به كسر نون ) شهرى است در خراسان بر دامنه كوه ، ميان كوه و بيابان با نعمت بسيار و هواى بد و آب‌هاى روان .\r\n( از حدود العالم ) شهرى است از خراسان نزديك سرخس و ابيورد و بانى آن فيروز بن يزدجرد است ، جد انوشيروان ، و لهذا شهر فيروز مىگفته‌اند .\r\nشهرى است خوش آب و هوا و كثير الفواكه ليكن عرق مدنى كه رشته گويند در آن بسيار مىشود . حتى در تابستان كمتر كسى است كه بدين بلا مبتلا نبود .\r\n( از فرهنگ نظام )\r\n","page_name":" 253 ","page_number":253},
  {"content":"\r\n\r\nشهرستان [ ( 1 ) 
  ] و دامغان استيلا يافت .\r\nاو غزها را از جميع آن نواحى دور كرد و گروه بسيارى از آنان را كشت .\r\nاو رفتار خود را نيكو ساخت و ميان رعايا به عدل و داد پرداخت و از مردم دلجوئى كرد . مردم را از دادن خراج معاف ساخت و در رعايت حال خانه داران كوشيد .\r\nبدين ترتيب فرمانروائى او در شهرها استقرار يافت و رعيت به خاطر نيكرفتارى او به او نزديك شدند و مقامش بالا رفت و تعداد كسان و يارانش افزايش يافت .\r\nخاقان محمود بن محمد به او نامه‌اى نگاشت و ازو خواست كه به حضور او برود و شهرها را تسليم وى كند .\r\nولى او از اين كار امتناع كرد .\r\nمتعاقبا پيك‌ها و پيام‌هائى ميان آنان رد و بدل گرديد تا آخر قرار بر اين شد كه مؤيد اىابه مبلغى به ملك محمود بپردازد .\r\nلذا ملك محمود ازو دست برداشت .\r\nاز آن پس مؤيد اىآبه و ملك محمود به اقامت در شهرهاى خود ادامه دادند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - نام شهرى است در خراسان به فاصله سه روز از نسا .\r\n( از دائرة المعارف اسلامى ) شهر كوچكى است از شهرهاى مرزى خراسان و خوارزم در نزديكى نسا كه آن را امير خراسان عبد الله بن طاهر در زمان خلافت مامون بنا نهاد .\r\n( از انساب سمعانى ) نام شهرى است بخراسان ميان نيشابور و خوارزم و از آن جاست محمد شهرستانى صاحب ملل و نحل .\r\n( لغتنامه دهخدا )\r\n","page_name":" 254 ","page_number":254},
  {"content":"\r\n\r\n\r\nدست يافتن اينانج بر رى\r\nاينانج يكى از غلامان سلطان سنجر بود .\r\nوقتى فتنه غزان برخاست و وقايعى روى داد كه ما ذكر كرديم ، او از خراسان گريخت و به رى رفت . در آنجا استيلا يافت و اقامت گزيد .\r\nآنگاه به سلطان محمد شاه بن محمود صاحب همدان و اصفهان و غيره خادمان و هدايائى فرستاد و با آنها او را راضى ساخت و اظهار اطاعت كرد .\r\nبنابر اين در رى ماند تا وقتى كه ملك محمود وفات يافت .\r\nپس از درگذشت او اينانج بر رى و عده‌اى ديگر از شهرهايى كه نزديك رى بودند دست يافت و آنها را به تصرف در آورد .\r\nبدين جهة كارش بالا گرفت و شانش زياد شد و تعداد سپاهيان او به ده هزار سوار رسيد .\r\nوقتى ملك سليمانشاه همدان را ، به نحوى كه ذكر خواهيم كرد ، متصرف شد ، اينانج به حضور او رفت و از او فرمانبردارى كرد تا او را با خود يار سازد .\r\nاين در زمانى بود كه سليمانشاه در خراسان به سر مىبرد . و او كار خود را بدين وسيله استقرار و تقويت بخشيد .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nكشته شدن ابن سلار وزير الظافر و وزارت عباس\r\nدر اين سال ، در ماه محرم ، عادل بن سلار ، وزير الظافر بالله خليفه مصر ، كشته شد .\r\nعباس بن ابو الفتوح بن يحيى صنهاجى ، پسر خوانده عادل ، او را به قتل رساند .\r\nقتل او را امير اسامة بن منقذ توصيه كرد و خليفه الظافر بالله نيز موافقت فرمود .\r\nلذا عباس به پسر خود ، نصر ، فرمان داد كه عادل را بكشد .\r\nنصر هم هنگامى كه عادل در نزد جدهء وى ، مادر عباس ، بود داخل اطاقش شد و او را كشت .\r\nپس از كشته شدن عادل ، عباس كه پسرخوانده‌اش بود به وزارت خليفه مصر منصوب گرديد .\r\nاين عباس ، همچنانكه پيش از اين گفتيم ، از كشور مغرب به مصر آمد و در مصر خياطى ياد گرفت و خياط ماهرى شد .\r\nعادل بن سلار وقتى با مادر او زناشوئى كرد ، او را مورد محبت قرار داد و در تربيت او كوشيد .\r\nعباس هم نيكوئىهاى او را بدين ترتيب پاداش داد كه او را كشت و جايش را گرفت .\r\nدر مصر معمولا وزارت از آن كسى بود كه آن را به زور قدرت بدست مىآورد . خلفا در پشت پرده بودند و وزراء حاكم و همه كاره محسوب مىشدند .\r\nبعد از افضل كمتر اتفاق افتاد كه كسى به وزارت مصر برسد\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمگر به زور جنگ و قتل و كارهائى نظير آنچه گفته شد .\r\nبه همين جهت ما آنها را در ترجمه‌هاى جداگانه ذكر كرده‌ايم .\r\nو اللّه اعلم .\r\n\r\nجنگ ميان اعراب و لشكريان عبد المؤمن\r\nدر اين سال ، در ماه صفر ، نزديك شهر سطيف [ ( 1 ) 
  ] جنگى ميان قشون عبد المؤمن و اعراب در گرفت .\r\nسبب بروز اين جنگ آن بود كه اعراب بنى هلال و ابتح و عدى و رياح و زعب و اعراب ساير قبايل از پيشرفت‌هاى عبد المؤمن نگران شدند و وقتى عبد المؤمن شهرهاى بنى حماد را گرفت ، اعراب از ارض طرابلس تا اقصاى مغرب جمع شدند و گفتند : اگر عبد المؤمن به ما نزديك شود ، ما را از كشور مغرب خواهد راند . لذا چاره‌اى نيست جز اينكه با او در افتيم و پيش از اينكه قدرتى پيدا كند ، او را ازين شهرها بيرون كنيم .\r\nبدين منظور سوگند خوردند كه با يك ديگر معاضدت و همدستى كنند و عده‌اى به عده ديگر خيانت نورزند .\r\nآنگاه تصميم گرفتند كه همه با مردان جنگى و زن و بچه و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سطيف ( به كسر سين ) : شهرى است در الجزاير ( قسنطينه ) كه پنجاه و يك هزار نفر جمعيت دارد .\r\nاين شهر داراى مسجد جامع زيبائى است .\r\n( اعلام المنجد )\r\n","page_name":" 257 ","page_number":257},
  {"content":"\r\n\r\nمال خود در برابر دشمن بايستند و براى دفاع از حريم خود با او پيكار كنند .\r\nوقتى اين خبر به ملك رجار فرنگى صاحب صقليه ( سيسيل ) رسيد ، پيش اميران عرب كه عبارت بودند از محرز بن زياد ، و جبارة بن كامل ، و حسن بن ثعلب ، و عيسى بن حسن و ديگران رسولى را فرستاد و آنان را به روبرو شدن و جنگيدن با عبد المؤمن تشويق و تحريص كرد .\r\nضمنا پيشنهاد نمود كه پنج هزار سوار از سربازان فرنگى را براى كمك به آنان گسيل دارد كه دوشادوش ايشان با دشمن بجنگند مشروط بر اينكه آنان گروگان‌هائى پيش وى بفرستند .\r\nاعراب تشكر كردند و گفتند : « ما به كمك او احتياج نداريم و از غير مسلمانان مدد نمىخواهيم . »\r\nآنگاه با عده‌اى بىشمار براى جنگ به حركت در آمدند .\r\nدر اين وقت عبد المؤمن از بجايه به شهرهاى مغرب رفته بود . و وقتى خبر حركت اعراب را شنيد ، قشونى از موحدان كه از سى هزار سوار بيش‌تر بود مجهز كرد و عبد الله بن عمر هنتانى ، و سعد الله بن يحيى را نيز در رأس آنان گماشت و به سوى اعراب گسيل داشت .\r\nاعراب دو برابر موحدان بودند . بدين جهة موحدان آنان را جرئت دادند و به دنبال خود كشاندند .\r\nاعراب سر در پى موحدان نهادند و تعقيبشان كردند تا به سرزمين سطيف رسيدند كه ميان كوه‌ها قرار داشت .\r\nدر آن جا سپاهيان عبد المؤمن ناگهان بر اعراب حمله بردند و اعراب كه آماده اين درگيرى نبودند غافلگير شدند .\r\nدو لشكر با هم در آميختند و به پيكار پرداختند و سخت‌ترين جنگ را كردند .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nولى اين جنگ سرانجام با شكست اعراب و پيروزى موحدان پايان يافت .\r\nاعراب آنچه داشتند ، اعم از اهل بيت و پول و مال و اثاث و اغنام و احشام ، همه را گذاشتند و گريختند .\r\nموحدان كليه آنها را گرفتند و پيش عبد المؤمن فرستادند و او نيز آن غنائم را ميان لشكريان خود تقسيم كرد .\r\nولى از روى احتياط و دور انديشى زنان و فرزندان اعراب را نگاه داشت و جمعى از خواجگان را مأمور ساخت كه به خدمت ايشان پردازند و حوائجشان را رفع كنند و آنها را محافظت نمايند .\r\nعبد المؤمن وقتى زنان و فرزندان اعراب را با خود به مراكش رساند ، همه را در خانه‌هاى وسيع جاى داد و جيره فراوان برايشان مقرر داشت .\r\nآنگاه به پسر خود ، محمد ، دستور داد كه به اميران عرب بنويسد و اطلاع دهد كه زنان و فرزندانشان محفوظ و سالمند و در امان مىباشند . و به آنان امر كند كه در مراكش حضور يابند تا پدرش ، يعنى عبد المؤمن ، اهل بيت ايشان را به ايشان تحويل دهد . چون او به اعراب وعده امان و بخشش داده است .\r\nهمين كه نامه محمد به اعراب رسيد با عجله به سوى مراكش روى آوردند .\r\nوقتى به مراكش رسيدند عبد المؤمن زنان و فرزندانشان را در اختيارشان گذاشت و به آنان نيكى كرد و مبالغى گزاف بخشيد .\r\nبدين ترتيب دلهاى آنان را به دست آورد . و كارى كرد كه اعراب مدتى در نزد او ماندند .\r\nدر اين مدت از آنان به خوبى پذيرائى كرد و هنگامى كه قصد داشت پسر خود محمد را به ولايت عهد و جانشينى خود بگمارد از\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nآنان مدد خواست به نحوى كه ما ضمن وقايع سال 551 هجرى جريان آن را ذكر خواهيم كرد .\r\n\r\nدست يافتن فرنگيان بر شهر بونه در گذشت رجار ( روژه ) و فرمانروائى پسرش غليالم ( ويليام )\r\nدر اين سال رجار ( روژه ) پادشاه فرنگيان در صقليه ( سيسيل ) ناوگانى را به شهر بونه [ ( 1 ) 
  ] فرستاد .\r\nفرماندهى اين ناوگان را جوانى به نام فيليپ ، اهل مهديه ، بر عهده داشت .\r\nفيليپ شهر بونه را محاصره كرد و براى جنگ با اهالى از اعراب\r\n\r\n\r\n\r\n\r\n","description":"","footnote":"\r\n[ ( 1 ) 
  ] - بونه يا عنابه كه آن را در زبان فرانسه بون (  Bon  ) و به لاتين هيپورگيوس (  HippoRegius  ) مىگويند ، شهرى است داراى 114048 نفر جمعيت كه در شمال شرقى الجزاير ، كنار مديترانه ، واقع شده است .\r\nاين شهر فسفات و آهن صادر مىكند .\r\nزمانى مستعمره كارتاژ و پايتخت شاهان نوميديا بود .\r\nدر دوره روميان به نام هيپورگيوس رونق داشت .\r\nدر سال‌هاى 396 - 430 قديس آوگوستينوس اسقف اين شهر بود .\r\nبونه در اواخر قرن هفتم ميلادى يا اوائل قرن هشتم به تصرف مسلمانان در آمد .\r\n( دائرة المعارف فارسى )\r\n","page_name":" 260 ","page_number":260},
  {"content":"\r\n\r\nنيز كمك گرفت .\r\nدر نتيجه ، در ماه رجب ، شهر را به تصرف در آورد و مردمش را اسير كرد و آنچه در شهر بود تصاحب نمود .\r\nفقط نسبت به جمعى از علما و صالحين گذشت كرد و از آنان چشم پوشيد تا با اموال و خانواده‌هاى خود به قريه‌هاى اطراف رفتند .\r\nفيليپ ده روز در آن جا ماند . بعد با برخى از اسيران كه همراه داشت به مهديه رفت .\r\nاز آن جا به صقليه ( سيسيل ) بازگشت .\r\nرجار ، ( روژه ) فرمانرواى سيسيل ، او را به جرم اينكه در بونه تمايل به رفق و مدارا با مسلمانان داشته ، توقيف كرد .\r\nمىگفتند فيليپ و همه جوانانى كه همراه داشت مسلمان بودند و اسلام خود را پنهان مىكردند .\r\nدر سيسيل عده‌اى بر ضد او گواهى دادند كه وى مثل پادشاه ، به آئين مسيحيان روزه نمىگيرد ، و مسلمان است .\r\nرجار نيز اسقف‌ها و كشيشان و شهسواران را گرد آورد و از آنان درباره فيليپ داورى خواست .\r\nآنان حكم دادند كه بايد او را سوزاند . بدين جهت در ماه رمضان او را سوزاندند .\r\nاين نخستين توهينى بود كه به مسلمانان در صقليه وارد آمد .\r\nبعد از سوزاندن فيليپ خداوند به رجار جز مدتى قليل مهلت نداد و او در دهه اول ذى الحجه اين سال مرد .\r\nبيمارى او خناق بود .\r\nاو قريب هشتاد سال عمر و نزديك به شصت سال فرمانروائى كرده بود .\r\nپس از درگذشت او پسرش غليالم ( ويليام ) جانشين او شد\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nكه آدم بىتدبير و بد هيبتى بود .\r\nوزارت خود را به مايوى برصانى داد كه او نيز تدبير و دور انديشى نداشت .\r\nنتيجه اين شد كه عده‌اى از قلعه‌هاى جزيره صقليه و شهرهاى قلوريه با او اختلاف پيدا كردند و كار اين اختلاف تا افريقيه كشانده شد به نحوى كه مادر جاى خود ذكر خواهيم كرد .\r\n\r\nدرگذشت بهرامشاه فرمانرواى غزنه\r\nدر اين سال ، سلطان بهرامشاه بن مسعود بن ابراهيم بن مسعود بن محمود بن سبكتكين ، فرمانرواى غزنه ، در گذشت .\r\nفوت او در ماه رجب اتفاق افتاد .\r\nپس از درگذشت او ، پسرش نظام الدين خسرو شاه ، زمام امور را بدست گرفت .\r\nبهرامشاه مدت سى و شش سال فرمانروائى كرد . او مردى دادگر و نيكرفتار و خوش نهاد بود .\r\nعلما را دوست مىداشت و به آنان احترام مىگذاشت و پول و مال فراوان مىبخشيد .\r\nكتاب‌هائى را جمع مىكرد كه برايش مىخواندند و مطالب آنها را نيز مىفهميد .\r\nوقتى از دنيا رفت ، پسرش خسرو شاه ، بر جايش نشست .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nدست يافتن فرنگيان بر شهر عسقلان\r\nدر اين سال فرنگيان شهر عسقلان را در شام به تصرف در آوردند .\r\nاين شهر جزو قلمرو فرمانروائى الظافر بالله خليفه علوى مصر بود .\r\nفرنگيان هر سال به اين شهر هجوم مىبردند و آن را محاصره مىكردند و راهى براى تصرف آن نمىيافتند .\r\nدر مصر هميشه قدرت و حكومت در دست وزيران بود و خلفا از خلافت فقط اسمى داشتند كه معنائى نداشت .\r\nوزيران مصر هر سال به شهر عسقلان ذخائر و اسلحه و اموال و مردان جنگى مىفرستادند تا به حفظ و نگهدارى آن شهر همت گمارند .\r\nدر اين سال از وقتى ابن سلار وزير ، همچنانكه گفتيم ، به قتل رسيد و در مصر تمايلات مختلفى پيدا شد و عباس عهده‌دار وزارت گرديد تا هنگامى كه قاعده‌اى استقرار يافت ، مصريان از كار عسقلان غافل ماندند .\r\nفرنگيان اين غفلت را غنيمت شمردند و اجتماع كردند و به محاصره عسقلان پرداختند .\r\nاهالى شهر در برابر آنان ايستادگى كردند و پايدارى نشان دادند و شديدا جنگيدند . حتى يكى از روزها در بيرون از ديوارهاى شهر با فرنگيان دست و پنجه نرم كردند و آنان را شكست خورده به سوى خيمه‌هايشان راندند . و دنبالشان كردند تا جائى كه فرنگيان از تصرف عسقلان نااميد شدند .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nدر حالى كه مىخواستند از عسقلان دور شوند و بروند خبر يافتند كه ميان اهالى شهر اختلاف افتاده و عده‌اى عده ديگر را كشته‌اند .\r\nفرنگيان به شنيدن اين خبر در رفتن درنگ كردند .\r\nعلت اين اختلاف آن بود كه وقتى از جنگ با فرنگيان پيروزمند بازگشتند هر طائفه‌اى فقط خود را باعث آن پيروزى مىدانست و گفت اين ما بوديم كه فرنگيان را شكست داديم و رانديم .\r\nكار مشاجره و خصومت ميان آنان بالا گرفته تا اينكه ميان يكى از دو طائفه ، فردى بقتل رسيده است .\r\nآن وقت آتش فتنه و فساد شعله‌ور شده و جنگ ميانشان در گرفته و عده‌اى بقتل رسيده‌اند .\r\nفرنگيان از اين اختلاف استفاده كردند و دوباره به طمع تصرف شهر افتادند و به سوى شهر پيشروى كردند و جنگيدند .\r\nو چون اين بار كسى نبود كه از هجومشان جلوگيرى كنند ، شهر را به تصرف خود در آوردند .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nمحاصره تكريت بوسيلهء خليفهء عباسى و رفتن خليفه از آن جا\r\nدر اين سال خليفه عباسى ، المقتفى لامر الله قشونى را به تكريت گسيل داشت تا آن شهر را محاصره كنند .\r\nابو البدر ابن وزير عون الدين بن هبيره و ترشك ، كه از خاصان خليفه بود ، و جز اين دو تن چند نفر ديگر به فرماندهى قسمت‌هاى مختلف قشون مذكور برگزيده شدند و با قشون حركت كردند .\r\nميان ابو البدر بن وزير و ترشك كدورتى پيش آمد و ابن وزير ناچار شد كه كتبا از دست ترشك به خليفه شكايت كند .\r\nبر اثر اين شكايت خليفه عباسى فرمان داد كه ترشك را دستگير و بازداشت كنند .\r\nترشك از اين موضوع خبردار شد و كسى را نزد مسعود بلال ، فرمانرواى تكريت فرستاد و با او مصالحه كرد و به همدستى او ابن الوزير و ساير سردارانى را كه همراه داشت گرفت و تسليم مسعود بلال كرد .\r\nدر نتيجه اين پيشامد لشكريان خليفه شكست خوردند و گريختند و بسيارى از ايشان در آب غرق شدند .\r\nمسعود بلال و ترشك از تكريت به « طريق خراسان » رفتند و در آن جا دست به غارت و چپاول و فتنه و فساد گذاشتند .\r\nخليفه عباسى المقتفى لامر اللّه كه چنين ديد شخصا از بغداد\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبيرون رفت و به سركوبى ايشان شتافت .\r\nولى آن دو تن از پيش او گريختند .\r\nخليفه به تكريت روى آورد و چند روز آن جا را محاصره كرد و ميان او و اهالى تكريت جنگ‌هائى از بالاى ديوار شهر در گرفت .\r\nدر اثر تيراندازيهائى كه شد جماعتى از قشون به قتل رسيدند و خليفه سرانجام بدون اينكه بر تكريت دست يابد از آن جا بازگشت .\r\n\r\nپاره‌اى ديگر از رويدادهاى سال\r\nدر اين سال كشتىهائى از صقليه با گروهى از فرنگيان حركت كردند و به شهر تنيس كه در سرزمين مصر واقع است ، رفتند و آنجا را غارت نمودند .\r\nدر اين سال ميان طايفه كرج در ارمينيه ( ارمنستان ) و صليق ، فرمانرواى ارزن الروم [ 1 
  ] ، جنگ سختى شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ارزن الروم يا ارز روم شهرى است با 54360 نفر جمعيت كه در شمال شرقى تركيه در ارمنستان واقع است .\r\nارز روم از مراكز زراعت و تجارت است .\r\nاين محل از ايام قديم اهميت تجارتى و سوق الجيشى فراوان داشته و ( بقيهء ذيل در صفحهء بعد )\r\n","page_name":" 266 ","page_number":266},
  {"content":"\r\n\r\nصليق در اين جنگ شكست خورد و افراد كرج او را اسير كردند ، بعد آزاد ساختند .\r\nدرين سال ابو العباس احمد بن ابو غالب وراق معروف به ابن طلايه زاهد بغدادى در گذشت .\r\nفوت او در بغداد اتفاق افتاد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل در دوره دولت بيزانس شهرى به نام تئود و سيوپوليس در آن جا واقع بوده كه مركز بخشى از ارمينيه بود و اعراب مركزش را از روى نام ارمنى آن قاليقلا مىخواندند .\r\nقاليقلا بقول مورخين عرب در 645 - 646 بعد از ميلاد و به قول مآخذ ارمنى در 653 بعد از ميلاد به دست اعراب افتاد .\r\nدر قرن يازدهم ميلادى كه شهر ارزن نزديك قاليقلا به دست سلاجقه ويران شد ، سكنه آن به شهر اخير مراجعت كردند و اين شهر را ارزن الروم ( يعنى ارزن روميان ) خواندند .\r\nاين نام بعدها به صورت‌هاى ارز الروم و ارض الروم ( سرزمين روميان ) و ارض‌روم تحريف شد .\r\nارزن الروم در سال 1241 ميلادى مورد هجوم مغول واقع شد .\r\nبعدها از نواحى مستحكم آق‌قوينلو بود . ولى در سال 878 هجرى قمرى پس از شكست اوزن حسن از سلطان محمد دوم بدست عثمانيان افتاد .\r\nدر 1828 ، 1878 و 1916 روس‌ها آن را گرفتند .\r\n( دائرة المعارف فارسى )\r\n","page_name":" 267 ","page_number":267},
  {"content":"\r\n\r\nاو از صالحان بود و در حديث و روايت حديث تبحر داشت .\r\nدر اين سال عبد الملك بن عبد اللّه بن ابو سهل ابو الفتح بن ابو القاسم كروخى هروى ، راوى جامع ترمذى ، از دنيا رفت .\r\nاو بسال 462 هجرى به دنيا آمده بود و در ماه ذى الحجه در بغداد در گذشت .\r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\n549 وقايع سال پانصد و چهل و نهم هجرى قمرى\r\nدر اين سال ، در ماه محرم ، الظافر بالله ابو منصور اسماعيل بن الحافظ لدين الله عبد المجيد علوى ، خليفه مصر ، كشته شد .\r\nسبب كشتن او اين بود كه وزيرش عباس پسرى داشت كه « نصر » ناميده مىشد .\r\nالظافر بالله ، فرمانرواى مصر ، اين پسر را دوست مىداشت و او را در رديف نديمان و يارانى در آورده بود كه حتى يك ساعت هم طاقت فراقشان را نداشت .\r\nاتفاقا مؤيد الدوله امير اسامة بن منقذ كنانى ، در دورهء وزارت عادل بن سلار از شام به مصر آمد و به خدمت عباس رسيد .\r\nاو كشتن عادل بن سلار ، شوهر مادر عباس ، را مقرون به مصلحت دانست و عباس را بدين كار تشويق كرد .\r\nعباس هم به كشتن عادل اقدام نمود و او را از ميان برداشت .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nپس از كشته شدن عادل ، خليفه مصر الظافر بالله وزارت خود را به عباس داد .\r\nعباس در كار خود قدرت و استبداد به هم رساند و پيشرفت بسيار كرد .\r\nسرداران و سپاهيانى كه مىدانستند كشته شدن عادل بر اثر تحريك ابن منقذ بوده تصميم به قتل ابن منقذ گرفتند .\r\nابن منقذ هم با عباس خلوت كرد و به او گفت : « تو چطور اين حرفهاى زننده‌اى را كه من مىشنوم تحمل مىكنى ؟ » عباس پرسيد : « كدام حرفها ؟ » جواب داد : « مردم گمان مىكنند كه الظافر با پسر تو نزديكى مىكند . »\r\nنصر پسر عباس ، از خاصان الظافر بود و شب و روز پيش او به سر مىبرد .\r\nاين پسر زيباترين صورت را داشت و الظافر هم متهم به نزديكى با او بود .\r\nعباس وقتى اين حرف را از ابن منقذ شنيد از خشم به لرزه افتاد و خونش به جوش آمد و پرسيد : « چاره چيست ؟ » جواب داد : « چاره اين است كه او را بكشى تا اين لكه ننگ از دامنت پاك شود . »\r\nعباس هم اين جريان را با پسر خود ، نصر ، در ميان گذاشت .\r\nو دو نفرى با هم در قتل خليفه متفق شدند .\r\nاين را هم مىگفتند كه الظافر بالله خليفه مصر قريه قليوب را كه از بزرگترين قريه‌هاى مصر به شمار مىرفت به نصر واگذار كرده\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nبود .\r\nمؤيد الدولة بن منقذ ، هنگامى كه نصر پيش پدر خود عباس بود ، بر او وارد شد .\r\nنصر به او گفت : « سرور ما امروز قريه قليوب را به من واگذار كرد . »\r\nمؤيد الدوله گفت : « بابت مهريه تو اين چندان زياد نيست ! » اين حرف به طبع او و پدرش گران آمد چون ازين حال ننگ داشت . بدين جهة به فرمان پدر خود اقدام به كشتن الظافر كرد .\r\nبدين منظور پيش الظافر رفت و گفت : « خواهش مىكنم به منزل من تشريف بياوريد چون بزمى در آنجا چيده و دعوتى كرده‌ام . عده زيادى هم با خود نياوريد . »\r\nخليفه هم با عده‌اى قليل از خادمان خود همراه او روانه شد .\r\nوقتى داخل خانه او گرديد ، نصر ، او و همراهانش را كشت و فقط نوكر كوچكى از چنگ او در رفت كه خود را پنهان ساخت و نصر او را نديد .\r\nآنگاه كشته‌شدگان را در خانه خود مدفون ساخت و جريان را به پدر خود عباس ، اطلاع داد .\r\nعباس صبح زود به قصر خليفه رفت و از خادمان مخصوص الظافر خواست كه بروند و از خليفه براى او اجازه شرفيابى بگيرند تا به خدمت خليفه برسد و در خصوص كارى نظر او را بپرسد .\r\nجواب دادند : « او در قصر نيست . »\r\nگفت : « من بايد حتما او را ببينم . »\r\nغرض او از اين كار آن بود كه اولا تهمت قتل خليفه را بر\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاو نبندند ثانيا وارد قصر شود و كسانى را از ميان بردارد كه مىترسيد مدعى و مخالف كسى شوند كه او به خلافت مىگمارد .\r\nوقتى براى ديدن الظافر اصرار كرد ، خادمان قصر از يافتن او عاجز شدند .\r\nدرين هنگام كه همه سراسيمه به جست و جوى خليفه بودند و نمىدانستند موضوع از چه قرار است ، همان مستخدم خردسال كه كشته شدن خليفه را ديده بود و از خانه عباس ، ضمن غفلت اهل خانه از او ، گريخته بود ، بدانجا رسيد و خبر قتل الظافر را بدانها داد .\r\nكاركنان قصر كه اين خبر را شنيدند بيرون رفتند و به عباس گفتند : « سراغ خليفه را از پسرت بگير . پسرت مىداند كه او در كجاست چون ديشب خليفه و او دو نفرى از اين جا بيرون رفتند . »\r\nعباس كه اين را شنيد ، گفت : « من مىخواهم مطمئن شوم كه جانشين خليفه در اين كاخ خويشاوندى نداشته باشد كه در خلافت مدعى او شود و او را بكشد . »\r\nبدين ترتيب دروازه قصر را گشود و داخل شد و دو برادر الظافر را كه به نام‌هاى يوسف و جبريل بودند ، كشت .\r\nآنگاه الفائز بنصر الله ابو القاسم عيسى بن الظافر بامر الله اسماعيل ثانى را ، در همان روز كشته شدن پدرش ، بر مسند خلافت نشاند .\r\nالفائز ، خليفه جديد ، فقط پنج سال داشت و عباس او را روى دوش خود حمل كرد و بر كرسى نشاند و از مردم براى او بيعت گرفت .\r\nعباس از قصر ، از پول و جواهر و ساير اشياء گرانبها هر چه دلش مىخواست برداشت و در آن جا فقط چيزهائى را باقى گذاشت كه\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبه دردى نمىخورد .\r\n\r\nوزارت صالح طلائع بن رزيك\r\nسبب وزارت صالح طلائع بن رزيك اين بود كه عباس وقتى ظافر را كشت و فائز را به خلافت گماشت گمان مىبرد كه ديگر كار را به نحوى كه دلخواهش بوده تمام كرده است .\r\nولى وضع بر خلاف انتظار و تصور او بود .\r\nمردم با او اختلاف پيدا كردند و همزبان نشدند . سپاهيان و سياهان نيز بر او شوريدند .\r\nكار به جائى رسيد كه وقتى دستورى مىداد توجه نمىكردند و گوششان به حرف او بدهكار نبود .\r\nكسانى كه در كاخ به سر مىبردند ، از زنان و خدمتكاران به امير صالح طلائع بن رزيك پيام فرستادند و ازو پناه خواستند اين ستمديدگان گيسوهاى خود را نيز كندند و ضميمه نامه‌هائى كردند كه به او مىفرستادند .\r\nامير صالح در منيهء بنى حصيب [ 1 
  ] و اطراف آن والى بود و حكومت\r\n\r\n\r\n\r\n\r\n","description":"","footnote":"\r\n[ ( 1 ) 
  ] - منية ( به كسر ميم و فتح ياء ) : نام چند موضع است در مصر . از آن جمله منية ابن حصيب است كه شهرى است در مصر ( صعيدادنى ) در شمال اسيوط .\r\nجمعيت آن در حدود هفتاد هزار نفر است .\r\nتجارت پنبه و كارخانه‌هاى قند آن مشهور است .\r\n( اعلام المنجد )\r\n","page_name":" 273 ","page_number":273},
  {"content":"\r\n\r\nمىكرد .\r\nمنيهء بنى حصيب از توابع بسيار باشكوه مصر نبود ولى از نزديك‌ترين توابع مصر به آنان ، يعنى ساكنان قصر خلافت ، شمرده مىشد .\r\nامير صالح مردى دلير و با شهامت بود و به دريافت نامه‌هاى آنان قشون خود را براى از ميان بردن عباس آماده ساخت و به سروقت او رفت .\r\nعباس وقتى خبر حركت او را شنيد از مصر خارج شد و روانه شام گرديد .\r\nدارائى خود ، اموالى كه از شدت بسيارى به شمار در نمىآمد ، تحفه‌ها و اشيائى كه از قصر خلافت برداشته بود و نظائرش جز در آن جا يافت نمىشد ، همه را با خود برد .\r\nاما در بين راه فرنگيان بر او حمله بردند و او را كشتند و آنچه با خود داشت گرفتند و با آنها موجبات تقويت خود را فراهم ساختند .\r\nامير صالح حركت كرد و با پرچم‌ها و جامه‌هاى سياه كه نشانه سوگوارى در ماتم الظافر بود داخل قاهره شدند .\r\nگيسوانى را هم كه براى امير صالح فرستاده بودند بر سر نيزه‌ها كردند .\r\nاين فالى عجيب و تصادفى غريب بود كه پرچم‌هاى سياه عباسيان داخل مصر شد و پرچم‌هاى علويان را پس از پانزده سال كه در اهتزاز بود ، از ميان برد .\r\nوقتى صالح وارد قاهره گرديد به دو خلعت وزارت داده شد و در اين مقام استقرار يافت .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nآنگاه نوكرى را كه شاهد قتل الظافر بود و محل دفن او را نيز ديده بود ، احضار كرد .\r\nبه راهنمائى او جسد الظافر را بيرون آوردند و او را به آرامگاه خلفا در قصر خلافت منتقل ساختند .\r\nفرنگيان پس از كشتن عباس ، پسر او نصر را اسير كردند .\r\nامير صالح كسى را نزد فرنگيان فرستاد و مبلغ گزافى داد و نصر را از آنان گرفت .\r\nنصر از شام همراه ياران صالح به سوى مصر روانه شد و با هيچيك از آنان كلمه‌اى حرف نزد تا به قاهره رسيد .\r\nدر آن جا اين شعر را خواند :\r\n بلى نحن كنا اهلها فأبادنا * صروف الليالى و الجدود العواثر \r\n( يعنى : آرى ، ما نيز اهل همين جا بوديم و حوادث روزگار و بدبختىها ما را از بين برد و نابود كرد . )\r\nاو را در داخل قصر كردند و اين آخرين روز زندگى وى بود .\r\nاو به قتل رسيد و جسدش بر دروازه زويله به دار آويخته شد .\r\nامير صالح ضمنا در خاندان‌هاى بزرگان و اعيان ديار مصر به تفحص و جستجو پرداخت و بزرگان را يا كشت يا از آن سرزمين تبعيد كرد .\r\nاموالشان را نيز گرفت .\r\nاز آن عده جمعى به هلاك رسيدند و برخى نيز در شهرهاى حجاز و يمن و غيره پراكنده شدند .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nصالح اين كار را كرد چون مىترسيد كه آنان بر او بشورند و بر سر وزارت مصر با او نزاع كنند .\r\nابن منقذهم با عباس گريخته بود . و وقتى عباس كشته شد او به شام فرار كرد .\r\n\r\nمحاصرهء تكريت و جنگ بكمزا\r\nدر اين سال ، خليفه عباسى ، المقتفى لامر اللّه رسولى را به نزد والى تكريت فرستاد تا اسيرانى را كه پيشش بودند آزاد كند .\r\nابو البدر پسر وزير خليفه ، عون الدين بن هبيره ، و چند تن ديگر از خاصان خليفه جزو آن اسرا بودند .\r\nاما والى تكريت فرستاده خليفه را دستگير كرد و به زندان انداخت .\r\nخليفه عباسى نيز قشونى به سروقت او گسيل داشت .\r\nمردم تكريت با قشون خليفه جنگيدند و از ورود آنان به شهر جلوگيرى كردند .\r\nخليفه شخصا در آغاز ماه صفر به تكريت قشون كشى كرد و در آن شهر فرود آمد .\r\nاهالى شهر ترسان شدند و گريختند .\r\nلشكريان خليفه داخل شهر شدند و شهر را به هم ريختند و قسمتى از تكريت را غارت كردند .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nبر قلعه شهر نيز سيزده منجنيق نصب نمودند . در نتيجه ، برج و بارو از بالاى ديوارها فرو ريخت .\r\nمحاصره قلعه بدين نحو تا بيست و پنجم ربيع الاول ادامه يافت .\r\nآنگاه خليفه فرمان داد كه بجنگند و به سوى قلعه پيشروى كنند .\r\nبر اثر صدور اين فرمان جنگ شدت يافت و تعداد كشته‌شدگان رو به فزونى نهاد .\r\nولى خليفه عباسى از اين تلاش و كوشش مرادش حاصل نگرديد لذا از آن جا رخت بر بست و به بغداد برگشت .\r\nاو در آخر ماه وارد بغداد شد .\r\nبعد به وزير خود ، عون الدين بن هبيره دستور داد كه برگردد و محاصره آن قلعه را از سر گيرد و اين بار با آمادگى بيش‌تر برود و آلات جنگى بيشترى براى محاصره قلعه با خود ببرد .\r\nعون الدين با لشكريان خود در هفتم ماه ربيع الاخر حركت كرد و بر آن قلعه فرود آمد و كار را بر اهالى سخت گرفت .\r\nدرين هنگام خبر آمد كه مسعود بلال با امير بقش كون خر و امير ترشك به شهر ابان [ ( 1 ) 
  ] رسيده و به غارت شهرها پرداخته است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - شهرابان ( يا شهربان ) : قريه بزرگى است با باغ‌هاى نخيل از نواحى خالص در مشرق بغداد . و عده‌اى از اهل علم از آن جا برخاسته‌اند .\r\n( از معجم البلدان ) حمد الله مستوفى در نزهة القلوب نويسد : از خانقين تا رباط جلولا پنج ( بقيهء ذيل در صفحهء بعد )\r\n","page_name":" 277 ","page_number":277},
  {"content":"\r\n\r\nوزير خليفه به شنيدن اين خبر به بغداد برگشت .\r\nسبب آمدن آن قشون به عراق اين بود كه آنان ملك محمد پسر سلطان محمود سلجوقى را به تصرف عراق تشويق و تحريك مىكردند .\r\nولى اين كار براى او امكان‌پذير نبود .\r\nبدين جهة آن قشون بدون او حركت كرد . گروهى كثير از افراد تركمان هم بدان ضميمه شد .\r\nخليفه عباسى براى مقابله با آنان از بغداد بيرون رفت .\r\nمسعود بلال نيز كسى را به تكريت فرستاد و ملك ارسلان ، پسر سلطان طغرل بن محمد ، را كه در تكريت زندانى بود بيرون آورد و گفت :\r\n« اين سلطان ماست . و پيشاپيش او در برابر خليفه مىجنگيم . »\r\nدو لشكر در بكمزا ، نزديك بعقوبا ، با هم روبرو شدند و مدت هيجده روز ميان آنان كشمكش و گير و دار بود .\r\nدر پايان ماه رجب به جنگ پرداختند .\r\nجناح راست و قسمتى از قلب لشكر خليفه درين جنگ شكست خوردند و گريختند .\r\nحتى خبر اين شكست به بغداد رسيد و قسمتى از خزائن خليفه\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل فرسنگ ، از آن جا تا هارونيه پنج فرسنگ و شهرابان به دست راست به دو فرسنگى اين مرحله است .\r\nنيز گويد كه شهرابان را دخترى به نام ابان از تخم كسرى ساخته است .\r\n( لغتنامهء دهخدا )\r\n","page_name":" 278 ","page_number":278},
  {"content":"\r\n\r\nبه غارت رفت و خزانه‌دار او نيز كشته شد .\r\nخليفه براى رفع سوء تفاهم ، خودش با وليعهدش به دشمن حمله برد و فرياد زد : « اى فرزندان هاشم ! شيطان دروغ گفته است ( يعنى : ما شكست نخورده‌ايم و دشمنان ما به دروغ خبر شكست ما را منتشر كرده‌اند . ) »\r\nو اين آيه را خواند :  وَ رَدَّ اللَّهُ الَّذِينَ كَفَرُوا بِغَيْظِهِمْ لَمْ يَنالُوا خَيْراً  [ ( 1 ) 
  ] .\r\nباقى لشكريان نيز با او حمله كردند .\r\nو نتيجه اين ابراز شجاعت ، آن شد كه امير مسعود و امير بقش با كسان خود گريختند و شكست ايشان قطعى شد .\r\nخليفه بر ايشان پيروزى يافت و لشكريان او جميع اموال تركان ، از چارپايان و گاو و گوسفند و غيره ، را به غنيمت بردند و هر گوسفند را به دانقى فروختند . ( هر دانق برابر يك ششم درهم بود . )\r\nلشكريان مهاجم زنان و فرزندان و خرگاه‌ها و آنچه داشتند با خود آورده بودند كه همه به غنيمت گرفته شد .\r\nبعد جار زدند كه هر كس از فرزندان تركان و زنان ايشان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آيه بيست و پنجم از سوره احزاب :  ما وَ رَدَّ اللَّهُ الَّذِينَ كَفَرُوا بِغَيْظِهِمْ لَمْ يَنالُوا خَيْراً وَ كَفَى اللَّهُ الْمُؤْمِنِينَ الْقِتالَ وَ كانَ اللَّهُ قَوِيًّا عَزِيزاً  ( يعنى : و خدا كافران را با همان خشم و غضبى كه به مؤمنان داشتند ، بى آنكه هيچ خير و غنيمتى به دست آورند ، نااميد برگردانيد . و خدا خود امر جنگ را ( به فرستادن باد صرصر و سپاه فرشتگان غيبى ) از مؤمنان كفايت فرمود كه خدا بسيار توانا و مقتدر است .\r\n( قرآن مجيد با ترجمهء مهدى الهى قمشه‌اى )\r\n","page_name":" 279 ","page_number":279},
  {"content":"\r\n\r\nچيزى گرفته ، بايد همه را پس بدهد .\r\nبنابر اين همه را پس دادند .\r\nامير بقش كون خر ملك ارسلان را برداشت و به شهر لحف و قلعه ماهكى گريخت .\r\nدر اين جنگ افراد قبيله بنى عوف به قشون خليفه خيانت كردند و به عجم پيوستند و هندى كردى نيز همراه ايشان رفت .\r\nملك محمد قشونى با امير خاص بك بن آقسنقر ، براى كمك به امير بقش كون خر فرستاده بود .\r\nاين قشون به راذان رسيده بود كه بر اثر شنيدن خبر شكست آنان مراجعت كرد .\r\nخليفه عباسى هم به بغداد بازگشت و در اوائل ماه شعبان وارد شهر گرديد .\r\nبه مجرد ورود ، به دو خبر رسيد كه امير مسعود بلال و امير ترشك به شهر واسط حمله برده و آنجا را غارت كرده و ويران ساخته‌اند .\r\nخليفه وزير خود عون الدين بن هبيره را در پانزدهم شعبان با قشونى به سر وقت ايشان فرستاد .\r\nلشكريان عجم ( يعنى افراد غير عرب ) از برابر او گريختند . ولى سپاهيان خليفه ، خود را به ايشان رساندند و اشياء بسيارى از ايشان غارت كردند و به بغداد بازگشتند .\r\nعون الدين بن هبيره ، وزير خليفه ، پس از اين پيروزى به لقب « سلطان العراق ملك الجيوش » ملقب گرديد .\r\nخليفه قشونى هم به شهر لحف فرستاد و آن جا را جزء قلمرو فرمانروائى خود ساخت .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nاما ملك الب ارسلان بن طغرل را امير بقش همراه خود ، به شهر خود برد .\r\nملك محمد كسى را به نزد وى فرستاد و پيام داد كه با ملك الب ارسلان به نزد وى حضور يابد .\r\nولى امير بقش كون خر در ماه رمضان اين سال وفات يافت و ملك ارسلان پيش پسر بقش و حسن جاندار ماند .\r\nآن دو امير او را به جبل بردند .\r\nملك محمد ترسيد كه ارسلان خود را به شوهر مادر خود ، ايلدگز ، برساند . و او را وسيله دست اندازى به شهرها قرار دهد .\r\nاما حذر كردن او سودى نداشت . ملك ارسلان به ايلدگز شوهر مادر خود رسيد . و ايلدگز نيز در شمار اميران او در آمد .\r\nاين ايلدگز برادر مادرى پهلوان بن ايلدگز بود .\r\nطغرلى هم كه به دست خوارزمشاه كشته شد ، پسر اين ملك ارسلان بود .\r\nآن طغرل آخرين فرد سلجوقيان ( سلاجقه عراق ) محسوب مىشود .\r\n\r\nدست يافتن نور الدين محمود بر شهر دمشق\r\nدر اين سال ، در ماه صفر ، نور الدين محمود بن زنگى بن آقسنقر بر شهر دمشق دست يافت و آن را از صاحبش مجير الدين ابق بن محمد\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبن بورى بن طغتگين اتابك گرفت .\r\nسبب كوشش و جديت او در تسخير دمشق اين بود كه سال پيش وقتى فرنگيان شهر عسقلان را گرفتند ديگر براى نور الدين راهى براى راندن ايشان از آن جا نماند زيرا دمشق ميان او و عسقلان سدى ايجاد كرده بود .\r\nفرنگيان هم پس از تصرف عسقلان در دمشق طمع كردند تا جائى كه به كار كليه بردگان مسيحى ، اعم از غلام و كنيز ، در دمشق رسيدگى مىنمودند و هر برده‌اى كه مىخواست در آن جا بماند او را به حال خود مىگذاشتند ولى هر كس را كه ميل داشت به وطن خود باز گردد ، او را به زور مىگرفتند و مىبردند چه صاحبش بدين كار رضايت مىداد و چه رضايت نمىداد .\r\nازين گذشته ، فرنگيان از اهل دمشق هر سال ، نوعى باج ارضى مىخواستند كه فرستادگانشان وارد شهر مىشدند و از مردم مىگرفتند .\r\nنور الدين وقتى اين وضع را ديد ترسيد كه فرنگيان دمشق را يكباره متصرف شوند و ديگر جائى براى مسلمانان در شام باقى نماند .\r\nاو مىدانست كه آنجا را به زور قدرت و توانائى نمىتواند بگيرد زيرا فرمانرواى دمشق هر وقت مىديد كه نزديك است مغلوب دشمن قوى پنجه‌اى شود به فرنگيان نامه مىنوشت و از ايشان كمك مىخواست فرنگيان هم به او كمك مىكردند تا آن شهر به دست حريفى نيفتد كه در جنگ با آنان زور آزمائى تواند كرد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبدين جهة براى تصرف دمشق حيله‌اى به كار برد .\r\nبا مجير الدين صاحب دمشق نامه‌نگارى كرد و ازو دلجوئى نمود و هديه‌هائى برايش فرستاد و تظاهر به دوستى با وى كرد .\r\nبدين ترتيب مورد اعتماد وى قرار گرفت .\r\nنور الدين هر چند گاه يك بار به مجير الدين مىگفت : فلان امير تو به من كاغذ نوشته بود و مىخواست دمشق را به من تسليم كند .\r\nمجير الدين هم به شنيدن اين حرف در حق آن امير بدگمان مىشد و زمين‌هائى را كه به وى واگذار كرده بود مىگرفت و او را از دمشق مىراند .\r\nبدين نحو يكايك اميران وى از اطرافش پراكنده شدند .\r\nهنگامى كه ديگر هيچكس پيشش نمانده بود ، اميرى را برگزيد كه عطاء بن سلمى خادم خوانده مىشد .\r\nاو مردى دلير و با شهامت بود .\r\nمجير الدين زمام امور دولت خود را بدست او سپرد .\r\nبا وجود چنين شخصى نور الدين نمىتوانست بر دمشق دست يابد .\r\nولى مجير الدين اين امير را نيز دستگير كرد و خونش را ريخت .\r\nنور الدين كه ديگر مانعى براى تصرف دمشق نمىديد با قشون خود بدان جهة رهسپار شد .\r\nاو قبلا با جوانان دمشق مكاتبه كرده و دلشان را به دست آورده بود .\r\nجوانان هم به او وعده داده بودند كه دمشق را در فرصت مناسب تسليم وى كنند .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nوقتى نور الدين شهر دمشق را محاصره كرد ، مجير الدين براى فرنگيان پيام فرستاد كه چنانچه به او كمك كنند و نور الدين را از دمشق دور سازند ، در مقابل به آنان مبالغى پول خواهد پرداخت و قلعه بعلبك را نيز تسليم ايشان خواهد كرد .\r\nفرنگيان نيز براى راندن نور الدين از دمشق شروع به گرد - آورى سربازان پياده و سوار كردند ولى تا وقتى كه همه را گرد آوردند و آنطور كه مىخواستند آماده جنگ شدند . نور الدين شهر را تصرف كرده و تحويل گرفته بود .\r\nلذا حسرت زده و مغبون ، بىسر و صدا از راهى كه حركت كرده بودند بازگشتند .\r\nاما كيفيت تسليم دمشق بدين قرار بود كه وقتى نور الدين اين شهر را محاصره كرد ، جوانان دمشقى كه او به ايشان نامه نوشته بود ، شهر را از طرف دروازه شرقى آن به وى تسليم نمودند .\r\nنور الدين از آن جا بر شهر دمشق دست يافت و آن را به - تصرف خويش در آورد .\r\nآنگاه مجير الدين را در قلعه شهر محاصره كرد و به او نامه نگاشت و وعده داد كه چنانچه قلعه را تسليم كند سرزمين‌هائى را به او واگذار خواهد كرد كه از آن جمله شهر حمص خواهد بود .\r\nمجير الدين نيز قلعه را تسليم كرد و روانه حمص شد . بعد ، از آن جا نامه به مردم دمشق نوشت و آنان را تحريك كرد كه شهر را به وى تسليم كنند .\r\nامير نور الدين وقتى پى به موضوع برد ، از توطئه‌ها و تحريكات او ترسيد . بدين جهة شهر حمص را از او گرفت و در عوض\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nشهر بالس را به او داد .\r\nولى او راضى نشد و از آن جا به عراق رفت و در بغداد اقامت گزيد .\r\nاو در بغداد خانه‌اى نيز نزديك نظاميه ساخت و در همان خانه درگذشت .\r\n\r\nحملهء اسماعيليان به خراسان و غلبه بر ايشان\r\nدر اين سال ، در ماه ربيع الآخر ، گروه بسيارى از اسماعيليان قهستان گرد آمدند كه تعدادشان از پياده و سوار به هفت هزار نفر مىرسيد .\r\nاين گروه انبوه چون مىدانستند كه لشكريان خراسان سرگرم زد و خورد با غزها هستند فرصت را غنيمت شمردند و به توابع خواف و نواحى مجاور آنها حمله بردند .\r\nامير فرخشاه بن محمود كاشانى با جماعتى از كسان و ياران خود به جنگ ايشان رفت ولى همين كه دريافت ياراى برابرى با آنان را ندارد ، از آنان دست برداشت و رفت .\r\nآنگاه به نزد امير محمد بن انر ، كه از بزرگان امراء خراسان و دليرترين ايشان بود رسولى را فرستاد و جريان را به او اطلاع داد و از او خواست كه با همه سرداران و سپاهيانى كه در اختيار دارد پيشش بيايد و با او براى جنگ با اسماعيليان اجتماع\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو اتحاد كند .\r\nمحمد بن انر نيز با جمعى از سرداران و گروه انبوهى از لشكريان حركت كرد و خود را به فرخشاه رساند .\r\nمحمد و فرخشاه با يك ديگر همدست شدند و به اسماعيليان حمله بردند و با آنان پيكار كردند .\r\nجنگ ميان آنان به طول انجاميد .\r\nسرانجام خداوند مسلمانان را يارى كرد و اسماعيليان شكست خوردند و كشته بسيار دادند .\r\nاز هر سو به روى آنان شمشير كشيده شد و اعيان و ساداتشان به هلاك رسيدند .\r\nبرخى از ايشان كشته شدند و برخى به اسارت در آمدند و از آنها جان بسلامت نبردند مگر عده‌اى قليل كه گريخته بودند .\r\nقلعه‌ها و حصارهاى ايشان بدون نگهبان و مدافع و مانع ماند .\r\nبدين جهة اگر لشكريان خراسان گرفتار كشمكش با غزها نبودند بدون اشكال و دردسر تمام آنها را به تصرف در مىآوردند و مسلمانان را از شرشان آسوده مىساختند .\r\nولى خداوند مشيتى دارد كه خودش نيز آن را اجرا مىكند .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nدست يافتن نور الدين بر تل باشر\r\nدر اين سال ، يا سال بعد ، نور الدين محمود بن زنگى قلعه تل باشر را متصرف شد .\r\nاين قلعه در شمال حلب قرار داشت و از بلندترين دژها به شمار مىآمد .\r\nعلت دست يافتن نور الدين بر اين قلعه آن بود كه فرنگيان وقتى ديدند او دمشق را تسخير كرده بيمناك شدند و دانستند كه او با ايشان نيز پنجه در خواهد انداخت و توانائى زور آزمائى با وى را ندارند چون قدرت او را پيش از آنكه بر دمشق دست يابد ، ديده بودند .\r\nبدين جهة فرنگيانى كه در قلعه تل باشر به سر مىبردند . به او نامه نگاشتند و تسليم قلعه را به دو وعده دادند .\r\nنور الدين نيز به امير حسان منبجى كه از بزرگان امراء وى بود دستور داد كه به قلعه تل باشر برود و آن جا را تحويل بگيرد .\r\nامير حسان در آن زمان شهر منبج را در اختيار داشت و منبج نيز نزديك تل باشر بود .\r\nاو بدانجا رفت و قلعه را از فرنگيان تحويل گرفت و آن را مستحكم ساخت و از خواربار و تجهيزات و ساير ما يحتاج بقدرى در\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nآن جا ذخيره كرد كه سالهاى بسيار اهالى قلعه را تكافو كند .\r\n\r\nپاره‌اى ديگر از رويدادهاى سال\r\nدر اين سال ابو الفتوح عبد الله بن هبة الله بن مظفر بن رئيس - الرؤسا ، كه رياست كارپردازى دربار خليفه را داشت ، درگذشت .\r\nاو مردى كريم بود و صدقات و كارهاى نيك بسيار داشت و با فقيران نشست و برخاست مىكرد .\r\nپس از درگذشت او ، خليفه كارهائى را كه بر عهده او بود به پسر بزرگترش عضد الدين ابو الفرج محمد بن عبد الله واگذار كرد .\r\nدر اين سال عبد الرحمان بن عبد الصمد بن احمد بن على ابو القاسم اكاف نيشابورى از دنيا رفت .\r\nاو مردى پرهيزگار و خداپرست و فقيه و اهل درس و بحث بود .\r\nسلطان سنجر به زيارت او مىرفت و از دعاى او كسب فيض و بركت مىكرد . و او بسا اوقات كه روى نشان نمىداد و سنجر نمىتوانست بر او وارد شود .\r\nدر اين سال ثقة الدوله ابو الحسن على بن محمد دوينى از دار جهان رخت بر بست .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nاو به ابو نصر احمد بن فرج ابرى خدمت مىكرد بدين جهة ابو نصر تربيت او را بر عهده گرفت و بقدرى به دو توجه كرد كه او را « ابن الابرى » ( پسر ابرى ) خواندند .\r\nابو نصر دختر خود شهدة الكاتبه را نيز به عقد او در آورد .\r\nخليفه عباسى المقتفى لامر الله او را در شمار مقربان خود در آورد و به دو وكالت داد و او مدرسه‌اى در باب الازج ساخت .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\n550 وقايع سال پانصد و پنجاهم هجرى قمرى\r\nدرين سال ، خليفه عباسى ، المقتفى لامر اللّه با قشون خود به شهر دقوقا [ ( 1 ) 
  ] رفت و آن جا را محاصره كرد و با اهالى به جنگ پرداخت .\r\nبعد به او خبر رسيد كه قشون موصل مجهز شده تا به سراغ او بيايد و دست او را از دقوقاء كوتاه كند .\r\nبه شنيدن اين خبر از آن جا رفت بدون اينكه از قشون كشى خود نتيجه‌اى گرفته باشد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - دقوقاء ( به فتح داد ) يا شهرى كه از قرن نهم هجرى قمرى به بعد طاووق ناميده مىشود ، شهرى است در عراق كه دو هزار نفر جمعيت دارد .\r\nاين شهر در حدود چهل كيلومترى جنوب شرقى كركوك واقع است .\r\nو در دوره عباسيان جزء الجزيره ( يعنى جزيره ابن عمر ) بود .\r\nمقبره معروف منسوب به امام زين العابدين در حدود دو كيلومتر و نيمى آن است .\r\n( دائرة المعارف فارسى )\r\n","page_name":" 290 ","page_number":290},
  {"content":"\r\n\r\nدر اين سال امير شملهء تركمانى بر خوزستان دست يافت .\r\nاو گروه بسيارى از تركمانان را گرد آورده و به قصد خوزستان حركت كرده بود .\r\nدر آن هنگام در خوزستان ملكشاه ، فرزند سلطان محمود ، فرمانروائى مىكرد .\r\nخليفه عباسى وقتى حركت شمله را شنيد ، قشونى به سر وقت او فرستاد تا او را از حركت باز دارند .\r\nقشون خليفه و لشكريان شمله در ماه رجب با هم روبرو شدند و دست به پيكار زدند .\r\nدر اين جنگ سپاهيان خليفه شكست خوردند و سران ايشان به اسارت در آمدند . اما امير شمله با آنان به جوانمردى و نيكى رفتار كرد و آزادشان ساخت .\r\nبعد هم رسولى را به خدمت خليفه عباسى فرستاد و از آن پيشامد عذرخواهى كرد . خليفه نيز عذر او را پذيرفت .\r\nامير شمله سپس رهسپار خوزستان گرديد و آن جا را به تصرف در آورد و ملكشاه بن سلطان محمود را از آن سرزمين بيرون كرد .\r\nدر اين سال ، تركان غز به شهر نيشابور تاختند و آن جا را به ضرب شمشير تسخير كردند .\r\nآنگاه داخل شهر شدند و محمد بن يحيى فقيه شافعى را با قريب سى هزار نفر ديگر به قتل رساندند .\r\nدرين زمان سلطان سنجر از سلطنت فقط نامى داشت و قادر به هيچ كارى نبود . زندانى بود و خودش هم اين را نمىدانست .\r\nحتى در بسيارى از روزها كه مىخواست سوار بر اسب شود و\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nبيرون رود كسى را نداشت كه سلاحش را حمل كند . بدين جهة سلاح خود را بدست خود بر كمر مىبست و سوار مىشد .\r\nوقتى برايش غذا مىآوردند مقدارى از آن را براى وقت ديگر ذخيره مىكرد زيرا مىترسيد غذايش را نياورند چون غزان در انجام وظائف خود كوتاهى مىكردند و اصولا اينها وظائفى نبود كه آنها بشناسند .\r\nدر اين سال كشيشان ارمنستان به شهر « آنى » حمله‌ور شدند .\r\nو آن را از امير شداد گرفتند .\r\nپس از تصرف شهر « آنى » [ ( 1 ) 
  ] آن را كه به برادر امير شداد ، كه فضلون نام داشت ، تسليم كردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آنى از پايتخت‌هاى قديم ارمنستان است كه اينك ويرانه‌هاى آن در ولايت قارص ، تركيه ، بر ساحل راست رود آرپاچاى به فاصله حدود سى كيلومترى ملتقاى اين رود با رود ارس و به فاصله چهل و پنج كيلومترى شهر قارص موجود است .\r\nنامش به قولى از نام اناهيته ، الاهه ايرانيان ، مأخوذ است .\r\nآشوت سوم آنجا را پايتخت خود قرار داد .\r\nاو پايتخت دولت باگراتيد را به قلعه آنى منتقل ساخت و در دوره او و جانشينش ، سمباط دوم ، اين محل رونق فراوان يافت و ابنيه با شكوه در آن ساخته شد .\r\nدر سال 1046 ميلادى الب ارسلان آن را گرفت و ويران كرد .\r\nدگر باره آنى رونق يافت .\r\nبقيهء ذيل در صفحهء بعد\r\n","page_name":" 292 ","page_number":292},
  {"content":"\r\n\r\nدر اين سال ، در ماه ذى الحجه ، تركان قارغلى ، طمغاج خان بن محمد را در ما وراء النهر كشتند و جسدش را به صحرا انداختند و كارهاى بدى را به او نسبت دادند .\r\nدوره فرمانروائى او بسيار ضعيف و بىرونق و شكوه بود .\r\nدرين سال ، ابو الفضل محمد بن ناصر بن على بغدادى حافظ اديب جهان را بدرود گفت .\r\nاو در علم و فضل مشهور بود .\r\nاول مذهب شافعى داشت ، بعد به مذهب حنبلى گرائيد و در آن بسيار غلو كرد .\r\nدر ماه شعبان سال 467 هجرى به دنيا آمده بود و در ماه شعبان هم از دنيا رفت .\r\nدر اين سال ، در عراق و شهرهاى نزديك آن ، در ماه ذى الحجه ، زلزله بزرگى روى داد .\r\nدر اين سال يحيى غسانى نحوى موصلى در گذشت .\r\nاو مردى فاضل و نيكوكار بود .\r\nدر اين سال ، همچنين ، تاج الدين ابو طاهر يحيى بن عبد اللّه بن قاسم شهروزى از جهان رخت بر بست .\r\nاو قاضى جزيره ابن عمر بود .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل جلال الدين ملكشاه در سال 1226 ميلادى و مغول در 1239 آن را گرفتند .\r\nسرانجام بر طبق روايات در زلزله سال 1319 ويران شد ، اگر چه سكه‌هائى از ادوار بعد در آن جا بدست آمده است .\r\n( دائرة المعارف فارسى )\r\n","page_name":" 293 ","page_number":293},
  {"content":"\r\n\r\n\r\n551 وقايع سال پانصد و پنجاه و يكم هجرى قمرى\r\n\r\nشورش مردم افريقيه و چند جزيره بر ضد پادشاه فرنگيان در صقليه و كارهائى كه از ايشان سر زد\r\nما ضمن شرح وقايع سال 548 هجرى قمرى در گذشت رجار پادشاه صقليه ( سيسيل ) را ذكر كرديم و گفتيم كه پس از او پسرش غليالم ( ويليام ) به فرمانروائى نشست .\r\nاو داراى سوء تدبير بود و به همين علت عده‌اى از دژهاى صقليه از زير فرمان او بيرون رفتند .\r\nمردمى كه به فكر رهايى از يوغ او بودند در اين سال فكرشان قوت يافت و اهالى جزيره جربه و جزيره قرقنه از زير فرمان او بيرون رفتند و مخالفت با او را آشكار ساختند .\r\nمردم ، همچنين ، با اهل افريقيه نيز به مخالفت برخاستند .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nنخستين كسى كه علم مخالفت برافراشت عمر بن ابو الحسين فريانى در شهر سفاقس بود .\r\nرجار فرمانرواى پيشين سيسيل وقتى سقاقس را فتح كرد ، پدر عمر ، ابو الحسين ، را كه از علماى با تقوى و نيكوكار بود به حكومت شهر گماشت .\r\nولى ابو الحسين ناتوانى و زبونى نشان داد و گفت : « پسرم را به اين شغل بگماريد . »\r\nرجار نيز پسر او ، عمر ، را بدان سمت منصوب كرد و پدرش را به عنوان گروگان به صقليه برد .\r\nابو الحسين هنگام عزيمت به صقليه به پسر خود ، عمر ، گفت :\r\n« من مردى سالخورده هستم و مرگم نزديك است . تو هر وقت فرصت و توانائى مخالفت با دشمن را پيدا كردى ، از فرصت استفاده كن و به فرمانروائى بيگانگان در اين سرزمين خاتمه بده و از خشم ايشان انديشه نداشته باش . به اين نگاه نكن كه من كشته خواهم شد و انگار كن كه من مرده‌ام . »\r\nعمر نيز همين كه چنين فرصتى يافت ، مردم شهر را براى شورش فراخواند و گفت :\r\n« گروهى از شما بالاى ديوار شهر بروند و گروهى ديگر به خانه‌هاى فرنگيان و مسيحيان بريزند و همه را بكشند . »\r\nبه او گفتند : « مىترسيم به سرور ما و شيخ ما كه پدر تست آسيبى برسد . »\r\nگفت : « پدرم ، خودش به من چنين دستورى داده و اگر با مرگ پدر من هزار تن از دشمنان ما كشته شدند ، او را نبايد مرده پنداشت . »\r\nروز بعد هنوز آفتاب نتابيده بود كه مردم شهر فرنگيان را\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nتا آخرين فردشان به قتل رساندند .\r\nاين واقعه در آغاز سال 551 هجرى اتفاق افتاد .\r\nبعد ابو محمد بن مطروح در طرابلس ، از عمر پيروى كرد .\r\nپس از اين دو تن ، محمد بن رشيد هم در شهر قابس دست به شورش زد .\r\nقشون عبد المؤمن نيز به بونه رفت و آن جا را تصرف كرد .\r\nبدين ترتيب سراسر افريقيه از فرمان فرنگيان بيرون رفتند به استثناى مهديه و سوسه .\r\nعمر بن ابو الحسين رسولى را نيز به زويله فرستاد . اين شهر قريب يك ميدان تا مهديه فاصله داشت .\r\nعمر فرستاده خود را مأمور كرد كه مردم زويله را به شورش وادارد و تشويق كند كه بر مسيحيان زويله حمله برند .\r\nمردم زويله نيز چنين كردند .\r\nاعراب شهرهاى ديگر نيز به زويله رفتند و با مردم زويله در شورش بر عليه فرنگيان مهديه كمك كردند .\r\nراه آذوقه را نيز بر مهديه بستند .\r\nوقتى اين خبر به غليالم ( ويليام ) پادشاه صقليه ( سيسيل ) رسيد ، ابو الحسين را احضار كرد و او را از كارهاى پسرش آگاه ساخت .\r\nآنگاه به او فرمود كه نامه‌اى به پسرش بنويسد و او را از اين كارها باز دارد ، به او امر كند كه فرمانبردارى را از سر گيرد ، و او را از عاقبت كارى كه مىكند به ترساند .\r\nابو الحسين گفت : « كسى كه به چنين كارى دست زده ، با نامه من از تصميم خود منصرف نمىشود . »\r\nپادشاه صقليه نيز رسولى را پيش عمر بن ابو الحسين فرستاد كه\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nتهديدش نمايد و به او امر كند كه از آن كارها دست بردارد .\r\nروزى كه فرستاده پادشاه صقليه بدانجا رسيد ، عمر نگذاشت كه داخل شهر شود .\r\nفرداى آن روز همه مردم از شهر خارج شدند و جنازه‌اى نيز همراه داشتند .\r\nدر حالى كه فرستاده پادشاه صقليه سرگرم تماشاى ايشان بود ، جنازه را دفن كردند و برگشتند .\r\nآنگاه عمر كسى را پيش او فرستاد و پيغام داد : « اين پدر من بود كه دفنش كردم و به سوگوارى او نشستم . حالا هر كارى كه دلتان مىخواهد ، با پدرم بكنيد . »\r\nفرستاده صقليه برگشت و كارى را كه عمر بن ابو الحسين كرده بود به غليالم خبر داد .\r\nاو هم پدر عمر را گرفت و به دار آويخت . پيرمرد همچنان ذكر خداوند مىگفت تا وفات يافت .\r\nاما اهل زويله وقتى با اعراب و مردم سفاقس پيوستند جمعيتشان زياد شد و شهر مهديه را محاصره كردند و كار را بر اهالى شهر سخت گرفتند .\r\nخواربار در مهديه رو به كاهش نهاده بود . بدين جهة فرمانرواى صقليه بيست كشتى پر از مردان جنگى و آذوقه و سلاح بدانجا فرستاد .\r\nآن افراد داخل شهر مهديه شدند و براى اعراب پيام فرستادند و پرداخت مبلغى را وعده دادند كه عقب‌نشينى كنند .\r\nفرداى آن روز نيز از شهر بيرون رفتند و با اعراب و اهل زويله به جنگ پرداختند .\r\nاعراب شكست خوردند و گريختند .\r\nمردم زويله و اهالى سفاقس باقى ماندند كه در حول و حوش\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nشهر پيكار با فرنگيان را ادامه دادند .\r\nفرنگيان آنان را احاطه كردند .\r\nمردم سفاقس گريختند و سوار كشتى شدند و از راه دريا خود را نجات دادند .\r\nاهل زويله باقى ماندند كه در اثر حمله فرنگيان شكست خوردند و به زويله گريختند .\r\nولى دروازه‌هاى شهر را بسته يافتند . بدين جهة در زير ديوار شهر پيكار را از سر گرفتند و پايدارى به خرج دادند تا وقتى كه اكثرشان به قتل رسيدند و نجات نيافتند مگر عده‌اى قليل كه پراكنده شدند .\r\nبرخى از ايشان هم پيش عبد المؤمن رفتند .\r\nپس از مقتول و متوارى شدن آن عده ، زنان و كودكان و پيرمردانشان كه در شهر بودند به بيابان گريختند و به هيچ قسمت از اموال خود ديگر دست نيافتند .\r\nفرنگيان داخل زويله گرديدند و از زنان و كودكان هر كرا كه يافتند كشتند و اموالشان را غارت كردند .\r\nبدين ترتيب فرنگيان در مهديه استقرار يافتند تا وقتى كه عبد المؤمن ، به نحوى كه انشاء الله بيان خواهيم كرد ، اين شهر را از آنان گرفت .\r\n\r\nدستگير ساختن سليمانشاه و زندانى كردن او در موصل\r\nدر اين سال ، زين الدين على كوچك ، نايب قطب الدين مودود بن زنگى بن آقسنقر فرمانرواى موصل ، ملك سليمانشاه ، پسر سلطان\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nمحمد بن ملكشاه سلجوقى ، را دستگير كرد .\r\nسليمانشاه چندى پيش ازين تاريخ نزد عم خود سلطان سنجر به سر مىبرد . سنجر او را وليعهد خود ساخته و به نام وى بر منابر خراسان خطبه خوانده بود .\r\nوقتى براى سلطان سنجر درگيرى با غزان ، به نحوى كه گفتيم ، پيش آمد و غزان بر قشون خراسان چيره شدند و لشكريان او از دفع غزان عاجز ماندند ، سليمانشاه پيش خوارزمشاه رفت .\r\nخوارزمشاه دختر برادر خود ، اقسيس ، را به عقد ازدواج وى در آورد .\r\nولى بعد ، از سليمانشاه اعمالى ديد كه بدش آمد و او را از خود راند .\r\nسليمانشاه از آن جا رهسپار اصفهان گرديد ولى شحنه اصفهان از ورود او جلوگيرى كرد .\r\nبعد به كاشان رفت .\r\nولى محمد شاه ، پسر برادر او ، محمود بن محمد ، قشونى را به سروقت وى فرستاد تا او را از آن جا برانند .\r\nلذا او از كاشان رهسپار خوزستان شد .\r\nدر آن جا نيز ملكشاه از ورودش جلوگيرى كرد .\r\nناچار عازم شهر لحف شد و در بند نيجين فرود آمد و كسى را نزد خليفه عباسى فرستاد كه ورودش را به دو اطلاع دهد .\r\nآنگاه ميان او و خليفه پيك و پيام‌هائى رد و بدل گرديد تا امر بر اين قرار گرفت كه سليمانشاه زن خود را به عنوان گروگان نزد خليفه بفرستد .\r\nاو نيز همسر خود را با جمعى از كنيزان و پيروانش به خدمت خليفه فرستاد و گفت :\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n« من آنها را به عنوان گروگان‌هائى در آنجا فرستادم . اكنون اگر امير المؤمنين اجازه فرمايند كه وارد بغداد شوم وارد خواهم شد و گر نه مراجعت خواهم كرد . »\r\nخليفه مقدم همسر او و همراهانش را گرامى داشت . به شوهرش سليمانشاه نيز اجازه ورود داد .\r\nسليمانشاه با قشون مختصرى كه تعدادش به سيصد تن مىرسيد داخل بغداد گرديد .\r\nپسر وزير خليفه عون الدين هبيره ، با قاضى القضاه و دو نفر نقيب براى ملاقات او از شهر بيرون رفت . ولى در برابر سليمانشاه از اسب پياده نشد .\r\nسليمانشاه در حالى كه شمسه‌اى بر سر داشت داخل بغداد شد و خليفه برايش خلعت فرستاد .\r\nاو در بغداد تا محرم سال 551 هجرى قمرى اقامت كرد . در اين ماه خليفه او را به اقامتگاه خود احضار فرمود و قاضى القضاة و گواهان و بزرگان آل عباس را نيز فرا خواند .\r\nسليمانشاه در حضور ايشان سوگند ياد كرد كه نسبت به خليفه عباسى نيكرفتار و يك دل و يك رنگ و فرمانبردار باشد و بهيچوجه متعرض بغداد نگردد .\r\nپس از اين سوگند ، در بغداد به نام وى خطبه خوانده شد و به لقب « غياث الدنيا و الدين » و ساير القاب پدرش ملقب گرديد .\r\nخليفه نيز به او خلعت‌هاى سلطنت داد .\r\nآنگاه لشكريان بغداد را كه سه هزار سوار بودند همراه او كرد و امير قويدان ، صاحب حله ، را به عنوان امير حاجب با او فرستاد .\r\nسليمانشاه با اين قشون در ماه ربيع الاول به سوى شهرهاى جبل رهسپار گرديد .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nخليفه نيز به حلوان رفت . و به ملكشاه ابن سلطان محمود برادر سلطان محمد ، صاحب همدان ، و غيره ، پيام فرستاد و او را به موافقت و همدستى با خود دعوت كرد .\r\nاو نيز با دو هزار سوار به حركت در آمد .\r\nملكشاه و سليمانشاه ، هر يك نسبت به ديگرى ، سوگند وفادارى ياد كردند .\r\nآنگاه ملكشاه سليمانشاه را وليعهد خود ساخت .\r\nخليفه عباسى نيز با مال و اسلحه آن دو را تقويت كرد .\r\nاين دو تن با لشكريان خود به امير ايلدگز پيوستند و جمع كثيرى شدند .\r\nوقتى سلطان محمد خبر ايشان را شنيد براى قطب الدين مودود ، صاحب موصل ، و نايب او زين الدين پيام فرستاد و از آن دو ، كمك و يارى خواست و وعده داد كه چنانچه در جنگ پيروزى يابد مبالغ گزافى به آنان بپردازد .\r\nآن دو تن نيز به دو پاسخ مساعد دادند و موافقت كردند .\r\nبدين ترتيب سلطان محمد خود را تقويت كرد و براى برخورد با سليمانشاه و لشكريانى كه به گردش جمع شده بودند به حركت در آمد .\r\nدر ماه جمادى الاولى جنگ ميان آنان واقع شد و پيكار در بين دو طرف شدت يافت .\r\nسرانجام سليمانشاه و همراهانش شكست خوردند و گريختند .\r\nلشكريان بغداد نيز متوارى شدند و از قشون خليفه ، كه سه هزار نفر بودند ، قريب پنجاه تن به بغداد رسيدند .\r\nاز آنان هيچكس كشته نشده بود . فقط وقتى اسبان و اموالشان را گرفتند ، پراكنده شدند و با همان پراكندگى به سوى زادگاه‌هاى\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nخود رفتند .\r\nسليمانشاه پس از شكستى كه خورد ، از ايلدگز جدا شد و روانه بغداد گرديد و به شهر زور رسيد .\r\nزين الدين على با گروهى از سپاهيان موصل براى جنگ با او بيرون رفت .\r\nدر شهر زور امير بزان رياست مىكرد و شهر زور از طرف زين الدين به وى واگذار شده بود .\r\nزين الدين از موصل حركت كرد . او و امير بزان در راه سليمانشاه ايستادند و دستگيرش كردند .\r\nزين الدين ، سليمانشاه را به قلعه موصل برد و او را محترمانه در آن جا زندانى كرد .\r\nسليمانشاه بدين حال بود تا كارش طورى شد كه ما انشاء اللّه ضمن وقايع سال 555 هجرى ذكر خواهيم كرد .\r\nزين الدين ، پس از بازداشت كردن سليمانشاه ، به سلطان محمد پيام فرستاد و جريان را به اطلاع او رساند و وعده داد كه از هر نوع مساعدتى كه ازو بخواهد دريغ نخواهد ورزيد .\r\n\r\nمحاصرهء قلعهء حارم بوسيلهء نور الدين\r\nدر اين سال نور الدين محمود بن زنگى بر قلعه حارم هجوم برد .\r\nاين قلعه در دست فرنگيان بود . بعد به دست بيموند ، فرمانرواى انطاكيه افتاد .\r\nقلعه حارم از جهة مشرق به انطاكيه نزديك بود .\r\nدر اين قلعه شيطانى از شياطين فرنگى رياست مىكرد كه او را\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبه دانائى و خردمندى مىشناختند و با او مشورت مىكردند .\r\nاو به فرنگيان پيام فرستاد كه : « ما به نگهبانى قلعه قادريم و در اين خصوص ناتوانى و ضعفى نداريم . بنابر اين خود را براى ما در مخاطره جنگ نيندازيد . چون اگر دشمن شما را شكست دهد اين قلعه و توابع آن را خواهد گرفت . بهتر است با او به مطاوله و دفع الوقت رفتار كنيم . »\r\nبنابر اين به نور الدين پيغام فرستادند و به او در برابر واگذارى نيمى از توابع حارم پيشنهاد صلح كردند .\r\nبدين ترتيب ميان ايشان صلح برقرار شد و نور الدين از آنان دست برداشت .\r\nيكى از شاعران در ستايش او اين اشعار را سرود :\r\n البست دين محمد يا نوره * عزا له فوق السها اسعاد\r\nما زلت تشمله بمياد القنا * حتى تسقف عوده المنعاد\r\nلم يبق مذار هفت عزمك دونه * عدد يراع به ، و لا استعداد\r\nان المنابر لو تطيق تكلما * حمد تك عن خطبائها الاعواد\r\nملق به اطراف القريحة كلكلا * طرفاه ضرب صادق و جلاد\r\nحاموا فلما عاينوا خوض الردى * حاموا فرائس كيدهم او كادوا\r\nو رأى برنس و قد تبرنس ذلة * حزما لحارم و المصاد مصاد \r\n\r\n","description":"","footnote":"","page_name":" 303 ","page_number":303},
  {"content":"\r\n\r\n من منكر ان ينسف السيل الزبى * و أبوه ذاك العارض المداد\r\nاو ان يعيد الشمس كاسفة السنا * نار لها ذاك الشهاب زناد\r\nلا ينفع الاباء ما سمكوا من ال * علياء حتى يرفع الاولاد \r\n( يعنى : تو دين محمد را ، اى كسى كه نور آن هستى ، يارى كردى و لباس عزت پوشاندى .\r\nآنقدر نيزه پر تحرك خود را ، در قلعه حارم ، به كار بردى تا چوب كج آن راست و مستقيم شد .\r\nاز وقتى كه عزم و اراده خود را در آن قلعه تيز كردى و مؤثر ساختى ديگر در آن جا نه نفراتى ماند كه از آنان كسى بترسد و نه مهماتى كه ساز و برگ جنگ شود .\r\nاگر منبرها مىتوانستند سخن بگويند ، چوب‌هاى آنها از زبان خطيبان خود ترا ستايش مىكردند .\r\nافراد دشمن ، در آن جنگ ، به سينه در افتاده بودند در اطراف محله قريحه كه در دو سوى آن زد و خورد سخت و راستينى وجود داشت .\r\nدشمنان تو افراد ترا دوره كردند ، ولى وقتى پرتگاه مرگ خود را ديدند ، قربانى صيدهاى حيله و مكر خود شدند يا نزديك بود قربانى شوند .\r\nآن پرنس فرنگى [ ( 1 ) 
  ] نيز چنين ديد و از دورانديشى كه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - منظور حاكم قلعه حارم است - م\r\n","page_name":" 304 ","page_number":304},
  {"content":"\r\n\r\nداشت به خاطر قلعه حارم تن به خوارى داد و لباس ذلت پوشيد و در آن شكارگاه كه مىخواست شكار كند ، خود شكار شد .\r\nچه كسى مىتواند منكر آن شود كه سيل به بلنديها مىرسد ؟\r\nپدر او ، يعنى پدر نور الدين هم آن ابر پر باران و سيل آسا بود كه بر همه بلنديها دست مىيافت .\r\nيا آتشى بود كه شهابى چنان فروزان داشت كه با پرتو خود خورشيد را بىنور جلوه مىداد .\r\nپدران از بلندى و رفعتى كه به دست آورده‌اند سودى نمىبرند مگر هنگامى كه فرزندان ايشان به رشد و سرافرازى برسند . )\r\n\r\nدر گذشت خوارزمشاه و برخى از ملوك ديگر\r\nدر اين سال ، در نهم جمادى الآخر خوارزمشاه اتسز بن محمد بن انوشتكين ، از دنيا رفت .\r\nاو به بيمارى فالج گرفتار شده بود . معالجاتى كرد كه سودمند واقع نشد و شفا نيافت لذا بدون تجويز پزشكان ، داروهاى بسيار تند و پر حرارت به كار برد . در نتيجه ، بيمارى او شدت يافت و قواى او تحليل رفت و منجر به مرگ او گرديد .\r\nدر دم مرگ مىگفت : « ما اغنى عنى ماليه . هلك عنى سلطانيه » ( يعنى : مال و ثروت من امروز به فرياد من نرسيد و همه قدرت و حشمتم محو و نابود گرديد . ) [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اين را به عضد الدوله ديلمى نيز نسبت مىدهند و مىگويند : در دم بقيهء ذيل در صفحهء بعد\r\n","page_name":" 305 ","page_number":305},
  {"content":"\r\n\r\nاو در ماه رجب سال 490 هجرى تولد يافته بود .\r\nپس از درگذشت اتسز پسرش ارسلان بر مسند فرمانروائى نشست .\r\nاو عده‌اى از عموهاى خود را به قتل رساند و چشم يكى از برادران خود را نيز از كاسه در آورد كه پس از سه روز فوت كرد . و گفتند خود را كشت .\r\nارسلان پس از استقرار بر مسند فرمانروائى ، رسولى را به خدمت سلطان سنجر - كه تازه به نحوى كه ذكر خواهيم كرد ، از اسارت غزان گريخته بود - فرستاد و نسبت به او اظهار اطاعت و فرمانبردارى كرد .\r\nسنجر نيز حكم فرمانروائى خوارزم را به نام وى نوشت و در ماه رمضان خلعت‌هائى برايش فرستاد .\r\nاز آن پس ارسلان در فرمانروائى خود ، آسوده و ايمن باقى - ماند .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل مرگ مىگفت :\r\n  ماما أَغْنى عَنِّي مالِيَهْ . هَلَكَ عَنِّي سُلْطانِيَهْ   كه آيه‌هاى 28 و 29 سورهء الحاقه است و دنباله آيات پيشين آن ، يعنى آيه‌هاى 25 و 26 و 27 است كه چنين مىباشد :\r\n   ماوَ أَمَّا مَنْ أُوتِيَ كِتابَهُ بِشِمالِهِ فَيَقُولُ يا لَيْتَنِي لَمْ أُوتَ كِتابِيَهْ ، وَ لَمْ أَدْرِ ما حِسابِيَهْ . يا لَيْتَها كانَتِ الْقاضِيَةَ .   \r\n( و اما آن كس كه كتاب عملش را به دست چپ دهند ، گويد : اى كاش نامه مرا به من نمىدادند . و من هرگز از حساب اعمالم آگاه نمىشدم . يا ايكاش مرا از چنگ اين غصه و عذاب نجات مىدادى . مال و ثروت من امروز به فرياد من نرسيد و همه قدرت و حشمتم محو و نابود گرديد . )\r\nقرآن مجيد با ترجمه مهدى الهى قمشه‌اى\r\n","page_name":" 306 ","page_number":306},
  {"content":"\r\n\r\nاتسز خوارزمشاه - پدر ارسلان - مردى نيك نهاد بود ، به - اموال رعاياى خود چشم نداشت ، با آنان به انصاف رفتار مىكرد و نزدشان محبوب بود .\r\nبه خير و احسان در حق مردم علاقه داشت و در عهد او مردم از امنيت فراوان و عدل و داد برخوردار بودند .\r\nو در هفدهم ماه مذكور - جمادى الاخر - ابو الفوارس بن محمد بن ارسلان شاه ، پادشاه كرمان ، در گذشت .\r\nپس از او پسرش ، سلجوقشاه ، به فرمانروائى رسيد .\r\nهم در اين سال ملك مسعود بن قلج ارسلان بن سليمان بن قتلمش از دنيا رفت .\r\nاو فرمانرواى قونيه و ساير شهرهاى روم شرقى بود كه در مجاورت قونيه قرار داشت .\r\nبعد از او پسرش قلج ارسلان به سلطنت رسيد .\r\n\r\nگريختن سلطان سنجر از اسارت غزان\r\nدر اين سال ، در ماه رمضان ، سلطان سنجر بن ملكشاه سلجوقى و جمعى از اميرانى كه با وى بودند ، از اسارت غزان گريختند .\r\nسلطان سنجر پس از رهائى از چنگ تركان غز به قلعه ترمذ [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ترمد يا ترمذ نام شهرى است مشهور به خراسان از جمله ولايات چغانيان از بلاد ما وراء النهر كه قاعده ولايات چغانيان و حاكم‌نشين آن بلاد است .\r\n( انجمن آرا ) بقيهء ذيل در صفحهء بعد\r\n","page_name":" 307 ","page_number":307},
  {"content":"\r\n\r\nرفت و از آن جا بر غزان غلبه كرد .\r\nدر آن زمان خوارزمشاه اتسز بن محمد بن انوشتكين ، و خاقان محمود بن محمد ، به تركان غز حمله مىبردند و با لشكريانى كه در اختيار داشتند با غزان مىجنگيدند .\r\nميان آنان جنگ و گريز و شكست و پيروزى هم چنان ادامه\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل در ضبط اين نسبت به اختلاف سخن گفته‌اند . بعضى به فتح تا ، و بعضى به ضم تا گويند و بعضى به كسر تا گويند و متداول بر زبان مردم اين شهر فتح تا و كسر ميم است . . . .\r\nشهرى معروف و از شهرهاى بزرگ است بر كنار نهر جيحون از جانب شرقى آن ، و عمل آن به صفانيان متصل است . و آن را كهندژى است . و ديوارى گرداگرد آن شهر است كه باروئى آن را فرا مىگيرد و بازارهاى آن به آجر فرش شده است . . .\r\n( معجم البلدان ) ترمذ ( به كسر تا و ميم ) شهرى است با متجاوز از پنج هزار نفر جمعيت در جنوب شرقى جمهورى شوروى سوسياليستى ازبكستان - اتحاد جماهير شوروى سوسياليستى - بر آمو دريا و بر مرز افغانستان .\r\nدر زمان كشورگشائى اعراب مسلمان مذهب غالب آن جا بودائى بود ، و فرمانرواى آن « ترمذشاه » نام داشت .\r\nبعدها ترمذ در سرنوشت خراسان و ما وراء النهر سهيم شد .\r\nسلطان سنجر در 551 هجرى قمرى بدانجا پناهيد .\r\nدر پائيز 1220 ميلادى مغولان آن را تصرف و به كلى ويران كردند . بعدا در نزديك محل اوليه از نو بنا شد ، و در زمان ابن بطوطه شهرى آباد بود .\r\nدر كاوش‌هائى كه به سرپرستى موزه مسكو به عمل آمد ، آثار جالبى ( از جمله ، اشيائى از دوره غلبه مذهب بودائى ) در آن جا بدست آمده است .\r\n( دائرة المعارف فارسى )\r\n","page_name":" 308 ","page_number":308},
  {"content":"\r\n\r\nداشت .\r\nاز غزان و خراسانيان ، هر كسى بر ناحيه‌اى از خراسان دست يافته بود و تمام در آمد آن ناحيه را متصرف مىشد . هيچ سرورى هم نداشتند كه آنان را گرد آورد و متحد سازد .\r\nسلطان سنجر از ترمذ به جيحون رفت و مىخواست از آب بگذرد و رهسپار خراسان گردد .\r\nتصادفا سر دسته تركان قارغلى ، كه على بك نام داشت ، درگذشت او بسيار شرير و فاسد و آشوبگر بود .\r\nپس از مرگ او تركان قارغلى ، همچنين ساير طوائف و دسته ها از شهرهاى دور و نزديك به سلطان سنجر روى آوردند . و سنجر در ماه رمضان به دار الملك خود كه مرو بود بازگشت .\r\nمدت اسارت او در چنگ غزان از ششم جمادى الاول سال 548 تا رمضان سال 551 هجرى بود .\r\n\r\nبيعت گرفتن عبد المؤمن براى ولايت عهد فرزند خود محمد\r\nدر اين سال عبد المؤمن فرزند خود ، محمد ، را وليعهد خويش ساخت و فرمان داد كه براى ولايت عهد او از مردم بيعت بگيرند .\r\nشرط و پيمان عبد المؤمن و عمر عنتانى اين بود كه پس از عبد المؤمن ، عمر هنتانى جانشين وى گردد .\r\nولى عبد المؤمن وقتى در فرمانروائى قدرت و نفوذ كافى بدست آورد و فرزندانش بسيار شدند علاقه پيدا كرد كه فرمانروائى را به پسران خود منتقل سازد .\r\nبدين جهة اميران عرب را كه اهل قبيله‌هاى هلال و رعبه و عبدى\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nو غيره بودند به نزد خود فرا خواند و پاداش داد و نوازش كرد .\r\nوقتى دلشان را بدست آورد و آنان را با خود موافق ساخت كسى را مامور كرد كه پيش ايشان برود و وادارشان كند كه به عبد المؤمن بگويند : « ما مىخواهيم يكى از پسران خود را وليعهد سازى كه بعد از تو مردم به او رجوع كنند . »\r\nاعراب نيز چنين كردند .\r\nعبد المؤمن به احترام عمر هنتانى كه ميان موحدان مقام والائى داشت ، به پيشنهادشان پاسخ مثبت نداد و گفت : در امر ولايت عهد اتخاذ تصميم با ابو حفص عمر هنتانى است .\r\nوقتى عمر اين قضيه را شنيد بر جان خود بيمناك شد و به خدمت عبد المؤمن حضور يافت و خود را از وليعهدى و جانشينى مستعفى ساخت .\r\nآنگاه براى وليعهدى محمد بيعت گرفتند و اين موضوع را به همه شهرها نوشتند و به نامش خطبه خواندند .\r\nدر آن روز عبد المؤمن از خزانه خود بذل و بخشش بسيار كرد .\r\n\r\nگماشتن عبد المؤمن فرزندان خود را به حكومت شهرها\r\nدر اين سال عبد المؤمن فرزندان خود را به حكومت شهرها گماشت .\r\nپسر خود ابو محمد عبد اللّه را به حكومت شهر بجايه و توابع آن منصوب ساخت .\r\nپسر ديگر خود ابو الحسن على را به شهر فاس و توابع آن فرستاد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nپسر ديگر خود ابو حفص عمر را در شهر تلمسان و توابع آن به حكومت گماشت .\r\nو امور سبته و جزيره خضراء و مالقه را به پسر ديگر خود ابو سعيد سپرد .\r\nهمچنين ساير پسران خود را نيز به فرمانروائى شهرهاى ديگر فرستاد .\r\nاو براى انتصاب فرزندان خود شيوه عجيبى به كار برد . آن هم اين بود كه قبلا عده‌اى از شيوخ مشهور موحدان را كه ياران مهدى محمد بن تومرت به شمار مىرفتند به حكومت شهرها گماشته بود و نمىتوانست آنان را از مناصبى كه داشتند معزول كند .\r\nبدين جهة فرزندان ايشان را نزد خود نگه داشت و وادارشان كرد كه به كسب علم اشتغال ورزند . وقتى در علم و فضل تبحر يافتند و به مرحله پيشوائى رسيدند عبد المؤمن به پدران ايشان گفت : « دلم مىخواهد شما پيش من باشيد و مرا در كارهائى كه دارم كمك كنيد .\r\nو فرزندانتان به جاى شما در شهرها حكومت كنند چون در رديف علما و فقها در آمده‌اند و شايسته پيشوائى هستند . »\r\nآنان نيز اين پيشنهاد را پذيرفتند و شاد و مسرور شدند و پسران خود را به كار گماشتند .\r\nبعد عبد المؤمن ، يكى از ايشان را كه مورد اعتمادش بود وادار كرد كه به آنان بگويد : « به نظر من شما كار بسيار ناروائى كرده‌ايد كه از حزم و ادب دور بوده است . »\r\nپرسيدند : « چه كارى كرده‌ايم ؟ » جواب داد : « شما پسران خود را در شهرها به كار گماشته‌ايد ، در صورتى كه فرزندان امير المؤمنين با همه دانش و حسن سياستى كه دارند دستشان از كار كوتاه است و من مىترسم كه او متوجه اين\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nموضوع شود و شما از چشمش بيفتيد . »\r\nديدند راست مىگويد . بدين جهة پيش عبد المؤمن رفتند و گفتند :\r\n« دلمان مىخواهد كه تو پسران بزرگ خود را به حكومت شهرها منصوب كنى . »\r\nگفت : « من اين كار را نمىكنم . »\r\nآنان پى در پى اصرار ورزيدند تا بالاخره عبد المؤمن ، به - خواهش خود آنان ، اين كار را كرد .\r\n\r\nمحاصرهء بغداد به وسيلهء سلطان محمد\r\nدر اين سال ، در ماه ذى الحجه ، سلطان محمد ، شهر بغداد را محاصره كرد .\r\nعلتش اين بود كه او رسولى را به خدمت خليفه عباسى فرستاده و ازو خواسته بود كه در بغداد و عراق خطبه سلطنت به نام وى خوانده شود .\r\nخليفه از قبول اين درخواست خوددارى كرده بود .\r\nسلطان محمد نيز با لشكريان انبوه خود از همدان به جانب عراق حركت كرد .\r\nاتابك قطب الدين ، فرمانرواى موصل و نايبش زين الدين على نيز به او وعده دادند كه براى كمك به وى در محاصره بغداد سپاهى گسيل دارند .\r\nسلطان محمد در ذى الحجه سال 551 هجرى وارد عراق شد و مردم بغداد به هول و هراس افتادند .\r\nخليفه عباسى رسولانى را به اطراف فرستاد و به حكام شهرها\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nپيام داد كه قشون‌هائى براى كمك گسيل دارند .\r\nامير خطلبرس از شهر واسط برخاست و نسبت به امير ارغش فرمانرواى بصره طغيان كرد و واسط را گرفت .\r\nامير مهلهل نيز به شهر حله رفت و آن جا را به تصرف خويش در آورد .\r\nخليفه عباسى و وزير او عون الدين هبيره به امر محاصره شهر اهتمام ورزيدند .\r\nكشتىها را جمع كردند و جسر را قطع نمودند و همه كشتىها را زير عمارت التاج كه اقامتگاه خليفه بود قرار دادند .\r\nآنگاه در نيمه محرم سال 552 هجرى جار زدند كه هيچكس در جانب غربى بغداد نماند .\r\nمردم و اهالى حومه بغداد رميده و وحشت زده شدند و اموال خود را به حريم دار الخلافه منتقل ساختند .\r\nخليفه قصر عيسى و مربعه و قريه [ ( 1 ) 
  ] و مستجده و نجمى را خراب كرد و يارانش هر چه در اين اماكن يافتند به غارت بردند .\r\nكسان محمد شاه نيز نهر قلابين و توثه و شارع ابن رزق اللّه و باب الميدان و قطفتا را ويران كردند .\r\nاما اهالى محله كرخ و مردم باب البصره خود را به قشون\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قريه ( به ضم قاف و فتح راء و فتح ياء مشدد ) : نام دو محله است در بغداد .\r\nيكى از آن دو ، در حريم دار الخلافه است . و آن داراى محله‌ها و بازار بزرگى است و خود مانند شهرى است در جانب غربى بغداد ، مقابل پاياب ( مشرعه ) بازار مدرسه نظاميه - از معجم البلدان .\r\n( لغتنامهء دهخدا )\r\n","page_name":" 313 ","page_number":313},
  {"content":"\r\n\r\nسلطان محمد رساندند و همراه ايشان ، از غارت محله‌هاى فوق ، اموال كثيرى بدست آوردند .\r\nسلطان محمد از بالاى حربيه به جانب غربى رفت و در مسير او قريه « اوانا » ( كه در ده فرسنگى بغداد است ) مورد يغما و چپاول سربازان وى واقع شد .\r\nدر آن جا زين الدين على نيز با قشون خود به وى پيوست و با يك ديگر حركت كردند .\r\nسلطان محمد در نزديك رمله فرود آمد .\r\nخليفه عباسى ميان نظاميان و افراد غير نظامى اسلحه پخش كرد و منجنيق و ارابه‌هاى جنگى به كار انداخت .\r\nدر بيستم ماه محرم لشكريان سلطان محمد و زين الدين على سوار شدند و نزديك رقه متوقف گرديدند .\r\nآنگاه به سوى عمارت التاج تيراندازى كردند .\r\nتوده مردم بغداد بر ايشان هجوم بردند و به جنگ پرداختند و نفت و غيره به سوى ايشان پرتاب كردند .\r\nبعد زد و خوردهائى ميان ايشان واقع شد .\r\nدر سوم ماه صفر جنگ را از سر گرفتند و پيكار سختى كردند .\r\nبسيارى از مردم بغداد با شنا يا با كشتىها از دجله گذشتند و كشته شدند .\r\nآن روز ، روزى فراموش نشدنى بود .\r\nجنگ ميان ايشان در تمام وقت همچنان ادامه داشت .\r\nجسر بر روى دجله به كار افتاد و بيشتر لشكريان بغداد از رويش گذشتند و به جانب شرقى رفتند .\r\nجنگ در هر دو جانب دجله در گرفت . و زين الدين على با قشون خود در جانب غربى ماند .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nبه فرمان خليفه جار زدند كه : « هر كس درين جنگ ضمن دفاع از شهر زخمى بردارد ، پنج دينار به وى داده خواهد شد . »\r\nاز آن پس هر كس كه زخمى برمىداشت ، به خدمت وزير مىرفت و پنج دينار مىگرفت .\r\nتصادفا يكى از توده مردم زخمى شد ولى زخم او بزرگ نبود .\r\nوقتى پيش وزير رفت كه پنج دينار بگيرد ، وزير به او گفت :\r\n« اين زخم چيزى نيست . »\r\nاو هم دوباره به جنگ برگشت و ضربتى خورد كه شكمش پاره شد . آنگاه تكه پيهى از آن بيرون آورد و پيش وزير برد و گفت :\r\n« اى سرور من ، حالا آيا اين زخم را قبول داريد ؟ » وزير به خنده افتاد و دو برابر به او پاداش داد و كسى را گماشت كه معالجه‌اش كند تا شفا يابد .\r\nبعد خواربار در ميان لشكريان بغداد كمياب شد چون گوشت و ميوه و سبزى زياد بود . غلات هم در بغداد به حد وفور يافت مىشد ولى وزير خليفه آنها را به جاى پول ميان افراد قشون تقسيم مىكرد سربازان هم آنها را مىفروختند .\r\nمعذلك قيمت‌ها همچنان پائين بود . فقط گوشت و ميوه و سبزى كم پيدا مىشد .\r\nبدين جهة سپاهيان مهاجم حلقه محاصره را بر اهل بغداد تنگ‌تر و سخت‌تر كردند تا بر آنها راه رسيدن آذوقه را ببندند و زندگى را دشوار سازند .\r\nامير زين الدين و قشون موصل در جنگ جديتى نشان نمىدادند ، اين هم به خاطر خليفه و مسلمانان بود .\r\nو مىگفتند نور الدين محمود بن زنگى ، برادر اتابك قطب الدين\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nفرمانرواى موصل ، براى زين الدين پيام فرستاده و او را به خاطر جنگ و دشمنى با خليفه مسلمين سرزنش كرده بود .\r\nبدين جهة امير زين الدين درين جنگ سستى و كوتاهى مىكرد .\r\nجنگ در بيشتر روزها همچنان ادامه داشت .\r\nسلطان محمد چهار صد نردبان به كار انداخت تا مردان جنگى به وسيله آنها از ديوار شهر بالا بروند .\r\nهمين كه لشكريان او شروع به پيشروى و مبارزه كردند مردم بغداد دروازه‌هاى شهر را گشودند و گفتند : « شما چه حاجتى به اين نردبان‌ها داريد ؟ دروازه‌هاى شهر باز است . داخل شويد . »\r\nولى مهاجمان قدرت نزديك شدن به دروازه‌ها را نداشتند .\r\nدرين گير و دار به سلطان محمد خبر رسيد كه برادرش ، ملكشاه ، و ايلدگز ، فرمانرواى شهرهاى اران ، و با او ملك ارسلان بن ملك طغرل بن محمد ، كه پسر زن ايلدگز بود ، داخل همدان شده و بر آن شهر دست يافته و خانواده اميران سلطان محمد را اسير گرفته و اموالشان را ضبط كرده‌اند .\r\nمحمد شاه وقتى اين خبر را شنيد در جنگ كوشش بيشترى به كار برد تا شايد به مقصود خود نائل گردد .\r\nولى كارى از پيش نبرد .\r\nلذا در بيست و چهارم ربيع الاول سال 552 از آن جا به سوى همدان رهسپار شد .\r\nامير زين الدين نيز به موصل بازگشت .\r\nاين جمع متفرق شدند و قرار اين بود كه وقتى محمد شاه از اصلاح شهرهاى خود فراغت يافت دوباره برگردند و اجتماع كنند .\r\nولى ديگر بازنگشتند .\r\nبا وجود زد و خوردهاى بسيارى كه كردند ، جز عده‌اى قليل\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاز آنان كشته نشدند ولى تعداد زخميان بسيار بود .\r\nاين عده ضمن بازگشت خود بعقوبا و ساير نواحى « طريق خراسان » را غارت كردند .\r\nپس از رفتن قشون از بغداد ، مردم شهر دچار بيمارى شديدى شدند و در اثر سختىهائى كه كشيده بودند مرگ و مير ميانشان زياد شد .\r\nاما ملكشاه و ايلدگز و لشكريانى كه در اختيار داشتند از همدان به رى رفتند .\r\nامير اينانج ، شحنه رى ، به مقابله با ايشان شتافت . ولى با او جنگيدند و او را شكست دادند .\r\nسلطان محمد ، امير سقمس بن قيماز حرامى را با قشونى به كمك اينانج فرستاد .\r\nسقمس به راه افتاد .\r\nايلدگز و ملكشاه با كسان خود از رى باز مىگشتند و قصد بغداد و محاصره خليفه را داشتند كه در راه به امير سقمس برخوردند .\r\nميان ايشان جنگى در گرفت كه امير سقمس شكست خورد و گريخت و اموال قشون و بار و بنه او به غارت رفت .\r\nسلطان محمد كه نياز به سرعت عمل بيشترى داشت ، حركت كرد و وقتى به حلوان رفت خبر يافت كه ايلدگز به دينور رسيده است .\r\nضمنا از طرف نايب او ، امير اينانج ، رسولى آمد و خبر آورد كه اينانج داخل همدان شده و خطبه سلطنت را كه به نام او خوانده مىشد تجديد كرده است .\r\nسلطان محمد به شنيدن اين خبر روحيه‌اش قوى شد .\r\nامير شمله فرمانرواى خوزستان نيز به شهرهاى خود گريخت .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nايلدگز و ملكشاه هم بيشتر سربازانشان پراكنده شدند و خودشان با پنجهزار سوار باقى ماندند و مانند فراريان و شكت‌خوردگان به شهرهاى خود بازگشتند .\r\nمحمد شاه وقتى به همدان رفت تصميم گرفت كه سپاهى آماده كند و به شهرهاى ايلدگز حمله برد .\r\nولى دچار بيمارى سل گرديد . و درين مرض باقى ماند تا وقتى كه از دنيا رفت .\r\n\r\nپاره‌اى ديگر از رويدادهاى سال\r\nدر اين سال ، در ماه ربيع الاول ابو البدر پسر عون بن هبيره وزير خليفه عباسى از زندان تكريت آزاد شد .\r\nوقتى وارد بغداد شد پدرش با موكب خود به استقبال او رفت .\r\nآن روز روزى فراموش نشدنى شمرده مىشد .\r\nاو مدتى بيش از سه سال در زندان به سر برده بود .\r\nدر اين سال ، در ماه ربيع الاخر ، بغداد آتش گرفت .\r\nآتش افزايش يافت و درب فراش و درب لبان و درب دواب و خرابه ابن حربه و ظفريه و خاتونيه و دار الخلافه و باب الازج و سوق السلطان و چند محله ديگر را سوزاند .\r\nدر اين سال ، اسماعيليان در خراسان به شهر طبس حمله‌ور شدند .\r\nدر آن جا جنگ بزرگى به راه انداختند و گروهى از بزرگان دولت سلطان سنجر را اسير كردند و اموال و چارپايان ايشان را بردند و عده‌اى از ايشان را نيز به قتل رساندند .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nدرين سال ، در ماه ذى القعده ، شيخ الاسلام ابو المعالى حسن بن عبيد اللّه بن احمد بن محمد معروف به ابن الرزاز در گذشت .\r\nفوت او در نيشابور اتفاق افتاد .\r\nاو از بزرگان افاضل بشمار مىرفت .\r\nدر اين سال ، مريد الدين بن نيسان ، رئيس شهر « آمد » كه در آن جا از طرف صاحب شهر حكومت مىكرد بدرود حيات گفت .\r\nپس از در گذشت او ، پسرش كمال الدين ابو القاسم مناصبى را كه او داشت بر عهده گرفت .\r\nدر اين سال ابو الحسن على بن حسين غزنوى ، واعظ مشهور ، در بغداد از دار دنيا رفت .\r\nاو بسال 516 هجرى قمرى به بغداد آمده بود .\r\nاو نزد سلاطين و توده مردم و خلفا مقبوليت و محبوبيت بسيار داشت . فقط المقتفى لامر اللّه خليفه عباسى ، پس از در گذشت سلطان مسعود ازو رو گردان شد . اين هم به علت اظهار علاقه‌اى بود كه سلطان مسعود به او مىكرد .\r\nدرگذشت او در ماه محرم اتفاق افتاد .\r\nدر اين سال ، ابو الحسن بن خل ، فقيه شافعى ، دار زندگانى را بدرود گفت .\r\nاو شيخ شافعيان بغداد بود و از ياران ابو بكر چاچى شمرده\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nمىشد .\r\nعلم و عمل را با هم جمع كرده بود و بر خليفه عباسى هنگام نماز امامت مىكرد .\r\nدر اين سال ، ابن الامدى شاعر از دار جهان رخت بر بست .\r\nاو اهل نيل بود .\r\nابن الامدى از بزرگان شعراء همرديف غزى و ارجانى [ ( 1 ) 
  ] محسوب\r\n\r\n\r\n\r\n\r\n","description":"","footnote":"\r\n[ ( 1 ) 
  ] - غزى ( به فتح غين و تشديد زاء ) : ابراهيم بن يحيى بن عثمان بن محمد كلبى اشهبى غزى ، مكنى به ابو اسحق از مشاهير شعراى عرب بود .\r\nدر اكثر بلاد خراسان و كرمان و مشرق سفر كرد و وزرا و امرا و ملوك آن سامان را مدح نمود و اشعارش در خراسان به غايت مشهور گرديد و در سنه 524 وفات يافت و به بلخ مدفون شد .\r\n( وفيات ابن خلكان ) رشيد الدين وطواط بسيارى از اشعار او را در حدائق السحر به استشهاد آورده است و يك نسخه بسيار نفيس مصححى از ديوان غزى كه در سنه 590 هجرى در محله كرخ به بغداد استنساخ يافته ، در كتابخانه عمومى پاريس محفوظ است .\r\nوجه اينكه مصنف « چهار مقاله » از بين ساير شعراى عرب غزى را تخصيص به ذكر مىدهد ، با آنكه وى اشهر و اشعر ايشان نيست ، يكى اين است كه غزى معاصر مصنف بوده و ديگر آنكه اشعار او در بلاد خراسان و مشرق چنان كه گفتيم شهرتى عظيم بهم رسانيده بوده است ، لهذا در نزد مصنف معروف‌تر از ساير معاصرين خود بوده است .\r\nو غزى منسوب است به غزه به فتح غين معجمه و تشديد زاى معجمه كه بقيهء ذيل در صفحهء بعد\r\n","page_name":" 320 ","page_number":320},
  {"content":"\r\n\r\nمىشد . و از نود سال بيش‌تر عمر كرد .\r\nدر اين سال ، مظفر بن حماد بن ابو الجبر ، صاحب بطيحه ، به قتل رسيد .\r\nاو را نفيس بن فضل بن ابو الجبر در گرمابه كشت .\r\nپس از او پسرش برجايش نشست .\r\nدر اين سال ، « وأواء » حلبى ، شاعر مشهور ، دار زندگانى را\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل شهرى است به فلسطين از بلاد شام .\r\n( چهار مقاله نظامى عروضى طبع دكتر معين ) ارجانى : ( به فتح الف و فتح راء مشدد ) : ابو بكر احمد بن حسين ارجانى قاضى تستر ، وى از افاضل عصر خويش و مليح الشعر و رقيق الطبع بود و ديوان شعر او در آفاق مشهور است .\r\nدر اصفهان از ابى بكر بن محمد بن احمد بن الحسين بن ماجة الابهرى سماع حديث كرد . و او وى را به جميع مسموعات و مقولات خويش اجازه داد .\r\nارجانى در تستر ( شوشتر ) در حدود سنه اربعين و خمسمائة ( 540 ) درگذشت .\r\n( انساب سمعانى ) مولف معجم المطبوعات آرد :\r\nقاضى ابو بكر احمد بن محمد بن الحسين الارجانى شيرازى شافعى ملقب به ناصح الدين . وى قاضى تستر و عسكر مكرم بود و او را شعر رائق به نهايت نيكوئى است بقيهء ذيل در صفحهء بعد\r\n","page_name":" 321 ","page_number":321},
  {"content":"\r\n\r\nبدرود گفت .\r\nدر اين سال ، در ماه رمضان ، حكيم ابو جعفر بن محمد بخارى در اسفراين درگذشت .\r\nاو به علوم حكماء اوائل آشنائى داشت .\r\n\r\n\r\n\r\n\r\n","description":"","footnote":"\r\n[ ( ) 
  ] بقيهء ذيل از صفحهء قبل عماد كاتب اصفهانى ذكر او در خريدة آورده ، گويد : ارجانى در عنفوان عمر خود در مدرسه نظاميه اصفهان علم آموخت . و مؤلف معجم المطبوعات آرد :\r\nو شعره من آخر عهد نظام الملك سنة نيف و 480 الى آخر عهده و هو سنة 544 و پيوسته نايب قاضى در عسكر مكرم بود .\r\nاو مردى معظم و معزز و شعر او بسيار است . و آنچه از او جمع شده به عشر اشعار وى نمىرسد .\r\nارجانى در شهر تستر و بقولى در عسكر مكرم وفات كرد .\r\nديوان ارجانى را احمد بن عباس الازهرى تصحيح و تفسير كرده و در بيروت بسال 1307 به طبع رسيده است .\r\n( از لغتنامهء دهخدا )\r\n","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n.\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n.\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n.\r\n\r\n","description":"","footnote":"","page_name":" 368 ","page_number":368},
  {"content":"\r\n\r\n.\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n.\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n.\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n.\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n.\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n.\r\n\r\n","description":"","footnote":"","page_name":" 374 ","page_number":374},
  {"content":"\r\n\r\n.\r\n\r\n","description":"","footnote":"","page_name":" 375 ","page_number":375},
  {"content":"\r\n\r\n.\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n.\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n.\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n.\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n.\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n.\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n.\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n.\r\n\r\n","description":"","footnote":"","page_name":" 383 ","page_number":383},
  {"content":"\r\n\r\n.\r\n\r\n","description":"","footnote":"","page_name":" 384 ","page_number":384},
  {"content":"\r\n\r\n.\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n.\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n.\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n.\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n.\r\n\r\n","description":"","footnote":"","page_name":" 389 ","page_number":389},
  {"content":"\r\n\r\n.\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n.\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n.\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n.\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n.\r\n\r\n","description":"","footnote":"","page_name":" 394 ","page_number":394},
  {"content":"\r\n\r\n.\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n.\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n.\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n.\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n.\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n.\r\n\r\n\r\n","description":"","footnote":"","page_name":" 400 ","page_number":400}
  ]