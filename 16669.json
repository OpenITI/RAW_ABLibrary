[
  {"content":"\r\n\r\n\r\nزندگانى امام هادى عليه السلام\r\n\r\nپيشگفتار\r\nبا حمد و سپاس بىكران به درگاه ايزد منّان كه ما را به دين مقدّس اسلام مفتخر و از نعمت عظماى امامت و ولايت اهل بيت عصمت و طهارت عليه السلام بهره‌مند و برخوردار نموده است ؛ نعمتى كه نقش بىبديل آن در بقاى دين مبين اسلام و مصون نگهداشتن و نجات آن از خطر اضمحلال و نابودى در مقاطع مختلف تاريخى همچنان منحصر به فرد بوده و مىباشد .\r\nمسلماً اگر پس از دوران رسالت ختمى مرتبت ، امامت امامان معصوم صلواة اللَّه عليهم اجمعين نبود ، امروز سخن گفتن از اسلام ناب محمّدى معنا و مفهومى نداشت . يك نگاه - و لو گذرا و اجمالى - به گذرگاه‌هاى حسّاس تاريخ پس از رحلت رسول گرامىِ اسلام ، اين مدّعا را ثابت مىكند كه دوران 250 سالهء امامت اهل‌بيت عصمت و طهارت عليه السلام در حقيقت تداوم دوران نبوّت رسول اكرم صلى الله عليه و آله بوده و همان هدف را تعقيب نموده است . در اين زمينه مقام معظّم رهبرى حضرت آيةاللَّه العظمى خامنه‌اى ( دام ظلّه‌العالى ) مىفرمايد :\r\n« امامت براى اين است كه آن هدفى را كه پيامبر صلى الله عليه و آله به خاطر آن مبعوث شد ، تعقيب كند . خود پيامبر صلى الله عليه و آله اگر 250 سال از خدا عمر مىگرفت چه مىكرد ؟\r\nهر كارى كه پيامبر مىكرد در شرايط گوناگون ، در اوضاع مختلف ، آن كار را ائمه عليه السلام انجام دادند .\r\nهدف از امامت بطور كلّى ايجاد جامعهء اسلامى است ، ايجاد جامعه‌اى كه انسان در او بتواند به تكامل و تعالى مقدّرش ، آن تكامل و تعالى كه طبق فطرت و سرشت خدادادى براى او امكان‌پذير است ، برسد . »\r\nجهت ايجاد چنين جامعه‌اى ائمهء هدى عليه السلام هر كدام به نوبهء خود و شيوهء متناسب با زمان\r\n\r\n","description":"","footnote":"","page_name":" 5 ","page_number":1},
  {"content":"\r\n\r\nخودش بىوقفه تلاش كردند . بيشترآنان گرچه در دوران امامت خود موفّق به ايجاد چنين جامعه‌اى نشدند ، ليكن زمينهء فكرى و بار علمى و فرهنگى آن را بطور كامل در شيعيان خود فراهم ساخته ، آنان را از نظر فكرى و عقيدتى و مسائل علمى آنچنان پرورش دادند كه احتمال خطر انحراف در مسائل مهمّ و اساسى فرهنگى را در ميان آنان از بين بردند .\r\nامروزه فرهنگ اهل بيت عصمت و طهارت عليه السلام به عنوان فرهنگ اسلام ناب ، غنىترين ، عميق‌ترين ، اصيل‌ترين و ناب‌ترين فرهنگ مذهبى و دينى در دنياست ؛ و اين يكى از بركات حيات طيّبهء ائمهء معصومين صلواة اللَّه عليهم اجمعين و امامت آن بزرگواران است .\r\nبه جرأت مىتوان گفت حتّى نقاط قوّت و مثبتى كه در فرهنگ ساير فرق اسلامى به چشم مىخورد بطور مستقيم و يا غيرمستقيم از فيوضات آن معادن علم و حكمت است ، چنان كه امام باقر عليه السلام مىفرمايد :\r\n« أَما انَّهُ لَيْسَ عِنْدَ احَدٍ مِنَ النّاسِ حَقٌ وَ لاصَوابٌ الّا شَيْئٌ اخَذوُهُ مِنّا اهْلَ الْبَيْتِ . . . » « 1 » \r\nهمانا و محقّقاً در نزد احدى از مردم ، مطلب حق و حرف درستى نيست مگر آنكه آن را از ما اهل بيت گرفته‌اند .\r\nبدون شك اگر رسالت رسول گرامى اسلام و تدوام آن توسط امامان عليه السلام نبود ، امروز احدى با حلال و حرام الهى آشنا نمىشد . چنان كه امام حسن عسكرى عليه السلام در نامهء مفصّل و مهمّى به اسحاق بن اسماعيل نيشابورى مىنويسد :\r\n« لَوْ لا مُحَمَّدٌ وَ الْاوْصِياءُ مِنْ وُلْدِهِ لَكُنْتُمْ حَيارى ، كَالْبَهائِمِ ، لاتَعْرِفوُنَ فَرْضاً مِنَ الْفَرائِضِ . » « 2 » \r\nاگر محمّد صلى الله عليه و آله و اوصياى او از فرزندانش نبودند شما سرگردان بوديد و چون بهائم هيچكدام از واجبات را نمىدانستيد .\r\nپيامبر گرامى صلى الله عليه و آله نيز در موارد زيادى اهل‌بيت عليه السلام را باب علم شمرده است ؛ از جمله در\r\n\r\n","description":"","footnote":" ( 1 ) - بحارالانوار ، ج 2 ، ص 94 .  ( 2 ) - همان ، ج 78 ، ص 376 ، چاپ تهران . ","page_name":" 6 ","page_number":2},
  {"content":"\r\n\r\nاين حديث شريف مىفرمايد :\r\n« أَنَا مَدينَةُ الْعِلْمِ وَ عَلِىٌ بابُها ، فَمَنْ ارادَ الْمَدينَةَ فَلْيَأْتِ الْبابَ » . « 1 » \r\nمن شهر علم و دانشم و على دروازهء آن است و هر كسى بخواهد به آن شهر درآيد ، بايد از دروازهء آن وارد شود .\r\nخداوند نيز در قرآن كريم فرموده است :\r\n« وَأْتُوا الْبُيُوتَ مِنْ ابْوابِها » . « 2 » \r\nبه خانه‌ها ، از در آن وارد شويد .\r\nبنابراين براى شناخت درست اسلام و دستيابى به معارف بلند آن ، ابتدا بايد به در خانهء اهل بيت عليه السلام رفت و نسبت به آن بزرگواران شناخت و معرفت پيدا نمود ، هر چند شناخت شخصيّت والاى ائمه عليه السلام و پىبردن به ابعاد وجودى آن بزرگواران و درك كمّ و كيف زندگى آنان كار ساده و آسانى نيست ، ولى « ما لايُدْرِكُ كُلُّهُ لايُتْرَكُ كُلُّهُ » .\r\n آب دريا را اگر نتوان كشيد * هم به قدر تشنگى بايد چشيد \r\nادارهء آموزش عقيدتى حوزهء نمايندگى ولى فقيه در جهاد سازندگى خراسان مفتخر است كه در اين راستا در حدّ مقدور و ميسور قدمهاى مفيدى را برداشته است .\r\nاينك در آستانهء برگزارى يازدهمين دورهء تاريخ تحليلى اسلام مربوط به دوران زندگى امام هادى عليه السلام ، اين متن را كه توسط مركز تحقيقات اسلامى نمايندگى ولى فقيه در سپاه پاسداران انقلاب اسلامى تهيّه شده است در اختيار شما عزيزان قرار مىدهد .\r\nدر خاتمه از همكارى صميمانه و بىدريغ آن مركز محترم قدردانى نموده و اميدواريم اين اثر ارزشمند در تعميق باورهاى دينى عزيزان جهادگر و آشنايى آنان با زندگى سراسر تلاش و مبارزهء امام على النّقى عليه السلام مؤثّر واقع گردد .\r\nحوزهء نمايندگى ولىّ فقيه\r\nدر سازمان جهاد سازندگى خراسان\r\n\r\n","description":"","footnote":" ( 1 ) - همان ، ج 40 ، ص 87 .  ( 2 ) - بقره ، آيهء 189 . ","page_name":" 7 ","page_number":3},
  {"content":"\r\n\r\n\r\nمقدّمه . . .\r\nاگر چه در صفحات تاريخ ، از رخدادهاى دوران 250 سالهء « امامت » ، مباحث و مسائل زيادى منعكس شده است ؛ ولى در مقايسه با دوران 23 سالهء « رسالت » ، بسيار محدود است .\r\nدر دوران « رسالت » پيامبر اكرم صلى الله عليه و آله در ميان مسلمانان از منزلت و تقدّس خاصّى برخوردار و وجود مباركش در هر زمينه‌اى براى آنان مقتدا و الگو بود . همين امر ، باعث مىشد آنان حتّى نكات ريز زندگى آن حضرت را آنگونه كه رخ داده است ، ثبت كنند .\r\nولى با رحلت بنيانگذار اسلام و پيدايش اختلاف ميان مسلمانان بر سر مسألهء جانشينى آن حضرت ، عصبيّتهاى جاهلى در مركزيّت جامعهء اسلامى و اين بار در چهرهء قدرت‌طلب « سقيفه » رخ نمود و جبههء نيرومند حكومتخواهى ، در برابر جبههء حقّ ، پديدار گشت و قدرت را در دست گرفت .\r\nاز نخستين اقدامات اين جبهه ، سرپوش نهادن بر روى بسيارى از حقايق تاريخى مربوط به رهبرى آيندهء اسلام بود . سردمداران اين جبهه تلاش گسترده‌اى را در جهت منزوى ساختن تشكيلات امامت و بدبين كردن مردم به اين نهاد تداوم بخش رسالت ، آغاز نمودند و افكار را متوجّه دستگاه خلافت كردند .\r\nجلوگيرى از تدوين و نقل احاديث پيامبر صلى الله عليه و آله ، جعل حديث فراوان به سود هيأت حاكمه ، باز داشتن مردم از بيان و نشر فضائل « اهل بيت عليه السلام » ، جذب چهره‌هاى به ظاهر آراسته و مرتبط با رسول خدا صلى الله عليه و آله در دوران آن حضرت ، به دستگاه خلافت و . . . از جمله تلاشهايى بود كه در اين راستا انجام مىگرفت .\r\nاين سياست موجب شد تا وقايع نگران ، همّت خود را صرف تدوين و ضبط وقايعى كنند كه بگونه‌اى به دستگاه خلافت مرتبط مىشد و تأمين كنندهء مصالح و منافع حكومتداران بود .\r\n\r\n","description":"","footnote":"","page_name":" 8 ","page_number":4},
  {"content":"\r\n\r\nبا روى كار آمدن معاويه و تبديل خلافت اسلامى به سلطنت موروثى ، شكاف بين « امامت » و آنچه كه به نام خلافت اسلامى مطرح بود عميق‌تر شد ، و اين دو منصب ، به عنوان دو جريان حقّ و باطل كه هر كدام سرنگونى ديگرى را در سرلوحهء برنامه كارى خود داشت ، مطرح گرديد .\r\nفشار بيش از حدّ سردمداران اموى و عبّاسى بر جبههء حق ، و دست يازيدن آنان به كشت و كشتار عناصر حق‌طلب ، و در رأس آنان ، امامان معصوم عليهم السلام و سعى در محو تمامى ارزشهاى اسلامى و مواريث معنوى نبىّ اكرم صلى الله عليه و آله موجب شد تا ائمّه عليه السلام تاكتيك مبارزه با باطل را تغيير دهند ، و فعّاليّتهاى متعرّضانه خود عليه دستگاه خلافت را مخفيانه انجام دهند .\r\nاين سياست ، عامل ديگرى بود براى اينكه بسيارى از كارهاى اساسى و فعّاليّتهاى سياسى پيشوايان عليه السلام پنهانى صورت گرفته ، از دسترس مورّخان ، دور بماند .\r\nبا روى كار آمدن مأمون ، سياست فشار بر جبههء حقّ ، و ايجاد محدوديّت براى رهبران آن و تحت نظر گرفتن آنان ، وا رد مرحلهء جديد و در عين حال دشوارترى شد .\r\nدر اين دوره كه بيش از نيم سده از دوران امامت را در بر مىگيرد ، امامان عليهم السلام با احضار به مركز خلافت عبّاسى در « مرو » و « بغداد » و « سامرّا » ، كاملًا تحت‌نظر حكومتهاى وقت بسر برده ، در هيچ زمينه‌اى آزادى عمل نداشتند ؛ و هرگاه و بىگاه ، خانهء آن بزرگواران مورد تفتيش نيروهاى امنيّتى قرار مىگرفت . از اينرو ، ناگزير بودند بيش از هر زمان ديگر بر اصل « تقيّه » و پنهانكارى تكيه كنند . و همين امر ، موجب گرديد تا تاريخ زندگى امامان اين دوره - يعنى امام جواد ، امام هادى و امام عسكرى عليهم السلام - در هاله‌اى از اجمال و ابهام قرار گيرد . و تاريخ نگاران براى تدوين شرح زندگى آن بزرگواران ، به ويژه در زمينهء مسائل و جريانات سياسى ، دچار مشكل و كمبود مواد تاريخى گردند ، و در نهايت ، شناخت پيروانشان از آنان بسيار محدود و سطحى باشد .\r\nامام هادى عليه السلام با آنكه مدّت امامتش 33 سال به طول انجاميد ؛ امّا اوضاع طورى بود كه\r\n\r\n","description":"","footnote":"","page_name":" 9 ","page_number":5},
  {"content":"\r\n\r\nبسيارى از فعّاليتهاى آن حضرت از ديد مورّخان پنهان ماند . در بسيارى از موارد ديگر نيز وقايع نگاران ، به خاطر وابستگى به دستگاه خلافت يا ترس از آن ، از بازگو كردن و ثبت حقايق تاريخى سرباز زدند . در نتيجه امروزه مورّخ ، در تجزيه و تحليل زندگى سياسى آن حضرت ، با محدوديّت منابع تاريخى و كمبود موادّ آن مواجه است .\r\nالبته اين سخن بدين معنى نيست كه از زندگى آن حضرت هيچ گونه اطّلاع و خبر صحيحى كه حاوى مطالب مفيد ، روشنگر و سازنده باشد ، در دست نيست ؛ بلكه با مطالعه و تجزيه و تحليل وقايع ثبت شده و شواهد و قراين تاريخى و جمع بندى آنها و نيز رواياتى كه از خود آن بزرگواران در اين زمينه به يادگار مانده است ، مىتوان به نتايج خوبى دست يافت .\r\nمتن حاضر - كه بنا به درخواست حوزهء نمايندگى ولى فقيه در سازمان جهاد سازندگى خراسان و توسط حجة الاسلام و المسلمين آقاى على رفيعى دام توفيقه نگارش شده است - گام كوچكى است در جهت شناساندن دهمين اختر آسمان امامت ، حضرت امام هادى عليه السلام به شيعيان و دوستداران مكتب اهل بيت عليه السلام به ويژه جهادگران كوشا و مخلص ، و ارتقاء بينش آنان ، و استوارى و تحكيم رشتهء محبّت و ولايت امامان شيعه عليهم السلام .\r\nمركز تحقيقات اسلامى ، نمايندگى ولى فقيه در سپاه پاسداران انقلاب اسلامى ضمن تقدير و سپاس از نويسندهء محترم ، اميدوار است اين اثر ارزنده نيز ، همچون ديگر آثار ، مورد استقبال و بهره بردارى هر چه بيشتر برادران جهادى قرار گيرد . ان‌شاءاللَّه .\r\nمركز تحقيقات اسلامى\r\nنمايندگى ولىّ فقيه در سپاه\r\n\r\n","description":"","footnote":"","page_name":" 10 ","page_number":6},
  {"content":"\r\n\r\n\r\nدرس اوّل : ويژگيهاى فردى\r\n\r\nولادت\r\nدهمين پيشواى شيعيان ، بنابر نقل ثقة الاسلام كلينى ، شيخ مفيد ، شيخ طوسى ، ابن شهرآشوب و ابن اثير ، در نيمه ذيحجهء سال 212 هجرى در دهكدهء « صريا » « 1 »  متولد شد . « 2 » \r\nبشارت ولادت اين اختر آسمان امامت را بيش از دويست سال قبل ، پيامبر صلى الله عليه و آله داده بود :\r\nخداوند در صلب او ( امام جواد ) نطفه‌اى نيكو ، خجسته و پاكيزه به وديعت نهاده و نام آن را على بن محمّد گذارده است . لباس بزرگى و وقار را بر اندامش پوشانده و او را بر علوم و اسرار آگاه ساخته است . « 3 » \r\n\r\nنام ، كنيه و القاب\r\nپدر بزرگوارش نام نوزاد را « على » نهاد و سنّت اسلامى را درباره‌اش اجرا كرد ؛ در گوش راستش اذان و در گوش چپش اقامه گفت و روز هفتم او را ختنه كرد « 4 »  و سرش را تراشيد\r\n\r\n","description":"","footnote":" ( 1 ) - نام روستايى در شش كيلومترى مدينه كه امام كاظم عليه السلام آن را تأسيس كرده بود . ( ر . ك : مناقب ، ج 4 ، ص 382 ) ولىدر معجمهاى مربوط به بلدان از چنين قريه‌اى اسم برده نشده است . بر همين اساس ضبط دقيق آن مشخّص نيست . در برخى منابع نيز « صربا » ضبط شده است .  ( 2 ) - ر . ك : كافى ، ج 1 ، ص 497 ؛ ارشاد ، ص 327 ؛ تهذيب الاحكام ، ج 6 ، ص 92 ؛ مناقب ، ج 4 ، ص 401 و كامل ، ج 7 ، ص 189 .\r\nنقلهاى ديگرى مانند 27 ذيحجّهء سال 212 ، دوّم و سوّم و سيزدهم رجب سال 214 هجرى نيز ذكر شده است . براى آگاهى بيشتر به بحارالانوار ، ج 50 ، ص 113 ت 116 رجوع كنيد .  ( 3 ) - عيون اخبارالرّضا عليه السلام ، ج 1 ، ص 50 - 51 ، حديث 29 .  ( 4 ) - از جمله اختصاصات امامان عليه السلام در روايات شيعه اين دانسته شده كه آنان ختنه شده به دنيا مىآمدند ولى به عنوان‌استحباب و سنّت ، صورتى از عمل را انجام مىدادند . ( ر . ك : سفينة البحار ، ج 2 ، ص 563 ) . ","page_name":" 11 ","page_number":7},
  {"content":"\r\n\r\nو به وزن موى سرش نقره صدقه داد و نيز گوسفندى برايش عقيقه كرد . « 1 » \r\nكنيهء پيشواى دهم « ابوالحسن » است و چون اجداد بزرگوارش - امام كاظم و امام رضا عليهما السلام - نيز مكنّى به اين كنيه هستند ، محدّثان و راويان براى جلوگيرى از اشتباه ، امام كاظم را « ابوالحسن اوّل » ، امام رضا عليه السلام را « ابوالحسن دوّم » و امام هادى عليه السلام را « ابوالحسن سوّم » مىگويند .\r\nلقبهاى آن بزرگوار ، بنابر نقل ابن شهرآشوب عبارت است از : « نجيب » ، « مرتضى » ، « تقى » ، « هادى » ، « عالم » ، فقيه » ، « امين » ، « مؤمن » ، « طيّب » ، « متوكّل » و « عسكرى » « 2 »  و مشهورتر از همه « هادى » و « نقى » است .\r\nاين القاب ، بيانگر بعضى از اوصاف و فضائل اخلاقى و كمالات معنوى آن امام همام است كه بيشتر از ديگر صفات در وجودش تجلّى پيدا كرده‌اند .\r\nاز بعضى روايات بر مىآيد كه آن حضرت لقب « متوكّل » را پنهان مىداشته و از يارانش مىخواسته او را به اين لقب نخوانند . علت آن شايد اين بوده كه خليفهء عباسى معاصر آن حضرت - كه از سرسخت‌ترين دشمنان اهل‌بيت عليه السلام بود - به اين لقب خوانده مىشد . « 3 » \r\n\r\nپدر و مادر\r\nپدر پيشواى دهم ، حضرت محمّد بن علىالجواد عليه السلام است كه در دوره قبل به تفصيل تاريخ زندگىاش را مورد بحث و تجزيه و تحليل قرار داديم . و مادرش بانوى گرانقدر و با فضيلتى به نام « سمانهء مغربيّه » است كه به « سيّدهء ام‌ّالفضل » معروف بود . « 4 »  محمّد بن فرج مىگويد :\r\nابوجعفر محمّد بن على الجواد عليه السلام مرا خواست و فرمود : كاروانى كه برده فروشى در ميان آن است و كنيزانى همراه خود دارد از راه مىرسد . سپس\r\n\r\n","description":"","footnote":" ( 1 ) - حياة الامام علىالهادى عليه السلام ، ص 15 .  ( 2 ) - مناقب ، ج 4 ، ص 401 ، القاب ديگرى نيز براى آن حضرت ذكر شده است ( ر . ك : دلائل الامامة ، ص 217 ) .  ( 3 ) - ر . ك : الفصول المهمّه ، ص 277 .  ( 4 ) - مناقب ، ج 4 ، ص 401 . ","page_name":" 12 ","page_number":8},
  {"content":"\r\n\r\nهفتاد دينار به من داد و امر كرد با آن ، كنيزى را با مشخصاتى كه داد از آن برده فروش بخرم .\r\nمن مأموريت را انجام دادم . اين كنيز كه « امّ ولد » « 1 »  بود همان مادر « ابوالحسن » عليه السلام است . « 2 » \r\nبا راهيابى اين بانوى ارجمند به بيت امامت و افتخار درك محضر امام جواد عليه السلام ، تحت تعليم و تربيت مستقيم آن حضرت قرار گرفت و به مدارج عالى اخلاقى و كمالات نفسانى نائل آمد و در پاكدامنى ، تقوا و بندگى خداگوى سبقت را از ديگر زنان عصر خود ربود . امام هادى عليه السلام در مقام تجليل از وى مىفرمايد :\r\nمادرم عارف به حقّ من مىباشد و اهل بهشت است ، شيطان سركش به او نزديك نمىشود و مكر زورگوى لجوج به وى نمىرسد و خداوند حافظ و نگهبان اوست و او در زمرهء مادران صدّيقين و صالحان قرار داد . « 3 » \r\nامام هادى عليه السلام در اين سخنان گهربار ، اوصافى را براى مادر خود برشمرده و ويژگيهايى را براى او بيان كرده كه در افراد غيرمعصوم كمتر پيدا مىشود و اين نشان دهنده مقام اين بزرگ بانو نزد پروردگار و رابطهء ولايى و معنوى او با مقام امامت و ولايت است .\r\n\r\nسيماى امام عليه السلام\r\nامام هادى عليه السلام سيمايى همچون سيماى پدرش امام جواد و جدّش امام رضا عليهما السلام داشت و داراى چهره‌اى گندمگون بود . محدّثان سيماى ملكوتى آن حضرت را چنين توصيف كرذده‌اند : چشمانى سياه و فراخ ، كفهايى به نسبت درشت و زبر ، سينه‌اى فراخ ، بينىاى كشيده ، دندانهايى فاصله دار و چهره‌اى زيبا و دلگشا داشت . خوشبو و نظير جدّش امام باقر عليه السلام تناور بود . نه زياد كوتاه و نه خيلى\r\n\r\n","description":"","footnote":" ( 1 ) - به كنيزى گفته مىشود كه از صاحب خود داراى فرزند مىشود و همين خصوصيّت موجب آزادى وى پس از مرگ‌صاحبش مىگردد .  ( 2 ) - دلائل الامامة ، ص 216 .  ( 3 ) - همان مدرك . ","page_name":" 13 ","page_number":9},
  {"content":"\r\n\r\nبلند بود . شانه هايى پهن ، مفاصلى درشت و اندامى معتدل و ميانه داشت . « 1 » \r\n\r\nفرزندان امام عليه السلام\r\nدر منابع تاريخى براى امام هادى عليه السلام پنج فرزند ذكر شده است ، چهار پسر به نامهاى سيّد محمّد ، امام حسن عسكرى عليه السلام ، جعفر و حسين و يك دختر به نام عليّه .\r\nسيّد محمّد\r\nسيّد محمّد با كنيهء ابوجعفر ، فرزند بزرگ امام هادى عليه السلام و فردى جليل‌القدر و عظيم‌الشّأن بود ؛ بگونه‌اى كه شيعيان و جز آنان گمان مىكردند امامت بعد از پدر به وى خواهد رسيد زيرا نزد شيعيان معروف بود كه امامت به پسر بزرگ منتقل خواهد شد در صورتى كه عيب و نقصى نداشته باشد . و محمّد نه تنها عيب و نقصى نداشت كه وجودش مجمع كمالات اخلاقى و نفسانى بود . ليكن مرگ او در زمان حيات پدرش بر اين پندار خاتمه داد .\r\nزمانى كه امام هادى عليه السلام از مدينه به سامرّا برده شد فرزند خردسالش محمّد را در مدينه ترك كرد . محمّد پس از چند سال اقامت در مدينه به پدر پيوست و مدتى نزد آن حضرت بود ولى تصميم گرفت دوباره به مدينه باز گردد . در راه بازگشت چون به قريهء « بلد » « 2 »  رسيد بيمار شد و در حالى كه سنّش متجاوز از بيست سال بود در سال 252 در همانجا درگذشت و هم اكنون قبرش بين سامرّا و بغداد معروف است و مردم از همهء طبقات بويژه دانشمندان ، فقها و بزرگان مجتهدين و محدّثين به زيارتش مىروند . و در طول اين مدّت مرقد شريفش منشأ كرامات فراوانى بوده ، بيماران زيادى شفا يافته و گرفتاران و حاجتمندان فراوانى به بركت توسّل به صاحب اين قبر ، حاجت روا گشته‌اند .\r\n\r\n","description":"","footnote":" ( 1 ) - حياة الامام على الهادى عليه السلام ، ص 21 به نقل از : ماثر الكبراء فى تاريخ سامرّا ، ج 3 ، ص 20 و جوهرةالكلام فى مدح سادة الاعلام ، ص 151 .  ( 2 ) - بين سامرّا و بغداد و در فاصلهء حدود سى كيلومترى سامرّا قرار دارد . ","page_name":" 14 ","page_number":10},
  {"content":"\r\n\r\nبعضى از بزرگان همچون عالمان جليل‌القدر ميرزا محمّد تهرانى و نيز علّامهء بزرگوار شيخ محمّدعلى اردوبادى هر كدام كتابى دربارهء معجزات و كراماتى كه از اين امامزادهء جليل‌القدر ديده شده نوشته‌اند . « 1 » \r\nوى نه تنها نزد شيعه بلكه نزد اهل سنّت و اعراب باديه هم از جايگاه رفيعى برخوردار است . آنان نيز احترام او را دارند و از جنابش مىترسند ؛ از اين رو هرگز قسم دروغ به او نمىخورند و پيوسته از اطراف براى او نذر مىبرند و مرقدش فصل‌الخصومهء بسيارى از اختلافات و مشاجرات است ؛ چرا كه وقتى امر منتهى به قسم به امامزاده محمّد مىشود منكر از قسم خوردن نكول مىكند و حق را به طرف دعوا مىدهد ، مبادا مورد خشم و نفرين آن بزرگوار قرار گيرد . « 2 » \r\nبنابر قول شيخ كلينى زمانى كه محمّد ، فرزند امام هادى عليه السلام فوت كرد گروهى از بنىهاشم براى عرض تسليت به خانهء امام هادى عليه السلام رفتند ؛ ديدند براى آن حضرت در صحن منزل بساطى گسترده‌اند و متجاوز از يكصد و پنجاه نفر از آل ابىطالب ، بنى عباس و قريش گرد آن بزرگوار نشسته‌اند . در اين هنگام امام‌حسن عليه السلام - در حالى كه گريبان خود را در مرگ برادر چاك زده بود - وارد شد و كنار پدر ايستاد . پس از ساعتى امام هادى عليه السلام رو به او كرد و فرمود :\r\n« يا بُنَىَّ احْدِثْ للَّهِ شُكْراً فَقَدْ احْدَثَ فيكَ امْراً » « 3 » \r\nپسرم ! تازه كن شكر خداى را كه خداوند تازه كرد در حقّ تو امرى را .\r\nچند روايت ديگر نيز بدين مضمون وجود دارد . « 4 »  ممكن است در اين روايات تصوّر « بداء » شود و گفته شود ارادهء خدا نخست بر امامت محمّد فرزند بزرگ امام هادى عليه السلام تعلّق گرفته بود ، ليكن براى خدا « بداء » حاصل شد و به فرزند ديگرش امام حسن عليه السلام تعلّق گرفت . در صورتى كه چنين نسبتى به خدا محال است چون مستلزم نسبت جهل به\r\n\r\n","description":"","footnote":" ( 1 ) - الامام الهادى من المهد الى اللحد ، ص 137 .  ( 2 ) - ر . ك : النجم الثّاقب ، ص 114 .  ( 3 ) - كافى ، ج 1 ، ص 326 .  ( 4 ) - ر . ك : همان مدرك . ","page_name":" 15 ","page_number":11},
  {"content":"\r\n\r\nذات باريتعالى است .\r\nتأمّل در مضمون سخن امام عليه السلام مىرساند كه اين روايات ارتباطى با مسألهء « بداء » ندارد .\r\nمضمون روايات اين است كه خداوند با مرگ محمّد امامت امام عسكرى عليه السلام را براى شيعيان - كه معتقد بودند محمّد به خاطر كمالات و شايستگيها و نيز پسر بزرگ بودنش ، جانشين پدر خواهد شد - آشكار ساخت و مرگ او در حيات پدرش موجب شد هر گونه شك و ترديدى نسبت به امامت امام عسكرى عليه السلام از دلها زدوده شود .\r\nاين روايت بيانگر مقام و منزلت محمّد نزد خداوند است ؛ چه آنكه بر اين مطلب دلالت دارد كه هر چند او امام نبود و ارادهء خدا بر امامت برادر بزرگوارش ابومحمّد تعلّق گرفته بود ، ولى تالى تلو امام عليه السلام بود ؛ چون مستفاد از مجموع روايات وارد شده در اين زمينه اين است كه در ديد مردم شرايط و مقتضيات امامت - از جمله فرزند بزرگ امام بودن و برخوردارى از شايستگيها و كمالات نفسانى - در وجود ابوجعفر نيز فراهم بوده است ؛ ولى آنان غافل از اين بودند كه مرتبهء اكمل و اتمّ اين شرايط و مقتضيات در وجود مبارك برادرش ابومحمّد عليه السلام جمع است . به همين جهت ارادهء خداوند بر امات آن گرامى پس از پدر تعلّق گرفته است و اين مسأله بعد از فوت محمّد براى مردم آشكار شد .\r\nحسين\r\nدر منابع تاريخى نسبت به حسين ، فرزند امام هادى عليه السلام و شرح زندگى او چيزى ذكر نشده است ؛ جز آنكه محدّث قمى از او به عنوان سيّدى جليل‌القدر و عظيم‌الشّأن ياد كرده و افزوده در بعضى روايات از او و برادرش امام حسن عسكرى عليه السلام تعبير به « سبطين » شده و اين دو برادر بزرگوار به دو جدّشان دو سبط رسول اكرم صلى الله عليه و آله امام حسن و امام حسين عليهما السلام تشبيه شده‌اند .\r\nو نيز مىافزايد : در روايت ابوالطيّب است كه صداى حضرت حجةبن الحسن عليه السلام شبيه صداى حسين بود ؛ سپس از شجرةالاولياء نقل مىكند كه حسين فرزند حضرت امام على\r\n\r\n","description":"","footnote":"","page_name":" 16 ","page_number":12},
  {"content":"\r\n\r\nالنقى عليه السلام از زهّاد و عبّاد بود و به امامت برادر خود اعتراف داشت . و در پايان مىنويسد :\r\nمعروف است كه قبر حسين نزديك قبر پدر ماجد و برادر بزرگوارش در سامرّا در همان قبّهء ساميه است . « 1 » \r\nجعفر\r\nپسر ديگر امام هادى عليه السلام جعفر است كه به « جعفر كذّاب » معروف است . مَثَل او مَثَل فرزند حضرت نوح است كه ناخلف از كار درآمد . وى بنا حق ادعاى امامت كرد و بسيارى از مردم را گمراه نمود و در طول زندگىاش مرتكب كارهاى ناشايستى شد .\r\nروايات زيادى از امامان عليهم السلام در نكوهش وى وارد شده است .\r\nجعفر در سال 271 هجرى در سن 45 سالگى در سامرّا درگذشت و در كنار قبر پدرش به خاك سپرده شد . « 2 » \r\n\r\nمحيط رشد امام عليه السلام\r\nامام هادى عليه السلام در خانه و محيطى چشم به جهان گشود كه فضاى آن آكنده از عطر دل‌انگيز دانش ، معنويّت ، تقوى ، اخلاص و بندگى خدا بود و هر لحظه و هر روزى كه از زندگى او در دامان مادر پاكدامن و مهربان و مكتب سازنده و تربيتى پدر بزرگوارش مىگذشت ، دريچه هايى از دانش و معرفت و كمالات نفسانى بر رويش گشوده مىشد و فضاى خانهء دلش را فروغى تازه مىبخشيد .\r\nمحيط پرورشى پيشواى دهم عليه السلام از نظر سياسى و فرهنگى از ويژگيهاى خاصى برخوردار بود . او از يكسو شاهد تلاشهاى مداوم علمى و فرهنگى پدر ارجمندش به منظور تثبيت پايه‌هاى امامت و پاسخگويى او به شبهات و اشكالات معترضان بود و\r\n\r\n","description":"","footnote":" ( 1 ) - منتهى الآمال ، ج 2 ، ص 387 .  ( 2 ) - منتهى الآمال ، ج 2 ، ص 388 . تفصيل شرح حال و موضعگيريهاى جعفر كذّاب در برابر جبههء حق و نيز روايات وارده در نكوهش او در تاريخ زندگانى حضرت مهدى ( عج ) خواهد آمد . ","page_name":" 17 ","page_number":13},
  {"content":"\r\n\r\nمىديد كه چگونه دستگاه خلافت براى مشغول ساختن مردم و منحرف كردن افكار آنان از مسألهء مبارزه با جنايات و ستمگريهاى خلفاى غاصب ، به بحثها و مناقشات فرهنگى و اعتقادى دامن مىزند و به اين بهانه گروه زيادى از عالمان و صاحبنظران را به قتل رسانده يا به گوشهء زندان مىافكند . از ديگر سوى مىديد كه پدر بزرگوارش از طرف حكومت وقت ، در محدوديّت شديد به سر مىبرد و دستگاه خلافت سعى مىكند با گماردن جاسوسان ، تمامى حركات و فعّاليّتهاى آن حضرت را زير نظر گرفته ، ارتباط او را با پايگاه‌هاى مردمى قطع كند .\r\nامام هادى عليه السلام از همان خردسالى با ترفندها و سياست‌بازيهاى حاكمان جور و رسالت سنگينى كه پيشوايان نور در قبال آنان برعهده دارند آشنا شد و خود را براى عهده‌دارى مسؤوليّت امامت در شرايطى مشابهء شرايط دوران پدر گرامىاش و مبارزه‌اى پيگير و بنيادى با سردمداران كفر و طاغوتهاى زمان ، آماده مىساخت .\r\nموضع ظلم ستيزى در زندگى شش يا هفت سال و اندى آنحضرت در زمان پدر بزرگوارش كاملًا محسوس است . به عنوان نمونه احمد بن محمّد بن عيسى به نقل از پدرش مىگويد :\r\nوقتى ابوجعفر عليه السلام آماده حركت به سوى عراق شد ابوالحسن را در دامنش نشاند و فرمود : از اشياء زيبا و ارزشمند عراق چه ارمغانى را دوست مىدارى كه برايت هديه آورده شود ؟ گفت : شمشيرى كه بسان شعلهء آتش ( سوزنده و برّنده ) باشد .\r\nسپس خطاب به فرزند ديگرش « موسى » فرمود : تو چه سوغاتى دوست دارى ؟\r\nگفت : فرش خانه .\r\nامام جواد عليه السلام فرمود : ابوالحسن به من شباهت دارد و اين ( موسى ) به مادرش . « 1 » \r\n\r\n","description":"","footnote":" ( 1 ) - اثبات الوصيّة ، ص 193 . ","page_name":" 18 ","page_number":14},
  {"content":"\r\n\r\nابوالحسن عليه السلام در آن سنين كودكى به چه مىانديشيد ؟ و چه مسائل مهم و حسّاسى او را به خود مشغول ساخته بود ؟ شمشير برّان و سوزنده را براى چه مىخواست ؟ چرا همانند برادرش خواستار سوغاتى نشد كه به درد زندگى و آسايشش بخورد ؟ و . . . اينها همه سؤالاتى است كه پس از تأمّل در رسالت الهى امام عليه السلام و مطالعه زندگى سراسر مبارزاتى آن حضرت ، پاسخش روشن خواهد شد .\r\nخلاصه\r\nدهمين پيشواى شيعيان ، در نيمهء ذيحجّهء سال 212 هجرى در محلّى نزديك مدينه به نام « صريا » متولد شد . رسول گرامى اسلام بيش از دويست سال قبل بشارت ولادت او را داده بود .\r\nنام مبارك اين امام همام « على » ، كنيه‌اش « ابوالحسن » مشهورترين لقبهايش « هادى » و « نقى » است .\r\nپدرش امام جواد عليه السلام و مادرش « سمانهء مغربيّه » از بانوان پاكدامن و معترف به حقّ امامت بود .\r\nامام هادى عليه السلام همچون پدرش امام جواد عليه السلام و جدّش امام رضا عليه السلام چهره‌اى گندمگون و دلگشا داشت .\r\nدر منابع تاريخى براى پيشواى دهم چهار پسر به نامهاى امام حسن عسكرى عليه السلام ، محمّد ، حسين و جعفر معروف به « جعفر كذّاب » و يك دختر به نام عليّه ذكر شده است .\r\nحضرت امام نقى عليه السلام در محيطى سرشار از دانش و تقوا و معنويت پرورش يافت .\r\nحضرتش از يك سو شاهد تلاشهاى مستمر فرهنگى و سياسى پدر بزرگوارش به منظور تثبيت پايه‌هاى امامت و از سوى ديگر نظاره‌گر محدوديّت و تحت نظر بودن پدر گرامىاش از سوى دستگاه خلافت بود . او از همان خردسالى ، با ترفندها و توطئه‌هاى حاكمان جور در برابر جبههء امامت آشنا شد و خود را براى ايفاى رسالت سنگين امامت\r\n\r\n","description":"","footnote":"","page_name":" 19 ","page_number":15},
  {"content":"\r\n\r\nدر شرايطى مشابه شرايط پدر آماده ساخت .\r\nپرسش\r\n1 . امام هادى عليه السلام در چه تاريخى و در كجا متولد شد ؟\r\n2 . مادر امام هادى عليه السلام چه نام داشت و امام عليه السلام دربارهء او چه فرمود ؟\r\n3 . فرزندان امام هادى عليه السلام را نام ببريد ؟\r\n4 . كداميك از « محمّد » و « جعفر » از فرزندان امام هادى عليه السلام محبوب پدر بودند ؟ چرا ؟\r\n5 . محيط پرورشى امام هادى عليه السلام از چه ويژگى برخوردار بود ؟\r\n\r\n","description":"","footnote":"","page_name":" 20 ","page_number":16},
  {"content":"\r\n\r\n\r\nدرس دوّم شخصيّت معنوى و الهى\r\nپيشوايان معصوم عليهم السلام انسانهاى كامل و برگزيده‌اى هستند كه خداوند آنان را به عنوان مشعلهاى فروزان هدايت جامعهء بشرى و الگوهاى رفتارى حق‌پويان و خداجويان ، تعيين كرده است .\r\nآنان در پرتو بندگى خدا و برخوردارى از كمالات نفسانى و ارزشهاى انسانى به مرتبه‌اى از منزلت معنوى و شخصيّت ملكوتى رسيده‌اند كه همهء سيلابها و چشمه سارهاى دانش و فضيلت از ستيغ وجودِ آن عرش‌نشينان ، جارى مىشود و مرغان دور پرواز انديشه‌ها ، توانايى رسيدن به قلّهء بلند افكارشان را ندارد . « 1 » \r\nآنان عرشيانى هستند كه خداوند براى هدايت فرشيان به جهان طبيعت فرستاده و بدين نعمت بزرگ بر همهء انسانها منّت نهاده است . « 2 »  بر اين اساس ، سنخيّتى با ديگران ندارند . « 3 »  آنان از سنخ نور هستند و وجودشان خالص ، گزيده و مطهّر به ارادهء خداست . « 4 »  و اگر در اين عالم خاكى و مادّى در كنار مُلك‌نشينان زيست مىكنند و با آنان همساز و همسخن مىگردند ، در بُعد تجلّى و ظهور مُلْكى و صورت ظاهرى آنان است ، نه صورت باطنى و حقيقت واقعى كه آن براى ديگران غيرقابل درك و نزديك شدن است .\r\nدر اين مقياس ، نمىتوان آنان را با كسى مقايسه كرد و در يك رديف دانست . امام صادق عليه السلام مىفرمايد :\r\n\r\n","description":"","footnote":" ( 1 ) - مضمون سخن حضرت امير عليه السلام در آغاز خطبهء سوّم نهج البلاغه است : « يَنْحَدِرُ عَنِّى السَّيْلُ وَ لايَرْقى الَىَّ الطَّيْرُ » .  ( 2 ) - در زيارت جامعه ، رسيده از امام هادى عليه السلام آمده است : « خَلَقَكُمُ اللَّهُ انْواراً فَجَعَلَكُمْ بِعَرْشِهِ مُحْدِقينَ حَتّى مَنَّ عَلَيْنابِكُمْ » . خداوند ، شما را نور آفريد و محيط بر عرش خويش قرار داد تاكه به وسيله شما ( و فرستادنتان به ميان ما ) بر ما منّت نهاد .  ( 3 ) - قرآن مىفرمايد : « ما كانَ مُحَمَّدٌ ابا احَدٍ مِنْ رِجالِكُمْ وَ لكِنْ رَسُولَ اللَّهِ . . . » ( احزاب ( 33 ) آيهء 40 ) .  ( 4 ) - يُريدُ اللَّهُ . . . وَ يُطَهِّرَكُمْ تَطْهيراً ( احزاب ، آيه 33 ) . ","page_name":" 21 ","page_number":17},
  {"content":"\r\n\r\n« إِنّا اهْلَ الْبَيْتِ لايُقاسُ بِنا احَدٌ » . « 1 » \r\nبا ما خاندان پيامبر صلى الله عليه و آله كسى در خور مقايسه نيست .\r\nاميرمؤمنان عليه السلام اين حقيقت را با توضيح بيشتر و بيان فلسفهء آن چنين مىفرمايد :\r\n« لا يُقاسُ بِآلِ مُحَمَّدٍ صَلَّى اللَّهُ عَلَيْهِ وَ آلِهِ مِنْ هذِهِ الْامَّةِ احَدٌ وَ لايُسَوّى بِهِمْ مَنْ جَرَتْ نِعْمَتُهُمْ عَلَيْهِ ابَداً . هُمْ اساسُ الدّينِ وَ عِمادُ الْيَقينِ . الَيْهِمْ يَفيىءُ الْغالى وَ بِهِمْ يُلْحَقُ التَّالى وَ لَهُمْ خَصائِصُ حَقِّ الْوِلايَةِ ، وَ فيهِمُ الْوَصِيَّةُ وَ الْوِراثَةُ . » « 2 » \r\nاز اين امّت ، هيچ احدى با خاندان رسالت قابل قياس نيست ، و هرگز نمىتوان پروردهء نعمت ( علم و هدايت ) ايشان را همپايهء آنان دانست . آل محمّد صلى الله عليه و آله پايهء دين و استوانه يقينند . هر كه از حدّ در گذرد ( و از راه حق دور افتد ) بايد بسوى آنان باز گردد ، و آن كه وامانده است ، به ايشان پيوندد . حقّ ولايت و امامت ، خاصّ آنان است ، و وصيّت و ميراث پيامبر صلى الله عليه و آله در ميان ايشان باقى است .\r\nنخستين ويژگى خاندان رسالت در بيان اميرالمؤمنين عليه السلام ، حقّ امامت و ولايت آنان بر مردم است كه از سوى خدا به ايشان واگذار شده است . اين منصب الهى و ربّانى و مسؤوليّت سنگين را كسى مىتواند بپذيرد كه همهء شرايط پذيرش آن از نظر علم و عصمت و كمالات نفسانى در وجودش فراهم باشد . بنابراين اگر هيچ دليلى بر شخصيّت و الا و منزلت معنوى و الهى امامان عليه السلام جز نصب ايشان به مقام امامت از سوى خدا وجود نداشته باشد ، همين يك دليل براى اثبات مدعّى كافى است .\r\nپيشواى دهم عليه السلام عضو اين خاندان برگزيده و پيشتاز در دانش و تقوا و كمال است كه نه تنها نزد خدا و رسول او از منزلتى و الا و رتبتى بىهمسان ، برخوردار مىباشد كه ابعاد شخصيّت معنوى و الهىاش در كرانه‌هاى جهان طبيعت تجلّى كرده و انسانهاى روشن ضمير و حق بين را به اعتراف و فروتنى در برابر عظمتش واداشته است .\r\n\r\n","description":"","footnote":" ( 1 ) - بحارالانوار ، ج 22 ، ص 407 .  ( 2 ) - نهج البلاغه ، خطبه 2 ، ص 47 . ","page_name":" 22 ","page_number":18},
  {"content":"\r\n\r\n\r\nاعترافهاى دانشمندان\r\nپيش از بيان پاره‌اى از ابعاد شخصيّت معنوى امام هادى عليه السلام نمونه هايى از اعترافات صاحبنظران و دانشمندان شيعه و سنّى را در اين باره يادآور مىشويم .\r\n\r\n1 . شيعيان\r\nالف - محمّد بن على بن شهرآشوب :\r\nامام هادى عليه السلام خوشخوترين و راستگوترين افراد بود . كسى كه او را از نزديك مىديد مليح‌ترين افراد را ديده بود . و اگر وصفش را از دور مىشنيد ، اوصاف كاملترين فرد را شنيده بود . كسى كه در محضرش خاموش مىنشست هيبتِ شكوه حضرتش او را فرا مىگرفت و هر گاه لب به سخن مىگشود عظمتش بر وى مستولى مىگشت .\r\nاو از دودمان رسالت و امامت ، و پايگاه وصيّت و خلافت بود ؛ شاخسارى دلگشا از درخت پر شاخ و برگ نبوّت و ميوهء سرسبد و دلچسب درخت رسالت . « 1 » \r\nب - قطب الدّين راوندى :\r\nهمهء ويژگيهاى امامت ، كمال فضل و دانش و خصلتهاى نيكو در وجود امام على بن محمّد هادى عليه السلام جمع و تمام خُلق و خوى او همچون اخلاق نياكانش خارق‌العاده بود . . . .\r\nاگر بخواهيم خصال نيكويش را ذكر كنيم ، اين نوشتار به درازا مىكشد . « 2 » \r\n\r\n2 - سنيّان\r\nالف - ابن صبّاغ مالكى ، به نقل از بعضى دانشمندان :\r\nفضيلت ابوالحسن على بن محمّد هادى عليه السلام چترهايش را بر پهنهء زمين گسترده\r\n\r\n","description":"","footnote":" ( 1 ) - مناقب ، ج 4 ، ص 401 .  ( 2 ) - الخرايج و الجرايح ، ص 149 . ","page_name":" 23 ","page_number":19},
  {"content":"\r\n\r\nو رشته هايش را به ستاره‌هاى آسمان پيوسته است .\r\nهيچ فضيلت و منقبتى نيست جز آن كه به او منتهى مىگردد و هيچ بزرگواريى نيست مگر آن كه حدّ تمام و كمال آن از آنِ اوست .\r\nهيچ خصلت والايى بزرگ نمىنمايد جز آنكه دليلهاى آن در وجود او آشكار است ، و او اين همه را به خاطر گوهر ذاتش يعنى سخاوتمندى كه از ويژگيهاى او و بزرگوارى كه از سرشت ارجمندش نشأت مىگيرد ، شايسته گشته است . . . .\r\nوجودش مهذّب ، اخلاقش منيع ، راه و روشش معتدل ، صفاتش برجسته و هر كار نيكى به وجودش آبادان و شايسته است . در شكوه ، آرامش ، پاكى و پاكيزگى و برازندگى ، نبوى مسلك و علوى سرشت بود .\r\nروحى پاك و همّتى و الا داشت ؛ بگونه‌اى كه كسى از مردم همسان او نبود و در اين راه دشوار امّا پسنديده ، كسى به پاى او نرسيد و اميد رسيدن نيز نداشت . « 1 » \r\nب - محمّد بن طلحهء شافعى :\r\nامّا مناقب على هادى عليه السلام : جلالت قدرش گوشها را پر كرده ، و محبّتش در ژرفاى دلها همچون مرواريدهاى گرانبَها در داخل صدفها جا گرفته است . و اين همه خود گواهند كه وجود ابوالحسن على هادى عليه السلام به والاترين اوصاف آراسته است ، و پس از مرتبهء نبوّت ، اوج عظمتها و والاترين شخصيّتها را داراست . « 2 » \r\n\r\nمقام اصطفا\r\nامامان عليهم السلام همچون پيامبران الهى برگزيدهء حقّند از ميان مردم . خداوند در قرآن مىفرمايد :\r\n\r\n","description":"","footnote":" ( 1 ) - الفصول المهمّه ، ص 282 ؛ حياة الامام على الهادى عليه السلام ، ص 30 .  ( 2 ) - همان مدارك به ترتيب ص 278 و 32 . در ترجمهء سخنان دانشمندان ياد شده از كتاب « تحليلى از زندگانى امام هادى عليه السلام » استفاده شده است . ","page_name":" 24 ","page_number":20},
  {"content":"\r\n\r\n« اللَّهُ يَصْطَفى مِنَ الْمَلائِكَةِ رُسُلًا وَ مِنَ النّاسِ » . « 1 » \r\nخداوند از ميان فرشتگان ، رسولانى بر مىگزيند و همچنين از ميان مردم .\r\nآيهء شريفه بر اين حقيقت صراحت دارد كه خداى سبحان از ميان فرشتگان و مردمان ، چهره‌هاى برجسته‌اى را براى سفارت و رسالت خود بر مىگزيند ؛ چرا كه تنها انسانِ « مجتبا » و « مصطفا » كه قلبش از كدورت هرگونه طغيان و شرك منزّه بوده و از عهدهء آزمايشهاى الهى به خوبى برآمده است ، « 2 »  مىتواند به مقام رفيع رسالت و امامت بار يابد و اين امانت الهى را به درستى نگهدارى نمايد و در كمال صحّت به انجام رساند .\r\nدر روايات و زيارات بطور مكرّر به مقام « اصطفا » ى امامان عليه السلام اشاره شده است . تنها در زيارت « جامعه » بالغ بر پنج بار از زبان امام هادى عليه السلام بر آن تأكيد شده است كه به ذكر نمونه‌اى از آن بسنده مىكنيم .\r\n« . . . إِصْطَفاكُمْ بِعِلْمِهِ وَ ارْتَضاكُمْ لِغَيْبِهِ وَ اخْتارَكَمُ لِسِرِّهِ وَ اجْتَبيكُمْ بِقُدْرَتِهِ » .\r\nخداوند به علم ازلىاش شما را براى كشف عالم غيب خود برگزيد و پسنديد و براى حفظ اسرار خويش انتخاب كرد ، و به توانايى و قدرت كاملهء خود گزينش نمود .\r\nبا دقّت در هر يك از اين كلمات نورانى ، جايگاه روحانى و ملكوتى امامان عليه السلام از جمله امام هادى عليه السلام در عالم آفرينش به خوبى روشن مىشود .\r\n\r\nمقام عصمت\r\nاز جمله ويژگيهاى امامان عليه السلام در اعتقاد شيعه ، مقامِ « عصمتِ » آنان از هر نوع گناه و ناپاكى است . مقام امامت ، مقامى است كه با شركت و گناه سازگار نيست و صاحب آن هرگز دست بسوى گناه دراز نمىكند ؛ چون درون گناه را مىبيند و خباثت و مسموميّت آن را\r\n\r\n","description":"","footnote":" ( 1 ) - حجّ ( 22 ) آيه 75 .  ( 2 ) - قرآن اين مطلب را دربارهء حضرت ابراهيم با صراحت بيان مىكند : « وَ اذِابْتَلى ابْراهيمَ رَبُّهُ بِكَلِماتٍ فَتَتَمَّهُنَّ قالَ إِنّىجاعِلُكَ لِلنّاسِ إِماماً » ( بقره آيه 124 ) . ","page_name":" 25 ","page_number":21},
  {"content":"\r\n\r\nلمس مىكند .\r\nعلاوه بر آن كه امامت ، عهدو امانت الهى است كه به بندهء برگزيده‌اش عنايت مىكند ، و شركت و گناه نه با مقام « اصطفا » ى امام عليه السلام سازگار است و نه با « عهد الهى » بودنِ مقام امامت . از اين رو خداوند در پاسخ درخواست ابراهيم عليه السلام با صراحت فرمود :\r\n« لايَنالُ عَهْدِى الظّالِمينَ » . « 1 » \r\nپيمان من به ستمكاران نمىرسد .\r\nامام هادى عليه السلام در طول زندگىاش نه تنها مرتكب هيچ نوع معصيتى - چه به عمد و يا سهو - نشد و از راه راست منحرف نگشت كه در نهايتِ پرهيزكارى زيست . طاغوت زمان ؛ متوكّل عبّاسى با تمام وسائلى كه در اختيار داشت كوشش مىكرد آن پيشواى معصوم را بفريبد و به صحنه‌هاى لهو و لعب و بىبندوبارى بكشاند ؛ ليكن امام عليه السلام همواره « عصمت » خود را حفظ كرد و با دورى از گناه و موضعگيريهاى درست و اصولى در برابر خواسته‌هاى خليفه ، « 2 »  عصمت خويش و پدران بزرگوارش را به اثبات رسانيد و بر اين فرمايش خود در زيارت « جامعه » عينيّت بخشيد :\r\n« عَصَمَكُمُ اللَّهُ مِنَ الزَّلَلِ وَ آمَنَكُمْ مِنَ الْفِتَنِ وَ طَهَّرَكُمْ مِنَ الدَّنَسِ وَ اذْهَبَ عَنْكُمُ الرِّجْسَ وَ طَهَّرَكُمْ تَطْهيراً . »\r\nخداوند شما را مصون و معصوم از لغزشها ، و ايمن از فتنه‌ها و پاك و منزّه از هر نوع آلودگى و ناشايستگى گردانيد ، و پليدى و گناه را از شما دور كرد ، و كاملًا شما را پاك ساخت .\r\n\r\nاستجابت دعا\r\nاز جمله ويژگيها و مقامات امام دهم عليه السلام كه بيانگر شخصيّت معنوى و موقعيّت و الا و\r\n\r\n","description":"","footnote":" ( 1 ) - بقره ، آيهء 124 .  ( 2 ) - در درسهاى بعدى به تفصيل در اين باره سخن خواهيم گفت . ","page_name":" 26 ","page_number":22},
  {"content":"\r\n\r\nممتاز آن گرامى نزد خداى متعال مىباشد ، زود مستجاب شدن دعاى آن حضرت است .\r\nمورّخان و محدّثان ، رويدادها و موارد زيادى از استجابت دعاى امام نقى عليه السلام نقل كرده‌اند كه در اينجا به يك مورد آن بسنده مىكنيم . « 1 » \r\nشخصى به نام منصورى از عموى پدرش نقل كرده ، مىگويد : خدمت امام هادى عليه السلام رسيدم ، عرض كردم : سرورم ! اين مرد - يعنى متوكّل - مرا بر كنار و روزىام را قطع و مرا آزرده كرده است . اتّهام من اين است كه او متوجّه شده من با شما ارتباط دارم .\r\nسپس از امام عليه السلام خواستم تا دربارهء من نزد متوكّل وساطت كند . امام عليه السلام فرمود : إن شاءاللَّه حقوق تو را ادا خواهد كرد .\r\nچون شب فرا رسيد فرستادگان متوكّل يكى پس از ديگرى درِ خانهء مرا زدند . من آماده شدم و با شتاب نزد متوكّل رفتم . وقتى به درِ كاخ رسيدم ديدم فتح بن خاقان - وزير متوكّل - جلوى در كاخ ايستاده و از من استقبال كرد و گفت : چرا دير كردى ؟ اين مرد ( متوكّل ) مرا خسته كرد از بس سراغ تو را از من گرفت . بعد مرا به حضور متوكّل برد . خليفه با چهرهء متبسّم و گشاده مرا پذيرفت و خطاب به من گفت : اى ابوموسى ! ما از تو غفلت مىكنيم ، تو هم ما را به فراموشى سپرده‌اى ! نزد ما چه دارى ؟\r\nمن ، نيازمنديها و مقرّرى كه بريده بودند همه را به اطّلاع متوكّل رساندم . خليفه دستور داد تا دو برابر آنها را به من بپردازند و من خوشحال از نزد متوكّل بازگشتم .\r\nبه هنگام بازگشت ، رو به فتح كردم و گفت : آيا على بن محمّد به عهد خود وفا كرد ( و نزد متوكّل آمد ) ؟ گفت : نه . پرسيدم : آيا نامه‌اى نوشت ؟ فتح گفت : خير .\r\nمن رفتم و فتح در پى من شتافت و گفت : من ترديدى ندارم كه تو از او - يعنى امام هادى عليه السلام - درخواست كرده‌اى تا دعا كند ؛ از طرف من نيز از آن حضرت التماس دعا كن .\r\nمن به حضور امام عليه السلام رسيدم . امام عليه السلام فرمود : اى ابوموسى ! چهره ، چهرهء خوشحالى و رضايت است . عرض كردم به بركت شما ، سرورم ! ولى آنان به من گفتند شما آنجا\r\n\r\n","description":"","footnote":" ( 1 ) - نمونه‌ها و موارد ديگر به مناسبت در درسهاى بعدى خواهد آمد . ","page_name":" 27 ","page_number":23},
  {"content":"\r\n\r\nتشريف نبرده‌ايد و از متوكّل نيز درخواست نكرده‌ايد .\r\nامام عليه السلام فرمود : « خداى متعال مىداند كه ما در مشكلات ، جز به او پناه نمىبريم و در گرفتاريها جز به او توكّل نمىكنيم ، و بر اين عادتيم كه هرگاه از او درخواست كنيم برآورده مىسازد ، و از آن بيم داريم كه اگر به غير او رو آوريم او نيز از ما برگردد . »\r\nابوموسى فهميد كه امام عليه السلام در نهان براى او دعا كرده است ؛ سپس درخواست فتح را به اطّلاع آنحضرت رساند . امام عليه السلام نپذيرفت و فرمود : « به ظاهر نسبت به ما اظهار دوستى مىكند ولى در باطن ، مخالف ماست . دعاى ( ى ما ) در حقّ كسى مستجاب مىشود كه در اطاعت خدا خالص و صميمى باشد و به حقّانيّت رسول خدا صلى الله عليه و آله و ما خاندان اعتراف كند . » « 1 » \r\n\r\nچند نكته\r\nاز اين داستان علاوه بر استجابت دعاى حضرت هادى عليه السلام چند نكتهء آموزندهء ديگر استفاده مىشود .\r\n1 . رمز استجابت دعاى امامان عليه السلام روى آوردن آن بزرگواران به خدا در سختيها و مشكلات و اعراض از غير اوست .\r\n2 . ابوموسى با آنكه با امام عليه السلام مرتبط بود و از ياران آن حضرت به شمار مىرفت ، ليكن از بينش عميق دينى برخوردار نبود و تصوّر مىكرد اگر امام عليه السلام بخواهد براى او كارى بكند يا بايد نزد متوكّل برود يا حدّاقل با نامه ، سفارش او را به متوكّل بكند .\r\nپيشواى دهم ، هم در عمل و هم با سخنان گهربارش او را متوجّه اشتباه خود كرد و به وى فهماند كه يك فرد مسلمان براى رفع مشكلات و دستيابى به خواسته‌هاى خود نبايد به ارباب زر و زور متوسّل شود بلكه بايد به خدا پناه ببرد و بر او توكّل كند و از او كمك بگيرد .\r\n3 . استجابت دعاى معصومين عليه السلام در حقّ ديگران شرايطى دارد كه مخلص و نيكوكار\r\n\r\n","description":"","footnote":" ( 1 ) - بحارالانوار ، ج 50 ، ص 127 . ","page_name":" 28 ","page_number":24},
  {"content":"\r\n\r\nبودن طرف و پذيرش ولايت رسول خدا صلى الله عليه و آله و خاندان پاك آن حضرت و اعتراف به حقّ آنان از جملهء اين شرايط مىباشد كه در بيان امام هادى عليه السلام آمده است .\r\nخلاصه\r\nامامان معصوم عليه السلام انسانهاى كامل و برگزيدهء حق هستند كه براى هدايت جامعهء بشرى از سوى خدا تعيين شده‌اند . آنان در پرتو بندگى خدا و برخوردارى از كمالات نفسانى به چنان مرتبه و منزلتى رسيده‌اند كه دسترسى بدان منزلت براى ديگران ميسور نيست .\r\nبر اين اساس ، كسى حق ندارد آنان را با ديگران مقايسه كند و در يك رديف قرار دهد ؛ چرا كه ايشان ستون دين و محور حقّ هستند و ديگران ، ريزه خوار نعمت وجود ايشان .\r\nامام دهم عليه السلام به عنوان عضو اين خاندان نه تنها نزد خدا و پيامبر صلى الله عليه و آله از منزلت و الا و موقعيّت ممتازى برخوردار بود كه گسترهء شخصيّت الهى و معنويش بر جهان مادّى تجلّى كرده و دانشمندان و صاحبنظران را به خضوع و خشوع در برابر خويش و اعتراف به فضل و مرتبت ملكوتىاش واداشته بود كه اعترافات ابن شهرآشوب و قطب راوندى از دانشمندان شيعه و ابن صبّاغ مالكى و محمّد بن طلحهء شافعى از صاحبنظران و نويسندگان اهل سنّت ، نمونهء آن است .\r\nبرخوردارى امام هادى عليه السلام از مقام « اصطفا » ، « عصمت » و « استجابت دعا » نشانه‌هاى ديگرى بر شخصيّت معنوى و منزلت الهى اين امام همان نزد پروردگار است .\r\nپرسش\r\n1 . چگونه معصومين عليه السلام از نظر مقامات معنوى با ديگران سنخيّت ندارند ؟\r\n2 . از ديدگاه اميرمؤمنان عليه السلام چرا كسى در خور مقايسه با اهل‌بيت عليه السلام نيست ؟\r\n3 . مقام « اصطفا » چيست و چگونه امام هادى عليه السلام از آن برخوردار است ؟\r\n4 . چگونه مقام « عصمت » بيانگر منزلت معنوى صاحب آن است ؟\r\n\r\n","description":"","footnote":"","page_name":" 29 ","page_number":25},
  {"content":"\r\n\r\n5 . امام هادى عليه السلام براى استجابت دعاى معصومين عليه السلام در حقّ امّت ، چه شرايطى بيان كرده است ؟\r\n\r\n","description":"","footnote":"","page_name":" 30 ","page_number":26},
  {"content":"\r\n\r\n\r\nدرس سوّم مقام و منزلت بندگى\r\nپيشوايان معصوم عليهم السلام در بالاترين درجهء مقام شناخت حقتعالى قرار داشتند و همين درك و شناخت عميق ، آنان را به ارتباط و انس هميشگى با خدا واداشته و شعله‌هاى آتش عشق به معبود و وصال به حقّ ، بر جانشان شرر مىافكند و آرامش را از آنان سلب مىكرد .\r\nپارسايى و انس با پروردگار آن چنان جلوه و نمودى در زندگى امام نقى عليه السلام داشت كه برخى از شرح حال نويسان در مقام بيان برجستگيها و صفات والاى آن گرامى به ذكر اين ويژگى پرداخته‌اند . « ابن كثير » مىنويسد :\r\n« كانَ عابِداً زاهِداً . » « 1 » \r\nاو عابدى وارسته و پارسا بود .\r\n« يافعى » مىگويد :\r\n« كانَ الْامامُ عَلىُّ الْهادى مُتَعَبِّداً ، فَقيهاً ، اماماً . » « 2 » \r\nامام على هادى عليه السلام كمر همّت به عبادت بسته ، فقيه و پيشوا بود .\r\n« ابوالفلاح حنبلى » در وصف حضرتش مىنويسد :\r\n« أَبوُالْحَسَنِ عَلِىُّ بْنُ الْجَوادِ . . . . الْمَعْروُفُ بِالْهادى كانَ فَقيهاً ، اماماً ، مُتَعَبِّداً . » « 3 » \r\nابوالحسن على فرزند حضرت جواد . . . معروف به هادى ، فردى فقيه ، امام و متعبّد بود .\r\n\r\nتهجّد و شب زنده دارى\r\n\r\n","description":"","footnote":" ( 1 ) - البداية و النهاية ، ج 11 ، ص 15 .  ( 2 ) - حياة الامام على الهادى عليه السلام ، ص 29 . به نقل از : مراة الجنان ، ج 2 ، ص 160 .  ( 3 ) - شذرات الذّهب ، ج 2 ، ص 128 . ","page_name":" 31 ","page_number":27},
  {"content":"\r\n\r\nامام هادى عليه السلام شب هنگام به پروردگارش روى مىآورد و شب را با حالت خشوع به ركوع و سجود سپرى مىكرد و بين پيشانى پينه بسته‌اش و زمين ، جز سنگ ريزه و خاك حائلى وجود نداشت و پيوسته اين دعا را تكرار مىكرد :\r\n« الهى مُسيىءٌ قَدْ وَرَدَ ، وَ فَقيرٌ قَدْ قَصَدَ ، لاتُخَيِّبْ مَسْعاهُ وَارْحَمْهُ وَاغْفِرْ لَهُ خَطَأَهُ . » « 1 » \r\nبار الها ! گنهكارى بر تو وارد شده ( و به درِ خانه‌ات آمده ) و گدايى آهنگ تو را نموده است . تلاشش را بىنتيجه مگردان ( و اميدش را نااميد مكن ) و او را مورد عنايت و رحمت خويش قرار بده و از لغزشش درگذر .\r\nدر توصيف قطب راوندى نسبت به آن بزرگوار آمده است :\r\n. . . چون شب فرا مىرسيد رو به قبله مىايستاد و مشغول عبادت مىگشت و ساعتى از راز و نياز باز نمىايستاد ؛ در حالى كه جامه‌اى پشمينه در بر و سجّاده‌اى حصيرى در برابر داشت . « 2 » \r\nو نيز « حائرى » مىنويسد :\r\nامام هادى عليه السلام در اثر شدّت علاقه به عبادت و مناجات با پروردگار ، شبها آرام نداشت و جز اندكى نمىخوابيد . در دل شب بر روى شنها و ريگزارها مىنشست و شب را به عبادت ، استغفار و تلاوت قرآن سپرى مىكرد . « 3 » \r\nمأموران متوكّل بارها در دل شب به خانهء امام عليه السلام هجوم بردند و چون وارد خانه مىشدند آن عبد صالح خدا را در حالى كه لباسى خشن بر تن داشت و بر روى حصيرى به نماز و نيايش ايستاده بود ، مىديدند . « 4 » \r\nامام هادى عليه السلام نه تنها در عمل كه در سخنان گهربارش پيروان خود را به تهجّد و شب زنده‌دارى تشويق مىكرد . در سخنى از آن حضرت آمده است :\r\n\r\n","description":"","footnote":" ( 1 ) - ائمتنا ، ج 2 ، ص 257 ؛ حياة الامام على الهادى عليه السلام ، ص 137 .  ( 2 ) - الخرايج و الجرايح ، ص 149 .  ( 3 ) - ائمتنا ، ج 2 ، ص 218 .  ( 4 ) - تفصيل بعضى مواردآن در درسهاى بعدى خواهد آمد . ","page_name":" 32 ","page_number":28},
  {"content":"\r\n\r\n« أَلسَّهْرُ أَلَذُّ لِلْمَنامِ وَ الْجُوعُ يَزيدُ فى طيبِ الطَّعامِ . » « 1 » \r\nبيدار ماندن ( و شب زنده‌دارى ) خواب را لذّتبخش‌تر مىسازد و گرسنگى موجب فزونى لذّت غذا مىشود .\r\nعلّامهء مجلسى در تفسير و توضيح اين سخن نورانى امام عليه السلام مىنويسد :\r\nامام عليه السلام با بيان اين جمله درصدد ترغيب پيروان خود به شب زنده‌دارى و گرفتن روزه در روز است . « 2 » \r\nبراستى ، وقتى انسان شب را به بيدارى و عبادت بگذراند ، خواب براى او لذّتبخش‌تر از هر چيزى خواهد بود ، همان گونه كه گرسنگىِ ناشى از روزه ، باعث فزونىِ خوشى و لذّت خوراك به هنگام افطار مىگردد .\r\n\r\nسيرهء عبادى امام عليه السلام\r\nامام نقى عليه السلام در مقام عبادت و راز و نياز با پروردگارش داراى برنامه‌اى منظّم و روشى ثابت و مستمرّ بود كه به منظور بهره‌مندى و الگوگيرى پيروان مكتب اهل‌بيت عليه السلام از « سيرهء عبادى » آن حضرت به پاره‌اى از موارد آن اشاره مىكنيم :\r\n* روش پيشواى دهم اين بود كه بعد از اقامهء نماز صبح نمىخوابيد و مشغول دعا و تلاوت قرآن مىشد . « 3 »  دعاى مخصوصى از آن حضرت نقل شده است كه هر روز پس از نماز صبح مىخواند . در بخشى از اين دعاى شريف آمده است :\r\n« اللّهُمَّ فَصَلِّ عَلى مُحَمَّدٍ و آلِهِ وَ عَجِّلْ فَرَجى ، وَ اقِلْنى عَثْرَتى ، وَارْحَمْ غُرْبَتى ، وَارْدُدْنى الى افْضَلِ عادَتِكَ عِنْدى ، وَاسْتَقْبِلْ بى صِحَّةً مِنْ سُقْمى ، وَ سَعَةً مِنْ عَدْمى ، وَ سَلامَةً شامِلَةً فى بَدَنى ، وَ بَصيرةً وَ نَظْرَةً نافَذَةً فى دينى ، وَ مَهِّدْنى وَ اعِنيّى عَلَى اسْتِغْفارِكَ وَاسْتِقالَتِكَ قَبْلَ انْ يَفْنَى الْاجَلُ ، وَ يَنْقَطِعَ الْامَلُ ، وَ اعِنّى\r\n\r\n","description":"","footnote":" ( 1 ) - بحارالانوار ، ج 75 ، ص 369 .  ( 2 ) - همان .  ( 3 ) - حياة الامام على الهادى عليه السلام ، ص 55 . ","page_name":" 33 ","page_number":29},
  {"content":"\r\n\r\nعَلَى الْمَوْتِ وَ كُرْبَتِهِ ، وَ عَلَى الْقَبْرِ وَ وَحْشَتِهِ ، وَ عَلَى الْميزانِ وَ خِفَّتِهِ ، وَ عَلَى الصِّراطِ وَ زَلَّتِهِ ، وَ عَلى يَوْمِ الْقِيامَةِ وَ رَوْعَتِهِ . . . » « 1 » \r\nخدايا ! بر محمّد و آل محمّد صلى الله عليه و آله درود فرست ، و در ( حلّ مشكل و ) گشايش در كارم تعجيل فرما ، و لغزشم را ببخش ، و بر تنهايىام رحم كن ، و بر بهترين عادتى كه مىپسندى مرا رهنمون ساز ، و تندرستى را پيشوار بيمارىام بياور ، و گشايشى در نادارىام پديد آور ، و بدنم را سلامتى و دربارهء دينم بصيرت و بينش عميق مرحمت فرما ، و مرا پيش از آن كه فرصت از دست برود و اميدم قطع شود بر طلب مغفرت و بخششت آماده ساز و يارى كن و بر مردن و رنج آن ، قبر و وحشت آن ، ميزان و سبكى آن ، صراط و لغزش آن و روز قيامت و ترس آن ، نصرت فرما .\r\nامام هادى عليه السلام در اين فراز از دعا و مناجات خود با پروردگار ، صفحات درخشانى از عرفان و توحيد را به نمايش گذارده و تمام امور را به اراده و قدرت حقتعالى مربوط دانسته است و بر اين نكتهء اساسى تأكيد كرده كه تندرستى ، نيك فرجامى ، صيانت نفس از انحراف و افتادن در پرتگاههاى نابودى ، تنها در پرتو اتّصال به خدا و تكيه بر او و يارى خواستن از او امكان‌پذير مىباشد ؛ و اين ، نشان دهندهء كمال و معرفت امام عليه السلام نسبت به خدا و اخلاص در مقام بندگى او است .\r\n* امام دهم عليه السلام نه تنها بعد از نماز صبح نمىخوابيد كه قبل از طلوع فجر نيز در فاصلهء ميان نماز شب و طلوع فجر و اقامهء نافلهء صبح بيدار مىماند و پيروان خود را از خوابيدن در اين فاصله بر حذر مىداشت :\r\n« ايّاكَ وَ النَّوْمَ بَيْنَ صَلاةِ اللَّيلِ وَ الْفَجْرِ وَ لكِنْ ضَجْعَةٌ بِلانَوْمٍ فَانَّ صاحِبَةٌ لايُحْمَدُ عَلى ما قَدَّمَ مِنْ صَلاتِهِ . » « 2 » \r\n\r\n","description":"","footnote":" ( 1 ) - مصباح كفعمى ، ص 80 ؛ بحارالانوار ، ج 83 ، ص 176 .  ( 2 ) - تهذيب الاحكام ، ج 2 ، ص 137 ؛ استبصار ، ج 1 ، ص 349 ؛ وسائل الشيعه ، ج 4 ، ص 1062 . ","page_name":" 34 ","page_number":30},
  {"content":"\r\n\r\nاز خوابيدن بين نماز شب و طلوع فجر بپرهيز ؛ ليكن دراز كشيدن بدون خواب مانع ندارد ؛ زيرا كسى كه بعد از نماز شب بخوابد براى نمازى كه خوانده است مورد ستايش قرار نمىگيرد .\r\n* از جمله مسحبّاتى كه امام هادى عليه السلام به آن اهتمام داشت ، سجدهء شكر بود . در اين رابطه دو روايت كه بيانگر سيرهء عبادى آن حضرت مىباشد در منابع روايى نقل شده است . روايت نخست در مورد زمان انجام سجدهء شكر است . « حفص جوهرى » مىگويد :\r\nنماز مغرب را به جماعت با ابوالحسن ، على بن محمّد عليهما السلام خوانديم . حضرت بعد از ركعت هفتم - يعنى بعد از اقامهء نماز مغرب و چهار ركعت نافلهء آن - سجدهء شكر انجام داد . من به محضرش عرضه داشتم : پدرانتان بعد از ركعت سوّم - يعنى بعد از نماز مغرب - سجدهء شكر بجا مىآوردند . امام عليه السلام فرمود : هيچكدام از پدران من جز بعد از ركعت هفتم ، سجدهء شكر نمىگزاردند . « 1 » \r\nروايت دوّم دربارهء چگونگى انجام سجدهء شكر است . « يحيى بن عبدالرّحمان بن خاقان » مىگويد : ابوالحسن سوّم عليه السلام را ديدم كه سجدهء شكر انجام مىداد ؛ در حالى كه آرنجها ، سينه و شكمش بر زمين چسبيده بود . من در اين خصوص از حضرتش پرسيدم . فرمود :\r\nشايسته است با چنين كيفيّتى انجام گيرد . « 2 » \r\n* امام نقى عليه السلام همچون پدران گرامىاش عنايت خاصّى به انجام نوافل داشت ؛ چندان كه يكى از محقّقان و شرح حال‌نويسان در وصف آن بزرگوار مىنويسد : « هيچ نافله‌اى از نوافل را ترك نكرد و همهء آنها را بجا مىآورد . » « 3 » \r\nامام هادى عليه السلام علاوه بر اقامهء نمازهاى مستحبّىِ روزانه بر انجام نافله‌اى مداومت داشت ؛ چندان كه اين نافله به آن گرامى نسبت داده شده است ، و آن دو ركعت است كه در ركعت اوّل پس از حمد ، سورهء « يس » و در ركعت دوّم ، حمد و سورهء « الرّحمن » را مىخواند . « 4 » \r\n\r\n","description":"","footnote":" ( 1 ) - تهذيب الاحكام ، ج 2 ، ص 114 .  ( 2 ) - همان مدرك ، ص 85 .  ( 3 ) - حياة الامام ، على الهادى عليه السلام ، ص 51 .  ( 4 ) - وسائل الشيعه ، ج 5 ، ص 298 . ","page_name":" 35 ","page_number":31},
  {"content":"\r\n\r\n\r\nنصرت حق\r\nفزونى بندگىِ خالصانهء پيشواى دهم در پيشگاه حقتعالى او را به چنان مرتبه‌اى از قرب و منزلت معنوى رسانده بود كه ذات اقدس پروردگار ، بندهء كوشا و مخلصش را در انجام عبادت يارى مىكرد . داستان زير بيانگر اين منقبت و فضيلت بزرگ است .\r\nشيطخ طوسى از « كافورِ » خادم نقل كرده كه گفت : حضرت امام على النقى عليه السلام به من فرمود : فلان سطل آب را در فلان محل بگذار تا با آن براى نماز وضو بگيرم ؛ سپس مرا پى انجام كارى فرستاد و افزود به هنگام بازگشت ، سطل آب را آماده كن .\r\nامام عليه السلام خوابيد ؛ ولى من فراموش كردم كه دستورش را اجرا كنم . اتفاقاً آن شب ، بسيار سرد بود . يك وقت متوجّه شدم كه آن حضرت براى نماز برخاسته است ، و يادم آمد كه من سطل آب را در محل تعيين شده نگذارده‌ام . روى اين جهت از بيم سرزنش امام عليه السلام از جاى خود دور شدم ؛ ولى از اين ناراحت بودم كه امام عليه السلام - براى پيدا كردن سطل آب - به رنج و زحمت بيفتد .\r\nدر اين انديشه بودم كه حضرت مرا با ناراحتى صدا زد . من گفتم « اناللَّهِ » - در پيشگاه حضرتش - چه عذرى بياورم ؟ آيا بگويم فراموش كرده‌ام ؟ به هر حال ، چاره‌اى جز اجابت آن حضرت نديدم . با حال ترس و وحشت به محضرش رسيدم . فرمود : واى بر تو ! مگر عادت و روش مرا نمىدانى كه من جز با آب سرد تطهير نمىكنم - پس چرا - براى من آب ، گرم نمودى و در سطل كردى ؟ ! عرض كردم : سرورم ! سوگند به خدا ، من نه سطل را در آن محل گذارده‌ام و نه در آن ، آب كرده‌ام . فرمود :\r\nالْحَمْدُللَّه ! به خدا سوگند ما « رخصت » « 1 »  الهى را ترك و عطاى او را ردّ نخواهيم كرد . حمد و ستايش ، خداوندى را كه ما را از اهل طاعتش قرار داد و ما را به يارى نمودن براى عبادتش توفيق عنايت فرمود .\r\n\r\n","description":"","footnote":" ( 1 ) - منظور از « رخصت » علمى است كه خداوند اجازهء انجام آن را به انسان داده و انسان در انجام و ترك آن مخيّر است . ","page_name":" 36 ","page_number":32},
  {"content":"\r\n\r\nپيامبر صلى الله عليه و آله فرمود : خداوند غضب مىكند بر كسى كه رخصتهايش را نپذيرد . « 1 » \r\n\r\nزهد و پارسايى\r\nامام هادى عليه السلام همچون پدران بزرگوار خود در نهايت درجهء زهد و پارسايى مىزيست و از تمامى جاذبه‌ها و لذايذ مادّى كناره گرفت ، و اطاعت خدا را بر همه چيز مقدّم داشت .\r\nمنزل امام عليه السلام در مدينه و سامرّا از هر نوع وسائل ، تهى بود . مأموران متوكّل ، سر زده به منزل آن گرامى وارد شدند و خانه را با دقّت بازرسى كردند ، چيزى از تجمّلات زندگى در آن نيافتند و به متوكّل گزارش دادند كه ديدند امام عليه السلام در اتاقى - در حالى كه ردايى پشمينه بر تن دارد - بر روى ريگها و شنها نشسته و فرشى زير پا ندارد .\r\n« سبط بن جوزى » مىنويسد : امام هادى عليه السلام هيچ گرايشى به دنيا نداشت و همواره در مسجد بود . وقتى مأموران ، خانهء او را بازرسى كردند جز چند جلد قرآن و كتاب دعا و كتابهاى علمى چيزى نيافتند . « 2 » \r\nامام هادى عليه السلام به دنيا در حدّ بازارى مىنگريست كه مىبايد در آن تجارت كرد و براى زندگى جهانِ واپسين سود لازم و سرمايهء مورد نياز را به دست آورد . آن حضرت در سخنى فرمود :\r\n« أَلدُّنْيا سُوْقٌ ، رَبِحز فيها قَوْمٌ ، وَ خَسِرَ آخَروُنَ . » « 3 » \r\nدنيا بازارى است كه گروهى در آن سود بردند و گروهى ديگر زيان .\r\nدر سخنى ديگر فرمود :\r\n« انَّ اللَّهَ جَعَلَ الدُّنْيا دارَ بَلْوى ، وَالْآخِرَةَ دارَ عُقْبى ، وَ جَعَلَ بَلْوىَ الدُّنْيا لِثَوابِ الْآخِرَةِ سَبَباً ، وَ ثَوابَ الْآخِرَةِ مِنْ بَلْوَى الدُّنْيا عِوَضاً . » « 4 » \r\nخداوند دنيا را خانهء گرفتارى و آزمايش و آخرت را خانهء كيفر و پاداش قرار\r\n\r\n","description":"","footnote":" ( 1 ) - بحارالانوار ، ج 50 ، ص 126 .  ( 2 ) - حياة الامام علىّ الهادى عليه السلام ، ص 45 .  ( 3 ) - تحف العقول ، ص 358 .  ( 4 ) - همان . ","page_name":" 37 ","page_number":33},
  {"content":"\r\n\r\nداده است ، و گرفتاريها و آزمايشهاى اين جهان را موجب دستيابى به پاداش آخرت و ثواب آخرت را عوض رنجها و گرفتاريهاى دنيا مقرّر كرده است .\r\nكسى كه چنين نگرشى به دنيا و ماهيّت آن داشته باشد ، سرمايهء عمر ارزشمند خود را صرف تجمّلات و اندوختن زخارف آن نمىكند و در مقابل ، همهء تلاش و كوشش خود را صرف كسب ثواب آخرت و رضوان الهى - كه در پرتو اطاعت و بندگى خدا و ارتباط و اتّصال به حق حاصل مىشود - مىكند .\r\nپيشواى دهم با اين درك و شناخت عميق از دنيا و آخرت ، همچون جدّش اميرمؤمنان عليه السلام دنيا را طلاق داد و از زر و زيور آن چشم پوشيد ، و دورى گزيد و به خداى تعالى پيوست ، و آنچه موجب تقرّب به او بود انجام داد .\r\nخلاصه\r\nامام هادى عليه السلام در بالاترين درجهء شناخت پروردگار قرار داشت و همين شناخت عميق او را به اطاعت و بندگى حقتعالى واداشت .\r\nپارسايى و بندگى خدا آنچنان جلوه‌اى در زندگى امام نقى عليه السلام داشت كه بعضى از مورّخان در مقام بر شمردن برجستگيهاى معنوى آن حضرت به ذكر اين ويژگيها پرداخته‌اند .\r\nاز جمله مظاهر بندگى امام هادى عليه السلام شب زنده‌دارى آن حضرت است كه با حالت خشوع ، شب را به نماز و دعا و تلاوت قرآن سپرى مىكرد .\r\nروش عبادى امام هادى عليه السلام اين بود كه :\r\nالف - بعد از نماز صبح نمىخوابيد و به تعقيب و ذكر و تلاوت قرآن مشغول مىشد .\r\nب - بعد از اقامهء چهار ركعت نافلهء مغرب ، سجدهء شكر مىگزارد و به هنگام سجده آرنجها ، سينه و شكمش را بر زمين مىچسبانيد .\r\n\r\n","description":"","footnote":"","page_name":" 38 ","page_number":34},
  {"content":"\r\n\r\nج - به نوافل اهتمام ويژه داشت و همهء نوافل روزانه را انجام مىداد . نافلهء خاصّى نيز به آن حضرت نسبت داده شده است كه در ركعت اوّل پس از حمد ، سورهء « يس » و در ركعت دوّم ، سورهء « الرّحمن » را مىخواند .\r\nامام دهم عليه السلام در عبادت به جايگاهى از قرب حق رسيده بود كه خداوند او را در انجام بندگىاش يارى مىكرد .\r\nحضرت نقى عليه السلام در نهايت زهد و پارسايى مىزيست . او از زر و زيور دنيا دورى گزيده و به حق پيوسته بود و آنچه را كه باعث تقرّب به خدا مىشد انجام مىداد .\r\nپرسش\r\n1 . « يافعى » در مقام توصيف امام هادى عليه السلام به چه ويژگيهايى از آن حضرت اشاره كرده است ؟\r\n2 . مضمون مناجات امام دهم عليه السلام در دل شب را بنويسيد .\r\n3 . دو مورد از سيرهء عبادى امام هادى عليه السلام را ذكر كنيد .\r\n4 . نماز مستحبّى منتسب به امام هادى عليه السلام چند ركعت است و به چه كيفيّتى خوانده مىشود ؟\r\n5 . امام دهم عليه السلام دنيا را چگونه توصيف كرده است ؟\r\n\r\n","description":"","footnote":"","page_name":" 39 ","page_number":35},
  {"content":"\r\n\r\n\r\nدرس چهارم : شخصيّت علمى امام هادى عليه السلام\r\nبدون شك بعد علمى و آگاهى گستردهء امامان عليهم السلام در همهء زمينه‌ها ، از پايه‌هاى اساسى امامت در طول حيات آن به شمار رفته و به عنوان يكى از معيارهاى مطمئن و روشن - كه در دسترس همگان قرار داشت - براى تشخيص امام برگزيده از سوى خدا ، از مدّعىِ امامت ، در جامعهء اسلامى شناخته شده بود .\r\nحاكمان ستمگر اموى و عبّاسى در جبههء رويارويى با پيشوايان نور به هر اقدامى - كه بگونه‌اى در تثبيت موقعيّت آنان و تضعيف موقعيّت امامان شيعه مؤثّر بود - دست زدند ؛ و حتّى موفّق شدند چهره‌هاى وابسته و مزدورى را در لباس عالمان دين و فقيهان شريعت به مسلمانان تحميل كنند ؛ ولى هيچگاه موفّق نشدند در ميدان علم و دانش بر پيشوايان معصوم عليه السلام پيشى گيرند و حتّى نتوانستند در يك مورد و براى يك بار ، آنان را محكوم كنند ؛ با آنكه برخى از ايشان مانند مأمون براى دستيابى به اين هدف تلاشهاى فراوانى كرده و سرمايه‌هاى زيادى صرف نمودند .\r\nاساسىترين ويژگى علم ائمه عليه السلام ، خداداى بودن آن است . آنان در هيچ مكتب و نزد هيچ فردى درس نخواندند ؛ بلكه در پرتو شايستگيها و والاييهايى كه داشتند خداوند چشمه‌سارهاى زلال دانش و معرفت را در قلب پاكشان به جريان و جوشش انداخت و وجود مباركشان را - به تعبير امام هادى عليه السلام « 1 »  - گنجينه‌هاى علم و جايگاههاى معرفت خويش قرار داد و آنچه كه به فرشتگان و پيامبران داد به آنان نيز عطا كرد . در حديثى از امام صادق عليه السلام آمده است :\r\n« إِنَّ للَّهِ - تَبارَكَ وَ تَعالى - عِلْمَيْنِ : عَلْماً اظْهَرَ عَلَيْهِ مَلائِكَتَهُ وَ انْبِياءَهُ وَ رُسُلَهُ ، فَما اظْهَرَ عَلَيْهِ مَلائِكَتَهُ وَ رُسُلَهُ وَ انْبِياءَهُ فَقَدْ عَلِمْناهُ ؛ وَ عِلْماً اسْتَأْثَرَ بِهِ ، فَاذا بَدا\r\n\r\n","description":"","footnote":" ( 1 ) - السَّلامُ عَلَيْكُمْ يا اهْلَ بَيْتِ النُّبُوَّةِ . . . وَ خُزّانَ الْعِلْمِ . . . أَلسَّلامُ عَلى مَحالً مَعْرِفَةِ اللَّهِ . . . ( زيارت جامعه ) . ","page_name":" 40 ","page_number":36},
  {"content":"\r\n\r\nللَّهِ فى شَيئٍ مِنْهُ اعْلَمَنا ذلِكَ ، وَ عَرَضَ عَلَى الْائِمَّةِ الَّذينَ كانوُا مِنْ قَبْلِنا . » « 1 » \r\nخداى تعال را دو گونه علم است : يكى آن علم كه فرشتگان ( مقرّب ) و پيامبران و رسولان را از آن آگاه ساخته است . اين علم را ما نيز به خوبى مىدانيم . دوّم آن علم كه ويژهء ذات مقدّس اوست ، و كسى جز او آن را نمىداند ( علم مستأثر ) . ليكن چون خدا اراده كند كه چيزى از همين علم را نيز آشكار گرداند ، به ما بياموزد ، و امامان پيشين را نيز از آن آگاه سازد .\r\nاين جملهء امام صادق عليه السلام : « علمى كه به فرشتگان و پيامبران داده‌اند به ما نيز داده‌اند » بدين معناست كه چيزى نيست كه آنان بدانند و ما ندانيم و آنان بتوانند و ما نتوانيم . اين علم از سنخ علوم بشرى نيست ؛ بلكه علم الهى و لدنّى است كه مطابق با واقع و حقيقت و مستلزم قدرت است ؛ بنابراين ، علم زنده كردنِ مردگان كه نزد عيساى مسيح بود و دانش تبديلِ چوبى خشك به اژدها كه موساى كليم داشت و . . . همه نزد امامان بود كه هم مىدانستند و هم مىتوانستند .\r\nامام هادى عليه السلام در سخنى به اين دانش گسترده اشاره كرده مىفرمايد :\r\nاسم اعظم خدا 73 حرف است و نزد آصف ( ابن برخيا ؛ وزير و خواهرزاده حضرت سليمان ) تنها يك حرف آن بود كه چون خدا را بدان خواند ، زمين - حدّ فاصل بين او و پادشاه سبا - براى او درهم پيچيده شد . آصف تخت بلقيس را برداشت و آن را نزد سليمان برد ؛ سپس زمين ، كشيده ( و منبسط ) شد - و به حال نخست بازگشت - تمام اينها كمتر از يك چشم بر هم زدن انجام شد . ولى نزد ما از اسم اعظم الهى 72 حرف است . و يك حرف آن نزد خداست كه آن را در ( خزانهء ) علم غيب ، به خود اختصاص داده است . « 2 » \r\nبزرگترين خيانت زمامداران غاصب اموى و عباسىِ معاصر ائمّه عليهم السلام به بشريّت به ويژه مسلمانان اين بود كه با مشكلات و محدوديّتهايى كه براى امامان عليه السلام به وجود آوردند ،\r\n\r\n","description":"","footnote":" ( 1 ) - كافى ، ج 1 ، ص 255 .  ( 2 ) - مناقب ، ج 4 ، ص 406 ؛ كافى ، ج 1 ، ص 230 . ","page_name":" 41 ","page_number":37},
  {"content":"\r\n\r\nمانع نشر و گسترش علوم آنان در جامعه شده تشنگان زلال دانش را از اين سرچشمهء هميشه جوشان و فيض بزرگ ، محروم ساختند .\r\nاين محدوديت دربارهء همهء پيشوايان معصوم اعمال مىشد ؛ ولى نسبت به « عسكريّين » - پيشواى دهم و يازدهم عليهما السلام - با شدّت بيشتر . بگونه‌اى كه بخش اعظم دوران امامت امام هادى و تمامى دوران امام حسن عليهما السلام در « سامرّا » - كه عنوان پادگان نظامى را داشت - تحت نظارت دقيق نيروهاى امنيّتى دستگاه خلافت سپرى شد و براى مردم امكان دسترسى به آنان و استفاده از محضرشان وجود نداشت .\r\nبا اين حال امام هادى عليه السلام از هر فرصتى استفاده كرده و با افاضهء شمّه‌اى از علوم خدادادى خود به صورت كتبى يا شفاهى در قالب سخن گفتن با افراد مختلف به زبان خود آنان ، پيشگويى حوادث آينده ، خبر دادن از نيّت افراد و . . . انسانها را از فروغ دانش خود بهره‌مند و بدين وسيله ، افراد زيادى را به شاهراه حق ، رهنمون ساخت داستان زير گواه روشن اين ادّعاست .\r\nمعتصم ، نخستين خليفهء معاصر امام هادى عليه السلام پس از به شهادت رساندن امام جواد عليه السلام طى فرمانى عمر بن فرج رخّجى را به مدينه فرستاد تا براى امام هادى عليه السلام كه آن روز از عمر شريفش شش سال و چند ماه گذشته بود آموزگارى انتخاب كند و تأكيد كرد كه آن معلّم به ناصبى بودن و دشمنى با اهل‌بيت عليه السلام معروف باشد تا كينهء خاندان پيامبر صلى الله عليه و آله را به او القا كند .\r\nوقتى عمر به مدينه رسيد ، گروهى از مردم اين شهر را كه جزو مخالفان و دشمنان خاندان رسول خدا صلى الله عليه و آله بودند فرا خواند و از آنان خواست مرد اديب و دانشمندى را كه دشمن اهل‌بيت باشد به وى معرفى كند تا او را بر امام عليه السلام بگمارد .\r\nآنان به اتفاق ، « جُنَيْدى » را كه نزد همگان به برخوردارى از دانش و ادب و كينه و دشمنى نسبت به خاندان پيامبر صلى الله عليه و آله معروف بود ، به وى معرفى كردند .\r\nعمر بن فرج او را احضار كرد و جريان را به او گفت و او با ميل ، پذيرفت . عمر براى\r\n\r\n","description":"","footnote":"","page_name":" 42 ","page_number":38},
  {"content":"\r\n\r\nجنيدى ماهيانه‌اى از بيت‌المال تعيين كرد و هر چه مىخواست به وى داد و افزود خليفه چنين مأموريتى را به او واگذار كرده است ، و دستور داد از آمدن شيعيان نزد امام عليه السلام و ارتباط با آن حضرت جلوگيرى كند .\r\nجنيدى از آن تاريخ در محل اقامت امام عليه السلام در « صريا » حضور يافت و به گمان خود به آموزش آن حضرت پرداخت و پيوسته ملازم او بود . و چون شب فرا مىرسيد همهء درها را قفل مىكرد و كليدها را بر مىداشت .\r\nمدتى بدين منوال گذشت . در اين مدّت ارتباط شيعيان با امام عليه السلام قطع شد و آن حضرت در محدوديّت و انزواى كامل قرار گرفت . تا آنكه روز جمعه‌اى محمّد بن سعيد - راوى داستان - جنيدى را ديد و از او پرسيد : « حال اين كودك كه تو تربيتش مىكنى چگونه است ؟ »\r\nجنيدى با ناراحتى و پرخاش به او گفت : آيا تو ، به او مىگويى كودك ! ؟ چرا نمىگويى بزرگسال هاشمى ! تو را به خدا سوگند مىدهم بگو ، ببينم آيا در مدينه كسى را در علم و ادب داناتر از من سراغ دارى ؟\r\n- نه .\r\n- به خدا سوگند ، من سخنى در ادبيّات مىگويم و تصوّر مىكنم كه تنها من به آن مطلب رسيده‌ام ؛ ليكن آن كودك بابها و بخشهاى جديدى را مطرح مىكند كه من از او استفاده مىكنم ؛ امّا مردم بر اين گمانند كه من آموزگار او هستم ، در حالى كه - به خدا سوگند - من از او دانش مىآموزم .\r\nچند روزى گذشت . محمّد بن سعيد بار ديگر با جنيدى ديدار كرد و از او حال و وضع امام هادى عليه السلام را جويا شد و پرسيد : حال آن نوجوان هاشمى چگونه است ؟\r\nجنيدى اعتراض كرد و گفت : اين سخن را رها كن ، به خدا سوگند او بهترين فرد روى زمين و برترين آفريده‌اى است كه خدا آفريده است . گاهى او در صدد بر مىآيد وارد اتاق شود ، من به او مىگويم : تا سوره‌اى از قرآن را بخواند .\r\n\r\n","description":"","footnote":"","page_name":" 43 ","page_number":39},
  {"content":"\r\n\r\nاو به من مىگويد : كدام سورهء قرآن را مىخواهى تا بخوانم ؟ من يكى از سوره‌هاى بلند را نام مىبرم كه هنوز به آنجا نرسيده است . او به خواندن سوره مبادرت مىكند ؛ بگونه‌اى كه صحيح‌تر از قرائت او را نشنيده‌ام . سوره‌اى را با صدايى دلگشاتر از مزامير داوود قرائت مىكند و او قرآن را از اوّل تا به آخر از بر دارد و به تأويل و تنزيل آن آگاه است .\r\nجنيدى افزود : اين كودك خردسال كه پدرش در عراق رحلت كرده و او در مدينه در ميان اين كنيزان سياه‌پوست رشد يافته ، از كجا اين همه دانش را فرا گرفته است ! ؟\r\nراوى اضافه مىكند : زمانى چند نگذشت كه جنيدى را ديدم كه حق را شناخته و قائل به امامت امام هادى عليه السلام گشته است ! « 1 » \r\n\r\nگستردهء علم امام هادى عليه السلام\r\nآنچه از علوم مختلف از پيشواى دهم عليه السلام آشكار گشته و در صفحات تاريخ و كتابهاى حديث منعكس شده است حكم قطره‌اى در برابر دريا را دارد ؛ با اين حال همين مقدار كه آشكار گشته ، همهء دانشمندان را به تحيّر واداشته است ؛ چندان كه آن را دليلى روشن و غير قابل خدشه بر حقّانيت راه آن بزرگوار دانسته‌اند .\r\nتمام دانشمندان و فقهاى معاصر امام هادى عليه السلام بر گسترهء علوم آن حضرت در زمينه‌هاى حديث ، فقه ، فلسفه ، كلام و ساير علوم اعتراف داشته و بر اين عقيده بودند كه در مسائل پيچيده و مشكل علمى و دينى بايد به او مراجعه و از نظر صائبش استفاده كنند . و عجيب آنكه معتصم و متوكّل عبّاسى دو خليفه معاصر آن گرامى كه سرسخت‌ترين دشمنان اهل‌بيت عليه السلام بودند ، در مسائل مورد اختلافِ دانشمندان زمانشان ، سراغ ديدگاه آن حضرت را مىگرفتند و نظريهء او را بر نظر ديگر دانشمندان ، حتّى درباريان مقدّم مىداشتند . « 2 »  در ذيل به عناوين بعضى از علوم و معارفى كه از پيشواى دهم عليه السلام به يادگار\r\n\r\n","description":"","footnote":" ( 1 ) - اثبات الوصيّة ، ص 194 ؛ ماثر الكبراء فى تاريخ سامرّاء ، ج 3 ، ص 95 . با اندكى اختلاف در بعضى موارد .  ( 2 ) - در درسهاى بعدى به اين موارد اشاره خواهيم كرد . ","page_name":" 44 ","page_number":40},
  {"content":"\r\n\r\nمانده است اشاره مىكنيم .\r\n* حديث\r\nحديث - يعنى سخنان و حكمتهاى ارزندهء به يادگار مانده از امام هادى عليه السلام در موضوعات مختلف اخلاقى ، تربيتى ، فقهى ، اعتقادى ، اجتماعى ، سياسى و . . . - از نشانه‌هاى روشنى است كه بر گستردگى و جامعيّت علوم آن بزرگوار گواهى مىدهد .\r\nرواياتى كه از امام هادى عليه السلام در دسترس است يا به خود آن حضرت مستند است و يا آن گرامى از رسول خدا صلى الله عليه و آله يا از پدران بزرگوارش نقل كرده است « 1 »  كه در اين صورت علاوه بر ارائهء يك رهنمود يا دستورالعمل ، سيره و روش رسول خدا صلى الله عليه و آله و نياكان گرانقدرش را نيز زنده كرده و تاريخ زندگى خويش را با تاريخ زندگى آن عزيزان پيوند داده است .\r\n* فقه\r\nامام هادى همچون ديگر امامان عليهم السلام به اقتضاى مسؤوليت سنگين خود ، عنايت خاصى به تبيين و نشر فقه ناب محمّدى و احكام شريعت اسلامى داشت . فقها و دانشمندان در محضر آن حضرت گرد آمده از زلال علوم وى سيراب مىشدند و احاديثى را كه از آن بزرگوار استفاده كرده مىنوشتند كه همين نوشته‌ها به عنوان يكى از منابع تشريع احكام اسلامى ، در طول تاريخ حيات تشيّع ، مورد استناد فقهاى شيعه قرار گرفته و مىگيرد .\r\nروايات فقهى پيشواى دهم در بيشتر ابواب و كتابهاى فقهى از قبيل طهارت ، صلاة ، صوم ، زكات ، خمس ، حج ، نكاح ، طلاق ، قضاء و شهادت ، حدود ، ديات ، وصيّت و . . . مرجع ، مستند و راهگشاى فقيهان و مجتهدان در حلّ مسائل فقهى و استخراج و استنباط فروع از\r\n\r\n","description":"","footnote":" ( 1 ) - براى آگاهى از برخى اين روايات به حياة الامام على الهادى عليه السلام ، ص 66 - 80 رجوع كنيد . ","page_name":" 45 ","page_number":41},
  {"content":"\r\n\r\nاصول است . « 1 » \r\n* اصول اعتقادى\r\nپيشواى دهم عليه السلام در كنار تبيين و گسترش فقه شيعى به مباحث اعتقادى و كلامى نيز عنايت ويژه داشت ؛ از اين رو ، بحثهاى كلامى كه در قالب رهنمودها و مناظرات از سوى آن حضرت القا شده ، تجلّيگاه ديگرى از علوم و دانشهاى خدادادى اين امام همام است .\r\nطرح مباحثى در زمينهء حقيقت توحيد ، ارائه نظر صائب نسبت به صفات بارىتعالى ، ابطال جبر و تفويض و . . . همه گواه وسعت و عمق دانش و آگاهيهاى آن گرامى در زمينهء اصول اعتقادى و مسائل كلامى است . « 2 » \r\n* تفسير\r\nامام هادى عليه السلام قرآن را به عنوان منبعى كه همهء فرقه‌هاى اسلامى نسبت به آن وحدت نظر دارند و احكام و دستوراتش براى همه لازم‌الاجرا است « 3 »  ، مطرح كرده و افزوده است :\r\n« انَّ اللَّهَ تَعالى لَمْ يَجْعَلْهُ لِزَمانٍ دوُنَ زَمانٍ وَ لالِناسٍ دوُنَ ناسٌ ، فَهُوَ فى كُلِّ زَمانٍ جَديدٌ وَ عِنْدَ كُلِّ قَوْمٍ غَضٌّ الى يَوْمِ الْقِيمَةِ . » « 4 » \r\nخداوند متعال ، قرآن را براى زمانى معيّن و مردمى خاص قرار نداده است .\r\n( دستورات و احكام ) قرآن در هر زمانى نو ، و براى هر ملّت و گروهى تا روز قيامت ، تازه و شاداب است .\r\nپيشواى دهم عليه السلام با اين نگرش به قرآن ، به تبيين و تفسير آيات دلنشين آن پرداخت و هم\r\n\r\n","description":"","footnote":" ( 1 ) - براى آگاهى از مضمون اين روايات به مسند الامام الهادى عليه السلام ، ص 228 - 294 رجوع كنيد .  ( 2 ) - در درسهاى بعدى در بخش فعّاليّتهاى فرهنگى امام عليه السلام با ابعاد بيشتر و شعاع وسيعترى از دانش آن حضرت در زمينهء مباحث كلامى آشنا خواهيم شد .  ( 3 ) - ر . ك : تحف العقول ، ص 338 .  ( 4 ) - امالى طوسى ، ج 2 ، ص 193 . ","page_name":" 46 ","page_number":42},
  {"content":"\r\n\r\nاكنون روايات رسيده از آن بزرگوار در تفسير قرآن ، زينت بخش كتابهاى تفسيرى و راهگشاى معضلات و آيات متشابه اين كتاب آسمانى است . « 1 »  به عنوان نمونه به يك مورد اشاره مىكنيم .\r\nعلى بن ابراهيم قمى در ذيل آيهء شريفه : « وَاذْكُرْ اخا عادٍ اذْ انْذَرَ قَوْمَهُ بِالاحْقافِ . » « 2 »  مىنويسد : پدرم روايت كرده است كه معتصم دستور داد در « بطائيّه » چاهى بكنند . به اندازهء سيصد برابر قامت انسان كندند ولى به آب نرسيد . معتصم ناچار رها كرد ؛ ولى وقتى متوكّل روى كار آمد دستور داد چاه ياد شده را بكنند تا به آب برسد . چاه كَنان به كندن چاه ادامه دادند و بر سر هر صد قامت انسان قرقره‌اى قرار مىدادند تا آنكه به صخره‌اى رسيدند . با پتك بر آن زدند تا شكسته شد ؛ ولى به محض شكستن ، هواى سردى از درون آن با سرعت خارج شد و همهء آنان كه نزديكش بودند مردند .\r\nجريان را به متوكّل گزارش دادند ولى وى راه به جايى نبرد . گفتند : از « ابن الرّضا » حضرت على بن محمّد عليه السلام بپرس . متوكّل طى نامه‌اى قضيّه را از امام عليه السلام پرسيد . امام عليه السلام فرمود : آنجا محل سكونت احقاف بوده است . احقاف ، قوم عاد بودند كه خداوند ايشان را با « ريح صَرْصَرْ » يعنى باد بسيار سرد به هلاكت رسانيد . « 3 » \r\n* تاريخ انبياء\r\nاز تاريخ زندگى انبياى الهىِ پيش از حضرت خاتم صلى الله عليه و آله ، منبع موثّق و مورد اعتمادى جز قرآن و روايات رسيده از معصومين عليه السلام در دسترس نيست . بخشى از روايات امام هادى عليه السلام به تبيين و تجزيه و تحليل زندگى پيامبران پيشين اختصاص دارد ؛ پيامبرانى همچون حضرت آدم ، نوح و ابراهيم . « 4 »  به عنوان نمونه عبدالعظيم حسنى مىگويد : از على بن محمّد عسكرى عليه السلام شنيدم كه فرمود : « خداوند بدين علّت حضرت ابراهيم را به\r\n\r\n","description":"","footnote":" ( 1 ) - براى آگاهى از روايات تفسيرى امام عليه السلام به مسندالامام الهادى عليه السلام ، ص 167 - 175 رجوع كنيد .  ( 2 ) - احقاف ( 46 ) ، آيهء 21 . يعنى : « سرگذشت هود » برادر قوم عاد را ياد كن ، آن زمان كه قومش را در سرزمين « احقاف » بيم داد .  ( 3 ) - تفسير قمّى ، ج 2 ، ص 298 .  ( 4 ) - براى آگاهى بيشتر به مسند الامام الهادى عليه السلام ، ص 95 - 97 رجوع كنيد . ","page_name":" 47 ","page_number":43},
  {"content":"\r\n\r\n« خليلى » برگزيد كه بر محمّد و خاندان آن حضرت زياد درود مىفرستاد . » « 1 » \r\nخلاصه\r\nمرتبهء علمى امامان عليه السلام در همهء زمينه‌ها از پايه‌هاى اساسى امامت ، و از معيارهاى مطمئن شناخت امام از مدّعى امامت به شمار مىرفته است .\r\nاساسىترين ويژگى دانش امامان عليه السلام ، خدادادى بودن آن است . خداوند همهء دانشهايى را كه به فرشتگان مقرّب و انبياى مرسل عنايت كرده به امامان عليه السلام نيز داده است .\r\nمتأسّفانه زمامداران معاصر ائمّه عليه السلام با محدوديّتهايى كه براى آنان ايجاد كردند مانع گسترش علوم ايشان در جامعه شدند . اين محدوديّت نسبت به بعضى امامان از جمله امام هادى عليه السلام بيشتر و شديدتر بود . با اين حال آن گرامى از هر فرصتى استفاده كرد و به صورتهاى گوناگون در حدّ پذيرش و ظرفيّت افراد ، آنان را از فروغ دانش گستردهء خويش بهره‌مند ساخت . اعتراف دانشمندى همچون « جنيدى » به فضل و برترى علمى امام هادى عليه السلام و راهيابى وى به حقّ در پرتو رهنمودهاى آن حضرت ، دليل روشنى بر گسترهء علوم اين پيشواى معصوم در سنين شش ، هفت سالگى است .\r\nبجز جنيدى ديگران نيز بر گسترهء علوم پيشواى دهم در موضوعات مختلف اعتراف داشته و بر اين باور بودند كه در برخورد با مشكلات علمى و دينى بايد به او مراجعه كنند .\r\nاز امام هادى عليه السلام در رشته‌هاى مختلف علمى به ويژه در زمينهء حديث ، فقه ، مباحث اعتقادى و كلامى ، تفسير و تاريخ انبياء ، روايات زيادى به يادگار مانده كه بيانگر وسعت دانش آن گرامى و عنايت وى به اين رشته‌هاى علمى است .\r\nپرسش\r\n\r\n","description":"","footnote":" ( 1 ) - علل الشرايع ، ص 34 . ","page_name":" 48 ","page_number":44},
  {"content":"\r\n\r\n1 . چگونه برخوردارى امامان از دانش ويژهء امامت از پايه‌هاى اساسى آن و از معيارهاى شناخت امام واقعى از مدّعى امامت به شمار مىآمد ؟\r\n2 . سخن امام هادى عليه السلام دربارهء علوم امامان عليه السلام را ذكر كنيد .\r\n3 . جنيدى از سوى خليفه چه مأموريتى نسبت به امام هادى عليه السلام پيدا كرد و كارش به كجا انجاميد ؟\r\n4 . امام هادى عليه السلام در تبيين و گسترش فقه شيعه چه نقشى داشت ؟\r\n5 . علّت دستيابى حضرت ابراهيم به مقام « خلّت » از نظر امام هادى عليه السلام چيست ؟\r\n\r\n","description":"","footnote":"","page_name":" 49 ","page_number":45},
  {"content":"\r\n\r\n\r\nدرس پنجم‌شخصيّت اخلاقى امام هادى عليه السلام\r\nامام هادى عليه السلام چون جدّش رسول خدا صلى الله عليه و آله و پدران بزرگوارش ، از نظر اخلاقى بر قلّهء بلند « خُلُقِ عظيم » برآمده است ؛ از اين رو ، گفتار ، رفتار و خوى و منشش ترسيم « حيات طيّبهء » انسانى و وجود مباركش تبلور تمامى ارزشهاى الهى است .\r\nحضرت هادى عليه السلام مظهر صفات و كمالاتى است كه خود در زيارت جامعه به برخى از آنها اشاره كرده است :\r\n« . . . وَ مَعْدِنَ الرَّحْمَةِ ، وَ خُزّانَ الْعِلْمِ ، وَ مُنْتَهَى الْحِلْمِ وَ اصوُلَ الْكَرَمِ . . . وَ عَناصِرَ الْأَبْرارِ . . . وَ صَفْوَةَ الْمُرْسَلينَ . . . أَئِمَّةِ الْهُدى وَ مَصابيحِ الدُّجى وَ أَعْلامِ التُّقى . . . وَ الْمَثَلِ الْأَعْلى . . . وَ حُجَجِ اللَّهِ عَلى اهْلِ الدُّنْيا وَ الْآخِرَةِ وَ الأُولى . »\r\nشما . . . معدن رحمت ، گنجينه داران دانش ، نهايت بردبارى و حلم ، بنيانهاى كرامت . . . و ريشه‌هاى نيكان . . . ، خلاصه و برگزيدهء پيامبران . . . ، پيشوايان هدايت ، چراغهاى تاريكيها ، پرچمهاى پرهيزگارى ، نمونه‌هاى برتر . . . و حجّتهاى خدا بر جهانيان هستيد .\r\nمىبينم امام عليه السلام در اين فرازهاى اساسى و بسيار پرمحتوا ، بيشتر به جنبه‌هاى ارزشى و والاييهاى اخلاقى و الگويى امامان عليه السلام تأكيد دارد و آنان را نشانه‌ها و پرچمهاى تقوا و الگوهاى برترى مىداند كه ديگران بايد در پوييدن راه حقّ ؛ بويژه در تاريكيها و به هنگام سردرگمى ، به سمت اين مشعلهاى هدايت « أئمة الهدى » و چراغهاى روشنىبخش « مصابيح الدُّجى » و عَلَمْهاى برافراشته شده از سوى خدا « أعلام التُّقى » حركت كنند تا به مقصود برسند و به حقّ دست يابند .\r\nطرح فضائل و مكارم اخلاقى امامان عليه السلام از اين جهت براى ما ضرورت دارد كه آشنايى و ارتباط با چنين چهره‌هاى سر تا پا نور و فضيلت ، و پيروى و الگوگيرى از دستورها و\r\n\r\n","description":"","footnote":"","page_name":" 50 ","page_number":46},
  {"content":"\r\n\r\nرفتارشان ، تنها راه دستيابى به كمال انسانيّت و سعادت دو جهان است . از زبان آن حضرت مىخوانيم :\r\n« فَالرَّاغِبُ عَنْكُمْ مارِقٌ وَ اللَّازِمُ لَكُمْ لاحِقٌ وَ الْمُقَصِّرُ عَنْكُمْ زاهِقٌ . » « 1 » \r\nرويگردان از شما ، از آيين حقّ بيرون است و آن كه همراه و ملازم شماست به شما خواهد پيوست و كسى كه در حقّ شما كوتاهى كند محو و نابود خواهد شد .\r\nامام هادى عليه السلام پيوسته تحت‌نظر حكومتهاى جور بود و از همان آغاز امامت سعى مىشد آن حضرت با پايگاههاى مردمى و افراد جامعه تماس نداشته باشد ؛ با اين حال آن مقدار از فضائل اخلاقى كه از او آشكار گشته ، دانشمندان و شرح حال نويسان و حتّى دشمنان اهل بيت عليه السلام را به تحسين و تمجيد آن كانون فضائل واداشته است . پيش از اين اعتراف « جنيدى » را داشتيم كه آن حضرت را بهترين مردم روى زمين و برترين آفريده‌هاى الهى توصيف كرده است .\r\n« ابن حجر » در شرح حال آن گرامى نوشته است :\r\n« وَ كانَ وارِثَ أَبيهِ عِلْماً وَ سَخاءاً . » « 2 » \r\nاو در دانش و بخشش ، وارث پدرش بود .\r\n« متوكّل » در نامه‌اى كه براى امام عليه السلام نوشت خاطرنشان ساخت :\r\nاميرالمؤمنين عارف به مقام شماست و حقّ خويشاوندى را نسبت به شما رعايت مىكند و طبق آنچه مصلحت شما و خانواده‌تان مىباشد اقدام مىنمايد . « 3 » \r\nاينك به منظور سرمشق گرفتن از اخلاق كريمه و رفتار سازنده آن حضرت نمونه هايى را يادآور مىشويم .\r\n\r\n","description":"","footnote":" ( 1 ) - زيارت جامعه .  ( 2 ) - الصواعق المحرقه ، ص 207 .  ( 3 ) - ارشاد ، مفيد ، ص 333 . ","page_name":" 51 ","page_number":47},
  {"content":"\r\n\r\n\r\nالف - بخشندگى\r\nامامان معصوم عليه السلام براى مظاهر دنيوى از جمله مال و ثروت ، ارزش ذاتى قائل نبودند و سعى مىكردند به حدّاقلّ آن - كه زندگى معمولى روزانهء آنان را تأمين كرده آن بزرگواران را در راه انجام وظايف فردى و اجتماعى يارى رساند - بسنده كنند و افزون بر آن را در راههايى كه موجب خشنودى خداوند بود صرف مىكردند .\r\nيكى از اين راهها - كه در آيات و روايات نسبت به آن سفارش فراوان شده - انفاق و بخشش به افراد تهيدست و نيازمند است . اين سياست خداپسندانهء مالى - كه در زندگى امامان عليه السلام در سطح گسترده و اعجاب برانگيزى به چشم مىخورد - علاوه بر جنبه‌هاى معنوى و آثار اخروى ، عامل مهمّى در فقرزدايى ، كاهش فاصلهء طبقاتى در ميان جامعهء اسلامى ، تأليف قلوب افراد ، حفظ شخصيّت و علاقمند ساختن آنان به مكتب اهل بيت عليهم السلام و جلوگيرى از ارتباط برقرار كردن و نزديك شدن آنان به دستگاه زر و زور خلفا بود .\r\nدر پرتو برخوردارى ائمّه عليه السلام از اين خوى نيكو ، وجود آن بزرگواران پيوسته مايهء اميد ، و خانه‌شان ، مركز نشر دانش ، پناهگاه افراد نيازمند و درمانده و محلّ آمد و شد انسانهاى مختلف ؛ به ويژه آنان كه از راه دور مىآمدند ، بود .\r\nاين مسأله ، هم براى عموم مردم جا افتاده بود ؛ بگونه‌اى كه وقتى فرد نيازمند و درمانده‌اى را مىديدند او را به خانهء امامان عليه السلام راهنمايى مىكردند ؛ و هم براى خود افراد درمانده ؛ بدين معنى كه به محض مواجه شدن با مشكلى بدون رنگ و بطور مستقيم سراغ « بيت امامت » را مىگرفتند .\r\nامام هادى عليه السلام همچون پدر بزرگوارش كانون سخاوت و كرم بود و گاهى مقدار انفاقش به حدّى از فزونى مىرسيد كه دانشمندى مانند « ابن شهرآشوب » پس از نقل آن مىگويد :\r\nاين مقدار انفاق ، معجزه‌اى است كه جز پادشاهان از عهده كسى ساخته نيست و\r\n\r\n","description":"","footnote":"","page_name":" 52 ","page_number":48},
  {"content":"\r\n\r\nتاكنون اين مقدار بخشش را از كسى سراغ نداريم . « 1 » \r\nمورّخان موارد زيادى از احسان و انفاق پيشواى دهم به نيازمندان و درماندگان را نقل كرده‌اند كه ما به چند مورد بسنده مىكنيم .\r\n* گروهى از بزرگان شيعه و ياران امام عليه السلام به نامهاى : ابوعمرو عثمان بن سعيد ، احمد بن اسحاق اشعرى و على بن جعفر همدانى ، به محضر آن حضرت شرفياب شدند . احمد بن اسحاق از سنگينى بدهكارى خويش نزد امام عليه السلام شكايت كرد .\r\nامام هادى عليه السلام به وكيلش « ابوعمرو » فرمود : سى هزار دينار به او ، و سى هزار دينار به على بن جعفر بده ؛ براى خود نيز سى هزار دينار بردار . « 2 » \r\nامام عليه السلام با اين انفاق انبوه به زندگى اين بزرگان - كه به كار مبارزه و نشر فرهنگ ناب تشيّع همّت گمارده بودند و شايد فرصت چندانى براى كار و تأمين نيازهاى زندگى خود نمىيافتند - گشايشى بخشيد و تنگدستى را از آنان بر طرف ساخت .\r\n* ابوهاشم جعفرى نقل مىكند : تنگدستى سختى بر من روى آورد . خدمت امام هادى عليه السلام رفتم . چون در محضرش نشستم فرمود :\r\nاى ابوهاشم ! شكر كداميك از نعمتهاى خدا را كه به تو عطا كرده مىتوانى بجاى آورى ؟\r\n- من سكوت كردم و ندانستم چه بگويم .\r\n- خداوند به تو نعمت ايمان را ارزانى داشته و ( در پرتو آن ) بدنت را بر آتش دوزخ حرام كرده ، و سلامتى و عافيت داده و بر اطاعت و بندگىاش ياريت نموده و قناعت داده است تا در پرتو آن از سرافكارى مصون بمانى . اى ابوهاشم ! من بدين مطالب آغاز به سخن كردم ، چون گمان مىكنم تو مىخواهى از كسى كه اين همه نعمت به تو داده نزد من شكوه كنى . من دستور دادم يكصد دينار به تو بدهند . آن را بگير ! « 3 » \r\n\r\n","description":"","footnote":" ( 1 ) - مناقب ، ج 4 ، ص 409 .  ( 2 ) - مناقب ، ج 4 ، ص 409 .  ( 3 ) - بحارالانوار ، ج 50 ، ص 129 . ","page_name":" 53 ","page_number":49},
  {"content":"\r\n\r\nامام عليه السلام در اين داستان ضمن بخشش به ابوجعفر و رفع نياز او ، نعمتهاى بزرگ الهى را كه به او ارزانى داشته و هر يك از آنها شكر خاص خود را مىطلبد ، به او متذّكر شده است .\r\nو اين درس بزرگ را به وى داد كه وظيفهء بندگى ايجاب مىكند كه او به جاى لب به شكوه گشودن از تنگدستيى كه به وى روى آورده و شايد به مصحلت او هم بوده ، بهتر است شكر آن همه نعمت خدادادى را بجا آورد .\r\n* اسحاق جمّال مىگويد : براى ابوالحسن عليه السلام گوسفندان زيادى خريدم ؛ سپس مرا خواست و از اصطبل منزلش به جاى وسيعى برد كه من آنجا را نمىشناختم ؛ سپس تمامى آن گوسفندان را ميان كسانى كه آن حضرت دستور مىداد ، توزيع كردم . « 1 » \r\nدر روايت ديگر ، زمان خريد و توزيع گوسفندان روز « ترويه » « 2 »  ذكر شده است . « 3 » \r\nاز اين روايت دو نكتهء مهمّ استفاده مىشود . نخست آن كه امام عليه السلام در مسائل مالى و انفاقهاى جزئى هم ، مسائل امنيّتى و حفاظتى را رعايت مىكرده است . و اين ، بيانگر شدّت محدوديّت آن گرامى از سوى دستگاه خلافت است ؛ با اين حال امام عليه السلام اين كار را تحت پوشش قربانى انجام داد تا هر گونه سوء ظنّى را نسبت به خود از بين ببرد .\r\nدوّم : آنكه اين اقدام حضرت بيانگر اهتمام آن بزرگوار به مسألهء قربانى است . وى كه مىديد بستگان و خويشانش توانايى انجام اين عمل مستحب را ندارند و اگر او به آنان كمك نكند بناچار آن را ترك خواهند كرد ، پيش از عيد قربان گوسفندانى براى ايشان مىفرستاد تا در روز عيد امكان قربانى برايشان فراهم سازد .\r\n\r\nب - بردبارى\r\nحلم و بردبارى از ويژگيهاى مهمّى است كه مردان بزرگ ، به ويژه رهبران الهى كه بيشترين برخورد و اصطكاك را با مردم نادان و نابخرد و گمراه داشتند ، از آن برخوردار\r\n\r\n","description":"","footnote":" ( 1 ) - كافى ، ج 1 ، ص 498 .  ( 2 ) - روز هشتم ذيحجّه .  ( 3 ) - أعيان الشيعه ، ج 2 ، ص 37 . ","page_name":" 54 ","page_number":50},
  {"content":"\r\n\r\nبوده و در پرتو اين خلق نيكو ، افراد بسيارى را بسوى خود جذب كردند .\r\nبردبارى نقش مهمّى در پيشرفت كارها و موفقيّت افراد دارد ، تا آنجا كه امام هادى عليه السلام فرموده است :\r\n« إِنّز الظَّالِمَ الْحالِمَ يَكادُ انْ يُعْفى عَلى ظُلْمِهِ بِحِلْمِهِ ، وَ انَّ الْمُحِقَّ السَّفيهَ يَكادُ أَنْ يُطْفى نوُرُ حَقِّهِ بِسَفَهِهِ . » « 1 » \r\nستمگر بردبار چه بسا بخاطر بردبارىاش مورد بخشودگى قرار گيرد و ممكن است انسان حقّ بجانبِ بىحلم ، روشنايى نور حقش بخاطر سفاهتش خاموش گردد .\r\nپيشواى دهم با اين بيان ظريف به پيروان خود هشدار مىدهد كه مبادا با متخلّق نشدن به اين فضيلت اخلاقى ارزشمند ، مشعل فروزان حقّ را در وجود خويش خاموش كنند .\r\nامام عليه السلام با اين نگرش به « حلم » در عمل نيز همچون نيكان خود در برابر ناملايمات ، بردبار بود و تا جايى كه مصلحت ايجاب مىكرد با دشمنان حقّ و ناسزاگويان و اهانت كنندگان به ساحت مقدّسش ، با بردبارى برخورد مىكرد .\r\n« بُرَيْحَهء » عبّاسى ، كه از سوى دستگاه خلافت به سمت پيشنمازى مكّه و مدينه منصوب شده بود - از امام هادى عليه السلام نزد متوكّل سعايت كرد و از وى خواست دست آن حضرت را از اين دو پايگاه مهمّ كوتاه كند .\r\nمتوكّل - در پى اين سعايت - امام عليه السلام را از كنار حرم جدّ بزرگوارش رسول خدا صلى الله عليه و آله به سامرّا تبعيد كرد . « بريحه » در ميان راه رو به امام عليه السلام كرد و گفت : تو خود مىدانى كه عامل تبعيد تو من هستم . با سوگندهاى محكم و استوار ، سوگند مىخورم كه چنانچه شكايت مرا نزد اميرالمؤمنين يا يكى از درباريان و فرزندان او ببرى ، تمامى درختانت را ( در مدينه ) آتش مىزنم و بردگان و خدمتكارانت را مىكشم و چشمه‌هاى مزرعه هايت را كور خواهم كرد و يقين بدان كه همهء اين اقدامات را انجام مىدهم .\r\n\r\n","description":"","footnote":" ( 1 ) - تحف العقول ، ص 358 . ","page_name":" 55 ","page_number":51},
  {"content":"\r\n\r\nامام عليه السلام متوجّه او شد و فرمود :\r\nنزديكترين راه براى شكايت از تو اين بود كه شب گذشته شكايت تو را نزد خدا بردم ، و من شكايت از تو را كه بر خدا عرضه كرده‌ام نزد غير او از بندگانش نخواهم برد .\r\n« بريحه » چون اين سخنان را از امام عليه السلام شنيد و با اين موضع ملايم و بردبارانهء آن گرامى مواجه شد ، به دامن آن حضرت افتاد و تضرّع و لابه كرد و از محضرش تقاضاى بخشش نمود . امام عليه السلام در نهايت بزرگوارى فرمود : تو را بخشيدم . « 1 » \r\n\r\nج - هيبت در دلها\r\nامامان عليه السلام ، مظاهر قدرت و عظمت خداوند و معادن كلمات و حكمت ذات مقدّس حقّ ، و منبع تجلّيات و انوار خاصّهء او هستند . بر اين اساس از يك قدرت معنوى فوق‌العاده و نفوذ و هيبت خاصّى برخوردارند .\r\nاين هيبت و شكوه و عظمت خدادادى را در زيارت جامعه و از زبان امام هادى عليه السلام چنين مىخوانيم :\r\n« طَأْطَأَ كُلُّ شَريفٍ لِشَرَفِكُمْ ، وَ بَخَعَ كُلُّ مُتَكَبِّرٍ لِطاعَتِكُمْ ، وَ خَضَعَ كُلُّ جَبّارٍ لِفَضْلِكُمْ وَ ذَلَّ كُلُّ شَيْىءٍ لَكُمْ . »\r\nهر بزرگ و شريفى در برابر بزرگوارى و شرافت شما سر فرود آورده و هر خودبزرگ‌بينيى به اطاعت از شما گردن نهاده و هر زورگويى در برابر فضل و برترى شما فروتنى كرده و همه چيز براى شما خوار و ذليل گشته است .\r\nروى اين جهت بارها اتفاق مىافتاد كه حاكمان جور در غياب امامان عليه السلام تصميمهاى خطرناكى نسبت به آنان مىگرفتند ، ولى به محض رويارو شدن با ايشان و نگاه به رخسار پرفروغشان ، كابوس ترس و وحشت در دلهايشان سايه مىافكند ؛ بگونه‌اى كه مجبور\r\n\r\n","description":"","footnote":" ( 1 ) - ر . ك : اثبات الوصيّه ، ص 196 . ","page_name":" 56 ","page_number":52},
  {"content":"\r\n\r\nمىشدند از تصميم خود برگردند .\r\nفروغ اين هيبت و عظمت الهى در چهرهء امام هادى عليه السلام كاملًا نمايان و دوست و دشمن ، و به تعبير خود آن پيشواى معصوم ؛ هر شريف و متكبّر و جبّارى را به خضوع در برابر واداشته بود . اينك چند نمونه :\r\n* محمّد بن حسن اشتر علوى نقل مىكند : با پدرم به درِ خانهء متوكّل بوديم و جمعى از آل ابوطالب ، آل عبّاس و آل جعفر نيز حضور داشتند . امام هادى عليه السلام وارد شد . تمامى آنان كه بر درِ خانهء متوكّل حضور داشتند ، به احترام آن حضرت از اسب پياده شدند .\r\nامام عليه السلام داخل خانه شد . بعضى از حاضران به بعضى ديگر گفتند : چرا بايد براى اين نوجوان از مركب پياده شويم ؟ او نه از ما شريفتر است و نه سنّش از ما بيشتر است .\r\nسوگند به خدا ( در بازگشت ) براى او پياده نخواهيم شد .\r\nابوهاشم جعفرى - كه در آنجا حضور داشت - گفت : به خدا سوگند وقتى نگاهتان به او بيفتد با كوچكى و خوارى براى او پياده خواهيد شد .\r\nطولى نكشيد كه امام هادى عليه السلام از دربار متوكّل بازگشت . چون نگاه حاضران به آن حضرت افتاد بىاختيار از اسبها پياده شدند . ابوهاشم گفت : مگر نگفتيد پياده نمىشويم ؟ گفتند : به خدا سوگند نتوانستيم خوددارى كنيم ؛ بگونه‌اى كه بىاختيار از مركبها پياده شديم ! « 1 » \r\n* زيد بن موسى « 2 »  چند بار به « عمر بن فرج رخّجى » - حاكم مدينه - گوشزد كرد و از او خواست وى را بر فرزند برادرش - امام هادى عليه السلام - مقدّم بدارد و مىافزود : او جوان است و من عموى پدر او هستم .\r\n« عمر » سخن او را براى امام هادى عليه السلام نقل كرد . حضرت فرمود : يك بار اين كار را بكن .\r\nفردا مرا پيش از او در مجلس بنشان ، سپس ببين چه خواهد شد .\r\n\r\n","description":"","footnote":" ( 1 ) - اعلام الورى ، ص 360 ؛ مناقب ، ج 4 ، ص 407 ؛ بحارالانوار ، ج 50 ، ص 137 .  ( 2 ) - ظاهراً وى همان زيد بن موسى بن جعفر است كه به « زيدالنّار » معروف است و بر اساس نقل سيّد محسن امين دراعيان الشيعه ، ج 7 ، ص 128 در حدود سال 247 در اواخر حكومت متوكّل در گذشته است . ","page_name":" 57 ","page_number":53},
  {"content":"\r\n\r\nروز بعد « عمر » امام عليه السلام را دعوت كرد و آن حضرت در بالاى مجلس نشست . سپس به « زيد » اجازهء ورود داد . « زيد » در برابر امام عليه السلام بر زمين نشست .\r\nچون روز پنج‌شنبه شد ، والى ابتدا به زيد اجازه داد تا وارد شود و در صدر مجلس بنشيند ؛ سپس از امام عليه السلام خواست وارد شود . امام عليه السلام داخل شد هنگامى كه چشم زيد به حضرت افتاد و هيبت امامت را در رخسار ملكوتىاش مشاهده كرد ، بىاختيار از جاى برخاست و امام عليه السلام را بر جاى خود نشانيد و خود در برابر او نشست . « 1 » \r\nبدون شك منشأ اين همه هيبت و شكوه امام عليه السلام ، قدرت مادّى و سلطنت ظاهرى او نبود ؛ بلكه اطاعت خدا و پارسايى در دنيا و تقواى دينى و از همه مهمتر ، ايمان آن بزرگوار بود ، كه او را از ذلّت نافرمانى حقتعالى خارج و به عزّتِ اطاعت و بندگى او داخل كرده بود .\r\nخلاصه\r\nامام هادى عليه السلام از نظر اخلاقى در اوج قرار داشت و گفتار و رفتارش ترسيم « حيات طيّبه » و وجودش تبلور همهء ارزشها بود .\r\nآن حضرت پيوسته تحت‌نظر حكومتهاى جور بود ؛ با اين حال فضائل اخلاقى فراوانى از او آشكار گشت ؛ چندان كه همگان را به تحسين و تمجيد واداشت . بخشى از فضائل اخلاقى آن امام همام عبارت است از :\r\n- بخشندگى : امام عليه السلام در اين فضيلت چنان پيشگام و بىنظير بود كه دانشمندان را به تعجّب واداشته است . گاهى هم ضمن انفاق ، افرادى را كه ممكن بود بر اثر تنگدستى لب به شكوه بگشايند ، موعظه مىكرد و نعمتهاى فراوان پروردگار را به آنان متذكّر مىشد .\r\n- بردبارى : امام عليه السلام با نادانان و سفيهان با بردبارى و بزرگوارى برخورد مىنمود و آنجا كه مصلحت ايجاب مىكرد از اقدامات كينه توزانهء دشمنان در حقّ خويش مىگذشت .\r\n- هيبت در دلها : آن گرامى مظهر قدرت ، عظمت و جلال خداوند بود ؛ از اين رو از قدرتى\r\n\r\n","description":"","footnote":" ( 1 ) - اعلام الورى ، ص 365 . ","page_name":" 58 ","page_number":54},
  {"content":"\r\n\r\nمعنوى و نفوذ و هيبتى الهى برخوردار بود ؛ چندان كه دوست و دشمن با مشاهدهء چهرهء ملكوتىاش در محضرش به خاك افتاده و بىاختيار ، در برابر عظمتش سر فرود مىآوردند .\r\nامام هادى عليه السلام اين عظمت و شكوه و هيبت و نفوذ در دلها را در پرتو عبادت حقّ و ورود در دژ بندگى عزّتبخش او كسب كرده بود ، نه در سايهء قدرت مادّى و سلطنت ظاهرى .\r\nپرسش\r\n1 . طرح فضائل و مكارم اخلاقى امامان عليه السلام چه ضرورتى براى ما دارد ؟\r\n2 . « ابن حجر » چه توصيفى از امام هادى عليه السلام دارد ؟\r\n3 . يك نمونه از بخششهاى امام هادى عليه السلام و اظهارنظر ابن شهرآشوب نسبت به آن را ذكر كنيد .\r\n4 . واكنش امام هادى عليه السلام در برابر ابراز تنگدستى از سوى ابوهاشم جعفرى چه بود ؟\r\n5 . يك نمونه از هيبت و نفوذ معنوى پيشواى دهم در دلها را ذكر كنيد .\r\n\r\n","description":"","footnote":"","page_name":" 59 ","page_number":55},
  {"content":"\r\n\r\n\r\nدرس ششم‌در محضر امام هادى عليه السلام\r\nانسانها ، در يك تقسيم بندى كلّى بر دو گونه‌اند : « هادى » و « هابط » . انسان هادى - كه براى هدايت فرستاده شده است - ، نفس مطهّر و معصومى است كه صاحب نور هدايت است ، و رمز و كليد هدايت و راز نجات و سعادت در نزد اوست . و انسان هابط - كه در مَغاك تاريك خاك در افتاده و به هبوط دچار گشته است - ، همهء بشريّت سرگشته در وادى ضلالت و اوهام است . هر كدام از آنان در دامن انسان هادى آويخت و هدايت او را پذيرفت و به تعاليم او عمل كرد ، به رهايى رسيد و رستگار شد ، و گرنه ، نه .\r\nدر اسلام ، انسان هادى ، پس از وجود مبارك پيامبر اكرم صلى الله عليه و آله ، همان كسانند كه از سوى خدا به جانشينى وى برگزيده شده و در حديث نبوىِ مسلّمِ « ثَقَلين » عِدل و لنگهء قرآن كريم قرار گرفته‌اند .\r\nانسان هادى ، معصوم و حامل نور هدايت است ( قَدْ جاءَكُمْ مِنَ اللَّهِ نوُرٌ ) . « 1 »  سخن و كلام او نيز جوهرهء ملكوتى و ماهيّت آسمانى دارد كه از نور سرچشمه گرفته ، بلكه خود نيز نور است ( كَلامُكُمٌ نوُرٌ ) . « 2 »  « 3 »  بدين جهت ، سخنان و بيانات آن بزرگواران همچون نفس قدسى و وجود ربّانىشان نقش هدايتگرى و ظلمت زدايى دارد ، و طرح آن به عنوان بخش و درسى مستقل - و نه تأييد و شاهد بر مدّعى - با عنايت به اين نقش حياتى و ارزشمند است . اينك گزيده‌هايى از كلمات نورانى و رهنمودهاى هدايتگر و سازندهء پيشواى « هادى » حضرت امام على النقى عليه السلام .\r\n\r\n* نقش عالمان دينى در دوران غيبت «\r\n:\r\n\r\n","description":"","footnote":" ( 1 ) - مائده ( 5 ) آيهء 15 .  ( 2 ) - زيارت جامعه .  ( 3 ) برگرفته شده از كلام جاودانه ( پيشگفتار ) . ","page_name":" 60 ","page_number":56},
  {"content":"\r\n\r\nلَوْ لا مَنْ يَبْقى بَعْدَ غَيْبَةِ قائِمِنا مِنَ الْعُلَماءِ الدّاعينَ الَيْهِ ، وَ الدّالّينَ عَلَيْهِ ، وَ الذّابّينَ عَنْ دينِهِ بِحُجَجِ اللَّهِ ، وَ الْمُنْقِذينَ لِضُعَفاءِ عِبادِاللَّهِ مِنْ شِباكِ ابْليسَ وَ مَرَدَتِهِ وَ مِنْ فَخاخِ النَّواصِبِ ، لَما بَقِىَ احَدٌ الَّا ارْتَدَّ عَنْ دينِ اللَّهِ ، وَ لكِنَّهُمْ يُمْسِكوُنَ ازِمَّةَ قُلوُبِ ضُعَفاءِ الشّيعَةِ ، كَما يُمْسِكُ صاحِبُ السَّفينَةِ سُكّانَها ، اوُلئِكَ هُمُ الْافْضَلوُنَ عِنْدَ اللَّهِ عَزَّ وَ جَلَّ . » « 1 » \r\nاگر پس از غيبت امام قائم ما ، دانشمندان و عالمان دينى نبودند كه مردم را به او دعوت ، و بسوى آن حضرت دلالت و راهنمايى ، و با دلائل و براهين از دين وى دفاع كنند ، و بندگان ضعيف خدا را از دامهاى ابليس و پيروانش و نيز دامهاى ناصبيان ( و دشمنان اهل بيت عليه السلام ) نجات دهند ، هر آينه كسى نمىماند مگر آن كه از دين خدا بيرون مىرفت ؛ و ليكن آن دانشمندان ، زمام دلهاى شيعيان ناتوان را به دست مىگيرند ، آنسان كه ناخداى كشتى ، سكّان « 2 »  كشتى را به دست مىگيرد و آنان در نزد خداى بزرگ ، برترين افرادند .\r\nپيشواى دهم عليه السلام در اين سخن گهربار ، نكات بسيار ارزنده‌اى را بيان كرده است ، از جمله :\r\n1 . يكى از وظايف و رسالتهاى مهمّ عالمان دينى در عصر غيبت ، فراخوانى و راهنمايى مردم به جانب امام زمان ( عج ) است ؛ چرا كه در اين دوران تنها حجّت خدا در روى زمين و تنها واسطهء ميان خلق و خالق ، اوست و بيگانگى انسان با مقام ولايت به معناى بيگانگى او با خدا و آيين اسلام است .\r\n2 . رسالت مهمّ ديگر دانشمندان در اين زمان ، دفاع از دين و شتافتن به كمك شيعيان ضعيف و ناتوان و رهايى ايشان از دامهاى شياطين جنّ و انس است .\r\n3 . امام عليه السلام پس از بيان وظيفهء عالمان در ارتباط با « امامت » ، « ديانت » و « امّت » به نقش حياتى و تعيين كنندهء آنان در ديندارى مردم اشاره كرده و آن را به نقش ناخداى كشتى در\r\n\r\n","description":"","footnote":" ( 1 ) - بحارالانوار ، ج 2 ، ص 6 .  ( 2 ) - سكّان كشتى ، آلتى چوبى يا فلزى است كه در يكى از دو انتهاى كشتى تعبيه مىكنند و با حركت آن ، سمت حركت‌كشتى را تغيير مىدهند ( فرهنگ معين ، واژهء سكّان ) . ","page_name":" 61 ","page_number":57},
  {"content":"\r\n\r\nكنترل و هدايت سكّان كشتى تشبيه نموده است .\r\n4 . در پايان ، كار ايشان را ارزشگذارى كرده و آن را در مقياس با ديگر كارها ، برترين كار و عالمانى را كه به چنين كارى همّت گمارده‌اند بالاترين افراد نزد پروردگار معرّفى كرده است .\r\n\r\n* شومى روزگار !\r\nاسلام از همان آغاز با عادت و تقليدهاى كوركورانهء جاهليّت به مبارزه برخاست . يكى از اين خرافات ، شوم دانستن بعضى روزهاست ، آن چنان كه اين عادت جاهلى نسبت به روز سيزده نوروز در ميان ايرانيان هنوز كم و بيش رواج دارد .\r\nرهبران دينى از جمله امام هادى عليه السلام با اين طرز تفكّر مبارزه كردند و هرگونه تأثير روزگار را در جلب منفعت يا دفع شرّ از افراد ، منتفى دانستند . به داستان ذيل توجّه فرماييد .\r\nحسن بن مسعود « 1 »  مىگويد به حضور ابوالحسن على بن محمّد رسيدم در حالى كه انگشتم خراشيده شده و شانه‌ام بر اثر برخورد با سوارى آسيب ديده بود ، و به زحمت ميان جمعى وارد شدم ، ولى آنان قسمتى از لباسم را پاره كردند . گفتم چه روز بد و شومى بودى ! خدا شرّ تو را از من باز دارد !\r\nامام عليه السلام فرمود : « اى حسن ! تو هم كه با ما ارتباط و معاشرت دارى ، گناه خود را به گردن كسى مىگذارى كه بىگناه است » .\r\nحسن مىگويد : ( با شنيدن سخنان امام عليه السلام ) سر عقل آمدم و فهميدم كه اشتباه كرده‌ام كه چنين حرفى زده‌ام . از اين رو ، به محضرش عرضه داشتم : سرور من ! از خداوند طلب آمرزش مىكنم .\r\nامام عليه السلام فرمود : « اى حسن ! روزگار چه گناهى دارد ، كه چون نتيجهء اعمال خود شما\r\n\r\n","description":"","footnote":" ( 1 ) - در كتابهاى رجال ، كسى از اصحاب امام هادى عليه السلام به اين اسم ياد نشده است . شايد فرد ياد شده حسن بن سعيداهوازى باشد كه از اصحاب امام رضا ، امام جواد و امام هادى عليهم السلام بوده است . ","page_name":" 62 ","page_number":58},
  {"content":"\r\n\r\nدامنگيرتان مىشود ، آن را شوم مىشماريد ! ؟ »\r\nحسن ، عرض كرد : من براى هميشه از گناهم استغفار مىكنم و همين توبه من باشد اى فرزند رسول خدا !\r\nامام عليه السلام فرمود : « سوگند به خدا ، [ گناه را به گردن روزگار انداختن 
  ] هيچ سودتان ندهد ، بلكه خداوند با نكوهشى كه شما از آفريده‌اى بىگناه به عمل مىآوريد ، شما را كيفر خواهد داد . اى حسن ! آيا نمىدانى كه خداوند اجر و كيفر و پاداش اعمال را در برابر هر كارى كه در دنيا و آخرت انجام مىگيرد ، مرحمت مىكند ؟\r\nعرض كردم : چرا ، مىدانم ، سرور من !\r\nفرمود : راه خلاف مرو و براى روزگار هيچ تأثيرى در حكم خدا تصوّر مكن .\r\nحسن گفت : اطاعت مىكنم يابن رسول اللَّه . « 1 » \r\nنكته : رهنمودها و تأكيدهاى پياپى امام عليه السلام به « حسن » مبنى بر تبرئهء روزگار و هشدار آن حضرت به وى كه شوم دانستن روزگار نه تنها نفعى به حال او ندارد كه به خاطر متّهم كردن موجودى بىگناه ، كيفر هم دارد ، نشان دهندهء عنايت آن بزرگوار به اين موضوع مهمّ اعتقادى است .\r\nبسيارى از افراد وقتى دچار گرفتارى و مصيبتى مىشوند به جاى آن كه منشأ آن را در وجود خود و اعمال و كردار خويش جستجو كنند ، ديگران و يا پديده‌هاى طبيعى از جمله روزگار را مقصّر و مسبّب بروز آن مصيبت مىدانند و در نتيجه ، نفس سركش خود را مطلق و منزّه از عيب و نقص دانسته ، هيچگاه در صدد اصلاح و تهذيب آن بر نمىآيند ؛ در صورتى كه قرآن با صراحت مىفرمايد :\r\n« وَ ما اصابَكُمْ مِنْ مُصيبَةٍ فَبِما كَسَبَتْ ايْديكُمْ » « 2 » \r\nهر مصيبتى به شما رسد به خاطر اعمالى است كه انجام داده‌ايد .\r\n. . . و اين مهمترين درسى است كه از اين داستان و رهنمودهاى روشنگر امام هادى عليه السلام به\r\n\r\n","description":"","footnote":" ( 1 ) - تحف العقول ، ص 357 .  ( 2 ) - شورى ( 42 ) آيه 30 . ","page_name":" 63 ","page_number":59},
  {"content":"\r\n\r\nحسن به مسعود دستگيرمان مىشود .\r\n\r\n* جايگاه « صابران » و « متصبّران » در قيامت\r\nحسن بن على مىگويد : از ابوالحسن - امام هادى عليه السلام - شنيدم كه فرمود : محمّد بن على عليه السلام فرمود :\r\n« إِذا كانَ يَوْمُ الْقِيامَةِ نادا مُنادٍ : ايْنَ الصّابِروُنَ ؟ فَيَقوُمُ عُنُقٌ مِنَ النّاسِ ، فَيُنادى مُنادٍ : ايْنَ الْمُتَصَبِّروُنَ ؟ فَيَقوُمُ عُنُقٌ مِنَ النّاسِ . فَقُلْتُ : جُعُلْتُ فِداكَ وَ ما الصّابِروُنَ ؟ قالَ : الصّابِروُنَ عَلى اداءِ الْفَرائِضِ وَ الْمُتَصَبِّروُنَ عَلى تَرْكِ الْمَعاصى . » « 1 » \r\nوقتى روز قيامت شود ، منادى ندا كند : كجايند صابران ؟ پس گروهى از مردم از جا برخيزند . دوباره مناديى ندا در دهد : كجايند متصبّران ( آنان كه به زحمت و رنج فراوان شكيبايى كردند ) ؟ باز گروهى از مردم به پا خيزند .\r\nعرض كردم : فدايت شوم ، صابران و متصبّران چه كسانى هستند ؟ فرمود :\r\nصابران كسانى هستند كه بر اداى واجبات پايدارند و متصبّران افرادى هستند كه رنج و زحمت ترك گناهان را تحمّل مىكنند .\r\nدو نكته : نكتهء مهمّ و در خور توجّه در اين روايت اين است كه امام عليه السلام - بر خلاف تصوّر عموم مردم كه بطور معمول صبر را در تحمّل گرفتاريها و بدبختيها يا پايدارى و استقامت در برابر دشمن در ميدان نبرد مىدانند - كاربرد عميق‌تر و دشوارترى از « صبر » و « صابران » ارائه داده است كه مردم يا بدان توجّه ندارند و يا مسأله در حدّ خواص مورد عنايت است .\r\nامام عليه السلام در اين بيان بسيار عميق براى صبر بر اداى واجبات و ترك گناهان در ميان بقيهء اقسام صبر ، جايگاه بلند و والايى قائل شده است ؛ چندان كه در روز قيامت ، در پاسخ\r\n\r\n","description":"","footnote":" ( 1 ) - بحارالانوار ، ج 7 ، ص 181 . ","page_name":" 64 ","page_number":60},
  {"content":"\r\n\r\nمنادى : « ايْنَ الصّابِرونَ » و « ايْنَ الْمُتَصَبِّرونَ » تنها اينان به پا مىخيزند و پاسخ مثبت مىدهند .\r\nنكتهء قابل توجه ديگر آنكه امام عليه السلام از شكيبايان بر ترك گناهان به « متصبّران » تعبير كرده كه به مفهوم پايدارى توأم با تحمّل تكلّف و زحمت است و اين مىرساند كه صبر و استقامت بر ترك گناهان در مقايسه با صبر بر اداى فرائض هم دشوارتر و هم - به مقتضاى « افْضَلُ الْاعْمالِ احْمَزُها » « 1 »  پاداشش در نزد خدا بيشتر است .\r\n\r\n* كميابى پول حلال\r\nسيّد بن طاووس به سند خود از « محمّد بن هارون جلّاب » نقل كرده و مىگويد : به مولايم على بن محمّد هادى عليه السلام عرض كردم : از پدرانتان براى ما روايت شده است كه زمانى بيايد كه هيچ چيزى از برادرى كه انيس و همدم باشد ، و يا به دست آوردن يك درهم حلال ، عزيزتر نباشد . امام عليه السلام فرمود :\r\nاى محمّد ! به نظر من برادرى كه انيس و همدم انسان باشد پيدا مىشود ؛ امّا تو در زمانى زندگى مىكنى كه هيچ چيز در اين زمان از پول حلال و برادر دينى كه براى خشنودى خداى متعال با انسان دوست شود ، كمياب‌تر نيست . « 2 » \r\nتوضيح : علّت كميابى پول حلال در بازار مسلمانان چيست ؟ پاسخ آن را بايد در ناپرهيزى كاسبان در كسب و كار و آزمندى آنان در فراهم كردن پول از هر راه ممكن جستجو كرد .\r\nمطلب ظريف ديگرى كه در كلام امام عليه السلام به چشم مىخورد اين است كه پيدا كردن دوستى كه انيس و همدم انسان باشد و به مصالح و منافع او بينديشد هر چند در عصر امام هادى عليه السلام و دوران پس از آن بويژه عصرى كه ما زندگى مىكنيم و بيشتر افراد در انديشهء جلب منافع و مصالح فردى خويش هستند ، چندان كار آسانى نيست امّا كمياب\r\n\r\n","description":"","footnote":" ( 1 ) - حديث نبوى ؛ يعنى : برترين اعمال ، دشوارترين آنهاست ( ر . ك : بحارالانوار ، ج 67 ، ص 191 ) .  ( 2 ) - ماثر الكبراء ، فى تاريخ سامرّاء ، ج 3 ، ص 227 . ","page_name":" 65 ","page_number":61},
  {"content":"\r\n\r\nنيست و كم و بيش پيدا مىشود ؛ آن كه كمياب است ، برادرى است كه دوستىاش با انسان در راه خدا و براى خدا باشد و هر روزى كه از برادرى و دوستى او با انسان مىگذرد ، انسان از شيطان فاصله گرفته و به خدا نزديك شود ، همان آثار و بركاتى كه در بيان حضرت عيسى عليه السلام در پاسخ حواريّون - كه پرسيده بودند با چه كسى برخاست و نشست داشته باشيم - بدانها اشاره رفته است :\r\n1 . كسى كه ديدارش شما را به ياد خدا بيندازد .\r\n2 . گفتارش بر دانش شما بيفزايد .\r\n3 . عملش شما را بسوى آخرت ترغيب كند . « 1 » \r\n\r\n* چرا از مرگ وحشت داريم ! ؟\r\nهمهء مردم ، مرگ را حقيقتى انكارناپذير مىدانند ؛ ولى بيشتر آنان از رو به رو شدن با آن وحشت دارند . از اين رو ، هر كس دوست دارد بداند كه چرا اين همه از مرگ وحشت دارد ؟ علّت بيم افراد از مرگ در بيان امام هادى عليه السلام چنين آمده است :\r\nامام هادى عليه السلام به عيادت يكى از يارانش كه مريض بود ، رفت و خطاب به او - كه از فرا رسيدن مرگ بىتابى مىكرد و مىگريست - فرمود :\r\nاى بندهء خدا ! تو از مرگ بخاطر آن كه حقيقت آن را نمىشناسى بيمناكى . آيا زمانى كه بدنت چركين شود و آلوده باشى و از فزونى چرك و آلودگى ناراحت باشى و به زخم و بيمارى واگير مبتلا شوى ، چه مىكنى ؛ در حالى كه مىدانى شستشوى در حمام تمام آنها را بر طرف مىكند . آيا دوست ندارى وارد حمام شوى و همهء پليديها را از تنت بشويى ؟ يا اين كه از اين كه وارد حمام شوى ناخشنودى و مىخواهى همهء آن آلودگيها در بدنت بماند ! ؟\r\nبيمار عرض كرد : بلى اى پسر رسول خدا صلى الله عليه و آله ، ( بطور حتم در آن حال مايلم به حمّام روم\r\n\r\n","description":"","footnote":" ( 1 ) - كافى ، ج 1 ، ص 39 . ","page_name":" 66 ","page_number":62},
  {"content":"\r\n\r\nو همهء پليديها را از بدنم بر طرف نمايم ) .\r\nامام عليه السلام فرمود :\r\nمردن ، همان حمّام است و آن آخرين چيزى است كه تو را از گناهانت مىرهاند و از بديها پاك مىسازد ؛ و چون تو بر مرگ وارد شوى و قرين آن گردى از هر غم و اندوه و رنجى نجات مىيابى و به هر شادى و سرورى نايل مىشوى .\r\nبيمار با شنيدن سخنان امام عليه السلام آرام گرفت و به آسانى جان به جان آفرين تسليم كرد . « 1 » \r\n\r\n* توبه نصوح\r\nبجز معصومين عليهم السلام همهء افراد كم و بيش دچار لغزش و گناه مىشوند . راه جبران آن در مكتب اسلام ، پشيمانى از گناه و بازگشت بسوى خداست كه در عرف شريعت از آن به « توبه » تعبير مىشود . بر اساس دستور صريح قرآن ، همگان مأمور و موظّف به « توبه نصوح » يعنى توبهء خالص هستند :\r\n« يا ايُّهَاالَّذينَ آمَنُوا تُوبُوا الَى اللَّهِ تَوْبَةً نَصوُحاً . » « 2 » \r\nاى كسانى كه ايمان آورده‌ايد ، بسوى خدا توبه كنيد ، توبه‌اى خالص .\r\nآنچه - پس از اين فرمان الهى - مهمّ است دانستن معنى و تفسير توبهء نصوح است . در روايات اسلامى ، تفسيرهاى مختلفى از « توبهء نصوح » شده است . آنچه موردنظر ماست بيان امام هادى عليه السلام در اين باره است كه در ذيل مىخوانيد :\r\nاحمد بن هلال مىگويد : از ابوالحسن هادى عليه السلام درباره توبهء نصوح پرسيدم . امام عليه السلام در پاسخ من نوشت :\r\n« أَنْ يَكوُنَ الْباطِنُ كَالظّاهِرِ وَ افْضَلَ مِنْ ذلِكَ . » « 3 » \r\n\r\n","description":"","footnote":" ( 1 ) - معانى الاخبار ، ص 290 ؛ بحارالانوار ، ج 6 ، ص 156 .  ( 2 ) - تحريم ( 66 ) آيه 8 .  ( 3 ) - معانى الاخبار ، ص 174 . ","page_name":" 67 ","page_number":63},
  {"content":"\r\n\r\nتوبهء نصوح آن است كه باطن ( توبه كننده ) چون ظاهرش ، و بلكه بهتر از آن گردد .\r\nتوضيح : حقيقت توبه ، پشيمانى از عملكرد نادرست گذشته و بازگشت بسوى خدا در انجام وظيفه بندگى است . اين بازگشت چنانچه صورى و تنها در زبان باشد بدون قلب ، نه تنها توبه نيست كه فريب است و نفاق . توبه وقتى خالص و واقعى خواهد بود كه دل هم ، زبان را تأييد كند و باطن هماهنگ با ظاهر ، متوجّه حق گردد و حتّى بهتر و برتر از آن ؛ چرا كه دل ، كانون معرفت حقتعالى و ايمان و گرايش به او است و به عنوان منبع و سرچشمهء گفتار و رفتارى كه از انسان ظاهر مىگردد ، به شمار مىرود و صلاح و فساد آن نقش مستقيم در صلاح و فساد گفتار و كردار آدمى دارد ؛ در صورتى كه عكس قضيّه چنين نيست . اين است كه امام هادى عليه السلام در تحقّق « توبهء نصوح » روى بازگشت دل بسوى خدا در مرحله‌اى بالاتر و برتر از بازگشت اعضا و جوارح انسان تأكيد دارد .\r\nخلاصه\r\nانسان يا « هادى » است و يا « هابط » . پيامبر و ائمه عليهم السلام انسانهاى هادى هستند كه از سوى خدا براى هدايت ديگران فرستاده شده‌اند . آنان هم خودشان نور هستند و هم گفتار و كلامشان ، بدين جهت سخنانشان نيز كه هم اكنون در اختيار ماست ، مىتواند هادى و راهنماى ما بسوى حق باشد . اينك اشاره‌اى به عناوين برخى از رهنمودهاى امام هادى عليه السلام .\r\n1 . عالمان دينى در عصر غيبت ، مردم را به سوى امام زمان عليه السلام دعوت و از آيين او دفاع مىكنند ، و شيعيان ناتوان را از فرو افتادن در دامهاى شياطين جنّ و انس باز مىدارند .\r\n2 . در نظام آفرينش هيچ پديده‌اى از جمله روزگار ، شوم نيست و تأثير مستقلّى در رساندن نفع يا زيان به انسان ندارد . آنچه در اين رابطه مؤثّر است اعمال خود آدمى است ؛ بنابراين چنانچه مصيبتى به انسان برسد بايد منشأ آن را در اعمال خويش جستجو\r\n\r\n","description":"","footnote":"","page_name":" 68 ","page_number":64},
  {"content":"\r\n\r\nكند نه عوامل ديگر .\r\n3 . پايدارى در انجام فرائض و تحمّل رنج و زحمت ترك گناهان ، آنچنان ارزشى نزد خدا دارد كه روز قيامت ، منادى الهى آنان را به عنوان « صابران » و « متصبّران » از ميان خلايق بر مىگزيند .\r\n4 . در عصر مهجوريّت ارزشها و رواج و حاكميّت ضدّ ارزشها ، پول حلال و برادرى كه براى رضاى خدا انيس و همدم انسان شده باشد ، بسيار كم است ( و چنانچه كسى به اين دو گوهر كمياب دست يافت ، بايد قدر آنها را بداند و حدّاكثر بهره‌بردارى را از آنها بنمايد ) .\r\n5 . علّت وحشت انسانها از مرگ ، عدم درك و شناخت صحيح آنان از حقيقت مرگ است كه اگر آن را بشناسند نه تنها از آن بيم نخواهند داشت كه به استقبالش مىروند .\r\n6 . حقيقت « توبهء نصوح » كه خداوند همهء بندگان گنهكارش را بدان امر كرده اين است كه باطن انسان در انجام توبه با ظاهرش هماهنگ ، و بلكه بهتر و برتر گردد .\r\nپرسش\r\n1 . انسان « هادى » چه رسالت و ويژگيهايى دارد ؟\r\n2 . عالمان دينى در دوران غيبت چه رسالتى دارند ؟\r\n3 . رهنمود امام هادى عليه السلام به كسى كه روزگار را شوم مىدانست چه بود ؟\r\n4 . در روز قيامت از چه كسانى با عنوان « صابران » و « متصبّران » ياد مىشود ؟\r\n5 . « توبهء نصوح » در بيان امام هادى عليه السلام چه توبه‌اى است ؟\r\n\r\n","description":"","footnote":"","page_name":" 69 ","page_number":65},
  {"content":"\r\n\r\n\r\nدرس هفتم : امامت\r\nامام هادى عليه السلام پس از شهادت پدر بزرگوارش امام جواد عليه السلام ، در ذيحجّهء سال 220 هجرى قمرى عهده‌دار مقام امامت شد . سنّ امام عليه السلام هنگام تصدّى امامت نزديك به هشت سال بود . « 1 »  و مدّت امامتش 33 سال به طول انجاميد كه حدود سيزده سال آن را در مدينه و بيست سال آخر را در سامرّا گذراند .\r\nاز آنجا كه مشكل خردسالى امام عليه السلام به هنگام تصدّى مقام امامت با پيشگامى امام جواد عليه السلام در اين عرصه ، تا حدود زيادى حل شده بود ، ترديد خاصّى در امامت آن حضرت براى بزرگان شيعه به وجود نيامد . به نوشتهء شيخ مفيد ، نوبختى و سعد بن عبداللَّه اشعرى ، تمام پيروان امام جواد عليه السلام - جز تعداد اندكى - به امامت فرزندش امام هادى عليه السلام گردن نهادند . اين افراد معدود نيز تنها براى مدتى به امامت « موسى بن محمّد » معروف به « موسى مبرقع » معتقد بودند ، امّا پس از چندى عقيده به امامت او را رها كرده امامت برادرش امام هادى عليه السلام را پذيرفتند . « 2 » \r\nسعد بن عبداللَّه اشعرى پس از بيان مطالب ياد شده مىافزايد : علّت بازگشت اين افراد به امام هادى عليه السلام اين بود كه خود موسى مبرقع آنان را تكذيب كرده از عقيده‌شان بيزارى جست . و بدين ترتيب امامت پيشواى دهم عليه السلام آغاز شد .\r\n\r\nدلايل امامت\r\nهر يك از امامان شيعه عليهم السلام در زمان خود از آن چنان شهرت و موقعيّت برتر و ممتازى\r\n\r\n","description":"","footnote":" ( 1 ) - شش سال و چهار ماه هم نوشته شده است . منشأ اين اختلاف ، اختلاف در تاريخ ولادت آن حضرت است . اگر زمان‌ولادت او را نيمهء ذيحجّهء سال 212 بدانيم ، سنّ امام عليه السلام هنگام تصدّى امامت ، هشت سال ، پانزده روز كم خواهد بود ؛ و اگر رجب سال 214 بدانيم شش سال و چهار ماه مىشود .  ( 2 ) - ر . ك : الفصول المختاره ، ص 317 ؛ فِرَق الشيعه ، ص 91 ؛ المقالات و الفِرَق ، ص 99 . ","page_name":" 70 ","page_number":66},
  {"content":"\r\n\r\nبرخوردار بودند كه براى اثبات امامت خود نياز چندانى به اقامهء دليل پيدا نمىكردند ؛ با اين حال به لحاظ حسّاسيّت و اهميّت مسألهء امامت و وجود دشمنان كينه‌توز نسبت به اين منصب الهى و نيز تلاش افراد جاه‌طلب براى جازدن خود به عنوان امام و پيشواى مردم ، تعيين امامت همهء امامان عليه السلام مستند به دلايل عقلى و نقلى فراوانى است كه در كتابهاى اعتقادى به تفصيل بيان شده است و ما در اينجا به تناسب موضوع بحث تاريخى به بعضى از آنها اشاره مىكنيم .\r\n\r\n1 . نصوص به يادگار مانده از رسول خدا صلى الله عليه و آله\r\nاحاديث و اخبار فراوانى از رسول خدا صلى الله عليه و آله در ميان مردم به يادگار مانده كه تعداد ، نام و ديگر مشخّصات جانشينان آن حضرت را معيّن كرده است ، و اين روايات جز بر ائمه عليه السلام منطبق نمىشود . در دوره‌هاى پيش نمونه‌هايى از اين احاديث را از منابع شيعه و اهل سنّت ذكر كرديم ، در اين دوره نيز براى تأييد و تقويت مطلب به روايتى ديگر اشاره مىكنيم . اميرمؤمنان عليه السلام مىفرمايد :\r\nبر رسول خدا صلى الله عليه و آله كه در خانهء « امّ سلمه » بود وارد شدم . و اين در وقتى بود كه آيهء شريفهء : « انَّما يُريدُ اللَّهُ لِيُذْهِبَ عَنْكُمُ الرِّجْسَ اهْلَ الْبَيْتِ وَ يُطَهِّرَكُمْ تَطْهيراً » « 1 »  فرود آ مده بود . رسول خدا صلى الله عليه و آله خطاب به من فرمود : اى على ! اين آيه دربارهء تو و دو سبطم - حسن و حسين - و امامان عليه السلام از فرزندان تو نازل شده است .\r\nعرض كردم : اى رسول خدا ! امامان پس از شما چه تعدادند ؟ فرمود : تو ، اى على ، سپس فرزندانت حسن و حسين ؛ پس از حسين ، پسرش على ؛ بعد از على ، پسرش محمّد ؛ پس از محمّد ، پسر او جعفر ؛ بعد از جعفر ، فرزندش\r\n\r\n","description":"","footnote":" ( 1 ) - احزاب ( 33 ) آيهء 33 . يعنى : خداوند فقط مىخواهد پليدى و گناه را از شما اهل بيت دور كند و كاملًا شما را پاك‌سازد . ","page_name":" 71 ","page_number":67},
  {"content":"\r\n\r\nموسى ؛ پس از موسى ، پسر او على ؛ بعد از على ، پسرش محمّد ، پس از محمّد ، پسر آن حضرت ، على ؛ بعد از على ، پسر وى ، حسن و پس از حسن ، فرزند او حضرت حجّت .\r\nمن در پايهء عرش ( اسامى ) آنان را چنين يافتم . از خداوند از ايشان سؤال كردم .\r\nفرمود : اى محمّد ! آنان امامان پس از تو هستند كه پاك و معصوم از گناهند و بر دشمنانشان نفرين شده است . « 1 » \r\n\r\n2 . تصريح و معرفى امام جواد عليه السلام\r\nسيرهء امامان عليهم السلام به پيروى از سيرهء رسول خدا صلى الله عليه و آله اين بود كه پيش از رحلت خويش ، ودايع امامت را به امامِ پس از خود تحويل داده او را به عنوان جانشين خويش به مردم معرّفى كنند .\r\nامام جواد عليه السلام بجز على - پيشواى دهم عليه السلام - و موسى ، مشهور به موسى مُبَرْقَع پسر ديگرى نداشت ، و از ميان آن دو ، شرايط امامت در وجود فرزندش على عليه السلام فراهم بود ؛ با اين حال در فرصتهاى مختلف و بيانهاى گوناگون ، او را به عنوان جانشين خود معرّفى كرد . اينك چند نمونه :\r\n* اسماعيل بن مهران مىگويد : زمانى كه امام جواد عليه السلام براى نخستين بار به بغداد احضار شد به حضور وى رسيدم و عرض كردم : فدايت شوم ، من از اين سفر بر شما بيمناكم ، پس از شما چه كسى عهده‌دار امامت است ؟\r\nامام عليه السلام لبخندى زد و فرمود : در اين سال ، آن پيشامد ناگوارى كه تو تصوّر كردى اتفاق نخواهد افتاد .\r\nهنگامى كه معتصم ، امام عليه السلام را احضار كرد ، دوباره به خدمتش رسيدم و از حضرتش پرسيدم : شما تشريف مىبريد ، پس امامت بعد از شما بر عهدهء چه كسى است ؟\r\n\r\n","description":"","footnote":" ( 1 ) - كفايةالاثر ، ص 156 . ","page_name":" 72 ","page_number":68},
  {"content":"\r\n\r\nامام عليه السلام اين بار گريه كرد ، چندان كه محاسنش تر شد ؛ سپس متوجّه من شد و فرمود : اين سفر جاى بيمناكى بر من وجود دارد ؛ اكنون كه بيم جان مىرود ، امر امامت پس از من بر عهدهء پسرم « على » است . « 1 » \r\n* امام جواد 7 توسط پيكى به پدر « خيرانى » « 2 »  خدمتكار خويش پيغام فرستاد :\r\nمن در مىگذرم ، و امر امامت به پسرم « على » منتقل مىشود ، و او بر شما همان حقّى را دارد كه من بعد از ( رحلت ) پدرم بر شما داشتم . « 3 » \r\n* اميّة بن على قيسى مىگويد : به امام جواد عليه السلام عرض كردم : چه كسى جانشين شما خواهد بود ؟ فرمود : فرزندم على . « 4 » \r\n* صقر بن ابى دُلَف نقل مىكند : از ابوجعفر ، محمّد بن على رضا عليه السلام شنيدم كه مىفرمود :\r\nپيشواى پس از من ، فرزندم على است . فرمان او فرمان من و گفتارش ، گفتار من و پيروى از او ( در حكم ) پيروى از من‌است . و امر امامت پس از او در فرزندش « حسن » خواهد بود . « 5 » \r\nشيخ مفيد پس از نقل دو روايت نخست مىنويسد :\r\nروايات در اين زمينه بسيار است و اگر همهء آنها را ذكر كنيم بر حجم كتاب افزوده خواهد شد . اجتماع و اتفاق‌نظر بزرگان شيعه بر امامت ابوالحسن عليه السلام و نبودن مدّعى امامت در آن زمان بجز آن حضرت ؛ بگونه‌اى كه امر امامت مشتبه گردد ، ما را از بيان اخبار بطور تفصيل بر امامت او ، بىنياز مىسازد . « 6 » \r\n\r\n","description":"","footnote":" ( 1 ) - اعلام الورى ، ص 356 ؛ ارشاد ، ص 327 .  ( 2 ) - خيرانى و پدرش از نژاد غير عرب بودند . شيخ طوسى مىنويسد : خيران بن اسحاق زاكانى از اصحاب امام هادى عليه السلام است ( رجال الطوسى ، ص 414 ) و زاكان ، دهى است در حومهء قزوين كه با آن پانزده كيلومتر فاصله دارد ( فرهنگ معين ) .  ( 3 ) - كافى ، ج 1 ، ص 324 .  ( 4 ) - اثبات الهداة ، ج 3 ، ص 356 .  ( 5 ) - بحارالانوار ، ج 50 ، ص 118 .  ( 6 ) - ارشاد ، ص 329 . ","page_name":" 73 ","page_number":69},
  {"content":"\r\n\r\n\r\n3 . وصيّت امام جواد عليه السلام\r\nامام جواد عليه السلام - به علم امامت مىدانست كه به زودى به بغداد احضار مىشود و به دست معتصم به شهادت مىرسد و فرزندان خردسالش يتيم مىمانند و چه بسا مورد اذيّت و آزار و تحقير نظام سلطهء ستمگر قرار گيرند ، و نيز مىدانست كه مزدوران حكومت وقت در مدينه پس از رحلت او از اين خلأ استفاده كرده و به بهانهء كوچكى پسران آن حضرت و نياز ايشان به قيّمى كه تا زمان بلوغ ، امورشان را اداره و اموالشان را حفظ كند ، به خانهء امام عليه السلام يورش برده و همهء اموالش را به غارت خواهند برد .\r\nنتيجهء اين كار اين مىشد كه « بيت امامت » بطور كامل زير نفوذ و مراقبت مزدوران خلافت در آيد و آنان هرطور مىخواهند در آن تصرّف كنند ، و معلوم بود كه در اين صورت چه نتايج سوء و پيامدهاى ناگوارى به بار خواهد آمد .\r\nروى اين جهات و پاره‌اى مصالح ديگر ، امام جواد عليه السلام در اقدامى حساب شده فرزندش امام هادى عليه السلام را وصىّ خود قرار داد و او را مأمور رسيدگى به امور مربوط به ديگر فرزندان خويش از جمله موسى مبرقع كرد ؛ ولى از آنجا كه امام هادى عليه السلام هنوز به سنّ بلوغ نرسيده بود ، امام جواد عليه السلام در اين وصيّت ، يكى از ياران امين و مورد وثوق خود را به نام « عبداللَّه بن مساور » مسؤول رسيدگى و ادارهء اموال و تركهء خود معرفى كرد و به وى دستور داد به محض بلوغ فرزندش امام هادى عليه السلام همهء اموال را به او واگذار نمايد .\r\nامام جواد عليه السلام احمد بن ابىخالد ؛ خدمتكار خويش را شاهد بر اين وصيّت قرار داد . بجز وى افراد ديگرى نيز مثل حسن بن محمّد بن عبداللَّه بن حسن از نوادگان امام سجّاد عليه السلام معروف به « جوّانى » و نصرِ خادم ، پاى وصيّت را گواهى كردند .\r\nتاريخ وصيّت ، يكشنبه ، سوّم ذيحجّهء سال 220 هجرى ذكر شده است . « 1 » \r\nاين وصيّت‌نامه دليل روشن ديگرى بر امامت امام هادى عليه السلام از سوى پدر بزرگوارش\r\n\r\n","description":"","footnote":" ( 1 ) - كافى ، ج 1 ، ص 325 . لازم به توضيح است كه تاريخ ذكر شده در وصيّت نامه با قول به اينكه شهادت امام جواد عليه السلام در پنجم ، يا ششم و يا آخر ذيحجّه باشد ، درست و قابل انطباق است نه بنا بر قول مشهور كه شهادت آن گرامى را تا آخر ذيقعهده دانسته‌اند . ","page_name":" 74 ","page_number":70},
  {"content":"\r\n\r\nمىباشد ، و نيز بيانگر اين نكتهء مهمّ است كه در معصومين عليهم السلام ، بلوغ به عنوان شرط صحّت وصيّت مطرح نيست ، همان گونه كه در اصول عهده‌دارى امامت شرط نيست .\r\n\r\n4 . برجستگيهاى فردى\r\nكمالات نفسانى همچون « عصمت » ، « استجابت دعا » و . . . ، برتريهاى علمى و عملى ، اصالت و نجابت خانوادگى ، جهتگيريها و موضعگيريهاى درست و منطقى در برابر جريانات ، و دشمنى و كينه‌توزى زمامداران عباسى معاصر امام هادى عليه السلام نسبت به وى ، از جمله دلايل قطعى بر امامت پيشواى دهم عليه السلام است .\r\nما ، در درسهاى گذشته به گوشه هايى از ويژگيها و برجستگيهاى امام هادى عليه السلام اشاره كرديم ؛ پس از اين نيز به تناسب ، به بخشهاى ديگرى اشاره خواهيم كرد ؛ از اين رو ، در اين بخش براى اثبات مدّعى نيازى به ذكر نمونه نمىبينيم .\r\n\r\n5 . معجزات و كرامات « 1 » \r\nتبليغات سوء دستگاه خلافت عليه پيشوايان دين از يكسو ، و پيدايش شرايط خاصّ زمانى مانند خردسالى به هنگام عهده‌دارى امامت براى بعضى از امامان ، يا ادّعاى امامت از سوى فردى از خاندان علوى از سوى ديگر ، موجب مىشد كه امامان عليه السلام براى اثبات امامت خويش و خنثى كردن نقشهء دشمن و نيز هدايت گمراهان و يا استوارى و تقويت روحيّه و ايمان پيروان خود و . . . اقدام به صدور معجزه و كرامت نمايند .\r\nمعجزه - يعنى انجام كارى خارق‌العاده به دست فرستادهء الهى به اذن و قدرت پروردگار براى اثبات و تأييد نبوّت - همراه به عنوان دليل قطعى و انحصارى براى اثبات رسالت و امامت در اختيار پيامبران و پيشوايان معصوم عليه السلام قرار داشته است . قرآن در موارد زيادى\r\n\r\n","description":"","footnote":" ( 1 ) - موضوع معجزه‌ها و كرامتها هر چند در ضمن دليل چهارم قابل طرح است ؛ زيرا در حقيقت از مصاديق بارز و برجستهء كمالات نفسانى امامان به شمار مىرود ؛ ليكن به لحاظ اهميّت آن و توجّه به آن در قرآن كريم به عنوان يك دليل مستقل براى اثبات نبوّت پيامبران الهى ، ما نيز آن را بطور مستقل و جداگانه طرح كرديم . ","page_name":" 75 ","page_number":71},
  {"content":"\r\n\r\nبه اين دليل استوار براى اثبات نبوّت پيامبرانى همچون حضرت آدم ، نوح ، ابراهيم ، داوود ، يونس ، موسى ، عيسى و خاتم‌الانبياء صلوات اللَّه عليهم اجمعين اشاره كرده است . « 1 » \r\nمعجزات و كرامات امامان عليه السلام در كتابهاى تاريخى و حديثى ذكر شده است . از امام هادى عليه السلام در اين زمينه معجزات و كرامات زيادى آشكار گشته كه براى نمونه چند مورد آن را ذكر مىكنيم .\r\n* ابوالقاسم بغدادى به نقل از « زراره » دربان متوكّل مىگويد :\r\nمرد شعبده‌بازى از هند نزد متوكّل آمد . متوكّل به و گفت : اگر بتوانى على بن محمّد بن رضا را خجل كنى هزار دينار به تو خواهم داد . شعبده باز دستور داد نانهاى سبكى پخته و بر روى سفره بگذارند و او را در كنار امام هادى عليه السلام بنشانند .\r\nمتوكّل اين كار را كرد ؛ سپس امام هادى عليه السلام را احضار نمود .\r\nامام عليه السلام وقتى دست دراز كرد تا يكى از نانها را بردارد ، شعبده‌باز آن را به پرواز در آورد . امام عليه السلام دستش را به طرف نان ديگر برد ، ولى آن نيز به پرواز درآمد .\r\nحاضران - با مشاهدهء اين صحنه - خنديدند .\r\nامام عليه السلام - در مقابله با اين اقدام اهانت‌آميز - با دست به عكس شيرى كه در متّكا نقش بسته بود اشاره كرده و فرمود : او را بگير ! عكس به شير واقعى تبديل شد ؛ حمله كرد و شعبده‌باز را بلعيد ، سپس به حالت نخست بازگشت .\r\nحاضران متحيّر شدند . امام عليه السلام از مجلس برخاست تا برود . متوكّل خطاب به آن حضرت گفت : استدعا دارم بنشينيد و او را برگردانيد .\r\nامام عليه السلام فرمود : به خدا سوگند ، او را ديگر نخواهى ديد ؛ آيا دشمنان خدا را بر\r\n\r\n","description":"","footnote":" ( 1 ) - براى اطّلاع از اين نمونه‌ها رجوع كنيد به : بقره ( 2 ) آيهء 36 و 260 ؛ اعراف ( 7 ) آيهء 24 ؛ هود ( 11 ) آيهء 44 ؛ انبياء ( 21 ) آيهء 69 ؛ سبأ ( 34 ) آيهء 10 ؛ صافّات ( 37 ) آيهء 144 ؛ طه ( 20 ) آيهء 77 و 78 و تحريم ( 66 ) آيهء 12 . ","page_name":" 76 ","page_number":72},
  {"content":"\r\n\r\nدوستان او مسلّط مىكنى ! ؟ سپس از نزد متوكّل بيرون رفت و آن مرد هيچگاه ديده نشد . « 1 » \r\n* ابوطالب به نقل از « مقبل ديلمى » مىگويد :\r\nدر كوفه مردى بود كه به امامت « عبداللَّه بن جعفر » اعتقاد داشت . دوستش كه به ما - شيعيان - متمايل بود به وى گفت : از اعتقاد به امامت « عبداللَّه » بازگرد و راه حقّ را در پيش گير ؛ زيرا او بر باطل است . او گفت : را حقّ كدام است تا از آن پيروى كنم ؟ گفت : اعتقاد به امامت موسى ابن جعفر عليه السلام و امامان پس از او .\r\nفرد فَطَحى گفت : هم اكنون امام ، چه كسى است ؟ گفت : على بن محمّد بن رضا عليه السلام . پرسيد : آيا دليلى بر اين ادّعا دارى ؟ گفت : آرى ، آنچه مىخواهى در دل ، پنهان ساز ؛ سپس با على ( بن محمّد عليه السلام ) در سامرّا ديدار كن تا تو را از آنچه در دل دارى آگاه سازد .\r\nآنان به قصد سامرّا حركت كردند . در خيابانِ ابواحمد خبر يافتند امام عليه السلام به قصر متوكّل رفته است . همانجا نشستند و منتظر امام عليه السلام ماندند .\r\nمرد فطحى به همراهش گفت : اگر سرور تو امام باشد وقتى كه بازگشت و مرا ديد بايد بداند كه من چه نيّت كرده‌ام و بدون آنكه بپرسم مرا از آن آگاه سازد .\r\nامام عليه السلام هنگام بازگشت ، وقتى به آن دو نفر رسيد متوجّه مرد فطحى شد و مايعى را كه بسان سفيدهء تخم‌مرغ بود بر روى سينهء او انداخت و به اندازهء يك درهم بر سينه‌اش نقش بست . با خط سبز بر آن نوشته شده بود : « عبداللَّه در مقام امامت نبود و شايستگى اين امر را هم نداشت . » « 2 » \r\nمردم ، نوشته را خوانده و گفتند : اين چيست ؟ مرد فطحى ، آنان و همچنين\r\n\r\n","description":"","footnote":" ( 1 ) - بحارالانوار ، ج 50 ، ص 146 .  ( 2 ) - متن نوشته بنابر نقل طبرى چنين است : « ماكانَ عَبْدُاللَّهِ هُناكَ وَ لاهُوَ بِذلِكَ » و ما اين ترجمه و استظهار را از علّامهء مجلسى استفاده كرده‌ايم . وى در توضيح اين جمله در ضمن داستان ديگرى مىنويسد : « ما كانَ عَبْدُاللَّهِ هُناكَ اىْ : فى مَقامِ الْامامَةِ ؛ وَ لا هُوَ كَذلِكَ اىْ : مُسْتَحِقًّا لِلْامامَةِ » ( مرآت العقول ) ، ج 4 ، ص 105 ) . ","page_name":" 77 ","page_number":73},
  {"content":"\r\n\r\nدوست خود را از قصّه‌اش آگاه ساخت و خاك بر سر خويش ريخت و گفت :\r\nبدا به حال من بخاطر اعتقادى كه تاكنون داشته‌ام ، و سپاس خداوندى را كه مرا هدايت كرد . و از آن پس معتقد به امامت امام هادى عليه السلام گشت . « 1 » \r\n* متوكّل در يك اقدام خصمانه عليه امام على عليه السلام دستور داد سه حيوان درنده را به محوطهء كاخ آوردند . سپس امام عليه السلام را به كاخ دعوت كرد . هنگامى كه ا مام عليه السلام وارد شد درِ قصر را بست تا درندگان ، آن حضرت را بدرند . امّا بر خلاف انتظار ، درندگان ، گرد امام عليه السلام مىگشتند و با انجام حركات خاصّى نسبت به آن گرامى اظهار فروتنى و كوچكى مىكردند ، و امام عليه السلام با آستين خود آنها را نوازش مىداد ، آنگاه نزد متوكّل رفت و مدتى با او صحبت كرد . دوباره نزد درندگان بازگشت . آن حيوانات با حضرت همان رفتار پيشين را تكرار كردند ، تا امام عليه السلام از كاخ بيرون رفت . متوكّل پس از رفتن امام جايزهء بزرگى براى آن حضرت فرستا .\r\nبه متوكّل گفته شد : پسرعموى تو - امام هادى عليه السلام - با درندگان چنان رفتار كرد كه ديدى .\r\nتو نيز با آنها همين كار را بكن كه پسرعمويت كرد . متوكّل گفت : شما مىخواهيد من كشته شوم . سپس به آنان دستور د اد اين راز را فاش نكنند . « 2 » \r\nخلاصه\r\nامام هادى عليه السلام در ذيحجّهء سال 220 هجرى در سنّ نزديك به هشت سالگى به امامت رسيد و امامتش مدّت 33 سال به طول انجاميد ؛ سيزده سال در مدينه و بيست سال در سامرّا .\r\nامامت پيشواى دهم عليه السلام از سوى همهء كسانى كه معتقد به امامت امام جواد عليه السلام بودند - جز تعداد اندكى كه براى مدّتى قائل به امامت « موسى مبرقع » شدند - مورد پذيرش قرار گرفت .\r\n\r\n","description":"","footnote":" ( 1 ) - دلائل الامامة ، ص 220 .  ( 2 ) - احقاق الحقّ ، ج 12 ، ص 451 . ","page_name":" 78 ","page_number":74},
  {"content":"\r\n\r\nدلايل زيادى بر امامت امام هادى عليه السلام وجود دارد ، از جمله :\r\n1 . روايات به يادگار مانده از پيامبر صلى الله عليه و آله كه در آنها تعداد ، نام ، نام پدر و ديگر مشخّصات جانشينان آن حضرت ذكر شده است .\r\n2 . تصريحات مكرّر امام جواد عليه السلام به امامت و جانشينى فرزندش امام هادى عليه السلام پس از رحلت خويش .\r\n3 . وصيّت امام نهم عليه السلام به فرزندش امام هادى عليه السلام و وصىّ خويش قرار دادن وى .\r\n4 . برجستگيهاى فردى و كمالات نفسانى از قبيل : « عصمت » ، « علم » و « استجابت دعا » كه جزو شرايط اساسى امامت به شمار مىروند و در آن عصر ، جز در وجود امام هادى عليه السلام يافت نمىشدند .\r\n5 . صدور معجزات و كرامات فراوانى از پيشواى دهم عليه السلام كه هر كدام نشانهء بارزى بر امامت آن حضرت مىباشند .\r\nپرسش\r\n1 . امام هادى عليه السلام در چه تاريخى و در چند سالگى به امامت رسيد ؟\r\n2 . آيا پيشواى دهم عليه السلام در آغاز امامت خود با مشكل خاصّى مواجه بود ؟\r\n3 . دلايل اثبات امامت امام هادى عليه السلام را به اختصار ذكر كنيد .\r\n4 . يك نمونه از تصريحات امام جواد عليه السلام بر امامت امام هادى عليه السلام را ذكر كنيد .\r\n5 . امام هادى عليه السلام چگونه مرد فطحى مذهب را به راه حقّ رهنمون ساخت ؟\r\n\r\n","description":"","footnote":"","page_name":" 79 ","page_number":75},
  {"content":"\r\n\r\n\r\nدرس هشتم تحليل شرايط سياسى - اجتماعى\r\n\r\nعصر امام هادى عليه السلام\r\nپيش از پرداختن به مباحث مربوط به دوران 33 سالهء امامت امام هادى عليه السلام لازم است تصويرى از شرايط سياسى ، اجتماعى ، فرهنگى و اقتصادى اين دوران حسّاس را ارائه دهيم ؛ زيرا آگاهى از شرايط و ويژگيهاى حاكم بر يك دوران ، نقش مهمّى در تبيين و تفسير درست رخدادها و برداشت و قضاوت واقع‌بينانه نسبت به خطمشيها ، موضعگيريها و رفتارهاى افراد دارد .\r\nبرخى از شرايط سياسى - اجتماعى حاكم بر عصر امامت امام هادى عليه السلام با دوره‌هاى پيشين ، همگون بوده و برخى از ويژگيهاى اين دوره به شمار مىرود . اينكه مرورى بر مهمترين اين شرايط .\r\n\r\n1 . به سستى گراييدن دستگاه خلافت\r\nموقعيت سياسى جامعهء اسلامى در اين دوره بسيار بد و نگران كننده بود . نظام حاكم ثبات سياسى خود را از دست داده ، امنيت و آسايش از تمام مناطق اسلامى رخت بربسته بود . افسار گسيختگى در همه جا به چشم مىخورد و فساد ادارى و مالى در تمام زواياى حكومت نفوذ كرده بود .\r\nدر جامعهء محدود صدر اسلام ، ايمان و اعتقاد به خدا و پاسدارى و نشر تعاليم انسان‌ساز اسلام ، در پرتو نظام حكومتى عدالت‌گستر ، از معتقدات و ارزشهايى بود كه مسلمانان را بر محور خود گرد مىآورد و آنان را وادار به آن همه ايثار و فداركارى مىكرد ؛ ولى به تدريج با روى كار آمدن عناصر خودخواه و قدرت‌طلب در مصدر خلافت اسلامى و انحراف حكومتها از سيرهء رسول خدا صلى الله عليه و آله و اعمال سياست قلدرى و چپاول نسبت به\r\n\r\n","description":"","footnote":"","page_name":" 80 ","page_number":76},
  {"content":"\r\n\r\nتوده‌هاى مردم و نفوذ و گسترش فساد و بىبندوبارى در درون دستگاه حاكم ، اعتماد مردم از چنين حكومتهايى سلب ، و رابطهء اعتقادى و ولايى آنان با حكمرانان قطع شد ، و همگان دريافتند كه حكومت نه تنها پيوندى با ايشان ندارد و در قبال « رعيّت » احساس مسؤوليّت نمىكند ؛ بلكه در جبههء مقابل و در ضديّت كامل با آنان و منافعشان قرار دارد ؛ از اين رو سعى مىكردند از آن كناره بگيرند .\r\nاز سوى ديگر ، حكمرانان كه مردم را همراه و پشتيبان خود نمىديدند براى حفظ قدرت و موقعيّت خود ، ناچار به نيروى نظامى وابسته روى مىآوردند . عناصر اصلى اين نيروى نظامى را در دوران بنى اميّه نژاد عرب تشكيل مىداد . با روى كار آمدن بنى عباس ، نژاد فارس جايگزين عنصر عربى شد ؛ ولى چون معتصم به خلافت رسيد از آن جهت كه مادرش ترك بود ، تركان را جايگزين عربها و پارسيان كرد .\r\nتركانى كه معتصم آنان را به خدمت گرفت ، نژادى درشت اندام ، تنومند و شجاع بودند كه از جنگ و كشتار و غارت باكى نداشتند . آنان پيش از راهيابى به دستگاه خلافت معتصم ، بردگانى بودند كه تحت سلطهء ظالمانهء روميها به سر مىبردند ؛ پس از آن نيز افراد اسير يا بردگان زرخريدى به شمار مىآمدند كه فاقد هر گونه روابط اجتماعى و اصول سياسى بودند . مبانى و ارزشهاى اسلامى نيز هنوز در اعماق وجودشان نفوذ پيدا نكرده بود .\r\nآنچه در آن شرايط براى ايشان اهميّت داشت پول ، قدرت و زندگى بود .\r\nتركان در آغاز حكومت معتصم ، گروه كوچكى بودند كه تعدادشان از چهار هزار نفر تجاوز نمىكرد ؛ ولى با تلاش اين خليفهء عبّاسى - كه افرادش براى خريد آنان راهى « سمرقند » ، « فَرْغانَه » « 1 »  و ديگر شهرها شدند - و صرف اموال فراوان در راه گردآورى و نگهدارى آنان ، در اندك زمانى به ارتش بزرگ و قدرتمندى تبديل شدند كه تعدادشان فزون بر پنجاه هزار نفر گرديد . « 2 »  آنان وقتى دريافتند كه حكمرانان ، حتّى شخص خليفه ،\r\n\r\n","description":"","footnote":" ( 1 ) - فَرْغانَه ، نام شهر و ناحيه‌اى وسيع در ماوراء النّهر است كه تا سمرقند پنجاه فرسخ فاصله دارد ( معجم البلدان ، ج 4 ، ص 253 ) . در تاريخ الخلفاء ، ص 336 فرعانه ضبط شده است .  ( 2 ) - ر . ك : تاريخ الاسلام ، ج 2 ، ص 193 . ","page_name":" 81 ","page_number":77},
  {"content":"\r\n\r\nبدون حمايت ايشان قادر به ادارهء امور و بلكه ادامهء حيات سياسى نيستند ، اراده و خواست خود را بر حكومت عبّاسى تحميل كرده ، سرنوشت كشور اسلامى را به دست گرفتند ؛ بر اساس ميل و ارادهء خود ، فردى را از حكومت ، بر كنار و فرد ديگرى را جايگزين او مىكردند .\r\nروى همين جهت در دوران 33 سالهء امامت امام هادى عليه السلام بجز معتصم پنج نفر از همين قماش خليفگان بر مسند خلافت نشانده شده و پس از چند صباحى عزل مىگشتند .\r\nبر كنار كردن معتزّ و مؤيّد ، فرزندان متوكّل از مقام ولايتعهدى و روى كار آمدن مستعين ، شورش عليه مستعين در زمانى كه از ناحيهء او احساس خطر كردند و بيعت با معتزّ و . . .\r\nنمونه هايى از اين سلطه است .\r\nحكومت عبّاسى - در پى آن همه قدرت و شوكتى كه در زمان منصور ، هارون الرشيد و مأمون به دست آورده بود - در اين دوره چنان دچار سستى و ناتوانى شده و حاكمان آن ، اسير و بازيچهء دست تركان گشته بودند كه وقتى يكى از آنان - معتزّ - به خلافت رسيد ، درباريان ، منجّمان را گرد آورده گفتند : ببينيد خليفه تا كى خواهد زيست و خلافتش چه مدّت دوام خواهد آورد ؟ بذله‌گويى گفت : من بهتر از منجّمان و ستاره شناسان از مدّت زندگى و خلافت او خبر دارم . گفتند : چه مدّت ؟ گفت : هر زمان كه تركان بخواهند . « 1 »  و نيز شاعرى وضعيّت اسفبار معتزّ را چنين توصيف مىكند :\r\n خَليفَةٌ فى قَفَصٍ بَيْنَ « وَصيففٍ » وَ « بُغا » * يَقوُلُ ما قالا لَهُ كَما يَقوُلُ الْبَبَّغاء « 2 »  \r\nخليفه در قفسى بين « وَصيف » و « بُغا » زندانى است و طوطى وار آنچه آنان به او القا مىكنند ، مىگويد .\r\nمعروفترين چهره‌هاى قدرتمند و متنفّذ ترك در دربار خلافت عبارت بودند از : بغاى بزرگ ، پسرانش : موسى و محمّد ، كَيْغَلَغ ، بابَكْيال ، بغاى شرابّى كوچك ، وصيف ، اشناس\r\n\r\n","description":"","footnote":" ( 1 ) - الفخرى ، ص 243 ؛ تاريخ التمدّن الاسلامى ، ج 4 ، ص 180 .  ( 2 ) - مروج الذّهب ، ج 4 ، ص 61 . ","page_name":" 82 ","page_number":78},
  {"content":"\r\n\r\nو ايتاخ .\r\nاينان به اقتضاى خواست و مصلحت خودگاهى پشتيبان خليفه و گاهى مخالف او بودند .\r\nبه محض رويارويى با كوچكترين تهديدى از سوى خليفيه يا مواجه شدن با كسرى يا تأخير حقوق و مقرّرى ماهيانه ، عليه او شورش مىكردند . بدين ترتيب هر روز فتنه‌اى بر پا مىكردند كه منجر به كشت و كشتار مىگشت ، تا جايى كه بربرها در مقام احتجاج با ايشان مىگفتند : هر روز خليفه‌اى را كشته و ديگرى را خلع مىكنيد ، ليكن خود همچنان در پست وزارت باقى هستيد . « 1 » \r\n\r\n2 . گسترش فساد و عيّاشى در دستگاه خلافت\r\nخوشگذرانى ، هوسرانى و شب‌نشينىهاى توأم با ميگسارى و آوازه‌خوانى از ويژگيهاى زمامداران دورهء دوّم عبّاسى است . در اين دوره به لحاظ فراغت خلفا از كارهاى ادارى و سياسى كشور ، دستگاه خلافت بيش از پيش به عيّاشى و بىبندوبارى روى آورد ، و خلفا و درباريان به جاى رسيدگى به كار مردم و ادارهء امور كشور ، وقت خود را به خوشگذرانى و بزمهاى آنچنانى مىگذراندند . اسحاق بن ابراهيم موصلى مىگويد :\r\nروزى معتصم مرا خواست . چون نزد او برآمدم ديدم جليقه‌اى رنگارنگ بر تن دارد و كمربندى زرّين بسته و كفش سرخى پوشيده است .\r\nبه من گفت : اى اسحاق ! دوست دارى با من چوگان بازى كنى ؟ برو لباسهايى مانند لباسهاى من بر تن كن . من عذر خواستم ، امّا او نپذيرفت . لباسهايى همچون لباسهاى او پوشيدم ، سپس بر اسب زرنگارى سوار شد و با هم وارد ميدان چوگان شديم . « 2 » \r\nو نيز مىگويد :\r\nروزى نزد معتصم رفتم ، ديدم « قينه » كه سخت مورد علاقهء او بود در كنارش\r\n\r\n","description":"","footnote":" ( 1 ) - كامل ، ج 7 ، ص 173 .  ( 2 ) - تاريخ طبرى ، ج 9 ، ص 121 . ","page_name":" 83 ","page_number":79},
  {"content":"\r\n\r\nنشسته و برايش آواز مىخواند . معتصم رو به من كرد و گفت : چگونه مىبينى ؟\r\nگفتم : اى اميرمؤمنان ! مىبينم كه با لطافت و زيركى خاصى دلها را تسخير و با نرمى ، آدمى را مفتون خويش مىسازد ، از سخنى فارغ نمىشود مگر آنكه دلنشين‌تر از آن را جايگزين مىسازد ، در تارهاى صوت او گويى رشته‌هاى زر نهفته است ، زيباتر از رشته‌هاى مرواريد كه بر گردن آويخته مىشود .\r\nمعتصم گفت : اين سخنان و توصيفهاى تو از او و آوازش زيباتر و دلنشين‌تر است . « 1 » \r\nمعتصم براى رونق بيشتر دادن به مجلس بزم خود و جذب آوازده خوانان و رقاصان بيشتر ، بيت‌المال مسلمانان را سخاوتمندانه به جيب اين اراذل و اوباش سرازير مىكرد .\r\nوى به وزيرش « فضل بن مروان » دستور داد آوازده خوانان و دلقكان را از مواهب ملوكانه بهره‌مند سازد ، و چون فهميد « فضل » حاضر به انجام خواستهء او نيست ، بر وى خشم گرفت و با سعايتِ دلقكِ دربار « ابراهيم » - كه از پرداختن مزد دلقكىاش توسط « فضل » به معتصم شكايت برده بود - وزير خود را از كار بر كنار كرد . « 2 » \r\nديگر خلفاى معاصر امام هادى عليه السلام نيز در اين جهت دست كمى از معتصم نداشتند و دربار آنان مركز فساد ، فحشاء و مجمع آوازه خوانان و رقاصان بود . براى متوكّل تنها از سوى « عبيداللَّه بن طاهر » يك بار چهارصد عدد كنيز از نژادهاى مختلف هديه فرستاده شد . « 3 »  « سيوطى » مىنويسد :\r\nمتوكّل غرق در شهوات و باده‌گسارى بود . وى در حرمسراى خود چهارهزار كنيز داشت كه با همهء آنها آميزش كرده بود . « 4 » \r\nكار وقاحت و لااباليگرى متوكّل به جايى رسيد كه حتّى امام هادى عليه السلام را به مجلس بزم\r\n\r\n","description":"","footnote":" ( 1 ) - تاريخ طبرى ، ج 9 ، ص 122 ؛ البداية و النهاية ، ج 10 ، ص 309 .  ( 2 ) - همان ، ص 18 - 20 .  ( 3 ) - نساء الخلفاء ، ص 92 ، پانوشت به نقل از : الف ليلة و ليلة . در تاريخ التمدن الاسلامى ، ج 5 ، ص 35 تعداد كنيزان اهدايى دويست نفر ذكر شده است .  ( 4 ) - تاريخ الخلفاء ، ص 349 . ","page_name":" 84 ","page_number":80},
  {"content":"\r\n\r\nخود احضار كرد و با گستاخى از آن حضرت خواست تا او نيز شراب بنوشد ! « 1 » \r\n\r\n3 . فساد ادارى و مالى\r\nكناره‌گيرى خلفا از امور حكومتى و سپردن زمام امور كشور به تركان بىكفايت و بيگانه از امور سياسى و ادارى ، موجب از هم گسيختگى نظام سياسى كشور پهناور اسلامى و گسترش نفوذ فسادِ ادارى و مالى در تمامى زواياى حكومت شد .\r\nاز بارزترين مظاهر اين فساد ، از بين رفتن روحيهء تعهّد و مسؤوليّت پذيرى كارگزاران و همگانى شدن رشوه و اختلاس اموال مردم در ميان كارمندان دولت بود . وزرا ، استانداران و مسؤولان خراجها و مالياتها آنچه مىتوانستند از اموال عمومى چپاول مىكردند ؛ خلفا - كه درآمدهاى جارى كفاف اسرافكاريها و عيّاشيهاى آنان را نمىكرد - اموال و داراييهاى عمّال خويش را مصادره مىكردند .\r\nواثق در سال 229 هجرى اموال منشيان و دولتمردانى چند را مصادره كرد و از آنان نزديك به دو ميليون دينار گرفت . به عنوان نمونه از احمد بن اسرائيل هشتاد هزار دينار ، و از سلمان بن وهب ، منشى « ايتاخ » چهارصد هزار دينار ، از حسن بن وهب چهارده هزار دينار ، از ابراهيم بن رباح و منشيان او صد هزار دينار ، از « نجاح » شصت هزار دينار و از « ابوالوزير » صد و چهل هزار دينار گرفت . « 2 » \r\nمتوكّل اموال محمّد بن عبدالملك زيّات را كه به ستم از مردم گرفته بود مصادره كرد . « 3 »  و نيز اموال و جواهرات منشى خود عمر بن فرج رُخّجى را به ارزش يكصد و بيست هزار دينار و اموال برادرش را به مبلغ يكصد و پنجاه هزار دينار گرفت . « 4 »  متوكّل به ضبط اموال اينان بسنده نكرد ، داراييهاى افراد ديگرى همچون سليمان بن ابراهيم ، يحيى ابن اكثمِ قاضى القضاة ، ابن ابى دؤادِ قاضى ، ابوالوزير و نيز برادر و منشىاش را ضبط نمود . « 5 » \r\n\r\n","description":"","footnote":" ( 1 ) - در درسهاى بعدى تفصيل اين داستان خواهد آمد .  ( 2 ) - كامل ، ابن اثير ، ج 7 ، ص 10 .  ( 3 ) - مروج الذّهب ، ج 4 ، ص 5 .  ( 4 ) - همان ، ص 19 .  ( 5 ) - ر . ك : كامل ، ج 7 ، ص 39 ، 59 و 74 . ","page_name":" 85 ","page_number":81},
  {"content":"\r\n\r\nفراهم آمدن اين همه اموال و ثروت نزد وزرا ، منشيان و استانداران بطور قطع از راه مشروع و درآمد معقول و معمول نبود . استانداران به وزرا و منشيان رشوه مىدادند تا آنان را در پست خود ابقا كنند . اصولًا مناصب و پستها به افراد فروخته مىشد . خاقانىِ وزير ، پست استاندارى كوفه را در يك روز به نوزده نفر فروخت و از هر كدام رشوه گرفت . شاعرى در مقام هجو وى مىگويد :\r\n وَزيرٌ لايَمُلُّ مِنَ الرَّقاعَةْ * يُوَلّى ثُمَّ يَعْزِلُ بَعْدَ ساعَةْ\r\nوَ يُدْنى مَنْ تَعَجَّلَ مِنْهُ مالٌ * وَ يُبْعِدُ مَنْ تَوَسَّلَ بِالشَّفاعَةْ\r\nاذا اهْلُ الرِّشا صاروُا الَيْهِ * فَاحْظَى الْقَوْمِ اوْفَرُهُمْ بِضاعَةْ « 1 »  \r\n- وزيرى كه از بىشرمى خسته نمىشود . استاندار تعيين مىكند و پس از ساعتى بر كنار مىسازد .\r\n- هر كس را كه با پول بسوى وى بشتابد به خود نزديك و آن را كه به واسطه و سفارش به وى متوسّل شود از خود دور مىكند .\r\n- در حالى كه صاحبان رشوه بسوى او مىروند ، كاميابترين فرد كسى است كه مال بيشتر داشته باشد .\r\nگاهى مقدار رشوهء دريافتى بالغ بر دويست هزار دينار مىشد . « 2 »  بازار رشوه در ميان دولتمردان آن چنان گرم بود كه همگان بدان مبتلا بودند و آشكار - بدون آن كه از ناحيهء كسى مورد بازخواست قرار گيرند و يا حتّى آن را عملى انحرافى و ناروا بدانند - مرتكب آن مىشدند ، و اين خود دليل روشنى بر فساد دستگاه حكومت در بعد مالى و ادارى است .\r\n\r\n4 . قهر طبيعت و بروز رخدادهاى غير منتظره\r\n\r\n","description":"","footnote":" ( 1 ) - الفخرى ، ص 267 .  ( 2 ) - همان ، ص 237 . ","page_name":" 86 ","page_number":82},
  {"content":"\r\n\r\nاز ديگر ويژگيهاى اين دوره بروز يك سلسله رويدادهاى طبيعى از قبيل : سقوط سنگهاى آسمانى ، زلزله ، بادهاى مسموم و كشنده بود كه همزمان با اوجگيرى جنايات و عيّاشيهاى حاكمان جور ، بويژه متوكّل عبّاسى - اين جرثومهء جنايت و ستمگرى - در نقاط مختلفى از كشور پهناور اسلامى روى داد .\r\nبر اثر بارش زياد و جارى شدن سيل در موصل به سال 232 حدود يكصدهزار نفر جان خود را از دست دادند . « 1 » \r\nدر سال 241 هجرى شهابهاى آسمانى بسوى زمين فرود آمدند و اين پديده از آغاز شب تا طلوع فجر ادامه داشت . « 2 »  و نيز در همين سال چارپايان بر اثر ابتلاى به بيمارى از بين رفتند . « 3 » \r\nمردم ناحيهء « تنّيس » صداى هول‌انگيزى شنيدند كه بر اثر آن بسيارى جان خود را از دست دادند . اين صيحهء مهيب ، مدتى ادامه داشت . « 4 » \r\nزمين لرزه‌هاى شديد و پى در پى در نقاط مختلف قلمرو اسلامى مانند دامغان ، نيشابور و ديگر شهرهاى خراسان ، و نيز بلاد مغرب ، مصر و شام ، واقع شد كه بر اثر آن خانه‌ها ، دژها و پلهاى زيادى ويران گشت و افراد بىشمارى به كام مرگ فرو رفتند . « 5 » \r\nدر جريان اين زلزله‌ها صداى مهيب و ترسناكى شنيده مىشد كه وصف‌ناشدنى بود .\r\nصاعقهء آسمانى كوه « اقْرَع » را در انطاكيه دو نيم كرد و آن را به دريا افكند . در پى سقوط كوه ، دريا طغيان كرد و از لابه‌لاى امواج آن ، بخار و دود سياه بدبويى برخاست ؛ بگونه‌اى كه ظلمت و تعفّن فضا را گرفت . نهرى نيز - كه در يك فرسخى شهر قرار داشت - بكلّى فرو رفت و كسى از سرنوشت آن آگاه نشد . « 6 » \r\nمردم فارس بگونه‌اى ديگر دچار مصيبت شدند . نور تابنده‌اى از ناحيهء قلزم ( درياى سرخ ) برخاست و بدين منطقه كشيده شد و راه نفس كشيدن را بر مردم بست . بر اثر آن\r\n\r\n","description":"","footnote":" ( 1 ) - كامل ، ج 7 ، ص 35 .  ( 2 ) - تاريخ يعقوبى ، ج 2 ، ص 491 .  ( 3 ) - تاريخ طبرى ، ج 9 ، ص 201 .  ( 4 ) - همان ، ص 212 .  ( 5 ) - براى آگاهى بيشتر از اين زمين لرزه‌ها و تلفات و خسارات ناشى از آنها رجوع كنيد به تاريخ طبرى ، ج 9 ، ص 207 ، و تاريخ يعقوبى ، ج 2 ، ص 491 .  ( 6 ) - تاريخ طبرى ، ج 9 ، ص 212 . ","page_name":" 87 ","page_number":83},
  {"content":"\r\n\r\nگروه زيادى از مردم و چارپايان از بين رفتند و درختان آتش گرفتند . « 1 » \r\nبدون شك ، وقوع اين حوادث در اين دوره نمىتواند بدون ارتباط با اعمال مردم و ستمگريها و جنايات حكّام و زمامداران آنان باشد . بروز هر يك از اين رخدادهاى طبيعى ، علاوه بر جنبهء كيفرى داشتن ، زنگ خطرى بود براى ملّتى كه خود را مسلمان مىخواند ، ولى نشانى از اسلام در وجودش نبود ؛ و نيز براى زمامدارانى همچون معتصم ، متوكّل و . . . - كه در مسند خلافت اسلامى ، عليه اسلام و پيشوايان آن ، آن همه كوشش مىكردند - تهديد و هشدارى محسوب مىشد .\r\nخلاصه\r\nدوران امامت امام هادى عليه السلام از نظر سياسى - اجتماعى از ويژگيهايى برخوردار بود :\r\n1 . رو به ضعف نهادن دستگاه خلافت بر اثر غفلت زمامداران اين دوره از ادارهء امور كشور و استيلاى تركان خشن ، جنگجو و قدرت‌طلب بر سرنوشت جامعهء اسلامى .\r\n2 . گسترش فساد و عيّاشى در ميان دولتمردان كه معلول فراغت خلفا از كارهاى ادارى و سياسى كشور و انباشته بودن خزانه‌هاى آنان از بيت‌المال مسلمانان و . . . بود .\r\n3 . فساد ادارى و مالى در تشكيلات حكومتى و رواج بازار رشوه و اختلاس در ميان كارگزاران ؛ بگونه‌اى كه پستها نه بر مبناى لياقت و كاردانى افراد كه بر پايه مقدار پول و رشوه‌اى كه پرداخت مىكردند به آنان واگذار مىشد .\r\n4 . بروز رخدادهاى طبيعى از قبيل : زلزله ، بارش بارانهاى شديد و جارى شدن سيل ، پيدايش بادهاى مسموم كننده و كشنده ، سقوط سنگهاى آسمانى ، پيدايش صداهاى مهيب و . . . كه بر اثر آنها بسيارى از مردم جان خود را از دست دادند و خانه و تأسيسات فراوانى ويران شد و زندگى بر مردم بسيار سخت گشت .\r\nوقوع اين حوادث در اين دوره بدون ارتباط با اعمال ناشايست مردم و ستمگريها و\r\n\r\n","description":"","footnote":" ( 1 ) - تاريخ يعقوبى ، ج 2 ، ص 491 . ","page_name":" 88 ","page_number":84},
  {"content":"\r\n\r\nجنايات بىشمار زمامداران عبّاسى نبود .\r\nپرسش\r\n1 . زوال هيبت و شكوه دستگاه خلافت عبّاسى در دوران امامت امام هادى عليه السلام معلول چه عامل ويژه‌اى بود ؟\r\n2 . تركان چگونه به دستگاه خلافت راه يافتند و از چه ويژگيهايى برخوردار بودند ؟\r\n3 . سيوطى چه توصيفى از متوكّل عبّاسى ارائه داده است ؟\r\n4 . بارزترين مظهر فساد مالى و ادارى نظام حكومت عبّاسى در دوران امام هادى عليه السلام چه بود ؟ توضيح دهيد .\r\n5 . آيا ميان رخدادها و بلاهاى طبيعى در اين عصر و اعمال مردم و زمامداران ارتباطى وجود داشت ؟ چگونه ؟\r\n\r\n","description":"","footnote":"","page_name":" 89 ","page_number":85},
  {"content":"\r\n\r\n\r\nدرس نهم بروز آشوبها و فتنه‌ها در قلمرو اسلامى\r\nدر دوران امامت امام هادى عليه السلام و پس از آن ، در دوران امامت امام عسكرى عليهما السلام قلمرو خلافت اسلامى صحنهء درگيريها ، آشوبها و جنبشهاى مسلّحانهء گروههاى مختلف با انگيزه‌هاى گوناگون بود ، و برخوردهاى اعتقادى و مناقشات علمى دوران مأمون ، در اين دوره جاى خود را به تحرّكات سياسى و برخوردهاى نظامى داده بود .\r\nعلّت اساسى آن تبديل ساختار حكومت از خلافت اسلامى به سلطنت بود كه تحت سيطرهء فرماندهان ارتش و نظاميان ترك اداره مىشد و خلفاى عبّاسى در اين دوره تنها عنوان خليفه را يدك مىكشيدند و در حدّ ابزار اعمال سياستهاى نظامى فرماندهان ترك بودند ، و گرنه هيچ نقشى در شؤون مختلف مملكتى و حكومتى نداشتند ، تا جايى كه وقتى يكى از خلفاى بنىعباس از صاحب ديوان خود - مسؤول امور مالى دربار - براى انجام كارهاى شخصى خويش دويست درهم طلب كرد ، وى از دادن آن خوددارى نمود و پرداخت آن را مشروط به موافقت فرماندهء نظامى دانست . « 1 » \r\nدر چنين شرايطى طبيعى بود كه همهء راهها به راه حلّ نظامى ختم شود و كسى جز شمشير تكيه گاه و پناهگاهى نداشته باشد ؛ از اين رو ، منشأ اساسى روى آوردن جناهها و گروههاى مخالف دستگاه خلافت به ويژه حكومت نظاميان ترك را در اين دوره - علاوه بر ضعف و هرج و مرج سياسى - فاصله گرفتن زمامداران از اسلام ، روى آوردن به عيّاشى و خوشگذرانى و وارد آمدن فشارهاى سياسى و اقتصادى بيش از حدّ به توده‌هاى مردم از سوى دولتمردان - بايد همين صبغهء نظامىگرى حكومت دانست .\r\nدر درس بعدى به جنبشهاى علويان اشاره خواهيم كرد . در اين درس به بحث از فتنه‌ها و آشوبهايى مىپردازيم كه از سوى غير علويان در قلمرو اسلامى آن روز پديد آمده است .\r\n\r\n","description":"","footnote":" ( 1 ) - امامان شيعه و جنبشهاى مكتبى ، ص 317 . ","page_name":" 90 ","page_number":86},
  {"content":"\r\n\r\n\r\nبغداد\r\nمعتصم عبّاسى برغم آنكه به منظور جلب نظر مردم بغداد ، نظاميان ترك را به شهر تازه تأسيس « سامرّا » منتقل كرد ، اين شهر پيوسته مركز آشوب و فتنه عليه عباسيان و تركان بود . به عنوان نمونه :\r\n1 . در سال 249 بغداد مورد تهاجم و تاخت و تاز ناراضيان از حكومت قرار گرفت . در جريان اين شورش ، ويرانيهايى به بار آمد . يكى از دو پل معروف شهر به آتش كشيده شد و ديگرى ويران گشت . شورشگران به زندانها يورش برده درِ آنها را گشوده و زندانيان را آزاد كردند .\r\nمورّخان انگيزهء اين تهاجم را كشته شدن دو تن از سرداران نامى اسلامى به نامهاى « عمر بن عبيداللَّه اقطع » و « على بن يحيى » توسط روميان ، اعتراض به تسلّط تركها - كه بدون رعايت هيچ اصلى از اصول اسلام يا نظرخواهى از مسلمانان هر يك از خلفا را كه مىخواستند مىكشتند و فرد موردنظر خويش را بر سر كار مىآوردند - كمبود ارزاق عمومى و ناچيز بودن حقوق نظاميان ذكر كرده‌اند . « 1 » \r\n2 . در سال 251 پس از عزيمت « مستعين » به بغداد و بىنتيجه ماندن تلاش تركان براى بازگرداندن او به سامرّا ، سران ترك با « معتزّ » كه تا آن زمان در زندان بود بيعت كردند .\r\n« معتزّ » ، برادران « موفّق » را با سپاهى انبوه به جنگ « مستعين » فرستاد .\r\n« موفّق » بغداد را به محاصرهء نيروهاى خود درآورد . اين محاصره چند ماه به طول انجاميد و در اين مدت درگيريهاى شديدى بين دو طرف صورت گرفت . گروه زيادى از مردم كشته شدند ، خرابيهاى فراوانى به بار آمد . و زندگى به كام مردم بغداد تلخ گشت . سرانجام ، اين فتنه با كناره‌گيرى « مستعين » از خلافت فرو نشست . « 2 » \r\n\r\n","description":"","footnote":" ( 1 ) - ر . ك : كامل ، ابن اثير ، ج 7 ، ص 121 ؛ تاريخ طبرى ، ج 9 ، ص 261 .  ( 2 ) - ر . ك : تاريخ الخلفاء ، ص 358 ؛ كامل ، ج 7 ، ص 145 - 167 . ","page_name":" 91 ","page_number":87},
  {"content":"\r\n\r\n3 . در سال 252 سپاهيان بغداد به منظور استيفاى حقوق خود عليه حكمران بغداد ، « محمّد بن عبداللَّه بن طاهر » ، شورش كردند و اجازه ندادند خطيب بالاى منبر به نام « معتزّ » خطبه خواند . والى بغداد وقتى ديد توان مقابله با شورشيان را ندارد ، براى جلوگيرى از پيشروى ايشان دستور داد پل شهر را آتش بزنند . در اين ميان ، عدّه‌اى كالاهاى فروشگاه‌ها و خانه‌هاى اطراف پل را به تاراج برده و يا به آتش كشيدند . « 1 » \r\n\r\nاندلس\r\n« اندلس » در اين دوره هر چند از نظر سياسى و حكومتى مستقل بود ، امّا از تاخت و تازهاى گروههاى مختلف مصون نماند . در اواخر حكومت « عبدالرّحمان بن حَكَم » معروف به « عبدالرّحمان اوسط » در اندلس ، مسيحيانِ متعصّبِ شهرِ « قُرْطُبَه » شورش كرده و به مقام مقدّس رسالت ناسزار گفتند . اين فتنه همچنان ادامه داشت تا آنكه در سال 240 هجرى در دوران حكومت « محمّد بن عبدالرّحمان » به جنگ سختى ميان مسلمانان « اندلس » و مسيحيان « طُلَيْطُلَه » منتهى شد . در اين نبرد ، گروه زيادى از مسيحيان كشته شدند و بيش از هشت هزار سرِ بريده جمع آورى و به شهرها فرستاده شد ، و بنابر نوشتهء مورّخان ، رقم كشته‌هاى دو طرف بالغ بر بيست هزار نفر مىشد . « 2 » \r\nدر فاصلهء بين سالهاى 241 تا 254 نيز برخوردها و درگيريهايى ميان نيروهاى حكومتى و شورشيان داخلى ، يا فرنگيان و دشمنان خارجى صورت گرفت و تلفات و خسارات و ناامنيهايى در منطقه به بار آورد . « 3 » \r\n\r\nفارس و طبرستان\r\nنواحى فارس ، طبرستان و ماوراء النّهر از آغاز دوران امامت امام هادى عليه السلام صحنهء\r\n\r\n","description":"","footnote":" ( 1 ) - تاريخ طبرى ، ج 9 ، ص 356 - 361 .  ( 2 ) - كامل ، ج 7 ، ص 73 .  ( 3 ) - براى آگاهى بيشتر رجوع كنيد به كامل ، ابن اثير ، ج 7 ، صص 80 ، 90 ، 162 و 189 . ","page_name":" 92 ","page_number":88},
  {"content":"\r\n\r\nكشمكشهاى سياسى و قومى و برخوردها و درگيريهاى نظامى بود « بابك خرّمى » ، « مازيار » و « محمّد بن بُعَيْث » از يكسو و نيروهاى حكومتى به فرماندهى « افشين » و « بُغاى بزرگ » از سوى ديگر . « 1 » \r\nوصيف تركى در سال 231 به كردهاى نواحى اصفهان ، فارس و جبال ( زاگرس ، كرمانشاهان و لرستان ) كه سر به شورش و اخلالگرى برداشته بودند حمله كرد و گروه زيادى از آنان را به اسارت گرفت و در برابر اين كار هفتاد و پنج هزار دينار جايزه دريافت كرد . « 2 » \r\n\r\nشام\r\nشهرهاى دمشق ، حِمْص و حَلَب از سرزمين شام نيز در اين دوره از كشمكشهاى سياسى و لشكركشيهاى نظامى مصون نبود . به سال 227 در اوائل خلافت واثق ، دمشق ، صحنهء نبرد بين نيروهاى شورشگر « قيسى » و حكومتى بود . در جريان اين نبرد حدود دوهزار نفر از دو طرف كشته شدند . « 3 » \r\nاهالى حمص در پى اوجگيرى جنايات و ستمگريهاى حاكم خويش در سال 250 هجرى عليه او شورش كرده ، وى را به قتل رساندند . « مستعين » ، موسى بن بغا را مأمور سركوبى آنان كرد . سردار ترك ، بسيارى از مردم شهر را كشت و گروهى از بزرگان را به اسارت گرفت و شهر را به آتش كشيد . « 4 » \r\nدر شهرها و مناطق ديگر نيز كم و بيش نظير اين شرايط حاكم بود .\r\n\r\nپيامدهاى زيانبار اين كشمكشها براى مردم\r\nپيدايش اين حوادث ، علاوه بر جنبه‌ها و جهتگيريهاى اعتقادى و سياسى كه در بعضى\r\n\r\n","description":"","footnote":" ( 1 ) - ر . ك : كامل ، ج 6 ، ص 447 .  ( 2 ) - همان ، ج 7 ، ص 23 .  ( 3 ) - همان ، ج 6 ، ص 528 .  ( 4 ) - همان ، ج 7 ، ص 134 . ","page_name":" 93 ","page_number":89},
  {"content":"\r\n\r\nموارد به چشم مىخورد ، معلول ضعف و نابسامانى دستگاه خلافت از يكسو ، و فشارها و ستمهاى دولتمردان نسبت به توده‌هاى مردم از سوى ديگر بود . در حقيقت زيان اين جريانات و كشمكشها بطور مستقيم متوجّه مردم مىشد و زندگى را بر كام آنان تلخ مىكرد . زيرا توده‌هاى مردم در چنين فضايى نه از نظر فكرى و اعتقادى احساس امنيّت مىكردند و نه از نظر زندگى مادّى و اقتصادى .\r\nدر كنار چهره‌هاى ستمگر ، و خونريز ترك ، عناصر ديگرى همچون « محمّد بن عبدالملك زيّات » و « احمد بن خصيب » در پست وزارت بودند كه با جنايات خود جوّ اختناق و وحشت را تشديد مىكردند .\r\nدر وصف جنايات « ابن زيّات » نوشته‌اند : وى براى شكنجه و كيفر مخالفان حكومت ، تنورى آهنين ساخته و ميخهاى فراوانى در آن نصب كرده بود . انسانهاى حق‌گوى و آزادىخواه را درون آن تنور مىافكند و شكنجه مىداد . « 1 »  « ابن طقطقى » در وصف او نوشته است :\r\n« وَ كانَ جَبّاراً مُتَكَبِّراً فَظّاً ، غَليظَ الْقَلْبِ ، خَشِنَ الْجانِبِ ، مُبْغِضاً الَى الْخَلْقِ . » « 2 » \r\nاو فردى ستمگر ، مغرور و متكبّر ، سنگدل ، خشن و دشمن كينه‌توز مردم بود .\r\nوى در پرتو برخوردارى از چنين ويژگيهايى همواره مورد توجّه خلفاى اين دوره بود و در خلافت معتصم ، واثق و بخشى از خلافت متوكّل ، پست وزارت را داشت . « 3 » \r\nاحمد بن خصيب ، در آغاز منشى متوكّل بود و پس از آن وزير وى شد . او فردى تنگ‌نظر و ستمگر بود . نمونه‌اى از ظلم و جنايت او را در زير مىخوانيد :\r\nروزى ستمديده‌اى به عنوان دادخواهى دست به دامن « احمد بن خصيب » شد . وى كه سوار بر اسب بود پا از ركاب خالى كرد و چنان بر سينهء مظلوم بيچاره زد كه در جا كشته شد . يكى از شعرا در اين باره شعرى بدين مضمون سرود :\r\n\r\n","description":"","footnote":" ( 1 ) - الفخرى ، ص 235 .  ( 2 ) - همان ، ص 234 .  ( 3 ) - همان ، ص 234 و 237 . ","page_name":" 94 ","page_number":90},
  {"content":"\r\n\r\n قُلْ لِلْخَليفَةِ يَا ابْنَ عَمِّ مُحَمَّدٍ * اشْكِلْ وَزيرَكَ ، انَّهُ رَكَّالُ\r\nاشْكِلْهُ عَنْ رَكْلِ الرِّجالِ فَانْ تُرِدْ * مالًا فَعِنْدَ وَزيرِكَ الْامْوالُ « 1 »  \r\n- به خليفه بگو اى پسر عموى رسول خدا صلى الله عليه و آله ! دست و پاى وزيرت را ببند زيرا او زياد لگد مىزند !\r\n- دست و پايش را ببند تا اين قدر به مردم لگد نزند و چنانچه طالب مال و ثروت هستى نزد وزيرت بسيار يافت مىشود .\r\nمردم بىپناهى كه گرفتار چنين افراد ستمگر و شكنجه‌گاههايى بودند يا مىبايست تن به خواسته شيطانى ايشان داده ، اموال و زندگى خود را در اختيار آن چپاولگران بگذارند و يا در تنور فتنه و آتش جنايات آنان بسوزند .\r\nروند اوضاع سياسى و درگيريهاى پياپى نظامى ميان حكومت داران ترك و جناحها و جريانات ناراضى و مخالف در اين دوره از تاريخ اسلام ، آنچنان آثار سويى در جامعه بر جاى گذاشته بود كه همگان احساس خمودگى و نااميدى كرده ، آرزوى تغيير وضع موجود را داشتند .\r\nبعضى از شاعران بىباك گاهى كه شرايط فراهم مىشد احساس درونى توده‌ها و تمايلات جدّى آنان را نسبت به تغيير وضع موجود در اشعار خود منعكس مىكردند .\r\n« محمّد بن داوود جرّاح » وضع موجود جامعهء خويش را چنين توصيف مىكند :\r\n قَدْ ذَهَبَ النّاسُ فَلا ناسُ * وَ جاءَ بَعْدَ الطَّمَعِ الْيَأْسُ\r\nوَ سادَ امْرَ الْقَوْمِ ادْناهُمُ * وَ صارَ تَحْتَ الذَّنَبِ الرَّأْسُ « 2 »  \r\n- مردم ، همه از ميان رفته‌اند ، و ديگر مردمى نمانده است ، و نااميدى ، جاى طمع و اميدوارى را گرفته است .\r\n- سرورى مردم را پست‌ترين و فرومايه‌ترين آنان عهده‌دار شده و سرها در زير دمها قرار گرفته‌اند !\r\n\r\n","description":"","footnote":" ( 1 ) - مروج الذّهب ، ج 4 ، ص 48 .  ( 2 ) - الوافى بالوفيات ، ج 3 ، ص 62 . ","page_name":" 95 ","page_number":91},
  {"content":"\r\n\r\nشاعر ديگرى به نام « سعيد بن وهب » هنگامى كه چشمش به زندگى تجمّلاتى يكى از منشيان و درباريان حكومت عبّاسى افتاد ، جايگاه خود را در دنياى آن روز و نيز بهره‌هاى خويش را از مظاهر دنيوى و لذائذ زندگى چنين ترسيم كرد :\r\n- هر كسى در دنيا ، درجه و مقامى دارد ، ليكن ما تنها تماشاگران دنياييم .\r\n- ما از دنيا كوله‌بارى از حسرت به دوش مىكشيم ؛ گويى ما لفظى بدون معنى هستيم .\r\n- مردم به وسيلهء دنيا بزرگ مىشوند ؛ در حالى كه زندگى ما در بدترين و پست‌ترين وضع مىگذرد . « 1 » \r\nاين احساس ، نه احساس يك شاعر كه احساس عموم مردم بىپناهى بود كه راه به جايى نداشتند و ناچار بودند مرارتها و تلخيهاى زندگىِ آنچنانى را بچشند و سختيهاى آن را تحمّل كنند .\r\nاحساس اين تلخى و درد بود كه امامان عليه السلام را - كه از سوى خدا مسؤوليّت هدايت و رهبرى امّت را برعهده داشتند - همواره به خود مشغول ساخته ، در انديشهء چاره جويى و راه حلّ فرو مىبرد . امام صادق عليه السلام در سخنى از اين مشكل هميشگى امامان عليه السلام چنين ياد مىكند :\r\n« بَلِيَّةُ النّاسِ عَلَيْنا عَظيمَةٌ ، انْ دَعَوْناهُمْ لَمْ يُجيبوُنا وَ انْ تَرَكْناهُمْ لَمْ يَهْتَدوُا بِغَيْرِنا . » « 2 » \r\nگرفتارى مردم بر دوش ما سنگينى مىكند ، اگر آنها را ( بسوى حق ) فرا خوانيم پاسخ مثبت به ما نمىدهند ، و اگر رهايشان كنيم بجز ( توسط ) ما هدايت نشده و به حق ، راه نمىيابند .\r\nاين احساس ، همان احساسى است كه قرآن در مورد رسول خدا صلى الله عليه و آله نسبت به امّت بيان\r\n\r\n","description":"","footnote":" ( 1 )\r\n - مَنْ كانَ فِى الدُّنْيا لَهُ شارَةٌ * فَنَحْنُ مِنْ نَظّارَةِ الدُّنْيا \r\n ( 2 ) - من لا يحضره الفقيه ، ج 4 ، ص 405 . ","page_name":" 96 ","page_number":92},
  {"content":"\r\n\r\nمىكند : « . . . عَزيزٌ عَلَيْهِ ما عَنِتُّمْ » « 1 »  : رنجها و گرفتاريهاى شما بر او بسيار سخت و گران است .\r\nتنها راه رهايى مردم سرخورده و سرگردان از اين گرفتاريها و بن بستها ، روى آوردن به مكتب اهل بيت عليه السلام و پناه بدرن به دامان امامان عليه السلام است كه در آن زمان در وجود مبارك امام هادى عليه السلام خلاصه مىشد .\r\nخلاصه\r\nدر دوران امامت امام هادى عليه السلام ، قلمرو اسلامى صحنهء درگيريها و آشوبهاى گروههاى مختلف بود . علّت اساسى آن تبديل دستگاه خلافت به سلطنت بود كه پادشاهى آن را نظاميان ترك بر عهده داشتند ، و خلفا تنها ابزار اعمال سياستهاى آنان بودند .\r\nدر چنين شرايطى طبيعى بود كه مخالفان حكومت نيز صبغهء نظامى به خود بگيرند ، و دست به شمشير ببرند ؛ بدين جهت است كه مىبينيم در اين دوره بازارِ برخوردهاى نظامى جناحهاى مخالف حكومت با حكومتداران ترك گرمتر از دوره‌هاى پيشين است ، و كشمكشهاى سياسى و اعتقادى دوران مأمون در اين دوره ، جاى خود را به تحرّكات سياسى و برخوردهاى نظامى داده است .\r\nاين آشوبها و فتنه‌ها در بيشتر مناطق به ويژه بغداد ، اندلس ، فارس ، طبرستان ، ماوراءالنّهر ، سرزمين شام و . . . به چشم مىخورد .\r\nنتايج زيانبار اين كشمكشها در درون جامعهء اسلامى متوجّهء توده‌هاى مردم مىشد كه راه به جايى نداشتند . آنان ، هم از سوى حكومت و عوامل ستمگر و سنگدل آن همچون « ابن زيّات » و « ابن خصيب » تحت فشار و اذيّت و آزار بودند ؛ و هم از ناحيهء گروههاى شورشگر ، منتهى از ناحيهء هر كدام به نحوى .\r\nتنها راه نجات مردم از اين تنگنا روى آوردن به مكتب اهل بيت عليه السلام و پناه بردن به دامن پيشواى دلسوز امّت ؛ حضرت امام على الهادى عليه السلام بود .\r\n\r\n","description":"","footnote":" ( 1 ) - توبه ( 9 ) آيه 128 . ","page_name":" 97 ","page_number":93},
  {"content":"\r\n\r\nپرسش\r\n1 . چرا در دوران امام هادى عليه السلام بازار برخوردهاى نظامى گرمتر از ديگر بازارها بود ؟\r\n2 . علّت شورش مردم بغداد ، عليه حكومتمداران در سال 249 هجرى چه بود ؟\r\n3 . اندلس در سال 240 هجرى شاهد چه جنگى ميان مسلمانان و مسيحيان بود ؟\r\n4 . بيشترين زيان كشمشكهاى نظامى در دورهء امامت امام هادى عليه السلام متوجّه چه كسانى مىشد ؟\r\n5 . امامان عليه السلام در ارتباط با امّت و هدايت آنان چه مشكلى داشتند ؟\r\n\r\n","description":"","footnote":"","page_name":" 98 ","page_number":94},
  {"content":"\r\n\r\n\r\nدرس دهم گسترش نهضتهاى علويان\r\nاز جمله ويژگيهاى اين دوره از تاريخ اسلام ، گسترش جنبش‌ها و نهضت‌هاى علويان است كه در مناطق مختلف كشور پهناور اسلامى صورت مىگرفت .\r\nعلويان با توجّه به رابطهء فكرى و اعتقادى و پيوند وِلايى كه با پيشوايان معصوم عليه السلام ، و نيز بينش درست و واقع‌بينانه‌اى كه از اوضاع و احوال جامعهء اسلامى داشتند ، هرگاه فرصت يافته و شرايط را آماده مىديدند ، پرچم مخالفت عليه نظام حاكم را برافراشته با آن به ستيز بر مىخاستند .\r\nعاملى كه در اين دوره از تاريخ اسلام - علاوه بر عوامل عمومى كه بطور معمول در همهء دوره‌هاى حاكميّت ظلم و جور وجود داشت - خاندان پيامبر صلى الله عليه و آله را بيش از پيش به قيام عليه دستگاه خلافت وا مىداشت ، بر سر كار آمدن تركان ماجراجو و بيگانه از اسلام و در پيش گرفتن سياست خشونت و ترور از سوى آنان و نيز بعضى خلفاى عبّاسى اين دوره بود .\r\nشعارى كه در بيشتر نهضتهاى علويان به چشم مىخورد و بدان وسيله افراد را به گرد خود جمع مىكردندعبارت بود از شعار « الرّضا من آل محمّد » . رهبران نهضت با عنوان كردن اين شعار هر چند دعوت خود را به نام فرد خاصّى مطرح نمىكردند ، ولى افكار عمومى و جهتگيرى نهضت خود را به سمت شايسته‌ترين و مقبول‌ترين چهرهء خاندان رسالت در آن دوره رهنمون مىساختند و اين فرد جز امام معصوم عليه السلام نبود .\r\nعلّت اتّخاذ چنين خط مشيى اين بود كه امامان عليهم السلام بخاطر مسؤوليّت و جايگاهى كه داشتند همواره در نوك پيكان حملات ناجوانمردانهء زمامداران ستمگر عصر خود قرار داشتند و نيز در دسترس و جلو چشم آنان بودند ؛ از اين رو ، رهبران نهضت صلاح نمىديدند نام آنان را برده و دعوت خود را بصراحت به اسم ايشان مطرح كنند . اينك\r\n\r\n","description":"","footnote":"","page_name":" 99 ","page_number":95},
  {"content":"\r\n\r\nمرورى بر مهمترين جنبشهاى علويان در اين دوره .\r\n\r\n1 . نهضت محمّد بن قاسم\r\nمحمّد بن قاسم از نوادگان امام سجّاد عليه السلام است كه در دانش و ديانت و پارسايى از چهره‌هاى ممتاز عصر خود بود و چون معمولًا جامهء پشمين سفيد رنگ و خشن بر تن مىكرد او را « صوفى » مىگفتند .\r\nوى به دوران معتصم ، نهضت خود را از طالقان شروع كرد . « ابراهيم بن عبداللَّه عطّار » يكى از ياران محمّد مىگويد : « در مرو همراه چند نفر ديگر در ميان مردم ، پراكنده شديم تا آنان را به پيوستن به قيام « محمّد بن قاسم » فرا خوانيم . زمان زيادى نگذشت كه چهل هزار نفر دعوت ما را پذيرفتند و ما از تمامى آنان بيعت گرفتيم . . . .\r\nپس از اين محمّد بسوى طالقان رفت ، در آنجا نيز در پى تلاش ما جمعيّت زيادى گرد او جمع شدند .\r\nمحمّد در طالقان اعلان جهاد كرد . بين او و نيروهاى « عبداللَّه بن طاهر » ، امير خراسان جنگهاى بسيارى در گرفت و محمّد موفّق شد شكستهاى سختى بر نيروهاى دولتى وارد آورد . تا آن كه « عبداللَّه » ناچار شد از درِ نيرنگ وارد شود .\r\nوى در يكى از اين نبردها با تقسيم لشكر خود به گروههاى مختلف و استفاده از نيروى كمين ، توانست انقلابيّون را شكست دهد . با اين حال محمّد موفق شد به سمت « نَسا » « 1 »  فرار كند و در آنجا پنهان گردد . ما نيز به اطراف پراكنده شديم و مردم را بسوى او دعوت كرديم . » « 2 » \r\nحكمران خراسان - كه از دست نيافتن به « محمّد بن قاسم » سخت به خشم آمده بود -\r\n\r\n","description":"","footnote":" ( 1 ) - « نَسا » نام شهرى در خراسان بوده است . در مورد وجه نامگذارى به اين اسم گفته شده است : مسلمانان وقتى براىفتح آن وارد شهر شدند جز زنان كسى را نديدند ؛ زيرا مردان همه فرار كرده بودند . مسلمانان از جنگ با زنان صرف‌نظر كرده و گفتند : اين شهر را ناديده گرفته به فراموشى مىسپاريم تا زمانى كه مردانشان بازگردند . از آن روز اين شهر « نَسا » ناميد شد ( ر . ك : معجم‌البلدان ، ج 5 ، ص 281 ) .  ( 2 ) - ر . ك : مقاتل الطالبيين ، ص 384 - 386 . ","page_name":" 100 ","page_number":96},
  {"content":"\r\n\r\nفرمانده نظامى خود را خواست و به او گفت : « هزار سواره نظام نخبه برايت برگزيده‌ام و دستور داده‌ام صدهزار درهم در اختيارت بگذارند تا صرف امور نظامى كنى ، از اسبان من نيز سه اسب نجيب برگزين تا با آنها رفت و آمد كنى ، راهنمايى هم براى تو معيّن كرده‌ام . هزار درهم به او بده و او را بر يكى از سه اسب راهوار بنشان و در پيشاپيش خود به حركت درآور . چون به يك فرسخى « نَسا » رسيدى ، نامه‌اى را كه به تو داده‌ام بگشا و به مضمونش عمل كن و از مأموريّت محوّله سر متاب و بدان كه در ميان همراهانت جاسوسى گماشته‌ام كه شمارش نفسهاى تو را نيز بر من گزارش مىكند . از سرپيچى دستور بپرهيز و بسيار مراقب باش ، چه آن كه مىدانى در صورت تخلّف با تو چه خواهم كرد ؟ » « 1 » \r\nاين فرمان بيانگر دو نكتهء مهمّ است : نخست ، ميزان قدرت و موقعيّت نظامى « محمّد بن قاسم » را ترسيم مىكند كه برغم شكست اوليّه او از دشمن و پراكنده شدن نيروهايش ، دشمن روى او اين همه حساب كرده از وى وحشت دارد و براى دستگيرىاش آن تدابير نظامى را به كار مىگيرد .\r\nديگر آنكه ميزان بيم و وحشت حكمران خراسان را از گرايش فرمانده برگزيده‌اش به انقلابيّون ، روشن مىسازد ؛ به همين جهت چندين بار با بيانهاى گوناگون ، او را از مخالفت فرمانش بر حذر مىدارد و به او هشدار مىدهد كه جاسوسى بر او گمارده است كه حتّى نفسهاى وى را به اطّلاع او مىرساند .\r\nفرمانده ، با اجراى دقيق فرمان ، توانست « محمّد بن قاسم » و همرزمش « ابوتراب » را دستگير كرده و در حالى كه آنان را به سختى در بند كشيده بود به نيشابور بَرَد .\r\nوقتى « عبداللَّه بن طاهر » چشمش به « محمّد » افتاد و او را با آن وضع ديد بر فرمانده‌اش فرياد برآورد كه : « واى بر تو اى ابراهيم ! آيا از خدا نترسيدى كه با اين مرد صالح چنين كردى و او را با اين زنجيرهاى بسيار سنگين به بند كشيدى ! ؟ »\r\n\r\n","description":"","footnote":" ( 1 ) - مقاتل الطالبيين ، ص 386 - 387 . ","page_name":" 101 ","page_number":97},
  {"content":"\r\n\r\nفرمانده در پاسخ گفت : « اى امير ! بيم از تو ، ترس از خدا را از يادم برد ، و نيز وعده‌اى كه به من دادى عقلم را ربود . »\r\nبه دستور حاكم خراسان ، غُل و زنجير سنگين را از پاى « محمّد » گشودند و زنجير سبكترى بر پاى او زدند و وى را به زندان افكندند . « محمّد » مدّت سه ماه در زندان بود .\r\nحاكم خراسان مىكوشيد جريان دستگيرى « محمّد بن قاسم » را از مردم پنهان دارد ؛ چون او در منطقهء خراسان هواداران بسيارى داشت ، و بيم آن مىرفت كه در صورت اطّلاع ، عليه نيروهاى حكومتى شورش كنند .\r\n« محمّد بن قاسم » از نيشابور به بغداد برده و به دستور معتصم به زندان افكنده شد . ولى ديرى نپاييد كه با طرح ماهرانه‌اى از زندان گريخت و به « واسط » رفت و در آنجا پنهان گشت . وى ، دوران معتصم ، واثق ، و مدتى از دوران متوكّل را در خفا بسر برد و به نقلى در زمان متوكّل دوباره دستگير شد و تا آخر عمر در زندان بسر برد ، و به گفتهء بعضى مسموم شد و به شهادت رسيد . « 1 » \r\n\r\n2 . جنبش محمّد بن صالح\r\nمحمّد از نوادگان امام مجتبى عليه السلام و فردى جوانمرد ، رزمنده ، شجاع ، در عين حال ، ظريف طبع و شاعر به شمار مىرفت . وى قيام خود را از « سوبقه » آغاز كرد و گروه زيادى از مردم را به گرد خود فراهم آورد . در همين سال ، فردى به نام « ابوالسّاج » به عنوان نمايندهء رسمى حكومت به حج رفته بود . عموى « محمّد بن صالح » به نام « موسى بن عبداللَّه » نيز در مكّه بود . وى از ترس آن كه مبادا پيامدهاى نهضت برادرزاده‌اش « محمّد ابن صالح » دامن او را بگيرد و مشكلاتى براى وى و خانواده‌اش فراهم سازد ، نزد « ابوالسّاج » رفت و ضمن افشاى مسائل مربوط به نهضت برادرزاده‌اش به وى اطمينان داد كه « محمّد » را تسليم او خواهد كرد .\r\n\r\n","description":"","footnote":" ( 1 ) - ر . ك : مقاتل الطالبييين ، ص 387 - 392 . ","page_name":" 102 ","page_number":98},
  {"content":"\r\n\r\n« موسى » نزد « محمّد » آمد و او را در جريان ديدار خود با « ابوالسّاج » گذاشت و از وى خواست سلاح خود را بر زمين نهد و نزد « ابوالسّاج » رود ، و با سوگند دروغ به وى اطمينان داد كه هيچ خطرى او را تهديد نخواهد كرد . و بدين ترتيب محمّد بن صالح را با نيرنگ و فريب نزد « ابوالسّاج » برد . وى او را نزد متوكّل فرستاد . متوكّل او را به زندان افكند . « محمّد » مدت سه سال در زندان بود ، سپس آزاد شد ولى همچنان تحت نظر بود تا زمانى كه درگذشت . « 1 » \r\n\r\n3 . قيام يحيى بن عمر بن حسين\r\nيحيى از نوادگان امام چهارم عليه السلام بود . وى قيام خود را در دوران متوكّل آغاز كرد ؛ ولى به دست « ابوعبداللَّه بن طاهر » حاكم خراسان ، دستگير و پس از تحمّل چند تازيانه روانهء زندان شد . ليكن پس از مدتى از زندان آزاد شد . دوباره با شعار « الرّضا من آل محمّد » مردم كوفه را به قيام دعوت كرد .\r\nيحيى مردى شجاع و دلير بود و با مردم خوشرفتارى كرده بر اساس عدالت عمل مىنمود . وى در آغاز نهضتش نخست با زيارت قبر حضرت اباعبداللَّه عليه السلام رفت و در جمع زائران حسينى سخنرانى كرد و تصميم خود را آشكار ساخت . جمعى از زائران دعوت او را پذيرفته اطرافش را گرفتند ؛ سپس به كوفه رفت . در آنجا نيز گروه زيادى به او پيوستند .\r\nيحيى براى تأمين هزينهء نهضت ، بيت‌المال كوفه را به تصرّف خود در آورد و نيز پولهاى صرّافانى را كه آرم حكومتى داشت از آنان گرفت .\r\nچون خبر قيام « يحيى » به بغداد رسيد ، « محمّد بن عبداللَّه بن طاهر » ، حاكم بغداد سپاهى را به جنگ او فرستاد . بعضى از سرداران سپاه اعزامى كه در دل به يحيى متمايل بودند ، با بىميلى فرمان والى را پذيرفتند .\r\n\r\n","description":"","footnote":" ( 1 ) - مقاتل الطالبيين ، ص 367 . ","page_name":" 103 ","page_number":99},
  {"content":"\r\n\r\nبين نيروهاى حكومتى و يحيى جنگ سختى در گرفت . عباسيان ، نخست از انقلابيّون شكست خوردند ؛ ولى با رسيدن نيروى كمكى براى آنان ، يحيى به شهادت رسيد ، تعدادى از نيروهايش اسير و بقيّه كشته يا متوارى گشتند .\r\nشهادت يحيى در ميان مردم كوفه و هواداران وى در بغداد موجى از تأثّر و اندوه ايجاد كرد . مردم بغداد ابتدا شهادت او را باور نمىكردند و با صداى بلند فرياد مىزدند : او كشته نشده و فرار نكرده ، بلكه سر به بيابان نهاده است . ولى وقتى سرِ بريدهء او را وارد بغداد كردند مردم يقين كردند كه او به شهادت رسيده است . « 1 » \r\nشاعران آزاده و مبارزى كه در اين دوران مىزيستند در رثاى يحيى و عظمت نهضت او و نيز دربارهء جنايات حكومت عباسيان ، اشعار زيادى سرودند ، كه ابوالفرج اصفهانى بعضى از آنها را آورده است . « 2 »  براى نمونه چند شعر « ابن رومى » را از ميان قصيدهء مفصّلى كه در رثاى يحيى سروده است ذكر مىكنيم .\r\n امامَكَ فَانْظُرْ اىَّ نَهْجَيْكَ تَنْهَجُ * طَريقانِ شَتّى : مُسْتَقيمٌ وَ اعْوَجُ\r\nالا ايُّهذَ النّاسُ طالَ ضَريرُكُمْ * بِآلِ رَسوُلِ اللَّهِ ، فَاخْشَوْا ، اوِارْتَجوُا\r\nابَعْدَ الْمُكَنّى بِالْحُسَيْنِ شَهيدِكُمْ * تُضاءُ مَصابيحُ السَّماءِ فَتُسْرَجُ\r\nلَنا وَ عَلَيْنا ، لا عَلَيْهِ وَ لا لَهُ * تُسَجْسِجُ اشْرابُ الدُّموُعِ وَ تَنْشَجُ\r\nوَ كَيْفَ نَبْكى فائَزاً عِنْدَ رَبِّهِ * لَهُ فى جِنانِ الْخُلْدِ عَيْشٌ مُخَرْفَجُ\r\nوَ كُنّا نُرَجّيهِ لِكَشْفِ عَمايَةٍ * بَامْثالِهِ ، امْثالُها تَتَبَلَّجُ « 3 »  \r\n- در پيش روى تو دو راه راست و كج وجود دارد . اينكه بنگر كه رهرو كدامين راه هستى .\r\n- هان اى مردم ! براستى كه زيان شما نسبت به خاندان رسول خدا صلى الله عليه و آله بسيار شد ؛ پس از خدا بترسيد ، يا آمادهء عذاب او باشيد .\r\n\r\n","description":"","footnote":" ( 1 ) - ر . ك : مقاتل الطالبيين ، ص 420 - 422 .  ( 2 ) - براى آگاهى بيشتر از اين اشعار به مقاتل الطالبيين ، ص 430 - 434 رجوع كنيد .  ( 3 ) - همان ، ص 424 - 425 . ","page_name":" 104 ","page_number":100},
  {"content":"\r\n\r\n- آيا پس از آن شهيد بزرگوارِ شما كه كنيه‌اش حسين بود باز هم ستارگان آسمان مىدرخشند ؟\r\n- سيلاب اشك و گريه براى ما و بر ما ، نه براى او و بر او ، مىريزد .\r\n- چگونه بگرييم براى كسى كه نزد پروردگار خويش رستگار گشته و در بهشت برين زندگى عالى و فراخى دارد .\r\n- ما براى زدودن تاريكيها به او چشم اميد داشتيم ، و به وسيلهء افرادى مانند او اين چنين تاريكيهايى بر طرف مىگردد .\r\n\r\n4 . نهضت حسن بن زيد\r\nحسن بن زيد - كه از نوادگان پيشواى دوّم ، امام مجتبى عليه السلام است - در سال 250 در طبرستان قيام كرد . مردم « ديلم » ، « كُلار » ، « چالوس » و « رويان » با وى بيعت كردند و گروه زيادى از اطراف نيز با آگاهى از قيام « حسن بن زيد » به انقلابيّون پيوستند .\r\nبين اين مبارز علوى و نيروهاى حكومتى جنگهاى زيادى صورت گرفت . سرانجام انقلابيّون موفّق شدند بر طبرستان استيلا پيدا كنند و اين نخستين نهضتى بود كه در اين برهه به پيروزى رسيد .\r\n« حسن » در يك اقدام ديگر توانست سرزمين « رى » تا « همدان » را نيز از چنگال والى اين ناحيه « محمّد بن عبداللَّه بن طاهر » آزاد كند و « احمد بن عيسى » علوى را بر ولايت « رى » بگمارد . « احمد » پس از قتل « محمّد بن مكيال » ، فرماندهء اعزامى « محمّد بن عبداللَّه بن طاهر » ، در روز عيد قربان بر مردم نماز عيد گزارد و آنان را به « الرّضا من آل محمّد » فراخواند . « 1 » \r\nنهضت « حسن بن زيد » نزديك بيست سال - يعنى تا سال 270 هجرى - به طول انجاميد و\r\n\r\n","description":"","footnote":" ( 1 ) - ر . ك : تاريخ طبرى ، ج 9 ، ص 271 - 276 ؛ كامل بن اثير ، ج 7 ، ص 130 - 134 . ","page_name":" 105 ","page_number":101},
  {"content":"\r\n\r\nپس از درگذشت او در اين سال ، برادرش « محمّد » جانشين او گرديد . « 1 » \r\n« حسن » فردى بخشنده ، فروتن و داناى به علم عربى و فقه بود . شاعرى در حضور او از وى تجليل كرد و گفت : خدا يكى ، فرزند زيد نيز يكى است . « حسن » خشمگين شد و گفت : سنگ بر دهانت باد اى دروغگو ! چرا نگفتى خدا يكى و پسر زيد بندهء او است ؟\r\nسپس به سجده رفت و گونهء خويش را بر خاك نهاد و شاعر متملّق را از بخشش محروم ساخت . « 2 » \r\n\r\n5 . قيام حسين بن محمّد\r\nحسين بن محمّد بن حمزه - كه نسبش به امام سجاد عليه السلام منتهى مىشود - به سال 251 در كوفه قيام كرد و والى آن شهر را وادار به فرار نمود . مستعين ، « مزاحم بن خاقان » را مأمور سركوبى نهضت او كرد . بين نيروهاى « حسين » و « مزاحم » جنگ سختى در گرفت .\r\nسرانجام نيروهاى حكومتى توانستند انقلابيّون را شكست دهند و وارد كوفه شوند ؛ ولى از سوى مردم استقبال نشدند و بسوى فرماندهء آنان سنگ پرتاب شد .\r\n« مزاحم » كه از اين كار سخت خشمگين شده بود دستور داد شهر را به آتش بكشند . بر اثر اين جنايت ، بيش از هفت بازار و بازارچه آتش گرفت . سپس سربازان او خانه‌هاى علويان را مورد حمله قرار داده به هر كس دست مىيافتند او را دستگير و روانهء زندان مىكردند . بنابر نقل « ابواسماعيل علوى » ، « مزاحم » در كوفه هزار خانه را به آتش كشيد . « 3 » \r\n\r\n6 . جنبش اسماعيل بن يوسف\r\n\r\n","description":"","footnote":" ( 1 ) - كامل ، ج 7 ، ص 407 .  ( 2 ) - همان .  ( 3 ) - تاريخ طبرى ، ج 9 ، ص 328 ؛ كامل ابن اثير ، ج 7 ، ص 164 . ","page_name":" 106 ","page_number":102},
  {"content":"\r\n\r\nاسماعيل بن يوسف بن ابراهيم - كه از نواده‌هاى امام مجتبى عليه السلام به شمار مىرود - در سال 251 در مكّه قيام كرد و حاكم آن را از شهر بيرون راند و اموال و داراييهاى او و ديگر دولتمردان را ضبط كرد و نيروهاى نظامى وابسته به حكومت را به قتل رسانيد .\r\n« اسماعيل » پس از استيلا بر مكّه بسوى مدينه رفت . والى مدينه به محض آگاهى از ورود اسماعيل از شهر فرار كرد . اسماعيل دوباره به مكّه بازگشت و بين او و نيروهاى اعزامى از سوى معتزّ برخوردهايى صورت گرفت . « 1 » \r\nدر سال 251 بجز دو نهضت ياد شده نهضتهاى ديگرى از سوى علويان رخ داد كه نهضت يكى از آنان در ناحيهء « نينوا » از سرزمين عراق و قيام « حسين بن احمد بن اسماعيل » معروف به « كَرَكىّ » در منطقه قزوين و زنجان و قيام « اسماعيل بن يوسف » و « على بن عبداللَّه » معروف به « مرعشى » در آمل از جملهء آنهاست . « 2 » \r\nاين موارد ، نمونه هايى بود از جنبش مكتبى در اين دوره به رهبرى علويانِ دست پرورده امام هادى عليه السلام . مىبينيم كه جنبش مكتبى پس از سپرى كردن يك دورهء به نسبت ركود و آرامشِ اواخر دوران امامت امام رضا و نيز امام جواد عليهما السلام - كه نتيجهء قهرى جريان ولايتعهدى امام رضا عليه السلام بود - با رو شدن دست خيانت و جنايت خلفاى تزويرگر عبّاسى نسبت به امامان عليه السلام و روى كار آمدن عناصر خشن‌تر و پليدترى از آنان از قبيل متوكّل ، و در پيش گرفتن سياست ترور و خشونت ، وارد مرحلهء تازه‌اى شده و ابعاد گسترده‌ترى به خود گرفت ؛ چندان كه در اين دوره بيش از بيست جنبش و نهضت در جاى جاى قلمرو اسلامى به وجود آمد .\r\nاختلاف ، و وجه تمايز اين نهضتها با شورشهايى كه از سوى غيرعلويان در اين دوره پديد آمد - و ما پيش از اين به بعضى از آنها اشاره كرديم - در اهداف و انگيزه‌هاى رهبران آنها بود . علاوه بر آن كه تاكتيكها و روشهاى مبارزاتى آنان نيز قابل مقايسه با يكديگر نبود .\r\nآنچه در نهضتهاى علويان در اين دوره به چشم مىخورد آزاديخواهى ، حق‌طلبى و خداجويى است . آنان بدون آنكه مردم را بسوى خود بخوانند با طرح شعار « الرّضا من\r\n\r\n","description":"","footnote":" ( 1 ) - همان منابع به ترتيب ص 366 و 165 .  ( 2 ) - ر . ك 6 كامل ابن اثير ، ج 7 ، ص 163 - 165 . ","page_name":" 107 ","page_number":103},
  {"content":"\r\n\r\nآل محمّد » بطور غيرمستقيم افكار را متوجّه برترين و متشخّص‌ترين فرد خاندان پيامبر صلى الله عليه و آله يعنى امام هادى عليه السلام مىكردند . از اين رو حركت آنان توأم با اخلاص ، ايثار و شهادت‌طلبى ، تواضع و فروتنى و خوشرفتارى با مردم بود . به عنوان نمونه :\r\n« محمّد بن حسين » به نقل از عمويش در تجليل از پارسايى و اخلاص « يحيى » مىگويد :\r\nمن مردى پارساتر از « يحيى » نديدم . هنگامى كه قيام كرد نزدش رفته و گفتم :\r\nاى پسر رسول خدا ! شايد آنچه تو را وادار به قيام كرده فشار زندگى ( تنگناهاى مالى و مادى ) است . اگر چنين است نزد من هزار دينار است و جز آن چيزى ندارم ، آن را به تو مىبخشم ، هزار دينار ديگر نيز از برادران مسلمانم برايت مىگيرم .\r\nيحيى ، سربلند كرد و گفت : « همسرم مطلّقه باد اگر منظور من از اين قيام چيزى جز رضاى خدا باشد » . من وقتى چنين ديدم به او گفتم : دستت را دراز كن تا با تو بيعت كنم ؛ سپس با او بيعت كرده و در قيامش او را همراهى نمودم . « 1 » \r\nچنين خط مشى و هدف بلندى در قيامهاى ديگر علويان نيز به چشم مىخورد و اين مطلب پس از دقّت در سخنان ، شعارها ، برخوردها و موضعگيريهاى ايشان در برابر رخدادهاى سياسى جامعه بطور روشن به دست مىآيد . در صورتى كه چنين اهداف بلند و انگيزه‌هاى الهى و مردمى در آشوبها و شورشهاى غيرعلويان به چشم نمىخورد ؛ اين است كه چنان حركتهايى در جامعهء اسلامى نه تنها در راستاى اسلام و مصلحت مردم نبود كه موجب هرج و مرج و ناامنى جامعه و وارد آمدن خسارتهاى مالى و تلفات جانى بر بسيارى از مردم مىشد .\r\nخلاصه\r\nيكى از ويژگيهاى دوران امامت امام هادى عليه السلام گسترش نهضتهاى علويان در مناطق\r\n\r\n","description":"","footnote":" ( 1 ) - مقاتل الطالبيين ، ص 430 . ","page_name":" 108 ","page_number":104},
  {"content":"\r\n\r\nمختلف كشور اسلامى است ، و عامل آن بر سر كار آمدن حكومت نظاميان ترك و نيز خلفاى ستمگر و جنايت پيشه‌اى همچون متوكّل بود .\r\nشعار علويان در اين نهضتها « الرّضا من آل محمّد » بود . آنان با طرح اين شعار هر چند براى رهبرى نهضت ، فرد خاصّى را معرّفى نمىكردند ، چون اين كار موجب حسّاس شدن دستگاه خلافت نسبت به او مىشد ؛ ولى در عمل ، نهضت خود را به سمت پذيرش رهبرى شايسته‌ترين عنصر اين خاندان كه در آن عصر در وجود امام هادى عليه السلام خلاصه مىشد ، جهت مىدادند .\r\nاين دوره از تاريخ اسلام شاهد حدود بيست جنبش و نهضت از سوى علويان است كه از آن جمله مىتوان از نهضت محمّد بن قاسم ، محمّد بن صالح ، يحيى بن عمر ، حسن بن زيد ، حسين بن محمّد و اسماعيل بن يوسف نام برد .\r\nاين مبارزان علوى در جاى قلمرو اسلامى از مرو و طالقان و طبرستان گرفته تا رى ، همدان ، كوفه ، مدينه و مكّه ، عليه ستمگران عبّاسى پرچم قيام بر افراشتند و مردم را به كتاب خدا و سنّت پيامبر صلى الله عليه و آله فرا خواندند ، و اين اساسىترين وجه تمايز اين نهضتهاى حق‌طلبانه و آزاديخواهانه با آشوبها و شورشهايى بود كه از سوى غيرعلويان در نقاط مختلف رخ مىداد و جز هرج و مرج و نا امنى و وارد آمدن خسارت جانى و مالى فراوان به مردم نتيجه‌اى نداشت .\r\nپرسش\r\n1 . علّت گسترش قيامهاى علويان در دوران امامت امام هادى عليه السلام چه بود ؟\r\n2 . علويان در قيامهاى خود چه شعارى را مطرح مىكردند ؟ چرا ؟\r\n3 . نهضت محمّد بن صالح چگونه و توسط چه كسى دچار شكست شد ؟\r\n4 . يحيى بن عمر ، هدف خود از قيام را چه چيزى عنوان كرد ؟\r\n5 . ميان نهضتهاى علويان و شورشهاى غيرعلويان در دوران امامت امام هادى عليه السلام چه\r\n\r\n","description":"","footnote":"","page_name":" 109 ","page_number":105},
  {"content":"\r\n\r\nاختلافى در هدف و روش وجود داشت ؟\r\n\r\n","description":"","footnote":"","page_name":" 110 ","page_number":106},
  {"content":"\r\n\r\n\r\nدرس يازدهم زمامداران معاصر\r\nدوران امامت پيشواى دهم عليه السلام همزمان با حكومت شش نفر از خلفاى عبّاسى به نامهاى معتصم ، واثق ، متوكّل ، منتصر ، مستعين و معتزّ بود .\r\nشناخت خلفاى عبّاسى و تبيين شرح حال و زندگى آنان - صرف‌نظر از اهداف موردنظر - جز تضييع وقت نتيجه‌اى ندارد ؛ چرا كه در پروندهء آنان جز عيّاشى و جنايت چيزى به چشم نمىخورد . آنان سياه‌چهرگان و تاريك دلانى بودند كه با استفاده از ظلمت شب و خلاء خورشيد عالمتاب امامت در جامعهء اسلامى در مقام زمامدارى ، بر مسند خلافت تكيه زدند و روى تاريخ را سياه كردند و به حق ، مصداق بارز اين آيهء شريفه بودند :\r\n« وَ يَوْمَ الْبِيامَةِ تَرَى الَّذينَ كَذَبُوا عَلَى اللَّهِ وُجوُهُهُمْ مُسْوَدَّةٌ أَلَيْسَ فى جَهَنَّمَ مَثْوَىً لِلْمُتَكَبِّرينَ . » « 1 » \r\nو روز قيامت كسانى را كه بر خدا دروغ بستند مىبينى كه صورتهايشان سياه است ؛ آيا در جهنّم جايگاهى براى متكبّران نيست ؟ !\r\nآنچه ما را ناگزير از شناخت و معرفى اجمالى زندگى و فعّاليّتهاى اين ستم‌پيشگان دنيا و روسياهان آخرت كرده قرار گرفتن غاصبانهء آنان در مسند خلافت اسلامى و ستيز با مكتب و جبههء امامت به پيشواى امام هادى عليه السلام است .\r\nما براى آن كه بتوانيم تصوير درستى از زندگى امام هادى عليه السلام و تلاشها و موضعگيريهاى آن حضرت در ابعاد مختلف ارائه دهيم بايد بدانيم آن گرامى در چه شرايط سياسى مىزيسته و با چه طاغوتهايى درگير بوده است . پرداختن به زندگى خلفاى معاصر امام عليه السلام در اين حدّ لازم است .\r\n\r\n","description":"","footnote":" ( 1 ) - زمر ( 39 ) ، آيهء 60 . ","page_name":" 111 ","page_number":107},
  {"content":"\r\n\r\n\r\nمعتصم\r\nمعتصم ، نخستين خليفهء معاصر امام هادى عليه السلام است كه تا سال 227 هجرى قمرى بر جامعهء اسلامى حكومت كرد . بنابراين پيشواى دهم عليه السلام مدّت هفت سال آغاز امامت خود ، معاصر اين خليفه بود . در تاريخ زندگى امام جواد عليه السلام به اختصار پاره‌اى از ويژگيهاى اخلاقى و اعتقادى و نيز اقدامات او را ذكر كرديم . در اين دوره به اين بسنده مىكنيم كه وى بر خلاف برادرش مأمون از دانش و فرهنگ بىبهره و روحيّهء خشونت و درنده خويى بر او حاكم بود ؛ از اين رو تنها را حلّ برخورد با مخالفان و از ميان برداشتن آنان را شمشير و توسّل به زور مىدانست ، و در اين راستا حتّى به نزديكان و بستگان خود از قبيل برادرزاده‌اش عباس بن مأمون و نيز دولتمردان و استواركنندگان پايه‌هاى حكومتش همچون فضل بن مروان « 1 »  و افشين تركى رحم نكرد .\r\nروحيّهء خشونت و نظاميگرى معتصم او را بر آن داشت تا ارتش تازه تأسيس خود را به انواع سلاحهاى جنگى و ابزار نظامى مجهّز كند تا جايى كه در وصفش نوشته‌اند :\r\n« تجهيزات نظامى و ابزار جنگى و نيز ( اسبان و ) چارپايانى كه معتصم در اختيار داشت هيچ فرد ديگرى نداشت . » « 2 » \r\nمعتصم در پرتو برخوردارى از ارتشى انبوه و مجهّز در لشكركشيهايى كه عليه مخالفان داشت به پيروزيهاى چشمگيرى دست يافت . از لشكركشيهاى مهمّ دوران حكومت او لشكركشى به « عَمُوريّه » از شهرهاى روم است كه در سال 223 انجام گرفت و منجر به فتح آن و كشته و اسير شدن عدّهء زيادى از اهالى آن و دستيابى به اموال و غنائم فراوانى گرديد . « 3 » \r\nدر پى اين لشكركشيها و نيز اجحافهايى كه مسؤولان خراج و ماليات نسبت به مردم روا\r\n\r\n","description":"","footnote":" ( 1 ) - وى در آغاز بر تمامى امور بويژه بر ديوانهاى حكومتى و مسائل مالى حكومت دست داشت ؛ ولى عدّه‌اى از او نزد معتصم سعيات كرده و به او گفتند : تو در اسم ، خليفه هستى و خليفهء واقعى فضل بن مروان است . در پى اين سعايتها معتصم بر او خشم گرفت و او را از پست وزارت بر كنار و تبعيد كرد ( كامل ، ج 6 ، ص 453 ) .  ( 2 ) - البداية و النهاية ، ج 10 ، ص 309 .  ( 3 ) - همان ، ص 299 و ماثر الانافه ، ج 1 ، ص 220 . ","page_name":" 112 ","page_number":108},
  {"content":"\r\n\r\nمىداشتند اموال فراوان و ثروت انبوهى در خزانهء معتصم فراهم آمد ؛ بگونه‌اى كه نوشته‌اند : معتصم وقتى مرد اموالى كه از او بر جاى ماند عبارت بود از : هشت هزار دينار ، هيجده ميليون درهم ، هشتاد هزار اسب ، هشتادهزار از ديگر چارپايان ، هشت هزار برده و هشت هزار كنيز . « 1 » \r\nبا اين حال هيچ يك از اين مناصب و مفاخر ، عطش او را بر طرف نكرد و جز و بال و پشيمانى حاصلى برايش نداشت . نوشته‌اند : معتصم در بستر مرگ همواره اين آيهء شريفه را مىخواند :\r\n« . . . حَتّى اذا فَرِحُوا بِما اوُتوُا اخَذْناهُمْ بَغْتَةً فَاذاهُمْ مُبْلِسوُنَ . » « 2 » \r\n. . . تا بدانچه به ايشان داده شده است خوشحال شدند ( و دل به آن بستند ) ؛ ناگهان آنها را گرفتيم . در اين هنگام همگى مأيوس شدند .\r\nو مىافزود : اگر مىدانستم مرم اين همه كوتاه است اين اعمال ( و جنايات ) را مرتكب نمىشدم . « 3 » \r\n وَ افْسَدْتُ دُنْياىَ وَ دينى سَفاهَةً * فَمَنْ ذَاالَّذى مِنّى بِمِصْرَعِهِ اشْقى ؟\r\nفَيالَيْتَ شِعْرى بَعْدَ مَوْتى ما ارى * الى رَحْمَةِ الرَّحْمانِ امْ نارِهِ الْقى ؟ « 4 »  \r\n- دنيا و دينم را از روى سفاهت و نادانى تباه كردم ، پس چه كسى جايگاهى بدتر و شقىتر از من دارد ؟\r\n- اى كاش مىدانستم بعد از مرگ چه سرنوشتى خواهم داشت : آيا رحمت پروردگار مهربان نصيبم مىشود يا به درون آتش ( خشم و غضب ) او افكنده خواهم شد ؟\r\nمضمون آن گفته و اين شعر ، گوياى اين است كه معتصم با جناياتى كه انجام داده بود - كه به شهادت رساندن امام جواد عليه السلام يكى از آنها است - به روشنى جايگاه خود را در آتش\r\n\r\n","description":"","footnote":" ( 1 ) - الامام الجواد من المهد الى اللّحد ، ص 66 .  ( 2 ) - انعام ( 6 ) ، آيهء 44 .  ( 3 ) - البداية و النهاية ، ج 10 ، ص 309 .  ( 4 ) - الامام الهادى من المهد الى اللّحد ، ص 29 . ","page_name":" 113 ","page_number":109},
  {"content":"\r\n\r\nدوزخ مىديد . و گرنه اين كلمات را بر زبان جارى نمىكرد .\r\nكارگردانان و سياستمداران حكومت معتصم ، فضل بن مروان ، احمد بن عمّار ، محمّد بن عبدالملك زيّات و احمد بن ابىداؤد بودند كه سه نفر اوّل به ترتيب پست وزارت را داشتند « 1 »  و نفر آخرى عهده‌دار سمت قاضى القضاتى بود .\r\n\r\nواثق\r\nپس از معتصم فرزندش « واثق » بر مسند خلافت نشست و پنج سال و نه ماه - يعنى تا سال 232 - حكومت كرد .\r\nواثق هر چند در مقايسه با پدرش با مردم و مخالفان از جمله علويان برخوردى ملايم داشت و گاه براى كسب محبوبيت و تظاهر به مردمدارى ، به مردم نيكى و بخشش مىكرد « 2 »  ؛ ليكن سياست و روش عمومىاش ادامهء خط مشى معتصم بود و درباريان و حاشيه‌نشينانش همان درباريان و حاشيه‌نشينان وى بودند . او نيز مانند معتصم دست تركان را در امور مملكتى بازگذاشت و « أشناس » تركى را در پادشاهى جانشين خود ساخت و بر سر او تاج طلايى نهاد و نيز دو شمشير طلايى بر كمرش آويخت . « 3 » \r\nپست وزارت در دوران حكومت واثق همچنان در دست « محمّد بن عبدالملك زيّاتِ » ستمگر و جنايتكار بود ، و او به كمك تركان و چهره‌هاى متنفّذ ديگرى همچون احمد بن ابى دؤاد قاضى القضات و عمر بن فرج رخّجى آنچه مىتوانستند بر مردم ستم روا داشته و اجحاف كردند . مسعودى مىنويسد : « احمدبن ابى دؤاد و محمّد بن عبدالملك زيّات بر واثق چيره شده بودند ؛ بگونه‌اى كه وى هيچ دستورى بدون نظر آنان نمىداد و هر نظرى كه آنان مىدادند مىپذيرفت . وى زمام امور كشور را به آنان واگذار كرده بود . » « 4 » \r\nنتيجهء اتّخاذ اين سياست اين بود كه خليفه فراغت بيشترى براى عيّاشى و خوشگذرانى\r\n\r\n","description":"","footnote":" ( 1 ) - ر . ك : الفخرى ، ص 232 - 233 .  ( 2 ) - ر . ك : كامل ، ج 7 ، ص 31 .  ( 3 ) - تاريخ الخلفاء ، ص 340 .  ( 4 ) - مروج الذّهب ، ج 3 ، ص 477 . ","page_name":" 114 ","page_number":110},
  {"content":"\r\n\r\nبيابد ؛ از اين رو ، در وصف وى نوشته‌اند : واثق ، سخت علاقمند به غنا و شيفتهء خوانندگان ، و خود در اين زمينه استاد بود . مجلس او پيوسته به وجود خوانندگان زن و مرد و صداى تار و تنبور آباد بود . « 1 » \r\nابن عبد ربّه از قول فردى به نام ابوالحسن ، داستانى از بدمستى واثق و زناى او نوشته كه خلاصهء مضمونش چنين است :\r\nروش واثق چنين بود كه وقتى شراب مىنوشيد و مست مىشد در همانجا مىخوابيد ، هر يك از نديمان او كه مست مىشدند همانجا رها شده و نزديكش مىماندند .\r\nواثق ، زمانى شراب نوشيد و مست شد و خوابيد . ياران او اتاق را ترك كردند ؛ ولى دو تن از خوانندگان زن و مرد آنجا ماندند . چون اتاق خلوت شد خوانندهء مرد با سرودن چند شعر و دادن آنها به كنيزِ خليفه ، مراتب علاقمندى و شيفتگى خود را نسبت به او ابراز كرد . او نيز با سرودن چند شعر در پاسخ وى به ابراز تمايل او پاسخ مثبت داد .\r\nدر اين ميان واثق هشيار شد و در جريان ردّ و بدل شدن كاغذ ميان كنيز خود و فرد مغنّى قرار گرفت ، و بىدرنگ كنيز خود را آزار كرد و او را به عقد مغنّى درآورد ، ولى پس از اجراى عقد ، در حضور مغنّى ، زن مغنّيه را در اتاقى برد و با وى آميزش كرد ، سپس از اتاق بيرون آمد و به آن خواننده گفت : تو خواستى در مورد كنيزم به من خيانت كنى ولى من در حالى كه او همسر تو بود به تو خيانت كردم . « 2 » \r\nبدين ترتيب خليفهء مسلمانان ( ! ) براى درهم شكستن شخصيّت يك خوانندهء خيانتكار كه خود به دربارش فراخوانده است به خيانتى زشت‌تر روى آورد و با مغنّيه‌اى كه چند لحظه پيش آزادش كرده و او را به همسرى فرد ديگرى درآورده بود در حضور همسرش\r\n\r\n","description":"","footnote":" ( 1 ) - الامام الهادى من المهد الى اللحد ، ص 31 .  ( 2 ) - عقد الفريد ، ج 6 ، ص 60 . ","page_name":" 115 ","page_number":111},
  {"content":"\r\n\r\nبا وى زنا كرد !\r\nو بدين روش ، عمر دوّمين خليفهء معاصر امام هادى عليه السلام سپرى شد و سرانجام پس از ابتلاى به بيمارى لاعلاجى كه از افراط در شهوترانى و عيّاشى ناشى شده بود با ذلّت جان سپرد . « 1 » \r\n\r\nمتوكّل\r\nمتوكّل ، سوّمين خليفهء معاصر امام هادى عليه السلام است كه پس از برادر خود واثق به حكومت دست يافت و دوران زمامدارىاش چهارده سال و اندى - يعنى تا سال 247 - به طول انجاميد .\r\nمتوكّل ، عنصرى پليد ، جنايتكار و مطرود همه بود ؛ چندان كه برادرش واثق نيز بر او خشم گرفته او را از خود طرد كرده بود ، حتّى محمّد بن عبدالملك زيّاتِ ستم‌پيشه حاضر نشد از او نزد خليفه وساطت كند . « 2 » \r\nاميرمؤمنان عليه السلام در خطبه‌اى كه ضمن آن ، خلفاى عباسى را پيش‌بينى نموده از متوكل چنين ياد كرده است :\r\n« وَ عاشِرُهُمْ اكْفَرُهُمْ يَقْتُلُهُ اخَصُّهُمْ بِهِ . » « 3 » \r\nدهمين ايشان ( خليفه بنىعباس ) كافرترين آنهاست كه نزديكترين فرد به وى ، او را خواهد كشت .\r\nوى با چنين سابقه و روحيه‌اى و در سن 26 سالگى زمام امور مسلمانان را به دست گرفت . طبيعى بود كه تمام همت خود را صرف سركوبى مخالفان ، بويژه علويان ، عياشى و رونق دادن به بزمهاى شاهانه و زراندازى و تجمل‌پرستى كند . در درس بعدى جنايات خلفاى عباسى اين دوره را در حق خاندان پيامبر صلى الله عليه و آله به تفصيل بيان خواهيم كرد . پيش از\r\n\r\n","description":"","footnote":" ( 1 ) - حياة الحيوان الكبرى ، دميرى ، ج 1 ، ص 83 .  ( 2 ) - الامام الهادى من المهد الى اللحد ، ص 37 .  ( 3 ) - مناقب ، ج 2 ، ص 276 ؛ بحارالانوار ، ج 41 ، ص 322 . ","page_name":" 116 ","page_number":112},
  {"content":"\r\n\r\nاين سخن « جلال‌الدين سيوطى » را نسبت به ميگسارى و شهوترانى اين خليفه و وضعيت حرمسراى او نقل كرديم .\r\n« مسعودى » اضافه مىكند : هيچ يك از خلفاى بنى عباسى مانند متوكل به لهو لعب و عياشى روى نياورد و او را در بعضى جهات مبتكر پاره‌اى از لهويات و مضحكه‌ها بود و اين روش به درباريان و ساير دولتمردان نيز سرايت كرده بود .\r\nاما زراندوزيها و سرافكاريهاى متوكل : وى آن همه ثروت و اموالى را كه از نقاط مختلف به مركز خلافت سرازير مىشد بىحساب در راه شهوترانيها و تمايلات نفسانى خود صرف مىكرد كاخهاى فراوان و مجلّلى كه وى بنا نهاد و ميليونها دينار پول بيت‌المال را براى ساختن آنها هزينه كرد ، نمونه بارز اين اسرافكاريها و تجمل‌پرستيهاست . بعضى از كاخهاى او عبارت است از : عروس ، مختار ، وحيد ، جعفرى ، غريب ، شيدان ، برج ، صبح ، مليح ، بستان ، جوسق ، بركوان ، قلائد ، غَرْد ، ماحوزه ، بَهْو و لؤلؤ . هزينهء ساختن اين كاخها بالغ بر دويست ميليون دينار و 94 ميليون درهم برآورد شده است . « 1 »  و اين در شرايطى بود كه تودهء مردم در فقر و بيچارگى بسر مىبردند كه پيش از اين به بعضى نمونه‌هاى آن اشاره كرديم .\r\nكافرترين و جنايتكارترين خليفهء عبّاسى سرانجام در يك توطئهء حساب شده كه توسط فرزندش « منتصر » و دو تن از دولتمردان ترك - يعنى وصيف و بغا - طرّاحى شده بود ، در حالى كه همراه وزيرش « فتح بن خاقان » به عيّاشى و باده‌گسارى مشغول بودند ، به دست تركان شورشگر به فرماندهى « باغر » تركى به هلاكت رسيدند و مرگ آنان موجى از شادى و سرور در ميان مخالفان ، به ويژه علويان ايجاد كرد . « 2 » \r\n\r\nمنتصر\r\n« منتصر » پس از قتل پدرش متوكّل به قدرت رسيد . وى با مردم و مخالفان رفتارى خوب\r\n\r\n","description":"","footnote":" ( 1 ) - ر . ك : معجم البلدان ، ج 3 ، ص 175 .  ( 2 ) - ر . ك : كامل ، ج 7 ، ص 98 - 118 . ","page_name":" 117 ","page_number":113},
  {"content":"\r\n\r\nداشت و نسبت به خويشاوندانى كه پدر و نياكانش از ايشان بريده بودند ، صلهء رحم كرد .\r\nليكن بيش از شش ماه حكومت نكرد و در سال 248 هجرى در گذشت ؛ يا به نوشته بعضى مورّخان به دست سران ترك مسموم شد . « 1 » \r\n\r\nمستعين\r\nپس از منتصر ، « مستعين » ، فرزند معتصم زمام امور حكومت را به دست گرفت . او در شهوترانى ، ميگسارى و حيف و ميل بيت‌المال دست كمى از پيشينيان خود نداشت ؛ از نظر سياسى نيز شايستهء امر حكومت نبود ؛ ولى بيم تركان از روى كار آمدن فرزندان متوكّل ، آنان را بر آن داشت تا با اشارهء « احمد بن خصيب » « 2 »  او را بر سر كار آورند . « 3 » \r\nدر دوران حكومت مستعين ، به سال 249 نبرد سنگينى بين مسلمانان و روميان درگرفت .\r\nمسلمانان شكست سختى خوردند و تعداد زيادى از ايشان از جمله دو تن از فرماندهان زبدهء سپاه كشته شدند ، و روميان بر اموال و ناموس مرزنشينان مسلمان دست يافتند . « 4 » \r\nاين شكست ذلّت‌بار و بىتفاوتى دستگاه خلافت نسبت به آن ، و نيز جنايات بىشمار تركها در حقّ مردم و تسلّط آنان بر سرنوشت كشور اسلامى ، مردم و حتّى نظاميان را به ستوه آورد . در بغداد و سامرّا دست به شورش زدند ؛ نيروهاى گارد نيز در پوشش اعتراض به كمبود ارزاق و كاهش حقوق ، به ايشان پيوستند ، و درهاى زندانها را بر روى زندانيان گشودند . « 5 » \r\nمستعين از ترس به بغداد گريخت . در اين ميان گروهى از شورشيان ، « معتزّ » را از زندان آزاد كرده و با وى بيعت كردند . كار معتزّ بالا گرفت و سپاه عظيمى به جنگ مستعين فرستاد . بين آن دو جنگ سختى درگرفت و تعداد زيادى از نيروهاى دو طرف به قتل\r\n\r\n","description":"","footnote":" ( 1 ) - همان .  ( 2 ) - وى از منشيان و متنفّذان دستگاه خلافت عبّاسى بود و در دوران منتصر پست وزارت را داشت .  ( 3 ) - ر . ك : ماثر الانافة ، ج 1 ، ص 240 .  ( 4 ) - ر . ك : كامل ، ج 7 ، ص 121 .  ( 5 ) - همان . ","page_name":" 118 ","page_number":114},
  {"content":"\r\n\r\nرسيدند . سرانجام در سال 252 مستعين از خلافت كناره گرفت و حكومت را به معتزّ واگذار كرد . « 1 » \r\n\r\nمعتزّ\r\nمعتزّ آخرين خليفهء معاصر امام هادى عليه السلام است كه ضمن درسهاى آينده به تناسب به ويژگيهاى او و نيز اقدامات و موضعگيريهايى كه نسبت به آن حضرت يا ديگر علويان داشته است اشاره خواهيم كرد .\r\nخلاصه\r\nامام هادى عليه السلام در دوران امامت خود با شش نفر از حاكمان عبّاسى به نامهاى : معتصم ، واثق ، متوكّل ، منتصر ، مستعين و معتزّ ، معاصر بود .\r\nشناخت خلفاى معاصر امام عليه السلام از آن جهت ضرورت دارد كه آنان در مسند خلافت اسلامى تكيه زده بودند و به اين لحاظ برخوردها و موضعگيريهايى عليه خليفهء واقعى رسول خدا صلى الله عليه و آله داشتند ؛ همان گونه كه آن حضرت نيز به لحاظ مسؤوليّتى كه در قبال اسلام و امّت اسلامى داشت با آنان - به اقتضاى شرايط - ستيز مىكرد . ارائهء تصوير و تحليل درست از زندگى امام هادى عليه السلام منوط به شناخت اجمالى از زندگى خلفاى معاصر آن حضرت است .\r\nهمهء خلفاى معاصر حضرت هادى عليه السلام خشن و درنده خو بودند . علاوه بر آن تركان خشن و ماجراجو و نيز عناصر جنايتكار و ستمگرى همچون : « ابن زيّات » ، « رخّجى » و « ابن خصيب » را بر مردم مسلّط كردند و آنان به ميل و خواست سلطه گرانهء خود با آنان رفتار مىنمودند .\r\nعيّاشى ، شهوترانى ، ميگسارى ، جذب خوانندگان و رقّاصان زن و مرد به دستگاه\r\n\r\n","description":"","footnote":" ( 1 ) - همان ، ص 139 - 167 . ","page_name":" 119 ","page_number":115},
  {"content":"\r\n\r\nخلافت ، تجمّل گرايى ، اسرافكارى و حيف و ميل بيت‌المال در راههاى ياد شده ، اجحاف و سختگيرى نسبت به توده‌هاى مردم و بىاعتنايى به خواستها و نيازهاى آنان ، از ويژگيهاى بارز خلفاى عصر پيشواى دهم به شمار مىرود .\r\nپرسش\r\n1 . امام هادى عليه السلام با چند نفر از خلفاى بنىعباس معاصر بود ؟ نام ببريد .\r\n2 . معتصم چند سال با امام هادى عليه السلام معاصر و از چه روحيّه‌اى برخوردار بود ؟\r\n3 . كارگردانان حكومت واثق چه كسانى بودند ؟\r\n4 . پيشگويى اميرمؤمنان عليه السلام نسبت به متوكّل چه بود ؟\r\n5 . جريان بركنارى « مستعين » و روى كار آمدن « معتزّ » را به اختصار بنويسيد .\r\n\r\n","description":"","footnote":"","page_name":" 120 ","page_number":116},
  {"content":"\r\n\r\n\r\nدرس دوازدهم رفتار خلفا نسبت به شيعيان و علويان\r\nبراى حكمرانان اموى و عباسى ، اصل ، دستيابى به حكومت و حفظ آن به عنوان ابزار سلطه بر مردم بود و آنان با هر آنچه و هر آن كس كه اين اصل را به خطر مىانداخت ، برخوردى جدّى و مبارزه‌اى پيگير داشتند . شعار آنان در اين رابطه اين بود كه : « الْمُلْكُ عَقيمٌ » : حكومت نازا است ؛ بنابراين فرزند و خويشاوندى نمىشناسد . عملكرد آنان در طول مدّت خلافتشان نشان داد كه تا چه اندازه بر اين شعار پايبند هستند . اين سياست در زندگى خلفاى عبّاسى معاصر امام هادى عليه السلام عينيّت و نمود بيشتر و چشمگيرترى داشت كه در درس پيش به بعضى موارد آن اشاره كرديم .\r\nاز مهمترين مسائلى كه در طول تاريخ ، زمامداران ستمگر را به موضعگيرى و مبارزه عليه جانشينان واقعى رسول خدا صلى الله عليه و آله و ديگر اعضاى خاندان آن حضرت وا مىداشت ، پيروى از همين اصل بود . چه آنكه دودمان رسول خدا صلى الله عليه و آله جانشينى پيامبر صلى الله عليه و آله و رهبرى جامعهء اسلامى را حقّ مسلّم خود ديده ، حكمرانان اموى و عبّاسى را غاصب اين حقّ مىدانستند . بر اين اساس تا آنجا كه شرايط و امكانات اجازه مىداد و مصالح اسلام و امّت اسلامى ايجاب مىكرد ، عليه حكومت ستمگرانهء آنان به مبارزه برخاسته و در جهت هدايت مردم و احقاق حق ، و جانبدارى از ستمديدگان و مبارزه با ظلم و بيدادگرى ، از هيچ كوششى دريغ نمىكردند .\r\nهمين امر سبب مىشد كه حكمرانان غاصب و نوكران ستمگر آنان ، خاندان پيامبر صلى الله عليه و آله را در رديف سرسخت‌ترين دشمنان حكومت خود به شمار آورند .\r\nزمامداران اين دورهء حكومت عبّاسى با آنكه دچار ناتوانى و مشكلات داخلى فراوانى بودند ، و خوشگذرانى و عيّاشى ، آنان را از انجام كارهاى مهمّ بازداشته بود ، ليكن هيچگاه از علويان و حركتهاى آنان حتّى در دورترين نقاط كشور اسلامى غافل نبودند .\r\n\r\n","description":"","footnote":"","page_name":" 121 ","page_number":117},
  {"content":"\r\n\r\n\r\nمتوكّل و علويان\r\nمتوكّل عبّاسى در مقايسه با ديگر زمامداران معاصر امام هادى عليه السلام نسبت به علويان ، سرسخت‌تر و كينه‌توزتر بود . « ابوالفرج اصفهانى » مىنويسد :\r\nمتوكّل نسبت به خاندان ابوطالب بسيار بدرفتار بود ، و با خشونت و تندى با آنان برخورد مىكرد ، و كينهء سختى از ايشان بر دل داشت ، و پيوسته نسبت به آنان بدگمان بود و آنها را متّهم مىكرد . . . .\r\nكار بدرفتارى متوكّل نسبت به علويان در حدّى بود كه هيچ يك از خلفاى بنىعباس با آنان چنين رفتارى نكرده بودند . « 1 » \r\nو نيز مىنويسد :\r\nدر دوران حكومت واثق فرزندان ابوطالب در سامرّا جمع بودند و در رفاه به سر مىبردند ؛ ولى در روزگار متوكّل همگى متوارى و پراكنده شدند . « 2 » \r\n« ابوالفرج اصفهانى » به علل اين سختگيريها و كينه‌توزيها اشاره نكرده است ؛ ولى شايد بتوان علاوه بر گرايشهاى اعتقادى و جنبه‌هاى روحى و نفسانى وى - كه در پيشگويى اميرمؤمنان عليه السلام بدان اشاره شده بود - دو عامل ديگر را بر آن افزود :\r\n1 . مأمون در دوران زمامدارى خود در نزاع بين « اهل حديث » و « معتزله » ، به « معتزله » گرايش داشت و در مسائل اعتقادى و جريانات سياسى همواره از اين فرقه حمايت مىكرد . اهل حديث به عنوان يك فرقهء عثمانى مذهب ، موضع مخالف و حادّى عليه اميرمؤمنان داشتند ؛ ولى در ميان معتزلهء بغداد نسبت به آن حضرت ، گرايش مثبتى وجود داشت .\r\nمعتصم و واثق نيز همين سياست مأمون را تا حدودى دنبال كردند . نتيجهء اتخاذ اين روش اين بود كه علويان و پيروان اميرمؤمنان عليه السلام تا حدودى از آزادى عمل برخوردار بوده را\r\n\r\n","description":"","footnote":" ( 1 ) - مقاتل الطالبيين ، ص 395 .  ( 2 ) - همان ، ص 394 . ","page_name":" 122 ","page_number":118},
  {"content":"\r\n\r\nبراى حضور آنان در مجامع هموار گشت .\r\nمتوكّل كه بر سر كار آمد از « اهل حديث » جانبدارى كرد و آنان را عليه معتزله و شيعه برانگيخت و بدين ترتيب در پى يك آرامش نسبى ، سركوبى اين دو گروه بشدّت دنبال شد .\r\nوى ، روش خلفاى پيش از خود : مأمون ، معتصم و واثق را در حمايت از مكتب اعتزال به باد انتقاد گرفت و نياكان خود را با آن همه جناياتى كه در حقّ پيشوايان اسلام و شيعيان روا داشته بودند متّهم به دوستى و علاقمندى نسبت به اميرمؤمنان عليه السلام و خاندان او كرد ؛ روى همين جهت از آنان خشمگين و عصبانى بود . « 1 » \r\n2 . افرادى به دستگاه خلافت متوكّل راه يافته و مسؤوليّتهاى اجرايى كشور را بر عهده داشتند كه به دشمنى اهل بيت عليه السلام معروف بودند ، و اين افراد نقش مهمّى در تحريك خليفه به موضعگيرى و برخود حادّ عليه علويان داشتند . از جملهء اين افراد مىتوان عناصر ذيل را نام برد : عبيداللَّه بن يحيى بن خاقان ، وزير متوكّل ؛ على بن جَهم ، شاعر شامى ، عمر بن فرج رخّجى ؛ ابوالسِّمط ( از دودمان مروان بن ابى حفصه ) و عبداللَّه بن محمّد هاشمى معروف به « ابن اتْرُجَّه » .\r\nاينان به خاطر كينه‌اى كه از حضرت على عليه السلام و دودمان او به دل داشتند ، پيوسته از علويان نزد متوكّل سعايت كرده ، او و حكومتش را از آنان مىترساندند و وادارش مىكردند تا دست به تبعيدشان زده و نسبت به ايشان بدرفتارى نمايد . و نيز او را تشويق مىكردند كه پدران و اجداد آنان ( امامان عليهم السلام ) را كه مردم به ايشان عقيده داشتند و براى آنان در دين منزلت والايى قائل بودند ، تحقير كند . « 2 » \r\nمورّخان دربارهء « عبيداللَّه بن يحيى بن خاقان » نوشته‌اند :\r\nعبيداللَّه ، وزير متوكّل نسبت به آل ابوطالب بسيار بدبين بود ، از اين جهت به\r\n\r\n","description":"","footnote":" ( 1 ) - كامل ، ج 7 ، ص 56 .  ( 2 ) - همان . ","page_name":" 123 ","page_number":119},
  {"content":"\r\n\r\nمتوكّل سفارش مىكرد تا بر آنان ظلم و ستم روا دارد . « 1 » \r\n« ابوالفرج اصفهانى » گوشه‌اى از بغض و دشمنى « عمر بن فرج رخّجى » را نسبت به شيعيان و علويان چنين ترسيم مىكند :\r\nوى كه از سوى متوكّل به فرماندارى مكّه و مدينه گمارده شده بود ، مانع ارتباط خاندان ابوطالب با مردم مىشد و از احسان و كمك مردم نسبت به آنان جلوگيرى مىكرد ، و اگر مىشنيد فردى به ايشان كمك كرده است - هر چند به مقدار اندكى - شخص كمك كننده را تحت شكنجه و آزار قرار مىداد و جريمهء سنگينى را برايش مقرّر مىكرد .\r\nمحاصرهء اقتصادى فرماندار متوكّل نسبت به علويان ، آنان را دچار تنگدستى طاقت فرسايى كرد ؛ بگونه‌اى كه چند بانوى علويّه تنها با يك پيراهن زندگى مىكردند ، و ناچار بودند هنگام نماز ، آن پيراهن را به نوبت بپوشند و نماز بخوانند و بقيّه ساعات را در اتاقهاى خود برهنه به سر برند . اين وضع تا زمانى كه متوكّل زنده بود ادامه داشت . « 2 » \r\nو اين در شرايطى بود كه طاغوت زمان براى خوشگذرانيهاى خود ميليونها دينار از بيت‌المال صرف مىكرد و بىحساب و كتاب ، هزاران دينار به خوانندگان ، نوازندگان ، رقّاصان و دلقكها مىپرداخت ؛ امّا اهل‌بيت رسول خدا صلى الله عليه و آله را گرفتار چنين تنگدستى كرده مانع مىشد از اينكه مردم با ايشان رابطه برقرار كنند و حقوقشان را بپردازند .\r\n\r\nصرف اموال براى بدگويى به علويان\r\nمتوكّل بخشى از بيت‌المال مسلمانان را به مبلّغان دربارى و شاعران جيره‌خوارى مىداد\r\n\r\n","description":"","footnote":" ( 1 ) - مقاتل الطالبيين ، ص 395 .  ( 2 ) - مقاتل الطالبيين ، ص 396 . ","page_name":" 124 ","page_number":120},
  {"content":"\r\n\r\nكه اهل‌بيت عصمت و طهارت عليه السلام را دشنام مىدادند ، از آن جمله مىتوان از بذل و بخششهاى او به شاعر مزدور ؛ « مروان بن ابىالجنوب » ياد كرد . وى به پاداش كينه‌توزى اين شاعر دين به دنيا فروخته و بدگويى او از علويان ، او را غرق در طلا و پول كرد و فرمانروايى يمامه و بحرين را به او سپرد . مضمون بعضى از اشعار او كه استحقاق اين همه صلهء شاهانه را پيدا كرد چنين است :\r\n- حكومت خليفه ، جعفر « 1 »  ، موجب امنيّت دين و دنيا شده است .\r\n- ميراث محمّد ، از آنِ شماست ، علاوه بر آنكه به وسيلهء شما بىعدالتىها از بين مىرود .\r\n- دخترزادگان ( پيامبر ) اميد به ارث بردن دارند ؛ در حالى كه به اندازه ناخنى حق ندارند !\r\n- داماد ( يعنى على عليه السلام ) ارث نمىبرد و دختر ، وارث امامت نمىشود ! « 2 » \r\n\r\n","description":"","footnote":" ( 1 ) - جعفر نام متوكّل است .  ( 2 )\r\n - مُلْكُ الْخَليفَةِ جَعْفَرٍ * لِلدّينِ وَ الدُّنْيا سَلامَهْ\r\nلَكُمْ تُراثُ مُحَمّدٍ * وَ بَعْدُ لَكُمْ تُنْفَى الظَّلامَهْ\r\nيَرْجُوالتُّراثَ بَنُوا الْبَنا * تِ وَ مالَهُم فيها قُلامَهْ\r\nوَ الصَّهْرُ لَيْسَ بِوارِثٍ * وَ الْبِنْتُ لاتَرِثُ الْامامَهْ \r\n( كامل ، ابن اثير ، ج 7 ، ص 101 ) .\r\nشاعر آزاده و متعهّدى به نام شيخ يعقوبى به ياوه‌سراييهاى « ابن ابى الجنوب » پاسخ داده و خطاب به او گفته است :\r\n لاسَنَحَ فى واديكَ يا * بْنَ ابىِ الْجُنوبِ حَيَا الْغَمامَه\r\nقَدْ بِعْتَ دينَكَ بِالَّذى * حاوَلْتَ مِنْ دُنْيَا الْيَمامَهْ\r\nفَمَدَحْتَ مَلِكاً ما بِهِ * لِلدّينِ وَ الدُّنْيا سَلامَهْ\r\nلَوْكُنْتَ تَنْصِفُ ما لِغَيْرِ * الْالِ فيها مِنْ قُلامَهْ\r\nوَ قَدْ غَرَّكَ الطَّمَعُ الْخَسيسُ * وَ غايَةُ الطَّمَعِ النِّدامَهْ\r\nلَيْسَ الْخَلافَةُ لِلْالى * شَغَفُوا بِكاساتِ الْمُدامَهْ\r\nالصِّهْرُ اوْلى فى مَواريثِ * النُّبُوَّةِ وَ الْامامَهْ \r\n- اى پسر ابى الجنوب ! ابر شرم و حيا در بيابانهاى وجود تو گذر نكرده است .\r\n- تو دينت را به انگيزه دستيابى به رياست دنيوى و فرمانروايى بر سرزمين يمامه فروختى .\r\n- پادشاهى را ستايش كردى كه دين و دنيا از دست او در امان نيستند .\r\n- اگر تو انصاف داشتى ( مىگفتى : ) غير اهل بيت پيامبر صلى الله عليه و آله به قدر ناخنى در آن ارث حق ندارند .\r\n- تو را حرص و طمعى پست و بىارزش فريفته است و عاقبت طمع ، پشيمانى است .\r\n- ميراث پيامبر صلى الله عليه و آله به فاسق و فاجر نمىرسد ، و ظلم و ستم ، دادخواهى را از بين نمىبرد .\r\n- خلافت از آنِ كسانى نيست كه همواره دلبسته به جامهاى شرابند .\r\n- داماد - يعنى على عليه السلام - در مورد ارث نبوّت و امامت از ديگران سزاوارتر است .\r\n( حياة الامام على الهادى عليه السلام ، ص 292 ) . ","page_name":" 125 ","page_number":121},
  {"content":"\r\n\r\n\r\nمىبينى ما از فرزندان ابوطالب چه مىكشيم ! ؟\r\nمتوكّل به اقتضاى شرايط ، با فرزندان ابوطالب رفتار ناخوشايند داشت ؛ يكى از مىكشت ، يكى را در بند مىافكند ، ديگرى را از نظر مالى و زندگى در تنگنا قرار مىداد و چهارمى را تحقير مىكرد . محمّد بن علاى سرّاج به نقل از بَخْتَرى مىگويد : در « مَنْبِجْ » « 1 »  نزد متوكّل بودم كه مردى از فرزندان محمّد بن حنفيّه بر او وارد شد . متوكّل بدون اعتنا به او با وزيرش فتح بن خاقان گفتگو مىكرد . چون مدّت ايستادن آن جوان به درازا كشيد و در اين مدّت متوكّل به او توجّه نكرد ، جوان به خشم آمد و گفت :\r\nاگرمرا به انگيزهء ادب كردن احضار كرده‌اى ، خودت ( با اين رفتارت ) بىادبى نمودى ، و چنانچه بدين منظور مرا فرا خوانده‌اى كه اطرافيان پست و رذلت بىاعتنايى و سبك شمردن تو را نسبت به خاندان من بشناسند ، ( با اين رفتار اهانت‌آميزت ) شناختند .\r\nمتوكّل از سخنان شجاعانه و بىباكانه او به خشم آمد و گفت : « اگر مسأله خويشاوندى و بردبارى نبود زبانت را با دستم از دهانت بيرون مىآوردم و ميان سر و پيكرت جدايى مىافكندم هر چند پدرت محمّد در جايگاه تو قرار داشت ؛ سپس رو به فتح بن خاقان كرد و گفت :\r\nمىبينى ما از فرزندان ابوطالب چه مىكشيم ؟ اينان يا حسنى هستند كه تاج عزّتى را كه خدا پيش از آنان براى ما مقرّر كرده بر سر خود مىگذارند ، و يا حسينى هستند كه آنچه را كه خدا پيش از آنان دربارهء ما فرو فرستاده است نقض مىكنند ، و يا حنفىاند كه به خاطر نادانى ، شمشيرهاى ما را بر روى خود مىكشند .\r\n\r\n","description":"","footnote":" ( 1 ) - اسم شهرى در نواحى شام كه فاصلهء آن تا حَلَب ده فرسخ است ( معجم البلدان ، ج 5 ، ص 205 - 206 ) . ","page_name":" 126 ","page_number":122},
  {"content":"\r\n\r\nجوان غيور و بىباك علوى از سخنان تهديدآميز متوكّل نه تنها بيمى به خود راه نداد كه ياوه‌گوييها و دروغ‌پردازيهاى خليفه را مبنى بر مراعات رحم و حلم و بردبارى در برخورد با علويان برملا كرد و گفت : كدام بردبارى را پيشهء خود ساختى ؛ در حالى كه پيوسته مست شراب و همنشين عود و بربط و خوانندگان هستى ؟ و چه زمان « رَحِم » ، توجّه تو را به خاندان من جلب كرد ، در حالى كه فدك را كه از رسول خدا صلى الله عليه و آله به آنان به ارث رسيده بود از ايشان گرفتى ؟ امّا بدگويى تو از پدرم ؛ بايد بگويم تو تمام تلاش خود را كردى تا او را از عزّتى كه خدا و پيامبرش او را بدان مفتخر ساخته فرو نشانى ، ولى تو كوچكتر و پايين‌تر از آن هستى كه شرف و مرتبت والاى او را درك كنى يا بدان برسى .\r\nدر پايان ، پاهاى خود را به سمت متوكّل دراز كرد و گفت : اين پاهاى من براى زنجيرت و اين گردنم براى شمشيرت آماده است ! بار گناهم را بكش و پذيراى ستمى باش كه بر من روا مىدارى ؛ چه اين نخستين جنايتى نيست كه تو و پيشينيانت در حقّ اينان مرتكب شده‌ايد و اين در حالى است كه قرآن دربارهء آنان مىفرمايد :\r\n« قُل لا اسْأَلُكُمْ عَلَيْهِ اجْراً الَّا الْمَوَدَّةَ فِى الْقُربى . » « 1 » \r\nبگو : من هيچ پاداشى از شما بر رسالتم درخواست نمىكنم جز دوست داشتن نزديكانم ( اهل بيتم ) .\r\nسوگند به خدا تو در اين خصوص به پيامبر صلى الله عليه و آله پاسخ مثبت ندادى و به جاى دوستى اهل بيت رسول خدا صلى الله عليه و آله به دشمنان آنان محبّت ورزيدى . به همين زودى وارد حوض ( كوثر ) مىشوى ، پدر و جدّم رسول خدا صلى الله عليه و آله تو را از آن طرد و منع خواهند كرد .\r\nمتوكّل ، تحت تأثير سخنان كوبنده و منطقى اين جوان انقلابى علوى قرار گرفت و گريست و بدون هيچ واكنشى به اندرون رفت و روز بعد ، فرد علوى را احضار كرد و پس از دادن جوايزى به وى ، او را آزاد نمود . « 2 » \r\nبا دقّت در موضعگيرى قاطع و سخنان افشاگرانه و مستدلّ اين جوان علوى در مىيابيم\r\n\r\n","description":"","footnote":" ( 1 ) - شورى ( 42 ) ، آيه 23 .  ( 2 ) - بحارالانوار ، ج 50 ، ص 213 - 214 . ","page_name":" 127 ","page_number":123},
  {"content":"\r\n\r\nكه چرا متوكّل از اين گروه ، عصبانى است و نزد وزيرش درد دل مىكند كه ببين ما از اينان چه مىكشيم .\r\n\r\nمتوكّل و دوستان اهل‌بيت عليه السلام\r\nدوستى اهل بيت پيامبر صلى الله عليه و آله كه در قرآن ، مزد رسالت تعيين شده است از ديدگاه متوكّل جرمى بود كه صاحب آن سزاوار سخت‌ترين كيفرها بود . به عنوان نمونه :\r\n« يعقوب بن سكّيت » دانشمند نحوى - كه بنا به درخواست خود متوكّل به منظور آموزش فرزندانش به دربار او راه يافته بود - به همين جرم محكوم به مرگ شد « جلال الدين سيوطى » علت به شهادت رسيدن او را چنين نوشته است :\r\nروزى متوكّل در حضور « ابن سكّيت » به فرزندانش ؛ معتزّ و مؤيّد نگاه كرد ، سپس رو به « ابن سكّيت » كرد و از او پرسيد : كداميك نزد تو محبوبترند : اين دو ، يا حسن و حسين ( فرزندان پيامبر صلى الله عليه و آله ) ؟ ابن سكّيت پاسخ داد : قنبر ، خدمتكار على عليه السلام نزد من از دو فرزند تو بهتر و محبوبتر است . متوكّل ( كه چنين انتظارى نداشت از سخن ابن سكّيت سخت خشمگين شد ) دستور داد غلامان ترك شكم او را بدرند ، و بنا بر نقلى به دستور متوكّل ، زبان ابن سكّيت را بريدند و بدين طريق او را به قتل رساندند . « 1 » \r\nحكومت ترور و اختناق عباسيان و سختگيريهاى آنان نسبت به علويان ، از اين انسانهاى پاك ، چنان چهره‌اى ترسيم كرده بود كه مردم از هر گونه تماس و ارتباط با آنان دورى مىجستند . « ابراهيم بن هَرْمَه » مىگويد : وارد مدينه شدم ، يكى از علويان نزدم آمد . به او گفتم : از من دور شو و مرا مهدور الدّم مكن ! « 2 » \r\n« ابراهيم بن مدبّر » مىگويد : محمّد بن صالح علوى از من خواست تا برايش از زنى خواستگارى كنم . چون نزد پدر دختر رفتم و موضوع را با او در ميان گذاشتم ، نپذيرفت و\r\n\r\n","description":"","footnote":" ( 1 ) - تاريخ الخلفاء ، ص 347 .  ( 2 ) - تاريخ بغداد ، ج 6 ، ص 129 . ","page_name":" 128 ","page_number":124},
  {"content":"\r\n\r\nدر پاسخ من گفت : به خدا قسم ، موافقت نكردن من با اين ازدواج نه بخاطر آن است كه كسى را شريفتر و شناخته‌تر از محمّد بن صالح سراغ دارم ؛ بلكه بدان خاطر است كه از متوكّل و فرزندان او بر جان و مالم بيم دارم . « 1 » \r\nدر چنين جوّ فشار و خفقانى ، علويان ناچار بودند به صورت مجهول الهويّه و ناشناخته در ميان مردم زندگى كنند و آنان كه شناخته شده بودند سر به بيابانها گذاشته متوارى گردند . از آن جمله مىتوان از « احمد بن عيسى بن زيد بن على بن حسين » و « عبداللَّه بن موسى » نام برد كه هر دو نفر ، مردانى فاضل و عالم و از بزرگان و مفاخر خاندانشان بودند كه از بيم جور عباسيان ، به صورت مخفى و ناشناخته در شهرها و روستاها زندگى مىكردند و در حال خفا از دنيا رفتند . « 2 » \r\nخلاصه\r\nحكومت ، براى خلفاى اموى و عبّاسى « اصل » بود ؛ از اين رو آنان با هر كس و هر چه كه اين اصل را به خطر اندازد مبارزه مىكردند . علت موضعگيرى آنان عليه امامان عليه السلام در طول تاريخ حفظ همين اصل بوده است .\r\nزمامداران معاصر امام هادى عليه السلام با آنچه دچار ضعف و مشكلات داخلى بودند ، از علويان و حركتهاى آنان غافل نبودند . در اين ميان متوكّل از همهء آنان كينه‌توزتر و جنايتكارتر بود . وى كينهء سختى از علويان بر دل داشت و آنها را بدون گناه متّهم مىكرد ، فشار و سختگيرى وى نسبت به علويان به حدّى بود كه آنان ناچار متوارى و پنهان شدند .\r\nعلت اين سختگيريهاى خليفه عليه علويان ، علاوه بر ابعاد اعتقادى و نفسانى وى ، گرايش او به « اهل حديث » بود كه به عنوان يك فرقه عثمانى مذهب ، موضع تندى عليه اميرمؤمنان عليه السلام و دودمان آن حضرت داشتند . و ديگر ، جذب افراد به دستگاه خلافت كه به دشمنى اهل‌بيت عليه السلام معروف بودند و نه تنها خود مخالف سرسخت علويان بودند كه\r\n\r\n","description":"","footnote":" ( 1 ) - مقاتل الطالبيين ، ص 399 .  ( 2 ) - ر . ك : همان ، ص 408 و 415 - 417 . ","page_name":" 129 ","page_number":125},
  {"content":"\r\n\r\nهمواره از آنان نزد متوكّل سعايت كرده و به وى سفارش مىكردند تا با ايشان بدرفتارى كند .\r\nمتوكّل براى بدبين كردن افكار عمومى نسبت به علويان ، شاعران مزدور را جذب و آنان را وادار مىكرد تا عليه خاندان پيامبر صلى الله عليه و آله شعر بسرايند و او در ازاى اين نوكرى ، پول و منصب به آنها مىداد .\r\nتحقير علويان ، در تنگنا قرار دادن آنان ، به زندان افكندن ايشان و حتّى به شهادت رساندن آنان به جرم دوستى خاندان پيامبر صلى الله عليه و آله از اقدامات عادى اين خليفه عبّاسى در طول حياتش با اين قشر حق جو و آزاديخواه بود ، و موجب شد آنان در جامعه احساس امنيّت نكنند و به شهرها و روستاها به صورت ناشناس پراكنده شوند و در حال خفا از دنيا بروند .\r\nپرسش\r\n1 . براى حكمرانان اموى و عبّاسى چه چيزى اصل بود ؟ و آنان در راه حفظ آن چه تلاشى مىكردند ؟\r\n2 . ابوالفرج اصفهانى ، موضع متوكّل نسبت به علويان را چگونه تبيين كرده است ؟\r\n3 . علل شدّت عمل متوكّل در حقّ علويان چه بود ؟\r\n4 . « ابن سكّيت » چه كاره بود و به چه جرمى توسط متوكّل به شهادت رسيد ؟\r\n5 . حاكميّت جوّ فشار و ترور عليه علويان چه نتايج و پيامدهايى براى آنان به دنبال داشت ؟\r\n\r\n","description":"","footnote":"","page_name":" 130 ","page_number":126},
  {"content":"\r\n\r\n\r\nدرس سيزدهم : موضعگيرى متوكّل در برابر جبههء امامت\r\nاميرمؤمنان ، على عليه السلام ضمن خطبه‌اى كه در آن خلفاى بنىاميّه و بنىعبّاس را پيشگويى كرده بود ، از دهمين خليفهء عباسيان يعنى متوكّل با وصفِ « كافرترين ايشان » ياد كرده است . اين شناخت و پيش‌بينى ، مُلْهَم از غيب است كه اختصاص به اين خاندان دارد و بدور از هر گونه شك و ترديد و گزافه و مبالغه مىباشد . كلمات و توصيفهاى شرح‌حال نويسان از اين خليفهء عبّاسى از قبيل :\r\n« كانَ الْمُتَوَكِّلُ شَديدَ الْوَطْأَةِ عَلى آلِ ابى طالِبٍ » ، « 1 »  « كانَ الْمُتَوَكِّلُ مَعْروُفاً بِالتَّعَصُّبِ » « 2 »  ، « كانَ اخْبَثَ بَنِى الْعَبّاسِ وَ اقْساهُمْ قَلْباً وَ اشَدَّهُمْ عُتُوّاً وَ عِناداً لِلطّالِبييّنَ » ، « 3 »  « كانَ الْمُتَوَكِّلُ شَديدَ الْبُغْضِ لِعَلىِّ بْنِ ابى طالِبٍ عليه السلام وَ لِاهْلِ بَيْتِهِ » « 4 »  و . . .\r\nو نيز عملكرد وى در طول مدّت زمامدارىاش ، شاهدهاى صدقى بر پيشگويى درست اميرمؤمنان عليه السلام در مورد او است .\r\nمنشأ اين همه بغض و كينهء متوكّل نسبت به اميرمؤمنان عليه السلام چيزى جز خبث سريره ، قساوت قلب و كفر باطنى وى نبود ؛ چرا كه بنا به گفتهء حضرت امير عليه السلام ، جز منافق و كافر ، او را دشمن نمىدارد ، آنجا كه فرمود :\r\n« لايُبْغِضُنى مُؤْمِنٌ وَ لا يُحِبُّنى كافِرٌ اوْ مُنافِقٌ . » « 5 » \r\nمؤمن ، مرا دشمن نمىدارد و كافر يا منافق مرا دوست نمىدارد .\r\n\r\n","description":"","footnote":" ( 1 ) - مقاتل الطالبيين ، ص 395 : « متوكّل ، بدترين و شديدترين برخورد را با آل‌ابوطالب داشت » .  ( 2 ) - تاريخ الخلفاء ، ص 347 » : متوكّل ، به تعصّب و خشونت نسبت به آل على عليه السلام معروف بود » .  ( 3 ) - سفينة البحار ، ج 8 ، ص 576 : « متوكّل ، پليدترين خلفاى عباسى ، سنگدل‌ترين آنان و سرسخت‌ترين و دشمن‌ترين‌ايشان نسبت به انقلابيّون بود » .  ( 4 ) - كامل ، ج 7 ، ص 55 : « متوكّل ، بغض و كينهء شديدى نسبت به على بن ابىطالب عليه السلام و خاندان آن حضرت داشت » .  ( 5 ) - بحارالانوار ، ج 39 ، ص 252 . ","page_name":" 131 ","page_number":127},
  {"content":"\r\n\r\nبا توجّه به اين مقدمه ، موضعگيريهاى تند و كينه توزانهء متوكّل نسبت به اميرمؤمنان عليه السلام و فرزندان آن حضرت ، امرى عادى است و مورد انتظار خواهد بود ؛ چرا كه منطبق با سرشت پليد و طينت كفرپيشهء او است . در درس پيش به بعضى از برخوردهاى متوكّل با علويان اشاره كرديم ، دشمنى اين خليفهء عبّاسى نسبت به علويان به خاطر رابطه و انتسابى است كه اين افراد با امامان معصوم عليه السلام داشتند . در حقيقت ، اين امامان عليه السلام بودند كه دشمن اصلى خلفا به شمار مىآمدند و سياستگذارى و برنامه‌ريزى اصلى خلفا در جهت حذف اين جانشينان به حق پيامبر صلى الله عليه و آله از صحنه سياسى و فرهنگى جامعه اسلامى بود ، ليكن همه آنها در شرايطى نبودند كه بطور مستقيم و آشكارا به مصاف با آنان بروند .\r\nمتوكّل - به لحاظ برخوردارى از ويژگيهاى اعتقادى و نفسانى و نيز فراهم آمدن پاره‌اى از شرايط سياسى - از جمله خلفايى بود كه بيش از پيشينيان خود و جريتر و آشكارتر از ايشان به نبرد با جبهه امامت رفت و در اين رابطه نه امام هادىِ تنها كه اساس و ريشه امامت را هدف قرار داد و با ابزار و حيله‌هاى مختلف ، سعى در از بين بردن اصل مكتب و جبهه امامت و حذف آن از نظام سياسى - اجتماعى اسلام داشت ؛ درست همان سياستى كه معاويه در ميان خلفاى اموى در پيش گرفته بود .\r\nدر ادامه اين درس به برخى از جنايات و تلاشهاى مذبوحانهء متوكّل ، نسبت به اميرمؤمنان ، همسرش حضرت زهرا و فرزندش امام حسين عليهم السلام اشاره مىكنيم .\r\n\r\nجرم بودن نقل فضائل اهل‌بيت عليه السلام\r\nنور و ظلمت با يكديگر در تضادّ هستند و همين تضادّ ، آنها را به ستيزى هميشگى در برابر يكديگر كشانده است ؛ آنجا كه نور است جاى خودنمايى ظلمت نيست ، پس موجوديّت ظلمت بستگى به نبودن نور و روشنايى دارد . متوكّل مصداق بارز ، بلكه نهايت ظلمت است . وقتى مىتواند در جامعهء اسلامى خودنمايى كند و به حيات خويش ادامه دهد كه خورشيد وجود امامان عليه السلام خاموش باشد ؛ از اين رو ، هر كس هم كه بخواهد\r\n\r\n","description":"","footnote":"","page_name":" 132 ","page_number":128},
  {"content":"\r\n\r\nبا مطرح كردن آنان و بيان فضائلشان ، سعى در فروزان نگهداشتن مشعل وجود اين انوار الهى در جامعه داشته باشد ، به بدترين كيفر گرفتار خواهد شد .\r\nفردى به نام « نصر بن على جَهْضَمى » در زمان متوكّل اين حديث را از رسول خدا صلى الله عليه و آله نقل كرد كه آن حضرت دست حسن و حسين عليهما السلام را گرفت و فرمود :\r\n« مَنْ احَبَّنى ، وَ احَبَّ هذَيْنِ ، وَ اباهُما ، وَ امَّهُما كانَ مَعى فى دَرَجَتى يَوْمَ الْقِيامَةِ . »\r\nكسى كه دوستدار من و اين دو و پدر و مادرشان باشد در روز قيامت در كنار من خواهد بود .\r\nمتوكّل دستور داد او را هزار تازيانه بزنند . پس از آن كه پانصد تازيانه به او زده بودند فردى از او نزد متوكّل شفاعت كرد و گفت : او شيعه نيست و از اهل سنّت است . متوكّل ، باقيماندهء شلّاقها را بخشيد . « 1 » \r\n« يزيد بن عبداللَّه » فرماندار متوكّل در مصر يكى از سپاهيان را به خاطر خلافى كه مرتكب شده بود كتك زد . سرباز ، او را به حقّ حسن و حسين عليهما السلام سوگند داد كه از او بگذرد .\r\nفرماندار سى تازيانهء ديگر هم به او زد !\r\nجاسوسِ خليفه جريان را به متوكّل گزارش كرد . متوكّل طى نامه‌اى براى « يزيد » دستور داد به نظامى ياد شده يكصد تازيانه بزند . وى فرمان را اجرا كرد ، سپس او را به عراق فرستاد . « 2 » \r\nسرباز بيچاره تصوّر مىكرد فرماندار ، مسلمان و علاقمند به پيامبر صلى الله عليه و آله و فرزندان آن حضرت است و چنانچه او را به امام حسن و امام حسين عليهما السلام سوگند دهد از خطاى او خواهد گذشت ؛ غافل از اينكه از نظر فرماندار و پيشواى او متوكّل ، بردن نام آن بزرگواران و دوستى آنان جرمى است بزرگتر از خطايى كه مرتكب شده و صاحب آن سزاوار كيفر شديدترى است .\r\n\r\n","description":"","footnote":" ( 1 ) - تاريخ بغداد ، ج 13 ، ص 287 .  ( 2 ) - الامام الهادى من المهد الى اللّحد ، ص 43 ، به نقل از : خطط مقريزى ، ج 4 ، ص 153 . ","page_name":" 133 ","page_number":129},
  {"content":"\r\n\r\n\r\nكينهء متوكّل نسبت به اميرمؤمنان عليه السلام\r\nدشمنى و كينه‌توزى متوكّل نسبت به حضرت امير عليه السلام بدان پايه بود كه روا داشتن آن همه جنايت نسبت به پيروان و خاندان آن حضرت نتوانست خشم او را فرو نشاند ؛ بلكه از هر فرصت براى مخدوش جلوه دادن چهرهء الهى اميرمؤمنان عليه السلام و بدبين كردن مردم نسبت به آن بزرگوار استفاده مىكرد .\r\nمورّخان در توصيف يكى از مجالس بزم او نوشته‌اند : يكى از نديمان و دلقكهاى متوكّل به نام « عُباده مُخَنَّث » در مجلس او از زير لباس ، متكايى بر روى شكم خود مىبست و سر خود را كه موهايش ريخته بود برهنه مىكرد و در برابر متوكّل مىرقصيد و آوازه خوانان اين جمله را تكرار مىكردند :\r\n« قَدْ اقْبَلَ الْاصْلَعُ الْبَطينُ ، خَليفَةُ الْمُسْلِمينَ . »\r\nخليفه مسلمين كه اصلع و شكم‌گنده است ، آمد .\r\nمنظور حاضران از اين فرد ، حضرت على عليه السلام بود ؛ متوكّل نيز شراب مىنوشيد و مىخنديد . « 1 » \r\nدر يكى از روزها كه دلقك ياد شده طبق معمول ، برنامهء مذكور را اجرا مىكرد ، « منتصر » ، فرزند متوكّل نيز حضور داشت . وى از ديدن آن منظرهء زشت و اهانت‌آميز ناراحت شد و « عُباده » را تهديد كرد . دلقك ، از ترس ساكت شد . متوكّل از علّت سكوتش پرسيد .\r\n« عباده » علّت آن را بيان كرد . « منتصر » رو به پدر كرد و گفت : اى اميرمؤمنان ! آن كسى كه اين سگ ، تقليد او را مىكند و اين مردم مىخندند ، پسر عمو و بزرگِ خاندان تو است و مايهء افتخار تو به شمار مىرود . اگر مىخواهى - بدين وسيله - گوشت او را بخورى ، بخور ؛ ولى اجازه نده كه اين سگ و امثال او از آن بخورند !\r\nمتوكّل به جاى آنكه پيشنهاد فرزندش « منتصر » را بپذيرد ، به آوازه خوانان دستور داد\r\n\r\n","description":"","footnote":" ( 1 ) - كامل ، ابن اثير ، ج 7 ، ص 55 . ","page_name":" 134 ","page_number":130},
  {"content":"\r\n\r\nهمگى اين شعر را بخوانند :\r\n غارَ الْفَتى لِابْنِ عَمِّهْ * رَأْسُ الْفَتى فى حِرِ امِّهْ « 1 »  \r\n- اين جوان به خاطر پسر عمويش به غيرت آمد . سرِ او در فلان مادرش باد !\r\n« ابن اثير » پس از نقل اين داستان مىافزايد : اين رفتار متوكّل يكى از عواملى بود كه موجب شد « منتصر » كشتن پدرش را روا بداند .\r\nمتوكّل از آن جهت « على بن جهم » را به دربار خود جذب كرد و او را جزو نزديكان و خواص خود قرار داد كه وى دشمن سرسخت حضرت على عليه السلام بود . « ابن ابىالحديد » مىنويسد :\r\nروزى « ابوالعيناء » ديد على بن جهم اميرمؤمنان عليه السلام را مذمّت مىكند . به او گفت : مىدانم چرا اميرمؤمنان عليه السلام را ناسزا مىگويى ؛ او را از آن جهت مذمّت مىكنى كه لوط دهنده و لواط كنندهء همرَوِش قوم لوط را كشت و تو از دستهء اوّل بودى كه مورد استفاده قرار مىگرفتى . « 2 » \r\nمتوكّل نه تنها به اميرمؤمنان عليه السلام كه به همسر گرامىاش حضرت زهرا عليها السلام نيز ناسزا مىگفت . نوشته‌اند : روزى منتصر شنيد كه متوكّل به حضرت زهرا عليها السلام ناسزا مىگويد .\r\nحكم مسأله را از يكى از علما پرسيد . وى در پاسخ گفت : كشتن او واجب است ؛ ولى آن كس كه پدرش را بكشد عمرش كوتاه مىگردد . منتصر گفت : اگر با كشتن او اطاعت خدا را كرده باشم از كوتاهى عمر خود بيم ندارم . پدرش را كشت ولى پس از آن فقط هفت ماه زنده ماند . « 3 » \r\n\r\n","description":"","footnote":" ( 1 ) - ماثر الانافه ، ج 1 ، ص 230 ؛ كامل ، ج 7 ، ص 55 .  ( 2 ) - شرح نهج البلاغه ، ج 3 ، ص 123 .  ( 3 ) - الشيعة و الحاكمون ، ص 171 . از اين داستان و داستان پيش از آن و نيز موضعگيريهاى درست منتصر بر مىآيد كه اين خليفهء معاصر امام هادى عليه السلام در ارتباط با مكتب امامت ، روشى مخالف با ديگر خلفا داشته است . در منابع تاريخى آمده است : منتصر نسبت به اميرمؤمنان عليه السلام و خاندان او علاقمند بود و با علويان خوشرفتارى نمود ( ماثرالانافه ، ج 1 ، ص 238 ) .\r\nاو در نخستين اقدامات ، « صالح بن على » را كه فردى ستمگر و بدخواه علويان بود از فرماندارى مدينه بر كنار و « على بن حسين » را جايگزين او كرد ، و او را به خوشرفتارى نسبت به علويان سفارش نمود ( كامل ، ج 7 ، ص 116 ) .\r\nاز ديگر اقدامات او بازگرداندن فدك به نوادگان امام حسن و امام حسين عليهما السلام ، آزاد كردن اوقاف و ديگر اموال متعلَّق به آل ابوطالب و رفع ممنوعيّتِ زيارت اميرمؤمنان و امام حسين عليهما السلام است . ( كامل ، ج 7 ، ص 116 و تتمة المنتهى ، ص 330 ) . ","page_name":" 135 ","page_number":131},
  {"content":"\r\n\r\n\r\nمتوكّل و تخريب قبر امام حسين عليه السلام\r\nدشمنى و كينه توزى متوكّل نسبت به اهل پيامبر صلى الله عليه و آله به خاطر ترس و وحشتى بود كه وى از سوى اين خاندان وابسته به شجرهء رسالت نسبت به حكومت خود احساس مىكرد . او مىدانست كه علويان ، به ويژه آنهايى كه مردم را به « الرّضا من آل محمّد » فرا مىخواندند ، جز پيشوايان معصوم عليه السلام فرد ديگرى را شايستهء خلافت اسلامى نمىدانند ؛ بنابراين ، حركت اينان بدون ارتباط با پايگاههاى استوار و مردمى و الهام از روح الهى و انقلابى آنان نخواهد بود .\r\nو نيز مىدانست كه بنابر اعتقاد شيعيان ، اين ارتباط و الهام‌گيرى منحصر به دوران زندگى پيشوايان معصوم عليه السلام نيست ؛ بلكه بارگاه و حرم ايشان نيز الهام بخش و حركت آفرين است ؛ از اين رو ، موضعگيريهاى كينه توزانهء متوكّل ، به علويان ، و حتّى وجود مبارك امام هادى عليه السلام محدود نمىشود ؛ بلكه او دست به جنايتى زد كه روى بنىاميّه را سفيد كرد .\r\nمتوكّل مىديد بارگاه ملكوتى ريحانهء رسول خدا صلى الله عليه و آله و سرور جوانان اهل بهشت ؛ امام حسين عليه السلام مورد عنايت مردم است و به عنوان يكى از پايگاههاى مهمّ انقلابيّون علوى به شمار مىرود و حق‌طلبان و ظلم‌ستيزان ، به ويژه علويان - از جمله يحيى بن عمر - با اجتماع و ازدحام در اين پايگاه و الهام از روح پرخاشگر و ظلم ستيز فرزند عزيز پيامبر صلى الله عليه و آله و خون پاك او ، مبارزات خود را شكل مىدهند و مردم را به قيام عليه ستمگران عبّاسى و مفاسد اجتماعى دعوت مىكنند ، و اين در حالى بود كه قبور نياكان وى و همكيشان اموىاش مزبله‌اى از مزبله‌هاى روى زمين و يا در نقطه‌اى دور افتاده و تاريك ، جاى درندگان بيابانى است . از اين رو ، تصميم گرفت به موازات ستيز با زندگان\r\n\r\n","description":"","footnote":"","page_name":" 136 ","page_number":132},
  {"content":"\r\n\r\nپرخاشگر به جنگ شهداى آنان نيز برود و دست مردم ، بويژه شيعيان را از اين پايگاه الهام‌بخش كوتاه كند .\r\nعاملى كه آتش كين متوكّل را شعله‌ورتر و او را در ويران كردن مرقد مطهّر اباعبداللَّه عليه السلام مصمّم‌تر ساخت اين بود كه پيش از آنكه او به خلافت برسد يكى از زنان خواننده ، كنيزكان خود را نزد وى مىفرستاد تا به هنگام مستى وى برايش آواز بخوانند .\r\nزمانى كه متوكّل به خلافت رسيد ، كسى را نزد آن زن فرستاد تا خوانندگانى برايش بفرستد . گفتند : او در سفر است و به زيارت قبر امام حسين عليه السلام رفته است . زن ياد شده در كربلا از درخواست متوكّل آگاه شد ؛ از اين رو ، با شتاب به بغداد بازگشت و يكى از كنيزان خود را كه مورد علاقهء متوكّل بود براى او فرستاد .\r\nمتوكّل از او پرسيد : كجا بوديد ؟ گفت : بانويم به حج رفته بود ، ما را نيز همراه خود برده بود . - اين قضيّه در ماه شعبان رخ داده بود - متوكّل حيرت زده پرسيد : در ماه شعبان به كدام حج رفته بوديد ! ؟ زن گفت : به زيارت قبر حسين عليه السلام .\r\nمتوكّل با شنيدن اين سخن برافروخته شد ؛ به حدّى كه رگهاى گردنش برخاست و دماغش پرباد شد . دستور داد بانوى آن كنيزك را دستگير كرده به زندان افكنند و تمام اموالش را مصادره نمايند . « 1 » \r\nدر پى اين قضيّه ، متوكّل به فرماندهء پليس خويش دستور داد اعلام كند : مردم موظّفند تا سه روز كربلا را ترك كنند ؛ بديهى است پس از انقضاى اين مدّت هر كس در كربلا ديده شود ، دستگير و راهى زندان « مُطْبِق » خواهد شد . « 2 »  سپس پاسگاههايى به فاصلهء يك ميل بر سر راههاى منتهى به كربلا ايجاد كرد و افرادى را بر آنها گمارد تا هر كس براى زيارت قبر مطهّر امام حسين عليه السلام مىرود ، دستگير كرده به نزد وى ببرند ، و او دستور قتل يا شكنجهء آنان را صادر مىكرد . « 3 » \r\n\r\n","description":"","footnote":" ( 1 ) - مقاتل الطالبيين ، ص 395 .  ( 2 ) - كامل ، ج 7 ، ص 55 .  ( 3 ) - ر . ك : مقاتل الطالبيين ، ص 395 . ","page_name":" 137 ","page_number":133},
  {"content":"\r\n\r\nمتوكّل پس از ايجاد جوّ ترور و اختناق و پراكنده ساختن شيعيان از اطراف حرم مقدّس امام حسين عليه السلام ، به كارگزارانش دستور داد تا آن قبر مطهّر را خراب كنند ؛ ليكن كارگزاران مسلمان از ارتكاب اين جنايت بزرگ سر باز زدند . ناچار ، يهوديان را مأمور اجراى اين توطئه كرد . « 1 » \r\nمتوكّل اين كار را بر عهدهء « ديزَج » ؛ يهودى تازه مسلمان شده گذاشت و به او دستور داد قبر مطهّر و خانه‌هاى اطراف آن را ويران سازد . « ديزَج » حرم حسينى و خانه‌هاى اطراف آن را تا حدود دويست جَريب ويران كرد ؛ سپس به يهوديانى كه همراه خود برده بود دستور داد تا همهء آن زمينها را زراعت كنند و در همهء زمينهاى ياد شده ، آب جارى ساخت . « 2 » \r\nاين جنايت ، خشم مردم بويژه دوستان اهل‌بيت عليه السلام را برانگيخت و موجب شد تا چهرهء خودكامه و ضدّ اسلامى اين خليفه عبّاسى براى همگان بر ملا شود . مردم بغداد از طريق شعارنويسى بر در و ديوار و پخش اطلاعيّه در مراكز عمومى مانند مساجد و بدگويى به متوكّل ، خشم و انزجار خودر ا از اين جنايت ابراز داشتند . « 3 » \r\nشعرا نيز در قالب شعر ، متوكّل را در برابر اين اقدام ضدّ اسلامىاش سرزنش كردند .\r\nشاعرى در مقام مقايسه اين جنايت با آنچه كه « يزيد » نسبت به امام حسين عليه السلام انجام داد مىگويد :\r\n بِاللَّهِ انْ كانَتْ امَيَّةُ قَدْ اتَتْ * قَتْلَ ابْنِ بِنْتِ نَبِيِّها مَظْلوُماً\r\nفَلَقَدْ اتاهُ بَنوُ ابيهِ بِمِثْلِهِ * هذا لَعَمْرى قَبْرُهُ مَهْدوُماً\r\nاسِفُوا عَلى ان لا يَكُونُوا شارَكوُا * فى قَتْلِهِ فَتَتَبَّعوُهُ رَميماً « 4 »  \r\n- سوگند به خدا ، اگر امويان فرزند دختر پيامبر خود را مظلومانه كشتند ،\r\n- بنى عباس نيز با ويران كردن قبر او ، جنايتى همچون جنايت بنىاميّه مرتكب\r\n\r\n","description":"","footnote":" ( 1 ) - حياة الامام على الهادى عليه السلام ، ص 302 .  ( 2 ) - مقاتل الطالبيين ، ص 395 - 396 .  ( 3 ) - تاريخ الخلفاء ، ص 347 .  ( 4 ) - همان . ","page_name":" 138 ","page_number":134},
  {"content":"\r\n\r\nشدند .\r\n- آنان از شركت نكردن در كشتن حسين بن على عليه السلام متأسف شدند ، اينك با تجاوز به خاك او ، و ويران كردن قبرش ، راه بنىاميّه را پى گرفتند .\r\nآرى ، متوكّل در سال 236 هجرى به اين انگيزه و اميد كه با ويران كردن قبر سيّدالشهداء عليه السلام ياد و نام آن حضرت را براى هميشه از خاطره‌ها محو خواهد كرد ، مرتكب اين جنايت هولناك شد . ولى نقشه‌اش نقش بر آب گشت و جز نكبت و تيره‌بختى در دنيا و زيان و خسران ابدى در آخرت ، چيزى دستگيرش نشد . چرا كه با به هلاكت رسيدن او ، همه چيز به حالت اوليّه بازگشت و قبر فرزند رسول اللَّه صلى الله عليه و آله با شكوهتر از اوّل بنا شد و همچون گذشته ، كعبهء دلها ، پناه درماندگان ، مزار عاشقان و ميعادگاه مبارزان و انقلابيّون گشت .\r\nخلاصه\r\nمتوكّل - همانگونه كه اميرمؤمنان عليه السلام پيش‌بينى و توصيف كرده بود - كافرترين و خبيث‌ترين خلفاى عبّاسى بود ، از اين جهت بغض و كينهء بيشترى نسبت به اميرمؤمنان عليه السلام و دودمان آن حضرت داشت .\r\nسياست ضدّ اسلامى متوكّل به موضعگيرى وى عليه علويان و حتّى امام هادى عليه السلام محدود نمىشد ، بلكه وى تلاش مىكرد تا اصل اسلام علوى را از بين ببرد ؛ همان سياستى كه معاويه در پيش گرفته بود . از اين رو ، از نقل فضائل اهل‌بيت عليه السلام و انتشار آن در ميان مردم جلوگيرى مىكرد و با نقل كنندگان حديثى از پيامبر صلى الله عليه و آله در اين زمينه بشدّت برخورد مىنمود .\r\nدلقكهاى متوكّل در مجالس بزم خليفه بطور رسمى به اميرمؤمنان عليه السلام توهين مىكردند و متوكّل مىخنديد !\r\nمتوكّل نه تنها به اميرمؤمنان عليه السلام كه به دختر پيامبر صلى الله عليه و آله ؛ حضرت زهرا عليه السلام نيز توهين\r\n\r\n","description":"","footnote":"","page_name":" 139 ","page_number":135},
  {"content":"\r\n\r\nمىكرد .\r\nهولناكترين جنايت متوكّل در حقّ اهل‌بيت عليه السلام جلوگيرى مردم از زيارت قبر مطهّر فرزند رسول خدا صلى الله عليه و آله حضرت سيّدالشهداء عليه السلام و ويران كردن آن است كه به دست يهوديان انجام گرفت .\r\nاين جنايت از سوى مردم با واكنش منفى مواجه شد و اعتراض آنان را در قالب شعارنويسى بر در و ديوار ، پخش اطلاعيّه در مراكز عمومى و نيز هجو خليفه در زبان شعر ، در پى داشت .\r\nپرسش\r\n1 . متوكّل در مقايسه با ديگر خلفاى عبّاسى از چه ويژگى روحى و اعتقادى برخوردار بود ؟\r\n2 . متوكّل با كسى كه حديثى از رسول خدا صلى الله عليه و آله در فضائل حَسَنين عليهما السلام نقل كرد چه برخوردى نمود ؟\r\n3 . عكس‌العمل « منتصر » در برابر توهين پدرش به اميرمؤمنان عليه السلام چه بود ؟\r\n4 . چرا متوكّل تصميم به ويران كردن قبر امام حسين عليه السلام گرفت ؟\r\n5 . مردم در برابر جنايت متوكّل مبنى بر تخريب قبر امام حسين عليه السلام چه واكنشى نشان دادند ؟\r\n\r\n","description":"","footnote":"","page_name":" 140 ","page_number":136},
  {"content":"\r\n\r\n\r\nدرس چهاردهم : مدينه ، كانون خطر براى دستگاه خلافت\r\nكافرترين خليفه عباسى هر چند با در پيش گرفتن سياست رعب و كشتار ، قلمرو اسلامى را براى مخالفان حكومت به ويژه پيروان اهل بيت عليه السلام ناامن كرده بود ؛ بدان پايه كه كسى جرأت نمىكرد خود را شيعه معرّفى كند ، ليكن در مقابل ، امام هادى عليه السلام نيز به عنوان پيشواى شيعيان و اصيل‌ترين و قوىترين جبههء مخالف حكومت مستبدّ و خودكامهء متوكّل ، با فعّاليّتهاى فرهنگى و سياسى گسترده و هماهنگ ، و جهت و تشكّل دادن به مبارزه شيعيان و علويان و هدايت و رهبرى الهى آنان ، خواب را از چشم طاغوت زمان ربوده و مدينه را به پايگاه مبارزه عليه دستگاه خلافت عباسى و كانون خطرى براى موجوديّت آن تبديل كرده بود .\r\nاز مجموع 33 سال و اندى دوران امامت امام هادى عليه السلام حدود سيزده سال آن در مدينه سپرى شد . پيشواى دهم عليه السلام در طول اين مدت با استفاده از ضعف و آشفتگى اوضاع حكومت به تبيين و گسترش مبانى اعتقادى و فرهنگى اسلام ، و رهبرى و هدايت امّت مسلمان همّت گمارد و از سرچشمهء زلال و مطمئن امامت ، تشنگان حقيقت و عدالت را سيراب كرد .\r\nدانش‌پژوهان و حق‌جويان از هر سو به محضرش روى آورده و از دانش خدادادىاش بهره مىجستند . شيعيان و دوستان اهل‌بيت عليه السلام نيز كه تعدادشان در آن زمان ، بيش از پيش و جمعشان متشكّل‌تر بود ، از نقاط مختلف ، به ويژه ايران ، عراق و مصر ، به صورت حضورى يا از طريق نوشتن نامه ، مسائل و مشكلاتشان را مطرح مىكردند و از آن گرامى رهنمود مىگرفتند .\r\nوُكلا و نمايندگان امام عليه السلام نيز در ميان مردم پراكنده بودند و از نزديك با آنان ارتباط داشتند و به مسائل شرعى و مشكلات اقتصادى ايشان رسيدگى مىكردند .\r\n\r\n","description":"","footnote":"","page_name":" 141 ","page_number":137},
  {"content":"\r\n\r\nامام هادى عليه السلام در مدينه از آن چنان موقعيّت اجتماعى و محبوبيّت مردمى برخوردار بود كه فرماندار آن شهر ، برغم همه تلاشها و فشارها عليه شيعيان ، قدرت موضعگيرى عليه آن حضرت و تحميل امرى را بر او نداشت ، و در حقيقت تشكيلات امام عليه السلام ، دولتى در مقابل دولت عباسى بود كه مستقل و تحت رهبرى او اداره مىشد .\r\nالبتّه برنامه‌ريزيها و تصميم‌گيريهاى مهمّ و كارهاى اساسى ، بويژه در زمينه مسائل تشكيلاتى و مناسبات انسانى ، پنهانى و دور از چشم دولتمردان عباسى و جاسوسان آنان انجام مىگرفت و اصل « تقيّه » در اين مسائل حياتى ، همواره به عنوان استراتژى مبارزاتى مورد عنايت امام عليه السلام و پيروان خاصّ آن حضرت بود . به عنوان نمونه « محمّد بن شرف » مىگويد :\r\nهمراه ابوالحسن عليه السلام در مدينه راه مىرفتم . امام عليه السلام از من پرسيد : آيا تو پسر شرف نيستى ؟ عرض كردم : آرى . آنگاه خواستم در ارتباط با موضوعى از حضرت سؤال كنم . امام عليه السلام بر من پيشى گرفت و فرمود : ما هم اكنون در حال عبور از خيابان اصلى ( شهر ) هستيم و اين محل براى طرح سؤال مناسب نيست . « 1 » \r\nاين داتسان از يكسو شدّت خفقان حاكم را نشان مىدهد ، و از سوى ديگر بيانگر ميزان پنهانكارى امام عليه السلام و رعايت مسائل امنيّتى از سوى آن حضرت است . بدون شك ، پرسشى كه در ذهن همراه امام عليه السلام بود ، پرسشى عادى و مربوط به مسائل فرعىِ مورد ابتلاى سؤال كننده نبود و گرنه حضرت مانع طرح آن نمىشد .\r\nبا اين حال ، آمد و شدهاى فراوان مردم از نقاط دور و نزديك به خانهء امام عليه السلام و نفوذ و محبوبيّت آن حضرت در ميان قشرهاى مختلف جامعه ، از ديد كارگزاران و جاسوسان حكومت عباسى پنهان نبود ، و همين امر سبب شد تا آنان از ناحيهء امام عليه السلام احساس خطر كرده وجود حضرتش را در مدينه به زيان حكومت بدانند .\r\n\r\n","description":"","footnote":" ( 1 ) - بحارالانوار ، ج 50 ، ص 176 . ","page_name":" 142 ","page_number":138},
  {"content":"\r\n\r\nدر پى اين احساس ، مسخ شدگان و جيره خواران حكومت ، دست به كار شده و براى نشان دادن ميزان سرسپردگى خويش به طاغوت زمان و نيز حفظ مقام و موقعيّت خود در مدينه ، از امام عليه السلام نزد متوكّل سعايت كردند و از او خواستند هر چه سريعتر نسبت به آن حضرت تصميم بگيرد و او را از مدينه تبعيد كند .\r\nاز گفته مسعودى بر مىآيد كه گزارشگران و سعايت‌كنندگان ، افراد زيادى بودند . وى پس از نقل گزارش « بُرَيْحَه » به متوكّل مىافزايد : « نامه‌هاى ديگرى نيز قريب به مضمون نامه بريحه براى متوكّل مىافزايد : « نامه‌هاى ديگرى نيز قريب به مضمون نامه بريحه براى متوكّل فرستاده شد . » « 1 »  علاوه بر اينكه در منابع تاريخى از دو فرد مختلف با دو عنوان به عنوان گزارشگر نام برده شده است . « 2 » \r\nمسعودى و ديگرذان نوشته‌اند : « بُرَيْحهء » عباسى ؛ متصدى امر نماز در مكّه و مدينه ، طى نامه‌اى به متوكّل نوشت :\r\nاگر تو را به حرمين ( مكّه و مدينه ) نيازى هست ، على بن محمّد را از اين دو شهر اخراج كن ؛ زيرا او مردم را بسوى خود خوانده است و گروه زيادى دعوتش را پذيرفته‌اند . « 3 » \r\nبنابر نقل شيخ مفيد « عبداللَّه بن محمّد » كه از سوى حكومت براى اقامهء نماز و امور نظامى مدينه تعيين شده بود ، ضمن اذيّت و آزار امام هادى عليه السلام ، از آن حضرت نزد متوكّل بدگويى و سعايت كرد . « 4 »  شيخ مفيد به محتواى سعايت اشاره‌اى نكرده است . در بعضى منابع ، محتوا و محورهاى سخن چينى وى موارد زير ذكر شده است :\r\n\r\n","description":"","footnote":" ( 1 ) - اثبات الوصيّة ، ص 197 .  ( 2 ) - در اينكه عبداللَّه و بريحه نام دو نفر با دو مسؤوليّت است يا نام يك نفر ، اختلاف است . ظاهر امر و اختلاف نقل مىنماياند كه دو نفر باشند ؛ ولى بعضى احتمال يك نفر بودن آن را داده و نوشته‌اند : بريحه همان عبداللَّه بن محمّد بن داوود بن على عبداللَّه بن عباس است كه ابن اثير از وى به « ابن اترجه » يا « ابرجه » تعبير كرده ولى در بقيّهء كتابها از او با عنوان « بريحه » ياد شده است . « ر . ك : الامام الهادى من المهد الى اللّحد ، ص 83 ، پانوشت ) .  ( 3 ) - اثبات الوصيّة ، ص 96 ؛ عيون المعجزات ، ص 131 ؛ بحارالانوار ، ج 50 ، ص 209 .  ( 4 ) - ارشاد ، ص 333 . ","page_name":" 143 ","page_number":139},
  {"content":"\r\n\r\n1 . توده‌هاى مردم ، اطراف امام عليه السلام جمع شده‌اند ؛ در حدّى كه مىتواند براى حكومت خطرآفرين باشد .\r\n2 . اموال زيادى از نقاط مختلف جهان اسلامى براى امام عليه السلام فرستاده مىشود و دور نيست كه وى با اين اموال ، سلاح تهيّه كند و در برابر حكومت عباسى به مقابله برخيزد .\r\n3 . بعيد به نظر نمىرسد كه امام عليه السلام - با موقعيّتى كه دارد و مقدّمات و زمينه‌هايى كه فراهم كرده است - دست به يك قيام كوبنده براى نابودى حكومت عباسى بزند . « 1 » \r\n\r\nواكنش امام هادى عليه السلام\r\nگزارش دهنده ، بالاترين مقام حكومتى در مدينه ؛ محتواى گزارش بسيار تند و برانگيزاننده ؛ گزارش گيرنده ، فردى پليد و دشمن سرسخت نسبت به مورد گزارش ! همهء اين جهات ، پيشواى دهم عليه السلام را بر آن داشت تا در برابر اين توطئهء حساب شده و خطرناك واكنش نشان دهد و در حدّ امكان آن را خنثى كند ؛ از اين رو ، او نيز نامه‌اى به متوكّل نوشت و در آن نامه از كينه توزيهاى كارگزار او و نيز بدرفتاريها و اذيّتهايش نسبت به خود گله كرد و براى اثبات دروغ بودن تهمتهاى وى دلايلى آورد تا متوكّل تصوّر نكند كه آنحضرت قصد سويى دارد و در صدد براندازى حكومت اوست . « 2 » \r\nنامه امام عليه السلام تأثير مثبتى روى متوكّل گذاشت و او را بر آن داشت تا به درستى گفتار آن حضرت و دورى او از اين نسبت كه مىخواهد بر حكومت وى بشورد ، اطمينان يابد و اين موضوع در نامهء او به امام عليه السلام به صراحت بيان شده است ؛ و بدين ترتيب ، نقشهء كارگزار نابكار مدينه با اقدام بجاى امام عليه السلام نقش بر آب شد .\r\n\r\nتوطئهء تازه عليه امام عليه السلام\r\n\r\n","description":"","footnote":" ( 1 ) - حياة الامام على الهادى عليه السلام ، ص 234 .  ( 2 ) - ر . ك : حياة الامام على الهادى عليه السلام ، ص 235 ؛ ارشاد مفيد ، ص 333 . ","page_name":" 144 ","page_number":140},
  {"content":"\r\n\r\nالبته سعايتهاى پى در پى مزدوران از امام عليه السلام نزد متوكّل ، او را بر آن داشت تا آن حضرت را از مدينه به مركز خلافت منتقل نمايد و محدوديّتها و مراقبتهاى بيشترى را نسبت به او اعمال كند ؛ همان سياستى كه مأمون نسبت به امام جواد عليه السلام و پيش از آن نسبت به امام رضا عليه السلام در پيش گرفته بود . متوكّل نيز تصميم گرفت اين سياست تجربه شده و موفقيّت‌آميز را پى گيرد ؛ زيرا با گزارشهايى كه دريافت كرده بود مىديد كه اگر امام عليه السلام در مدينه و بدور از نظارت خليفه باشد وجودش در آيندهء نزديك خطرى جدّى براى حكومت عباسى خواهد بود .\r\nشاهد بر اين ادّعا سخن « يزداد » پزشك مسيحى دربار عباسى است . او در گفتگويى كه با « اسماعيل بن احمد كاتب » در سامرّا داشته مىگويد :\r\nبر اساس آنچه شنيده‌ام انگيزهء خليفه از احضار « على بن محمّد » به سامرّا اين بوده است كه مبادا مردم ، بويژه چهره‌هاى سرشناس به او گرايش پيدا كنند و در نتيجه حكومت از دست بنى عباس خارج شود . « 1 » \r\nمتوكّل براى كاهش پيامدهاى سوء احضار امام عليه السلام به سامرّا همچون پيشينيان خود از درِ نيرنگ و حيله وارد شد . وى از يك طرف براى جلب رضايت امام عليه السلام ضمن تأييد نظر ايشان مبنى بر دروغ بودن گزارش « عبداللَّه بن محمّد » ، او را به خاطر سعايت از آن حضرت ، از مقام خود بر كنار كرد . از طرف ديگر به بهانهء اشتياق خليفه به ديدار امام عليه السلام در نامه‌اى به آن گرامى از او خواست تا به سامرّا بيابد ؛ ولى محتواى نامه در واقع جلب محترمانهء حضرت بود . اينك فرازهاى مهمّ نامهء متوكّل به امام عليه السلام :\r\nاميرالمؤمنين ، به مقام و منزلت والاى شما واقف است و خويشاوندى شما را سپاس مىدارد و رعايت حق شما را لازم مىداند ، و دربارهء شما و خاندانتان امورى را در نظر گرفته كه بهبودى و عزّت شما را در پى خواهد داشت و هدف او از اين امور تنها جلب خشنودى خدا و شما و انجام وظيفه‌اى است كه نسبت\r\n\r\n","description":"","footnote":" ( 1 ) - بحارالانوار ، ج 50 ، ص 161 . ","page_name":" 145 ","page_number":141},
  {"content":"\r\n\r\nبه شما دارد .\r\nاميرالمؤمنين ، « عبداللَّه بن محمّد » را بخاطر جهالتش نسبت به حقّ شما و نيز توهين و اتّهام به شما از مقام سرپرستى امور جنگ و نماز در مدينه عزل كرد .\r\nاميرالمؤمنين مىداند شما از اين اتّهامها بدور هستيد و در گفتار و كردار نيك خود صدق نيّت داريد و خود را شايستهء آنچه شما را بدان متّهم كرده‌اند ندانسته‌ايد .\r\nاينك اميرالمؤمنين ، محمّد بن فضل را به جاى او گمارده و به او دستور داده است كه شما را گرامى داشته ، حرمتتان را پاس بدارد و گوش به فرمان شما باشد ، و بدان وسيله به خدا و اميرالمؤمنين تقرّب جويد .\r\nاميرالمؤمنين مشتاق شماست و دوست دارد با شما تجديد عهد كند و شما را زيارت نمايد . اگر شما هم علاقمند به ديدار و ماندن نزد او هستيد ، خود و هر كس از خانواده و دوستان و خدمتكارانتان را كه مايل هستيد برگزينيد و در فرصت و وقت مناسب بسوى ما آييد . زمان حركت ، انتخاب راه و چگونگى توقف در بين راه ، همگى با خود شماست ، و در صورت تمايل ، « يحيى بن هرثمه » خدمتكار اميرالمؤمنين همراه سربازانش در خدمت شما خواهند بود .\r\nبه او دستور داده‌ايم كه خدمتگزار شما باشد . پس از خدا طلب خير كن تا نزد امير در آيى . و بدان ! هيچيك از برادران ، و فرزندان و افراد خانواده و درباريان امير نزد او از شما گرامىتر نيست . . . .\r\nابراهيم بن عباس ، جمادى الآخر ، سال 243 . « 1 » \r\n\r\nچند نكته\r\n1 . متوكّل ، برغم كينه و عداوتى كه نسبت به خاندان پيامبر صلى الله عليه و آله داشت در نامهء خود به\r\n\r\n","description":"","footnote":" ( 1 ) - ارشاد ، ص 333 . ","page_name":" 146 ","page_number":142},
  {"content":"\r\n\r\nامام عليه السلام ، همهء جهات اخلاقى را رعايت و از آن حضرت به نحو شايسته‌اى تجليل كرده ، خود را عارف به مقام آن بزرگوار و علاقمند به او به شمار آورده است .\r\nبه نظر مىرسد آنچه كه اين دشمن سرسخت اميرمؤمنان عليه السلام را وادار به اتّخاذ اين موضع مسالمت‌آميز كرده است ، آگاهى و شناخت او از موقعيّت امام عليه السلام در ميان توده‌هاى مردم ، بويژه اهل مدينه باشد . در واقع متوكّل سعى كرده با بكارگيرى اين كلمات ، حسن ظنّ افكار عمومى را نسبت به اقدام خود دربارهء امام عليه السلام جلب كند و خاطرهء تلخ و ناگوارى را كه دوستداران اهل بيت عليه السلام از احضار امام رضا عليه السلام به « مرو » و امام جواد عليه السلام به « بغداد » داشتند ، از ذهنها بزدايد و چنين وانمود كند كه اين سفر با اختيار خود امام عليه السلام بوده و نوشتن نامه از سوى خليفه تنها به منظور ابراز ارادت و اشتياق وى به زيارت آن حضرت و اعلام آمادگى براى انجام اين سفر بوده است . تأكيد خليفه بر اين مطلب - كه هدف او از اين اقدامات ، كسب رضايت پروردگار ، بهبود وضع امام عليه السلام و عزّت او ، و نيز وظيفه‌اى است كه نسبت به آن حضرت دارد - در راستاى تحقّق همين هدف مهمّ بوده است .\r\n2 . متوكّل با همهء توصيفها و تمجيدهايى كه از امام عليه السلام كرده عنوان « اميرالمؤمنين » و حق « امارت » بر مؤمنان و حاكميّت بر جامعهء اسلامى را براى خود محفوظ نگهداشته و با تكرار آن در هشت جاى نامه ، بطور تلويحى به امام عليه السلام فهمانده است كه او نيز مانند ديگران بايد تحت امر و حاكميّت خليفه باشد .\r\n3 . متوكّل هر چند در امر سفر امام عليه السلام به سامرّا تسهيلاتى قائل شد و يحيى بن هرثمه را به ظاهر براى فراهم كردن اين تسهيلات و خدمتگزارى آن حضرت در طول سفر ، اعزام كرد ؛ ولى لحن نامه بيانگر اجبارى بودن اصل سفر براى امام عليه السلام بود . اعزام يحيى بن هرثمه يكى از سران و فرماندهان نظامى دستگاه خلافت ، همراه تعداد زيادى از سربازان « 1 »  براى زير نظر گرفتن اوضاع و برخورد با واكنشهاى احتمالى شيعيان ، گواه\r\n\r\n","description":"","footnote":" ( 1 ) - قطب الدين راوندى تعدادى سربازان اعزامى با « يحيى بن هرثمه » را سيصد نفر نوشته است . ( بحارالانوار ، ج 50 ، ص 142 ) . ","page_name":" 147 ","page_number":143},
  {"content":"\r\n\r\nروشنى بر اين حقيقت است .\r\n\r\nعكس‌العمل مردم مدينه\r\n« يحيى بن هرثمه » با در دست داشتن نامه متوكّل و مأموريت بررسى و ارزيابى اوضاع سياسى مدينه و بازرسى منزل امام هادى عليه السلام و انتقال او به سامرّا وارد مدينه شد .\r\nهنگامى كه مردم مدينه از ورود « ابن هرثمه » و مأموريت او آگاه شدند ، فرياد اعتراض برآورده ، شيون و ناله سر دادند ؛ بگونه‌اى كه خود « يحيى » مىگويد : « من تا آن روز آنچنان ضجّه و ناله‌اى نشنيده بودم » . و بدين وسيله ، اقدام متوكّل را محكوم كردند .\r\n« يحيى » كوشيد تا مردم را خاموش و آرام كند . براى اين منظور سوگند ياد كرد كه هيچ گونه مأموريتى كه متضمّن آسيب رساندن به امام هادى عليه السلام باشد ندارد و از ناحيهء او هيچ خطرى آن حضرت را تهديد نمىكند . سپس منزل امام عليه السلام را تفتيش كرد ؛ ولى جز چند قرآن و كتابهاى ادعيه و علوم ، چيز ديگرى نيافت . « 1 » \r\nاين جريان ، نشانگر ميزان محبوبيّت و موقعيّت امام عليه السلام در ميان مردم مدينه از يكسو ، و بيم و خوف مردم از سرنوشتى كه از سوى حكومت وقت براى آن حضرت رقم زده شده بود ، از سوى ديگر مىباشد .\r\nپيروان اهل بيت عليه السلام از اين موضوع متأثّر و بيمناك بودند كه با تبعيد امام عليه السلام و پيشوايان به مركز خلافت ، از فيض وجود و فوز درك محضر آن امام بزرگوار محروم مىگشتند ؛ چون آنان با تجربه‌اى كه از جريان تبعيد پدران گرامى آن حضرت ، امام رضا و امام جواد عليهما السلام به مركز حكومت عباسى داشتند ، مىدانستند يكى از انگيزه‌هاى مهمّ حكمرانان عباسى از فراخوانى پيشوايان اسلام به مركز خلافت ، محروم ساختن مردم از وجود پرفيض ايشان است .\r\n\r\n","description":"","footnote":" ( 1 ) - ر . ك : تذكرة الخواص ، ص 322 ؛ مروج الذهب ، ج 4 ، ص 84 . ","page_name":" 148 ","page_number":144},
  {"content":"\r\n\r\nمهمتر از آن ، شيعيان بر وجود پيشواى دهم عليه السلام بيمناك بودند . آنان با شناختى كه از متوكّل و شدّت كينه و دشمنى او نسبت به حضرت على عليه السلام و فرزندان او داشتند ، احتمال قوى مىدادند كه هدف وى از احضار امام عليه السلام به شهادت رساندن آن حضرت باشد ، و اين احساس در چهره‌هاى گريان و ناله‌ها و ضجّه‌هاى آنان به هنگام ورود « پسر هرثمه » به مدينه براى بردن امام عليه السلام ، به روشنى پيدا بود ؛ بگونه‌اى كه خود « يحيى » اين حقيقت را درك كرده بود ؛ از اين رو ، سعى مىكرد با سوگند دروغ چنين وانمود كند كه هيچگونه خطرى امام عليه السلام را تهديد نمىكند .\r\nبا اين حال « يحيى بن هرثمه » مأموريت خود را با جدّيت و قاطعيّت انجام داد و خانهء امام هادى عليه السلام را تا آنجا كه مىشد بازرسى كرد ، تا شايد مردك و سندى كه نشانگر مخالفت آن حضرت با سياستهاى نظام حاكم باشد به دست آورد و آن را تأييدى بر گزارشهاى داده شده به متوكّل و بهانه‌اى براى تبعيد آن حضرت به « عسكر » قرار دهد .\r\nخلاصه\r\nمتوكّل با اتّخاذ سياست ارعاب و ترور ، هر چند محيط جامعه را براى شيعيان نا امن كردن بود ، ليكن در مقابل ، امام هادى عليه السلام نيز با فعّاليّتهاى بنيادىِ فرهنگى و سياسى و به دست گرفتن رهبرى شيعيان ، مدينه را به پايگاه مبارزه عليه سياستهاى نظام حاكم و كانون خطرى جدّى براى متوكّل تبديل كرده بود .\r\nمدت سيزده سال از دوران امامت پيشواى دهم عليه السلام در مدينه سپرى شد . امام عليه السلام در اين مدت با استفاده از فرصت و شرايط فراهم آمده ، به تبيين و گسترش معارف اسلام و رهبرى مسلمانان همّت گمارد و شيعيان و دوستان اهل بيت عليه السلام را كه در آن زمان تعدادشان رو به فزونى بود ، از سرچشمهء زلال دانش امامت و فرهنگ ناب ، سيراب كرد .\r\nامام هادى عليه السلام در مدينه موقعيّت ممتازى داشت و در واقع ، دولتى در مقابل دولت عباسى تشكيل داده بود و همين امر ، مزدوران عباسى در مدينه را به وحشت انداخت و\r\n\r\n","description":"","footnote":"","page_name":" 149 ","page_number":145},
  {"content":"\r\n\r\nآنان را بر آن داشت تا عليه آن حضرت نزد متوكّل سعايت كنند و از او بخواهند هر چه سريعتر امام عليه السلام را از مدينه تبعيد كند .\r\nامام عليه السلام با آگاهى از اين توطئه ، نامه‌اى به متوكّل نوشت و ضمن يادآورى آزارهاى والى مدينه نسبت به خود ، گزارشهاى او را دروغ خواند و خود را از تهمتهاى نسبت داده شده بَرى دانست .\r\nمتوكّل هر چند در ظاهر به نامهء امام عليه السلام ترتيب اثر داد و براى جلب رضايت آن حضرت ، والى مدينه را عزل و فرد ديگرى را به جاى او منصوب كرد ؛ ولى تصميم گرفت امام عليه السلام را از مدينه به سامرّا منتقل نمايد تا بتواند او را بيشتر كنترل كند . بدين منظور « يحيى بن هرثمه » را با نامه‌اى براى حضرت به مدينه فرستاد تا امام را به سامرّا بياورد .\r\nمردم مدينه در برابر اين اقدام خليفه واكنش نشان دادند و با ضجّه و ناله ، مراتب اعتراض خود را ابراز داشتند . با اين حال « ابن هرثمه » مأموريت خود را انجام داد .\r\nپرسش\r\n1 . چگونه « مدينه » به پايگاه مبارزه عليه دستگاه خلافت متوكّل تبديل شده بود ؟\r\n2 . مزدوران متوكّل پس از احساس خطر از سوى امام عليه السلام دست به چه اقدامى زدند ؟\r\n3 . واكنش امام هادى عليه السلام در برابر اقدام والى مدينه چه بود ؟\r\n4 . متوكّل چه تصميم جديدى نسبت به امام عليه السلام گرفت ؟ چرا ؟\r\n5 . واكنش مردم مدينه در برابر اقدام خليفه چه بود ؟\r\n\r\n","description":"","footnote":"","page_name":" 150 ","page_number":146},
  {"content":"\r\n\r\n\r\nدرس پانزدهم واكنش امام هادى عليه السلام در برابر خواست متوكّل ،\r\n\r\nنگرشى بر فعّاليّتهاى آن حضرت در مدينه\r\n\r\nالف - واكنش امام هادى عليه السلام در برابر خواست متوكّل\r\nپيشواى دهم عليه السلام علىرغم برخوردارى از پايگاه مردمى در مدينه ، مخالفت علنى و موضعگيرى آشكار عليه دستگاه خلافت را مصلحت نديد ؛ بلكه همان سياست مبارزه منفى پدر و جدّ بزرگوارش را دنبال كرد .\r\nامام هادى عليه السلام از سوء نيّت و انگيزهء شيطانى متوكّل از احضار او ، آگاهى كامل داشت و مىدانست كه اين سفر يك سفر اجبارى است و خود آن حضرت بعدها به اين مطلب تصريح كرد : « فَحّام » از « منصورى » از عموى پدرش نقل مىكند كه روزى امام هادى عليه السلام به من فرمود : « اى ابوموسى ! من به اجبار و بىميلى به سامرّا آورده شدم . . . . » « 1 » \r\nگذشته از آنكه آن حضرت در ادامهء سياست مبارزه منفى خود در نامه‌اى كه به متوكّل نوشت ، گزارشهاى والى مدينه بر ضدّ خويش را دروغ ، و خود را از هر گونه تلاش و اقدامى عليه حكومت عباسى بدور دانست ؛ اينكه اگر به خواستهء متوكّل و ابراز ارادت و اشتياق او به ديدار آن حضرت پاسه ردّ مىداد ، اتّهامى را كه به او بسته بودند در عمل تأييد مىكرد ؛ چرا كه موضعگيرى وى در برابر درخواست خليفه ، دليل آشكارى بر تمرّد او ، و مخالفتش با نظام حاكم به شمار مىآمد .\r\nالبته ائمه عليهم السلام از مخالفت با حاكمان جور و مبارزه با حكومت آنان و پيامدهاى آن هراسى نداشتند ؛ بلكه برجسته‌ترين فراز زندگى سياسى آن بزرگواران را - پس از اصل موضوع رهبرى - همين مسأله تشكيل مىداد ؛ ليكن در اين خط مشى نيز همچون ديگر موارد ،\r\n\r\n","description":"","footnote":" ( 1 ) - بحارالانوار ، ج 50 ، ص 129 ؛ مناقب ، ج 4 ، ص 417 . ","page_name":" 151 ","page_number":147},
  {"content":"\r\n\r\nرعايت مصالح كلّى و دراز مدت اسلام و امّت مسلمان و رهبرى و جهت دادن مبارزه بر اساس شرايط سياسى - اجتماعى حاكم بر جامعه ، پيوسته مورد نظر و توجّه آنان بود .\r\nبرخوردار نبودن تمامى يا اكثريّت حائز اهميّت افراد جامعه از آگاهى و درك عميق و شعور اسلامى - بدان حدّ كه آمادگى قربانى دادن و فداكارى در راه هدف را داشته باشند ؛ حقّ را بگويند و تا سر حدّ مرگ از آن دفاع كنند هر چند به زيان خودشان باشد ، و به قدرى از خود گذشته و مَحْو در حق باشند كه منافع شخصى خود را فداى اسلام و مصالح عمومى و اجتماعى كنند ؛ و در يك سخن ، حاكميّت اسلام و رهبرى پيشوايان معصوم را در تمامى شؤون و مظاهر زندگى بپذيرند - از مهمترين عواملى بود كه موجب مىشد امامان عليهم السلام نتوانند مبارزه را آنگونه كه خود مىخواهند شكل دهند و به اهداف سياسى موردنظر دست يابند .\r\nدر دوران امام هادى عليه السلام هر چند تعداد شيعيان و پيروان اهل‌بيت عليه السلام در مقايسه با دوران پيشوايان قبل ، رو به فزونى نهاده و وحدت و انسجام بيشترى پيدا كرده بود ؛ ولى تعداد آنان نسبت به توده‌هاى بىتفاوت يا وابسته و گرايشمند به حكومت ستمگر عباسى اندك بود . بيشتر افراد جامعه ، هر چند در زير پرچم اسلام زندگى كرده ، خود را مسلمان مىناميدند ؛ ولى گرايشها و خواسته‌هاى گوناگونى داشتند و زندگىشان بر مبناى رفاه مادى ، لذّتهاى دنيوى و مصالح شخصى استوار بود .\r\nآنان در طول دهها سال با زندگى بيگانه از اسلامِ زمامداران عباسى و پيش از آن ، با زندگانى توأم ، بلكه غرق در آلودگى و جنايت امويان - كه خود را به دروغ ، حاكم اسلامى مىپنداشتند - خو گرفته بودند ؛ خليفگانى كه در لااباليگرى و گسستن قيد و بندهاى دين و انسانيّت ، پيشتاز بودند و براى سست كردن پايه‌هاى عقايد دينى مردم و بيگانه ساختن آنان با پيامبر صلى الله عليه و آله و خاندان او ، از رواج هر گونه فساد و فحشايى در جامعهء اسلامى - تا آن حدّ كه به حكمرانى و سلطه‌جويى ايشان زيانى نرسد - فروگذار نبودند و كار به جايى رسيد كه انحراف از صراط مستقيم اسلام ، عادتى جارى و روشى فراگير شده و در\r\n\r\n","description":"","footnote":"","page_name":" 152 ","page_number":148},
  {"content":"\r\n\r\nزندگى مسلمانان نوعى اصالت به هم رسانده بود .\r\nدر اين دوران ، هر چند مردم از نظر عاطفى به خاندان پيامبر صلى الله عليه و آله علاقمند بودند ؛ ولى از آنجا كه با تربيت بايسته و روش شايستهء اسلامى پرورش نيافته بودند ، رهبرى آنان و اجراى دقيق قوانين شرع را به آسانى نمىپذيرفتند و به محض آن كه مىديدند حكومت امام عليه السلام با اميال و خواهشها و انحرافات آنان همسو نيست ، شمشيرهايشان را بر روى او بلند مىكردند ، آنگونه كه بر روى اميرمؤمنان و فرزندانش امام حسن و امام حسين عليهم السلام كشيدند ؛ با آنكه در آن روزگار ، امّت فاصله چندانى با عصر پيامبر صلى الله عليه و آله نداشت و از زبان آن حضرت ، سخنان و توصيه‌هاى فراوانى نسبت به آنان شنيده بود . « 1 » \r\nبا اين توضيح ، پاسخ اين پرسش كه چرا امام هادى عليه السلام با تكيه بر حمايت مردمى ، عليه متوكّل قيام نكرد و تن به اين سفر اجبارى داد ، روشن مىشود . هدف امام عليه السلام تنها به\r\n\r\n","description":"","footnote":" ( 1 ) - امتياز مهمّ امّت مسلمان ايران در عصر حاضر ، بر مسلمانان عصر رسول اللَّه صلى الله عليه و آله و ائمه عليهم السلام در همين مسأله است . اينان بدون درك محضر پيامبر صلى الله عليه و آله و جانشينان آن حضرت ، امامت و ولايت آنان را پذيرفته و در اين راه از هيچ كوششى دريغ نورزيدند . بنيانگذار جمهورى اسلامى ، حضرت امام خمينى رضوان اللَّه عليه در وصيّتنامهء سياسى - الهىاش در مقام مقايسهء امّت اسلامى ايران انقلابى با مردم حجاز و عراق در آن عصر مىفرمايد :\r\n« من به جرأت مدّعى هستم كه ملّت ايران و تودهء ميليونى آن در عصر حاضر بهتر از ملّت حجاز در عهد رسول اللَّه صلى الله عليه و آله و كوفه و عراق در عهد اميرالمؤمنين و حسين بن على صلوات اللَّه و سلامه عليهما مىباشند . آن حجاز ، كه در عهد رسول اللَّه صلى الله عليه و آله مسلمانان نيز اطاعت از ايشان نمىكردند و با بهانه هايى به جبهه نمىرفتند ، كه خداوند تعالى در سوره « توبه » با آياتى ، آنان را توبيخ فرموده و وعدهء عذاب داده است . و آن قدر به ايشان دروغ بستند كه به حسب نقل ، در منبر به آنان نفرين فرمودند .\r\nو آن اهل عراق و كوفه كه با اميرالمؤمنين عليه السلام آن قدر بدرفتارى كردند و از اطاعتش سرباز زدند كه شكايت آن حضرت از آنان در كتبِ نقل و تاريخ معروف است . و آن مسلمانان عراق و كوفه كه با سيّدالشهداء عليه السلام آن شد كه شد . و آنان كه در شهادت ، دست آلوده نكردند ، يا گريختند از معركه و يا نشستند تا آن جنايت تاريخ واقع شد .\r\nامّا امروزه مىبينيم كه ملّت ايران از قواى مسلّح نظامى و انتظامى و سپاه و بسيج تا قواى مردمى از عشاير و داوطلبان و از قواى در جبهه‌ها و مردم پشت جبهه‌ها با كمال شوق و اشتياق ، چه فداكاريها مىكنند و چه حماسه‌ها مىآفرينند . و مىبينيم كه مردم محترم سراسر كشور چه كمكهاى ارزنده مىكنند . و مىبينيم كه بازماندگان شهدا و آسيب ديدگان جنگ و متعلّقان آنان با چهره‌هاى حماسه‌آفرين و گفتار و كردارى مشتاقانه و اطمينان‌بخش ، با ما و شما رو به رو مىشوند . و اينها همه از عشق و علاقه و ايمانِ سرشار آنان است به خداوند متعال و اسلام و حيات جاويدان . در صورتى كه نه در محضر مبارك رسول اكرم صلى الله عليه و آله هستند و نه در محضر امام معصوم صلوات اللَّه عليه . و انگيزهء آنان ، ايمان و اطمينان به غيب است . و اين ، رمز موفّقيّت و پيروزى در ابعاد مختلف است . و اسلام بايد افتخار كند كه چنين فرزندانى تربيت نموده و ما هم مفتخريم كه در چنين عصرى و در پيشگاه چنين ملّتى مىباشيم . » ","page_name":" 153 ","page_number":149},
  {"content":"\r\n\r\nدست گرفتن قدرت و حكومت نبود . حكومت و خلافت از ديد آن حضرت ، از آن جهت مطلوب و موردنظر بود كه در پرتو آن بتواند حقّ را پياده و عدالت را برپا بدارد . بدون شك دستيابى به چنين حكومتى نيازمند زمينه‌ها و شرايطى بود كه جامعهء ناآگاه و منحرف آن روز فاقد آن بود . در چنين موقعيّتى ، دو هدف عمده و مرتبط به يكديگر ، موردنظر امام هادى عليه السلام بود :\r\n1 . حفظ جامعهء اسلامى از نابودى و زوال نهايى ، و روشن نگهداشتن چراغ فروزنده‌اى كه شعاع نور آن تنها در وجود خود آن حضرت و پيروان و پايگاههاى مردمىاش متجلّى بود .\r\n2 . تلاش براى پىريزى و ساختن جامعهء بيدار و آگاه اسلامى و ارتقاى سطح رشد و ايمان در افراد آن ، به عنوان زمينه‌اى براى تحقّق خلافت حقّهء اسلامى ، تحت رهبرى الهى جانشينان بحقّ رسول خدا صلى الله عليه و آله .\r\nامام هادى عليه السلام براى دستيابى به اين دو هدف ، در حدود امكانات تلاش كرد و تا آنجا كه شرايط سياسى - اجتماعى ايجاب مىنمود ، خود را از دستگاه خلافت دور نگهداشته ، روش مبارزهء منفى پدران خود را پى گرفت .\r\nموضعگيرى صريح و حادّ در برابر حكومت و برخورد نظامى با آن در آن شرايط ، نه تنها دستيابى به اهداف ياد شده را تضمين نمىكرد كه به ناتوانى و از هم فروپاشى جبههء حق و يا نابودى امام عليه السلام و يارانش منجر مىشد . « 1 » \r\n\r\nب : نگرشى بر فعّاليّتها و مبارزات امام عليه السلام در مدينه\r\nگرچه در متون تاريخى ، بطور تفصيل و مشخّص ، به خدمامت و فعّاليّتهاى فرهنگى ، سياسى و اجتماعى امام هادى عليه السلام در مدينه تصريح نشده است ؛ ولى از شواهد و قراين تاريخى و گفتگوهاى آن حضرت با افراد ، مىتوان به نتايجى دست يافت . اينك پاره‌اى از\r\n\r\n","description":"","footnote":" ( 1 ) - امام مهدى عليه السلام و غيبت صغرا ، ص 92 - 94 ( اقتباس ) . ","page_name":" 154 ","page_number":150},
  {"content":"\r\n\r\nقراين و موضوعات روشنگر گسترهء فعّاليّتها و مبارزات امام عليه السلام در مدينه :\r\n1 . ارتباط مداوم دانش دوستان و علاقمندان به خاندان پيامبر صلى الله عليه و آله با امام عليه السلام و آمد و رفت چهره‌هاى سرشناس و نمايندگان مردم از مناطق دور و نزديك به خانهء آن حضرت .\r\n« دوايت . م . رونلدسن » پس از بحث مفصّلى دربارهء امام هادى عليه السلام مىنويسد :\r\nگروه زيادى از مناطق شيعه‌نشين همچون عراق ، ايران و مصر براى استفاده از محضر امام هادى عليه السلام بسوى مدينه شتافتند . « 1 » \r\n2 . سخن چينى و سعايت مزدوران عباسى از امام عليه السلام نزد متوكّل و تأكيد بر اينكه وجود آن حضرت در مدينه موجب خروج دو پايگاه مهمّ توحيد از تحت سيطره و حاكميّت عباسيان خواهد گشت .\r\n3 . ترتيب اثر دادن متوكّل به گزارشهاى رسيده و اقدام سريع وى جهت احضار امام عليه السلام به مركز خلافت و تحت نظر گرفتن آن حضرت در محلّهء « عسكر » .\r\n4 . شيوهء مكاتبهء متوكّل با امام عليه السلام و نحوهء برخورد او با آن حضرت در نامه ، و نيز انتخاب يكى از فرماندهان نظامى همراه سيصد سرباز براى انتقال پيشواى دهم به سامرّا .\r\n5 . اظهارنظر « يزداد » پزشك مخصوص دربار عباسى مبنى بر اين كه متوكّل از آن بيم داشت كه اگر امام عليه السلام در مدينه بماند مردم ، به ويژه چهره‌هاى سرشناس به وى گرايش پيدا كرده و در نتيجه ، حكومت از دست عباسيان بيرون رود ؛ از اين جهت او را به سامرّا منتقل كرد .\r\n6 . آگاه ساختن افراد از بعضى جريانات سياسى . « خيران اسْباطى » مىگويد :\r\nدر مدينه خدمت على بن محمّد عليه السلام رسيدم . پرسيد :\r\n- از واثق چه خبر ؟\r\n- جانم به فدايت در كمال سلامتى است . من به تازگى - يعنى ده روز است كه - از او جدا شده‌ام و او در سلامتى كامل بود .\r\n\r\n","description":"","footnote":" ( 1 ) - ائمتنا ، ج 2 ، ص 257 ، به نقل از : عقيدة الشيعه ، ص 215 . ","page_name":" 155 ","page_number":151},
  {"content":"\r\n\r\n- مردم مدينه مىگويند او مرده است .\r\n- عرض كردم : من تازه او را ديده‌ام .\r\n- مردم مدينه مىگويند كه او درگذشته است . ( وقتى امام عليه السلام فرمود : مردم مىگويند ، فهميدم كه مقصود از مردم خود آن حضرت است . )\r\n- متوكّل در چه وضعى بود ؟\r\n- وقتى من آمدم او در زندان و در بدترين وضع بود .\r\n- او هم اكنون زمامدار است . « ابن زيّات » چه مىكرد ؟\r\n- مردم فرمانبر او هستند ، و فرمان ، فرمان او است .\r\n- اين مقام براى او شوم است و دچار نكبت خواهد شد .\r\nامام لحظاتى سكوت كرد ، سپس فرمود : اى خيران ! ناگزير مقدّرات و دستورات الهى بايد اجرا شود . واثق مرد ، متوكّل بر جاى او نشست و ابن زيّات كشته شد .\r\n- فدايت شوم ، چه زمان ؟\r\n- شش روز پس از خروج تو از سامرّا . « 1 » \r\nچند نكته :\r\n* اين فراز تاريخى بيانگر نحوهء برخورد و تاكتيك امام عليه السلام در برابر جريانهاى سياسى روز است . سؤال حضرت از وضعيّت حكمران و وزير او و نيز خليفهء آينده ، آن هم از شخصى كه به مسائل سياسى آشنايى كامل داشته و با افراد مورد پرسش ارتباط نزديك دارد ، نشانگر اين است كه امام عليه السلام هر چند در مدينه و دور از پايتخت است ، ولى اوضاع و جريانات سياسى حكومت را كاملًا تحت‌نظر داشته از آخرين تحوّلات مطّلع است .\r\n* امام هادى عليه السلام خبر مرگ واثق را در آغاز از زبان مردم مدينه نقل كرد تا جلو هر گونه خطر احتمالى را بگيرد ؛ ولى هنگامى كه در طرف ، آمادگى لازم را به وجود آورد و او\r\n\r\n","description":"","footnote":" ( 1 ) - اعلام الورى ، ص 341 ؛ ارشاد ، ص 329 . ","page_name":" 156 ","page_number":152},
  {"content":"\r\n\r\nاحساس كرد اين خبر جز از ناحيهء امام عليه السلام و علم امامت امكان ندارد با اين سرعت به مدينه رسيده باشد ، موضوع را به صورت قطعى از ناحيهء خود تشريح كرد .\r\n* امام عليه السلام در اين گفتگو به صرف بازگو كردن حادثه به عنوان يك خبر بسنده نكرد ؛ بلكه آن را در چارچوب قدرت ، مشيّت ، حاكميّت و فرمان خداوند دانست و با بيان ظريف و جالبى به يكى از سنّتهاى تغييرناپذير الهى اشاره كرد و در حقيقت ، ذلّت و نكبت متوجّه به سردمداران عباسى را معلول جنايات و ستمگريهاى آنان دانست و اين بيان هشدارى به حكّام آيندهء عباسى بود كه چنانچه آنان نيز روش نياكان خود را دنبال كنند به سرنوشت ايشان دچار خواهند شد .\r\n7 . موقعيّت امام عليه السلام با « بغاى بزرگ » يكى از افسران عالىرتبه و متنفّذ حكومت عباسى .\r\nدرباريان ، فرماندهان و سرداران نظامى دستگاه خلافت عباسى نيز كه همچون اربابانشان ، پايبند حكومت و دلبستهء قدرت بودند ، نسبت به علويان ، بويژه امامان عليهم السلام دشمنى و كينهء خاصى داشتند . از اين رو پيشوايان دين به همان نسبت كه خود را از حكمرانان دور نگهداشته و در برخورد با ايشان احتياط مىكردند ، نسبت به وابستگان حكومت نيز چنين بودند . ولى در مواردى كه زمينه را مساعد مىديدند سعى مىكردند به بهانه‌اى با ايشان تماس گرفته آنان را به مسير حق رهنمون سازند و يا دست كم ، از وجود آنها براى رفع مشكل شيعيان استفاده كنند . برخورد امام هادى عليه السلام با « بغاى بزرگ » در مدينه نمونه‌اى از اين سياست است .\r\nپيش از بيان ديدار امام عليه السلام با « بغا » به پاره‌اى از اظهارنظر مورّخان دربارهء اين سردار بزرگ ترك اشاره مىكنيم تا به اهميّت و موقعيّت برخورد امام عليه السلام با او پى ببريم . « مسعودى » مىنويسد :\r\nدر ميان تركها ، « بغا » پايبند به دين بود و نسبت به علويان مهربانى و خوشرفتارى مىكرد . « 1 » \r\n\r\n","description":"","footnote":" ( 1 ) - مروج الذهب ، ج 4 ، ص 75 . ","page_name":" 157 ","page_number":153},
  {"content":"\r\n\r\nسپس از قول خود او داستانى را در ارتباط با مهربانى وى نسبت به يكى از علويان نقل مىكند كه خلاصهء آن چنين است :\r\nمعتصم بر يكى از علويان خشم گرفت و به من دستور داد تا او را در ميان حيوانات درنده بيندازم تا طعمهء درندگان گردد . ولى من تحت تأثير دعاها و سخنان او قرار گرفتم و از اين كار منصرف شدم و او را آزاد كردم و تعهّد گرفتم كه تا معتصم زنده است خود رانشان ندهد . « 1 » \r\nسپس خوابى را كه ديده بود نقل كرده مىگويد :\r\nدر خواب به حضور پيامبر صلى الله عليه و آله رسيدم . فرمود : اى بغا ! تو نسبت به فردى از امّت من مهربانى كردى ، او دربارهء تو دعايى كرد كه مستجاب شد . . . .\r\nعرض كردم : اى رسول خدا ! از پروردگارت بخواه كه عمر مرا تا 95 سال طولانى كند . رسول خدا صلى الله عليه و آله دعا كرد . مردى در كنار او بود ، او نيز براى من دعا كرد و گفت : خدايا او را از آفت و بلا حفظ كن . به او گفتم : تو كيستى ؟\r\nفرمود : على بن ابىطالب . از خواب بيدار شدم در حالى كه نام على بن ابىطالب بر زبانم جارى بود . « 2 » \r\nتاريخ ، ميان امام هادى عليه السلام و چنين فردى كه از چنان زمينه و ويژگيهاى برخوردار بوده ديدارى را ثبت كرده است . در سال 230 هجرى كه امام عليه السلام در مدينه بودف اطراف اين شهر مورد هجوم و غارت اعراب « بنى سُلَيْم » قرار گرفت ؛ بگونه‌اى كه گروه زيادى كشته شدند و اموال و چارپايان آنان به غارت رفت .\r\nفرماندار مدينه ، سپاهى را براى سركوبى شورشيان بسيج كرد ، ولى از آنان شكست خورد . واثق ، ناچار « بغاى بزرگ » را با نيروى انبوهى براى سركوب شورشگران فرستاد .\r\n« بغا » وارد مدينه شد و با اشرار جنگيد ؛ عده‌اى از آنان را كشت و گروهى را به اسارت\r\n\r\n","description":"","footnote":" ( 1 ) - همان ، ص 76 .  ( 2 ) - مروج الذهب ، ج 4 ، ص 76 . ","page_name":" 158 ","page_number":154},
  {"content":"\r\n\r\nگرفت ، بقيّه نيز پراكنده شدند . « 1 »  « ابوهاشم جعفرى » مىگويد :\r\nهنگامى كه « بغا » با سپاهش وارد مدينه شد تا به نبرد اعراب شورشى برود ، امام هادى عليه السلام به ما فرمود : با من بيرون آييد تا برويم و ببينيم اين سردار ترك چگونه نيروهاى خود را براى سركوبى شورشگران ، آماده و مجهّز كرده است .\r\nما بيرون رفتيم و بر سر راه او ايستاديم . سپاهيان « بغا » از جلو ما گذشتند .\r\nهنگامى كه « بغا » در برابر ما قرار گرفت . امام عليه السلام با او به زبان تركى سخن گفت . او بىدرنگ از اسب فرود آمد و بر پاى مركب امام عليه السلام بوسه زد .\r\nمن از اين منظره شگفت زده شدم و « بغا » را سوگند دادم و به او گفتم : امام عليه السلام به تو چه فرمود ؟ « بغا » پرسيد آيا اين فرد پيغمبر است ؟\r\nگفتم : نه . گفت : او مرا به اسمى خواند كه در كوچكى و در بلاد ترك بدان خوانده مىشدم و تا كنون كسى از آن آگاهى نداشت . « 2 » \r\nتاريخ ، از گفتگوهايى كه ميان امام هادى عليه السلام و بغا ، همچنين - به احتمال - ميان ياران آن حضرت و سردار ترك ، صورت گرفته سخنى به ميان نياورده است .\r\nآنچه از اين گفتگو به دست مىآيد دو نكتهء مهمّ است :\r\n1 . سيرهء عملى امام 7 در برخورد با اين جريان : در شرايطى كه احساسات مردم بر اثر غارت و كشتار شورشيان ، جريحه‌دار شده بود و مردم و نيروهاى منطقه‌اى از دفع فتنهء آنان ناتوان مانده بودند ، امام عليه السلام براى ديدار فرماندهء مقتدر ترك و لشكريان او ، با يارانش به بيرون مدينه رفت و با اين اقدام ، هم بر دلهاى جريحه‌دار و داغ‌ديدهء مردم مرهم نهاد و هم به عنوان رهبر و پيشواى مردم مدينه ، « بغا » را بر مأموريّتش تشويق و ترغيب كرد .\r\n2 . نتيجه مهمّ اين ديدار : بغا كه از پيش متمايل به خاندان پيامبر صلى الله عليه و آله بود ، در اين ديدار ،\r\n\r\n","description":"","footnote":" ( 1 ) - ر . ك : كامل ، ابن اثير ، ج 7 ، ص 12 .  ( 2 ) - اعلام الورى ، ص 344 . ","page_name":" 159 ","page_number":155},
  {"content":"\r\n\r\nآن چنان تحت تأثير رفتار و سخنان امام هادى عليه السلام قرار گرفت و شيفتهء آن حضرت شد كه در محضر او به خاك افتاد و بر پاى مركبش بوسه زد . سخن گفتن حضرت با او به زبان تركى و بردن نام خاصّ او كه در كودكى بدان خوانده مىشد نقش مهمّى در اين گرايش و كرنش داشت .\r\nخلاصه\r\nامام هادى عليه السلام با آنكه از محبوبيّت و پايگاه مردمى برخوردار بود ، مخالفت علنى با دستگاه خلافت را مصلحت نديده ، همان سياست مبارزه منفى پدر و جدّ بزرگوارش را دنبال كرد .\r\nمخالفت امام عليه السلام با درخواست متوكّل - با توجّه به مضمون نامه‌اى كه پيش از اين براى او نوشته بود - به معناى تأييد اتّهامى بود كه والى مدينه به آن بزرگوار نسبت داده بود .\r\nعلاوه بر اين ، شرايط مخالفت و موضعگيرى حادّ عليه خليه از جمله در اختيار داشتن نيروى انسانى مؤمن و وفادار به آرمانهاى امامت - در حدّى كه براى رويارويى با جنايتكارى مثل متوكّل و ادارهء حكومت پس از آن ، بتوان به آن اعتماد كرد - براى پيشواى دهم عليه السلام فراهم نبود و چنانچه با شرايط موجود عليه طاغوت زمان قيام مىكرد ، نه تنها به اهداف موردنظر نمىرسيد كه چه بسا خود و يارانش از بين مىرفتند ، يا حدّاقل جبههء حق به امامت آن گرامى ناتوان شده از هم فرو مىپاشيد . با اين حال ، امام عليه السلام ناخشنودى خود را از سفر به « سامرّا » و اجبارى بودن آن را به بعضى از افراد گوشزد كرد .\r\nنسبت به فعّاليّتهاى امام هادى عليه السلام در مدينه ، گرچه متون تاريخى بطور مشخّص متعرّض نشده‌اند ، ولى از شواهد و قراين تاريخى و گفتگوهاى آن حضرت با افراد از قبيل : ارتباط مداوم دانش پژوهان با آن حضرت ، گزارش والى مدينه از فعّاليّتهاى امام عليه السلام به متوكّل ، اقدام سريع نسبت به احضار آن گرامى به سامرّا ، اظهارات « يزداد » پزشك دربارى ، آگاه ساختن افراد از بعضى جريانات سياسى ، ديدار امام عليه السلام با بعضى از چهره‌هاى برجستهء نظامى حكومت عباسى و . . . مىتوان به ابعاد و گسترهء فعّاليّتهاى آن حضرت پى برد .\r\n\r\n","description":"","footnote":"","page_name":" 160 ","page_number":156},
  {"content":"\r\n\r\nپرسش\r\n1 . چرا امام هادى عليه السلام در برابر خواست متوكّل موضع نگرفت ؟\r\n2 . امام هادى عليه السلام در شرايط موجود چه اهدافى را دنبال مىكرد ؟\r\n3 . پيشواى دهم عليه السلام در ارتباط با احضار خود به سامرّا از سوى متوكّل ، چه اظهار نظر كرد ؟\r\n4 . قراين و شواهدِ بيانگرِ فعّاليّتهاى گستردهء امام هادى عليه السلام در مدينه را بر شماريد .\r\n5 . ديدار امام هادى عليه السلام با « بغاى بزرگ » در چه شرايطى انجام گرفت و چه اثر و نتيجه‌اى داشت ؟\r\n\r\n","description":"","footnote":"","page_name":" 161 ","page_number":157},
  {"content":"\r\n\r\n\r\nدرس شانزدهم : تبعيد به سامرّا\r\n\r\nسال تبعيد\r\nدر منابع تاريخى نسبت به سال تبعيد امام هادى عليه السلام به « سامرّا » اختلاف وجود دارد . از پاره‌اى از آنها استفاده مىشود كه زمان تبعيد ، سال 243 بوده است . « ابن صبّاغ » بر اين نظريه تصريح دارد . « 1 » \r\nآنچه مىتوان به عنوان مؤيّد اين نظريّه ذكر كرد تاريخى است كه در بعضى از منابع در ذيل نامهء متوكّل به امام عليه السلام ثبت شده است . « 2 »  به احتمال قوى مستند « ابن صبّاغ » هم همين نامه است .\r\nبنابر اين قول ، مدت اقامت امام عليه السلام در سامرّا تا زمان شهادتش حدود يازده سال خواهد بود ؛ آنگونه كه در همان منابع بدان اشاره شده است . « 3 »  ولى منابع بيشترى « 4 »  ، مدت اقامت امام عليه السلام در سامرّا را بيست يا بيست و اندى سال نوشته‌اند ، و با توجّه به اين كه زمان شهادت آن حضرت به اتفاق مورّخان ، سال 254 هجرى بوده است ، سال تبعيد 234 خواهد بود .\r\nآنچه مىتوان در تقويت اين نقل آورد دو مطلب است :\r\n1 . شيخ كلينى ، نامهء متوكّل به امام هادى عليه السلام را بدون ذكر تاريخ آورده است و تنها در سلسلهء سند نامه به تاريخ 243 به عنوان زمانى كه راوى ، نسخه‌اى از نامهء ياد شده را از « يحيى بن هرثمه » گرفته است ، اشاره كرده مىنويسد :\r\n\r\n","description":"","footnote":" ( 1 ) - الفصول المهمّة ، ص 283 .  ( 2 ) - ر . ك : ارشاد ، ص 333 ؛ كشف الغمه ، ج 3 ، ص 172 ؛ الفصول المهمّة ، ص 280 .  ( 3 ) - ر . ك : منابع ياد شده ، به ترتيب ، صفحات 334 ، 174 و 283 .  ( 4 ) - ر . ك : تذكرة الخواص ، ص 322 ؛ تاريخ بغداد ، ج 12 ، ص 56 ؛ مناقب ، ج 4 ، ص 401 و بحارالانوار ، ج 50 ، ص 206 - 207 . ","page_name":" 162 ","page_number":158},
  {"content":"\r\n\r\nمحمّد بن يحيى از بعضى از اصحاب نقل كرده است كه گفت : من نسخه‌اى از نامهء متوكّل به ابوالحسن سوّم را در سال 243 از يحيى بن هرثمه به دست آوردم . اين نسخه عبارت است از . . . . « 1 » \r\nبنابراين نقل ، سال 243 زمان دستيابى به نامهء متوكّل و استنساخ آن بوده است نه زمان نوشتن آن براى امام عليه السلام و ظاهراً مستند شيخ مفيد ، ارْبَلى و ابن صباغ - مبنى بر آن كه زمان اقامت امام عليه السلام در سامرّا حدود يازده سال بوده است - همان تاريخى است كه در پايان نامهء متوكّل به آن حضرت ذكر كرده‌اند .\r\n2 . توجّه به موقعيّت خاصّ امام هادى عليه السلام در مدينه و دشمنى و كينه توزى متوكّل نسبت به علويان ، بويژه آن حضرت ، اين نظريّه را تأييد مىكند . سال 243 همزمان با يازدهمين سال حكومت متوكّل است . و از ديد سياسى بسيار دور به نظر مىرسد كه متوكّل ؛ اين دشمن سرسخت خاندان پيامبر صلى الله عليه و آله كه در سال 236 هجرى مرقد مطهّر و بارگاه ملكوتى امام حسين عليه السلام را به صرف آن كه الهام بخش آزادمردان و سمبل مبارزه با ستم بود ويران ساخت ، يازده سال از مبارزات و فعّاليّتهاى متعرّضانهء پيشواى دهم عليه السلام - كه وجودش مايهء اميد و حركت انقلابيّون و محضرش سرچشمه زلال علوم و معارف اسلامى بود - غافل ، يا بىتفاوت باشد ؛ در حالى كه سال 234 مطابق با دوّمين سال زمامدارى متوكّل است . و اين مدّت براى تحت‌نظر گرفتن تلاشهاى امام عليه السلام و ارزيابى اوضاع سياسى و چگونگى برخورد با آن حضرت طبيعى است .\r\n\r\nاز مدينه تا سامرّا\r\nامام هادى عليه السلام سه روز پس از دريافت نامهء متوكّل ، همراه فرزند خردسالش امام حسن عليه السلام و ديگر اعضاى خانواده به اتّفاق « يحيى بن هرثمه » مدينه را به مقصد سامرّا ترك كرد . در ميان راه حوادثى رخ داد و كراماتى از آن گرامى ديده شد كه در تاريخ ثبت است و ما\r\n\r\n","description":"","footnote":" ( 1 ) - كافى ، ج 1 ، ص 501 . ","page_name":" 163 ","page_number":159},
  {"content":"\r\n\r\nبعضى از آنها را به اختصار ذكر مىكنيم .\r\n* دشت سرسبز : يحيى بن هرثمه مىگويد : در بين راه دچار تشنگى شديم ؛ بگونه‌اى كه خود و چارپايانمان در معرض نابودى قرار گرفتيم . در اين هنگام به دشت سرسبزى رسيديم كه درختها و چشمه‌هاى فراوانى داشت ، بدون آن كه انسانى در آنجا زندگى كند .\r\nخود و چارپايانمان را سيراب كرديم و تا هنگام عصر به استراحت پرداختيم . سپس آنچه مىتوانستيم آب برداشتيم و به راه خود ادامه داديم .\r\nپس از آن كه مقدارى راه رفتيم متوجّه شديم كه يكى از خدمتكاران ، كوزه نقره‌اى مرا در آن منزل جاى گذاشته است . با سرعت بدانجا بازگشتم ؛ ولى وقتى به آن سرزمين رسيدم جز خشكى چيزى نديدم و از آن همه سرسبزى و خرّمى و چشمه‌هاى آب اثرى نبود .\r\nكوزه را برداشته بسوى كاروان بازگشتم و به كسى چيزى نگفتم . وقتى خدمت امام عليه السلام رسيدم تبسّمى كرد و چيزى نفرمود ، جز آن كه از كوزه پرسيد و من خبر دادم كه آن را پيدا كردم . « 1 » \r\n* بيابانهاى پر از قبر : يحيى بن هرثمه نقل مىكند : به دستور متوكّل براى احضار على ابن محمّد عليه السلام عراق را به مقصد حجاز ترك كرديم . در ميان ياران من يكى از رهبران خوارج وجود داشت و نيز كاتبى بود كه اظهار تشيّع مىكرد . من نيز بر آيين « حَشْويّه » « 2 »  بودم . فرد خارجى و كاتب دربارهء مسائل اعتقادى با هم مناظره مىكردند ، و من براى گذراندن سفر به گفتگوهاى آنان گوش مىدادم .\r\nچون به نيمهء راه رسيديم ، مرد خارجى به كاتب گفت : « مگر اين سخن مولايتان على ابن ابىطالب نيست كه هيچ قطعه‌اى از زمين نيست مگر آن كه قبرى است يا قبرى خواهد\r\n\r\n","description":"","footnote":" ( 1 ) - اثبات الوصيّة ، ص 197 .  ( 2 ) - « حشويّه » به آن گروه از اصحاب حديث گفته مىشود كه به ظاهرِ احاديث استناد مىكردند . آنان از نظر اعتقادىقائل به جبر و تشبيه و تجسيم بودند و خدا را داراى حركت ، انتقال ، حدّ ، جهت ، دست ، گوش ، چشم و . . . مىپنداشتند ( براى آگاهى بيشتر از عقايد آنان به معجم الفِرِق الاسلاميّة ، نوشتهء شريف يحيى الْامين ، ص 97 و المقالات و الفِرَق ، نوشتهء سعد بن عبداللَّه اشعرى قمى ، ص 12 مراجعه كنيد ) . ","page_name":" 164 ","page_number":160},
  {"content":"\r\n\r\nشد ؟ اينك بدين بيابان بنگر ، كجاست آن كس كه در اين مكان بميرد تا خدا آن را قبر قرار دهد ؟ »\r\nبه كاتب گفتم : آيا اين سخن ( و اعتقاد ) شماست ؟ گفت : آرى . گفتم : مرد خارجى راست مىگويد : چه كسى در اين بيابان وسيع خواهد مرد تا خداوند آن را پر از قبر كند ؟ و ساعتى بر اين گفتار خنديدم ؛ بگونه‌اى كه « كاتب » شرمنده و خوار شد .\r\nهنگامى كه وارد مدينه شديم نزد « على بن محمّد » رفته نامهء متوكّل را به او تسليم كرديم .\r\nامام عليه السلام نامه را خواند و اعلام آمادگى كرد . چون روز بعد به محضرش رسيديم ، با آن كه فصل تموز و هوا در نهايت گرمى بود امام عليه السلام خيّاطى را مأمور كرد تا به كمك تعداد ديگرى از خيّاطان براى او و خدمتكارانش از پارچه‌هاى ضخيم ، « خِفْتان » « 1 »  بدوزند و تا فردا صبح آماده كنند .\r\nمن از اين اقدام امام عليه السلام شگفت زده شدم و با خود گفتم : در فصل تموز و گرماى شديد حجاز و در حاى كه فاصلهء ميان حجاز و عراق ده روز راه است ، اين لباسها را به چه منظور تهيّه مىكند ! ؟ اين مردى است كه سفر نكرده و فكر مىكند در هر سفرى انسان نيازمند چنين لباسهايى است و شگفت از شيعيان است كه با اين درك ، چگونه او را پيشواى خود مىپندارند !\r\nچون زمان حركت فرا رسيد امام عليه السلام به خدمتكارانش دستور داد كه لباس گرم همراه خود بردارند . تعجّب من بيشتر شد و با خود گفتم : او مىپندارد كه در بين راه ، زمستان به سراغ ما خواهد آمد كه اين چنين توصيه‌اى مىكند .\r\nاز مدينه خارج شديم . هنگامى كه به جايگاه مناظره رسيديم ، ناگهان ابر تيره‌اى پديدار و در پى آن ، رعد و برق آغاز شد ، و چون بر بالاى سر ما قرار گرفت تگرگهاى درشتى مانند سنگ بر سر ما ريخت . امام عليه السلام و خدمتكارانش « خفتان » را بر خود پيچيده و لباسهاى\r\n\r\n","description":"","footnote":" ( 1 ) - « خفتان » ، جبّهء ويژه‌اى بود كه از ابريشم كه از ابريشم يا پشم مىبافتند و در هنگام جنگ مىپوشيدند ؛ بگونه‌اى كه‌شمشير به آن اثر نمىكرد ( لغت نامه دهخدا ) . ","page_name":" 165 ","page_number":161},
  {"content":"\r\n\r\nگرم را پوشيدند . به من و كاتب نيز لباس گرم دادند\r\nبر اثر بارش اين تگرگ ، هشتاد نفر از ياران من كشته شدند . ابر ، از روى ما گذشت و هوا به حالت عادى بازگشت . امام عليه السلام به من فرمود : « اى يحيى ! به بازماندگان يارانت دستور ده مردگان را دفن كنند ؛ خداوند بيابانها را اين چنين پر از قبر مىكند . »\r\nمن خود را از اسب به زمين انداختم و ركاب و پاى آن حضرت را بوسيدم و گفتم :\r\nشهادت مىدهم كه جز « اللَّه » معبودى نيست و محمّد صلى الله عليه و آله بنده و فرستاده او است و شما جانشينان خدا در زمين هستيد . من تاكنون كافر بودم ؛ ولى هم اكنون به دست شما اسلام آوردم . از آن لحظه تشيّع را برگزيد و در خدمت امام هادى عليه السلام بود تا زمانى كه درگذشت . « 1 » \r\n* استقبال غير منتظره : امام هادى عليه السلام در مسير سامرّا ، به بغداد رسيد . « اسحاق بن ابراهيم » ، والى بغداد با آگاهى از خبر ورود حضرت به بغداد ، با فرماندهان و رجال مملكتى به استقبال امام عليه السلام آمد . « خضر بن محمّد بزّاز » مىگويد : براى انجام كارى از خانه بيرون آمدم و چون به « پل » رسيدم جمعيّت انبوهى را ديدم كه در نقطه‌اى گرد آمده ، مىگويند : « ابن الرّضا « 2 »  از مدينه آمده است » . سپس آن حضرت را ديدم كه از « پل » عبور كرد و - در حالى كه جمعيّت ، پيشاپيش و پشت سر او در حركت بودند - وارد خانهء « خزيمة بن حازم » شد . « 3 » \r\nاسحاق بن ابراهيم در گفتگويى با يحيى بن هرثمه سفارش امام هادى عليه السلام را به وى كرد و گفت : « اين مرد ، فرزند رسول خداست ، و متوكّل كسى است كه تو مىدانى و بهتر مىشناسى . بنابر اين چنانچه متوكّل را بر كشتن او ترغيب كنى بدون شك رسول خدا صلى الله عليه و آله دشمن تو خواهد بود . »\r\nيحيى در پاسخ گفت : « سوگند به خدا ، جز خوبى چيز ديگرى از او سراغ ندارم . » « 4 » \r\n\r\n","description":"","footnote":" ( 1 ) - بحارالانوار ، ج 50 ، ص 142 - 144 .  ( 2 ) - « ابن الرّضا » لقبى است كه به امام جواد ، امام هادى و امام عسكرى عليهم السلام گفته مىشده است .  ( 3 ) - اثبات الوصيّة ، ص 200 . پ  ( 4 ) - مروج الذّهب ، ج 4 ، ص 85 . ","page_name":" 166 ","page_number":162},
  {"content":"\r\n\r\n\r\nچند نكته :\r\nآنچه از اين فرازهاى تاريخى استفاده مىشود چند نكتهء مهمّ است :\r\n1 . پيشواى دهم عليه السلام با رفتار و منش الهىاش و نيز ارائهء بعضى كرامات ، يحيى بن هرثمه ؛ فرماندهء اعزامى متوكّل را - كه در ابتدا در راه اجراى مأموريّت خود آن همه سرسختى و قاطعيّت نشان داد - آن چنان دگرگون ساخت كه به كفر و گمراهى خود اعتراف كرد و از راه باطل بازگشت و شيفته و ارادتمند آن حضرت شد .\r\n2 . نكتهء مهمّ و در خور توجّه ديگر ، خط مشى عملى امام عليه السلام در برابر فرستادهء ويژهء متوكّل ، در طول سفر است . بدون شك يكى از مأموريّتهاى مهمّ يحيى بن هرثمه گزاش چگونگى برخورد امام عليه السلام با نامه و خواستهء خليفه ؛ همچنين رفتار و حركات آن حضرت با مأموران حكومتى و افراد مختلف ديگر در طول سفر بود . و اين مطلب در اظهارنظر « اسحاق بن ابراهيم » در برخورد با « يحيى بن هرثمه » كاملًا نمودار است .\r\nامام هادى عليه السلام سياست مبارزهء منفى خود را آن چنان حساب شده و دقيق دنبال كرد كه نه تنها بهانه‌اى به دست دشمن نداد كه رفتار و موضعگيريهايش بگونه‌اى بود كه پيك ويژهء متوكّل اعتراف كرد كه جز نيكى چيزى از آن گرامى نديده است .\r\n3 . يحيى بن هرثمه هر چند در مدينه و در رويارويى با آن همه شور و احساسات مردمى در حمايت از پيشوايشان ، به ميزان نفوذ معنوى امام هادى عليه السلام در دل توده‌هاى مردم و برخوردارى آن حضرت از اين پايگاه استوار پى برد ؛ ولى شايد فكر مىكرد اين محبوبيّت تنها در حجاز است ، و چون امام عليه السلام پا به خارج حجاز نهد كسى او را نمىشناسد .\r\nورود امام عليه السلام به بغداد و استقبال فرماندار اين شهر - كه بطور طبيعى به مقتضاى منصبى كه داشت از چهره‌هاى نزديك و مورد اعتماد متوكّل به شمار مىآمد - از آن حضرت ، و نيز سخنان او با « يحيى » دربارهء امام عليه السلام و همچنين استقبال توده‌هاى مردم بغداد از\r\n\r\n","description":"","footnote":"","page_name":" 167 ","page_number":163},
  {"content":"\r\n\r\nامام عليه السلام و اجتماعشان گرد شمع وجودش و فرياد عارفانهء ارادتمندانهء : « قَدْ قَدِمَ ابْنُ الرّضا عليه السلام مِنَ الْمَدِينَةِ » ، فرصت و موقعيّتى را براى فرماندهء نظامى حكومت فراهم آورد كه در باوردهاى نادرست خود تجديدنظر كند و اين بار ، امام عليه السلام را نه از زبان متوكّل و درباريان كه از زبان و چهرهء توده‌هاى معتقد به اسلام و علاقمند به پيامبر صلى الله عليه و آله و خاندانش بشناسد ؛ آن هم مردمى كه در بغداد ، پايتخت دوّم حكومت عباسيان زندگى مىكردند .\r\n\r\nورود به سامرّا\r\nقافلهء پيشواى دهم عليه السلام پس از ترك بغداد رهسپار سامرّا شد . يحيى به هرثمه مىگويد : ، هنگام ورود به سامرّا نخست نزد « وَصيف » « 1 »  رفتم - و من از ياران و نيروهاى تحت امر او بودم - وصيف رو به من كرد و گفت : « سوگند به خدا اگر يك مو از سر اين مرد [ امام عليه السلام 
  ] كم شود جز من كسى طرف حساب تو نبوده از تو مؤاخذه نخواهد كرد . »\r\nمن از گفتار اين دو مقام مسؤول ( اسحاق و وصيف ) نسبت به امام عليه السلام تعجّب كردم و آنچه در شأن و خوبيهاى او شنيده و ديده بودم به متوكّل گزارش دادم . متوكّل نيز از او تجليل كرد و جايزهء خوبى به آن حضرت داد . « 2 » \r\nاز پاره‌اى منابع ديگر بر مىآيد كه متوكّل در ادامهء سياست كينه و دشمنى نسبت به خاندان پيامبر صلى الله عليه و آله و توهين و تحقير آنان ، هنگام ورود امام عليه السلام به سامرّا خود را به آن حضرت نشان نداد و دستور داد پيشواى شيعيان را در كاروانسراى ويژهء گدايان و مستمندان كه به « خان الصَّعاليك » معروف بود فرود آورند .\r\nمحلّ فرود امام عليه السلام آنقدر تحقيرآميز و نامناسب بود كه « صالح بن سعيد » مىگويد : روز ورود امام عليه السلام به سامرّا نزد آن حضرت رفتم . ( وقتى آن وضع را ديدم ) عرض كردم :\r\n\r\n","description":"","footnote":" ( 1 ) - همان گونه كه پيش از اين يادآور شديم وصيف از تركان و سران برجستهء حكومت عباسى بود و در نصب و عزل‌خلفا نقش مهمّى داشت و آن گونه كه از تاريخ و نيز سخنان يحيى بر مىآيد ، وى مسؤول مستقيم و ردهء بالاى يحيى بوده ، و طبعاً مأموريت پسر هرثمه به دستور وى بوده است . سخن تهديدآميز او به يحيى گواه بر اين ادّعاست و شايد روى همين جهت يحيى ، امام عليه السلام را نخست پيش او برد .  ( 2 ) - مروج الذهب ، ج 4 ، ص 85 . ","page_name":" 168 ","page_number":164},
  {"content":"\r\n\r\nفدايت شوم ! از هر امر و فرصتى براى خاموش كردن نور الهى شما و كوتاهى كردن در حقّتان استفاده مىكنند ؛ چندان كه شما را در اين كاروانسراى بدنام و نامناسب كه جاى گدايان است فرود آورده‌اند .\r\nامام عليه السلام رو به او كرد و فرمود : « تو اينجايى اى پسر سعيد ؟ » « 1 »  - و معرفت تو نسبت به ما ، در همين حدّ است كه با چشم ظاهر مىبينى ! ؟ - سپس براى تسكين و آرامش دل غمگين و متأثّر اين دوست اهل بيت عليه السلام و بالا بردن سطح درك و شناخت او نسبت به مقام امامت ، دريچه‌اى از زندگى واقعى خويش را بر روى او گشود ؛ با دست به سمتى اشاره كرد و فرمود : نگاه كن .\r\nصالح بن سعيد مىگويد : وقتى نگاه كردم باغهاى زيبا و آراسته ، نهرهاى جارى ، درختهاى سرسبز و خوشبويى كه بهترين عطرها از آنها استشمام مىشد و پسرانى همچون دانه‌هاى مرواريد نهفته و دست نخورده را ديدم . با ديدن اين منظره‌ها چشمانم خيره و شگفتىام بيشتر شد .\r\nامام عليه السلام رو به من كرد و فرمود : « اى پسر سعيد ! ما هر كجا كه باشيم اينها ( كه مىبينى ) از آنِ ما و در اختيار ماست . ما در « خان الصّعاليك » نيستيم . » « 2 » \r\n\r\nامام هادى عليه السلام در « عسكر »\r\nپس از گذشت يك روز از توقّف امام هادى عليه السلام در « خان الصّعاليك » آن حضرت به دستور متوكّل به منزلى كه از قبل براى او در نظر گرفته شده بود منتقل شد . و از آنجا كه هدف متوكّل از احضار امام عليه السلام به سامرّا ، تحت‌نظر گرفتن و دور نگهداشتن آن گرامى از فعّاليّتهاى اجتماعى و فرهنگى و ارتباط با توده‌هاى مردم بود ، طبعاً منزلى كه براى او در\r\n\r\n","description":"","footnote":" ( 1 ) - گويا امام عليه السلام با اين جمله خواست به صالح بن سعيد بفهماند كه تو ظاهر را مىبينى . اين رفتارها و برخوردهاى توهين آميز نه تنها موجب زبونى و خوارى انسان نمىشود كه فضيلتى هم بر فضائل انسانى مىافزايد و موجب قرب انسان به خدا و جلب خشنودى او مىگردد ؛ چه آن كه همهء اينها در راه او و براى او است .  ( 2 ) - اعلام الورى ، ص 348 ؛ ارشاد ، ص 334 . ","page_name":" 169 ","page_number":165},
  {"content":"\r\n\r\nنظر گرفته بودند تأمين كننده هدف ياد شده بود .\r\nاز بيان شيخ صدوق بر مىآيد كه منزل موردنظر در پادگان نظامى و محلّهء ويژهء « عسكر » بود ؛ به همين جهت به آن حضرت « عسكرى » مىگفتند . « 1 » \r\nخلاصه\r\nدر منابع تاريخى نسبت به سال تبعيد امام هادى عليه السلام از مدينه به سامرّا اختلاف وجود دارد . در بعضى ، سال 243 هجرى آمده است ؛ ولى از بعضى ديگر استفاده مىشود كه سال 234 سال انتقال آن حضرت به سامرّا بوده است . قراين و شواهد تاريخى نيز نظريّه اخير را تأييد مىكند .\r\nدر بين راه مدينه - سامرّا حوادثى رخ داد و از امام هادى عليه السلام كراماتى ديده شد كه در تاريخ ثبت است .\r\nپيشواى دهم عليه السلام در طول سفر با رفتار الهى خود و ارائهء پاره‌اى كرامات ، يحيى بن هرثمه ، فرستادهء ويژهء متوكّل را از نظر فكرى متحوّل كرد و او را از عقيدهء باطل خود بازگردانيد ، و نيز آن چنان حساب شده موضعگيرى نمود كه يحيى بن هرثمه جز خوبى چيزى از او گزارش نكرد .\r\nآنچه در جريان اين سفر - علاوه بر كرامات صادر شده از امام عليه السلام - موجب حيرت و تعجّب پيك مخصوص خليفه شده بود برخورد دوستانه و ارادتمندانهء والى بغداد و وصيف ؛ يكى از سران ترك با آن حضرت و توصيه به خوشرفتارى وى با آن بزرگوار است .\r\nامام عليه السلام هنگام ورود به سامرّا به دستور متوكّل در كاروانسراى نامناسبى كه به « خان الصّعاليك » معروف بود فرود آمد و پس از يك روز به منزلى كه در محلّهء « عسكر » براى\r\n\r\n","description":"","footnote":" ( 1 ) - علل الشرايع ، ص 241 . لازم به يادآورى است كه در منابع تاريخى - از جمله تاريخ بغداد ، ج 12 ، ص 57 - آمده است كه حضرت پس از آن كه مجبور به اقامت در آن منزل شد ، منزل ياد شده را كه متعلّق به « دليل بن يعقوب نصرانى » بود از وى خريد و در آنجا تا زمانى كه زنده بود اقامت داشت و پس از رحلتش در همان جا به خاك سپرده شد . ","page_name":" 170 ","page_number":166},
  {"content":"\r\n\r\nآن حضرت در نظر گرفته شده بود ، منتقل شد .\r\nپرسش\r\n1 . امام هادى عليه السلام در چه تاريخى به سامرّا منتقل شد ؟ توضيح دهيد .\r\n2 . داستان « بيابانهاى پر از قبر » در برگيرندهء چند كرامت از امام هادى عليه السلام است ؟ به اختصار توضيح دهيد .\r\n3 . امام هادى عليه السلام هنگام ورود به بغداد از سوى چه كسى مورد استقبال قرار گرفت ؟ و عكس العمل مردم در برابر آن حضرت چه بود ؟\r\n4 . از سوى چه كسانى و چه توصيه هايى به يحيى بن هرثمه دربارهء امام عليه السلام شد ؟\r\n5 . پيشواى دهم عليه السلام هنگام ورود به سامرّا به كجا برده شد ؟ چرا ؟\r\n\r\n","description":"","footnote":"","page_name":" 171 ","page_number":167},
  {"content":"\r\n\r\n\r\nدرس هفدهم : تلاشهاى نربوحانه ( 1 )\r\nبا انتقال امام هادى عليه السلام به مركز خلافت عباسى ، دور جديدى از برخودرها و سياستهاى متوكّل در برابر پيشواى دهم عليه السلام و نيز آن حضرت در برابر دستگاه خلافت آغاز گشت .\r\nما نخست ضمن دو درس به سياستها و تلاشهاى مزبوحانهء متوكّل عليه امام عليه السلام مىپردازيم ، سپس به فعّاليتها و مبارزات آن حضرت اشاره مىكنيم . شيخ مفيد مىنويسد :\r\nپس از انتقال امام هادى عليه السلام به سامّرا متوكّل در ظاهر نسبت به آن حضرت احترام و اكرام مىكرد ؛ ولى در عمل ، درصدد اعمال توطئه و نيرنگ بر ضدّ آن بزرگوار بود . « 1 » \r\nمهمترين محورهاى سياسيتهاى متوكّل در برابر امام هادى عليه السلام پس از انتقال به سامرّا عبارت است از :\r\n\r\n1 - ايجاد محدوديّت براى امام عليه السلام\r\nنخستين اقدام امنيّتى متوكّل عليه امام هادى عليه السلام ، تحت نظر گرفتن آن حضرت و ايجاد محدوديّت براى آن گرامى و جلوگيرى شيعيان از آمد و شد در محل استفرار و ارتباط با پيشوايشان بود . « ابوالقاسم بن قاسم » به نقل از خدمتكار امام عليه السلام مىگويد : « متوكّل از آمد و رفت مردم به خانهء امام هادى عليه السلام جلوگيرى مىكرد . » « 2 »  خانه‌اى كه از سوى حكومت براى امام عليه السلام در نظر گرفته شده بود در حقيقت حكم زندان را داشت ؛ چه آنكه از سوى متوكّل جاسوسان و خبرچينان تحت عنوان دربان و خدمتكار بر آن حضرت گمارده شده بودند . آنان تمامى حركتها و ارتباطهاى پيشواى شيعيان را زير نظر داشته ، به رده‌هاى بالاتر گزارش مىدادند و مانع آمد و شد شيعيان به منزل آن حضرت مىشدند . داستان\r\n\r\n","description":"","footnote":" ( 1 ) - ارشاد ، ص 334 .  ( 2 ) - بخار الانوار ، ج 50 ، ص 148 . ","page_name":" 172 ","page_number":168},
  {"content":"\r\n\r\nذيل ، گواه روشنى بر اين مطلب است :\r\n« صفر بن ابى دُلَف كرخى » مىگويد : زمانى كه متوكّل امام هادى عليه السلام را به سامّرا احضار كرد ، من نيز به آنجا رفتم تا از وضعيّت حضرت خبرى به دست آورم . وقتى وارد شدم ، « زُرّاقى » ، دربان متوكّل پرسيد :\r\n- چه خبر اى صقر ؟\r\n- خير و سلامتى .\r\n- بنشين !\r\nدر اين هنگام ، حوادث گذشته و جرياناتى كه در آينده ممكن است رخ دهد در نظرم مجسّم شد و به پيامدهاى اين اقدام مىانديشيدم و با خود گفتم در آمدن به اين جا دچار اشتباه شده‌ام . در اين انديشه بودم كه دربان به حاظران اشاره كرد كه از اتاق بيرون روند ؛ سپس رو به من كرد و گفت :\r\n- كارت چيست و براى چه منظورى بدين جا آمده‌اى ؟\r\n- براى امر خيرى .\r\n- شايد جوياى احوال سرورت هستى ؟\r\n- مگر سرور من كيست ؟ سرور من اميرالمؤمنين - متوكّل - است .\r\n- ساكت باش ! منظور من ، مولاى واقعى توست ! عقيده‌ات رااز من مپوشان ؛ زيرا من نيز همكيش تو هستم . در اين وقت ، خدا را سپاس گفتم . آنگاه وارد اتاق امام عليه السلام شدم . آن حضرت بر حصيرى نشسته و در پيش رويش قبر حفر شده و آماده‌اى است .\r\nسلام دادم . پاسخ داد و فرمود بنشين ! سپس پرسيد براى چه آمده‌اى ؟ گفتم : براى خبرگيرى و احوالپرسسى شما . در اين لحظه چشمم به قبر افتاد و گريستم .\r\nامام عليه السلام رو به من كرد فرمود : « گريه نكن ! در وضع فعلى به من آسيبى نخواهد رسيد . » من خداى راسپاس گفتم .\r\n« صقر » پس از حصول اطمينان از سلامتى امام عليه السلام از آن حضرت از معناى حديثى از كه\r\n\r\n","description":"","footnote":"","page_name":" 173 ","page_number":169},
  {"content":"\r\n\r\nرسول خدا صلى الله عليه و آله نقل شده است پرسيد . امام عليه السلام پاسخ داد و در پايان فرمود :\r\nخداحافظى كن و از اين جا برو كه برتو ايمن نيستم . « 1 » \r\n\r\n2 - احضار امام عليه السلام در دل شب\r\nمتوكّل با احضار امام هادى عليه السلام به سامّرا و تحت نظر قرار دادن آن حضرت ، گرچه به نخستين مرحله از آرزوهاى شيطانى خود در رابطه باامام عليه السلام دست يافت و جلو بسيارى از فعّاليّتهاى سياسى ، اجتماعى و فرهنگى آن حضرت را گرفت ؛ با اين حال ، وجود امام عليه السلام را همچنان منشأ خطر جدّى براى حكومت خود به شمار مىآورد ، و براى از ميان برداشتن آن حضرت به هر نيرنگ و توطئه‌اى كه برايش ممكن بود دست يازيد .\r\nمزدوران و خبرچينان نيز هيزم كش و آتش بيار اين معركه بودند .\r\nاز امام عليه السلام نزد متوكّل سعايت شد كه در منزل وى اسلحه و نوشته جات و اموال و اشياء ديگرى است كه شيعيان و پيروان وى در « قم » براى او فرستاده‌اند و او داعيهء خلافت داشته ، انديشهء تهاجم بر ضدّ حكومت عباسى و به دست گرفتن قدرت را در سر مىپروراند .\r\nمتوكّل ، گروهى از نظاميان ترك را مأمور كرد تا شبانه به خانه آن حضرت يورش برده ، آن را تفتيش نمايند ، و امام عليه السلام رادستگير كرد و نزد وى ببرند .\r\nتركان ، شبانه بر خانهء امام عليه السلام يورش بردند . ديدند امام عليه السلام در اتاقى در بسته در حالى كه جامهء پشمين بر تن دارد ، بر زمينِ شن فرش ، رو به قبله نشسته و به عبادت خدا و تلاوت قرآن مشغول است . منزل را تفتيش كردند ؛ ولى چيزى نيافتند . سپس امام عليه السلام را با همان وضع ، دستگير كرده نزد متوكّل بردند و در گزارش خود به وى گفتند : در خانه‌اش چيزى نيافتيم و او را رو به قبله ديديم كه قرآن مىخواند « 2 » \r\n\r\n","description":"","footnote":" ( 1 ) - بحارالانواز ، ج 50 ، ص 211 ؛ مروج الذهب ، ج 4 ، ص 11 .  ( 2 ) - بحارالانوار ، ج 50 ، ص 211 ؛ مروج الذهب ، ج 4 ، ص 11 . ","page_name":" 174 ","page_number":170},
  {"content":"\r\n\r\n\r\nدر بزم خليفه\r\nمتوكّل كه نقشه‌اش ، با شكست مواجه شده بود و بهانه‌اى براى احضار شبانه امام عليه السلام و ترور شخص آن حضرت نداشت ، در صدد ترور شخصيّت آن بزرگوار برآمد . وى در حالى كه در صدر مجلس بزم نشسته ، مشغول ميگسارى بود ، دستور داد امام عليه السلام كنار او بنشيند . امام عليه السلام نشست . متوكّل جام شرابى را كه در دست داشت به حضرت تعارف كرد .\r\nامام عليه السلام امتناع كرد و فرمود :\r\nمرا معذور بدار ! سوگند به خدا گوشت و خون من هرگز به شراب آلوده نشده است !\r\nمتوكّل ، پذيرفت ؛ ولى از او خواست تا شعرى بخواند و با خواندن اشعار نغز و غزليّات مسرّت بخش ، مجلس او را رونق دهد . امام عليه السلام فرمود : من اهل شعر نسيتم و كمتر اشعار گدشتگان را حفظ دارم . متوكّل گفت : چاره‌اى نيست ، بطور حتمى بايد شعر بخوانى .\r\nامام عليه السلام اشعار زير را خواند .\r\n با توُا عَلى قُلَلِ الْاجْبالِ تَحْرِسُهُمْ * غُلْبُ الرِّجالِ فَما اغْنَتْهُمُ الْقُلَلُ\r\nوَ اسْتُنْزِلُوا بَعْدَ عِزًّ عَنْ مَعاقِلِهِمْ * فَاوْدَعُوا حُفَراً ، يابِئْسَ ما نَزَلوُا\r\nناداهُمُ صارِخُ مِنْ بَعْدِ دَفْنِهِمُ * ايْنَ الْاساوِرُ وَ الْتِّيجانُ وَ الْحلَلُ\r\nايْنَ الْوُجُوهُ الَّتى كانَتْ مُنَعَّمَةً * مِنْ دُونِها تُضْرِبُ الْاسْتارُ وَ الْكِلَلُ\r\nفَاصْفَحَ الْقَبْرُ عَنْهُمْ حينَ ساءَ لَهُمْ * تِلْكَ الْوُجُوهُ عَلَيْها الدُّودُ تَنْتَقِلُ\r\nقَدْ طالَ ما اكَلُوا دَهْراً وَ ما شَرِبُوا * فَاصْبَحُوا بَعْدَ طُولِ الْاكْلِ قَدْ اكِلُوا \r\n- بر بلنداى كوهسارها شب را به صبح آوردند ؛ درحالى كه مردان نيرومند از ايشان نگهبانى مىكردند ؛ ولى كوههاى بلند هم به آنان كمكى نكرد .\r\n- سرانجام پس از دوران شكوه و عزّت ، از جايگاههاى خويش به زير كشيده شده و در گودالهاى قبر نهاده شدند ، ور چه جاى بد و ناپسندى منزل گزيدند !\r\n\r\n","description":"","footnote":"","page_name":" 175 ","page_number":171},
  {"content":"\r\n\r\n- پس از آن كه به خاك سپرده شدند ، فريادگرى فرياد برآورد : كجاست آن دستبندها و تاجها و زيور آلات و لباسهاى فاخر ؟\r\n- كجاست آن چهره‌هاى نازپرورده و پرده نشين ؟\r\n- قبر به جاى ايشان پاسخ داد و آنها را رسوا ساخت : بر آن چهره‌ها هم اكنون كرمها راه مىروند .\r\n- زمان درازى دنيا را خوردند و آشاميدند ( و همه چيز را بلعيدند ) ؛ و لى هم اكنون همانان كه خودندهء همه چيزها بودند ، مأكول ( زمين و حشرات زمين ) واقع شده‌اند .\r\nصداى امام عليه السلام با طنين مخصوص و آهنگى دلنشين تا اعماق روح حاضران از جمله خود متوكل نفوذ كرد ونشئهء شراب را از سر ميگساران زدود ؛ مجلس بزم خليفه را دگرگون ساخت و حاضران را به گريه انداخت . احتمال زياد مى رفت متوكّل همين مسأله را بهانه قرارداده و نقشهء خود را نسبت به آن حضرت عملى سازد ؛ ولى تأثير و جذّابيت اشعار امام عليه السلام به حدّى بود كه خليفه را نيز سخت تحت تأثير قرار داد و او را مدتى زياد به گريه انداخت ؛ چندان كه محاسنش تر شد و جام شرابى را كه در دست داشت محكم بر زمين افكند و دستود داد بساط شراب را بر چيدند ؛ سپس چهار هزار درهم به امام عليه السلام داد و آن حضرت را با احترام به منزل باز گردانيد . « 1 » \r\nبدين ترتيب ، علاوه بر آن كه دشمن در اجراى توطئه خود عليه امام عليه السلام شكست خورد ، نور حقيقت توانست غبار و غرور غفلت را - هر چند براى مدتى كوتاه - از قلبى مالامال از قساوت بزدايد .\r\n\r\nتفتيش منزل امام عليه السلام\r\n\r\n","description":"","footnote":" ( 1 ) - ر . ك : مروج الذهب ، ج 4 ، ص 11 - 12 ؛ بحارالانوار ، ج 50 ، ص 211 - 212 ؛ تذكرة الخواص ، ص 324 ؛ مأثر الاثافه ، ج 1 ، ص 231 - 233 . ","page_name":" 176 ","page_number":172},
  {"content":"\r\n\r\nسخن چينى و سعيت از امام هادى عليه السلام و هجوم به منزل آن حضرت به مورد ياد شده محدود نگشت ؛ بلكه منزل پيشواى دهم عليه السلام بارها مورد يورش ناگهانى مأموران حكومتى قرار گرفت . آنان با آن كه تاكنون از اين ترفند نتيجه‌اى نگرفته بودند ، ولى شايد براى آن كه خانهء امام عليه السلام را براى فعاليّتهاى ضدّ حكومتى ، محيطى ناامن جلوه دهند و اين كه هر آن ، ممكن است نيروهاى امنيّتى بر آن يورش آورند ، اين كار را تكرار مىكردند .\r\nالبتّه وجود عناصر پليد و چهره‌هاى ضدّ خاندان پيامبر صلى الله عليه و آله و دشمن سرسخت امامان عليهما السلام در دستگاه خلافت عباسى در اين حكومت بى نقش نبود ؛ چه آنكه بطور معمول ، اين يورشها در پى سعايتها و گزارشهاى همين افراد انجام مىگرفت .\r\nمتوكّل در پى بهبود از يك بيمارى سخت كه مداواى آن با راهنمايى امام هادى عليه السلام انجام گرفته بود ، پانصد دينار خدمت آن حضرت فرستاد . مادر او نيز طبق نذرى كه براى بهبودى فرزندش كرده بود ، مبلغ ده هزار دينار در كيسه‌اى مهر و موم شده خدمت آن حضرت فرستاد .\r\nامام هادى عليه السلام پولهاى آنان را - بدون آنكه حتّى مهر كيسه را بگشايد - كنارى گذاشت .\r\nمدتى از اين موضوع گذشت ، تا آن كه مردى ملقّب به « بطحائى » نزد متوكّل از امام هادى عليه السلام سعايت كرد كه اموال و سلاحهاى زيادى نزداوست و قصد قيام بر ضدّ حكومت را دارد . متوكّل ، سعيد دربان را مأمور كرد كه شبانه به منزل امام عليه السلام هجوم برد و آنچه از اموال و سلاح در آنجا هست ضبط كرده و نزد اوبياورد .\r\nسعيد مىگويد : چون شب شد با گوهى از دلاور مردان با نردبانى بر بام خانهء الوالحسن عليه السلام بر آمديم و در تاريكى فرود آمديم و نمىدانستيم چگونه وارد اتاقها شويم .\r\nدر اين هنگام حضرت متوجّه ورود ما شد . از اتاق خود صدا زد : « سعيد ! همانجا بايست تا شمع ومشعلى برايت بياورند . » مدتى نگذشت كه شمعى آورند . به اتاق امام عليه السلام داخل شدم . ديدم لباس پشمينهاى پوشيده و كلاهى از همان جنس بر سر داشت و بر حصيرى رو به قبله نشسته و مشغول عبادت است .\r\n\r\n","description":"","footnote":"","page_name":" 177 ","page_number":173},
  {"content":"\r\n\r\nامام عليه السلام رو به من كرد وفرمود : « اين تو و اين اتاقها . » تمامى اتاقها را تفتيش كردم ، جز بدرهء زرى كه مهر مادر متوكّل بر آن بود و نيز كيسهء مهر و موم شدهء ديگرى ، چيزى نيافتم .\r\nامام عليه السلام فرمود : « زير سجّاده‌ام را هم جستجو كن ! » سجّاده را برداشتم ، شمشير كهنه‌اى در غلاف در زير آن بود . كيسه‌هاى زر و شمشير را برداشته نزد متوكّل بردم و گفتم : آنچه از مال و اسلحه در منزل ايشان يافتم اينهاست .\r\nمتوكّل مادر ش را خواست و از جريان كيسهء پول و مهر او پرسيد . وى جريان نذرش را براى او تعريف كرد . متوكّل كيسهء ديگرى محتوى پانصد دينار ديگر به من داد و گفت :\r\nاينها را براى ابوالحسن ببر و شمشير و كيسه‌هاى پول ديگر را نيز به او باز گردان و از سوى ما از آن حضرت عذر بخواه !\r\nمن آنها را با شرمندگى باز گرداندم و عرض كردم : سرور من ! براى من بسيار گران است كه بدون اجازه وارد منزل شما شوم ، ولى چه كنم كه مأمورم .\r\nامام عليه السلام در پاسخ اين آيه شريفه را خواند :\r\n« وَ سَيَعْلَمُ الَّذينَ ظَلَمُوا اىّ مُنْقَلَبٍ يَنْقَلِبُونَ « 1 »  . » « 2 » \r\nآنان كه ستم كردند به زودى مىدانند كه بازگشتشان به كجاست ( و به چه نكبتى گرفتار خواهند شد . )\r\n\r\nچند نكته\r\n1 - امام هادى عليه السلام هنگام تهاجم مأموران به خانه‌اش ، آرامش و خونسردى خود را حفظ و بگونه‌اى برخورد كرد كه بر بى گناهى خود اطمينان دارد . براى بازرسان ، چراغ افروخت و در اتاقها را بر رويشان گشود و انان را به جاهايى كه احتمال نمىدادند در آنجا چيزى باشد راهنمايى كرد تا به ايشان اطمينان دهد كه او هيچ گونه فعّاليّت غير عادى ندارد . و\r\n\r\n","description":"","footnote":" ( 1 ) - شعراء ( 26 ) ، آيهء 227 .  ( 2 ) - ارشاد ، ص 330 ؛ اعلام الورى ، ص 334 ؛ بحارالانوار ، ج 50 ، ص 198 ؛ احقاق الحق ، ج 12 ، ص 452 ( با اندكى اختلاف ) . ","page_name":" 178 ","page_number":174},
  {"content":"\r\n\r\nاين همان سياست مبارزهء منفى آن گرامى است كه در برابر دستگاه خلافت اتّخاذ كرده بود . امام عليه السلام بااتخاذ اين روش هر گونه شك و سوءظنّى را كه فرستادگان متوكّل نسبت به فعّاليّتهاى سياسى آن حضرت داشتند بر طرف كرد ؛ بگونه‌اى كه هنگام بازگشت تأكيد مىكردند در خانهء امام عليه السلام چيزى كه موجب سوء ظن به او باشد وجود ندارد و همين گزارشها به متوكّل آرامش و اطمينان مىداد كه و باعث مىشد كه وى به جاى برخورد خشونت‌آميز ، از آن حضرت تجليل و احترام كند .\r\n2 - بدن شك ، منزل امام هادى عليه السلام يكى از پايگاههاى مهمّ مبارزه بر ضدّ ظلم و بيدادگرى حاكمان عباسى و مفاسد اجتماعى ، و وجود آن حضرت ، تكيه گاه انقلابيّون و پناهگاه ستمديدگان بود . شيعيان از دور و نزديك از طريق مكاتبه و فرستادن نمايندگان و راههاى ديگر ، با آن گرامى ارتباط داشتند ، اموال و وجوه شرعى را به محضرش مىفرستادند و مشكلات و مسائلشان را از حضرتش مىپرسدند . « 1 »  با اين حال دشمن هيچگاه نتوانست از خانهء امام عليه السلام سند و مدركى كه گوياى فعّاليّتهاى سياسى ايشان باشد بيابد . علّت اين امر شايد اين باشد كه امام عليه السلام با نيروها و عوامل اطّلاعاتى كه در اختيار داشت از توطئه دستگاه خلافت عليه خود آگاه مىشد و پيش از آنكه مأموران برسند آنها را در جاى امنى پنهان مىكرد .\r\n3 - پيشواى دهم عليه السلام در كنار آن رفتار آرام و به ظاهر غير متعرّض نسبت به دستگاه ، با تلاوت آيهء شريفهء « وَ سَيَعْلَمُ الَّذينَ ظَلَمُوا . . . . » به متوكّل و دار و دسته‌اش كه مصداق بارز ان بودند هشدار داد و جهتگيرى حركت ستمگرانهء آنان را در برابر جبههء امامت يادآور شد و به « سعيد حاجب » فهماند كه مأمور بودن او نمىتواند عذر و بهانه‌اى براى جنايت وى ، باشد ، و او و اربابش با اين اقدام ، ستم بزرگى مرتكب شده‌اند و بايد در آينده‌اى نه چندان دور ، در انتظار عواقب آن باشد .\r\n\r\n","description":"","footnote":" ( 1 ) - در درسهاى آينده نمونه‌ها و مواردى از اين ارتباطها را ذكر خواهيم كرد . ","page_name":" 179 ","page_number":175},
  {"content":"\r\n\r\nخلاصه\r\nهمزمان با انتقال پيشواى دهم عليه السلام به سامراء تلاشها و توطئه‌هاى متوكّل بر ضدّ آن حضرت نيز آغاز گشت . اين توطئه‌ها ، شكلهاى مختلف داشت . بعضى از آنها عبارت است از :\r\n1 - ايجاد محدوديت براى امام عليه السلام و جلوگيرى شيعيان از ارتباط با آن حضرت .\r\n2 - احضار امام عليه السلام در دل شب به كاخ سلطنتى و دعوت او به مجلس شراب و عيش و نوش خليفه ، و حتّى تعارف شراب به آن حضرت !\r\nامام عليه السلام در اين فراخوانى پس از امتناع از درخواست متوكّل مبنى بر خوردن شراب ، به اصرار او ، اشعارى خواند كه نه تنها رونق بخش بساط بزم متوكّل نبود كه آن را درهم ريخت و حاظران حتى متوكّل را درگرگون ساخت و به گريه انداخت ؛ و بدين ترتيب محفل ميگسارى دولتمردان عباسى را به مجلس موعظه و تنبيه و تذكّر تبديل كرد .\r\n3 - يورش سربازان ترك در دل شب به منزل امام عليه السلام و تفتيش آن و ضبط هر آنچه در آن است . امام عليه السلام در جريان اين شبيخون دشمن ، براى اثبات بى گناهى خود در ظاهر با مأموران همكارى كرد ؛ ولى با تلاوت آخرين آيه از سورهء شعراء مهاجمان و اربابان آنان را ستمگرانى دانست كه به همين رودى كيفر جنايات خود را خواهند ديد .\r\nپرسش\r\n1 - متوكّل براى تحت نظر گرفتن امام هادى عليه السلام دست به چه ترفندهايى زد ؟\r\n2 - متوكّل به چه انگيزه‌اى امام هادى عليه السلام را به دربار خود احضار كرد ؟\r\n3 - امام عليه السلام چگونه و با چه شيوه‌اى از محفل ميگسارى خليفه ، به نفع خود بهره بردارى كرد ؟\r\n4 - سعايت « بطحائى » از امام هادى عليه السلام نزد متوكّل چه بود ؟\r\n5 - برغم سعايتهاى مكرّر از امام عليه السلام نزد متوكّل و مورد بازرسى قرار گرفتن منزل آن\r\n\r\n","description":"","footnote":"","page_name":" 180 ","page_number":176},
  {"content":"\r\n\r\nحضرت ، چرا دستگاه خلافت موفّق نشد از امام عليه السلام چيزى به دست آورد ؟\r\n\r\n","description":"","footnote":"","page_name":" 181 ","page_number":177},
  {"content":"\r\n\r\n\r\nدرس هيجدهم : تلاشهاى مذبوحانه ( 2 )\r\n\r\n4 - مخدوش جلوه دادن چهرهء امامت و تحقير امام عليه السلام\r\nيكى ار حيله‌هاى متوكّل نسبت به امام هادى عليه السلام بدنام كردن و مخدوش جلوه دادن چهرهء ملكوتى و معصوم آن حضرت در نظر مردم و درباريان بود . وى براى اين منظور هر وسيله‌اى را به خدمت مىگرفت . فراخوانى امام عليه السلام به بساط ميگسارى و تعارف جام شراب به آن حضرت ، بى ارتباز با هدف ياد شده نبود .\r\nوى ، گاهى از اين هم گام فراتر مىنهاد و با صراحت ، امام معصوم را متّهم به ميخوارگى مىكرد . منصورى از عموى پدرش مقل مىكند : « روزى بر متوكّل وارد شدم . او در حالى كه مشغول نوشيدن شراب بود ، مرا نيز بر بساط ميگسارى فرا خواند . گفتم : من هيچگاه بدان لب نزده‌ام . با على بن محمّد مىنوشى ! گفتم : تو ، كسى را كه در چنگال تو است « 1 »  نمىشناسى . اين سخن ( واتّهام ) به زيان تو تمام خواهد شد نه او . من اين سخن را با امام عليه السلام در ميان نگذاشتم . » « 2 » \r\nفرمايه‌اى پس از مشاهدهء احترام و تجليل خدمتكاران دربار نسبت به امام هادى عليه السلام بازبان اعتراض به متوكّل گفت : « در رابطه با على بن محمّد هيچ كس به اندازهء خودت به زيان تو عمل نكرده است . هيچ فردى در خانهء او نيست مگر آنكه در خدمت او است ؛ يكى برايش پرده بالا مىزند و ديگرى در را باز مىكند و . . . . اگر مردم چنين شكوه و عظمتى را ببينند خواهند گفت : اگر متوكّل او را شايسته خلافت نمىدانست ، نسبت به او اين رفتار را نداشت . او را تنها بگذار تا خود ، پرده را بالا زند و همچون ديگران رفت و\r\n\r\n","description":"","footnote":" ( 1 ) - اشاره به امام هادى عليه السلام است كه تحت نظر و مراقبت شديد حكومت زندگى مىكرد .  ( 2 ) - بحارالانوار ، ج 50 ، ص 124 . از جملهء آخر عموى منصور بر مىآيد كه متوكّل از او خواسته بوده كه اين سخن را به امام عليه السلام برساند ","page_name":" 182 ","page_number":178},
  {"content":"\r\n\r\nآمد كند تا از اين طريق ، خوار و منزوى گردد ! »\r\nمتوكّل ، پشنهاد او را پسنديد و تصميم گرفت آن را اجرا كند . سعايت كننده - كه مأموريت يافته بود گزارش توهين و بى اعتنايى دربانان ، به امام عليه السلام را به متوكّل بدهد - مىگويد :\r\n« على بن محمّد وارد منزل شد در حالى كه نه خدمتكارى همراه او بود و نه دربانى كه برايش پرده را بالا زند ؛ در اين هنگام نسيمى برخاست و پرده را براى او بالا زد . زمان بازگشت نيز نسيمى برخلافت جهت وزيد و پرده را براى او بالا زد و او گذشت ! »\r\nگزارشكر وقتى گزارش ورود و خروج امام عليه السلام را به متوكّل داد ، او گفت : « ما نمىخواهيم باد براى او پرده را بالا بزند ، همچون گذشته پرده رابراى او بالا بزنيد . » « 1 » \r\nمتوكّل در اقدام كينه توزانهء ديگرى عليه امام عليه السلام دستور داد در مراسم عيد فطر ، تمامى بنى هاشم از جلو او پياده رژه بروند . انگيزهء اصلىاش از اين كار اين بودكه امام نيز چنين كند تا از اين طريق ، حقير گردد . « 2 » \r\nو نيز در جريان مانور ديگرى امام عليه السلام راوارد كرد تا همراه ديگر بزرگان قوم از قبيل وزيران ، اميران ، نيروهاى نظامى و ديگر اطرافيان ، فاخرترين لباس خود را پوشيده ، به بهترين شكل و قيافه بيارايند ، و پياده در برابر خليفه و وزيرش « فتح بن خاقان » كه سواره بودند ، رژه بروند . اين وضع در آن هواى گرم براى امام عليه السلام بسيار مشقّت بار بود ؛ به حدّى كه حضرت عليه متوكّل دعايى خواند كه از آن به « عاى المظلوم على الظالم » ياد كرده‌اند . « 3 » \r\nمتوكّل مىخواست از اين طريق ، پيشواى شيعيان را تحقير كند و اورا به عنوان يك فرد عادى در رديف ديگران قرار دهد كه در مناسبتها و مراسم رسمى مىبايد در مقابل خليفه پياده رژه روند .\r\nوى ، در حركت خصمانهء ديگرى ( فتح بن خاقان » را مأمور كرد تا به امام هادى عليه السلام ناسزا\r\n\r\n","description":"","footnote":" ( 1 ) - بحارالانوار ، ج 50 ، ص 128 .  ( 2 ) - همان ، ص 209 .  ( 3 ) - ر . ك : نهج الدعوات ، ص 265 ، مسند الامام الهادى عليه السلام ، ص 186 - 191 ؛ بحارالانوار ، ج 50 ، ص 192 . ","page_name":" 183 ","page_number":179},
  {"content":"\r\n\r\nبگويد . « 1 » \r\n\r\n5 - به زندان افكندن امام عليه السلام\r\nمتوكّل كه دل پركينه‌اى از امام هادى عليه السلام داشت وقتى ديد تمامى حيله‌ها و ترفندهايش عليه آن حضرت با شكست مواجه شده است ، تصميم به ايجاد محدوديّت بيشتر و به زندان افكندن آن گرامى گرفت .\r\nمنبع تاريخى ، اصل زندانى شدن پيشواى دهم عليه السلام را به دستور متوكّل بيان كرده‌اند ؛ هر چند تاريخ و مدت آن را يادآور نشده‌اند .\r\nاز خبر تشرّف « صقر بن ابى دُلَف » به حضور امام عليه السلام - كه پيش از اين نقل كرديم - بر مىآيد كه زندانى شدن امام عليه السلام در روزهاى نخست ورود آن حضرت به سامرّا بوده است . ولى مضمون بعضى روايات ، گوياى اين است كه اين جريان در روزهاى آخر حكومت متوكّل صورت گرفته است .\r\nحسين بن محمّد نقل مىكند : هنگامى كه متوكّل ، ابوالحسن عليه السلام را به زندان افكند و او را تحويل « على بن كَرْكَرْ » داد ، امام عليه السلام فرمود : من نزد خدا از ناقهء صالح گرامى ترم ؛ سپس اين آيه را خواند :\r\n« تَمَتَّعُوا فى دارَكُم ثَلاثَةَ ايَّامٍ ذلِكَ وَعْدُ غَيْرُ مَكْذُوبٍ . » « 2 » \r\n( پس از آن كه قوم صالح ، فرمان خدا را ناديده گرفته ، ناقه را پى كردند ، حضرت صالح از سوى خدا به آنان وعدهء عذاب داد و گفت : ) سه روز در خانه هايتان از زندگى بهره گيريد ( سپس هلاك خواهيد شد ) . اين وعده‌اى است كه دروغ نخواهد بود .\r\nمتوكّل ، فرداى آن روز ، امام عليه السلام را آزاد كده از او عذر خواهى نمود . چون روز سوّم فرا رسيد ، سه تن ار تركان به نامهاى : « ياغز » ، « تامش » و « معطون » بر متوكّل يورش برده او را\r\n\r\n","description":"","footnote":" ( 1 ) - بحارالانوار ، ج 50 ، ص 204 .  ( 2 ) - هود ( 11 ) ، آيهء 65 . ","page_name":" 184 ","page_number":180},
  {"content":"\r\n\r\nكشتند و فرزندش « منتصر » را به خلافت برگزيدند . « 1 » \r\n\r\n6 - متّهم كردن امام عليه السلام به موضعگيرى عليه شيخين\r\nبه متوكّل گزارش شد امام هادى عليه السلام آيهء زير را به اوّلى و دوّمى تفسير كرده است :\r\n« وَ يَوْمَ يَعَضُّ الظَّالِمُ عَلى يَدَيهِ يَقولُ يا لَيْتَنىِ اتَّخَذْتُ مَعَ الرَّسُولِ سَبيلًا *\r\nيا وَيْلَتى لَيْتَنى لَم اتَّخِذْ فُلاناً خَليلًا . »\r\nو ( به ياد آور ) روزى را كه ستمكار ، دست خود ( از شدّت حسرت ) به دندان مىگزد و مىگويد : اى كاش با رسول خدا صلى الله عليه و آله رهى برگزيده بودم\r\nاى واى بر من ، كاش فلان ( شخص گمراه ) را دوست خود انتخاب نكرده بودم .\r\nمتوكّل با شنيدن اين گزارش گفت : چاره چيست ؟ گفته شد : مردم را در نقطه‌اى جمع كن و در حضور آنان اين مسأله را از على بن محمّد بپرس . اگر او آيه را اين چنين تفسير كند ( و آن را بر شيخين منطبق نمايد ) حاضران ، خود ، جوابگوى او خواهند بود ، و چنانچه بر خلاف اين تفسير كند نزد يارانش رسوا خواهد شد !\r\nمتوكّل پيشنهاد را پسنديد . مجلسى ترتيب داد ، و از قضاوت ، بنى هاشم ، دولتمردان و ديگران دعوت كرد ؛ سپس تفسير آيات ياد شده را از امام عليه السلام پرسيد . حضرت در پاسخ فرمود : « از اين دو نفر در آيه با كنايه ياد شده و خداوند بدين وسيله بر آنان منّت نهاده است . آيا اميرالمؤمنين دوست دارد موضوعى را كه خدا پنهان و مستور داشته است آشكار نمايد ؟ متوكّل گفت : نه ، دوست ندارم . « 2 » \r\nو بدين ترتيب و با اين پاسخ حكيمانه ، نقشهء متوكّل را نقش بر آب كرد .\r\n\r\n7 - توطئهء قتل امام عليه السلام\r\nتوطئه‌هاى متوكّل ، عليه امام هادى عليه السلام يكى پس از ديگرى با شكست مواجه شد و هر\r\n\r\n","description":"","footnote":" ( 1 ) - مناقب ، ج 4 ، ص 407 ؛ بحارالانوار ، ج 50 ، ص 204 .  ( 2 ) بحارالانوار ، ج 50 ، ص 314 . ","page_name":" 185 ","page_number":181},
  {"content":"\r\n\r\nروز كه بر زندگى پيشواى شيعيان مىگذشت ، ابعاد وجودى و چهرهء الهى و ملكوتى آن گرامى در ميان مردم و حتّى درباريان ، تجلّى بيشترى مىنمود ، و همين امر ، خشم و كينهء متوكّل را نسبت به آن حضرت افزونتر مىكرد ؛ بگونه‌اى كه وجود امام عليه السلام براى وى غير قابل تحمّل شد و تصميم به قتل او گرفت .\r\n« ابن اورمه » مىگويد : در روزگار متوكّل به سامّرا رفته و بر « سعيد حاجب » وارد شدم ؛ و در اين وقتى بود كه متوكّل ، ابوالحسن عليه السلام را به او سپرده بود تا او را بكشد .\r\nسعيد رو به من كرد و ( از روى تمسخر و استهزا ) گفت :\r\n- آيا دوست دارى خداى خود را ببينى ؟\r\n- سبحان اللَّه ! خدا كه با چشم ديده نمىشود .\r\n- منظورم كسى است كه شما او را امام مىدانيد .\r\n- بى ميل نيستم .\r\n- من ، مأموريت يافته‌ام او را بكشم و فردا اين كار را خواهم كرد ، و هم اكنون صاحب البرى ( پستچى ) آنجاست ؛ وقتى بيرون آمد نزد او برو !\r\nوقتى پستچى بيرون آمد ، وارد اتاقى شدم كه امام عليه السلام زندانى بود . ديدم قبرى در پيش روى حضرت كنده شده است . سلام كردم و سخت گريستم .\r\nامام عليه السلام از علّت گريه‌ام پرسيد . عرض كردم : براى آنچه مىبينم . فرمود : « نگران مباش ! آنان به مقصودشان نخواهند رسيد ؛ دو روز بيشتر طول نمىكشد كه خداوند خون او ، و يارانش را كه ديدى خواهد ريخت . » سوگند به خدا ، دو روز بعد متوكّل كشته شد . « 1 »  بر اساس نقل ديگرى ، متوكّل در پى دريافت گزارشهاى ناراحت كننده‌اى از امام هادى عليه السلام تصميم بر قتل گرفت و با ناراحتى فرياد مىكشيد : سوگند به خدا ، اين . . . را كه به دروغ ادّعا مىكند و رخنه در دولت ما افكنده است ، خواهد كشت .\r\nسپس چهار نفر از جلّادان نفهم خود را مأمور اين كار كرد ؛ به دست هر كدام شمشيرى\r\n\r\n","description":"","footnote":" ( 1 ) - بحارالانوار ، ج 50 ، ص 195 . ","page_name":" 186 ","page_number":182},
  {"content":"\r\n\r\nداد و گفت : همين كه ابوالحسن وارد شد از هر طرف بر او حمله كرده وى را به قتل برسانيد . و سوگند ياد كرد كه حتّى پس از قتل پيكر او را به آتش خواهم كشيد .\r\nامام عليه السلام آمد ، در حالى كه مردم به استقبالش شتافتند و آمدنش را به يكديگر بشارت مىدادند . چون چشم متوكّل به حضرت افتاد تحت تأثير هيبت و عظمت الهى او قرار گرفت و ترس و وحشت بر او چيره شد ؛ چندان كه خود را از تخت بر زمين افكند و با گرمى به استقبال امام عليه السلام شتافت و ضمن تجليل فراوان از آن حضرت ، خطاب به او گفت :\r\nسرور من ! شما در چنين وقتى چرا زحمت كشيده تشريف آورده‌ايد ؟ .\r\nامام عليه السلام فرمود : پيك شما آمد و گفت : متوكّل شما را احضار كرده است . متوكّل گفت :\r\nمولاى من ! آن نابكارزاده دورغ گفته است . شما هر زمان كه صلاح ديديد مىتوانيد بازگريد . سپس از وزير و پسرانش خواست امام عليه السلام را بدرقه كنند . « 1 » \r\nوبدين ترتيب ، اين بار نيز نقشهء متوكّل ، نقش برآب و اميدش به يأس مبدّل شد .\r\n\r\nاستيصال متوكّل در برابر امام هادى عليه السلام\r\nكشمكش و درگيرى دو جبههء حق و باطل به رهبرى امام عليه السلام و متوكّل سرانجام به پيروزى امام عليه السلام و ناتوانى و شكست متوكّل منتهى شد . خليفهء عباسى در طول چهارده سال حكومت ننگين خود ، تمامى كوشش و حيله‌هاى خويش را - كه مابه بعضى از آنها اشاره كرديم و ضمن درسهاى آينده به موار ديگر اشاره خواهيم كرد - به كار گرفت تا رهبر مردمىترين و ريشه دارترين جبههء مخالف حكومت خود را از پاى درآورد ، يا دست كم ، چهرهءالهى او را لكه دار و موقعيّتش را تضعيف كند ؛ ولى روش و سياست دورانديشانهء امام عليه السلام و اقدامها و موضعگيريهاى به موقع و بجاى آن حضرت ، تمامى توطئه‌هاى دشمن سرسخت و كينه توزش را خنثى كرد و امام عليه السلام موفّق شد در دشوارترين و بحرانىترين شرايط سياسى ، ضمن حفظ جان خود و گروه زيادى از يارانش ، بر بسيارى\r\n\r\n","description":"","footnote":" ( 1 ) - بحارالانوار ، ج 50 ، ص 196 به اختصار . ","page_name":" 187 ","page_number":183},
  {"content":"\r\n\r\nاز اهداف سياسى ، اجتماعى و فرهنگى اش دست يابد و حريف سرسخت و قدرتمند خود را وادار به اعتراف و ناتوانى و شكست در اجراى نقشه‌هاى خويش نمايد .\r\nمتوكّل ، در پى ناكاميهاى پى در پى از آن همه تلاش و كوشش بر ضدّ امام هادى عليه السلام ، سرانجام در جمع درباريان از استيصال و درماندگى خود در رويارويى با امام عليه السلام پرده برداشت و با خشم و ناراحتى خطاب به آنان گفت :\r\n« واى به حال شما ! « ابن الرّضا » روزگار مرا سياه كرده و مرا سخت ناتوان و سرگردان ساخته است . هر چه تلاش كردم كه جرعه‌اى شراب بنوشد و در مجلس بزمى همنشين و همبادهء من گردد ، موفّق نشدم و كوشش كردم تا در اين زمينه فرصتى و توفيقى بدست آورم ؛ نشد ! « 1 » \r\nاين اعتراف از متوكّل ، از هم در جمع خواصّ ، گوياترين دليل شكست سياسى وى از پيشواى شيعيان است . « 2 » \r\nخلاصه\r\nدر درس گذشته بعضى از كوششهاى كينه توزانه و تلاشهاى مذبوحانهء متوكّل عليه امام هادى عليه السلام رابرشمرديم . اينك ادامهء آنها :\r\n4 - مخدوش جلوه دادن چهرهء امامت و تحقير امام هادى عليه السلام .\r\nمتوكّل ، با گستاخى ، پيشواى معصوم شيعيان را به شرابخوار ى متّهم كرد . و نيز در موضعگيريها و رفتارهايش سعى مىنمود آن حضرت را تحقير كند و همچون بقيّهء افراد ، يك فرد عادى قلمداد نمايد ، و از امام عليه السلام مىخواست كه پياده در مقابل او رژه برود ، و حتى گاهى دستور مىداد مزدورانش به وى ناسزا بگويند .\r\n\r\n","description":"","footnote":" ( 1 ) - بحارالانوار ، ج 50 ، ص 158 .  ( 2 ) - با ملاحظه و مطالعهء درسهاى بعد و شناخت و آشنايى بيشتر نسبت به فعاليتها و مبارزات امام هادى عليه السلام در ابعاد سياسى ، فرهنگى و اعتقادى ، علّت شكست و زبونى متوكّل در برابر امام عليه السلام و استيصال و سردرگمى او بهتر و بيشتر روشن مىشود . ","page_name":" 188 ","page_number":184},
  {"content":"\r\n\r\n5 - به زندان افكندن امام عليه السلام و ايجاد رعب و وحشت نسبت به آن حضرت در زندان ، با كندن قبر در پيش روى آن گرامى .\r\n6 - متّهم كردن پيشواى دهم به موضعگيرى عليه « شيخين » و تفسير آيات 27 و 28 سورهء فرقان دربارهء آنان .\r\n7 - تصميم به قتل امام هادى عليه السلام و مأمور كردن چند نفر براى كشتن آن حضرت .\r\nدر پرتو تدبيرها و موضعگيريهاى بجا و حساب شدهء امام هادى عليه السلام تمامى توطئه‌هاى متوكّل نقش بر آب شد و امام عليه السلام همهء آنها را خنثى كرد و متوكّل را بيچاره و درمانده ساخت ؛ بگونه‌اى كه وى ناچار شد به شكست و درماندگى و استيصال خود در برابر امام عليه السلام اعتراف كند .\r\nپرسش\r\n1 - متوكّل ، براى مخدوش كدن چهرهء امامت چه تهمتى به امام هادى عليه السلام زد ؟\r\n2 - اقدامات تحقيرآميز متوكّل نسبت به امام هادى عليه السلام رابرشماريد .\r\n3 - آيا امام هادى عليه السلام توسط متوكّل به زندان افكنده شد ؟ چه وقت و چه مدّت ؟\r\n4 - توطئه قتل امام هادى عليه السلام توسط متوكّل چگونه طرّاحى شد ؟\r\n5 - متوكّل بعد از آن همه كوشش عليه امام هادى عليه السلام به چه نتيجه‌اى رسيد ؟\r\n\r\n","description":"","footnote":"","page_name":" 189 ","page_number":185},
  {"content":"\r\n\r\n\r\nدرس نوزدهم : فعّاليّتها و مبارزات امام هادى عليه السلام ( 1 )\r\nامام هادى عليه السلام با انتقال به مركز خلافت ، تحت مراقب شديد مأموران و جاسوسان متوكّل قرار گرفت و از اين جهت ، با شرايط مشكلتر و وضع دشوارترى مواجه گشت . موقعيّت جديد ، هر چند محدوديّت و مشكلاتى در برنامه‌هاى امام عليه السلام به وجود آورد ، ولى هرگز موجب تعطيل شدن آنها نگشت . پيشواى دهم عليه السلام پس از ارزيابى شرايط جديد ، فعّاليّتها و مبارزات خود را در محورهاى زير شكل داد :\r\n\r\nالف - تبين و تثبيت موضع امامت\r\nمهمترين و حسّاسترين محور فعّاليّت سياسى امام هادى عليه السلام در طول مدّت مسؤوليتش تبيين و تثبيت موضع امامت خويش و امام پيش و پس از خود بوده است . امام عليه السلام در اين موضع مىكوشيد تا از راههاى مختلف و در برابر افراد و قشرهاى گوناگون ، موضع بر حقّ خودرا تبيين و تثبيت نمايد و به همگان بفهماند كه شرايط جانشينى از پيامبر صلى الله عليه و آله و رهبرى و پيشوايى امّت اسلامى تنها در وجود او و نياكان او جمع است ، و ديگران - هرچند خود را « اميرالمؤمنين » و « خليفهء پيامبر صلى الله عليه و آله » بدانند - فاقد آن شرايط و نيازمند اين خاندان هستند . اينك نمونه‌هايى از اين موضع :\r\n\r\n1 - در برابر شخص زمامدار\r\nدر مباحث پيش به بعضى از موضعگيريهاى به حقّ امام هادى عليه السلام در برابر بعضى زمامداران معاصر خويش اشاره داشتيم . در اين بخش به منظور تكميل بحث به بعضى ديگر از موضعگيريهاى كوبندهء آن گرامى در برابر طاغوت زمان و جبّار خونخوار يعنى متوكّل اشاره مىكنيم .\r\n* متوكّل در جمعى كه امام هادى عليه السلام نيز حضور داشت از « على بن جَهْم » پرسيد كه\r\n\r\n","description":"","footnote":"","page_name":" 190 ","page_number":186},
  {"content":"\r\n\r\nبهترين شاعران كيستند ؟ وى در برخى از شعراى دوران جاهليّت و اسلام را نام برد ، ولى متوكّل توجّهى نكرد . سپس متوجّه امام هادى عليه السلام شد و همان پرسش را از حضرت كرد .\r\nامام عليه السلام فرمود : « حِمَّانى » « 1 »  آنجا كه مىگويد :\r\n لَقَدْ فاخَرَتْنا مِنْ قُرَيْشٍ عِصابَةٌ * بِمَدِّ خُدُودٍ وَ امْتِدادِ اصابِعِ\r\nفَلَمَّا تَنازَعَنا الْمَقالَ قَضى لَنا * عَلَيهِمْ بِما نَهْوى نِداءُ الصَّوامِعِ\r\nتَرانا سُكُوتاً وَ الشَّهيدُ بِفَضْلِنا * عَلَيْهِمْ جَهيرُ الصَّوْتِ فى كُلِّ جامِعٍ\r\nفَانَّ رَسُولَ اللَّهِ احْمَدَ جَدُّنا * وَ نَحْنُ بَنُوهُ كَالنُّجُومِ الطَّوالِعِ \r\n- گروهى از قريش ، به كشيده بوده گونه‌ها و بلندى انگشتانشان با ما به تفاخر برخاستند .\r\n- زمانى كه كار به منزاعه كشيد فرياد عبادتگاهها ( به اذان ) به سود ما ، آن گونه كه ما مىخواستيم داورى كرد .\r\n- تو ما را ساكت مىبينى ، در حالى كه گواه برترى و فضيلت ما بر قريش آواى بلند در ( مأذنهء ) همهء مساجد است .\r\n- براستى رسول خدا ، احمد صلى الله عليه و آله جدّ ماست و ما فرزندان او همچون ستارگان درخشانيم ( و در آسمان انسانيّت مىدرخشيم ) .\r\nمتوكّل نگاهى به امام عليه السلام كرد و گفت : اى ابوالحسن ! مقصود از « نداء الصّوامع » در اين شعر چيست ؟\r\nحضرت ، پاسخ داد : « اشْهَدُ انْ لا الهَ الَّا اللَّه وَ اشْهَدُ انْ مُحَمَداً رَسُولُ اللَّهِ . » سپس افزود : اين محمّد صلى الله عليه و آله جدّ من است يا جدّ تو ! ؟\r\nمتوكّل كه تمام وجودش را خشم و غضب فرا گرفته بود با صدايى لرزان و لحنى كه حاكى\r\n\r\n","description":"","footnote":" ( 1 ) - حِمّانى - به كسر حاء و تشديد ميم - منسوب به حِمّان بن عبدالعزّى و تيرهاى از بنى تميم است . در حالى كه مضمون اشعار بيانگر اين است كه گويندهء آن ، فردى علوى است . از اين رو ، نقل شيخ طوسى در امالى ( ج 1 ، جزء 11 ، ص 293 ) كه به جاى حمّانى « فلان بن فلان علوى » به نظر صحيح‌تر مىآيد . در اين نقل ، « حِمّانى » دركلام راوى آمده و گفته است : به گمان من منظور امام عليه السلام « حمّانى » بوده است . ودرنقل شيخ و ابن شهر آشوب ، به جاى « جمّانى » آمده است . ","page_name":" 191 ","page_number":187},
  {"content":"\r\n\r\nاز شكست او بود گفت : آرى ، جدّ تو است و ما منكر اين انتساب نيستيم . « 1 » \r\nآنان پس از اين گفتگو از يكديگر جدا شدند ؛ امّا نتيجهء آن ، خشم و غم جانكاهى بود كه بر دل متوكّل جاى گرفت و همواره او را رنج مىداد ؛ زيرا هر چه انديشيد ، هيچ راهى براى پاسخ گفتن به امام عليه السلام پيدا نكرد .\r\n* متوكّل ، در اقدامى ديگر ، « ابن سكّيت » ؛ دانشمند سرشناس آن دوره را وادار كرد كه مسألهء دشوارى را آماده كند و در مجلس مهمّى كه شخصيّتهاى علمى و سياسى از جمله خود متوكّل حضور داشته باشند از امام عليه السلام بپرسند ، شايد از اين طريق بتواند آن حضرت را شكست دهد .\r\n« ابن سكّيت » دست به كار شد و همهء مقدّمات را فراهم ساخت ، سپس پرسش نخست خود را در جمع مذكور چنين مطرح كرد :\r\nچرا خداوند موسى را با عصا و « يد بيضا » و عيسى را با شفا دادن نابينايان مادرزاد و مبتلايان به پيسى و زنده كردن مردگان ، و حضرت محمّد صلى الله عليه و آله را با قرآن و شمشير فرستاد ؟\r\nامام هادى عليه السلام به تفصيل ، فلسفه و حكمت بعثت پيامبران با معجزات ياد شده را بيان كرد و در توضيح معجزات رسول خدا صلى الله عليه و آله - قرآن و شمشير - و بيان نقش آنها در پيشرفت اسلام ، شمشير را به شمشير برنده و پيروزمند على عليه السلام تفسير كرد و فرمود :\r\nبا شمشير امام اميرالمؤمنين ، على عليه السلام بود كه سرهاى مشركان و بت پرستان بريده شد و زورمندان عرب از ايستادگى در برابر آن بيم داشتند و مىگفتند :\r\nگريز ازميدان نبرد ، ننگ است مگر از شمشير على عليه السلام كه همچون برق ، كشنده است . امام عليه السلام به وسيلهء اين شمشير ، جمع قواى شرك را از هم پاشيد ، وحدت احزاب مخالف رابر هم زد ، اسلام را يارى كرد ، دين را عزّت بخشيد و ( پرچم ) كيان و هستى مسلمانان را بالا برد .\r\n\r\n","description":"","footnote":" ( 1 ) - مناقب ، ج 4 ، ص 406 ؛ حياة الامام على الهادى عليه السلام ، ص 241 . ","page_name":" 192 ","page_number":188},
  {"content":"\r\n\r\nامام عليه السلام در اين بيان نورانى ، علاوه بر پاسخ كامل به « ابن سكّيت » مسألهء امامت و جانشينى پيامبر صلى الله عليه و آله را نيز پيش كشيد و اميرالمؤمنين عليه السلام را به عنوان مظهر و دارندهء شمشير پيروزمند اسلام معرفى كرد و گردن گردنكشان را زد و وحدت و تشكّل گروههاى شرك ، كفر و نفاق را بر هم زد و اسلام را يارى كرد و پرچم عزّت و شرف مسلمانان را به اهتزار در آورد .\r\nسخنان امام عليه السلام زمينه را براى طرح مسألهء اصلى فراهم كرد ؛ از اين رو « ابن سكّيت » پرسيد : هم اكنون حجّت چيست ( و چگونه مىتوان حق را از باطل تشخيث داد ) ؟\r\nامام عليه السلام فرمود :\r\nحجّت ، عقل و خرد است . دروغگويى كه بر خدا دروغ مىبندد بدان وسيله شناخته مىشود و سخنش تكذيب و مردود مىگردد .\r\nپيشواى دهم عليه السلام در اين سخن كوتاه امّا پر مغز هر چند به ظاهر نامى از خود نبرد و بدين وسيله بهانه‌اى به دست دشمن نداد ؛ وى براى تشخيص پيشواى واقعى از مدّعى پيشوايى امّت ، معيارى ارائه داد كه با مراجعهء به آن ، رهبرى و پيشوايى غير اهل بيت عليه السلام ، بويژه حكمرانان ستمگر و غاصب اموى و عباسى خود به خود نفى مى شد . براستى عقل در اين گونه صحنه‌ها داور منصف و « فصل الخطاب » است ؛ چرا كه به آسانى راستگو را از دروغگو باز مىشناسد .\r\nدر پى بيانات امام عليه السلام دانشمندان دربارى حاضر در مجلس احساس ناتوانى كرده آثار زبونى و شكست در چهره هايشان نمودار شد . « يحيى بن اكثم » با لحنى سرزنش‌آميز ، بر سر « ابن سكّيت » فرياد برآورد : « ابن سكّيت را چه به مناظره ! ؟ او فقط در زمينههء علم نحو و لغت و شعر مهارت دارد . » « 1 » \r\n* متوكّل ، در اقدام زبونانهء ديگرى بر ضدّ امام عليه السلام به وزير خود « فتح بن خاقان » دستورِ سبّ آن حضرت را داد . وقتى « فتح » اين دستود را به اطّلاع امام عليه السلام رساند ، امام عليه السلام\r\n\r\n","description":"","footnote":" ( 1 ) - حياة الامام الهادى عليه السلام . ص 242 - 244 . ","page_name":" 193 ","page_number":189},
  {"content":"\r\n\r\nفرمود : « به او بگو : « تَمَتَّعُوا فى دارِكُمْ ثَلاثَةَ ايَّامٍ . . . . » « 1 »  وقتى « فتح » پيام امام عليه السلام رابه آگاهى متوكّل رساند ، گفت : ( به خاطر اين تهديدش ) پس از سه روز او را بكشيد . ولى در روز سوّم خود او ، همراه وزيرش به خاقان به قتل رسيد . « 2 » \r\n* وى در تلاش ديگرى براى آن كه توان نظامى خود را به رخ امام هادى عليه السلام بكشد و بدين وسيله رعب و وحشتى در دل مخالفان خود بيفكند ، دستور داد نيروهاى نظامى اش - كه بالغ بر نود هزار نفر مىشدند - بر اسبهاى خويش سوار شوند و هر كدام توبرهء اسب خود را پر از خاك قرمز كرده ، در يك نقطه خالى كنند ؛ سپس لباس رزم بپوشند و سلاح برگيرند و به بهترين و باشكوه‌ترين شكل نظامى و بابهره‌گيرى از همهء نيروها ، تجهيزات و امكانات ، صف آرايى كنند .\r\nهنگامى كه مأموريت انجام گرفت و كوه بلند و بزرگى از خاك توبرهء اسبهاى سربازان پديد آمد و نيروها با نظم و صف آرايى ويژه در جايگاه خود قرار گرفتند ، متوكّل بر فراز تپّه برآمد و امام هادى عليه السلام را نيز احضار كرد و بر بالاى تپّه برد و گفت : هدف از فراخوانى شما اين است كه سپاهيان مرا تماشا كنيد .\r\nهدف اصلى متوكّل از اين مانور بزرگ نظامى - همان گونه كه در سخن خود او اشاره شده است - اين بود كه مخالفان حكومت و در رأس آنان امام هادى عليه السلام با مشاهدهء اين موقعيّت برتر و قدرت جهنّمى بترسند و به وحشت افتند و انديشهء رويارويى با حكومت او را از سر بيرون كنند .\r\nامام هادى عليه السلام كه به سوء نيّت و انگيزهء شيطانى متوكّل از اين حركت نظامى بطور كامل ، واقف بود در صدد مقابله به مثل برآمد و براى دره شكستن غرور و قدرت ظاهرى او فرمود : « آيا مىخواهى من هم سپاهيانم رابر تو عرضه كنم ؟ »\r\nمتوكّل كه تاكنون سپاهى براى امام عليه السلام نمىشناخت و انتظار چنين سخنى را از آن حضرت نداشت ، با ناباورى و تعجّب گفت : بلى .\r\n\r\n","description":"","footnote":" ( 1 ) - تفصيل آيه ، همراه ترجمهء آن در درس ؟ ؟ ؟ ذكر شد .  ( 2 ) - مناقب ، ج 4 ، ص 407 . ","page_name":" 194 ","page_number":190},
  {"content":"\r\n\r\nدر پرتو خواست و دعاى امام عليه السلام ، يكباره بين آسمان و زمين و مشرق و مغرب پر از سپاهيان الهى ( ملائكه ) - كه همگى غرق در سلاح‌بودند شد .\r\nمتوكّل با ديدن اين همه نيروى نظامى از وحشت ، مدهوش شد ، و چون به خود آمد ، امام عليه السلام خطاب به او فرمود :\r\nما در دنيا و مسائل مربوط به آن ، با شما به ستيز برنمى خيزيم ؛ ما به امور مربوط به آخرت مشغوليم ؛ بنابراين از آنچه كه گمان مىكنى ، زيانى به تو نخواهد رسيد . » « 1 » \r\nامام هادى عليه السلام در اين موضعگيرى ، هم قدرت امامت را به متوكّل نشان داد و او را از فراز تپّه غرور و خودخواهى كه به كمك و همّت نود هزار نيروى مسلّح بر آن برآمده بود ، به درّهء وحشتناك مدهوشى فرو افكند و همهء رشته هايش را پنبه كرد ؛ و هم بابيان چند جملهء آرام بخش - مبنى بر اين كه وجود آن حضرت : تهديدى براى دنياى خليفه نخواهد بود ، شرّ او را از خود دور كرد و زمينه را براى فعّاليّتهاى گسترده‌تر و بدور از مزاحمت نيروهاى حكومتى فراهم ساخت .\r\n\r\n2 - در برابر دولتمردان\r\nدرباريان و دولتمردان عباسى به پيروى از اربابشان متوكّل ، امام هادى عليه السلام رابه شيوه‌هاى مختلف ، مورد اذّيت و آزار قرار مىدادند . از جملهء اين افراد « احمد بن خصيب » ، وزير حكومت عباسى در دوران منتصر و مستعين است . وى ، كه فردى تنگ نظر و ستمگر بود ، پيوسته سعى در اذّيت و آزار امام عليه السلام داشت . نمونه‌اش مشاجرهء او با پيشواى دهم عليه السلام دربارهء خانهء مسكونى آن حضرت است كه بنا حقّ ، اصرار مىكرد امام عليه السلام از خانهء خود بيرون رود و آن را به وى تسليم كند .\r\nامام هادى عليه السلام در پاسخ به خواسته نا به حقّ او ، برايش پيغمام تهديدآميزى فرستاد :\r\n\r\n","description":"","footnote":" ( 1 ) - بحارالانوار ، ج 50 ، ص 156 . ","page_name":" 195 ","page_number":191},
  {"content":"\r\n\r\nبه همين زودى چنان زمين گيرت كنم و در پيشگاه خدا در موقعيّتى قرارت دهم كه چيزى برابت باقى نماند .\r\nچند روزى طول نكشيد كه خداوندِ انتقام گيرنده ، احمد بن خصيب را بشدّت مورد عذاب قرار داد و او را هلاك ساخت . « 1 » \r\n\r\n3 - در سطح توده‌هاى مردم\r\nعلى رغم محدوديّهاى ايجاد شده از سوى حكومت عباسى ، امام هادى عليه السلام در هر فرصت و موقعيّتى حتى به هنگام گذر از خيابان ، با افراد و گوههاى مختلف مردم ديدار مىكرد . مهمترين موضعى كه در ديدارها مطرح مىشد مسألهء « امامت » بود ؛ چه از ناحيهء مردم كه مشكل داشتند و درپى شناخت امام واقعى خويش بودند ، و چه از ناحيهء امام عليه السلام كه در صدد هدايت افراد ، يا تقويت ايمان آنان و يا ابلاغ به ديگران بود . طرح مسألهء امات در اين سطح از سوى امام عليه السلام به دو شيوه صورت مىگرفت :\r\n\r\n* عنوان كردن مسألهء امامت و بحث دربارهء آن\r\n- سعيد بن سهيل بصرى ملقّب به « ملّاح ) مىگويد : همراه « جعفر بن قاسم بصرى » كه واقفى بود در سامّرا بوديم . هنگام عبور از خيابانى ، ابوالحسن عليه السلام او را ديد و فرمود :\r\nتا كى بايد در خواب باش ؟ آيا زمان آن نرسيده است كه از خواب غفلت بيدار شود ؟\r\nامام عليه السلام با بيان اين دو جمله ، مرد واقفى را وادار به تفكّر و تجديد نظر در اعتقاد باطلش كرد و زمينهء بازگشت به حق را در وجود او فراهم ساخت ، و سرانجام در مجلس ديگرى\r\n\r\n","description":"","footnote":" ( 1 ) - مناقب ، ج 4 ، ص 408 ؛ علام الورى ؛ ص 342 ؛ بحارالانوار ، ج 50 ، ص 139 . لازم به يادآورى است كه امام عليه السلام بجز « احمد بن خصيب » در برابر ديگر وزرا و رجال برجستهء حكومت عباسى مانند « محمد بن عبدالملك زيّات » و « بغاى بزرگ » نيز - در راستاى تبيين و تثبيت امامت خود - مواضعى داشته كه در درسهاى قبل بدآنهااشاره كرديم . ","page_name":" 196 ","page_number":192},
  {"content":"\r\n\r\nبا ارائه معجزه‌اى او را به صراط مستقيم هدايت نمود . « 1 » \r\n- فردى نصرانى به نام « يوسف بن يعقوب » از سوى متوكّل احضار شد . وى ، كه از اين احضار بر جان خود بيمناك بود براى رفع بلا تصميم گرفت يكصد دينار به امام هادى عليه السلام بدهد . چون به درِ خانهء حضرت رسيد ، خدمتكار آن گرامى بيرون آمد و گفت : تو ، يوسف بن يعقوب هستى ؟ گفت : آرى . گفت : داخل شو ! و او را در دهليز خانه نشاند و رفت . نصرانى ، از اين كه خدمتكار امام عليه السلام مام او و پدرش را برده بود - با آن كسى او را نمىشناخت ، و وى ، اوّلين بار بود كه به سامّرا آمده بود - تعجّب كرد .\r\nخدمتكار ، نزد او بازگشت و گفت : مبلغ صد دينارى را كه لاى كاغذ پيچيده و در آستينت پنهان كرده‌اى بده ! اين موضوع به شگفتى او افزود ، سپس به اندرون رفت و خدمت امام عليه السلام رسيد . امام عليه السلام فرمود : « اى يوسف ! چه چيز برايت آشكار شد ؟ » . گفت : سرورم ! دلايل و براهينى ديدم كه براى هر جويندهء حقّى كافى است كه به حقّ باز گردد .\r\nامام عليه السلام فرمود :\r\nهيهات ! تو اسلام نخواهى آورد ؟ ؟ ؟ ؟ به زودى فرزندت ، فلانى اسلام آورده از پيروان ما خواهد شد . اى يوسف ! گروهى گمان مىكنند كه دوستى ما براى امثال شما سودى ندارد . سوگند به خدا ، اينان دروغ مىگويند . ولايت و محبّت ما براى امثال تو نيز سودمند است . دنبال كارى كه آمده‌اى برو ، آن را همان گونه كه دوست دارى خواهى يافت .\r\n« يوسف » نزد متوكّل رفت و آنچه مىخواست ، گفت و به سلامت بازگشت .\r\n« قطب الدين راوندى » پس از نقل اين داستان مىگويد : « پس از مرگ يوسف ، با پسرش كه مسلمان و شيعه‌اى وارسته بود ديدار كردم . او به من اطّلاع داد كه پدرش بر آيين مسيّحيت مرده او بعد از مرگ پدرش مسلمان شده است ، و مىگفت : من بشارت دادهء شدهء سرورم ( امام هادى عليه السلام ) هستم . » « 2 » \r\n\r\n","description":"","footnote":" ( 1 ) اعلام الورى ص 346 .  ( 2 ) بحاالانوار ج 5 ص 144 . ","page_name":" 197 ","page_number":193},
  {"content":"\r\n\r\n- « فتح بن يزيد گرگانى » مىگويد : در مسافرتى كه در محضر امام هادى عليه السلام بودم فرمود :\r\nهر كس از خدا بترسد ، ديگران از او بترسند ، و هر كه مطيع خدا باشد ديگران از او اطاعت خواهند كرد . اى فتح ! هر كس فرمانبر خدا باشد از خشم بندگان نهراسد ، و هر كس خدا را به خشم آورد بايد بداند كه روزى دچار خشم بندگان خواهد شد .\r\nامام عليه السلام با آماده كردن ذهن طرف ، و با تلاوت آيات :\r\n« اطيعُوا اللَّهَ وَ اطيعُوا الرَّسُولَ وَ اولىِ الامْرِ مِنْكُمْ . » « 1 » \r\n« يا لَيْتَنا اطَعْنَا اللَّهَ وَ اطَعْنَا الرَّسُولا . » « 2 » \r\nمسأله پيروى از رسول خدا صلى الله عليه و آله و « اولى الامر » را پيش كشيد و اطاعت آنان را به اطاعت خداوند پيوند داد .\r\n« فتح » از خدمت امام عليه السلام مرخصّ شد ؛ در حالى كه سخت تحت تأثير سخنان آن حضرت قرار گرفته بود . ليكن هنوز مسأله دار بود و شب را به انديشه و تفكّر دربارهء مباحث مطرح شده سپرى كرد .\r\nروز بعد ، دوباره به خدمت امام عليه السلام رسيد و گفت : اجازه مىدهيد دربارهء مسأله‌اى كه از شب گذشته فكرم را مشغول داشته بپرسم ؟ امام عليه السلام اجازه داد و افزود :\r\nاگر عالم بخواهد تو را از آن مسأله آگاه مىكند . خداوند هيچ كس را بر غيبتش مطّلع نكرد مگر آن را برگزيد ، همچون پيامبر صلى الله عليه و آله و هر آنچه از اسرار غيب نزد پيامبر صلى الله عليه و آله باشدنزد « عالم » نيز هست . و هر آنچه رسول خدا صلى الله عليه و آله از آن آگاهى دارد ، جانشينان او نيز آگاهى دارند . اى فتح ! شايد شيطان فريبت داده و با القاى مطالبى تو را دچار ترديد كرده است تا از راه خدا و « صراط مستقيم » منحرف كند . . . .\r\n\r\n","description":"","footnote":" ( 1 ) - بحارالانوار ، ج 50 ، ص 144 .  ( 2 ) - نساء ( 4 ) . آيهء 59 : خدا ، پيامبر صلى الله عليه و آله و اولى الامر ( اوصياى پيامبر صلى الله عليه و آله ) را اطاعت كنيد . ","page_name":" 198 ","page_number":194},
  {"content":"\r\n\r\n« فتح » با شنيدن سخنان امام عليه السلام به اشتباه خود پى برد و وسوسه‌هاى شيطانى را از خود دور ساخت و به امامت آن حضرت معتقد گشت . « 1 » \r\nامام هادى عليه السلام در اين ديدار ، متناسب با درك و آمادگى طرف ، جايگاه امامت درنظام اعتقادى و عملى اسلام را با استناد به قرآن تشريح كرد ، و با اعلام آگاهى از غيب و آگاه كردن طرف از آنچه كه در فكر او مىگذرد ، شبهه‌ها و وسوسه‌هاى شيطانى را از ذهن او زدود .\r\n\r\n* ارائه كرامت و معجزه\r\nپيش از اين پاره‌اى از كرامات پيشواى دهم عليه السلام را كه در راستاى تبيين و تثبيت موضع امامت آن حضرت براى افرادبود - ذكر كرديم . اينك يك نمونهء ديگر :\r\n« محمّد بن اسماعيل كاتب » به نقل از پدرش مىگويد : در سامرّا « يزداد مسيحى » شاگرد « بُخْتِيَشوع » راديدم كه از خانهء « موسى بن بغا » باز مىگذشت . با هم همراه شديم و به گفتگو پرداختيم . چون از كنار خانه‌اى گذشتيم « يزداد » گفت :\r\n- صاحب اين خانه را مىشناسى ؟\r\n- كيست ؟\r\n- جوانى از اهل حجاز به نام على بن محمّد بن رضا عليه السلام\r\n- مگر چه شده است ؟\r\n- اگر آفريده‌اى علم غيب بدانداو است .\r\n- چطور ؟\r\n- حادثه شگفتى از او برايت بگويم كه هيچ كس - نه تو و نه ديگران - آن را نشنيده است ؛ ليكن خدا رابر تو گواهمى گيرم كه آن را براى كسى فاش نكنى ؛ چه آن كه من پزشكم و زندگى ام در دست « سلطان » است . . . .\r\n\r\n","description":"","footnote":" ( 1 ) - اثبات الوصيّة ، ص 198 . ","page_name":" 199 ","page_number":195},
  {"content":"\r\n\r\nروزى او را - كه فردى سياه چهره بود و لباس و عمّامه سياهى نيز پوشيده بود سوار بر اسب سياهى ديدم . در دل گذراندم : لباسهاى سياه ، مركب سياه و مرد سياه چهره . سياه در سياه در سياه !\r\nهنگامى كه او به من رسيد ، به چهره‌ام خيره شد و فرمود :\r\nقلب تو سياهتر از چيزى است كه چشمانت ديد ؛ از سياه در سياه در سياه !\r\nمن ( با شنيدن سخن او كه از راز دلم خبر مىداد ) خود را باختم و پاسخى براى گفتن نداشتم .\r\n- از آنچه ديدى چه اندازه دلت روشن گشت ؟\r\n- خدا داناتر است .\r\nاين ديدار ، موجب شد كه « يزداد » مسلمان شود . در بستر بيمارى كه منجر به مرگش شد شهادتين رابه زبان جارى كرد و افزود : گواهى مىدهم كه « على بن محمّد عليه السلام » حجّت خدا بر بندگانش و ناموس بزرگ او مىباشد . قلب من « به بركت آن ديدار ) سفيد و روشن شد . « 1 » \r\nخلاصه\r\nپيشواى دهم عليه السلام پس از انتقال به سامّرا برغم آن تحت مراقبت شديد حكومت قرار داشت ، فعاليّتها و مبارزات خود را دنبال مرد . اهمّ تلاشهاى آن حضرت را مىتوان در چند محور ؛ ازجمله « تبيين و تثبيت موضع امامت خويش » بيان نمود .\r\nامام عليه السلام در اين موضع از راههاى مختلف و در ريارويى با قشرهاى گوناگون جامعه از شخص خليفه گرفته تا دولتمردان و عامّه مردم ، امامت خويش را اثبات كرده ، از طريقِ گفتگو و با استناد به آيات شريفهء قرآن و نيز كرامات و معجزه ، به آنان فهماند كه شرايط جانشينى از پيامبر صلى الله عليه و آله و رهبرى و پيشوايى امّت ، تنها در وجود اوجمع است و ديگران\r\n\r\n","description":"","footnote":" ( 1 ) - دلائل الامامة ، ص 221 ؛ بحارالانوار ، ج 50 ، ص 161 . ","page_name":" 200 ","page_number":196},
  {"content":"\r\n\r\nفاقد آن شرايط ، و نيازمند آن حضرت هستند .\r\nامام عليه السلام در پرتو اتّخاذ اين موضع اصولى ، در حبههء رويارويى با دشمن قدرتمند و خودخواهى مثل متوكّل ، موفّق شد او را شكست بدهد و توطئه هايش راخنثى كند ، و در جبههء مردمى ، بسيارى از شبهات را از ذهن افراد بزدايد و آنان را به « صراط مستقيم » رهنمون سازد .\r\nپرسش\r\n1 - مهمترين و حسّاسترين محور فعّاليّت سياسى امام هادى عليه السلام بعد از انتقال به سامّرا چه بود ؟\r\n2 - يك نمونه از « تبيين مسأله امامت » توسط پيشواى دهم عليه السلام در حضور متوكّل را بيان كنيد .\r\n3 - جريان مذاكره اين سكّيت و امام هادى عليه السلام رابه اختصار ذكر كنيد .\r\n4 - متوكّل براى ايجاد رعب و وحشت در دل مخالفان ، دست به چه مانورى زد ؟ و عكس‌العمل امام عليه السلام چه بود ؟\r\n5 - احمد بن خصيب كه بود و چرا امام عليه السلام او را تهديد كرد ؟\r\n\r\n","description":"","footnote":"","page_name":" 201 ","page_number":197},
  {"content":"\r\n\r\n\r\nدرس بيستم : فعّاليّتها و مبارزات امام هادى عليه السلام ( 2 )\r\n\r\n4 - در قالب زيارت پدران خود\r\nاز جمله محورهاى مهمّى كه در راستاى هدف « تبيين و تثبيت موضع امامت » مورد توجّه و اهتمام امام هادى عليه السلام بود ، زيارت نياكان خود ، بويژه اميرمؤمنان عليه السلام و نيز اهميّت ويژه قائل شدن براى « حائر مقدّس حسينى عليه السلام » به عنوان يكى از پايگاههاى مهمّ امامت بود ؛ مرقد امامى كه عليه جور وستمِ پيشوايان كفر ، قيام كرده و در اين راه به شهادت رسيده بود .\r\nمسألهء « زيارت » در فرهنگ شيعه از جايگاه معرفتى بلندى برخورداراست و اين موضوع در هيچ مكتبى و در ميان هيچ فرقه‌هاى اسلامى به اندازهء « تشيّع » مورد تأكيد و سفارش قرار نگرفته است . و اين بخاطر محتواى عميق و آثار بسيار ارزنده‌اى است كه در ابعاد ، اعتقادى ، اخلاقى و تربيتى ، سياسى و اجتماعى ؛ بويژه اثبات حقّانيّت و تداوم جبههء « امامت » و تقويت عنصر « ولايت » و نيز روحيّهء ستم ستيزى و « برائت » از دشمنان ، بر آن مترتّب است . اهتمام و تأكيد معصومين عليهما السلام بر حفظ و تقويت فرهنگ « زيارت » از يكسو ، و سعى و تلاش دشمنان اهل بيت عليه السلام در طول تاريخ از زمامداران اموى و عباسى گرفته تا طاغوتهاى معاصر همچون پهلوى ، صدّام حسين ، آل سعود و . . . براى محو آن ، گواه روشن صحّت اين ادّعاست .\r\nدر درسهاى پيش به پاره‌اى از موضعگيريهاى كينه توزانهء بعضى زمامداران معاصر امام هادى عليه السلام عليه « فرهنگ زيارت » اشاره كرديم . در اين درس ، تلاشها و كوششهاى پيشواى دهم عليه السلام براى مقابله با اين توطئه دشمن را به اختصار مرور مىكنيم .\r\nاز امام هادى عليه السلام مجموعه‌اى از « زياراتِ » ارزشمند به يادگار مانده است كه بدان وسيله\r\n\r\n","description":"","footnote":"","page_name":" 202 ","page_number":198},
  {"content":"\r\n\r\nپدران بزرگوارش را زيارت مىكرد و به پيروانش دستور مىداد كه امامان عليهما السلام را بدان كلمات زيارت كنند . اين زيارتها سرشار از معارف گوناگون اسلام و دلائل حقانيت امامان عليه السلام و شايستگى آنان براى منصب خلافت اسلامى است . در ذيل به برخى از اين زيارتها اشاره مىكنيم .\r\n\r\nزيارت جامعه\r\nاز مشهورترين و پرارجترين زيارتنامه‌هاى امامان عليه السلام زيارت « جامعه » است كه از امام هادى عليه السلام به يادگار مانده است و به خواهش يكى از شيعيان به نام « موسى بن عبداللَّه نخعى » به او تعليم داده شده است و هر يك از پيشوايان معصوم عليه السلام را مىتوان با آن زيارت كرد .\r\nزيارت جامعه را شيخ طوسى و شيخ صدوق دركتابهاى خود نقل كرده « 1 »  و شخصيّتهاى بزرگى تاكنون - به زبان فارسى و عربى - بر آن شرح نوشته‌اند . « 2 » \r\nعلّامه مجلسى در توصيف اين زيارتنامه مىنويسد\r\nزيارت جامعه ، از نظر سند ، صحيح‌ترين زيارتها ، ازجهت محتوا ، عميق‌ترين ، از نظر لفظ ، فصيح‌ترين و از حيث معنى ، بليغ‌ترين زيارتنامه‌ها و پرارجترين آنهاست . « 3 » \r\nامام هادى عليه السلام در اين زيارتنامه به معرفى جايگاه و شناسايى ابعاد وجودى امامان عليه السلام در نظام آفرينش و نقش هدايتگرانهء آنان در به كمال رساندن استعدادها و سيراب كردن تشنگان از سرچشمه‌هاى زلال معرفت و دانش و . . . پرداخته و در بيانى ژرف و قالبى رسا\r\n\r\n","description":"","footnote":" ( 1 ) - ر . ك : تهذيب الاحكام ، ج 6 ، ص 95 از شيخ طوسى ؛ عيون الاخبار الرّضا عليه السلام ، ج 2 ، ص 277 ؛ من لا يحضره الفقيه ، ج 2 ، ص 609 از شيخ صدوق .  ( 2 ) - از جملهء اين شرحها مىتوان شرح محمّد تقى مجلسى ، سيّد على نقى حائرى ، شيخ محمّد على رشتى نجفى ، سيّد محمّد حسينى و سيّد محمّد طباطبايى به زبان عربى و شرح سيّد حسين همدانى به زبان فارسى را نام برد . براى آگاهى بيشتر از شرحهاى نوشته شده به « الذّريعة الى تصانيف الشيعه ، ج 13 ، ص 305 رجوع كنيد .  ( 3 ) - بحارالانوار ، ج 99 ، ص 144 . ","page_name":" 203 ","page_number":199},
  {"content":"\r\n\r\nو عارفانه از گوشه هايى از اسرار نهفتهء امامت پرده برداشته و تنها را سعادت و دستيابى به كمال را در پيروى از امامان عليه السلام و چنگ زدن به ريسمان محبّت و ولايتشان و دورى و بيزارى از دشمنانشان دانسته است .\r\nپيش‌از اين ، به مناسبت ، فرازهايى از زيارت جامعه را نقل كرديم . اينك بخشهايى ديگرى از آن :\r\nاشْهَدُ انَّكُمُ الْائِمَّةُ الرَّاشِدُونَ ، الْمَهدِيُّونَ ، الْمَعصُومُونَ ، الْمُكَرَّومُونَ ، الْمُقَرَّبُونَ ، المُتَّقُونَ ، الصَّادِقُونَ ، الْمُطَفَوْنَ ، الْمُطيعُونَ لِلّهِ ، الْقَوَّامُونَ بِامْرِهِ ، الْعامِلُونَ بِارادَتِه‌ِالْفائِزُونَ بِكَرامَتِهِ .\r\nاصْطَفاكُمْ بِعِلْمِهِ ، وَ ارْتَضاكُمْ لِغَيْبِهِ ، وَ اخْتارَكُمْ لِسِرِّهِ . . . وَ رَضِيَكُمْ خُلَفاءَ فى ارْضِهِ ، وَ حُجَجاً عَلى بَرِيَّتِهِ ، وَ انْصاراً لِدينِهِ ، وَ حَفَظَةً لِسِرَّهِ ، وَ خَزَنَةً لِعِلْمِهِ ، وَ مُسْتَوْدِعاً لِحِكْمَتِهِ ، وَ تَراجِمَةً لِوَحْيِهِ ، وَ ارْكاناً لِتَوْحيدِهِ ، وَ شُهَداءَ عَلى خَلْقِهِ ، وَ اعْلاماً لِعِبْادِهِ ، وَ مَناراً فى بِلادِهِ وَ ادِلَّاءَ عَلى صِراطِهِ . »\r\nگواهى مىدهم كه شما ، پيشوايان راهنما ، هدايت يافته ، معصوم ، بزرگوار ، مقرّب ، پرهيزگار ، راستگو ، برگزيده ، فرمانبر خدا ، استواركنندگان امر او ، و عمل كنندگان بر وفق خواست او هستيد كه به كرامتش نائل آمده‌ايد .\r\nخداوند ، شما را به دانش خويش برگزيد ، و براى غيبتش پسنديد ، و براى سرّ خويش انتخاب كرد . . . . و پسنديد كه شما جانشينان او در زمينش ، و حجّتهاى او بر مخلوقاتش ، و ياوران دينش ، و حافظان سرّش ، و خزانه داران علمش ( كه از آسمان نازل شده است ) ، و امانتداران حكمتش ، و مترجمان و مفسّران و حيش و بنيانهاى توحيدش ، و گواهان بر خلقش ، و پرچمهاى برافراشته براى بندگانش ، و نشانه‌هاى روشن در شهرهايش ، و راهنمايان راهش باشيد .\r\nدر اين فرازها از زبان پشواى دهم عليه السلام ، اوصاف و ويژگيهايى براى امامان عليه السلام بيان شده كه در غير آنان يافت نمىشود و هر يك از اين ويژگيها ، بيانگر شايستگى آن بزرگواران براى\r\n\r\n","description":"","footnote":"","page_name":" 204 ","page_number":200},
  {"content":"\r\n\r\nرهبرى امّت و جانشينى از پيامبر صلى الله عليه و آله است . علاوه بر آنكه تصرسح شده است خداوند ، آنان را خليفهء خويش در زمين و حجّت خود بر آفريده‌هايش قرار داده است . با اين وصف ، جايى براى خلافت و حجّت بودن ديگران باقى نمىماند .\r\nامام عليه السلام پس از برشمارى ويژگيها و مسؤوليتها و نقشهاى ياد شده براى امامان عليه السلام ، به رابطه و وظيفهء مردم نسبت به آنان اشاره كرده مىفرمايد :\r\n« فَالرَّاغِبُ عَنْكُمْ مارِقُ ، وَ اللّازِمُ لِكُمْ لا حِقُ ، وَ الْمَقصَّرُ فى حَقَّكُمْ زاهِقُ ، وَ الْحَقُّ مَعَكُمْ وَ فيكُمْ وَ مِنْكُمْ وَ الَيْكُمْ وَ انْتُمْ اهْلُهُ وَ مَعْدِنُهُ ، وَ ميراثُ النُّبُوَّةِ عِندِكُم ، وَ ايابُ الخَلْقِ الَيْكُمْ وَ حِسابُهُمْ عَلَيْكُم ، وَ فَصلَ الخِطابِ عِندَكُم ، وَ آياتُ اللَّه لَدَيْكُم وَ عَزائِمُهُ فيكُم ، وَ نُورُهُ وَ بُرْهانُهُ عِنْدَكُم وَ امْرُهُ الَيْكُم . »\r\nپس رويگردان از شما از دين خدا بيرون رفته ، و ملازم و همراه شما ، به شما و دين خدا پيوسته و رسيده است ، و كوتاهى كنندهء در حقّ شما نابود است . حقّ با شما ، در ( خاندان ) شما و از شما و بسوى شماست ، و شما اهل آن و معدن آن هستيد ، و ميراث نبوّت نزد شماست ، و بازگشت خلق بسوى شما و حسابشان با شما ، و « فصل الخطاب » ( حكم جدا كنندهء حق از باطل ) نزد شماست . آيات خدا نزد شما ، عزيمتهاى او ( كوشش و اهتمام در تبليغ دين و پايدارى بر مشكلات و سختيهاى آن ) در ( خاندان ) شما ( واردشده و برشما حتم واجب شده است ) و نور وبرهانش نزد شما و امر خداوند مربوط به شماست .\r\n« مَنْ والاكُمْ وَ الَى اللَّه ، وَ مَنْ عاداكُمْ فَقَدْ عادَاللَّه ، وَ مَنْ احَبَّكُمْ فَقَدْ احَبَّ اللَّه ، وَ مَنْ ابْعَضَكُمْ فَقَدْ ابْعَضَ اللَّه ، وَ مَنِ اعتَصَمَ بِكُمْ فَقَدِ اعْتَصَمَ بِاللَّهِ . »\r\nدوستار شما دوستار خدا ، و دشمن شما دشمن خداست . هر كس به شما محبّت ورزد به خدا محبّت ورزيده و آن كه به شما كينه ورزد است ، و هر كه به شما تمسّك جويد به خدا تمسّك جسته است .\r\n\r\n","description":"","footnote":"","page_name":" 205 ","page_number":201},
  {"content":"\r\n\r\n\r\nزيارت اميرمؤمنان عليه السلام\r\nامام هادى عليه السلام در سال نخست تبعيد به سامّرا و در روز عيد غدير به زيارت مرقد مطهّر حدّ بزرگوارش اميرمؤمنان عليه السلام رفت و با كلماتى - كه حاكى ازمقام والاى آن حضرت نزد پروردگار است ، و همچنين ستمهايى ه از سوى قدرت طلبان غاصب بر آن امام معصوم عليه السلام روا داشته شده بود - آن حضرت را زيارت كرد . فرازهايى از اين زيارت شريف چنين است .\r\n« السَّلامُ عَلَيْكَ يا وَلِىَّ اللَّه . اشْهَدُ انَكَ اوَّلُ مَظْلُومٍ وَ اوَّلُ مَنْ غُصِبَ حَقُّهُ ، فَصَبَرْتَ وَ احْتَسَبْتَ حَتّى اتاكَ الْيَقينُ ، وَ اشْهَدُ انَّكَ لَقِيتَ اللَّه وَ انْتَ شَهيدُ ، عَذَّبَ اللَّه قاتِليكَ بِانْواع العَذابِ ، وَ جَدَّدَ عَلَيْهمُ العِقابَ ، جِئتُكَ عارِفا بِحَقَّكَ ، مُسْتَبْصِراً بِشَأنِكَ ، مُعادِياً لِا عدائِكَ وَ مَن ظَلَمَكَ ، الْقى عَلى ذلِكَ رَبّى ان‌شاءَاللَّه . » « 1 » \r\nدرود بر تو اى ولىّ خدا ! گواهى مىدهم كه تو نخستين مظلومى و نخستين كسى هستى كه حقش غصب شده است ، و در اين راه پايدارى كردى و ( همهء رنجها را ) به حساب خدا گذاشتى تا به حق پيوستى .\r\nگواهى مىدهم كه تو به ديدار خدا شتافتى در حالى كه شهيد بودى . خداوند كشندگانت را به انواع عذابها كيفر دهد و آن را پيوسته بر ايشان فرو فرستد . من در حالى كه عارف به حقّ توام و از شأن و منزلتت نزد خدا آگاهى دارم به حضورت رسيدم . دشمنانت ، و همچتنين كسانى را كه بر تو ستم كردند دشمن مىدارم و ان شاء اللَّه يا اين عقيده به ملاقات پروردگارم خواهم رفت .\r\nامام هادى عليه السلام در اين زيارت گرانمايه ، علاوه بر مظلوميّت و حقّانيت اميرمؤمنان عليه السلام به ديگر فضائل و برجستگيها و نيز خدمات ارزشمند آن حضرت به اسلام ومسلمانان اشاره\r\n\r\n","description":"","footnote":" ( 1 ) - كامل الزيارات ، ص 41 ؛ حياة الامام على الهادى عليه السلام ، ص 250 ","page_name":" 206 ","page_number":202},
  {"content":"\r\n\r\nكرده است . بعضى از فضائل امام عليه السلام كه در اين زيارت شريفه مورد تأكيد قرار گرفته عبارتند است از :\r\n- برادرى وى با پيامبر صلى الله عليه و آله\r\n- وصايت از رسول خدا صلى الله عليه و آله\r\n- وارث علم آن حضرت .\r\n- امين رسول خدا صلى الله عليه و آله\r\n- نخستين كسى كه به خدا ايمان آورد و پيامبر صلى الله عليه و آله راتصديق كرد .\r\n- كسى كه به عهد خدا وفا كرده است .\r\n- جهاد خالصانهء آن حضرت در راه خدا و شركتش در همهئ جنگها به عنوان پرچمدار سپاه اسلام .\r\n- خوابيدن آن گرامى در بستر پيامبر صلى الله عليه و آله به هنگام تهاجم مشركان به منزل رسول خدا صلى الله عليه و آله . « 1 » \r\n\r\nزيارت ديگر معصومان عليه السلام\r\nاز امام هادى عليه السلام به جز زيارتهاى ياد شده ، زيارتهاى ديگرى نيز نقل شده است ؛ از قبيل :\r\nزيارت مادرش حضرت زهرا عليها السلام ، زيارت امام حسين عليه السلام ، زيارت كاظمين عليهما السلام ، و تشويق پيروان خود به زيارت امام رضا عليه السلام و نيز زيارت حضرت عبدالعظيم حسنى در رى « 2 » \r\n\r\nارج نهادن به حائر حسينى عليه السلام\r\nامام هادى عليه السلام در حركتى ديگر ، گام را از اين هم فراتر نهاده و در اقدامى غيرمنتظره - حتّى براى شيعيان - افكار را به عظمت و موقعيّت استثنايى بارگاه ملكوتى جدّ بزرگوارش\r\n\r\n","description":"","footnote":" ( 1 ) - براى اطلاع از تفصيل زيارتنامهء يادشده به بحارالانوار ، ج 97 ، ص 359 - 368 مراجعه كنيد .  ( 2 ) - براى اطلاع بيشتر ر . ك : مسند الامام الهادى عليه السلام ، ص 247 - 266 . ","page_name":" 207 ","page_number":203},
  {"content":"\r\n\r\nامام حسين عليه السلام متوجه ساخت و نقش الهام دهى و شفا بخشى تربت پاك حسينى را به دوستداران مكتب و شيفتگان راهش گوشزد مىكرد .\r\n« ابوهاشم جعفرى » مىگويد : همراه « محمّد بن حمزه » به عيادت امام هادى عليه السلام كه بيمار و تب دار بود رفتيم . حضرت فرمود : « با مال من ، گروهى را به حائر حسينى بفرستيد ( تا براى شفاى من دعا كنند ) » .\r\nما از نزد امام عليه السلام خارج شديم . « محمّد بن حمزه » خطاب به من گفت : ما را ( براى دعا ) به حرم امام حسين عليه السلام مىفرستد ؛ درحالى كه خود او ( در شأن و مرتبت ) ، همپايهء صاحب حرم است !\r\nابوهاشم مىگويد : برگشتم و سخن او را بريا امام عليه السلام باز گفتم . حضرت فرمود :\r\nمطلب آن گونه كه او مىپندارد نيست . خداوند جايگاههايى دارد كه دوست دارد در آن جايگاهها عبادت شود و « حائر حسينى » از جملهء اين مكانهاست . « 1 » \r\nدر روايتى ديگر ، همين مطلب با توضيح بيشترى آمده است :\r\n« ابوهاشم » مىگويد : زمانى كه امام هادى عليه السلام بيمار بود به نزدش رفتم . فرمود : « اى ابوهاشم ! فردى از دوستان ما را به « حائر حسينى » بفرست تا براى ( شفاى ) من دعا كند . » بيرون آمدم تا فردى را پيدا كنم . به « على بن بِلال » برخوردم . موضوع را با او در ميان گذاشتم و از او خواستم به « كربلا » رود و براى شفاى امام هادى عليه السلام دعا كند .\r\n« على » شگفت زده شد و گفت : به جان و دل حاضرم ؛ ولى به اعتقاد من ، امام هادى عليه السلام برتر از حائر حسينى است ؛ زيرا او در رديف صاحب حرم است و دعاى آن حضرت براى خود ، بهتر و سودمندتر از دعاى من براى او است .\r\nبازگشتم و آنچه « على بن بلال » گفته بودبه اطّلاع امام عليه السلام رساندم . فرمود :\r\nبه او بگو : رسول خدا صلى الله عليه و آله ، برتر از كعبه و حجرالاسود بود ؛ با اين حال به گرد\r\n\r\n","description":"","footnote":" ( 1 ) - كامل الزيارات ، ص 273 . ","page_name":" 208 ","page_number":204},
  {"content":"\r\n\r\nخانه طواف مىكرد و حجر الاسود را استلام مىنمود .\r\nبراى خدا در روى زمين بقعه هايى است كه لازم است خداوند در آن بقاع ، خوانده و عبادت شود ، و دعاى افراد در اين گونه جاها مستجاب است ، و « حائر حسينى » از جملهء اين بقاع است . « 1 » \r\nپيشواى دهم عليه السلام با آنكه خود ، امام معصوم و « مستجاب الدعوة » است ؛ امّا از شيعيان مىخواهد كه با پول او به كربلا روند و در حرم مقدّس امام حسين عليه السلام براى بهبودى او دعا كنند .\r\nنكتهء قابل توجّه اين ك در روايت نخست ، امام عليه السلام دستور داد گروهى را با پول او به كربلا بفرستند . تعبير روايت چنين است : « وَ جِّهُوا قَوْماً الَى الْحائِرِ مِنْ مالى . »\r\nسؤالى كه در اينجا مطرح است اين است كه : آيا اقدام امام عليه السلام بر اين كار ، صرفاً يك مسأله شخصى و فردى بود ؟ شايد استنباط ياران امام عليه السلام مثل ابوهاشم ، محمّد بن حمزه و على بن بلال در همين حدّ بوده است ، و همين امر موجب تحيّر و شگفتى و در نهايت ، پرسش آنان از حكمت و فلسفهء اين اقدام شده بود . در صورتى كه امام عليه السلام از اين تصميم ، هدفى ولاتر از يك موضوع شخصى داشت . حضرت با اين عمل ، كربلا و مشهد مقدّس حسين بن على عليه السلام و ياران او را به عنوان سرزمينى برگزيده و مورد عنايت و توجّه خدا - كه دعا در آن به اجابت مىرسد و خداوند دوست دارد بندگانش او را در آنجا بخوانند و دعا كنند - مطرح كرد و در عمل ، به پيروان خود آموخت كه « حائر حسينى » درى از درهاى رحمت الهى و نسخه‌اى شفابخش براى رفع مشكلات و گرفتاريها و بهبود از انواع بيماريها است كه بايد بدانجا پناه برد و از آن كعبهء عشق و اخلاص و ايثار و استورهء پايدارى و مقاومت براى شكستن بتهاى زر و زور و تزوير و به اهتزاز درآوردن پرچم حقّ و عدالت و آزادى بر فراز بام انسانيّت ، الهام گرفت .\r\nبه نظر مىآيد ، اين حركت امام هادى عليه السلام پيش از آن كه يك اقدام فردى باشد يك حركت\r\n\r\n","description":"","footnote":" ( 1 ) - كامل الزيارات ، ص 274 . ","page_name":" 209 ","page_number":205},
  {"content":"\r\n\r\nاعتقادى ، سياسى و مبارزاتى بود كه در آن شرايط خفقان و مرگبار حكومت عباسى ، با درايت و تدبير حكيمانه‌اى از سوى آن حضرت اعمال شد و به اصل مسألهء امامت مرتبط مىگشت .\r\nدر شرايطى امام هادى عليه السلام دست به اين اقدام زد كه حكمرانان عباسى ، بويژه متوكّل ، « حائر حسينى » را به عنوان خطرناكترين و زيانبارترين پايگاهى مىدانستند كه حكومت خودكامهء آنان را به صورت جدّى تهديد مىكرد ؛ بر اين اساس متوكّل آن جنايت بى سابقه را نسبت به آن مرتكب شده بود . امام عليه السلام دركنار احياى « فرهنگ زيارت » پيشوايان معصوم ، و القاى معارف اسلامى در اين قالب ، دست به اين حركت لازم زد و در پوششى حكيمانه و به ظاهر ، غير متعرّضانه نسبت به دستگاه خلافت ، در برابر تلاشهاى مذبوحانهء دشمن موضع گرفت و افكار را بسوى خاطره‌انگيزترين ، ستم سوزترين ، و الهام بخش‌ترين پايگاه « امامت » يعنى كربلا جلب كرد .\r\n\r\n5 - در سخنان گهربارش\r\nمسأله امامت و تبيين پايه‌هاى آن ، در سخنان امام دهم عليه السلام نيز كه بطور معمول براى عموم القا مىشد و در دسترس همگان بود ، متجلّى است . اينك دو نمونه :\r\n* امام هادى عليه السلام از پدرانش ، از جدّش اميرمؤمنان عليه السلام روايت كرده كه رسول خدا صلى الله عليه و آله خطاب به على عليه السلام فرمود :\r\nاى على ! هركس دوست دارد كه با شادمانى و پاكى و در امان بودن از مصيبت بزرگ روز قيامت ، به ديدار خدا بشتابد بايد تو را دوست داشته باشد ، و نيز دوستدار فرزندان تو : حسن ، حسين ، على بن حسين ، محمّد بن على ، جعفر بن محمّد ، موسى بن جعفر ، على بن موسى ، محمّد بن على ، على بن محمّد ، حسن بن على و مهدى ، پايانبخش آنان ، باشد .\r\nاى على ! در آخرالزّمان ، گروهى تو را دوست خواهند داشت ؛ در حالى كه\r\n\r\n","description":"","footnote":"","page_name":" 210 ","page_number":206},
  {"content":"\r\n\r\n( برخى ديگر از ) مردم ، ايشان را سرزنش مىكنند ، و اگر آنان نيز دوستى و ولايت تو ار برگزييند بر ايشان بهتر است ، اگر بدانند ؛ و تو و فرزندانت را - كه برترين درودهاى خدا بر آنان باد - بر پدران ، مادران ، برادران ، خويشان و نزديكان خودمقدّم مىدارند . اينان روز قيامت در زير « لواى حمد » محشور خواهند شد . خداوند از بديها و گناهانشان مىگذرد و درجاتشان را بالا مىبرد ، و اين است پاداش كردارشان . « 1 » \r\nامام هادى عليه السلام در اين روايت ، تنها به تبيين امامت خود بسنده نكرد ؛ بلكه سلسلهء امامت را - آن هم از زبان پدرانش و در نهايت ، رسول خدا صلى الله عليه و آله - مطرح نمود و دوستى و ولايت آنان را شرط در امان بودن از عذاب الهى و نگرانى روز قيامت دانست .\r\n* امام هادى عليه السلام در پاسخ پرسش « صقر بن ابى دُلَف » ، كه از معناى روايت نقل شده از پيامبر صلى الله عليه و آله : « لا تُعادُوا الايَّامَ فَتُعاديكُمْ » « 2 »  پرسيده بود ، فرمود :\r\nمنظور از « ايّام » ما هستيم و به يمن وجود ما آسمانها و زمين برپاست . شنبه :\r\nنام رسول خدا صلى الله عليه و آله . يكشنبه : كنايه از اميرمؤمنان عليه السلام است . دوشنبه : حسن و حسين عليه السلام هستند ، و سه شنبه : على بن حسين ، محمّد بن على و جعفر بن محمّد عليهم السلام . چهارشنبه : موسى ابن جعفر ، على بن موسى ، محمّد بن على و من .\r\nپنجشنبه : فرزندم حسن بن على و جمعه نوه‌ام ( حضرت مهدى ) .\r\nمردمِ حقّ طلب گرد او جمع مىشوند ، و او زمين را پر از قسط و عدل مىكند ، همانسان كه از ستم و جور پر شده است . اين است معناى « ايّام » پس با آنان در دنيا دشمنى نورزيد تا در آخرا با شما دشمنى نورزند . « 3 » \r\n\r\n","description":"","footnote":" ( 1 ) - غيبت ، شيخ طوسى ، ص 90 ؛ بحارالانوار ، ج 36 ، ص 258 .  ( 2 ) - با روزگار ، دشمنى نورزيد كه به دشمنى شما برخواهد خاست .  ( 3 ) - كمال الدين و تمام النعمة ، ج 2 ، ص 383 ؛ بحارالانوار ، ج 50 ، ص 194 . ","page_name":" 211 ","page_number":207},
  {"content":"\r\n\r\nخلاصه\r\nيكى از محورهاى مهمّ فعاليّت امام هادى عليه السلام در خصوص « تبيين و تثبيت مسألهء امامت » اهتمام آن گرامى به زيارت نياكان خود و نيز « حائر حسينى عليه السلام » است .\r\nاز امام هادى عليه السلام مجموعه‌اى از زيارات معصومين عليه السلام در دست است كه سرشار از معارف گوناگون اسلامى و دلائل حقّانيت امامان عليه السلام و شايستگى ايشان براى منصب امامت است .\r\nاز جملهء اين زيارات ، مىتوان از زيارت جامعه - كه هر يك از پيشوايان را مىتوان با آن زيارت كرد - زيارت اميرمؤمنان عليه السلام در روز عيد غدير ، زيارت حضرت زهرا ، امام حسين ، امام كاظم و امام جواد عليها السلام ، نام برد .\r\nاز پيشواى دهم عليه السلام رواياتى در تشويق و ترغيب شيعيان به زيارت بعضى امامان مثل امام رضا عليه السلام و نيز بعضى امامزادگان مثل حضرت عبدالعظيم رسيده است .\r\nاهمّيت ويژه قائل شدن براى « حائر حسينى » و فرستادن بعضى ياران خود به كربلا به منظور دعا براى بهبودى او از بيمارى كه بر حضرتش عارض شده بود و نيز سخنان ارزندهء آن گرامى در زمينهء تعداد امامان عليه السلام وظيفه ورسالت مردم در قبال آنان ، از ديگر محورهايى است كه در راستاى هدف ياد شده ، مورد توجّه و عنايت امام عليه السلام قرار داشت .\r\nپرسش\r\n1 - مسألهء « زيارت » در فرهنگ شيعى از چه جايگاهى برخوردار است ؟\r\n2 - زيارت جامعه از چه كسى رسيده و داراى چه محتوا و مضامينى است ؟\r\n3 - زيارتنامهء اميرمؤمنان عليه السلام در روز عيدغدير حاوى چه نكات مهمّ و برجسته‌اى است ؟\r\n4 - امام هادى عليه السلام براى « حائر حسينى » چه اهميت ويژه‌اى قائل بود ؟\r\n5 - امام هادى عليه السلام روايت : « لا تعادوا الايام . . . » را چگونه معنى و تفسير كرد ؟\r\n\r\n","description":"","footnote":"","page_name":" 212 ","page_number":208},
  {"content":"\r\n\r\n\r\nدرس ببست و يكم : فعّاليّتها و مبارزات امام هادى عليه السلام ( 3 )\r\n\r\nب - غير مشروع دانستن حكومت عباسيان\r\nپيشواى دهم عليه السلام در مبارزات سياسى خود ، تنها به تبيين امامت خويش بسنده نكرد ؛ بلكه به موازات آن ، امامت حكمرانان عباسى را كه مصداق پيشوايان جور بودند ، نفى كرده ، آن را غير مشروع مىدانست و مسلمانان را از هر نوع كمك و همكارى با آنان - در غير موارد ضرورى - برحذر مىداشت .\r\n« محمّد بن على عيسى » مىگويد : در نامه‌اى به امام هادى عليه السلام از كار كردن براى بنى عباس و اجرت گرفتن از آنان پرسيدم كه آيا از نظر شرعى رواست ؟ امام عليه السلام در پاسخ فرمود :\r\nآن مقدار از همكارى كه به اجبار و زور صورت گرفته ، خداوند عذرپذير است ؛ ولى بجز آن ، ناروا و ناپسند است ؛ اندكش بهتر از فزونش مىباشد . . . .\r\nدر پاسخ امام عليه السلام نوشتم : انگيزهء من از همكارى با آنان ، يافتن راهى براى ضربه زدن به ايشان و شفاى دل است . امام عليه السلام پاسخ داد :\r\nدر اين صورت ، همكارى با ايشان نه تنها حرام نيست كه پاداش و ثواب نيز دارد . « 1 » \r\n\r\nحمايت معنوى از نهضتهاى علويان\r\nقيامها و نهضتهاى علويان در دوران امام هادى عليه السلام - كه پيش از اين به بعضى از آنها اشاره كرديم - در بيشتر موارد با انگيزهء مبارزه با دستگاه ستم عباسى و براندازى آن ، و جايگزين كردن نظام اسلامى به رهبرى فردى از خاندان پيامبر صلى الله عليه و آله كه مقبول ومرضىّ\r\n\r\n","description":"","footnote":" ( 1 ) - وسائل الشيعه ، ج 12 ، ص 137 ؛ معدن الحكمة ، ج 2 ، ص 241 . ","page_name":" 213 ","page_number":209},
  {"content":"\r\n\r\nهمگان باشد ، صورت مىگرفت ، و رهبران و پرچمداران اين نهضتها بطور معمول ، پايبند به اسلام و معتقد به امامت امام هادى عليه السلام بودند ؛ هيچ دليلى وجودنداشت كه آن حضرت در برابر چنين نهضتهايى بى تفاوت باشد تا چه رسد به اين كه موضع منفى داشته باشد .\r\nمسأله‌اى كه هست اين است كه امام عليه السلام در شرايطى بودكه نمىتوانست حركت آنان را آشكارا تأييد وامضا كند . چه آن كه پشتيبانى آشكار آن حضرت از قيامهاى علويان ، علاوه بر آنكه جان امام عليه السلام را در معرض خطر جدّى قرار مىداد ، موجب ايجاد محدوديّت و سختگيرى بيشتر دستگاه خلافت نسبت به علويان ، بويژه سران آنان مىشد .\r\nبا اين حال ، از آنجا كه علويانِ پرخاشگر عليه حكومت ظلم و ستم عباسى از دودمان پيامبر صلى الله عليه و آله بودند و به جرم حق‌طلبى و ستم ستيزى مورد آزار و شكنجهء عباسيان قرار گرفته يا به قتل مىرسيدند و اموالشان به يغما برده مىشد ، گرفتارى آنان ، پيشواى دهم عليه السلام را سخت متأثر مىساخت و هر گاه فرصتى پيش مىآمد سعى مىكرد آنان را دلدارى داده ، تمايل قلبى و پشتيبانى معنوى خود را از ايشان اعلام نمايد .\r\n« ابوهاشم » يكى از ياران آن حضر مىگويد : « با ابوالحسن عليه السلام به قصد ديدار و ملاقات با بعضى از انقلابيون به بيرون سامّرا رفتيم . . . . » سپس به بيان معجزه‌اى از امام هادى عليه السلام كه در آنجا رخ داده مىپدازد و داستان را ناتمام مىگذارد و مشخصّ نمىكند كه امام عليه السلام با انقلابيون ديدار و گفتگو كرد يا نه و گر ديدار صورت گرفته چه مسائلى ميان آنان مطرح شده است ؟ « 1 » \r\n\r\nد رهبر جنبش مكتبى\r\nاز جمله رسالتهاى مهمّ امام هادى عليه السلام رهبرى جنبش مكتبى و تشكيلات شيعى بود . در دوران امامت آن حضرت - برغم همهء فشارهايى كه بر شيعيان و علويان وارد مىشد ، به حدّى كه دوران حكومت چهارده سالهء متوكّل را مىتوان سخت‌ترين و تلخ‌ترين دوران\r\n\r\n","description":"","footnote":" ( 1 ) - ر . ك : اعلام الورى ، ص 343 . ","page_name":" 214 ","page_number":210},
  {"content":"\r\n\r\nحيات جنبش مكتبى در عصر عباسيان به شمار آورد - افراد مكتبى در جاى جاى قلمرو اسلاى پراكنده بودن و مشعل ديانت و آزادگى را در ميان امّت اسلامى برمى افروختند .\r\nرخدادها و تحولات تاريخى در دوران دويست و پنجاه سالهء امامت نشانگر آن است كه تشكيلات شيعى از زمان حضرت على عليه السلام با فراز و نشيبهايى كه طى كرده و مشكلات و موانعى كه بر سر داه ايجاد شده همواره رشد تصاعدى داشته است . و امامان عليه السلام تنها كسانى بوند كه با عهده دارى رهبرى الهى اين تشكيلات ، موجب چنين رشد و گسترش روزافزونى مىشدند .\r\n\r\nشبكه ارتباطى وكالت\r\nالبته شيوه و شكل رهبرى جنبش مكتبى توسط امامان عليه السلام در هر زمان به اقتضاى شرايط سياسى - اجتماعى حاكم بر جامعهء اسلامى تفاوت مىكرد . شيوه ارتباط ائمّه عليه السلام با مردم پيش از امامت امام هادى عليه السلام يا به صورت مستقيم بود ، يا از طريق افراد موثّق و مورد اعتمادى كه به مردم معرفى مىكردند . شيعيان نيز به آنان مراجعه و احاديث رااز ايشان دريافت مىنمودند . وجوه شرعى نيز يا توسط خود فرد و يا هركس ديگر - كه مورد اعتماد طرف بود و خدمت امام عليه السلام مىرسيد - به امام عليه السلام پرداخت مىشد . ولى شرايط بحرانى كه امام هادى عليه السلام با آن روبه رو بود و نيز زمينه‌ها و تمهيداتى كه لازم بود از اين زمان براى غيبت حضرت حجّت عليه السلام فراهم شود ، او را بر آن داشت تا براى برقرارى ارتباط با پيروان خود روشى جديد در پيش گيرد . « 1 » \r\nروش ارتباطى امام هادى عليه السلام با شيعيان فراتر از يك ارتباط معمولى و عادى و از سازماندهى و پيچيدگى بيشترى برخوردار بود ، از اين رو ، افراد معمولى توانايى انجام چنين مسؤوليتى را نداشتند و مسؤوليّت ارتباط ميان « امّت » و « امامت » بر عهدهء افراد\r\n\r\n","description":"","footnote":" ( 1 ) - سيتم وكالت هرچند در دوران امام رضا عليه السلام و بلكه موسى بن جعفر به خاطر شرايط جديدى كه پيش آمد شكل گرفت و توسط امام جواد عليه السلام نيز دنبال شد ؛ ولى از آنجا كه در دوران امام هادى عليه السلام ابعاد گسترده‌تر و سازمان يافته‌ترى پيدا كرد . ما آن حضرت را آغازگر اجراى اين سيستم به شمار مىآوريم . ","page_name":" 215 ","page_number":211},
  {"content":"\r\n\r\nزبده‌اى مثل محمّد بن داوود قمى ، ابوعلى بن راشد امثال آنان گذاشته مىشد ، سيستمى كه برقرارى و تنظيم اين ارتباط محكم وسازمان يافته را برعهده داشت ، سيستم « وكالت » بود .\r\nرسالت اصلى اين سازمان ، ايجاد ارتباط منظّم و تشكيلاتى ميان امام عليه السلام و پايگاههاى مردمى ، پاسخگويى به سؤالات و مشكلات فقهى ، اعتقادى و سياسى شيعيان ، رفع گرفتاريها و نيازمنديهاى آنان ، جمع آورى وجوه مالى از قبيل : خمس ، زكات ، نذور و هداياى مردم ازمناطق مختلف و تحويل آنها به امام عليه السلام و . . . بود .\r\nسيستم وكالت علاوه بر رسالتهاى ياد شده نقش مهمّى در معرفى و تثبيت امامت امامِ بعدى و ثبات سياسى و فرهنگى « جمع شيعه » و تشكّل و افزونى آن داشت .\r\nبا احضار امام هادى عليه السلام به سامّرا و اسكان آن گرامى در محلّه « عسكر » ومنع شيعيان از ارتباط با او ، نمايندگان و وكلاى آن بزرگوار - كه در مناطق و شهرهاى مختلف پراكنده بودند - نقش حسّاستر ، اختيارات بيشتر و مسؤوليّت سنگين‌ترى پيدا كردند .\r\nصاحبنظران با استفاده از منابع تاريخى ، قلمرو فعّاليّت و كلاى امام هادى عليه السلام را به چهارمنطقه اصلى ومركزى تقسيم كرده‌اند :\r\nناحيهء نخست ، بغداد ، مدائن و كوفه .\r\nناحيهء دوّم ، بصره و اهواز .\r\nناحيهء سوّم ، قم و همدان .\r\nو ناحيهء چهارم ، حجاز ، يمن و مصر . « 1 » \r\nبطور معمول ، در هر ناحيه فردى كه قويتر و طبعاً داراى اختيارات بيشترى بود منصوب مىشد و كارگزاران و نمايندگان محلّى موظّف بودند زير نظر او انجام وظيفه نمايند . اين سازمان را مىتوان از دستورالعملهاى امام عليه السلام به بعضى از وكلاى مستقل خود به دست آورد .\r\n\r\n","description":"","footnote":" ( 1 ) - تاريخ سياسى غيبت امام دوازدهم عليه السلام ، ص 137 . ","page_name":" 216 ","page_number":212},
  {"content":"\r\n\r\n« محمّد بن عيسى » نقل مىكند : امام هادى عليه السلام به موالى بغداد ، مدائن ، بين النّهرين و توابع آن ، نامه‌اى بدين مضمون نوشت :\r\nمن « ابوعلى بن راشد » را جايگزين « على بن حسين بن عبد ربّه » و ديگر وكلاى پيشين خود كردم . فرمانبرى از او را همچون فرمانبرى از خود واجب ؛ و نافرمانى از وى را در حكم نافرمانى از خود مىدانم ، و اين نامه را به خطّ خود نوشتم . « 1 » \r\n« كشّى » متن نامهء امام عليه السلام را به موالى بغداد ، مدائن و عراق - كه توسط « ابن راشد » براى آنان برده شد - بگونه‌اى ديگر نقل كرده است :\r\nمن « ابوعلى بن راشد » را به منصب « على بن حسين بن عبد ربّه » و وكلاى قبلى خود برگزيدم . او نزد من به منزلهء « على بن حسين بن عبد ربّه » است . و همان اختيارتى را كه نمايندگان سابق من داشتند او نيز دارد تا حقّ مرا دريافت كند ، و او را كه فردى شايسته و مناسب است براى ادارهء امور شما برگزيدم .\r\nشما نيز براى پرداخت وجوه شرعى نزد او برويد و روابط خود را با وى تيره مسازيد . به پيروى از دستورات الهى و پاك كردن اموالتان بشتابيد و از ريختن خون يكديگر بپرهيزيد . . . .\r\nامام عليه السلام درنامه‌اى ديگر به دو تن از ياران و وكلاى خود ، يك سلسله نكات اطّلاعاتى و امنيّتى را به آنان يادآورى كرده و بدين وسيله روابط سازمانى و تشكيلاتى شان را سازمان مىدهد . خلاصهء مضمون اين دستورالعمل ارزشمند چنين است :\r\nاى ايّوب بن نوح ! به تو دستور مىدهم كه از ارتباط و رفت و آمد زياد با « ابوعلى » بپرهيزى و هر كدام ازشما در قلمرو مأموريت خود ، مشغول انجام امور محولّه باشيد ؛ و حتى اگر شما بر اساس دستوالعل تعيين شده رفتار نماييد از ارتباط ( پيوسته ) با من نيز بى نياز خواهيد بود .\r\n\r\n","description":"","footnote":" ( 1 ) - غيبت ، شيخ طوسى ، ص 212 ؛ بحارالانوار ، ج 50 ، ص 220 . ","page_name":" 217 ","page_number":213},
  {"content":"\r\n\r\nاى ابوعلى ! به تو نيز همان دستوراتى را مىدهم كه به « ايّوب » دادم . و نيز به شما دستود مىدهم كه از اهالى بغداد و مدائن چيزى را كه براى شما مىآورند نپذيريد . و نيز براى ديدار با من به آنان وقت ملاقات ندهيد ، و كسانى كه راكه از خارج قلمرو مأموريتى شما براى شما چيزى مىآورند ، به وكيل ناحيهء مربوط راهنمايى كنيد . لازم است هر يك از شما اين دستورات را پذيرفته و اجرا نمايد . « 1 » \r\nدقّت در مضمون اين نامه‌ها ، وظايف و حدود اختيارات وكلاى مستقل كه مسؤوليّت منطقهء وسيعى را بر عهده داشته‌اند و نيز ارتباط وكلاى جزء با ايشان و در نهايت ارائه خطمشيهاى كلّى از سوى امام عليه السلام به آنان و حمايت و پشتيبانى ا زايشان را نشان مىدهد .\r\n\r\nارتباط و رهنمودهاى مستقيم\r\nامام هادى عليه السلام علاوه بر استفاده از « شبكهء وكالت » براى ايجاد ارتباط با پايگاههاى مردمى و ارائه رهنمودها و خطّ مشيهاى لازم به منظور حفظ و بالندگى جنبش مكتبى ، در موارد بسيار بطور مستقيم با افراد تماس گرفته موارد لازم را به آنان تذكّر مىداد ، يا از ايشان پشتيبانى كرده گرفتارى و مشكلاتشان را بر طرف مىنمود ، و بدين وسيله ، جنبش مكتبى را پايدار و بالنده و اعضاى آن را از فروافتادن در دام « طاغوت زمان » و ايادى آن حفظ كرده به آينده‌اى روشن اميدوار مىساخت . نمونه‌هاى زير روشنگر اين موضع امام عليه السلام است .\r\n\r\nتذكّر به افراد\r\nمردمى كه كارى براى امام عليه السلام انجام داده بود و به ازاء آن ، مبلغ چهارصد درهم از حضرت طلب داشت . با دوست خودگفت : دويست درهم از اين پول را پارچه‌اى مىخرم\r\n\r\n","description":"","footnote":" ( 1 ) - اختيار معرفة الرجال ، ج 2 ، ص 800 ، رديف 992 ؛ بحارالانوار ، ج 50 ، ص 224 . ","page_name":" 218 ","page_number":214},
  {"content":"\r\n\r\nتا با آن كار كنم ، و دويست درهم باقيمانده را خرما مىخرم تا از آن نبيذ درست كنم .\r\nدوستش مىگويد : من با شنيدن اين سخن روى از او برگرداندم . در اين هنگام امام هادى عليه السلام رسيد و در حالى كه آثار خشم در چهره‌اش نمودار بود از مركبش فرودآمد و فرمود :\r\nمقبل ! به اندرون برو و چهارصد درهم بياور و به اين ملعون بده و به او بگو :\r\nاين حقّ توست . با دويست درهم آن پارچه بخر ، و نسبت به تصميمى كه دربارهء دويست درهم باقيمانده گرفته‌اى از خدا بترس !\r\n« مقبل » مىگويد : من پولها را به او دادم و پيام امام عليه السلام را نيز ابلاغ كردم . او گريه كرد و گفت : سوگند به خدا ، هيچگاه نبيذ و منكر ديگرى ننوشيده‌ام و سرور تو اين را مىداند . « 1 » \r\n\r\nسعى بر حفظ جان ياران خود\r\nمحمّد بن داوود قمى و محمّد طلحى نقل مىكنند : اموالى از خمس ، نذر ، هديه و جواهرآلات را كه از مردم قم و اطراف آن جمع آورى شده بود براى امام هادى عليه السلام مىبرديم ، كه ناگهان پيك آن حضرت در بين راه رسيد و گفت : كه الان زمان تحويل آن نيست .\r\nما از همانجا به قم بازگشتيم و اموال ياد شده را در جاى امنى نگهدارى كرديم . پس از چند روز فرمان امام عليه السلام رسيد كه كاروانى از شتران را بسوى شما فرستادم . اموالى را كه نزدتان هست بر آنها بار كنيد و آزادشان بگذاريد .\r\nما طبق دستور امام عليه السلام عمل كرديم . سال ديگر كه به محضر امام عليه السلام شرفياب شديم ، فرمود : آنچه را كه براى ما فرستاديد بنگريد . هدايا و اموال را همانگونه كه فرستاده بوديم نزد آن حضرت يافتيم . « 2 » \r\n\r\n","description":"","footnote":" ( 1 ) - دلائل الامامة ، ص 220 .  ( 2 ) - بحارالانوار ، ج 50 ، ص 185 . ","page_name":" 219 ","page_number":215},
  {"content":"\r\n\r\n\r\nحمايت و دستگيرى از دوستان\r\n* محمّد بن طلحه نقل مىكند : امام هادى عليه السلام روزى براى كار مهمّى سامرّا به مقصد دهكده‌اى در اطراف ترك كرد . در اين فاصله مرد عربى سراغ آن حضرت را گرفت . به او گفته شد : امام عليه السلام به فلان روستا رفته است . مرد عرب به سمت دهكده حركت كرد .\r\nوقتى به محضر امام رسيد گفت : من اهل كوفه و از متمسّكان به ريسمان ولايت جدّت اميرمؤمنان عليه السلام هستم ؛ ول يبدهى سنگينى مرا احاطه كرده است ؛ چندان كه قدرت تحمّل آن را ندارم ، و كسى را جز شما نمىشناسم كه حاجتم را برآورد .\r\nامام پرسيد : بدهكاريت چقدر است ؟ عرض كرد حدود ده هزار درهم . حضرت او را دلدارى داد و فرمود :\r\nناراحت مباش ، مشكلت حل خواهد شد . دستورى به تو مىدهم ، عمل كن و از اجراى آن سرمتاب : اين دستخط را بگير . هنگامى كه به سامرّا آمدى مبلغ نوشته شده در اين ورقه را از من مطالبه كن . هر چند در حضور مردم باشد .\r\nمبادا در اين باره كوتاهى كنى !\r\nپس از بازگشت امام عليه السلام به سامرّا ، مرد عرب - در حالى كه عدّه‌اى از مردم و درباريان در محضر آن حضرت نشسته بودند - وارد شد و ضمن ارائه نوشته امام عليه السلام به آن حضرت ، با اصرار ، دِين خود را مطالبه كرد .\r\nامام عليه السلام با نرمى وملايمت و عذرخواهى از تأخير آن ، از وى مهلت خواست تا در وقت مناسب ، دين خود را پرداخت كند ، ليكن مرد عرب همچنان اصرار مىكرد كه هم اكنون بايد بپردازى .\r\nجريان به متوكّل رسيد . دستور داد سى هزار دينار به امام عليه السلام بدهند . حضرت پولها را گرفت و همه را به آن مرد داد . او پولها را گرفت و گفت : خدا بهتر مىداند كه رسالتش را\r\n\r\n","description":"","footnote":"","page_name":" 220 ","page_number":216},
  {"content":"\r\n\r\nدر چه خاندانى قرار دهد . « 1 » \r\n* مردى وحشت زده و در حالى كه بر خود مىلرزيد بر امام هادى عليه السلام وارد شد و گفت :\r\nفرزندم به جرم دوستى شما دستگير شده و همين امشب او را مىكشند . امام عليه السلام با خونسردى فرمود : « بيمناك مباش ! فرزندت فردا خواهد آمد » .\r\nبا دعاى امام عليه السلام و امدادهاى الهى ، روز بعد فرزندش آزاد شد و نزد او بازگشت . « 2 » \r\n* « ايوب بن نوح » مىگويد : به امام هادى عليه السلام نوشتم : حعفر بن عبدالواحد قاضى متعرّض من شده و مرا در كوفه آزار مىدهد امام عليه السلام در پاسخ نوشت : « تا دو ماه ديگر از شرّ او رها مىشوى . » وى پس از دو ماه از مقام خود عزل شد و من از شرّش راحت شدم . « 3 » \r\n* « يسع بن حمزهء قمّى » مىگويد : « عمر بن مسعده » وزير معتصم نسبت به من بسيار بد ، رفتار كرد ؛ چندان كه بر جان خود از او بيمناك شدم . طىّ نامه‌اى به امام هادى عليه السلام از او و رفتار ناشايستش شكايت كردم . امام عليه السلام در پاسخ نوشت :\r\nهيچ ترس و بيمى از او نداشته باش ، خداوند را با اين كلمات بخوان ، به زودى تو را از آن گرفتارى رهايى مىبخشد . زيرا خاندان پيامبر صلى الله عليه و آله به گاه بروز گرفتارى و رويارويى با دشمنان و به هنگام ترس از فقر و دلتنگى ، خدا را با اين كلمات مىخواندند .\r\nبه دستور امام عليه السلام عمل كردم . هنوز پاسى از روز نگذشته بود كه پيك وزير رسيد و مرا نزد او برد . وقتى نگاه « عمر بن مسعده » به من افتاد لبخند زد و دستور دادغل و زنجير را از دست و پاى من باز كردند و پس از تجليل و عذر خواهى از من ، مرا به سرزمينى كه در آنجا حكومت مىكردم بازگرداند و حتّى بر قلمرو حكومتىام افزود . « 4 » \r\n\r\n","description":"","footnote":" ( 1 ) - بحارالانوار ، ج 50 ، ص 175 ؛ نورالابصار ، ص 181 ؛ الفصول المهمّة ، ص 278 ( به اختصار ) .  ( 2 ) - مناقب ، ج 4 ، ص 416 ؛ بحارالانوار ، ج 50 ، ص 174 .  ( 3 ) - بحارالانوار ، ج 50 ، ص 177 .  ( 4 ) - مهج الدعوات ، ص 271 ؛ معادن الحكمة ، ج 2 ، ص 274 . متن دعاى تعليمى در منابع ياد شده آمده است . ","page_name":" 221 ","page_number":217},
  {"content":"\r\n\r\n\r\nاميدوار ساختن دوستان به آينده\r\nپيشواى دهم عليه السلام در مواردى چند و به مناسبتهاى گوناگون ، خبر از مرگ زمامداران معاصر خود داده است كه در بخشهاى پيش به بعض آنها اشاره رفت ، اينك نمونه‌اى ديگر :\r\nمردى از اهل مداين طى نامه‌اى از امام عليه السلام ازمدّت زمان باقى ماندهء حكومت متوكّل پرسيد . امام عليه السلام در پاسخ ، اين آيات را نوشت :\r\n« قالَ تَزْرَعُونَ سَبْعَ سِنينَ دَأَبا فَما حَصَدْتُّم فَذَرُوهُ فى سُنْبُلِهِ الّا قَليلا مِمَّا تَأكُلُونَ .\r\nثُمَّ يَأتى مِنْ بَعْدِ ذلِكَ سَبْعُ شِدادُ يَأكُلْنَ ما قَدَّمتُم لَهُنَّ الا قَليلا مِمَّا تُحصِنُونَ . ثُمَّ يَأتى مِن بَعدِ ذلِكَ عامُ فيهِ يُغاثُ النَّاسُ وَ فيهِ يَعْصِرُونَ . » « 1 » \r\nگفت : هفت سال پى در پى زراعت مىكنيد ، و آنچه را درو كرديد ، جز كمى كه مىخوريد در خوشه‌هاى خود باقى بگذاريد ( و ذخيره نماييد ) .\r\nپس از آن ، هفت سال سخت ( و خشكى و قحطى ) مىآيد كه آنچه رابراى آن سالها ذخيره كرده‌ايد ، مىخورند ، جز كمى كه ( براى بذر ) ذخيره خواهيد كرد .\r\nسپس سالى فرا ميرسد كه باران فراوان نصيب مردم مىشود ، و در آن سال ، مردم عصاره ( ميوه‌ها و دانه‌هاى روغنى را ) مىگيرند .\r\nسرانجام - همان گونه كه امام عليه السلام پيش بينى كرده بود - متوكّل در روزهاى نخستين پازدهمين سال حكومتش به هلاكت رسيد . « 2 » \r\nهدف اين گونه پيشگوييها ، علاوه بر تثبيت موضع امامت و بالا بردن سطح بينش اعتقادى افراد ، اميدوار ساختن ياران به آينده و بهبود وضع جامعهء اسلامى با بشارت مرگ زمامداران جنايتكار و ستم پيشه‌اى همچون متوكّل عباسى بود .\r\nخلاصه\r\nدر درسهاى پيش به بعضى از محورهاى مبارزاتى امام هادى عليه السلام اشاره كرديم . اينك\r\n\r\n","description":"","footnote":" ( 1 ) - يوسف ( 12 ) ، آيات 47 - 49 .  ( 2 ) - بحارالانوار ، ج 50 ، ص 186 . ","page_name":" 222 ","page_number":218},
  {"content":"\r\n\r\nادامهء آنها :\r\n- غير مشروع دانستن حكومت عباسيان .\r\nامام عليه السلام در اين موضع ياران خود رااز هر نوع كمك و همكارى با عباسيان - جز در موارد ضرورى - برحذر مىداشت ؛ و بدين وسيله مهر بطلان و غير مشروع بودن بر حكومت آنان مىزد .\r\n- حمايت معنوى از نهضتهاى علويان\r\nامام هادى عليه السلام در اين موضع گرچه در شرايطى بود كه نمىتوانست آشكارا نهضت آنان راتأييد كند ؛ ولى هر گاه فرصتى پيش مىآمد ، بطور ضمنى حمايت معنوى خود را از ايشان ابراز مىداشت .\r\n- رهبرى جنبش مكتبى\r\nپيشواى دهم عليه السلام در اين موضع به دو شيوه ، جنبش مكتبى را رهبرى و اعضاى آن را حمايت و پشتيبانى مىكرد :\r\n1 - توسّط وكلا و نمايندگان خود كه درنقاط مختلف پراكنده بودند و ارتباطشان از طريق سيستم وكالت ، سازمان و سامان مىيافت .\r\n2 - از طريق ارتباطها و رهنمودهاى مستقيم به افراد كه با محتواى تذكّر به آنان ، سعى بر حفظ جانشان از خطرات ، حمايت و دستگيرى از ايشان ، اميدوار ساختنشان به آينده‌اى روشن با اعلام خبر مرگ زمامداران عباسى و . . . صورت مىگرفت .\r\nپرسش\r\n1 - نظر امام هادى عليه السلام نسبت به همكارى مسلمانان با حكومت عباسى چه بود ؟\r\n\r\n","description":"","footnote":"","page_name":" 223 ","page_number":219},
  {"content":"\r\n\r\n2 - موضع پيشواى امام دهم عليه السلام دربارهء قيامهاى علويان عليه حكومت عباسى چه بود ؟\r\n3 - اما هادى عليه السلام چگونه جنبش مكتبى را در عصر خود رهبرى مىكرد ؟\r\n4 - ارتباط امام هادى عليه السلام با توده‌هاى مردم چگونه و به چه منظور انجام مىگرفت ؟\r\n5 - مراكز عمدهء فعاليت وكلاى امام هادى عليه السلام چه نقاطى از قلمرو جامعهء اسلامى بود ؟\r\n\r\n","description":"","footnote":"","page_name":" 224 ","page_number":220},
  {"content":"\r\n\r\n\r\nدرس بيست و دوّم‌فعّاليّتها و مبارزات امام هادى عليه السلام ( 4 )\r\n\r\nه - فراهم كردن زمينهء غيبت حضرت مهدى عليه السلام\r\nامام هادى عليه السلام از اوضاع و احوال دوران خود و نيز دوران فرزندش امام حسن عسكرى عليه السلام آگاهى كامل داشت و مىديد روز به روز جوّ فشار و اختناق ، شديدتر و حسّاسيّت دستگاه خلافت نسبت به امامان شيعه بيشتر مىشود . همچنين مىدانست كه در آيندهء نزديك ، تاريخ امامت در آستانهء تحوّلى جديد و بى سابقه - يعنى غيبت امام عليه السلام از انظار - قرار مىگيرد ؛ از اين رو ، يكى از محورهاى فعّاليّت خود را آماده ساختن اذهان شيعيان نسبت به غيبت نوهء بزرگوارش حضرت مهدى عليه السلام قرار داد .\r\nفعّاليّتهاى امام عليه السلام در اين زمينه در شعاعى محدود و در نهايت دقّت و احتياط صورت مىگرفت ، و سعى حضرت بر اين بود كه هيچ مشخّصه‌اى از حضرت مهدى عليه السلام - حتّى نام او - براى مردم بازگونشود تا مبادا به گوش حكمرانان عباسى برسد و از لحاظ امنيّتى به زيان جبههء امامت تمام شود . اينك چند نمونه بيانگر اين موضع :\r\n* عبدالعظيم حسنى ، يكى از ياران امام هادى عليه السلام ، يه حضور آن حضرت رسيد و عقايد خود بر او عرضه كرد . در بخش امامت ، يكايك امامان را نام برد و چون به امام هادى عليه السلام رسيد درنگ گرد . امام عليه السلام سخن او را پى گرفت و فرمود :\r\nپس از من ، حسن است ؛ پس مردم با جانشين او چگونه خواهند بود ؟\r\nعبدالعظيم پرسيد : چگونه سرورم ! ؟ فرمود :\r\nزيرا او ديده نمىشود و جايز هم نيست نام او برده شود تا زمانى كه قيام كند و زمين را پر از عدل و داد نمايد ، آنسان كه از ظلم و جور پر شده است . « 1 » \r\n\r\n","description":"","footnote":" ( 1 ) - كمال الدّين و تمام النعمة ، ج 2 ، ص 380 ؛ اعلام الورى ، ص 409 . ","page_name":" 225 ","page_number":221},
  {"content":"\r\n\r\n* على بن عبدالغفّار مىگويد : شيعيان پس از درگذشت امام جواد عليه السلام به امام هادى عليه السلام نوشتند و از جانشين آن حضرت پرسيدند . امام عليه السلام در پاسخ نوشت :\r\nامر امامت تا مادامى كه من زنده‌ام بر عهده من است ، و پس از من ، بر عهده جانشين من كه از سوى خدا تعيين شده است . چه خواهد بود براى شما نسبت به « خَلَفِ » بعد از « خَلَف » ؟ « 1 » \r\n* على بن مهزيار مىگويد : به ابوالحسن عسكرى عليه السلام نوشتم و از آن حضرت از « فَرَج » پرسيدم . امام عليه السلام در پاسخ نوشت :\r\nزمانى كه مولا و صاحب شما از سرزمين ستمگران غايب شد ، منتظر فرج باشيد . « 2 » \r\n* ايّوب بن نوج از امام هادى عليه السلام نقل مىكند كه آن حضرت فرمود :\r\nزمانى كه پيشواى شما از ميان شما برداشته شود ، از زير پاى خود منتظر فرج باشيد . « 3 » \r\nامام هادى عليه السلام در اين بيانات ، بطور كلى و سربسته به موضوع غيبت امام زمان عليه السلام اشاره نموده ، اذهان ياران خود را براى رويارو شدن با اين دوران آماده كرد .\r\n\r\nو - مبارزه با افكار و جريانانت منحرف\r\nجهان اسلام در دوران امامت امام هادى عليه السلام از نظر فرهنگى و گرايشها و كشمكشهاى فكرى و اعتقادى از موقعيّت و گستردگى ويژه‌اى برخودار بود و بحثهاى علمى و\r\n\r\n","description":"","footnote":" ( 1 ) - همان مدرك ، ص 382 و 411 .  ( 2 ) - كمال الدين و تمام النعمة ، ج 2 ، ص 380  ( 3 ) - كافى ، ج 1 ، ص 341 . متن روايت چنين است : « اذا رُفِعَ عَلَمُكُمْ مِنْ بَيْنِ اظْهُرِكُمْ فَتَوَقُّعوا الفَرَجَ مِنْ تَحْتِ اقْدامَكُم » كلمهء « علمكم » احتمال دارد به تحريك ، يعنى « عَلَمَكُم » باشد و مقصود كسى است كه آگاه و مطّلع از راه حق است و شما را بدان راه هدايت مىكند و احتمال دارد به كسر عين : « عِلْمُكُمْ » باشد . يعنى : صاحب و دارندهء ؟ ؟ ؟ شما . و انتظار فرج از زير گامها ، كنايه از نزديك بودن آن و امكان و وسرعت دسترسى به آن است . چه آنكه آن چيزى كه زير پاى انسان است نزديكترين چيزها به انسان مىباشد و با برداشتن گام از روى آن مىتوان به آن دست يافت ( ر . ك : مرآة العقول ، ج 4 ، ص 56 . ) . در معناى روايت ، احتمالات ديگرى نيز داده شده است . ","page_name":" 226 ","page_number":222},
  {"content":"\r\n\r\nاعتقادى برخورد افكار و بينشهاى گوناگون با يكديگر ، نسبت به ديگر موضوعات ، بازار گرمترى داشت . منشأ پيدايش اين تحول تحوّل فرهنگى ، شرايط سياسى - اجتماعى جامعهء اسلامى ، بويژه در سطح دستگاه رهبرى بود . گرايش حكمرانان عباسى اين دوره به مباحث علمى و فرهنگى ، باز شدن دروازه‌هاى علوم فلسفه و كلامِ ملّتهاى بيگانه بر روى مسلمانان و ترجمهء بسيارى ازكتابهاى علمى آنان به زبان عربى ، راه يافتن دو تن از امامان شيعه - امام رضا و امام جواد عليهما السلام - به دستگاه خلافت و فراهم آمدن موقعيّت استثنايى براى بحث و مناظره با دانشمندان ، سران مكتبها و گروههاى مختلف ، از مهمترين عوامل پيدايش اين شرايط بود .\r\nظهور چهره‌هاى برجستهء علمى در زمينه‌هاى مختلف علوم عقلى و نقلى در اين دوره نشانهء بارز ديگر ى بر گستردگى سفرهء دانش بشرى در اين مقطع زمانى است . از جملهء اين دانشمندان مىتوان افراد ذيل را نام برد .\r\nاحمد بن حنبل ، متوفّاى 241 هجرى قمرى ، نويسندگان صحاح ستّه : بخارى ، متوفاى 256 ؛ مسلم ، متوفاى 261 ؛ ابوداوود سجستانى ، متوفاى 275 ؛ ابوعيسى ترمذى ، متوفاى 278 ؛ ابوعبداللَّه ماجه ، متوفاى 275 و احمد نسايى ، متوفاى 303 هجرى قمرى ، در زمينهء علوم حديث و فقه .\r\nابوهذيل ، متوفاى 235 ؛ ابواسحاق ( ابراهيم بن سيّار ) ، متوفاى 231 و ابوعمر و بن بحر جاحظ ، متوفاى 255 در زمينهء علم كلام .\r\nيحيى بن ماسِوَيْه ، متوفاى 242 ؛ بُخْتِيَشُوع ، متوفاى 256 و حُنَيْنِ بن اسحاق ، متوفاى 260 در دانش پزشكى .\r\nابن واضح ( معروف به يعقوبى ) ، متوفاى 282 ؛ ابن قتيبهء دينورى ، متوفاى 276 و بلاذرى ، متوفاى 279 در تاريخ . « 1 » \r\nدر چنين جوّى ، اصطكاك افكار و اختلاف بينشها با يكديگر ، امرى طبيعى و\r\n\r\n","description":"","footnote":" ( 1 ) - براى آگاهى بيشتر به تايخ الاسلام ، دكتر حسن ابراهيم حسن ، ج 4 ، ص 420 - 566 مراجعه كنيد . ","page_name":" 227 ","page_number":223},
  {"content":"\r\n\r\nاجتناب‌ناپذير است ؛ با در نظر گرفتن اين واقعيّت كه زمامداران عباسى از اين موقعيّت براى ايجاد اختلاف در جامعهء اسلامى و مشغول كردن مسلمانان به يكديگر و تضعيف موقعيّت امامان شيعه و مبانى فكرى و عقيدتى تشيّع ، بيشترين استفاده را مىكردند .\r\nتحت نظر بودن امامان عليه السلام اين دوره ودسترسى پيدانكردن توده‌هاى مسلمان به اين مشعلهاى هدايت ، عامل افزونى بود كه به منحرفان و فرصت طلبانِ مورد حمايت حكومت ، مجال مىداد تا با آرامش خاطر و احساس دلگرمى و امنيّت بيشتر به ترويج افكار شيطانى خود بپردازند .\r\nگروهى از اين منحرفان و از دين برگشتگان ، متأسفانه در صف شيعيان رخنه كرده ، آتش فتنه را بر مىافروختند و بدعتها و كجرويها را به نام اسلام شيعه در جامعهء اسلامى رواج مىدادند .\r\nامام هادى عليه السلام در چنين فضاى باز ومسمومى به پاسدارى از انديشه و فرهنگ ناب محمّدى صلى الله عليه و آله و مبارزه با مكاتب و جريانهاى فكرى ضدّ اسلام همّت گمارد . آنچه در ذيل ، مىخوانيد ، نمونه هايى از موضعگيرى و مبارزات امام هادى عليه السلام در برابر اين مكاتب و جريانات گمراه كننده است .\r\n\r\n1 - فتنهء خلق قرآن\r\nاز مهمترين جريانات فكرى دوران امام هادى عليه السلام ، كشمكش بر سر مسأله مخلوق بودن يا مخلوق نبودن قرآن كريم بود كه مدّتها فكر مسلمانان را به خود مشغول ساخته ، آنان را رو در روى هم قرار داده بود ، و چه بسا افراد زيادى كه به جرم اعتقاد به يك طرف قضيّه ، شكنجه شده روانهء زندان مىشدند ، يا جان خود را از دست مىدادند .\r\nبحث ياد شده از دوران خلافت مأمون كه به موضوعات و مسائل ماوراى جهان مادّه - همچون صفات بارى تعالى و ذات او و رابطهء ميان آن دو ، و حدوث و قدم عالم و . . . - علاقه نشان داده شده ، وارد محافل علمى و كلامى گشت و بر مبناى دو بينش اعتقادى\r\n\r\n","description":"","footnote":"","page_name":" 228 ","page_number":224},
  {"content":"\r\n\r\nموجود در جامعهء اسلامى - معتزله و اشاعره - نسبت به آن ، دو ديدگاه پيدا شد .\r\nحكمرانان عباسى نيز بر مبناى اعتقاد به هر يك از دو بينش ياد شده در هر زمان ، از يك طرف قضيّه حمايت كرده با مخالفان نظريّه خود با شدّت و خشونت برخورد مىنمودند .\r\nحكومت عباسى پيش از روى كار آمدن مأمون به مذهب اشاعره گرايش داشت ، و مأموران ، هر فرد معتزلى را كه به او دست مىيافتند ، مىگرفتند و پس از آن او را به كفر و الحاد متّهم مىكردند به قتل مىرساندند ، و يا به زندان مىافكندند .\r\nمأمون در دوران خلافت خود به معتزله گرايش پيدا كرد . معتصم و واثق نيز راه او را پى گرفتند . آنان بر اساس همين اعتقاد قائل به مخلوق بودن قرآن شدند و از اين طريق ، بسيارى از مخالفان خود را به بهانه اينكه به مخلوق بودن قرآن اعتراف نمىكردند با شكنجه و زندان و قتل از ميدان بيرون راندند . « 1 » \r\nزمانى كه متوكّل به خلافت رسيد به اشاعره گرايش پيداكرد و قائلان به مخلوق بودن قرآن را سخت كيفر نمود . ابن ابى دؤاد ، سردمدار تفكر مخلوق بودن قرآن را از سمت قضاوت بر كنار كرد و اموالش رامصادره نمود ، فرزندش را به زندان افكند و بقيهء اعضاى خانوادهاش را از سامرّا به بغداد تبعيد كرد . و نيز طى بخشنامه‌اى به همهء كارگزارانش از آنان خواست مردم رااز اعتقاد به مخلوق بودن قرآن باز دارند . « 2 » \r\nشيعيان و اصحاب ائمه عليها السلام به پيروى از امامانشان در اين جدال و كشمكش وارد نشده و از اظهار دربارهء اين مسأله خوددارى ورزيدند ، از اين رو ، در روايات اهل بيت عليه السلام - بجز يكى دو روايت - و نيز اظهارنظرهاى اصحاب و ياران آنان اثرى از اين بحث نمىبينيم .\r\nپيشواى دهم عليه السلام كه رهبرى انديشهء اسلامى رابر عهده داشت و پيدايش چنين اختلافات فكرى و دامن زدن آن را به سود دشمنان اسلام مىدانست ، بحث و جدال دربارهء مسأله\r\n\r\n","description":"","footnote":" ( 1 ) - به عنوان نمونه مىتوان از شكنجه و آزارى كه احمد بن حنبل ، محمّد بن نوح ، نعيم بن حمّاد خزاعى ، ابويعقوب بويطى و احمد بن نصر خزاعى به جرم اعتقاد نداشتن به مخلوق بودن قرآن از ناحيهء حكومت عباسى در دوران سه خليفهء يادشده متحمّل شدند ، نام برد . ( براى آگاهى بيشتر رجوع كنيد به : البداية و النهاية ، ج 10 ، ص 346 - 349 ) .  ( 2 ) - البداية و النهاية ، ج 10 ، ص 329 - 330 ","page_name":" 229 ","page_number":225},
  {"content":"\r\n\r\nيادشده را بدعت در دين قلمداد كرد و ياران خود را از طرح چنين بحثهايى برحذر داشت . متن نامهء امام عليه السلام به بعضى از پيروان خود در بغداد چنين است :\r\nبسم اللَّه الرّحمن الرّحيم ، خداوند ، ما و تو را از وقوع در فتنه مصون نگهدارد كه در اين صورت بزرگترين نعمت را بر ما ارزانى داشته است ، و جز اين ، هلاكت و سيه روزى است . نظر ما اين است كه بحث و جدال دربارهء قرآن ( كه مخلوق است يا غير مخلوق ، قديم است يا حادث ) بدعتى است كه سؤال كننده و پاسخ دهنده در آن شريكند . زيرا پرسش كننده ، بى جهت آنچه را كه سودى برايش ندارد مىپرسد و پاسخ دهنده براى پاسخ موضوعى كه بر عهدهء او نيست بى جهت خود را به رنج و مشقّت مىافكند .\r\nآفريننده ، جز خدا نيست ، و بجز او همه آفريده‌اند ؛ و قرآن ، كلام خداست ، و از پيش خود اسمى براى آن قرار مده كه جزو گمراهان خواهى گشت . خداوند ما و تو را از مصاديق اين آيه قرار دهد : « الَّذينَ يَخْشْوْنَ رَبَّهُم بِالغَيْبَ وَ هُمْ مِنَ السَّاعَةِ مُشْفِقُونَ » « 1 »  آنان كه از پروردگارشان در نهان مىترسند و از قيامت بيم دارند . « 2 » \r\nاين رهنمود ارزنده و موضعگيرى درست از سوى امام هادى عليه السلام باعث شد تا شيعيان گرفتار اين بحث بى حاصل و بلكه فتنهء زيانبار نشوند .\r\n\r\n2 - منحرفان از خط امامت\r\nدر دوران امام هادى عليه السلام بعضى از افراد و گروههاى فرصت طلب با نفوذ در ميان شيعيان و ادّعاهاى دورغ و نشر مطالب و عقايد بى اساس ، بذر اختلاف در ميان مسلمانان پاشيده ، سعى در تضعيف اعتقادات و گمراه كرده آنان داشتند . ما ضمن معرفى بعضى از اين گروهها ، به موضعگيريهاى امام هادى عليه السلام در برابر آنهااشاره مىكنيم .\r\n\r\n","description":"","footnote":" ( 1 ) - انبياء ( 21 ) ، آيه 49 .  ( 2 ) - توحيد صدوق ، ص 225 . ","page_name":" 230 ","page_number":226},
  {"content":"\r\n\r\n\r\n* غلات\r\nسران اين فرقه عبارت بودند از : على بن حَسَكَه قمّى ، محمّد بن نصير نميرى ، حسن بن محمّد ، معروف به ابن بابا قمّى ، فارس بن حاتم قزوينى و قاسم بن يقطين قمّى .\r\nعلى بن حسكه ، معتقد به الوهيّت و ربوبيّت امام هادى عليه السلام و نبوّت و رسالت خود و سقوط همهء واجبات و تكاليف دينى بود . محمّد بن نصيرنيز با ابن حسكه در مسائل ياد شده هم عقيده بود ؛ علاوه بر آنكه قائل به تناسخ بود و از ازدواج با محارم ، همچنين لواط را روا مىشمرد . « 1 » \r\nپيشواى دهم عليه السلام در برابر افراد ياد شده و عقايد كفرآميز موضع گرفت و ضمن اظهار بيزارى از ايشان ، چهرهء پليدشان را براى همگان برملا كرد و يكى از آنان را كه وجودش براى جامعهء اسلامى خطرناك بود مهدورالدّم دانست و فرمان قتلش را صادر كرد .\r\nامام عليه السلام در پاسخ بعضى از شيعيان - كه دربارهء ابن حسكه و عقايد باطل او پرسيده بودند - نوشت :\r\nابن حسكه - كه لعنت خدا بر او باد - دورغ مىگويد و من او را در رديف دوستان خود نمىشناسم . خدا او را لعنت كند . سوگند به خدا ، پروردگار ، رسول خويش و پيامبران پيش از او را جز به آيين حنيف و نماز و زكات و روزه و حج و ولابت نفرستاد و پيامبر صلى الله عليه و آله جز به خداى يكتاى بى همتا دعوت نكرد .\r\nما جانشينان او نيز بندگان خداييم و به او شرك نمىورزيم . اگر او را اطاعت كنيك برما رحم خواهد كرد ، و چنانچه از فرمانش سربتابيم گرفتار كيفرش خواهيم شد . من از كسى كه چنين سخنانى مىگويد بيزارى مىجويم و از چنين گفتارى به خدا پناه مىبرم . شما نيز از آنان دورى گزينيد و ايشان را در فشار و تنگنا قرار دهيد و چنانچه به هر يك از آنان دسترسى پيدا كرديد ، سرش رابا\r\n\r\n","description":"","footnote":" ( 1 ) - ر . ك : اخنيار معرفد الرجال ، ج 2 ، ص 805 ؛ رديف 999 و 1000 ","page_name":" 231 ","page_number":227},
  {"content":"\r\n\r\nسنگ خرد كنيد ! « 1 » \r\nامام عليه السلام گاهى بدون آنكه از سوى اصحاب سؤال شود ، نظر خود را نسبت به افراد ياد شده اعلام مىكرد . محمّد بن عيسى نقل مىكند : امام هادى عليه السلام بدون آنكه پرسشى از او بشود براى من نوشت :\r\nخداوند قاسم بن يقطين و على بن حسكه قمّى را لعنت كند . شيطانى بر او ظاهر مىشود و حرفهاى دروغ و بى اساس را به القا مىكند . « 2 » \r\nنصر بن صبّاح مىگويد : حسن بن محمّد معروف به ابن بابا و مجمّد بن نصير نميرى و فارس بن حاتم قزوينى مورد لعن امام هادى عليه السلام قرار گرفتند . « 3 » \r\nفارس بن حاتم ، پيشواى غلات در مرحله‌اى از انحراف و گمراهى قرار داشت كه امام عليه السلام دستور قتل او را صادر نمود و براى قاتلش بهشت را تضمين كرد و فرمود :\r\nفارس ، به اسم من دست به كارهايى مىزد و مردم را فريب مىدهد و آنان را به بدعت در دين فرا مىخواند . خون او براى هر كس كه او را بكشد هدر است .\r\nكيست كه با كشتن او مرا راحت كند ، و من درمقابل ، بهشت را براى او تضمين كنم ؟\r\nيكى از ياران امام عليه السلام فرمان آن حضرت را اجرا نمود و با به هلاكت رساندن « فارس » امام عليه السلام و جامعهء اسلامى را از شرّ او راحت كرد . « 4 » \r\n\r\n* واقفيّه\r\nواقفيان - كسى كه بعد از شهادت موسى بن جعفر عليه السلام بخاطر يك سلسله انگيزه‌هاى نفسانى و دنيوى ، منكر شهادت آن حضرت شدند و در نتيجه تن به امامت امامان بعدى ندادند - در پليدى و خباثت و انحراف از خطّ امامت ، كمتر از غلات نبودند . از اين رو ،\r\n\r\n","description":"","footnote":" ( 1 ) - اختيار معرفة الرجال ، ج 2 ، ص 804 ، رديف 997 ؛ وسائل الشيعه ، ج 18 ، ص 554 .  ( 2 ) - اختيار معرفة الرجال ، ج 2 ، ص 804 ، رديف 996 .  ( 3 ) - همان ، ص 805 ، رديف 999 .  ( 4 ) - اختيار المعرفة الرجال ، ج 2 ، ص 807 ، رديف 100 . ","page_name":" 232 ","page_number":228},
  {"content":"\r\n\r\nامام هادى عليه السلام در برابر آنان نيز موضع گرفت و لعن بر ايشان را روا دانست . ابراهيم بن عُقْبَه مىگويد :\r\nبه امام هادى عليه السلام نوشتم : فدايت شوم ! من از بغض و كينهء ممطوره ( واقفيّه ) نسبت به حقّ ، آگاهى دارم ، آيا مجاز هستم در قنوت نماز بر آنان لعن كنم ؟\r\nامام عليه السلام فرمود : آرى ، در قنوت نمازت برآنها لعن كن . « 1 » \r\n\r\n* صوفيّه\r\nصوفيان ، گروه منحرف ديگرى در درون جامعهء اسلامى بودند كه تحت پوشش زهد و كناره‌گيرى از دنيا به گمراه كردن توده‌هاى مردم و منحرف كردن آنان از خط امامت مشغول بودند .\r\nپيشواى دهم عليه السلام همچون نياكان بزرگوار خود ، خطر اين جريان انحرافى را به پيروان خويش گوشزد كرده ، آنان را از ارتباط و همنشينى با صوفيان برحذر داشت .\r\nمحمّد بن حسين بن ابى الخطّاب مىگويد : با امام هادى عليه السلام در مسجد النّبى بودم ، گروهى از ياران آن حضرت از جمله ابوهاشم جعفرى نيز به ما پيوستند . در اين هنگام جمعى از صوفيان وارد مسجد شده ، در گوشه‌اى دايره وار نشستند و مشغول ذكر « لا إله الّا اللَّه » شدند .\r\nامام عليه السلام رو به اصحاب كرد و فرمود :\r\nبه اين نيرنگ بازان توجّه نكنيد ؛ زيرا آنان همنشينان شياطين و ويران كنندگان پايه‌هاى دين هستند . براى تن پرورى ، زهدنمايى مىكنند و براى شكار كردن مردم ساده لوح ، شب زنده دارى مىنمايند .\r\nچند صباحى را به گرسنگى سپرى مىكنند تا براى پالان كردن ، خرى چند را رام كنند . « لا إله الّا اللَّه » نمىگويند مگر براى فريب مردم . كم نمىخورند مگر\r\n\r\n","description":"","footnote":" ( 1 ) - همان ، ص 762 ، رديف 879 . ","page_name":" 233 ","page_number":229},
  {"content":"\r\n\r\nبراى پركدن كاسه‌هاى بزرگ و جذب دل ابلهان بسوى خود .\r\nبا مردم به املاء خود از دوستى خدا سخن مىگويند و آنان را آرام آرام و پنهان ، در چاه گمراهى مىافكنند . وِرْدهايشان ، رقص و كف زدن ، و ذكرهايشان ، ترنّم و آوازخوانى است . جز سفيهان كسى از ايشان پيروى نمىكند و جز بى خردان و احمقان كسى به آنان نمىگرود !\r\nهركس به ديدار يكى از ايشان - چه درزمان حيات او و چه پس از مرگش - برود چنان است كه به ديدار شيطان و بت پرستان رفته است . و هر كه به فردى از آنان كمك كند مثل آن است كه به يزيد و معاويه و ابوسفيان كمك كرده باشد !\r\nيكى از اصحاب پرسيد : هر چند معترف به حقوق شما باشد ؟ امام عليه السلام كه انتظار چنين پرسشى را نداشت ، با تندى فرمود :\r\nاز چنين پرسشى دست بردار ! زيرا كسى كه معترف به حقوق ما باشد دچار نفرين ما نمىشود . مگر نمىدانى كه آنان پست‌ترين طايفه‌هاى صوفيّه هستند ؛ در حالى كه تمامى صوفيان از مخالفان ما بوده و راهشان با راه ما مغايرت دارد ؟\r\nآنان جز نصارا و مجوس اين امّت نيستند و همانها هستند كه سعى در خاموش كردن نور الهى دارند و خداوند نورش را به اتمام خواهد رسانيد هر چند كافران را ناپسند آيد . « 1 » \r\nخلاصه\r\nدر درسهاى پيش موردى داشتيم بر فعاليتها و مبارزات امام هادى عليه السلام ، اينك ادامهء آنها :\r\n\r\n","description":"","footnote":" ( 1 ) - سفينة اليحار ، ج 5 ، ص 199 ؛ روضات الجنات ، ج 3 ، ص 134 ؛ حديقة الشيعه ، ص 602 . ","page_name":" 234 ","page_number":230},
  {"content":"\r\n\r\n- فراهم كردن زمينهء غيبت حضرت مهدى عليه السلام\r\nپيشواى دهم عليه السلام با توجه به آگاهيهايى كه از تحولات دوران خود و فرزندش امام حسن عليه السلام داشت و مىدانست كه به همين زودى نوهء عزيزش در پس پردهء غيب قرار خواهد گرفت ، سعى كرد اذهان شيعيان رابراى پذيرش اين مسأله نوظهور آماده كند .\r\nفعّاليّتهاى آن حضرت در اين زمينه در شعاعى محدود و در نهايت دقّت انجام مىگرفت .\r\n- مبارزه با افكار و جريانات منحرف\r\nجهان اسلام در عصر امام هادى عليه السلام از نظر فرهنگى و كشمكشهاى فكرى و اعتقادى از موقعيت و گستردگى ويژهاى برخوردار بود . در ميان مسائل اعتقادى ، فتنهء خلق قرآن و تبليغات سوء منحرفان از خطّ امامت همچون : غلات ، واقفيّه و صوفيه ، جايگاه ويژه و بازار داغى داشتند .\r\nامام هادى عليه السلام در مسؤوليت پيشوايى مسلمانان و پاسدارى از انديشهء اسلام ناب ، در هر مورد ، در برابر جريانان انحرافى و گروههاى گمراه كننده ، موضع گرفت و افكار شيعيان را در برابر توطئه‌هاى آنان روشن ساخت . و نيز چهرهء سردمداران خطوط انحرافى رابراى همگان برملا كرد .\r\nپرسش\r\n1 - تلاشهاى امام هادى عليه السلام براى آماده ساختن اذهان شيعيان نسبت به غيبت حضرت مهدى عليه السلام رابيان كنيد .\r\n2 - شرايط و فضاى فرهنگى دوران امام هادى عليه السلام را تشريح كنيد .\r\n3 - فتنهء خلق قرآن چه بود و پيشواى دهم عليه السلام در برابر آن چه موضعى گرفت ؟\r\n4 - سران غلات چه كسانى بوند و امام هادى عليه السلام موضعى در برابر آنان اتّخاذ كرد ؟\r\n5 - خلاف ديدگهاى پيشواى دهم عليه السلام نسبت به فرقهئ صوفيه را ذكر كنيد .\r\n\r\n","description":"","footnote":"","page_name":" 235 ","page_number":231},
  {"content":"\r\n\r\n\r\nدرس بيست و سوّم : فعّاليّتها و مبارزات امام هادى عليه السلام ( 5 )\r\n\r\nز پاسخگويى به شبهات اعتقادى\r\nمكاتب اعتقادى متعددّى در عصر امام هادى عليه السلام وجود داشت كه هر كدام در موضوعات اعتقادى از قبيل : جبر ، تفويض ، جسميّت خدا ، رؤيت بارى تعالى ، صفات خداوند و . . . نظر و رأيى داشتند . اين اختلافات آراء بويژه در ميان فرقه‌هاى شيعى با توجّه به پراكندگى شيعيان در مناطق گوناگون ، و تأثيرپذيرى بعضى از آنان از برخى آراء موجود ، مشكلات و شبهاتى را براى ايشان پديد مىآورد .\r\nدر اين گير و دار ، عناصر جاسوس و ضدّ شيعه نيز به هر وسيلهء ممكن بر دامنهء اين اختلافات مىافزوند . يكى از اين افراد به نام « ابن المفضّل » يا « ابن المقعد » گزارش فرقه‌هاى موجود در جامعه را به خليفهء عباسى منعكس كرد . وى در كنار فرقه‌هاى موجود ، دست به فرقه سازى زده و به نام هر يك از بزرگان اصحاب امام صادق عليه السلام مثل زراره ، عمار ساباطى ، ابن ابى يعفور و . . . فرقه‌اى ساخته تحت عنوان : زراريّه ، عمّاريه ، يعفوريّه و . . . و به عنوان واقعيّتى موجود به خليفه گزارش كرد . « 1 »  در صورتى كه ساحت آنان از اين گونه مسائل بدور بوده است .\r\nنفوذ عقايد انحرافى از اين راهها در ميان شيعيان ، از يكسو كار هدايت آنان رااز سوى امامان عليه السلام با دشواريهايى همراه مىساخت ، از سوى ديگر ، ضرورت مبارزه و برخورد جدّى با آنها را از سوى آن بزرگواران ، شدّت مىبخشيد . از اين رو ، اين موضوع به عنوان يكى از رسالتهاى مهمّ فرهنگى ، همواره مورد عنايت و اهتمام امام دهم عليه السلام بود . در ذيل به نمونه هايى از سخنان يا نوشته‌هاى آن حضرت در اين زمينه اشاره مىكنيم .\r\n\r\n","description":"","footnote":" ( 1 ) - رك : اختيار معرفة الرجال ، ج 5 ، ص 542 ، رديف 479 . ","page_name":" 236 ","page_number":232},
  {"content":"\r\n\r\n\r\n* ابطال نظريّه جبر و تفويض\r\nارزشمندترين و عميق تين اثار فرهنگى به يادگار مانده از پيشواى دهم عليه السلام رساله‌اى است كه در پاسخ مردم اهواز در موضوع جبر و تفويض نوشته است . امام عليه السلام در آغاز اين رساله به اختلاف موجود در ميان شيعيان در مسائل اعتقادى اشاره كرده مىفرمايد :\r\nآنچه را دربارهء اختلاف نظرهايتان در امر دين و بحث در تقدير الهى و نيز قول به جبر از سوى بعضى و قول به تفويض از سوى بعض ديگر ، همچنين پراكندگى شما در مسائل اعتقادى و گسستگى ريسمان وحدتتان و دشمنيهايى كه بين شما به وجود آمده ، نوشته بوديد . و از من خواسته بودنيد كه نظريّهء حق را براى شما بيان كنم . فهميدم و از همهء آنها آگاه شدم .\r\nامام عليه السلام پس از اين مقدّمه ، نظريّه مردم پايبند به اسلام را از دو حال خارج نمىداند : يا حقّ است و بايد از آن پيروى كرد ، و يا باطل است كه بايد از آن دورى جست ؛ سپس براى وحدت ، قرآن را به عنوان محور و معيارى كه همهء مسلمانان بدون هيچ اختلافى آن را قبول دارند معرّفى مىكند و نتيجه مىگيرد كه اگر قرآن به درستىِ مطلبى گواهى دهد بر همگان لازم است كه آن را بپذيرند .\r\nامام عليه السلام پس از بيان اين مقدّمه اساسى و مستدلّ ، به حديث ثقلين اشاره كرده و با استناد به آيات قرآن ، آن را از موضوعاتى مىداند كه قرآن به درستى آن گواهى داده است . سپس براى تأكيد مطلب ، رواياتى رااز پيامبر صلى الله عليه و آله در مورد اميرمؤمنان عليه السلام ذكر مىكند كه مورد اتّفاق شيعه و اهل سنّت است .\r\nپيشواى دهم عليه السلام پس از ذكر اين مثال روشن براى ارجاع مسائل اختلافى به قرآن ، و معيار قرار دادن كتاب خدا براى بازشناسى اخبار درست از اخبار نادرست ، به تشريح موضوع مورد سؤال - يعنى جبر و تفويض - پرداخته و با بيانى روشن و رسا و ارائهء آيات گوناگون ، اعتقاد به هر يك از جبر و تفويض را باطل و درستى عقيدهء « الامر بين الامرين » را اثبات\r\n\r\n","description":"","footnote":"","page_name":" 237 ","page_number":233},
  {"content":"\r\n\r\nكرده است .\r\nو بدن ترتيب ، بنياد فكرى و شالودهء اعتقادى دو انديشهء كلامى رايج در آن عصر را كه در مقايسه با ديگر انديشه‌هاى اعتقادى از رونق و بازارگرمى بيشترى برخوردار بودند ، درهم فرو ريخت ؛ تفكّر الحادى « جبر » كه اساس آن را اشاعره نهادند و مردم را بدان فراخواندند و گفتند : بندگان خدا در كارهايشان مجبورند و هيچ اراده و اختيارى از خود ندارند . و نقطهء مقابل آن ، انديشهء « تفويض » كه معتزله مروّج آن بوند و مىگفتند : خداى متعال بندگانش را واگذاشته تا با توان و ارادهء خود هر كارى كه مىخواهند انجام دهند و خداوند هيچ گونه اراده و سلطنتى بر ايشان ندارد .\r\nلازمهء اعتقاد بر نظريّهء نخست ، نسبت ظلم و جور دادن به خدا ، و نتيجهء مترتّب بر نظريّهء ديگر ، نسبت عجز و ناتوانى به ذات حقّ دادن و سلب قدرت تامّهء الهى از امور مربوط به بندگان و نيز بى اعتبارىِ وعد و وعيد پروردگار است . زيرا خداوندى كه همهء كارها را به بندگانش واگذار كرده است ، دليلى ندارد به آنان اجر و مزد دهد يا آنها را كيفر ومجازات كند . درحاى كه اعتقاد به نظريّهء : « الامر بين الامرين » كه امامان عليه السلام پرچمدار آن بودند و آن را منطبق با قرآن مىدانستند ، هيچيك از اين محذورها را ندارد . خلاصهء اين نظريّه به بيان امام هادى عليه السلام چنين است :\r\nما - اهل بيت - مىگوييم : خداى عزّ و جلّ ، مردم را به قدرت خود آفريده و توانايى بندگى و پرستش خود را به ايشان داده است . سپس به آنچه خواسته ، آنان را امر و نهى كده و پيروى دستوراتش را از ايشان پذيرفته و بدان وسيله از آنان خشنود گشته است . همچنين آنان را از نافرمانى اشت برحذر داشته و هركس نافرمانى كند ، او را نكوهش و مجازات مىكند .\r\nخداوند در امر و نهى خود مختار است ؛ هر چه را بخواهد برمى گزيند و بدان امر مىكند ؛ و هر چه را نپسندد ، از آن نهى مىكند ، و بدان وسيله كيفر مىدهد ؛ و به دليل همان « توانايى » كه به بندگانش داده است ، آنها را در صورت پيروى\r\n\r\n","description":"","footnote":"","page_name":" 238 ","page_number":234},
  {"content":"\r\n\r\nاز دستوراتش و دورى از گناهان ، پاداش نيكود مىدهد . چه آنكه خداوند ، عادل و داراى حكمت بالغه است . « 1 » \r\n\r\nخدا ديدنى نيست\r\nمسأله رؤيت و عدم رؤيت خدا در روز قيامت از مسائل حادّ و جنجال برانگيز دوران پيشواى دهم عليه السلام بود ؛ بگونه‌اى كه « واثق » ، خليفهء عباسى وقتى نتوانست با اين پرسش كه قرآن مخلوق است يا نه ، « احمد بن واثق » را كه طرح ترور خليفه را ريخته بود از ميان بردارد ، پرسش مربوط به « رؤيت خدا » در قيامت را مطرح كرد ، و وقتى « احمد » در اين زمينه روايتى از پيامبر صلى الله عليه و آله مبنى بر رؤيت خدا در قيامت نقل كرد ، خليفه همان را بهانه قرار داد و شخصاً او را به قتل رساند . « 2 » \r\nاحمد بن اسحاق مىگويد : نامه‌اى به محضر امام هادى عليه السلام نوشتم و در آن ، از امام عليه السلام دربارهء ديدن خدا و اختلاف مردم در آن باره پرسيدم . امام عليه السلام در پاسخ من نوشت :\r\nتا وقتى كه ميان بينده و چيزى كه ديده مىشود ، هوايى كه شعاع ديد در آن نفوذ كند ، وجود نداشته باشد ، ديدن امكان‌پذير نيست . بنابراين ، هرگاه ، هوا در ميان نباشد ، و در بين بيننده و شيىء ديده شده ، روشنايى وجود نداشته باشد ، ديدن معنى ندارد . و چنان چيزى اشتباه است . زيرا بيننده هرگاه در جهتى كه بين او و شيىء ديده شدنى است با هدف برابر شود ، به اشتباه مىافتد ، و اين همان ، همانند دانستن خدا با چيزى است ؛ زيرا ارتباط ميان اسباب و مسبّباب حتمى است . « 3 » \r\nخلاصهء استدلال امام عليه السلام براى محال بودن رؤيت خدا اين است كه اگر خدا بخواهد ديده\r\n\r\n","description":"","footnote":" ( 1 ) - براى آگاهى از متن رسالهء امام و تفصيل استدلال آن حضرت در ردّ عقيدهء جبر و تفويض و اثبات نظريّهء « امر بين امرين » به تحف العقول ، ص 338 - 352 مراجعه كنيد .  ( 2 ) - تاريخ طبرى ، ج 9 ، ص 135 - 139 ؛ كامل ابن اثير ، ج 7 ، ؟ ؟ ؟  ( 3 ) - توحيد صدوق ، ص 109 ، كافى ، ج 1 ، ص 97 . ","page_name":" 239 ","page_number":235},
  {"content":"\r\n\r\nشود بايد بين او بيننده ، هوا و روشنايى وجود داشته باشد ، زيرا هر دو آنها در عاملى كه موجب ديدن مىشود - يعنى برابرى و همسويى در جهى كه هوا و نور بين آنهافاصله است - مساوى و مشترك مىباشند و لازمهء اين سخن تشبيه خداوند است به بيننده در جسميّت و نيازمندى به جهت ، كه در حقّ بار يتعالى محال است . از سوى ديگر ، ممكن نيست گفته شود : خداوند ديده مىشود ، ليكن بدون وساطت هوا و روشنايى ؛ زيرا تحقّق مسبّب بدون سبب ممكن نيست و جملهء اخير امام عليه السلام اشاره به استحالهء اين فرضيّه است .\r\n\r\n* خداوند نه جسم است ، نه صورت\r\nاز جمله مسائل كلامى كه در عصر امام هادى عليه السلام موردبحث و اختلاف آراء متكّلمان بود ، مسأله جسميّت و عدم جسميّت خداوند بود . سؤالات متعدّد شيعيان از امام عليه السلام دربارهء نطريّه « تجيسيم » و بازگو كردن نظريّات و عقايد پراكنده مردم در اين موضوع ، گواه روشنى بر حادّ بودن اين مسأله در جامعهء اسلامى آن روز است . اينك دو نمونه :\r\n- ابراهيم بن محمّد هَمْدانى مىگويد : به محضر ابوالحسن عليه السلام نوشتم : در دوران ما از دوستان شما كسانى هستند كه دربارهء توحيد ، اختلاف نظر دارند ؛ بعضى مىگويند : خدا جسم است و بعضى مىگويند : صورت است . امام عليه السلام در پاسخ من به خطّ خود نوشت :\r\n« سُبْحانَ مَنْ لا يُحَدُّ و لا يُوصَفُ . لَيْسَ كَمِثْلِهِ شَيْىءٌ وَ هُوَ السَّميعُ الْعَليمُ . » « 1 » \r\nمنزّه است خدايى كه حدّ و وصف ندارد ، بى نظير است و او شنوا و داناست .\r\n- صقر بن ابى دُلَف مىگويد : از ابوالحسن ، على بن محمّد عليه السلام دربارهء توحيد پرسيدم و عرض كردم : من بر عقيدهء هشام بن حكم « 2 »  هستم . امام عليه السلام برآشفت و فرمود :\r\n\r\n","description":"","footnote":" ( 1 ) - توحيد ، ص 101 .  ( 2 ) - در اين كه هشام قائل به تجسيم بوده يا نه و اگر بوده چه زمانى قبل از هدايتش به دست امام صادق يا بعد از آن ، ميان محقّقان اختلاف است . عقيدهء بسيارى بر اين است كه وى پيش از آن كه به محضر اما صادق عليه السلام برسد و جزو ياران وى قرار گيرد قائل به تجسيم بود . بعضى نيز برآنند كه منظور وى از جسم ، معناى مصطلح و رايج آن نبوده بلكه وى جسم رامرادف « شيئى » مىدانسته است . به هر خال آنچه دربارهء اين صحابى بزرگوار امامان عليه السلام مىتوان گفت : اين است كه وى ، پس از آنكه در رديف ياران پيشواى ششم عليه السلام درآمد ، عقايد درستى داشته و اعتقاد به تجسيم و تشبيه ؟ ؟ ؟ است . ","page_name":" 240 ","page_number":236},
  {"content":"\r\n\r\nشما را به عقيدهء هشام چه كار ؟ كسى كه معتقد باشد خدا جسم است ، از ما نيست و ما در دنيا و آخرت از او بيزاريم . اى پسر ابودلف ! جسم حادث است ، در حالى كه خداوند ، پديدآورنده و سازندهء آن جسم است . « 1 » \r\nسخنان امام هادى عليه السلام در حقيقت توحيد ، استحالهء وصف پروردگار به صفتى كه محيط بر كنه ذات حقتعالى باشد و . . . از ديگر آثار فرهنگى ارزندهء آن حضرت است كه به منظور روشن كردن حق و زودودن شبهه از افكار و عقايد مسلمانان القا شده است . « 2 » \r\nو ما به لحاظ محدوديّت اين سلسله درسها ناچار از بيان آنها صرف نظر كرديم .\r\n\r\nح - شركت در مجالس مناظره\r\nمجالس بحث و مناظره بين امامان عليه السلام و دانشمندان و سردمداران مكاتب مختلف ، ميدان و فرصت مناسبى براى نشر فرهنگ اسلام و پاسخگويى به شبهات اعتقادى و تبلور چهرهء اصلى امامت در عرصهء علم و دانش بود .\r\nامام دهم عليه السلام نيز همانند پدران بزرگوارش از اين مجالس ، بيشترين استفاده را براى اهداف ياد شده برد ، و علاوه بر شكست دادن چهره‌هاى علمى مزدورى همچون « يحيى بن اكثم » بسيارى ازحقايق رابراى مردم روشن كرد .\r\nاز جمله اقدامات كينه توزانهء متوكّل عليه امام هادى عليه السلام تشكيل مجالس مناظره و وادار كردن دانشمندان به بحث و مناظره با آن حضرت بود تا شايد بتواند از اين طريق ، پيشواى شيعيان را شكست دهد .\r\nپيش از اين به مناظرهء « اين سكّيت » با امام عليه السلام به دستود متوكّل و شكست او از آن حضرت اشاره كرديم . يكى از افرادى كه به فرمان متوكّل مأمور شد با امام عليه السلام مناظره كند\r\n\r\n","description":"","footnote":" ( 1 ) - توحيد ، ص 104 .  ( 2 ) - تفصيل سخنان امام عليه السلام را در زمينه‌هاى يادشه در احتجاج ، ج 2 ، ص 449 و الحياة الامام على ؟ ؟ ؟ ؟ ص 98 - 130 مطالعه كنيد . ","page_name":" 241 ","page_number":237},
  {"content":"\r\n\r\n« يحيى بن اكثم » قاضى القضات حكومت عباسى بود . وى با توجّه به تجربه‌اى كه از مناظرهء امام عليه السلام با « ابن سكّيت » به دست آورده بود . سؤالات و مباحث لازم به طرح در جلسه مناظره را از قبل نوشته و آماده كرده بود تا براى آزمون حضرت از وى بپرسد .\r\nامام عليه السلام ، سؤالات او را ديافت كرد و به ابن سكّيت فرمود : پاسخ آنها را بنويس ! سپس يكايك سؤالات او را كه در موضوعات گوناگون بود با منطقى رسا و مستدلّ بيان كرد .\r\nپاسخهاى حضرت به مسائل مشكل « ابن اكثم » آنچنان روشنگر و براى دستگاه خلافت خطرناك و كوبنده بود كه « يحيى بن اكثم » در پايان اين جلسه رو به متوكّل كرد و خيرخواهانه به او گفت :\r\nپس ازاين جلسه و اين پرسشها سزاوار نيست از او دربارهء مسألهء ديگرى پرسيده شود ؛ زيرا هيچ مسأله‌اى به مشكلى اين مسائل نخواهد رسيد ( با اين حال ، او همهء آنها رابا دليل و برهان پاسخ گفت ) و آشكار شدن مراتب علم و دانش او موجب تقويت شيعيان خواهد گشت . « 1 » \r\n\r\nط - حلّ معضلات علمى حكومت\r\nبا آنكه سياست كلّى خلفاى عباسى ، منزوى كردن امامان عليه السلام و بهره‌گيرى ازنظرات و فتاواى عالمان در زمينهء مسائل و مشكلات علمى بود ، امّا گاه شرايط پديد مىآمد و مسائل و معضلات علميى پيشاروى حكومت رخ مىنمود كه حلّ آن از عهدهء عالم نمايان دربارى بيرون بود و خليفه ناچار مىشد براى حل مشكل به امام عليه السلام روى بياورد ، و حضرت با دانش امامت ، چنان مسأله را مىشكافت و حق را روشن و مستدلّ بيان نمى كرد كه فقهاى دربارى در برابر آن تسليم شده لب به تحسين و تمجيد آن حضرت مىگشودند و خليفه ، نظر و فتواى امام عليه السلام را مىپذيرفت و همان را ملاك عمل قرار\r\n\r\n","description":"","footnote":" ( 1 ) - مناقب ، ج 4 ، ص 405 . مشروح پرسشهاى ابن اكثم و پاسخهاى امام عليه السلام در منبع ياد شده ، ص 403 - 405 و بحارالانوار ، ج 50 ، ص 165 - 172 آمده است . ","page_name":" 242 ","page_number":238},
  {"content":"\r\n\r\nمىداد . در ذيل به سه نمونه از اين گونه موارد اشاره مىكنيم .\r\n- نذر متوكّل : متوكّل مريض شد . نذر كرد در صورت بهبودى ، دينارهاى ( سكّه‌هاى طلايى ) زيادى را صدقه بدهد . پس از بهبودى ، فقها را جمع كرد و از مقدار دينارهايى كه بايد صدقه بدهد تا صدق « كثير » بكند ، پرسيد . هر كس چيزى گفت : ناچار با راهنمايى فردى به امام عليه السلام متوسّل شد . حضرت پاسخ داد : بايد هشتاد دينار صدقه بدهد . وقتى پاسخ امام عليه السلام به اطّلاع متوكّل رسيد ، از علّت و دليل حكم سؤال كرد . حضرت در پاسخ ، به ايهء ذيل استناد كرد :\r\n« لَقَدْ نَصَرَكُمُ اللَّه فى مَواطِنَ كَثِيرَةٍ . » « 1 » \r\nخداوند شما را در جاهاى زيادى يارى كرد .\r\nو افزود : جنگهاى رسول خدا صلى الله عليه و آله راشمرديم ، هشتاد مورد شد .\r\nمتوكّل با شنيدن اين فتوا و اين استدلال قرآنى خوشحال شد و به آنكه او را به امام عليه السلام راهنمايى كرده بود ده هزار درهم ( سكّه نقره ) جايزه داد . « 2 » \r\nكيفر مسيحى زناكار :\r\nمرد نصرانيى را كه با زن مسلمانى زنا كرده بود و نزد متوكّل آوردند تا حدّ الهى را بر او جارى كند . نصرانى پيش از اجراى حدّ مسلمان شد . « يحيى بن اكثم » گفت : اسلام ، جرائم دوران كفر را محو مىكند - بنابراين ، حدّ از او ساقط است . - بعضى گفتند : بايد سه بار حدّ بر او جارى شود . برخى ديگر ، فتواى ديگرى دادند .\r\nمتوكّل با مشاهدهء اين اختلافات ، ناگزير شد مسأله را به صورت كتبى از امام عليه السلام استفتا كند . امام عليه السلام در پاسخ نوشت : « آنقدر بايد شلّاق بخورد تا بميرد » .\r\nفتواى امام عليه السلام مورد انكار « يحيى بن اكثم » و ساير فقها قرار گرفت . آنان به متوكّل گفتند :\r\n\r\n","description":"","footnote":" ( 1 ) - توبه ( 9 ) ، آيهء 25 .  ( 2 ) - مناقب ، ج 4 ، ص 402 ؛ احتجاج ، ج 2 ، ص 453 ؛ بحارالانوار ، ج 50 ، ص 162 . ","page_name":" 243 ","page_number":239},
  {"content":"\r\n\r\nاز او دربارهء مستند اين حكم بپرس ؛ زيرا چنين فتوايى نه در قرآن بدان سخن رفته و نه در سنّت پيامبر صلى الله عليه و آله .\r\nمتوكّل ، نظر آنان را به امام عليه السلام منعكس كرد و از حضرت ، مستند و مدرك فتواى وى را خواست . امام در پاسخ ، اين آيه را نوشت :\r\n« فَلَمّا رَأَوْا بَأسَنا قالُوا امَنّا بِاللَّهِ وَحْدَهُ وَ كَفَرْنْا بِما كُنَّا بِهِ مُشْرِكِينَ . فَلَمْ يَكُ يَنْفَعُهُمْ ايمانُهُم لَمّا رَأَوْا بَأْسَنا . . . . » « 1 » \r\nهنگامى كه شدّت عذاب ما را ديدند گفتند : هم اكنون به خداى يكتا ايمان آورده و به همهء معبودهايى كه همتاى او مىشمرديم كافر شديم . امّا ايمانشان پس از مشاهدهء عذاب ما ، سودى به آنان نبخشيد .\r\nمتوكّل ، پاسخ مستدلّ امام عليه السلام را پذيرفت و دستود داد فرد زناكار را آنقدر تازيانه بزنند تا بميرد . « 2 » \r\n- يادكردن كافر با كنيه :\r\nمتوكّل ، كاتب نصرانيى داشت كه سخت مورد علاقه‌اش بود ؛ روى همين جهت او را با كنيهء « ابو نوح » خطاب مىكرد . بعضى منشيان به اين امر اعتراض كرده گفتند : سزاوار نيست براى كافر كنيه قرار داده شود .\r\nمتوكّل ، از فقيهان دربارى استفتا كرد . هر كدام نظرى دادند . استفتايى نيزاز امام هادى عليه السلام كرد . امام عليه السلام در پاسخ نوشت :\r\n« بِسْم اللَّه الرَّحْمنِ الرَّحيم . تَبَتْ يَدا ابى لَهَبٍ وَ تَبِّ . » « 3 » \r\nبه نام خداوند بخشندهء مهربان . بريده باد هر دو دست « ابولهب » و مرگ بر او باد !\r\n\r\n","description":"","footnote":" ( 1 ) - مؤمن ( 40 ) ، آيات 84 و 85 .  ( 2 ) - وسائل الشيعه ، ج 18 ، ص 407 ، مناقب ، ؟ ؟ ؟ ص 405 ؛ بحارالانوار ، ج 50 ، ص 172 .  ( 3 ) - تبّت ( 111 ) ، آيه 1 . ","page_name":" 244 ","page_number":240},
  {"content":"\r\n\r\nو بدين وسيله ، به متوكّل و فقها فهماند كه كنيه قرار دادن براى كافر اشكال ندارد ؛ چرا كه خداوند از عموى كافر پيامبر صلى الله عليه و آله با كنيه ياد كرده است . « 1 » \r\nخلاصه\r\nچهار درس گذشته اختصاص داشت به فعّاليّتها و مبارزات امام هادى عليه السلام ، اينك ادامهء آنها را در اين درس :\r\n- پاسخگويى به شبهات اعتقادى\r\nامام هادى عليه السلام در اين محور به شبهات اعتقادى موجود در جامعه كه فرقه‌هاى اسلامى درگير آنها بودند از قبيل مسألهء جبر و تفويض ، رؤيت خدا در روز قيامت ، نظريهء تجسيم و تشبيه و . . . پاسخ مىداد .\r\n- شركت در مجالس مناظره\r\nاز توطئه‌هاى متوكّل عليه امام هادى عليه السلام تشكيل مناظره براى محكوم كردن آن حضرت بود ، وى با اين انگيزه « اين سكّيت » و « يحيى بن اكثم » را وادار به مناظره با آن حضرت كرد كه هر دو از امام عليه السلام شكست خورند ، بحدّى كه ادامهء اين گونه جلسات را براى حكومت زيانبار دانستند .\r\n- حلّ معضلات علمى حكومت\r\nدستگاه خلافت عباسى ، گاه ناچار مىشد براى حلّ معضلات علمى و فقهى كه برايش پيش مىآمد و عالمان دربارى ازحلّ آن ناتوان مىماندند ، به امام هادى عليه السلام مراجعه كرده حكم شرعى مسأله را از آن حضرت بپرسد . و امام عليه السلام در هر مورد با استناد به قرآن ، نظر\r\n\r\n","description":"","footnote":" ( 1 ) - حياة الامام على الهادى عليه السلام ، ص 239 . ","page_name":" 245 ","page_number":241},
  {"content":"\r\n\r\nاسلام را بيان مىكرد و بدين وسيله بر چهرهء فقيهان دربارى و ديدگاههاى آنان ، مهر ابطال و بيگانگى از اسلام مىزد .\r\nاز جملهء موارد رجوع زمامداران به امام عليه السلام ، مىتوان جريان نذر متوكّل ، كيفر مسيحى زناكار و مسأله كنيه قرار دادن براى كافر را نام برد .\r\nپرسش\r\n1 - امام هادى عليه السلام چگونه و با چه مقدّماتى نظريهء جبر و تفويض را ابطال كرد ؟\r\n2 - خلاصهء ديدگاه امامان عليها السلام در مسألهء « امر بين الامرين » را بيان كنيد .\r\n3 - دليل امام هادى عليه السلام بر محال بودن رؤيت خدا در قيامت چيست ؟\r\n4 - امام هادى عليه السلام با چه كسانى مناظره كرد و نتيجهء مناظرات چه بود ؟\r\n5 - به يك مورد از مراجعهء متوكّل به امام هادى عليه السلام براى حلّ مشكل فقهى پيش امده اشاره كنيد .\r\n\r\n","description":"","footnote":"","page_name":" 246 ","page_number":242},
  {"content":"\r\n\r\n\r\nدرس بيست و چهارم : فعّاليّتها و مبارزات امام هادى عليه السلام ( 6 )\r\n\r\nى - تربيت افراد مستعدّ\r\nشناسايى و جذب افراد مستعدّ و آماده ، و تربيت آنان براساس تربيتهاى اسلامى ، و نيز مجهزّ ساختن ايشان به انواع علوم مورد نياز جامعه ، از رسالتهاى مهمّ امامان عليها السلام بود . و فشارها و محدوديّتهاى ايجاد شده از سوى حكومتهاى وقت ، هر چند انجام اين رسالت را در حدّ مطلوب با دشواريهايى مواجه ساخت وبسيارى از افراد ار از دستيابى به اين سرچشمه‌هاى زلال دانش و معرفت وسيراب شدن و بهره‌گيرى از آن ، محروم كرد ؛ ولى هيچگاه موجب تعطيلى و بسته شدن درِ آن نگشت . تشنگان حقيقت و شيفتگان امامت ، پيوسته در طول دوران امامت ، پيوسته در طول دوران امامت ، تحت پوششهاى مختلف به محضر امامان عليه السلام مىرسيدند و در حدّ ظرفيّت و ميران معرفت و همّت خود از درياى بيكران دانش الهى آن بزرگواران سيراب مىشدند .\r\nگرچه امام هادى عليه السلام به خاطر حاكمّيت جوّ اختناق و استبداد و نيز تحت نظر بودن آن حضرت در بيشتر دوران امامت خود براى فعّاليّتهاى فرهنگى در سطح گسترده از جمله ارتباط با افراد و پايگاههاى مردمى و تربيت آنان ، ازادى عمل نداشت ، و از اين جهت فضاى جامعه با دوران امام باقر عليه السلام و امام صادق عليه السلام تفاوت فراوان داشت ؛ با اين حال ، آن حضرت در همان شرايط نامساعد ، علاوه بر فعّاليّتهاى فرهنگى و سياسى - كه در درسهاى قبل به بعضى از آنها اشاره كرديم - شاگردان زيادى را در مكتب خود تربيت كرد و علوم و معارف اسلامى را به آنان آموخت .\r\nبراساس نوشتهء شيخ طوسى ، تعداد دست پروردهء پيشواى دهم عليه السلام و كسانى كه از آن حضرت در زمينه‌هاى مختلف علوم اسلامى « حديث » نقل كرده و در زمرهء راويان و\r\n\r\n","description":"","footnote":"","page_name":" 247 ","page_number":243},
  {"content":"\r\n\r\nمحدّثان آن بزرگوار به شمار مىروند بالغ بر 185 نفر مىشود . « 1 » \r\nدر ميان اين گروه ، چهره‌هاى برجستهء علمى و فقهى فراوانى به چشم مىخورد كه بعضى از آنان دراى نوشته‌ها و تأليفات ارزشمندى در زمينه‌ها مختلف علوم اسلامى هستند .\r\nبجاست در اينجا - هر چند به اختصار - از بعضى از شاگردان و راويان آن حضرت ياد كنيم تا ضمن تجليل از اين عزيزان ، بعد علمى و تلاش فرهنگى پيشواى دهم عليه السلام بيشتر شناخته شود .\r\n* ايّوب بن نوح\r\n« ايّوب » مردى امين و مورد موثق بود و در عبادت و تقوا رتبهء والايى داست ؛ چندان كه دانشمندان رجال ، او را در زمرهء بندگان صالح خدا شمرده‌اند . وى ، وكيل امام هادى و امام حسن عسكرى عليها السلام بود « 2 »  و نزد آن بزرگواران ، منزلتى و الا داشت . « عمر بن سعيد مدائنى » مىگويد : در « صريا » نزد امام هادى عليه السلام بودم كه « ايّوب بن نوح » داخل شد و پيش روى آن حضرت ايستاد . امام عليه السلام دستورى به او داد ؛ سپس بازگشت . امام عليه السلام رو به من كرد و فرمود :\r\nاى عمر ! اگر دوست دارى به مردى از اهل بهشت بنگرى به اين مرد - ايّوب بن نوح - بنگر ! « 3 » \r\n« ايّوب » داراى تأليفاتى بود و روايات زيادى از امام هادى عليه السلام نقل كرده است . وى به هنگام درگذشت ، تنها يكصد و پنجاه دينار از خود بر جاى گذاشت ؛ در حالى كه مردم گمان مىكردند او ثروت زيادى دارد . « 4 » \r\n\r\n* حسن بن راشد\r\n\r\n","description":"","footnote":" ( 1 ) - ر . ك : رجال الطوسى ، ص 409 - 427 . البته همهء آنان جزو نيكان و ممدوحان نيستند عناصر منفى نيز در ميان آنان وجود دارد .  ( 2 ) - رجال النجاشى ، ص 102 .  ( 3 ) - الغيبه ، شيخ طوسى ، ص 212 .  ( 4 ) - رجال النجّاشى ، ص 102 . ","page_name":" 248 ","page_number":244},
  {"content":"\r\n\r\nحسن بن راشد مكّنى به « ابوعلى » از اصحاب امام جواد عليه السلام و امام هادى عليه السلام شمرده شده و نزد آن دو بزرگوار از منزلت و مقام والايى برخوردار بوده است .\r\nشيخ مفيد او را در شمار فقيهان برجسته و شخصيّتهاى طراز اوّل دانسته كه حلال و حرام خدا از آنهاگرفته مىشد و راهى براى نكوهش و طعن ايشان وجودنداشت .\r\nشيخ طوسى نيز به هنگام بحث از سفرا و وكلاى ممدوح امامان عليها السلام از « حسن بن راشد » به عنوان وكيل امام هادى عليه السلام نام برده ، نامه‌هاى آن حضرت را به او يادآور شده است . « 1 » \r\nبا دقّت درمضون نامه‌هاى پيشواى دهم عليه السلام به « ابوعلى » جايگاه بلند و مرتبت والاى اين صحابى بزرگوار ، نزدپيشوايش به خوبى روشن مىشود تا بدانجا كه در يكى از نامه هايش اطاعت از او را همپاى اطاعت خود و نافرمانى او را به منزلهء نافرمانى خويش دانسته است .\r\n« محمّد بن فرج » مىگويد : در نامه‌اى به امام هادى عليه السلام از ابوعلى و . . . پرسيدم . امام عليه السلام در پاسخ نوشت :\r\nنام « ابن راشد » را بردى ، خدا او را رحمت كند . او سعادتمندانه زندگى كرد و شهيد درگذشت . « 2 » \r\n\r\n* حسن بن على ناصر\r\nحسن بن على معروف به « ناصر حقّ » از علويان و نوادگان امام سجّاد عليه السلام و - بنا به نوشتهء شيخ طوسى - از اصحاب گرانقدر امام هادى عليه السلام مىباشد . « 3 » \r\nوى پدر جدّ سيد مرتضى از سوى مادر است . « سيّد » در وصف او مىگويد :\r\nمقام و برترى او در دانش و پارسايى و فقه ، روشنتر از خورشيد تابان است . او بودكه اسلام را در « ديلم » گسترش داد ؛ بگونه‌اى كه مردم آن سامان به وسيلهء او\r\n\r\n","description":"","footnote":" ( 1 ) - الغيبه ، ص 212 . در درسهاى پيش به بعضى از اين نامه‌ها اشاره شد .  ( 2 ) - اختيار معرفة الرجال ، ج 2 ، ص 863 ، رديف 1122 .  ( 3 ) - رجال الطوسى ، ص 412 . ","page_name":" 249 ","page_number":245},
  {"content":"\r\n\r\nاز گمراهى به هدايت رسيده و با دعاى او به حقّ بازگشتند . صفات پسنديده و سيرهء نيكوى وى بيش از آن است كه شمرده شود و روشنتر از آن است كه پنهان بماند . « 1 » \r\n\r\n* عثمان بن سعيد\r\nوى ، در سنّ نوجوانى و در حالى كه يازده سال از عمرش مىگذشت افتخار شاگردى امام دهم عليه السلام را پيدا كرد « 2 »  ، و در اندك زمانى به پايه‌اى از رشد و تعالى ك پيشوا و مرشدش از او با وصف « ثقه » و « امين » خود ياد كرد .\r\n« احمد بن اسحاق قمّى » مىگويد : به محضر امام هادى عليه السلام رسيدم و عرض كردم :\r\nسرورم ! كار من طورى است كه گاهى ( در منزل ) هستم و گاهى نيستم . زمانى هم كه هستم هستم دسترسى به شما برايم ميّسر نيست . در چنين مواقعى گفتار چه كسى را بپذيرم و از دستود چه كسى فرمان بريم ؟ امام فرمود :\r\n« هذا ابُو عَمْروٍ . الثِّقَةُ الامِينُ ما قالَهُ لَكُم فَعَنّى يَقُولُهُ ، وَ ما ادَّاهُ الَيْكُمْ فَعَنّى يؤدّيه . » « 3 » \r\nاين ابو عمر ، مورداعتماد و امين ( من ) است . آنچه را كه او به شما بگويد از سوى من گفته است ؛ و آنچه را او به شما القا كند از طرف من القا و ادا كرده است .\r\n\r\n* على بن جعفر هُمانىّ\r\nعلى بن جعفر ، مردى « ثقه » و دانشمند بود ، وكالت امام هادى و امام حسن عسكرى عليها السلام را بر عهده داشت و كردارش موردپسند آن بزرگوار بود . « 4 » \r\n\r\n","description":"","footnote":" ( 1 ) - معجم رجال الحديث ، ج 5 ، ص 25 ، به نقل از شرح مسائل ناصريّات .  ( 2 ) - رجال الطوسى ، ص 450 ، رديف 36 .  ( 3 ) - الغيبة ، ص 211 .  ( 4 ) - همان ، ص ؟ ؟ ؟ ","page_name":" 250 ","page_number":246},
  {"content":"\r\n\r\nعلى بن جعفر نزد پيشواى دهم عليه السلام بسيار محترم و ارجمند بود . بين او و « فارس بن حاتم » اختلافى پديد آمد و نزاعى درگرفت . « موسى بن جعفر » نامه‌اى خدمت امام عليه السلام نوشت و جريان نزاع آنان را به اطّلاع آن حضرت رساند و از او خواست تا تكليف وى را روشن كند كه در مسائل و مشكلات به كداميك از آنان رجوع كند . امام عليه السلام در پاسخ نوشت :\r\nسزاوار نيست از مثل جنين مسأله‌اى پرسيده شود و نه در مثل چنين موضوعى شك شود . خداوند به « على بن جعفر » مرتبتى و الا بخشيده و ما در بازداشته از اين كه او با فردى مثل « فارس بن حاتم » مقايسه كنيم . بنابراين ، به گاه نياز ، به على بن جعفر رجوع كنيد و از « فارس » دورى گزينيد و او را در هيچيك از امور خود راه ندهيد . . . . « 1 » \r\nعلى بن جعفر به جرم جانبدارى از مكتب امامت ، مورد خشم دستگاه خلافت عباسى قرار گرفت . جاسوسان از او نزد متوكّل سعايت كردند ، كه منجر به دستگيرى و به زندان افكندن وى شد . وى مدت زيادى در زندان بود ، تا آنكه يكى از درباريان و نزديكان متوكّل ، در قبال دريافت سه هزار دينار تعهّد كرد او را از زندان آزاد كند ؛ ولى خبر به متوكّل رسيد ، سخت مخالفت كرد و گفت : او وكيل ابوالحسن است و من تصميم بر قتل او دارم . على بن جعفر ، پس از آگاهى ازتصميم متوكّل ، سخت بيمناك شد . نامه‌اى به امام هادى عليه السلام نوشت و موقعيّت دشوار و خطرناك خود را براى آن حضرت بازگفت . امام عليه السلام در پاسخ نوشت كه در فكر او هست و برايش دعا خواهد كرد و از او عذر خواهى نمود . « 2 » \r\n« ابوجعفر عَمْرى » نقل مىكند : « ابوطاهر بن بلال « 3 »  در سفر حج ديد على بن جعفر\r\n\r\n","description":"","footnote":" ( 1 ) - اختيار معرفة الرجال ، ج 2 ، ص 807 ، رديف 1005 در همين منبع ، ص 809 ، رديف 1009 ، روايت ديگرى به همين مضون ازقول ابراهيم بن محمّد همدانى نقل شده است .  ( 2 ) - همان ، ص 865 ، رديف 1129 .  ( 3 ) - ابوطاهر از عناصر نامطلوب دوران امام حسن عسكرى عليه السلام و امام زمان عليه السلام بود و به دروغ از سوى امام حسن عليه السلام ادّعاى وكالت مىكرد . اموالى از امام عليه السلام نزد وى بود . و از تحويل آنهابه « محمّد بن عثمان » نايب خاصّ امام زمان عليه السلام خوددارى كرد ؛ از اين رو شيعيان از وى بيزارى جسته و او را موردلعن قرار دادند . ( ر . ك : الغيبة ، ص 245 ) . ","page_name":" 251 ","page_number":247},
  {"content":"\r\n\r\nپولهاى زيادى انفاق مىكند . پس از بازگشت ، درنامه‌اى موضوع را به امام حسن عسكرى عليه السلام گزارش كرد . امام عليه السلام در پاسخ نوشت :\r\nما دستور پرداخت دويست هزار دينار را به او داديم ؛ ولى او تنها نيمى از آنها را پذيرفت . مردم حق ندارند در كارها و امورى كه ما اجازهء اظهارنظر و دخالت در آنها را به آنان نداده‌ايم وارد شوند .\r\nراوى مىگويد : على بن جعفر بر امام هادى عليه السلام وارد شد و آن حضرت دستور داد سى هزار دينار طلا به وى پرداخت كنند . « 1 » \r\n\r\nچند نكته\r\nاز اين روايت چند نكتهء مهمّ استفاده مىشود .\r\n1 - على بن جعفر به نمايندگى از سوى امام هادى عليه السلام و امام حسن عسكرى عليه السلام پولهايى به افراد مى داد تا به مصارف مورد نظر آن دو بزرگوار برسانند .\r\n2 - مبالغ پرداختى تنها به منظور تأمين نيازهاى شخصى افراد نبود ؛ بلكه به انگيزه‌هاى ديگرى كه به اهداف امامت مربوط مىشد ، پرداخت مىگرديد . شگفتى « ابوطاهر » از فزونى انفاقها و گزارش آن به امام عليه السلام و نسبت دادن امام عليه السلام كار او را به خود و تأكيد بر اينكه اين گونه كارها از امورى است كه مردم عادى حقّ اظهار نظر و دخالت در آن را ندارند ، همه مؤيد اين حقيقت است .\r\n3 - ايّام حج كه مسلمانان براى انجام فريضهء حج به مكّه مىروند ، بهتريم فرصت و مناسبترين زمان براى انجام اين گونه كارها است . زيرا از يكسو دسترسى به افراد و توجيه آنان نسبت به رسالتها و مأموريتهايشان و نيز تداركشان در چنين ايّامى آسانتر است ؛ از سوى ديگر ، دستگاه خلافت نسبت به آنان حسّاسيّتى نشان نخواهد داد .\r\n\r\nپس از متوكّل\r\n\r\n","description":"","footnote":" ( 1 ) - الغيبه ، ص 212 . ","page_name":" 252 ","page_number":248},
  {"content":"\r\n\r\nامام هادى عليه السلام حدود هفت سال پس از مرگ متوكّل در دوران زمامدارى منتصر ، مستعين و معتزّ زندگى كرد . در اين مدت هر چتند از فشار دستگاه خلافت نسبت به آن حضرت و پيروانش - درمقايسه با دوران متوكّل - كاسته شد ؛ امّا سياست كلّى دستگاه خلافت در جهت اسلام زدايى و گسترش بى بند و بارى و فساد در جامعهء اسلامى ، و مبارزه و برخورد خشونت آميز با هر كس كه منافع آنان را به خطر اندازد ، همچنان دنبال مىشد .\r\nعلاوه بر آنكه در مورد شخص پيشواى دهم عليه السلام بر سياست اقامت اجبارى آن حضرت در « سامّرا » و محدوديّتهاى ناشى از آن ت . كيد مىشد . بدون شك ، اگر اين اجبار نبود ، امام عليه السلام جز « مدينه » - شهر جدّش رسول خدا صلى الله عليه و آله - جاى ديگرى رابراى اقمامت برنمى گزيد .\r\nتاريخ ، هر چند نسبت به فعّاليّتهاى امام عليه السلام در اين دورهء هفت ساله و موضعگيريهاى آن حضرت در برابر جريانات مختلف سياسى ، ساكت است ؛ ولى با شناخت اجمالى كه از تلاشها و مبارزات آن بزرگوار در دوران متوكّل و در آن جوّ خفقان و ترور پيدا كرديم ، مىتوان اين نتيجه را گرفت كه فعّاليّتهاى فرهنگى و سياسى امام هادى عليه السلام در اين دوره - كه شيعيان بطور نسبى از امنيّت و آزادى بيشترى برخودار ، و دولتمردان ، گرفتار كشمكشهاى داخلى بر سر دستيابى به قدرت بودند - به مراتب بيشتر و گسترده‌تر از دوران متوكّل بوده است .\r\nدر اين زمان ، علويان پس ا ز گذراندن يك دورهئ پراكندگى ، آوارگى ، و اختفا ، از پناهگاها بيرون آمده و به دو پايگاه « مدينه » و « سامّرا » روى اوردند ، و پروانه وار گرد شمع وجود فرزند رسول خدا صلى الله عليه و آله اجتماع كردند ؛ زيرا درميان تمامى مبارزان و بستگان پيامبر صلى الله عليه و آله ، چهره‌اى شناخته‌تر ، برجسته‌تر و نزديكتر از امام هادى عليه السلام به رسول خدا صلى الله عليه و آله نبود ؛ و همين امر ، سردمداران عباسى را به وحشت انداخته ، موجبات نگرانى آنان را فراهم ساخته بود .\r\n\r\n","description":"","footnote":"","page_name":" 253 ","page_number":249},
  {"content":"\r\n\r\n\r\nبسوى بهشت برين\r\nمعتزّ ، اخرين خليفهء معاصر امام هادى عليه السلام كهاز نزديك شاهد تزلزل و بى ثباتى دستگاه خلافت ، و قدرت نمايى ترگان در اين دستگاه بود ، پس از دستيابى به حكومت ، در صدد استوار كردن پايه‌هاى حكومت خود برآمد تا از سرنوشت شوم خليفگان پيشين در امان بماند . در اين راستا ، از ميان برداشتن مخالفان حكومت عباسى و نيز عناصر قدرت طلب متفّذى كه وجودشان تهديدى براى وى به شمار مىرفت ، در سرلوحهء اقدامات او قرار گرفت .\r\nاو ، در گام نخست دستور داد نام « وصيف » و « بغا » - دو تن از سران برجسته و متنفّذ ترك - و ياران و همراهان آنان را از تمامى ديوآنهاحذف كنند . سپس پنهانى فردى را در قبال وعدهء حكومت « يمامه » ، « بحرين » و « بصره » مأمور كشتن آنان كرد . و سرانجام موفّق شد آن دو را كه نقش اساسى در بى ثباتى دستگاه خلافت و عزل و نصب خلفا داشتند ، از ميان بردارد . « 1 »  خلع « مؤيد » - برادر خود - از مقامهاى ولايتعهدى « 2 »  ، كشتن « مستعين » « 3 »  و تبعيد « ابو احمد » - فرزند متوكّل - به بصره و « على بن معتصم » به واسط « 4 »  ، در همين راستا انجام گرفت .\r\nامام هادى عليه السلام در ميان مخالفان حكومت عباسى ، چهره‌اى شناخته شده و از جهاتى براى حكومت ، خطرناكتر از چهره‌هاى ياد شده بود ، و در عمل ، در سياه‌ترين دوران حكومت عباسيان نشان داده بودكه كمترين تفاهم و سازشى با ستمگران ندارد .\r\n« معتزّ » اين حقيقت را مىدانست و نيز مىدانست كه موقعيّت اجتماعى و محبوبيّت مردمى امام عليه السلام و نفوذ كلام آن حضرت در ميان قشرهاى مختلف جامعه - در پرتو آزادى نسبىِ به دست آمده - به مراتب بيشتر از دوران متوكّل است ؛ از اين رو ، پس از قلع و قمع عناصر مخالف درون دستگاه ، در صدد ازميان برداشتن آن حضرت برآمد و با استفاده از\r\n\r\n","description":"","footnote":" ( 1 ) - ر . ك : كامل : ج 7 ، صفحات : 168 ، 178 و 186 .  ( 2 ) - همان ، ص 171 .  ( 3 ) - همان ، ص 172 .  ( 4 ) - همان ، ص 183 . ","page_name":" 254 ","page_number":250},
  {"content":"\r\n\r\nشيوهء نساكان خود نسبت به امامان عليها السلام ، پيشواى دهم عليه السلام رامسموم كرد . و آن حضرت سرانجام پس از 33 سال تلاش و رنج ، در حالى كه چهل و يك سال از عمر پر بركتش مىگذشت ، در روز سوّم رجب ، سال 254 هجرى قمر ى با سمّ به شهادت رسيد . « 1 » \r\nامام حسن عسكرى عليه السلام پيش از آنكه جنازه را براى تشيع بيرون ببرند بر پيكر پدر نماز گزارد . « 2 »  سپس جنازه توسط انبوه جمعيّت عزادار و متأثر از فقدان پيشوايشان تشييع شد .\r\nدولتمردان و درباريان نيز براى عوامفريبى و سرپوش نهادن بر جنايات خود ، در مراسم تشييع جنازه شركت كردند . « احمد بن متوكّل » به دستود معتزّ بر جنازه امام عليه السلام نماز خواند . پس از انجام مراسم نماز ، جنازه به خانهء آن حضرت بازگردانده و در آنجا به خاك سپرده شد . « 3 » \r\nخلاصه\r\nدر درسهاى پيش به محورهاى از فعّاليّتها و مبارزات امام هادى عليه السلام اشاره كرديم . اينك آخرين بخش آنها :\r\n- تربيت افراد مستعدّ و آماده\r\nامام هادى عليه السلام با همهء مشكلات و محدوديّتهايى كه داشت موفّق شد افراد زيادى را در مكتب انسان ساز خود تربيت كند . شيخ طوسى اسامى تعداد 185 نفر از اصحاب و راويان آن حضرت را ضبط كرده است ؛ كه در ميان آنان افراد برجسته و و الا مقامى همچون : ايّوب بن نوح ، حسن بن راشد ، حسن بن على ، عثمان بن سعيد و على بن جعفر همانىّ به چشم مىخورد .\r\n\r\n","description":"","footnote":" ( 1 ) - ر . ك : مصباح المتهجّد ، شيخ طوسى ، اعمال ماه رجب ، ص 741 . نسبت به ماه و روز شهادت امام عليه السلام اقوال ديگرى نيز گفته شده است . مثل دوشنبه ، 27 ماه جمادى الاخر ، 25 جمادى الاخر و 26 همان ماه . براى آگاهى بيشتر به بحارالانوار ، ج 50 ، ص 114 - 117 رجوع كنيد .  ( 2 ) - الانوار البهيّه ، ص 271 ؛ اثبات الوصيّه ، ص 206 .  ( 3 ) - رك : تاريخ يعقوبى ، ج 2 ، ص 503 ؛ حياة الامام على الهادى عليه السلام ، ص 348 . ","page_name":" 255 ","page_number":251},
  {"content":"\r\n\r\nبامرگ متوكّل ، هر چند از فشار دستگاه خلافت نسبت به امام هادى عليه السلام كاسته شد و خليفگان پس از او گرفتار مشكلات داخلى خود بودند . ولى سياست اقامت اجبارى آن حضرت در « سامرّا » و محدوديّتهاى ناشى از آن همچنان دنبال مىشد .\r\nمعتزّ - آخرين خليفهء معاصر امام عليه السلام - پس از دستيابى به قدرت ، براى در امان ماندن از سرنوشت شوم زمامداران پيشين ، در صدد از ميان برداشتن مخالفان خود برآمد . نخست به پراكنده كردن و قلع و قمح عناصر قدرتمند درون تشكليلات حكومتى پرداخت . در مرحلهء بعد ، بر آن شد تا پيشواى شيعيان را از ميان بردارد ؛ از اين رو ، در يك اقدام مذبوحانه ، ان حضرت را مسموم كرد .\r\nو بدين ترتيب ، اما هادى عليه السلام در سوّم رجب ، سال 154 هجرى قمرى در « سامرّا » به شهادت رسيد و در خانهء خود به خاك سپرده شد .\r\nپرسش\r\n1 - امام هادى عليه السلام براى شناسايى و جذب افرادمستعدّ و تربيت آنان به چه دشواريهايى مواجه بود ؟\r\n2 - شيخ طوسى تعداد اصحاب و راويان امام هادى عليه السلام را چند نفر ذكر كرده است /\r\n3 - دو تن از دست پروردگان امام هادى عليه السلام را همراه شرح مختصرى از زندگى آنان نام ببريد .\r\n4 - امام هادى عليه السلام پس از متوكّل ، چند سال و در چه شرايطى زندگى كرد ؟\r\n5 - پيشواى دهم شيعيان عليه السلام در چه تاريخى به شهادت رسيد ؟\r\n\r\n","description":"","footnote":"","page_name":" 256 ","page_number":252},
  {"content":"\r\n . \r\n","description":"","footnote":"","page_name":" 257 ","page_number":253},
  {"content":"\r\n . \r\n","description":"","footnote":"","page_name":" 258 ","page_number":254},
  {"content":"\r\n . \r\n","description":"","footnote":"","page_name":" 259 ","page_number":255},
  {"content":"\r\n . \r\n","description":"","footnote":"","page_name":" 260 ","page_number":256},
  {"content":"\r\n . \r\n","description":"","footnote":"","page_name":" 261 ","page_number":257},
  {"content":"\r\n . \r\n","description":"","footnote":"","page_name":" 262 ","page_number":258},
  {"content":"\r\n . \r\n","description":"","footnote":"","page_name":" 263 ","page_number":259},
  {"content":"\r\n . \r\n\r\n","description":"","footnote":"","page_name":" 264 ","page_number":260}
  ]