[
  {"content":"\r\n . \r\n","description":"","footnote":"","page_name":" ديباچه 1 ","page_number":1},
  {"content":"\r\n . \r\n","description":"","footnote":"","page_name":" ديباچه 2 ","page_number":2},
  {"content":"\r\n\r\nمنطق الطير\r\nفريد الدين عطار نيشابورى\r\nبه خط نصير بن حسن المكى\r\nچاپ عكسى از روى نسخهء كتابخانهء سلطنتى تورينو ( ايتاليا )\r\nتاريخ كتاب 857 هجرى قمرى\r\nمركز نشر دانشگاهى\r\n\r\n","description":"","footnote":"","page_name":" ديباچه 3 ","page_number":3},
  {"content":"\r\n\r\nمنطق الطير\r\nفريد الدين عطار نيشابورى\r\nبه خط نصير بن حسن المكى\r\nمورخ سال 857 هجرى\r\nنسخهء خطى متعلق به كتابخانهء سلطنتى تورينو ( ايتاليا )\r\nزير نظر نصرالله پورجوادى\r\nديباچه‌ها از : نصرالله پورجوادى ، آنجلو - ميكله پى يه مونتسه\r\nمسؤولان فنى : حسين مشتاق ، كيخسرو شاپورى\r\nدستياران : جواد خسروى ، نوشين معين\r\nخوشنويسى روى جلد از : محمد احصايى\r\nناشر : مركز نشر دانشگاهى\r\nبا همكارى بخش فرهنگى سفارت ايتاليا در ايران\r\nتهران ، 1373\r\nليتوگرافى مردمك\r\nچاپخانهء رودكى - رضا موسايى\r\nصحافى حبيب\r\n\r\n","description":"","footnote":"","page_name":" ديباچه 4 ","page_number":4},
  {"content":"\r\n\r\nكردى اى عطار در عالم نثار\r\nنافهء اسرار هر دم صد هزار\r\nختم شد بر تو چو بر خورشيد نور\r\nمنطق الطير و مقامات طيور\r\n\r\n","description":"","footnote":"","page_name":" ديباچه 5 ","page_number":5},
  {"content":"\r\n . \r\n","description":"","footnote":"","page_name":" ديباچه 6 ","page_number":6},
  {"content":"\r\n\r\nديباچه ( 1 )\r\nمنطق الطير معروفترين اثر فريدالدين عطار نيشابورى و يكى از مشهورترين آثار عرفانى فارسى است . اين مثنوى ، بخصوص پس از ترجمهء آن به فرانسه و سپس انگليسى ، تا حدودى شهرت جهانى پيدا كرده و موجب معروفيت سرايندهء خود در كشورهاى ديگر گشته است . با وجود اينكه منطق الطير تا كنون چند بار به همت تنى چند از محققان ، جمله محمدجواد مشكور و سيد صادق گوهرين ، تصحيح و چاپ شده است ، متأسفانه هنوز به شيوهء علمى و انتقادى تصحيح نشده است و متن صحيح و كامل و مورد اعتمادى از آن در دست نيست . در حالى كه مشكل تصحيح بسيارى از متون كلاسيك فارسى كمبود نسخه هاى خطى است ، در مورد منطق الطير چنين مشكلى وجود ندارد ، چه بيش از يكصد نسخهء خطى از اين اثر تا كنون شناسايى شده و مصححان نيز خود از تعدادى از نسخه هاى قديمى و معتبر آن استفاده كرده اند . متنى كه دكتر گوهرين از آن به دست داده است بر اساس نسخه اى است كه در اواخر قرن هفتم استنساخ شده است ، واگرچه اين متن به كمك نسخه بدلهايى كه در حاشيه ضبط شده است تا حدود زيادى ما را به متن اصلى اثر نزديك مىكند ، با اين حال كمبودها و لغزشهايى در آن هست كه بايد بعدا به كمك نسخه هاى ديگر منطق الطير بر طرف شود .\r\nيكى از نسخه هايى كه بى گمان در تصحيح انتقادى متن منطق الطير قابل استفاده است نسخه اى است بسيار نفيس كه در اينجا به صورت عكسى چاپ شده و در اختيار علاقه مندان به آثار عطار قرار گرفته است . اصل اين نسخهء خطى متعلق به كتابخانهء سلطنتى تورينوى ايتالياست و مركز نشر دانشگاهى آن\r\n\r\n","description":"","footnote":"","page_name":" ديباچه 7 ","page_number":7},
  {"content":"\r\n\r\nرا با پيشنهاد پروفسور پى يه مونتسه ( A - M . Piemontese ) و همكارى رايزنى فرهنگى سفارت ايتاليا در تهران منتشر كرده است . اين نسخه را كاتبى با سواد و خوش خط به نام نصير بن حسن مكى در سال 857 هجرى قمرى استنساخ كرده است . سراسر اين مثنوى را كاتب با دقت اعراب گذارى كرده ، ظاهرا به دليل اينكه اين كار را به سفارش شاهزاده اى ترك زبان انجام داده است . از اين نسخه نسبتا خوب نگهدارى كرده اند ، الا اينكه متأسفانه در چند مورد بر اثر آسيب ديدگى ناشى از آب ، متن اشعار پاك شده است . اين موارد در صفحات 57 و 106 و 126 است . در صفحهء 57 مصر عهاى دوم از ابيات زير پاك شده است :\r\n گفت اى مرغان منم بى هيچ ريب / هم بريد حضرت و هم پيك غيب\r\nهم ز حضرت من خبردار آمدم / هم ز فطنت صاحب اسرار آمدم\r\nآنك بسم الله در منقار يافت / دور نبود گر بسى اسرار يافت \r\nو در صفحهء 106 دو مصرع در ابيات زير :\r\n دل چو آتش ، ديده چون ابر از توام / بى كس و بي يار و بي صبر از توام\r\nبى تو بر جانم جهان بفروختم / كيسه بين كز عشق تو بردوختم \r\nو در صفحهء 126 مصرع دوم از بيت زير :\r\n چون شنيدند اين سخن مرغان همه / آن زمان گفتند ترك جان همه \r\nابيات فوق را ما از روى متن منطق الطير كه به كوشش سيدصادق گوهرين چاپ شده است نقل كرده ايم . در يك مقايسهء اجمالى با اين متن مشاهده كرديم كه اختلافات متعددى ميان نسخهء تورينو و چاپ گوهرين وجود دارد . ابيات متعددى هست كه در نسخهء تورينو آمده ولى در چاپ گوهرين نيست . ابياتى هم با عنوان « در تاريخ كتاب » در انتهاى نسخهء تورينو آمده است كه در متن چاپى گوهرين نيست . در اين ابيات تاريخ تأليف اين اثر سال 583 ذكر شده است . چنان كه گفتيم ، كاتب اين نسخه شخص دقيقى بوده است و در سرار نسخه سعى كرده است كه يكدستى خط خوش خود را حفظ كند . دقت او در اعراب گذارى نيز درخور ستايش است . البته گاهى اشتباهاتى در كتابت مرتكب شده و در يك مورد نيز يك بيت را تكرار كرده است ( در صفحهء 100 ، سطر ماقبل آخر را بار ديگر در سطر اول صفحهء بعد آورده است ) .\r\n\r\n","description":"","footnote":"","page_name":" ديباچه 8 ","page_number":8},
  {"content":"\r\n\r\nاين كتاب را ، چنان كه اشاره كرديم ، كاتب ظاهرا براى شخصى نوشته است كه زبان مادرى او فارسى نبوده و براى اينكه خواندن كتاب را براى او تسهيل كرده باشد آن را به دقت اعراب گذارى كرده است . اما امروز همين اعراب گذاريها براى زبانشناسان و به طور كلى براى كسانى كه بخواهند با تلفظ قديم بسيارى از الفاظ فارسى آشنا شوند سودمند است .\r\nنسخهء تورينو ، علاوه بر مزايايى كه براى آن ذكر كرديم ، امتيازى ديگرى نيز دارد ، و آن اين است كه اين نسخهء شاهانه در حقيقت خود شاهكارى هنرى است . نسخه ، چنان كه ملاحظه مىشود ، سراسر تذهيب شده و شش مجلس نقاشى هم به آن ضميمه شده است . نقاش اين مجالس شناخته نيست ، ولى به هر حال مانند كاتب مى بايست از مهرهء بهترين هنرمندان دورهء تيمورى بوده باشد .\r\nرويهمرفته بايد گفت كه نسخه خطى تورينو يكى از نفيس ترين و زيباترين نسخه هاى خطى فارسى است و تا آنجا كه مى دانيم از همهء نسخه هاى موجود منطق الطير زيباتر است ، و به همين دليل جا داشته است كه اين مثنوى مهم ادبى ، كه هم ارزش علمى و تحقيقى دارد و هم ارزش هنرى ، به صورت چاپ عكسى در دسترس علاقه مندان قرار گيرد .\r\nنصرالله پورجوادى\r\n\r\n","description":"","footnote":"","page_name":" ديباچه 9 ","page_number":9},
  {"content":"\r\n . \r\n","description":"","footnote":"","page_name":" ديباچه 10 ","page_number":10},
  {"content":"\r\n\r\nديباچه ( 2 )\r\nبخش فرهنگى سفارت ايتاليا در ايران خشنود و مفتخر است كه با همكارى مركز نشر دانشگاهى و عنايت سرپرست دانشمند آن آقاى دكتر نصرالله پورجوادى نسخهء خطى زيبا و گرانمايهء منطق الطير عطار را كه در كتابخانهء سلطنتى تورينوى ايتاليا زير كد « نسخهء شرقى 40 » نگهدارى مىشود 1 به طريقهء افست به چاپ مى رساند . عكسبردارى و تهيهء ميكرو فيلم رنگى نسخهء خطى به توسط لابراتور عكاسى شومون ( Chomon ) واقع در همان شهر ايتاليايى تورينو صورت گرفته است . خانم دكتر جووانا برنارد ( Dr . ssa Giovana Bernard ) رئيس كتابخانه و دبير دفتر مركزى ميراث كتب ، وابسته به وزارت ميراث فرهنگى و محيط زيست ايتاليا 2 ، با عكسبردارى و چاپ و انتشار نسخهء حاضر موافقت كردند و حتى از اين كار حسن استقبال نمودند . لذا لازم مى دانيم كه از مقامات و شخصيتهاى نامبرده اعم از ايرانى و ايتاليايى سپاسگزارى كنيم .\r\nانتشار اين نسخهء خطى به طريقهء افست صورت مى گيرد و بنابر اين همهء ويژگيهاى هنرى نسخه ، از جمله كيفيت متن و خط و شكل آرايش آن عينا در دسترس خوانندگان گذاشته مىشود ، از اين رو در توصيف آن سخن كوتاه مى كنيم و قضاوت دربارهء آن را بر عهدهء پژوهشگران و كتابدوستان مى گذاريم .\r\nاما در اينجا بايد به نكته اى چند اشاره كنيم .\r\nنسخهء خطى كه در كتابخانهء سلطنتى تورينو محفوظ است جزو مجموعهء كتب\r\n\r\n\r\n","description":"","footnote":"\r\n( 1 ) Torino . Bibliotheca Reale . MS Orientale 40 .\r\n( 2 ) Ministero per i Beni Culturali e Ambientali . Ufficio Centrale per i Beni Librari , Roma .\r\n","page_name":" ديباچه 11 ","page_number":11},
  {"content":"\r\n\r\nخطى شرقى ( از آن جمله عربى ، فارسى ، تركى ) متعلق به كارلو آلبرتو ، پادشاه پى يه مونته و ساردنيا ( 1831 تا 1849 ) بود . اين نسخهء منطق الطير مانند ديگر نسخه هاى خطى فارسى اين مجموعه به اهتمام بعضى از مأموران سياسى مملكت پى يه مونته و ساردنيا ( مقيم استانبول ) براى پادشاه مزبور خريدارى و فراهم شده بوده است . در برگ « 2 ر » نشان تعلق كتاب به اين پادشاه 3 و همچنين شمارهء ثبت كتابخانه ( 14881 D . C . ) پيداست . اما در برگ « 3 ر » يادداشت تملك صاحب سابق نسخخه و اثر مهر او كه نشان مىدهد كه نسخه احتمالا به يكى از سلاطين يا يكى از اشراف عثمانى تعلق داشته است محو شده است و ديگر پيدا نيست . در برگ اول كتاب يادداشتى به زبان تركى و با تاريخ 1049 ه‍ ق ديده مىشود .\r\nخود نسخهء خطى به قطع 12 در 18 سانتيمتر است و مجلد كنونى كه احتمالا اصلى است ، شامل 209 برگ است و هر برگ به طور متوسط 14 سطر دارد ، و نسخه مصور به 6 مجلس است كه هر يكى زيباتر از ديگرى است . اين نسخه به سال 857 ه‍ . ق يعنى همزمان با فتح قسطنطنيه به دست سلطان محمد فاتح عثمانى و تسخير شيراز به وسيلهء تركمنان تيمورى ، به خط نسخ بسيار زيبا و عالى خوشنويسى به نام نصير بن حسن المكى استنساخ و تدوين و همچنين تعجيم و تنظيم و تذهيب شده و حاوى متن كامل مثنوى منطق الطير است . چنان كه از متن ايتاليايى يك برگ متصل به كتاب بر مى آيد و بر اساس گزارش خريدار آن در بازار كتابفروشان استانبول ، اهميت نسخه و نامدارى كاتب خوشنويس آن در حدود دههء 1835 تا 1845 در نزد خبرگان به خوبى شناخته بوده است ، ولى دربارهء استاد خط نسخ يعنى نصير بن حسن المكى نتوانستيم اطلاع ديگرى به دست آوريم ، بجز اينكه طبق نظرى كه دوست ما آقاى فرانسيس ريشار ، ايرانشناس و نسخه شناس معروف فرانسوى ، ارائه فرمودند آن خوشنويس بزرگ شايد همان نصير الحافظ المكى است كه به سال 854 ه‍ ق نسخهء الحصن الحصين من كلام سيدالمرسلين ، تأليف شمس الدين محمد الجزرى ، محفوظ در كتابخانهء ملى پاريس 4 را به خط نسخ بسيار زيبا كتابت نموده است .\r\nبر اساس مفروضات كتابشناسى نسخ خطى فارسى و اطلاعات مربوط به نقاشى در ايران كه تا كنون در دست است اين نسخهء منطق الطير كهنسال ترين\r\n\r\n\r\n","description":"","footnote":"\r\n( 3 ) Ex Bibliotheca Regis Karoli Alberti .\r\n( 4 ) Paris , Bibliotheque Nationale . MS Arabe 1169 . ff . 4 v - 198 r .\r\n","page_name":" ديباچه 12 ","page_number":12},
  {"content":"\r\n\r\nنمونهء مصور همين مثنوى عطار است كه به دست كه رسيده و يا شناخته شده است .\r\nيادآورى مىشود كه با توجه به ويژگيهاى تزيين و ظرافت تمثيلى مجالس ششگانه به نظر مى آيد كه اين دستنوشته متعلق به مكتب استنساخ و نقاشى پير بوداق قراقوينلو باشد و احتمال مى رود كه آن ناشى از مكتب شيراز ( به اصطلاح متخصصان تاريخ هنر نقاشى ايران ) باشد يعنى كه بر طبق رسوم هنرمندان و سفارشهاى اشراف زمان تيمورى ، ونيز به سبب وجود ارتباط هنرى در جهان فرهنگ ايرانى غربى و شرقى ، بعيد نيست كه دستنوشتهء مثنوى معجم و مصور منطق الطير در بغداد براى سلطان يا امير زاده اى ترك زبان نگاشته شده باشد .\r\nبر اساس شيوهء تصحيح و خوشنويسى و نقاشى و تذهيب و تزيين مى توان اين نمونهء زيباى منطق الطير را شاهكارى گرانسنگ از هنر كتاب در ايران زمان تيمورى به شمار آورد 5 .\r\nدوران اوج هنر كتاب در ايران و همزمان با آن در ايتاليا و اروپاى قرن پانزدهم ميلادى ديگر تكرار نشد . لذا اكنون ارزيابى چنين آثار مكتوب و مصورى كه هر يك فراوردهء اصيل دست و انديشهء هنرمندان و حاوى سرگذشتى مهيج است براى كتابدوستان اجمالا تخمين پذير نيست ، بلكه آن گاه كه اين گونه آثار يادگار مانند تمدن انسانى تا دورترين نقاط جستجو ، جمع آورى ، نگهدارى و ديده شود شالوده و دامنهء مرابطه و ژرفناى بستگى تاريخى ميان دو يا چند كشور نمايان مى گردد .\r\nآنجلوميكله پى يه مونتسه\r\n( استاد دانشگاه رم و رايزن فرهنگى سفارت ايتاليا در ايران )\r\n\r\n\r\n","description":"","footnote":"\r\n( 5 ) مقدمات ، تعريف و توضيح لازم را قبلا بيان كردم و در اينجا توضيحا افزوده مىشود :\r\n- « Un Codice miniato del'Mantiq al - Tayr'di Attar ( 857 H / 1453 ) a Torino » , in Atti della Accademia Nazionale dei Lincei . Rendiconti . sc . mor . , s . 8 , vol . 39 ( 1934 ) . pp . 55 - 78 .\r\n- Catalogo dei manoscritti persiani conservati nelle biblioteche d'Italia , Roma 1989 , pp . 296 - 298\r\n","page_name":" ديباچه 13 ","page_number":13},
  {"content":"\r\n . \r\n","description":"","footnote":"","page_name":" ديباچه 14 ","page_number":14},
  {"content":"\r\n\r\n\r\nمنطق الطّير عطار\r\n\r\n","description":"","footnote":"","page_name":" 1 ","page_number":15},
  {"content":"\r\n . \r\n","description":"","footnote":"","page_name":" 2 ","page_number":16},
  {"content":"\r\n . \r\n","description":"","footnote":"","page_name":" 3 ","page_number":17},
  {"content":"\r\n\r\n آفرين جانْ آفرينِ پاك را * آن كه جان بخشيد و ايمان خاك را \r\n عرش را بر آب بنياد او نهاد * خاكيان را عمر بر باد او نهاد \r\n آسمان را در زَبَر دستى بداشت * خاك را در غايتِ پستى بداشت \r\n آن يكى را جنبشِ ما دام داد * وان دگر را دايماً آرام داد \r\n آسمان چون خيمه‌اى بر پاى كرد * بىستون كرد و زمينش جاى كرد \r\n كرد در شش روز هفت انجم پديد * وز دو حرف آورد نُه طارم پديد \r\n\r\n","description":"","footnote":"","page_name":" 4 ","page_number":18},
  {"content":"\r\n\r\n مُهرهء انجم ز زرّين حقّه ساخت * با فلك در حقّه هر شب مُهره باخت \r\n دامِ تن را مختلف احوال كرد * مرغِ جان را خاك در دنبال كرد \r\n بحر را بگداخت در تسليمِ خويش * كوه را افسرده كرد از بيمِ خويش \r\n بحر را از تشنگى لب خشك كرد * سنگ را ياقوت و خون را مشك كرد \r\n روح را در صورتِ پاك او نمود * اين همه كار از كفى خاك او نمود \r\n عقلِ سركش را به شرع افكنده كرد * تن به جان و جان به ايمان زنده كرد \r\n كوه را هم تيغ داد و هم كمر * تا به سرهنگىِ او افراخت سر \r\n گاه گُل بر روىِ آتش دسته كرد * گاه پُل بر روىِ دريا بسته كرد \r\n\r\n","description":"","footnote":"","page_name":" 5 ","page_number":19},
  {"content":"\r\n\r\n نيم‌پشّه بر سرِ دشمن گماشت * بر سرِ او چارصد سالش بداشت \r\n عنكبوتى را به حكمت دام داد * صدرِ عالَم را درو آرام داد \r\n بست مورى را كمر چون موىْ سَر * كرد او را با سليمان در كمر \r\n خلعتِ اولادِ عبّاسش بداد * طاء و سين بىزحمت طاسش بداد \r\n سوزنى چون ديد با عيسى به هم * بخيه با روى اوفكندش لا جرم \r\n تيغ را از لاله خون‌آلود كرد * گلشنِ نيلوفرى از دود كرد \r\n پاره پاره خاك را در خون گرفت * تا عقيق و لعل ازو بيرون گرفت \r\n در سجودش روز و شب خورشيد و ماه * كرد پيشانىِ خود بر خاكِ راه \r\n هست سيمايىّ ايشان از سجود * كى بود بىسجده سيما را وجود \r\n روز از بسطش سپيد افروخته * شب ز قبضش در سياهى سوخته \r\n طوطيى را طوق از زر ساخته * هُدهدى را پيكِ ره بر ساخته \r\n مرغِ گردون در رهش پر مىزند * بر درش چون حلقه‌اى سر مىزند \r\n چرخ را دورِ شبانروزى دهد * شب بَرَد ، روز آوَرَد ، روزى دهد \r\n چون دمى در گِل دَمَد آدم كند * وز كف و دودى همه عالم كند \r\n\r\n","description":"","footnote":"","page_name":" 6 ","page_number":20},
  {"content":"\r\n\r\n گه سگى را ره دهد در پيشگاه * گه كند از گُربه‌اى مكشوف راه \r\n چون سگى را مردِ آن قربت كند * شير مردى را به سگ نسبت كند \r\n او نهد از بهرِ سُكّانِ فلك * گِردهء خورشيد بر خوانِ فلك \r\n گه عصايى را سليمانى دهد * گاه مورى را سخن‌دانى دهد \r\n از عصايى آورد ثعبان پديد * وز تنورى آورد طوفان پديد \r\n چون فلك را كُرّه‌اى سركش كند * از هلالش نعل در آتش كند \r\n ناقه از سنگى پديدار آورد * گاوِ زر در نالهء زار آورد \r\n در زمستان سيم آرد در نثار * زر فشاند در خزان از شاخسار \r\n گر كسى پيكان به خون پنهان كند * او ز غنچه خون در پيكان كند \r\n ياسمين را چارتَركى بر نهد * لاله را از خون كُله بر سر نهد \r\n گه نهد بر فرقِ نرگس تاجِ زر * گه كند در تاجش از شبنم گهر \r\n عقل كار افتاده ، جان دلداده زوست * آسمان گردان ، زمين استاده زوست \r\n كوه چون سنگى شد از تقديرِ او * بحر آبى گشت از تشويرِ او \r\n هم زمينش خاك بر سر مانده‌ست * هم فلك چون حلقه بر در مانده‌ست \r\n هشت خُلدش يك ستانه بيش نيست * هفت دوزخ يك زفانه بيش نيست \r\n جمله در توحيدِ او مستغرق‌اند * چيست مستغرق كه محوِ مطلق‌اند \r\n گرچه هست از پشتِ ماهى تا به ماه * جملهء ذرّات بر ذاتش گواه \r\n پستىِ خاك و بلندىِ فلك * دو گواهش بس بُوَد بر يك به يك \r\n باد و خاك و آتش و خون آورد * سرِّ خويش از جمله بيرون آورد \r\n خاكِ ما گِل كرد در چل بامداد * بعد از آن جان را درو آرام داد \r\n\r\n","description":"","footnote":"","page_name":" 7 ","page_number":21},
  {"content":"\r\n\r\n جان چو در تن رفت و تن زو زنده شد * عقل دادش تا به دو بيننده شد \r\n عقل را چون ديد بينايى گرفت * علم دادش تا شناسايى گرفت \r\n چون شناسا شد به عجز اقرار داد * غرقِ حيرت گشت و تن در كار داد . \r\n خواه دشمن گير اينجا خواه دوست * جمله را گردن به زيرِ بار اوست \r\n حكمتِ او بر نهد بارِ همه * و اى عجب ! او خود نگهدارِ همه \r\n كوه را ميخِ زمين كرد از نخست * پس زمين را روى از دريا بشست \r\n چون زمين بر پشتِ گاو استاد راست * گاو بر ماهى و ماهى در هواست \r\n پس هوا بر چيست ؟ بر هيچ است و بس * هيچ هيچ است اين همه هيچ است پس \r\n فكر كن در صنعتِ آن پادشاه * كاين همه بر هيچ مىدارد نگاه \r\n چون همه بر هيچ باشد از يكى * اين همه پس هيچ باشد بىشكى \r\n جزو و كل برهانِ ذاتِ پاكِ اوست * عرش و فرش اقطاعِ مشتى خاكِ اوست \r\n عرش بر آب است و عالم بر هواست * بگذر از آب و هوا جمله خداست \r\n عرش و عالم جز طلسمى بيش نيست * اوست و بس وين جمله اسمى بيش نيست \r\n درنگر كاين عالَم و آن عالَم اوست * نيست غيرِ او و گر هست آن هم اوست \r\n جمله يك ذات است امّا متّصف * جمله يك حرف و عبارت مختلف \r\n مرد مىبايد كه باشد شه‌شناس * كو ببيند شاه را در صد لباس \r\n\r\n","description":"","footnote":"","page_name":" 8 ","page_number":22},
  {"content":"\r\n\r\n در غلط نبْوَد كه مىداند كه كيست * چون همه اوست اين غلط كردن ز چيست ؟ \r\n در غلط افتادن احول را بُوَد * اين نظر مردِ معطّل را بُوَد \r\n اى دريغا هيچ‌كس را نيست تاب * ديده‌ها كور و جهان پُرآفتاب \r\n گر ببينى اين خرد را گُم كنى * جمله او بينىّ و خود را گُم كنى . \r\n جمله دارند اى عجب دامن به دست * عذر مىآرند و مىجويند جست \r\n اى ز پيدايىِ خود بس ناپديد * جملهء عالَم تو و كس ناپديد \r\n جان نهان در جسم و تو در جان نهان * اى نهان اندر نهان اى جانِ جان \r\n اى ز جمله پيش و هم بيش از همه * جمله از خود ديده و خويش از همه \r\n بامِ تو پُرپاسبان ، در پُرعسس * سوىِ تو چون راه يابد هيچ‌كس ؟ \r\n عقل و جان را گِردِ ذاتت راه نيست * وز صفاتت هيچ‌كس آگاه نيست \r\n گرچه در جان گنجِ پنهان هم تويى * آشكارا بر تن و جان هم تويى \r\n جملهء جان‌ها ز كُنهت بىنشان * انبيا بر خاكِ راهت جان فشان \r\n عقل اگر از تو وجودى پىبَرَد * ليك هرگز ره به كُنهت كى بَرَد ؟ \r\n چون تويى جاويد در هستى تمام * دست‌ها كُلّى فروبستى تمام \r\n اى درونِ جان برونِ جان تويى * هر چه گويم آن نه‌اى ، هم آن تويى \r\n اى خرد سرگشتهء درگاهِ تو * عقل را سر رشته گُم در راهِ تو \r\n\r\n","description":"","footnote":"","page_name":" 9 ","page_number":23},
  {"content":"\r\n\r\n جملهء عالم به تو بينم عيان * وز تو در عالَم نمىبينم نشان \r\n هر كسى از تو نشانى داد باز * خود نشان نيست از تو اى داناىِ راز \r\n گرچه چندين چشم ، گردون باز كرد * هم نديد از راهِ تو يك‌ذرّه گرد \r\n نه زمين هم ديد هرگز گردِ تو * گرچه بر سر كرد خاك از دردِ تو \r\n آفتاب از شوقِ تو رفته ز هوش * هر شبى در روى مىماليد لوش \r\n ماه نيز از بهرِ تو بگداخته * هر مَه از حيرت سپر انداخته \r\n بحر در شورت سرانداز آمده * دامنى تر خشك‌لب بازآمده \r\n كوه را صد عَقْبَه بر ره مانده * پاى در گِل تا كمرگه مانده \r\n آتش از شوقِ تو چون آتش شده * پاى بر آتش چنين سركش شده \r\n باد بىتو بىسر و پاى آمده * باد در كف بادپيماى آمده \r\n آب را نامانده آبى بر جگر * و آبش از شوقِ تو بگذشته ز سر \r\n خاك در كوىِ تو بر در مانده * خاكسارى خاك بر سر مانده \r\n چند گويم چون نيايى در صفت * چون كنم چون من ندارم معرفت \r\n گر تو اى دل طالبى در راه رو * مىنگر از پيش و پس آگاه رو \r\n سالكان را بين به درگاه آمده * جمله پشتاپُشت همراه آمده \r\n هست با هر ذرّه درگاهى دگر * پس ز هر ذرّه به دو راهى دگر \r\n تو چه دانى تا كدامين ره روى * وز كدامين ره بدان درگه روى \r\n آن زمان كو را عيان جويى نهانْست * وان زمان كو را نهان جويى عيانست \r\n گر عيان جويى نهان آنگه بُوَد * ور نهان جويى عيان آنگه بُوَد \r\n ور به هم جويى ، چو بىچون است او ، * آن زمان از هر دو بيرون است او \r\n تو نكردى هيچ گُم ، چيزى مجوى * هر چه گويى نيست آن ، چيزى مگوى \r\n آنچه گويى و آنچه دانى آن تويى * خويش را بشناس صدچندان تويى \r\n تو به دو بشناس او را نه به خود * راه ازو خيزد به دو ، نه از خرد \r\n واصِفان را وصفِ او در خورد نيست * لايقِ هر مرد و هر نامرد نيست \r\n عجز ازان همشيره شد با معرفت * كو نه در شرح آيد و نه در صفت \r\n قسمِ خلق از وى خيالى بيش نيست * زو خبر دادن محالى بيش نيست \r\n گر بغايت نيك و گر بد گفته‌اند * هرچ ازو گفتند از خود گفته‌اند \r\n برتر از علم است و بيرون از عيانست * زان كه در قدّوسىِ خود بىنشانست \r\n زو نشان جز بىنشانى كس نيافت * چاره‌اى جز جان‌فشانى كس نيافت \r\n\r\n","description":"","footnote":"","page_name":" 10 ","page_number":24},
  {"content":"\r\n\r\n هيچ‌كس را در خودى و بيخودى * زو نصيبى نيست الّا الّذى \r\n ذرّه ذره در دو گيتى وَهْمِ توست * هر چه دانى ، نه خداست . آن فهمِ توست \r\n نيست او آنِ كسى ، آنجا كه اوست * كى رسد جانِ كسى آنجا كه اوست \r\n صدهزاران طَوْر از جان برتر است * هر چه خواهم گفت او زان برتر است \r\n عقل در سوداىِ او حيران بماند * جان ز عجز انگشت در دندان بماند \r\n عقل را بر گنجِ وصلش دست نيست * جانِ پاك آن جايگه گر هست نيست \r\n چيست جان در كارِ او سرگشته‌اى * دل ، جگر خوارى به خون آغشته‌اى \r\n مى مكن چندين قياس اى حق‌شناس * زان كه نايد كارِ بىچون در قياس \r\n در جلالش عقل و جان فرتوت شد * عقل حيران گشت و جان مبهوت شد \r\n چون نبُرد از انبيا و از رُسُل * هيچ‌كس يك جزو پى از كُلِّ كُل \r\n جمله عاجز روى بر خاك آمدند * در خطابِ « ما عَرَفناك » آمدند \r\n من كه باشم تا زنم لافِ شناخت * او شناسا شد كه جز با او نساخت \r\n چون جز او در هر دو عالم نيست كس * با كه سازد ؟ اينت سودا و هوس ! \r\n هست دريايى ز جوهر موج زن * تو ندانى اين سخن شش پنج زن ! \r\n\r\n","description":"","footnote":"","page_name":" 11 ","page_number":25},
  {"content":"\r\n\r\n هر كه او آن جوهر و دريا نيافت * لا شد و الاءِ لا الّا نيافت \r\n هر چه آن موصوف شد آن كى بُوَد * با مَنَت اين گفتن آسان كى بُوَد ؟ \r\n « آن » مگو چون در اشارت نايدت * دم مزن چون در عبارت نايدت \r\n نه اشارت مىپذيرد نه بيان * نه كسى زو علم دارد نه نشان \r\n تو مباش اصلا ، كمال اين است و بس * تو ، ز تو ، گُم شو ، وصال اين است و بس \r\n تو درو گُم شو حلولى اين بُوَد * هر چه اين نبود ، فضولى اين بُوَد \r\n در يكى رو وز دويى يك‌سوى باش * يكدل و يك قبله و يك روى باش \r\n اى خليفه‌زادهء بىمعرفت * با پدر ، در معرفت ، شو هم صفت \r\n هر چه آورد از عدم حق در وجود * جمله افتادند پيشش در سجود \r\n چون رسيد آخر به آدم فطرتش * در پِس صد پرده بُرد از غيرتش \r\n گفت « اى آدم تو بحرِ جود باش * ساجدند آن جمله تو مسجود باش . » \r\n\r\n","description":"","footnote":"","page_name":" 12 ","page_number":26},
  {"content":"\r\n\r\n و ان يكى كز سجدهء او سر بتافت * مسخ و ملعون گشت و آن سِر در نيافت \r\n چون سيه رو گشت گفت « اى بىنياز * ضايعم مگذار و كارِ من بساز . » \r\n حق تعالى گفت « اى ملعونِ راه * هم خليفه دست آدم و هم پادشاه \r\n\r\n","description":"","footnote":"","page_name":" 13 ","page_number":27},
  {"content":"\r\n\r\n باش چشماروىِ او امروز تو * بعد ازين فردا سپندش سوز تو . » \r\n جزو كُل شد چون فرو شد جان به جسم * كس نسازد زين عجايب‌تر طلسم \r\n جان بلندى داشت ، تن پستىِ خاك * مجتمع شد خاكِ پست و جانِ پاك \r\n چون بلند و پست با هم يار شد * آدمى اعجوبهء اسرار شد \r\n ليك كس واقف نشد ز اسرارِ او * نيست كارِ هر گدايى كارِ او \r\n نه بدانستيم و نه بشناختيم * نه زمانى نيز دل پرداختيم \r\n چند گويى ؟ جز خموشى راه نيست * زان كه كس را زَهرهء يك آه نيست \r\n آگهند از روىِ اين دريا بسى * ليك آگه نيست از قعرش كسى \r\n گنج در قعر است گيتى چون طلسم * بشكند آخر طلسم و بندِ جسم \r\n گنج يا بى چون طلسم از پيش رفت * جان شود پيدا چو جسم از پيش رفت \r\n بعد از آن جانت طلسمى ديگر است * غيب را جانِ تو جسمى ديگر است \r\n همچنين مىرو به پايانش مپرس * در چنين دردى به درمانش مپرس \r\n در بُنِ اين بحرِ بىپايان بسى * غرقه گشتند و خبر نيست از كسى \r\n در چنين بحرى كه بحرِ اعظم است * عالمى ذرّه است و ذرّه عالم است \r\n كوبله‌ست اين بحر را عالَم ، بدان * ذرّه‌اى هم كوبله‌ست اين هم بدان \r\n\r\n","description":"","footnote":"","page_name":" 14 ","page_number":28},
  {"content":"\r\n\r\n گر نماند عالم و يك ذرّه هم * كى شود يك كوبله زين بحر كم \r\n كس چه داند تا درين بحرِ عميق * سنگ ريزه قدر دارد يا عقيق \r\n عقل و جان و دين و دل درباختم * تا كمالِ ذرّه‌اى بشناختم \r\n لب بدوز از عرش وز كُرسى مپرس * گر همه يك ذرّه مىپُرسى مپرس \r\n عقل تو چون در سرِ مويى بسوخت * هر دو لب بايد ز پرسيدن بدوخت \r\n كس نداند كُنهِ يك ذرّه تمام * چند پُرسى چند گويى و السّلام . \r\n چيست گردون سرنگون ناپايدار * بى قرارى دايماً بر يك قرار \r\n در رهِ او پا و سر گُم كرده‌اى * پرده‌اى در پرده‌اى در پرده‌اى \r\n حَلّ و عقدِ اين چنين سلطانيى * كى توان كردن به سر گردانيى ؟ \r\n چرخ مىخواهد كه اين سِر پى برد * او به سرگردانى اين سر كى برد ؟ \r\n چرخ جز سرگشته و پى كرده چيست ؟ * او چه داند تا درونِ پرده چيست ؟ \r\n او كه چندين سال بر سر گشته است * بى سر و بُن گردِ اين در گشته است \r\n مى نداند در درونِ پرده راز * كى شود بر چون تويى اين پرده باز ؟ \r\n كارِ عالم عبرت است و حسرت است * حيرت اندر حيرت اندر حيرت است \r\n\r\n","description":"","footnote":"","page_name":" 15 ","page_number":29},
  {"content":"\r\n\r\n هر زمان اين راه بىپايان‌تر است * خلق هر ساعت درو حيران‌تر است \r\n هيچ دانى راهرو چون ديد راه * هر كه افزون رفت افزون ديد راه \r\n بى نهايت گر كنارى داشتى * بى عدد حصر و شمارى داشتى \r\n كارگاهِ پر عجايب ديده‌ام * جمله را از خويش غايب ديده‌ام \r\n سوى كُنهِ خويش كس را راه نيست * ذرّه‌اى از ذرّه‌اى آگاه نيست \r\n هست كارى پشت و رو ، نه سر نه پاى * روى در ديوار و پشتِ دست خاى \r\n مبتلاى خويش و حيرانِ توام * گر بدم گر نيك هم زانِ توام \r\n نيم جزوم بىتو من در من نگر * كُل شوم گر تو كنى در من نظر \r\n يك نظر سوىِ دلِ پرخونم آر * وز ميانِ اين همه بيرونم آر \r\n گر تو خوانى نا كسِ خويشم دمى * هيچ كس در گَردِ من نَرْسد همى \r\n من كه باشم تا كسى باشم تو را * اين بسم گر نا كسى باشم تو را \r\n كى توانم گفت هندوىِ توام ؟ * هندوىِ خاكِ سگِ كوىِ توام \r\n هندوى جان بر ميان دارم ز تو * داغ همچون حَبْشيان دارم ز تو \r\n گر نيَم هندوت چون مُقْبِل شدم ؟ * تا شدم هندوت زنگى دل شدم \r\n هندوىِ با داغ را مفروش تو * حلقه‌اى كن بنده را در گوش تو \r\n اى ز فضلت ناشده نوميد كس * حلقه و داغِ توام جاويد بس \r\n هر كه را خوش نيست دل در دردِ تو * خوش مبادش زان كه نيست او مردِ تو \r\n ذرّه‌اى در دم دِه اى درمانِ من * زان كه بىدردت بميرد جانِ من \r\n كفر كافر را و دين ديندار را * ذرّه‌اى دردت دلِ عطّار را \r\n يا رب آگاهى ز يا رب‌هاىِ من * حاضرى در ماتمِ شب‌هاىِ من \r\n ماتمم از حد بشد سورى فرست * در ميانِ ظلمتم نورى فرست \r\n پاى مردِ من درين ماتم تو باش * كس ندارم دستگيرم هم تو باش \r\n لذّتِ نورِ مسلمانيم دِه * نيستىِ نَفْسِ ظلمانيم دِه \r\n ذرّه‌اى ام گُم شده در سايه‌اى * نيست از هستى مرا سرمايه‌اى \r\n سايلم زان حضرتِ چون آفتاب * بوك از آن تابم رسد يك رشته تاب \r\n تا مگر چون ذرّه‌اى سر گشته من * درجَهَم دستى زنم در رشته من \r\n پس برون آيم ازين روزن كه هست * پيش گيرم عالمى روشن كه هست \r\n تا نيامد بر لبم اين جان كه بود * داشتم آخر كسى زان سان كه بود \r\n چون بر آيد جان ندارم جز تو كس * همرهِ جانم تو باش آخر نَفَس \r\n چون ز من خالى بماند جاىِ من * گر تو همراهم نباشى واىِ من \r\n روى آن دارد كه همراهى كنى * مىتوانى كرد اگر خواهى كنى . \r\n پيشوايانى كه ره بين آمدند * گاه و بيگاه از پىِ دين آمدند \r\n جانِ خود را عينِ حيرت يافتند * همرهِ جان عجز و حسرت يافتند \r\n در نگر اوّل كه با آدم چه كرد * عمرها بر وى در آن ماتم چه كرد \r\n باز بنگر نوح را غرقابِ كار * تا چه بُرد از كافران سالى هزار \r\n باز ابراهيم را بين دل شده * منجنيق و آتشش منزل شده \r\n باز اسماعيل را بين سوگوار * كيش او قربان شده در كوىِ يار \r\n باز در يعقوبِ سر گردان نگر * چشم كرده در سرِ كارِ پسر \r\n باز يوسف را نگر در داورى * بندگى و چاه و زندان بر سرى \r\n\r\n","description":"","footnote":"","page_name":" 16 ","page_number":30},
  {"content":"\r\n\r\n باز ايّوبِ ستم كش را نگر * مانده در كرمان و گرگان پيشْ در \r\n باز يونس را نگر گم گشته راه * آمده از مه به ماهى چند گاه \r\n باز موسى را نگر ز آغازِ عهد * دايه فرعون و شده تابوت مهد \r\n باز داوودِ زره‌گر را نگر * موم كرده آهن از تفِ جگر \r\n باز بنگر كز سليمانِ خديو * ملكِ پى بر باد چون بگرفت ديو \r\n باز زَكْريَا كه دل پر جوش شد * ارّه بر سر دم نزد خاموش شد \r\n باز يحيى را نگر در پيشِ جمع * زار ، سر بُرّيده در طشتى چو شمع \r\n باز عيسى را نگر كز پاىِ دار * شد هزيمت از جهودان چند بار \r\n باز بنگر تا سرِ پيغامبران * چه جفا و رنج ديد از كافران \r\n تو چنان دانى كه اين آسان بُوَد * بلك كمتر چيز تركِ جان بُوَد \r\n چند گويم چون دگر گفتم نماند * گر گُلى از شاخ مىرُفتم نماند \r\n كشتهء حيرت شدم يكبارگى * مى ندانم چاره جز بيچارگى \r\n اى خرد در راهِ تو طفلى بشير * گُم شده در جستجويت عقلِ پير \r\n در چنان ذاتى ، من آنگه كى رسم * از زَهَم من در مُنزَّه كى رسم \r\n\r\n","description":"","footnote":"","page_name":" 17 ","page_number":31},
  {"content":"\r\n\r\n نى تو در علم آيى و نه در عيان * بى زيان و سودى از سود و زيان \r\n نى ز موسى هرگزت سودى رسد * نى ز فرعونت زيانْ بودى رسد \r\n اى خداىِ بىنهايت جز تو كيست ؟ * چون تويى بىحدّ و غايت جز تو چيست ؟ \r\n هيچ چيز از بىنهايت بىشكى * چون به سر نايد كجا ماند يكى \r\n اى جهانى خلق حيران مانده * تو به زيرِ پرده پنهان مانده \r\n پرده بر گير آخر و جانم مسوز * بيش ازين در پرده پنهانم مسوز \r\n گم شدم در بحرِ حيرت ناگهان * زين همه سر گشتگى بازم رهان \r\n در ميانِ بحر گردون مانده‌ام * وز درونِ پرده بيرون مانده‌ام \r\n بنده را زين بحرِ نامحرم بر آر * تو در افكندى مرا ، تو هم بر آر \r\n نفسِ من بگرفت سر تا پاىِ من * گر نگيرى دستِ من ، اى واىِ من ! \r\n جانم آلوده‌ست از بيهودگى * من ندارم طاقتِ آلودگى \r\n يا ازين آلودگى پاكم بكن * يا نه در خونم كش و خاكم بكن \r\n خلق ترسد از تو من ترسم ز خود * كز تو نيكو ديده‌ام از خويش بد \r\n مُرده‌اىام مىروم بر روىِ خاك * زنده گردان جانم اى جان بخشِ پاك \r\n\r\n","description":"","footnote":"","page_name":" 18 ","page_number":32},
  {"content":"\r\n\r\n مؤمن و كافر به خون آغشته‌اند * يا همه سر گشته يا برگشته‌اند \r\n گر بخوانى اين بُوَد سرگشتگى * ور برانى اين بُوَد برگشتگى \r\n پادشاها دل به خون آغشته‌ام * پاى تا سر چون فلك سرگشته‌ام \r\n گفته‌اى من با شمايم روز و شب * يك نَفَس فارغ مباشيد از طلب \r\n چون چنين با يكدگر همسايه‌ايم * تو چو خورشيدى و ما چون سايه‌ايم ، \r\n چبْوَد اى مُعطىِ بىسرمايگان * گر نگه‌دارى حقِ همسايگان \r\n با دلى پر درد و جانى با دريغ * ز اشتياقت اشك مىبارم چو ميغ \r\n گر دريغِ خويش بر گويم تو را * گم بباشم تا يكى جويم تو را \r\n رهبرم شو زان كه گمراه آمدم * دولتم دِه گرچه بيگاه آمدم \r\n هر كه در كوىِ تو دولت يار شد * در تو گُم گشت و ز خود بيزار شد \r\n نيستم نوميد و هستم بىقرار * بوك در گيرد يكى از صد هزار . \r\n\r\nالحكاية و التمثيل\r\n خورد عيّارى بدان دلخسته باز * با وثاقش بُرد دستش بسته باز \r\n\r\n","description":"","footnote":"","page_name":" 19 ","page_number":33},
  {"content":"\r\n\r\n شد كه تيغ آرد زند بر گردنش * پاره‌اى نان داد آن ساعت زنش \r\n چون بيامد مرد با تيغ آن زمان * ديد آن دلخسته را در دست نان \r\n گفت « اين نانت كه داد اى هيچ كس ؟ » * گفت « اين نان را عيالت داد و بس . » \r\n مرد چون بشنيد آن پاسخ تمام * گفت « بر ما شد تو را كشتن حرام \r\n زان هر مردى كه نانِ ما شكست * سوىِ او با تيغ نتوان بُرد دست \r\n نيست از نان خوارهء ما جان دريغ * من چه‌گونه خونِ او ريزم به تيغ ؟ » \r\n خالقا سر تا به راه آورده‌ام * نان همه بر خوانِ تو مىخورده‌ام \r\n چون كسى مىبشكند نانِ كسى * حق گزارى مىكند آن كس بسى \r\n چون تو بحرِ جوددارى صد هزار * نانِ تو بسيار خوردم ، حق گزار \r\n يا الهَ العالَمين در مانده‌ام * غرقِ خون ، بر خشك كشتى رانده‌ام \r\n دستِ من گير و مرا فرياد رس * دست بر سر چند دارم چون مگس ؟ \r\n اى گناه آمُرز و عذر آموزِ من * سوختم صد ره ، چه خواهى سوزِ من ؟ \r\n خونم از تشويرِ تو آمد به جوش * نا جوانمردى بسى كردم ، بپوش \r\n من ز غفلت صد گنه را كرده ساز * تو عوض صدگونه رحمت داده باز \r\n\r\n","description":"","footnote":"","page_name":" 20 ","page_number":34},
  {"content":"\r\n\r\n پادشاها در منِ مسكين نگر * گر ز من بد ديدى ، آن شد ، اين نگر \r\n چون ندانستم خطا كردم ببخش * بر دل و بر جانِ پرُ دردم ببخش \r\n چشم من گر مىنگريد آشكار * جان نهان مىگريد از شوقِ تو زار \r\n خالقا گر نيك و گر بد كرده‌ام * هر چه كردم با تنِ خود كرده‌ام \r\n عفو كن دون همّتىهاىِ مرا * محو كن بىحرمتىهاى مرا . \r\n نيم جزوم بىتو من در من نكر * كل شوم كر تو كنى در من نظر \r\n يك نظر سوى دل پر خونم آر * وز ميان اين همه بيرونم آر \r\n كر تو خوانى ناكس خويشم همى * هيچكس در كرد من نرسد همى \r\n من كه باشم تا كسى باشم ترا * اين بسم كر ناكسى باشم ترا \r\n كى توانم گفت هندوى تو ام * هندوى خاك سگ كوى تو ام \r\n گر نيم هندويت جون مقبل شدم * تا شدم هندوت زنكى دل شدم \r\n داغ حبشيان دارم ترم * هندوى جان بر ميان دارم ترا \r\n هندوى با داغ را مفروش تو * حلقه كن بنده را در كوش تو \r\n اى ز فضلت نا شده نوميد كس * حلقه و داغ توام جاويد بس \r\n\r\n","description":"","footnote":"","page_name":" 21 ","page_number":35},
  {"content":"\r\n\r\n هركه را خوش نيست دل در درد تو * خوش مبادش زانكه بنود مرد تو \r\n ذره دردم ده اى درمان من * زانكه بىدرد تو بميرد جان من \r\n كفر كافر را و دين دين‌دار را * ذره دردت دل عطّار را \r\n يا رب آكاهى ز زاريهاى من * حاضرى بر ماتم شبهاى من \r\n ماتمم از حد بشد سوزى فرست * در ميان ظلتم نورى فرست \r\n پاى مرد من درين ماتم تو باش * كس ندارم دستكيرم هم تو باش \r\n لذت نور مسلمانيم ده * نيستى زين نفس ظلمانيم ده \r\n ذرهءام گم شده در سايه * نيست از هستى مرا سرمايه \r\n سايلم زان حضرت جون آفتاب * تا مكر بر من فتد يك ذرهء تاب \r\n يا مكر چون ذرهء سركشتهء من * درجهم دستى زنم در رشته من \r\n بس درون آيم ازين روزى كه هستم * پيش گيرم عالمى روش كه هست \r\n تا نيايد بر لبم اين جان كه بود * داشتم آخر كسى زان سان كه بود \r\n چون برايد جان ندارم جز تو كس * همره جانم تو باش آخر نفس \r\n چون زمن خالى بماند جاى من * گر تو همراهم نباشى واى من \r\n\r\n","description":"","footnote":"","page_name":" 22 ","page_number":36},
  {"content":"\r\n\r\n روى آن دارم كه همراهى كنى * مىتوانى كرد اگر خواهى كنى \r\n\r\nدر نعت رسول صلعم\r\n خواجهء دنيا و دين گنجِ وفا * صدر و بدرِ هر دو عالم مصطفى \r\n آفتابِ شرع و درياىِ يقين * نورِ عالم رحمةً للعالمين \r\n جانِ پاكان خانكِ جانِ پاكِ او * جان رها كن ، آفرينش خاكِ او \r\n خواجهء كوْنَين و سلطانِ همه * آفتابِ جان و ايمانِ همه \r\n صاحب معراج و صدرِ كاينات * سايهء حق خواجهء خورشيد ذات \r\n هر دو عالم بستهء فتراكِ او * عرش و كُرسى قبله كرده خاكِ او \r\n پيشواىِ اين جهان و آن جهان * مقتداىِ آشكارا و نهان \r\n مِهترين و بهترينِ انبيا * رهنماىِ اصفيا و اوليا \r\n مهدىِ اسلام و هادىِ سُبُل * مفتى غيب و امامِ جزو و كل \r\n خواجه‌اى كز هر چه گويم بيش بود * در همه چيز از همه در پيش بود \r\n خويشتن را خواجهء عرْصات گفت * « انَّما انا رَحْمَةُ مُهدات » گفت \r\n\r\n","description":"","footnote":"","page_name":" 23 ","page_number":37},
  {"content":"\r\n\r\n هر دو گيتى از وجودش نام يافت * عرش نيز از نامِ او آرام يافت \r\n همچو شبنم آمدند از بحرِ جود * خلقِ عالم بر طُفيلش در وجود \r\n نورِ او مقصودِ مخلوقات بود * اصلِ معدومات و موجودات بود \r\n حق چو ديد آن نورِ مطلق در حضور * آفريد از نورِ او صد بحر نور \r\n بهرِ خويش آن پاك جان را آفريد * بهرِ او خلقِ جهان را آفريد \r\n آفرينش را جز او مقصود نيست * پاك دامن‌تر ازو موجود نيست \r\n آنچه اوّل شد پديد از غيبِ غيب * بود نورِ پاكِ او بىهيچ ريب \r\n بعد از آن آن نورِ عالى زد عَلَم * گشت عرش و كرسى و لوح و قلم \r\n يك عَلَم از نورِ پاكش عالَم است * يك عَلَم ذُرّيت است و آدم است \r\n چون شد آن نورِ معظّم آشكار * در سجود افتاد پيشِ كردگار \r\n قرن‌ها اندر سجود افتاده بود * عمرها اندر ركوع استاده بود \r\n سالها هم بود مشغولِ قيام * در تشهّد بود هم عمرى تمام \r\n از نمازِ نورِ آن درياىِ راز * فرض شد بر جملهء امّت نماز \r\n حق بداشت آن نور را چون مهر و ماه * در برابر ، بى جهت ، تا ديرگاه \r\n\r\n","description":"","footnote":"","page_name":" 24 ","page_number":38},
  {"content":"\r\n\r\n پس به درياىِ حقيقت ناگهى * بر گشاد آن نور را ظاهر رهى \r\n چون بديد آن نور روىِ بحرِ راز * جوش در وى اوفتاد از عزّ و ناز \r\n در طلب بر خود بگشت او هفت بار * هفت پرگارِ فلك شد آشكار \r\n هر نظر كز حق به سوىِ او رسيد * كوكبى گشت و طلب آمد پديد \r\n بعد از آن ، آن نورِ پاك آرام يافت * عرشِ عالى گشت و كُرسى نام يافت \r\n عرش و كرسى عكسِ ذاتش خاستند * بس ملايك از صفاتش خاستند \r\n گشت از انفاسش انوار آشكار * وز دلِ پُر فكرش اسرار آشكار \r\n سرِ روح از عالمِ امر است و بس * پس « نَفَخْتُ فيهِ منْ روحى » نَفَس \r\n چون شد آن انفاس و آن اسرار جمع * زين سبب ارواح شد بسيار جمع \r\n چون طفيلِ نورِ او آمد امم * سوىِ كل مبعوث از آن شد لا جرم \r\n گشت او مبعوث تا روزِ شمار * از براى كُلِ خلقِ روزگار \r\n چون به دعوت كرد شيطان را طلب * گشت شيطانش مسلمان زين سبب \r\n كرد دعوت هم به اذنِ كردگار * جنّيان را ليلةُ الجِنّ آشكار \r\n قدسيان را با رُسُل بنشاند نيز * جمله را يك شب به دعوت خواند نيز \r\n\r\n","description":"","footnote":"","page_name":" 25 ","page_number":39},
  {"content":"\r\n\r\n دعوتِ حيوان چو كرد او آشكار * شاهدش بُزغاله بود و سوسمار \r\n داعىِ بُت‌هاىِ عالم بود هم * سرنگون گشتند پيشش لا جَرَم \r\n داعىِ ذرّات بود آن پاك ذات * در كَفَش تسبيح زان كردى حَصات \r\n ز انبيا اين زينت و اين عز كه يافت ؟ * دعوتِ كُلِ امم هرگز كه يافت ؟ \r\n نورِ او چون اصلِ موجودات بود * ذاتِ او چون مُعطىِ هر ذات بود ، \r\n واجب آمد دعوتِ هر دو جهانْش * دعوتِ ذرّات پيدا و نهانْش \r\n جزو و كُل چون امِّتِ او آمدند * خوشه چينِ همّتِ او آمدند \r\n روز حشر از بهرِ مُشتى بىعمل * « امَّتى » او گويد و بس زين قِبَل \r\n حق براىِ جانِ آن شمع هُدى * مىفرستد امَّتِ او را فدى \r\n در همه كارى چو او بود اوستاد * كارِ اوست آن را كه اين كار اوفتاد \r\n گرچه او هرگز به چيزى ننگريست * بهرِ هر چيزيش مىبايد گريست \r\n در پناهِ اوست موجودى كه هست * وز رضاىِ اوست مقصودى كه هست \r\n پيرِ عالم اوست در هر رسته‌اى * هرچ ازو بگذشت خادمْ دسته‌اى \r\n آنچه از خاصيّتِ او بود و بس * آن كجا در خواب بيند هيچ كس \r\n\r\n","description":"","footnote":"","page_name":" 26 ","page_number":40},
  {"content":"\r\n\r\n خويش را كُل ديد و كُل را خويش ديد * هم چنانك از پس بديد از پيش ديد \r\n ختم كرده حق نبوّت را برو * معجز و خُلق و فتوّت را برو \r\n دعوتش فرمود بهرِ خاص و عام * نعمتِ خود را برو كرده تمام \r\n كافران را داده مهلت در عقاب * نا فرستاده به عهدِ او عذاب \r\n كرده در شب سوىِ معراجش روان * سرِ كل با او نهاده در ميان \r\n بوده از عزّ و شرف ذو القِبْلَتَين * ظلِ بىظلّىِ او در خافِقَين \r\n هم ز حق بهتر كتابى يافته * هم كُلِ كُل بىحسابى يافته \r\n امّهاتِ مؤمنين ازواجِ او * احترام مُرسَلين معراجِ او \r\n انبيا پس رو بُدند او پيشوا * عالِمانِ امَّتَش چون انبيا \r\n حق تعالاش از كمالِ احترام * بُرده در توريت و در انجيل نام \r\n سنگى از وى قدر و رفعت يافته * پس « يَمينُ اللّه » خلعت يافته \r\n قبله گشته خاكِ او از حرمتش * مسخ منسوخ آمده در امَّتش \r\n بعثتِ او سرنگونىِ بُتان * امَّتِ او بهترينِ امَّتان \r\n\r\n","description":"","footnote":"","page_name":" 27 ","page_number":41},
  {"content":"\r\n\r\n كرده چاهى خشك را در خشكسال * قطرهء آبِ دهانش پُر زلال \r\n ماه از انگشتِ او بشكافته * مهر در فرمانش از پس تافته \r\n بر ميانْ دو كتفِ او خورشيدوار * داشته مُهرِ نبوّت آشكار \r\n گشته در خير البلاد او رهنمون * « و هْوَ خَيْرُ الخَلْقِ فى خَيْرِ القُرون » \r\n كعبه زو تشريف بيتُ اللّه يافت * گشت ايمن هر كه در وى راه يافت \r\n جبرئيل از دستِ او شد خرقه‌دار * در لباسِ دِحْيَه زان گشت آشكار \r\n خاك در عهدش قوىتر چيز يافت * مسجدى يافت و طهورى نيز يافت \r\n سرِ يكْ يكْ ذرّه چون بودش عيان * امّى آمد ، گو ز دفتر بر مخوان \r\n چون زفانِ حق زفانِ اوست بس * بهترين عهدى زمانِ اوست پس \r\n روزِ محشر محو گردد سر به سر * جز زفانِ او زفانهاىِ دگر \r\n تا دمِ آخر كه برمىگشت حال * شوق كرد از حضرتِ عزّت سؤال \r\n چون دلش بى خود شدى در بحرِ راز * جوش او ميلى برفتى در نماز \r\n چون دلِ او بود درياىِ شگرف * جوش بسيارى زند درياىِ ژرف \r\n در شدن گفته « ارِحْنا يا بلال ! » * تا برون آيم ازين ضيقِ حِبال \r\n\r\n","description":"","footnote":"","page_name":" 28 ","page_number":42},
  {"content":"\r\n\r\n باز در بازآمدن آشفته او * « كَلِمينى يا حُمَيرا » گفته او \r\n زان شد آمد چون بينديشد خرد * مى ندانم تا برد يك جان ز صد \r\n عقل را در خلوتِ او راه نيست * علم نيز از وقتِ او آگاه نيست \r\n چون به خلوت جشن سازد با خليل * گر بسوزد در نگنجد جبرئيل \r\n چون شود سيمرغِ جانش آشكار * موسى از دهشت شود موسيجه‌وار \r\n رفت موسى بر بساط آن جناب * خَلْعِ نعلَيْن آمدش از حق خطاب \r\n چون به نزديك او شد از نعلين دور * گشت در وادى المقدّس غرقِ نور \r\n باز در معراج شمعِ ذو الجلال * مىشنود آوازِ نعلَينِ بلال \r\n موسىِ عمران اگر چه بود شاه * هم نبود آنجاش با نعلين راه \r\n اين عنايت بين كه بهرِ جاهِ او * كرد حق با چاكرِ درگاه او \r\n چاكرش را كرد مردِ كوىِ خويش * داد با نعلين راهش سوىِ خويش \r\n موسىِ عمران چو آن رتبت بديد * چاكرِ او را چنان قربت بديد ، \r\n گفت « يا ربْ ز امَّتِ او كن مرا * در طفيلِ همّتِ او كن مرا . » \r\n گر چه موسى خواست اين حاجت مدام * ليك عيسى يافت اين عالى مقام \r\n\r\n","description":"","footnote":"","page_name":" 29 ","page_number":43},
  {"content":"\r\n\r\n لا جَرَم چون تركِ آن خلوت كند * خلق را بر دينِ او دعوت كند \r\n با زمين آيد ز چارم آسمان * روى بر خاكش نهد ، جان بر ميان \r\n هندوِ او شد مسيحِ نامدار * زان مبشّر نام كردش كردگار \r\n گر كسى گويد كسى مىبايدى * كو چو رفتى زان جهان باز آمدى \r\n بر گشادى مشكلِ ما يك به يك * تا نماندى در دلِ ما هيچ شك \r\n باز نامد كس ز پيدا و نهان * در دو عالم جز محمّد زان جهان \r\n آنچه او آنجا به بينايى رسيد * هر نبى آنجا به دانايى رسيد \r\n چون « لَعَمْرُكْ » تاج آمد بر سرش * كوه ، حالى ، در كمر شد بر درش \r\n اوست سلطان و طفيلِ او همه * اوست دايم شاه و خيلِ او همه \r\n چون جهان از موىِ او پُر مشك شد * بحر را زان تشنگى لب خشك شد \r\n كيست كو نه تشنهء ديدارِ اوست * تا به چوب و سنگ غرقِ كارِ اوست \r\n چون به منبر بر شد آن درياىِ نور * نالهء حنّانه مىشد دور دور \r\n آسمانِ بىستون پُر نور شد * وان ستون از فُرقتش رنجور شد \r\n وَصْفِ او در گفت چون آيد مرا * چون عَرَق از شرم خون آيد مرا \r\n\r\n","description":"","footnote":"","page_name":" 30 ","page_number":44},
  {"content":"\r\n\r\n او فصيحِ عالَم و من لالِ او * كى توانم داد شرحِ حالِ او \r\n وَصْفِ او كى لايقِ اين ناكس است * واصفِ او خالقِ عالم بس است \r\n اى جهان با رتبتِ خود خاكِ تو * صد جهانْ جان ، خاكِ جانِ پاكِ تو \r\n انبيا در وصفِ تو حيران شده * سرشناسان نيز سرگردان شده \r\n اى طفيلِ خندهء تو آفتاب * گريهء تو كار فرماىِ سحاب \r\n هر دو گيتى گردِ خاكِ پاىِ توست * در گليمى خفته‌اى ، چه جاىِ توست ؟ \r\n سر بر آور از گليمت اى كريم * پس فرو كن پاى بر قدرِ گليم \r\n محو شد شرعِ همه در شرعِ تو * اصل جمله گُم ببود از فرعِ تو \r\n تا ابَد شرعِ تو و احكام توست * همبرِ نام الاهى نامِ توست \r\n هر كه بود از انبيا و از رُسُل * جمله با دينِ تو آيند از سُبُل \r\n چون نيامد پيش پيش از تو يكى * از پسِ تو بايد آمد بىشكى \r\n هم پس و هم پيش از عالم تويى * سابق و آخر ، به يك جا ، هم تويى \r\n نه كسى در گردِ تو هرگز رسد * نه كسى را نيز چندين عزّ رسد \r\n خواجگىِ هر دو عالَم تا ابَد * كرد وقفِ احمد مُرسَل احَد \r\n\r\n","description":"","footnote":"","page_name":" 31 ","page_number":45},
  {"content":"\r\n\r\n يا رسول اللّه ! بس درمانده‌ام * باد در كف ، خاك بر سر مانده‌ام \r\n بى كسان را كس تويى در هر نَفَس * من ندارم در دو عالَم جز تو كس \r\n يك نظر سوىِ منِ غم خواره كن * چارهء كارِ منِ بيچاره كن \r\n گر چه ضايع كرده‌ام عمر از گناه * توبه كردم . عذرِ من از حق بخواه \r\n گر ز « لا يأمَنْ » بُوَد ترسى مرا * هست از « لا تَيْأَسُوا » درسى مرا \r\n روز و شب بنشسته در صد ماتمم * تا شفاعت خواه باشى يك دمم \r\n از درت گر يك شفاعت در رسد * معصيت را مُهرِ طاعت در رسد \r\n اى شفاعت خواهِ مشتى تيره روز * لطف كن شمعِ شفاعت بر فروز \r\n تا چو پروانه ميانِ جمعِ تو * پر زنان آييم پيشِ شمعِ تو \r\n هر كه شمعِ تو ببيند آشكار * جان به طبعِ دل دهد پروانه‌وار \r\n ديدهء جان را لقاىِ تو بس است * هر دو عالَم را رضاىِ تو بس است \r\n داروىِ دردِ دلِ من مهر توست * نورِ جانم آفتاب چهرِ توست \r\n بر درت ، جان بر ميان دارم كمر ، * گوهرِ تيغِ زفانِ من نگر \r\n هر گهر كان از زفان افشانده‌ام * در رهت از قعرِ جان افشانده‌ام \r\n\r\n","description":"","footnote":"","page_name":" 32 ","page_number":46},
  {"content":"\r\n\r\n زان شدم از بحرِ جان گوهر فشان * كز تو بحرِ جانِ من دارد نشان \r\n تا نشانى يافت جانِ من ز تو * بى نشانى شد نشانِ من ز تو \r\n حاجتم آن است اى عالى گهر * كز سرِ فضلى كنى در من نظر \r\n زان نظر در بىنشانى داريَم * بى نشانى جاودانى داريَم \r\n زين همه پندار و شرك و تُرّهات * پاك گردانى مرا اى پاك ذات \r\n از گنه رويم نگردانى سياه * حقِ هم نامىِ من‌دارى نگاه \r\n طفلِ راهِ تو منم غرقه شده * گردِ من آب سيه حلقه شده \r\n [ چشم آن دارم كزين آبِ سياه * دستِ من گيرى و باز آرى به راه . 
  ] \r\n\r\nالحكاية و التمثيل\r\n مادرى را طفل در آب اوفتاد * جانِ مادر در تب و تاب اوفتاد \r\n در تحيّر طفل مىزد دست و پا * آب بُردش تا به ناوِ آسيا \r\n خواست شد در ناو ، مادر كان بديد * شد سوىِ در زاب ، حالى ، بر كشيد \r\n آب از پس رفت و آن طفلِ عزيز * بر سرِ آن آب از پس رفت نيز \r\n\r\n","description":"","footnote":"","page_name":" 33 ","page_number":47},
  {"content":"\r\n\r\n مادرش در جَست و او را بر گرفت * شير دادش حالى و در بر گرفت . \r\n اى ز شفقت داده مهرِ مادران * هست اين غرقاب را ناوى گران \r\n چون در آن گردابِ حيرت اوفتيم * پيشِ ناوِ آبِ حسرت اوفتيم \r\n مانده سرگردان چو آن طفلِ در آب * دست و پايى مىزنيم از اضطراب \r\n آن نَفَس اى مشفقِ طفلانِ راه * از كرم در غرقهء خود كن نگاه \r\n رحمتى كن بر دلِ پُر تابِ ما * بر كش از لطف و كرم در زابِ ما \r\n شير ده ما را ز پستانِ كرم * بر مگير از پيشِ ما خوانِ كرم \r\n اى وراىِ وصف و ادراك آمده * از صفاتِ واصِفان پاك آمده \r\n دست كس نَرْسيد بر فتراكِ تو * لا جَرَم هستيم خاكِ خاكِ تو \r\n خاكِ تو يارانِ پاكِ تو شدند * اهلِ عالَم خاكِ خاكِ تو شدند \r\n هر كه خاكى نيست يارانِ تو را * دشمن است او دوستدارانِ تو را \r\n اوّلش بوبكر و آخر مرتضى * چار رُكنِ كعبهء صدق و صفا \r\n آن يكى در صدق ، همراز و وزير * وان دگر در عدل ، خورشيدِ منير \r\n آن يكى درياىِ آزرم و حيا * وان دگر شاهِ اولو العلم و سخا . \r\n\r\n","description":"","footnote":"","page_name":" 34 ","page_number":48},
  {"content":"\r\n\r\nدر نعت ابو بكر صدّيق رضى اللّه عنه\r\n خواجهء اوّل كه اوّل يار اوست * « ثانى اثْنَيْن اذْ هُما فى الغار » اوست \r\n صدرِ دين ، صدّيقِ اكبر ، قطبِ حق * در همه چيز از همه بُرده سَبَق \r\n هر چه حق از بارگاهِ كبريا * ريخت در صدرِ شريف مصطفى ، \r\n آن همه در سينهء صدّيق ريخت * لا جَرَم تا بود ازو تحقيق ريخت \r\n چون دو عالَم را به يك دم در كشيد * لب ببست از سنگ و خوش دم در كشيد \r\n سر فرو بُردى همه شب تا به روز * نيم شب هويى بر آوردى بسوز \r\n هوىِ او تا چين برفتى مشكبار * مشك كردى خونِ آهوىِ تتار \r\n زين سبب گفت آفتاب شرع و دين * علم بايد جُست از اينجا تا به چين \r\n سنگ زان بودى به حكمت در دهانْش * تا به سنگ و هنگ هو گويد زفانْش \r\n نى كه سنگش بر زفان بگرفت راه * تا نگويد هيچ نامى جز إله \r\n سنگ بايد تا پديد آيد وقار * مردمِ بىسنگ كى آيد به كار \r\n چون عمر مويى بديد از قدرِ او * گفت « كاش آن مويمى بر صدرِ او ! » \r\n\r\n","description":"","footnote":"","page_name":" 35 ","page_number":49},
  {"content":"\r\n\r\n چون تو كردى ثانى اثْنَيْنَش قبول * ثانىْ اثنَيْن او بُوَد بعد از رسول . \r\nاندر نعت عمر رضى اللّه عنه\r\n خواجهء شرع ، آفتابِ جمعِ دين * ظلِ حق ، فاروقِ اعظم ، شمعِ دين \r\n ختم كرده عدل و انصافش به حق * در فراست بوده بر وحيش سبق \r\n آن كه حق طاها برو خواند از نخست * تا مُطهَّر شد ز طاها و درست \r\n هاىِ طاها ، در دلِ او ، هاىِ هوست * فرّخ آن كزهاىِ هو ، درهاى و هوست \r\n آن كه دارد بر صراط اوّل گذر * هست او ، از قولِ پيغمبر ، عمر \r\n آن كه اوّل حلقهء دار السّلام * او به دست آرد ، زهى عالى مقام ! \r\n چون نخستش حق نهد در دست دست * آخرش آنجا بَرَد با خود كه هست \r\n كارِ دين از عدلِ او انجام يافت * نيل جنبش ، زلزله آرام يافت \r\n شمعِ جنّت بود و اندر هيچ جمع * هيچ كس را سايه‌اى نبود ز شمع \r\n شمع را چون سايه‌اى نبود ز نور * چون گريخت از سايهء او ديو دور \r\n چون سخن گفتى حقيقت بر زفانْش * از « رَأى قَلْبى » خدا گشتى عانْش \r\n\r\n","description":"","footnote":"","page_name":" 36 ","page_number":50},
  {"content":"\r\n\r\n گه ز دردِ عشق جان مىسوختش * گه ز نطقِ حق زفان مىسوختش \r\n چون نبى ديدش كه او مىسوخت زار * گفت « شمعِ جنّت است اين نامدار » \r\nدر نعت عثمان رضى اللّه عنه\r\n خواجهء سنّت كه نورِ مطلق است * بل خداوندِ دو نورِ بر حق است \r\n آن كه غرقِ قدس و عرفان آمده‌ست * صدرِ دين ، عثمانِ عفّان آمده ست \r\n رفعتى كان رايتِ ايمان گرفت * از امير المؤمنين عثمان گرفت \r\n رونقى كان عرصهء كوْنَين يافت * از دلِ پر نورِ ذو النّورَين يافت \r\n يوسفِ ثانى به قولِ مصطفى * بحرِ تقوى و حيا كانِ وفا \r\n كارِ ذى القُربى به جان پرداخته * جانِ خود در كارِ ايشان باخته \r\n سر بُريدندش كه تا بنشسته‌اى * از چه پيوسته رَحِم پيوسته‌اى ؟ \r\n هم هدايت در جهان و هم هنر * امَّتش در عهدِ او شد بيشتر \r\n هم به عهدِ او شد ايمان مُنتشر * هم ز حكمش گشت قرآن منتشر \r\n سيّدِ سادات گفتى « بر فلك * شرم دارد دايم از عثمان مَلَك . » \r\n هم پيامبر گفت « در كشفِ حجاب * حق نخواهد كرد با عثمان حساب . » \r\n\r\n","description":"","footnote":"","page_name":" 37 ","page_number":51},
  {"content":"\r\n\r\n چون نبود او تا كند بيعت قبول * بُد به جاى دستِ او دستِ رسول \r\n حاضران گفتند ما بر سودمى * گر چو ذو النّورَين غايب بودمى . \r\n\r\nدر نعت على رضى اللّه عنه\r\n خواجهء حق پيشواىِ راستين * كوهِ حلم و بابِ علم و قطبِ دين \r\n ساقىِ كوثر ، امامِ رهنماى * ابن عمِ مصطفى ، شيرِ خداى \r\n مرتضاىِ مجتبا ، جُفتِ بتول * خواجهء معصوم ، دامادِ رسول \r\n در بيانِ رهنمونى آمده * صاحبْ اسرارِ « سَلُونى » آمده \r\n مقتدا ، بى شك ، به استحقاق اوست * مفتىِ مطلق علَى الإطلاق اوست \r\n چون على از عَيْبَه‌هاى حق يكىست * عقل را در بينشِ او كى شكىست \r\n هم ز « اقضا كُم عَلِى » جان آگه است * هم « عَلِى مَمسُوس فى ذاتِ اللّه » است \r\n از دمِ عيسى كسى گر زنده خاست * او ، به دَم ، دستِ بُريده كرد راست \r\n گشته اندر كعبه آن صاحب قبول * بُت شكن بر پُشتىِ دوشِ رسول \r\n در ضميرش بود مكنوناتِ غيب * زان بر آوردى يدِ بيضا ز جَيْب \r\n\r\n","description":"","footnote":"","page_name":" 38 ","page_number":52},
  {"content":"\r\n\r\n گر يدِ بيضا نبوديش آشكار * كى گرفتى ذو الفقار آنجا قرار ؟ \r\n گاه در جوش آمدى از كارِ خويش * گه فرو گفتى به چَه اسرارِ خويش \r\n در همه آفاق همدم مىنيافت * در درون مىگشت و محرم مىنيافت . \r\n\r\n[ در تعصّب گويد 
  ]\r\n اى گرفتارِ تعصّب مانده * دايماً در بغض و در حُب مانده \r\n گر تو لاف از عقل و از لُب مىزنى * پس چرا دم در تعصّب مىزنى ؟ \r\n در خلافت ميل نيست اى بىخبر * ميل كى آيد ز بوبكر و عمر ؟ \r\n ميل اگر بودى در آن دو مقتدا * هر دو كردندى پسر را پيشوا \r\n هر دو گر بُردند حق از حق وران * منع واجب آمدى بر ديگران \r\n منع را گر نا پديدار آمدند * تركِ واجب را روا دار آمدند \r\n گر نمىآمد كسى در منعِ يار * جمله را تكذيب كن يا اختيار \r\n گر كنى تكذيب اصحابِ رسول * قولِ پيغامبر نكردستى قبول \r\n گفت « هر ياريم نجمى روشن است * بهترينِ قرن‌ها قرنِ من است \r\n\r\n","description":"","footnote":"","page_name":" 39 ","page_number":53},
  {"content":"\r\n\r\n بهترينِ خلق يارانِ من اند * اقربين يا دوستدارانِ من اند . » \r\n بهترين چون نزدِ تو باشد بتر * كى توان گفتن تو را صاحب نظر ؟ \r\n كى روادارى كه اصحابِ رسول * مردِ نا حق را كنند از جان قبول ؟ \r\n يا نشانندش به جاىِ مصطفى * بر صحابه نيست اين باطل روا \r\n اختيارِ جمله‌شان گر نيست راست * اختيارِ جمعِ قرآن پس خطاست \r\n بل‌كه هرچ اصحابِ پيغامبر كنند * حق كنند و لايقِ حق وَر كنند \r\n تا كنى معزول يك تن را ز كار * مىكنى تكذيب سى و سه هزار \r\n آن كه كار او جز به حق يك دم نكرد * تا به زانو بندِ اشتر كم نكرد \r\n او چو چندينى در آويزد به كار * حق ز حق وَر كى بَرَد ، اين ظن مدار \r\n ميل در صدّيق اگر جايز بُدى * در « اقِيلُونى » كجا هرگز بُدى \r\n در عمر گر ميل بودى ذرّه‌اى * كى پسر كُشتى به زخمِ دِرّه‌اى \r\n دايماً صدّيق مردِ راه بود * فارغ از كل ، لازم درگاه بود \r\n مال و دختر كرد و جان بر سر نثار * ظلم نكْنَد اين چنين كَس ، شرم دار ! \r\n پاك از قشرِ روايت بود او * زان كه در مغزِ درايت بود او \r\n\r\n","description":"","footnote":"","page_name":" 40 ","page_number":54},
  {"content":"\r\n\r\n آن كه بر منبر ادب دارد نگاه * خواجه را ننشيند او بر جايگاه \r\n چون ببيند اين همه از پيش و پس * نا حق او را كى تواند گفت كس ؟ \r\n باز فاروقى كه عدلش بود كار * گاه مىزد خشت و گه مىكَنْد خار \r\n با دِرَمْنَه شهر را برخاستى * مىشدى در شهر و ره مىخواستى \r\n بود هر روزى درين حبسِ هوس * هفت لقمه نان طعام او و بس \r\n سركه بودى با نمك بر خوانِ او * نه ز بيت المال بودى نانِ او \r\n ريگ بودى ، گر بخفتى ، بسترش * دِرَّه بودى بالشى زيرِ سرش \r\n بر گرفتى همچو سقّا مشكِ آب * بيوه زن را آب بُردى وقتِ خواب \r\n شب برفتى دل ز خود برداشتى * جملهء شب پاسِ لشكر داشتى \r\n با حُذَيْفَه گفت اى صاحب نظر * هيچ مىبينى نفاقى در عمر ؟ \r\n كو كسى كو عيبِ من در روىِ من * ميل نكْنَد ، تحفه آرد سوىِ من \r\n گر خلافت بر خطا مىداشت او * هفده من دلقى چرا مىداشت او \r\n چون نه جامه دست دادش نه گليم * بر مُرقَّع دوخت ده پاره اديم \r\n آن كه زين سان شاهىِ خيلى كند * نيست ممكن كو به كس ميلى كند \r\n\r\n","description":"","footnote":"","page_name":" 41 ","page_number":55},
  {"content":"\r\n\r\n آن كه گاهى خشت و گاهى گِل كشيد * اين همه سختى نه بر باطل كشيد \r\n گر خلافت از هوا مىراندى * خويش را در سلطنت بنشاندى \r\n شهرهاىِ منكران خامِ او * شد تهى از كفر در ايّامِ او \r\n گر تعصّب مىكنى از بهرِ اين * نيست انصافت بمير از قهرِ اين \r\n او نمرد از زهر و تو از قهرِ او * چند ميرى گر نخوردى زهرِ او ؟ \r\n مىمكن اى جاهلِ نا حق شناس * از خلافت ، خواجگىِ خود قياس \r\n بر تو گر اين خواجگى آيد به سر * زين غمت صد آتش افتد در جگر \r\n گر كسى زيشان خلافت بستدى * عُهدهء صدگونه آفت بستدى \r\n نيست آسان تا كه جان در تن بُوَد * عُهدهء خلقى كه در گردن بُوَد . \r\n\r\nفى الحكاية\r\n چون عمر پيش اوَيس آمد به جوش * گفت « افكندم خلافت در فروش \r\n اين خلافت گر خريدارى بُوَد * مىفروشم گر به دينارى بُوَد . » \r\n چون اويس اين حرف بشنيد از عمر * گفت « تو بگذار و فارغ در گذر \r\n\r\n","description":"","footnote":"","page_name":" 42 ","page_number":56},
  {"content":"\r\n\r\n تو بيفكن ، هر كه را بايد ، ز راه * باز برگيرد شود در پيشگاه . » \r\n چون خلافت خواست افكندن امير * آن زمان برخاست از ياران نفير \r\n جمله گفتندش مكن اى پيشوا * خلق را سرگشته از بهرِ خدا \r\n عهده‌اى در گردنت صدّيق كرد * آن نه بر عَميا كه بر تحقيق كرد \r\n گر تو مىپيچى سر از فرمانِ او * اين زمان از تو برنجد جانِ او \r\n چون شنيد اين حجّتِ محكم عمر * كار ازين حجّت ، بر او شد سخت‌تر . \r\n\r\nفى الحكاية\r\n چون كه آن بدبخت آخر از قضا * ناگهان آن زخم زد بر مرتضا \r\n مرتضا را شربتى كردند راست * مرتضا گفتا كه خونريزم كجاست \r\n شربت او را دِه نخست آنگه مرا * زان كه او خواهد بُدن همره مرا \r\n شربتش بُردند ، او گفت « اينْت قهر * حيدر اينجا خواهدم كشتن به زهر . » \r\n مرتضا گفتا « به حقِ كردگار * گر بخوردى شربتم اين نابكار \r\n من همى ننهادمى بىاو به هم * پيشِ حق در جَنَّةُ المأوى قدم . » \r\n\r\n","description":"","footnote":"","page_name":" 43 ","page_number":57},
  {"content":"\r\n\r\n مرتضا را چون بكشت آن مردِ زشت * مرتضا بىاو نمىشد در بهشت \r\n بر عدو چون شفقتش چندين بُوَد * با چو صدّيقيش هرگز كين بُود ؟ \r\n آن كه چندينى غمِ دشمن خورد * با عتيقش دشمنى چون ظن بَرَد ؟ \r\n با ميان نارد جهانِ بىكنار * چون على صدّيق را يك دوستدار \r\n چند گويى مرتضى مظلوم بود * وز خلافت راندن محروم بود \r\n چون على شيرِ حق است و تاجِ سر * ظلم نتوان كرد بر شير اى پسر ! \r\n\r\n[ حكايت 
  ]\r\n مصطفا جايى فرود آمد به راه * گفت آب آرند لشكر را ز چاه \r\n رفت مردى ، باز آمد پر شتاب * گفت « پر خون است چاه و نيست آب . » \r\n گفت « پندارى ز دردِ كار خويش * مرتضى در چاه گفت اسرار خويش \r\n چاه چون بشنيد آن تابش نبود * لا جرم چون تو شدى آبش نبود . » \r\n آن كه در جانش چنين شورى بُوَد * در دلش كى كينهء مورى بُوَد \r\n در تعصّب مىزند جانِ تو جوش * مرتضا را جان چنين نبود ، خموش ! \r\n\r\n","description":"","footnote":"","page_name":" 44 ","page_number":58},
  {"content":"\r\n\r\n مرتضا را مىمكن بر خود قياس * زان كه در حق غرق بُوَد آن حق شناس \r\n همچنان مستغرقِ كار است او * وز خيالاتِ تو بيزار است او \r\n گر چو تو پر كينه بودى مرتضى * جنگ جُستى پيشِ خيلِ مصطفى \r\n او ز تو مردانه‌تر آمد بسى * پس چرا جنگى نكرد او با كسى ؟ \r\n گر به نا حق بود صدّيق اى عجب * او چو بر حق بود ، حق كردى طلب \r\n پيشِ حيدر خَيْلِ امّ المؤمنين * چون نه بر مِنوال دين جستند كين ، \r\n لا جرم چون ديد چندان جنگ و شور * دفع كرد آن قوم را حيدر به زور \r\n وان كه با دختر تواند جنگ كرد * داند او سوىِ پدر آهنگ كرد \r\n اى پسر تو بىنشانى از على * عين و يا و لام دانى از على \r\n تو ز عشقِ جانِ خويشى بىقرار * و او نشسته تا كند صد جان نثار . \r\n از صحابه گر شدى كشته كسى * حيدر كرّار غم خوردى بسى \r\n تا چرا من هم نگشتم كشته نيز * خوار شد بر چشمِ من جانِ عزيز \r\n\r\n","description":"","footnote":"","page_name":" 45 ","page_number":59},
  {"content":"\r\n\r\n خواجه گفتى چه فتاده‌ست اى على * آنِ تو يَخْنى نهاده‌ست اى على \r\n\r\n[ حكايت 
  ]\r\n خورد بر يك جايگه روزى بلال * بر تنِ باريك صد چوب و دوال \r\n خون روان شد زو ، ز چوبِ بىعدد * همچنان مىگفت « احد » ، مىگفت « احد . » \r\n گر شود در پاى خارى ناگهت * حُبّ و بغضِ كس نماند در رهت \r\n آن كه او در دستِ خارى مبتلاست * زو تصرّف در چنان قومى خطاست \r\n چون چنان بودند ايشان تو چنين * چند خواهى بود حيران تو چنين ؟ \r\n از زفانت بت پرستان رسته‌اند * وز زفانِ تو صحابه خسته‌اند \r\n در فضولى مىكنى ديوان سياه * گوى بُردى گر زفان‌دارى نگاه . \r\n\r\n[ حكايت 
  ]\r\n گر على بود و اگر صدّيق بود * جانِ هر يك غرقهء تحقيق بود \r\n چون به سوىِ غار مىشد مصطفا * خفت آن شب بر فراشش مرتضا \r\n\r\n","description":"","footnote":"","page_name":" 46 ","page_number":60},
  {"content":"\r\n\r\n كرد جانِ خويشتن حيدر نثار * تا بماند جانِ آن صدرِ كبار \r\n پيش مارِ غار ، صدّيقِ جهان * هم براىِ جانِ او در باخت جان \r\n هر دو جان بازانِ راهِ او شدند * جان فشانان در پناهِ او شدند \r\n تو تعصّب كن كه ايشان مردوار * هر دو جان كردند بر جانان نثار \r\n گر تو هستى مردِ اين يا مردِ آن * كو تو را يا دردِ اين يا دردِ آن ؟ \r\n همچو ايشان جان فشانى پيشه گير * يا خموش و تركِ اين انديشه گير \r\n تو على دانى و بوبكر اى پسر * وز خداىِ عقل و جانى بىخبر \r\n تو رها كُن سر به مُهر اين واقعه * مردِ حق شو روز و شب چون رابعه \r\n او نه يك زن بود او صد مرد بود * از قدم تا فرق عينِ درد بود \r\n بود دايم غرقِ نورِ حق شده * از فضولى رسته مستغرق شده . \r\n\r\n[ حكايت 
  ]\r\n زو يكى پرسيد كاى صاحبْ قبول * تو چه مىگويى ز يارانِ رسول ؟ \r\n گفت « من از حق نمىآيم به سر * كى توانم داد از ياران خبر ؟ \r\n\r\n","description":"","footnote":"","page_name":" 47 ","page_number":61},
  {"content":"\r\n\r\n گر نه در حق جان و دل گُم دارَمى * يك نَفَس پرواىِ مردم دارَمى \r\n آن نه من بودم كه در سجده گهى * خار در چشمم شكست اندر رهى \r\n بر زمين خونم روان شد از بصر * من ز خونِ خويش بودم بىخبر ؟ \r\n آن كه او را اين چنين دردى بُوَد * كى دلِ كارِ زن و مردى بُوَد ؟ \r\n چون نبودم ، تا كه بودم ، خود شناس * ديگرى را كى شناسم در قياس . » \r\n تو درين ره نه خداى و نه رسول * دست كوته كن از ين ردّ و قبول \r\n تو كفى خاكى درين ره خاك شو * از تبرّا و تولّا پاك شو \r\n چون كفى خاكى ، سخن از خاك گوى * جمله را تو پاك دان و پاك گوى . \r\n\r\n[ حكايت 
  ]\r\n سيّدِ عالَم بخواست از كردگار * گفت كارِ امَّتم با من گذار \r\n تا نبايد اطّلاعى هيچ كس * بر گناهِ امَّتِ من يك نَفَس \r\n حق تعالى گفتش « اى صدرِ كبار * گر ببينى آن گناهِ بىشمار ، \r\n تو ندارى تابِ آن حيران شوى * شرم‌دارى وز ميان پنهان شوى \r\n\r\n","description":"","footnote":"","page_name":" 48 ","page_number":62},
  {"content":"\r\n\r\n عايشه كو بود همچون جان تو را * سير شد زو دل به يك بهتان تو را \r\n تو شنيدى بانگ از اهلِ مجاز * پس به جاىِ خود فرستاديش باز \r\n چون بگشتى از گرامىتر كسى * پر گُنه هستند در امَّت بسى \r\n تو ندارى تابِ چندانى گناه * امَّتِ خود را رها كن با إله \r\n گر تو مىخواهى كه كس را در جهان * از گناهِ امَّتَت نبوده نشان ، \r\n من چنان مىخواهم اى عالى گهر * كز گنهشان هم تو را نبود خبر \r\n تو بِنِه پاى از ميان رو با كنار * كارِ امَّت روز و شب با من گذار . » \r\n كارِ امّت چون نه كار مصطفىست * كى شود اين كار از حكمِ تو راست ؟ \r\n مىمكن حكم و زفان كوتاه كن * بى تعصّب باش و عَزمِ راه كن \r\n آنچه ايشان كرده‌اند آن پيش گير * در سلامت رو ، طريقِ خويش گير \r\n يا قدم در صدق نِه صدّيق‌وار * يا نه چون فاروق كن عدل اختيار \r\n يا چو عثمان پر حيا و حلم باش * يا چو حيدر بحرِ جود و علم باش \r\n يا مزن دم ، پندِ من بپذير و رو * پاى بردار و سرِ خود گير و رو \r\n تو چه مردِ صدق و علم حيدرى ؟ * مردِ نَفْسى ، هر نَفَس كافرترى \r\n\r\n","description":"","footnote":"","page_name":" 49 ","page_number":63},
  {"content":"\r\n\r\n نَفْسِ كافر را بكُش مؤمن بباش * چون بكُشتى نَفْس را ايمن بباش \r\n در تعصّب اين فضولى مىمكن * از سرِ خويش اين رسولى مىمكن \r\n نيست در شرعت سخن تنها قبول * چه سخن گويى ز يارانِ رسول ؟ \r\n نيست در من اين فضولى اى إله * از تعصّب دار ، پيوستم ، نگاه \r\n پاك گردان از تعصّب جانِ من * گو مباش اين قصّه در ديوانِ من . \r\n\r\nآغاز كتاب\r\n مرحبا اى هدهدِ هادى شده * در حقيقت پيكِ هر وادى شده \r\n اى به سر حدِ سبا سيرِ تو خوش * با سليمان منطق الطّيرِ تو خوش \r\n صاحبِ سرِ سليمان آمدى * از تفاخُر تاجوَر زان آمدى \r\n ديو را در بند و زندان باز دار * تا سليمان را تو باشى راز دار \r\n ديو را وقتى كه در زندان كنى * با سليمان قصدِ شادروان كنى . \r\n\r\n","description":"","footnote":"","page_name":" 50 ","page_number":64},
  {"content":"\r\n\r\n خه‌خه اى موسيجهء موسى صفت * خيز موسيقار زن در معرفت \r\n كرد از جان مردِ موسيقى شناس * لحنِ موسيقىِ خِلقت را سپاس \r\n همچو موسى ديده‌اى آتش ز دور * لا جَرَم موسيجه‌اى بر كوهِ طور \r\n هم ز فرعونِ بهيمى دور شو * هم به ميقات آى و مرغِ طور شو \r\n پس كلامِ بىزفان و بىخروش * فهم كن بىعقل و بشنو نه به گوش . \r\n مرحبا اى طوطىِ طوبىنشين * حُلّه در پوشيده طوقى آتشين \r\n طوق آتش از براى دوزخىست * حُلّه از بهرِ بهشتى و سخىست \r\n چون خليل آن كس كه از نمرود رَست * خوش تواند كرد بر آتش نشست \r\n سر بزن نمرود را همچون قلم * چون خليل اللّه در آتش نِه قدم \r\n چون شدى از وحشتِ نمرود پاك * حلّه پوش ، از آتشين طوقت چه باك . \r\n\r\n","description":"","footnote":"","page_name":" 51 ","page_number":65},
  {"content":"\r\n\r\n خه‌خه اى كبكِ خرامان در خرام * خوش خوشى از كوهِ عرفان در خرام \r\n قهقهه در شيوهء اين راه زن * حلقه بر سندانِ دارُ اللّه زن \r\n كوهِ خود در هم گداز از فاقه‌اى * تا برون آيد ز كوهت ناقه‌اى \r\n چون مُسلَّم ناقه‌اى يا بى جوان * جوى شير و انگبين بينى روان \r\n ناقه مىران گر مصالح آيدت * خود به استقبال صالح آيدت . \r\n مرحبا اى تُنْگْ باز تنگ چشم * چند خواهى بود تند و تيز خشم \r\n نامهء عشقِ ازل بر پاى بند * تا ابد آن نامه را مگشاى بند \r\n عقلِ مادرْ زاد كن با دل بَدَل * تا يكى بينى ابَد را با ازَل \r\n چار چوبِ طبع بشكن مردوار * در درونِ غارِ وحدت كن قرار \r\n چون به غار اندر قرار آيد تو را * صدرِ عالم يارِ غار آيد تو را . \r\n\r\n","description":"","footnote":"","page_name":" 52 ","page_number":66},
  {"content":"\r\n\r\n خه‌خه اى درّاجِ معراجِ الست * ديده بر فرقِ بلى تاجِ الست \r\n چون الستِ عشق بشنيدى به جان * از بلىِ نَفْس بيزارى ستان \r\n چون بلىِ نَفْس گردابِ بلاست * كى شود كارِ تو در گرداب راست \r\n نفس را همچون خرِ عيسى بسوز * پس چو عيسى جان شو و جان بر فروز \r\n خر بسوز و مرغِ جان را كار ساز * تا خوشت روح اللّه آيد پيش باز . \r\n مرحبا اى عندليبِ عشق * ناله كن خوش خوش ز درد و داغِ عشق \r\n خوش بنال از دردِ دل داوود وار * تا كنندت هر نفس صد جان نثار \r\n حلقِ داوودى به معنى برگشاى * خلق را از لحنِ خلقت رهنماى \r\n چند پيوندى زِرِه بر نفسِ شوم * همچو داوود آهنِ خودكُن چو موم \r\n گر شود اين آهنت چون موم نرم * تو شوى در عشق چون داوود گرم . \r\n\r\n","description":"","footnote":"","page_name":" 53 ","page_number":67},
  {"content":"\r\n\r\n خه‌خه اى طاووسِ باغ هشت در * سوختى از زخمِ مارِ هفت سر \r\n صحبتِ اين مار در خونت فكند * وز بهشتِ عَدْن بيرونت فكند \r\n بر گرفتت سِدرَه و طوبى ز راه * كردت از سدِ طبيعت دل سياه \r\n تا نگردانى هلاك اين مار را * كى شوى شايسته اين اسرار را \r\n گر خلاصى باشد زين مارِ زشت * آدمت با خاص گيرد در بهشت . \r\n مرحبا اى خوش تذروِ دوربين * چشمهء دل غرقِ بحرِ نور بين \r\n اين ميانِ چاهِ ظلمت مانده * مبتلاىِ حبسِ تهمت مانده \r\n خويش را زين چاهِ ظلمانى بر آر * سر ز اوجِ عرشِ رحمانى برآر \r\n همچو يوسف بگذر از زندان و چاه * تا شوى در مصرِ عزّت پادشاه \r\n گر چنين مُلكى مسلّم آيدت * يوسفِ صدّيق همدم آيدت . \r\n\r\n","description":"","footnote":"","page_name":" 54 ","page_number":68},
  {"content":"\r\n\r\n خه‌خه اى قُمرىِ دمساز آمده * شاد رفته تنگدل باز آمده \r\n تنگدل زانى كه در خون مانده‌اى * در مضيقِ حبسِ ذو النّون مانده‌اى \r\n اى شده سر گشتهء ماهىِ نفس * چند خواهى ديد بد خواهىِ نفس \r\n سر بكَن اين ماهىِ بد خواه را * تا توانى سود فرقِ ماه را \r\n گرد بُوَد از ماهىِ نفست خلاص * مونسِ يونس شوى در صدرِ خاص . \r\n مرحبا اى فاخته بگشاى لحن * تا گهر بر تو فشاند هفت صحن \r\n چون بود طوقِ وفا در گردنت * زشت باشد بىوفايى كردنت \r\n از وجودت تا بُوَد مويى به جاى * بى وفايت خوانم از سر تا به پاى \r\n گر در آيى و برون آيى ز خود * سوىِ معنى راه يا بى از خرد \r\n چون خرد سوىِ معانيت آورد * خضر آبِ زندگانيت آورد . \r\n\r\n","description":"","footnote":"","page_name":" 55 ","page_number":69},
  {"content":"\r\n\r\n خه‌خه اى بازِ به پرواز آمده * رفته سركش سرنگون باز آمده \r\n سرمكش چون سرنگونى مانده‌اى * تن بِنِه چون غرقِ خونى مانده‌اى \r\n بستهء مردارِ دنيا آمدى * لا جرم مهجور معنى آمدى \r\n هم ز دنيا هم ز عقبى در گذر * پس كلاه از سر بگير و در نگر \r\n چون بگردد از دو گيتى راىِ تو * دستِ ذوالقرنين آيد جاىِ تو \r\n مرحبا اى مرغِ زرّين خوش درآى * گرم شو در كار و چون آتش درآى \r\n هر چه پيشت آيد از گرمى بسوز * ز آفرينش چشمِ جانِ كُل بدوز \r\n چون بسوزى هر چه پيش آيد تو را * نُزلِ حق هر لحظه بيش ايد تو را \r\n چون دلت شد واقفِ اسرارِ حق * خويشتن را وقف كن بر كارِ حق \r\n چون شوى در كارِ حق مرغِ تمام * تو نمانى حق بماند و السّلام . \r\n\r\n","description":"","footnote":"","page_name":" 56 ","page_number":70},
  {"content":"\r\n\r\n مجمعى كردند مرغانِ جهان * آنچه بودند آشكار و نهان \r\n جمله گفتند اين زمان در روزگار * نيست خالى هيچ شهر از شهريار \r\n چون بُوَد كاقليمِ ما را شاه نيست ؟ * بيش ازين بىشاه بودن راه نيست \r\n يكدگر را شايد ار يارى كنيم . * پادشاهى را طلبكارى كنيم \r\n زان كه چون كشور بُوَد بىپادشاه * نظم و ترتيبى نماند در سپاه \r\n پس همه با جايگاهى آمدند * سر به سر جوياىِ شاهى آمدند . \r\n هُدهدِ آشفته دل پر انتظار * در ميانِ جمع آمد بىقرار \r\n حُلّه‌اى بود از طريقت در برش * افسرى بود از حقيقت بر سرش \r\n تيزوَهمى بود در راه آمده * از بد و از نيك آگاه آمده \r\n گفت اى مرغان منم بىهيچ ريب * هم بَريدِ حضرت و هم پيكِ غيب \r\n هم ز حضرت من خبر دار آمدم * هم ز فطنت صاحبْ اسرار آمدم \r\n آن كه « بسم اللّه » در منقار يافت * دور نبود گر بسى اسرار يافت \r\n\r\n","description":"","footnote":"","page_name":" 57 ","page_number":71},
  {"content":"\r\n\r\n مىگذارم در غمِ خود روزگار * هيچ كس را نيست با من هيچ كار \r\n چون من آزادم ز خلقان لا جَرَم * خلق آزادند از من نيز هم \r\n چون منم مشغولِ دردِ پادشاه * هرگزم دردى نباشد از سپاه \r\n آب بنمايم ز وهمِ خويشتن * رازها دانم بسى زين بيش من \r\n با سليمان در سخن پيش آمدم * لا جرم از خيلِ او بيش آمدم \r\n هر كه غايب شد ز مُلكش اى عجب * او نپرسيد و نكرد او را طلب \r\n من چو غايب گشتم از وى يك زمان * كرد هر سويى طلبكارى دوان \r\n زان كه مىنشكِفت از من يك نَفَس * هدهدى را تا ابد اين قدر بس \r\n نامهء او بُردم و باز آمدم * پيشِ او در پرده همراز آمدم \r\n هر كه مذكورِ خداى آمد به خير * كى رسد در گَردِ سيرش هيچ طير \r\n هر كه او مطلوبِ پيغامبر بُوَد * زيبدش بر فرق اگر افسر بُوَد \r\n سالها در بحر و بر مىگشته‌ام * پاى اندر ره به سر مىگشته‌ام \r\n وادى و كوه و بيابان رفته‌ام * عالمى در عهدِ طوفان رفته‌ام \r\n با سليمان در سفرها بوده‌ام * عرصهء عالم بسى پيموده‌ام \r\n\r\n","description":"","footnote":"","page_name":" 58 ","page_number":72},
  {"content":"\r\n\r\n پادشاهِ خويش را دانسته‌ام * چون روم تنها چو نتوانسته‌ام \r\n ليك با من گر شما همره شويد * محرمِ آن شاه و آن درگه شويد \r\n وا رهيد از ننگِ خود بينىِ خويش * تا كى از تشويرِ بىدينىِ خويش \r\n هر كه در وى باخت جان ، از خود برست * در رهِ جانان ز نيك و بد برست \r\n جان فشانيد و قدم در ره نهيد * پاى كوبان سر بدان درگه نگهيد \r\n هست ما را پادشاهى بىخلاف * در پسِ كوهى كه هست آن كوهِ قاف \r\n نامِ او سيمرغ سلطانِ طيور * او به ما نزديك و ما زو دور دور \r\n در حريمِ عزّت است آرامِ او * نيست حدِ هر زفانى نامِ او \r\n صد هزاران پرده دارد بيشتر * هم ز نور و هم ز ظلمت پيش در \r\n در دو عالم نيست كس را زَهره‌اى * كو تواند يافت از وى بهره‌اى \r\n دايماً او پادشاهِ مطلق است * در كمالِ عزِ خود مستغرق است \r\n او به سر نايد ز خود آنجا كه اوست * كى رسد علم و خرد آنجا كه اوست \r\n نه به دو ره ، نه شكيبايى ازو * صد هزاران خلق سودايى ازو \r\n وَصفِ او چون كارِ جانِ پاك نيست * عقل را سرمايهء ادراك نيست \r\n\r\n","description":"","footnote":"","page_name":" 59 ","page_number":73},
  {"content":"\r\n\r\n لا جَرَم هم عقل و هم جان خيره ماند * در صفاتش با دو چشمِ تيره ماند \r\n هيچ دانايى كمالِ او نديد * هيچ بينايى جمالِ او نديد \r\n در كمالش آفرينش ره نيافت * دانش از پى رفت و بينش ره نيافت \r\n قسمِ خلقان زان كمال و زان جمال * هست ، اگر بر هم نهى ، مُشتى خيال \r\n بر خيالى كى توان اين ره سپرد * تو به ماهى چون توانى مه سپرد \r\n صد هزاران سر چو گوى آنجا بُوَد * هاىهاى وهاى و هوى آنجا بُوَد \r\n بس كه خشكى بس كه دريا بر ره است * تا نپندارى كه راهى كوته است \r\n شير مردى بايد اين ره را شگرف * زان كه ره دور است و دريا ژرف ژرف \r\n روى آن دارد كه حيران مىرويم * در رهش گريان و خندان مىرويم \r\n گر نشان يابيم ازو كارى بود * ور نه بىاو زيستن عارى بود \r\n جان بىجانان كه را آيد به كار ؟ * گر تو مردى جان بىجانان مدار \r\n مرد مىبايد تمام اين راه را * جان فشاندن بايد اين درگاه را \r\n دست بايد شست از جان مردوار * تا توان گفتن كه هستى مردِ كار \r\n جان چو بىجانان نيرزد هيچ چيز * همچو مردان بر فشان جانِ عزيز \r\n\r\n","description":"","footnote":"","page_name":" 60 ","page_number":74},
  {"content":"\r\n\r\n گر تو جانى بر فشانى مردوار * بس كه جانان جان كند بر تو نثار . \r\n\r\nحكايت سيمرغ\r\n ابتداىِ كارِ سيمرغ اى عجب * جلوه‌گر بگذشت بر چين نيمشب \r\n در ميانِ چين فتاد از وى پرى * لا جرم پر شور شد هر كشورى \r\n هر كسى نقشى از آن پر بر گرفت * هر كه ديد آن نقش كارى در گرفت \r\n آن پر اكنون در نگارستانِ چينْست * « اطْلُبُوا العِلْمَ وَ لَو بالصِين » ازينْست \r\n گر نگشتى نقشِ پرِ او عيان * اين همه غوغا نبودى در جهان \r\n اين همه آثارِ صنع از فرِ اوست * جمله انمودارِ نقشِ پرِ اوست \r\n چون نه سر پيداست وصفش را نه بُن * نيست لايق بيش ازين گفتن سخُن \r\n هر كه اكنون از شما مردِ رهيد * سر به راه آريد و پا اندر نهيد . \r\n جملهء مرغان شدند آن جايگاه * بى قرار از عزّتِ اين پادشاه \r\n شوقِ او در جانِ ايشان كار كرد * هر يكى بىصبرى بسيار كرد \r\n\r\n","description":"","footnote":"","page_name":" 61 ","page_number":75},
  {"content":"\r\n\r\n عزمِ ره كردند و در پيش آمدند * عاشقِ او دشمنِ خويش آمدند \r\n ليك چون ره بس دراز و دور بود * هر كسى از رفتنش رنجور بود \r\n گر چه ره را بود هر يك كار ساز * هر يكى عذرى دگر گفتند باز : \r\n\r\nحكايات بلبل\r\n بلبلِ شيدا در آمد مست مست * وز كمالِ عشق نه نيست و نه هست \r\n معنيى در هر هزار آواز داشت * زيرِ هر معنى جهانى راز داشت \r\n شد در اسرارِ معانى نعره زن * كرد مرغان را زفان بند از سخن \r\n گفت بر من ختم شد اسرارِ عشق * جملهء شب مىكنم تكرارِ عشق \r\n نيست چون داوود يك افتاده كار * تا زبورِ عشق خوانم زار زار \r\n زارى اندر نى ز گفتارِ من است * زيرِ چنگ از نالهء زارِ من است \r\n گلسِتانها پر خروش از من بود * در دلِ عُشّاق جوش از من بود \r\n باز گويم هر زمان رازى دگر * در دهم هر ساعت آوازى دگر \r\n عشق چون بر جانِ من زور آورد * همچو دريا جانِ من شور آورد \r\n\r\n","description":"","footnote":"","page_name":" 62 ","page_number":76},
  {"content":"\r\n\r\n هر كه شورِ من بديد از دست شد * گر چه بس هشيار آمد مست شد \r\n چون نبينم محرمى سالى دراز * تن زنم با كس نگويم هيچ راز \r\n چون كند معشوقِ من در نوبهار * مشكِ بوِى خويش بر عالم نثار ، \r\n من بپردازم خوشى با او دلم * حل كنم بر طلعتِ او مشكلم \r\n باز معشوقم چو نا پيدا شود * بلبلِ شوريده كم گويا شود \r\n زان كه رازم در نيابد هر يكى * رازِ بلبل گل بداند بىشكى \r\n من چنان در عشقِ گل ، مستغرقم * كز وجودِ خويش محوِ مطلقم \r\n در سرم از عشقِ گل سودا بس است * زان كه مطلوبم گلِ رعنا بس است \r\n طاقتِ سيمرغ نارد بلبلى * بلبلى را بس بود عشقِ گُلى \r\n چون بود صد برگ دلدارِ مرا * كى بود بىبرگيى كارِ مرا \r\n گل كه حالى بشكفد چون دلكشى * از همه در روىِ من خندد خوشى \r\n چون ز زيرِ پرده گل حاضر شود * خنده بر روىِ منش ظاهر شود \r\n كى تواند بود بلبل يك شبى * خالى از عشقِ چنان خندان لبى ؟ \r\n\r\n","description":"","footnote":"","page_name":" 63 ","page_number":77},
  {"content":"\r\n\r\n هدهدش گفت اى به صورت مانده باز * بيش ازين در عشقِ رعنايى مناز \r\n عشقِ روىِ گل بسى خارت نهاد * كارگر شد بر تو و كارت نهاد \r\n گل اگر چه هست بس صاحب جمال * حسنِ او در هفته‌اى گيرد زوال \r\n عشقِ چيزى كان زوال آرد پديد * كاملان را آن ملال آرد پديد \r\n خندهء گل گر چه در كارت كشد * روز و شب در نالهء زارت كشد \r\n در گذر از گل كه گل هر نوبهار * بر تو مىخندد ، نه در تو ، شرم دار ! \r\n\r\nحكايت\r\n شهريارى دخترى چون ماه داشت * عالمى پر عاشق و گمراه داشت \r\n فتنه را بيداريى پيوست بود * زان كه چشمِ نيم خوابش مست بود \r\n عارض از كافور و زلف از مشك داشت * لعلِ سيراب ، از لبش ، لب خشك داشت \r\n گر جمالش ذرّه‌اى پيدا شدى * عقل ، از لا يعقلى ، رسوا شدى \r\n گر شكر طعم لبش بشناختى * از خجل بفسردى و بگداختى \r\n از قضا مىرفت درويشى اسير * چشم افتادش بر آن ماهِ منير \r\n گِرده‌اى در دست داشت آن بىنوا * نان او آن مانده بُد بر نانوا \r\n\r\n","description":"","footnote":"","page_name":" 64 ","page_number":78},
  {"content":"\r\n\r\n چشمِ او چون بر رخِ آن مه فتاد * گِرده از دستش شد و در ره فتاد \r\n دختر از پيشش چو آتش بر گذشت * خوش درو خنديد و خوش خوش بر گذشت \r\n آن گدا پُسْ خندهء او چون بديد * خويش را بر خاك غرقِ خون بديد \r\n نيم نان داشت آن گدا و نيم جان * زان دو نيمه پاك شد در يك زمان \r\n نه قرارش بود شب نه روز هم * دم نزد از گريه و از سوز هم \r\n ياد كردى خندهء آن شهريار * گريه افتادى برو چون ابر زار \r\n هفت سال القصّه بس آشفته بود * با سگانِ كوىِ دختر خفته بود \r\n خادمانِ دختر و خدمتگران * جمله گشتند اى عجب واقف بر آن \r\n عزم كردند آن جفا كاران بجمع * تا ببرّند آن گدا را سر چو شمع \r\n در نهان دختر گدا را خواند ، گفت * چون تويى را چون منى كى بود جُفت \r\n قصدِ تو دارند بگريز و برو * بر درم منشين برخيز و برو \r\n آن گدا گفتا كه من آن روز دست * شسته‌ام از جان كه گشتم از تو مست \r\n صد هزاران جانِ چون من بىقرار * باد بر روىِ تو هر ساعت نثار \r\n چون مرا خواهند كشتن نا صواب * يك سؤالم را به لطفى ده جواب \r\n\r\n","description":"","footnote":"","page_name":" 65 ","page_number":79},
  {"content":"\r\n\r\n چون مرا سر مىبُريدى رايگان * از چه خنديدى تو در من آن زمان ؟ \r\n گفت چون مىديدمت بس بىهنر * بر تو مىخنديدم آن اى بىخبر \r\n بر سر و روى تو خنديدن رواست * ليك در روىِ تو خنديدن خطاست \r\n اين بگفت و رفت از پيشش چو دود * هر چه بود اصلا همه آن هيچ بود . \r\n\r\nحكايت طوطى\r\n طوطى آمد با دهانِ پر شكر * در لباس فُسْتَقى با طوقِ زر \r\n پشّه گشته باشه‌اى از فرِ او * هر كجا سر سبزيى از پرِ او \r\n در سخن گفتن شكر ريز آمده * در شكر خوردن پگه خيز آمده \r\n گفت هر سنگين دل و هر هيچ كس * چون منى را آهنين سازد قفس \r\n من درين زندانِ آهن مانده باز * ز آرزوىِ آبِ خضرم در گداز \r\n خضرِ مرغانم از انم سبز پوش * بو كه دانم كردن آبِ خضر نوش \r\n من نيارم در برِ سيمرغ تاب * بس بود از چشمهء خضرم يك آب \r\n سر نهم در راه چون سوداييى * مىروم هر جاى چون هرجاييى \r\n چون نشان يابم ز آبِ زندگى * سلطنت دستم دهد در بندگى . \r\n هُدهدش گفت اى ز دولت بىنشان * مرد نبود هر كه نبود جان فشان \r\n\r\n","description":"","footnote":"","page_name":" 66 ","page_number":80},
  {"content":"\r\n\r\n جان ز بهرِ اين به كار آيد تو را * تا دمى در خوردِ يار آيد تو را \r\n آبِ حيوان خواهى و جان دوستى * رو كه تو مغزى ندارى ، پوستى \r\n جان چه خواهى كرد ؟ بر جانان فشان * در رهِ جانان چو مردان جان فشان . \r\n\r\n[ حكايت 
  ]\r\n بود آن ديوانهء عالى مقام * خضر با او گفت « اى مردِ تمام \r\n راىِ آن‌دارى كه باشى يارِ من ؟ » * گفت « با تو بر نيايد كارِ من \r\n زان كه خوردى آبِ حيوان چند راه * تا بماند جانِ تو تا ديرگاه \r\n من در آنم تا بگويم تركِ جان * زان كه بىجانان ندارم برگِ آن \r\n چون تو اندر حفظِ جانى مانده * من به نو هر روز جان افشانده \r\n بهتر آن باشد كه چون مرغان ز دام * دور مىباشيم از هم و السّلام . » \r\n\r\n[ حكايت طاووس 
  ]\r\n بعد از آن طاووس آمد زرنگار * نقشِ پرّش صد چه ، بل‌كه صد هزار \r\n\r\n","description":"","footnote":"","page_name":" 67 ","page_number":81},
  {"content":"\r\n\r\n چون عروسى جلوه كردن ساز كرد * هر پرِ او جلوه‌اى آغاز كرد \r\n گفت تا نقّاشِ غيبم نقش بست * چينيان را شد قلم انگشتِ دست \r\n گر چه من جبريلِ مرغانم و ليك * رفت بر من از قضا كارى نه نيك \r\n يار شد با من به يك جا مارِ زشت * تا بيفتادم به خوارى از بهشت \r\n چون بَدَل كردند خلوتْ جاىِ من * تختْ بندِ پاىِ من شد باىِ من \r\n عزمِ آن دارم كزين تاريك جاى * رهبرى باشد به خُلدم رهنماى \r\n من نه آن مردم كه در سلطان رسم * بس بود اينم كه در دروان رسم \r\n كى بود سيمرغ را پرواىِ من ؟ * بس بود فردوسِ عالى جاىِ من \r\n من ندارم در جهان كارى دگر * تا بهشتم ره دهد بارى دگر . \r\n هُدهُدش گفت اى ز خود گُم كرده راه * هر كه خواهد خانه‌اى از پادشاه \r\n گوى نزديكىِ او اين زان به است * خانه‌اى از حضرتِ سلطان به است \r\n خانهء نَفْس است خُلدِ پر هوس * خانهء دل مقعدِ صدق است و بس \r\n\r\n","description":"","footnote":"","page_name":" 68 ","page_number":82},
  {"content":"\r\n\r\n حضرتِ حق هست درياىِ عظيم * قطره‌اى خُرد است « جنّات النعيم » \r\n قطره باشد هر كه را دريا بود * هر چه جز دريا بود سودا بود \r\n چون به دريا مىتوانى راه يافت * سوىِ يك شبنم چرا بايد شتافت ؟ \r\n هر كه داند گفت با خورشيد راز * كى تواند ماند از يك ذرّه باز \r\n هر كه كل شد ، جزو را با او چه كار ؟ * وان كه جان شد عضو را با او چه كار ؟ \r\n گر تو هستى مردِ كُلّى ، كُل ببين * كل طلب ، كل باش ، كل شو ، كُل گزين . \r\n\r\nالحكاية و التمثيل\r\n كرد شاگردى سؤال از اوستاد * كز بهشت آدم چرا بيرون فتاد ؟ \r\n گفت بود آدم همى عالى گهر * چون به فردوسى فرو آورد سر ، \r\n هاتفى برداشت آوازى بلند * كاى بهشت كرده از صدگونه بند ! \r\n هر كه در هر دو جهان ، بيرونِ ما * سر فرو آرد به چيزى دونِ ما ، \r\n ما زوال آريم بر وى هر چه هست * زان كه نتوان زد به غيرِ دوست دست \r\n جاى ، باشد پيشِ جانان صد هزار * جاىِ بىجانان كجا آيد به كار ؟ \r\n هر كه جز جانان به چيزى زنده شد * گر همه آدم بود افكنده شد \r\n\r\n","description":"","footnote":"","page_name":" 69 ","page_number":83},
  {"content":"\r\n\r\n اهل جنّت را چنين آمد خبر * كاوّلين چيزى دهند آنجا جگر \r\n اهلِ جنّت چون نباشد اهلِ راز * زان جگر خوردن ز سر گيرند باز . \r\n\r\nحكايت بط\r\n بط به صد پاكى برون آمد ز آب * در ميانِ جمع با خير الثّياب \r\n گفت در هر دو جهان ندهد خبر * كس ز من يك پاك رو يك پاك‌تر \r\n كرده‌ام هر لحظه غسلى بر صواب * پس سجاده باز افكنده بر آب \r\n همچو من بر آب چون استد يكى * نيست باقى در كراماتم شكى \r\n زاهدِ مرغان منم با راىِ پاك * دايمم هم جامه و هم جاى پاك \r\n من نيابم در جهان بىآب سود * زان كه زاد و بودِ من در آب بود \r\n گر چه در دل عالمى غم داشتم * شستم از دل كآب همدم داشتم \r\n آب در جوىِ من است اينجا مدام * من به خشكى چون توانم يافت كام \r\n چون مرا با آبِ افتاده‌ست كار * از ميانِ آب چون گيرم كنار ؟ \r\n\r\n","description":"","footnote":"","page_name":" 70 ","page_number":84},
  {"content":"\r\n\r\n زنده از آب است دايم هر چه هست * اين چنين از آب نتوان شست دست \r\n من رهِ وادى كجا دانم بُريد * زان كه با سيمرغ نتوانم پريد \r\n آن كه باشد قُلّه‌اى آبش تمام * كى تواند يافت از سيمرغ كام ؟ \r\n هدهدش گفت اى به آبى خوش شده * گِردِ جانت آب چون آتش شده \r\n در ميان آب خوش خوابت ببرد * قطره‌اى آب آمد و آبت ببرد \r\n آب هست از بهرِ هر ناشسته روى * گر تو بس ناشسته رويى آب جوى \r\n چند باشد همچو آبِ روشنت * روىِ هر ناشسته رويى ديدنت ؟ \r\n\r\nالحكاية و التمثيل\r\n كرد از ديوانه‌اى مردى سؤال * كاين دو عالم چيست با چندين خيال ؟ \r\n گفت كاين هر دو جهان بالا و پست * قطره‌اى آب است نه نيست و نه هست \r\n گشت از اوّل قطره‌اى آب آشكار * قطره‌اى آب است با چندين نگار \r\n\r\n","description":"","footnote":"","page_name":" 71 ","page_number":85},
  {"content":"\r\n\r\n هر نگارى كان بود بر روىِ آب * گر همه ز آهن بود گردد خراب \r\n هيچ چيزى نيست ز آهن سخت‌تر * هم بنا بر آب دارد ، در نگر \r\n هر چه را بنياد بر آبى بود * گر همه آتش بود خوابى بود \r\n كس نديده‌ست آب هرگز پايدار * كى بود بر آب بنياد استوار ؟ \r\n\r\nداستان كبك\r\n كبك بس خرّم خرامان در رسيد * سر كش و سر مست از كان در رسيد \r\n سرخ منقار و شى پوش آمده * خونِ او از ديده در جوش آمده \r\n گاه مىبُرّيد ، بى تيغى ، كمر * گاه مىلنجيد پيشِ تيغ در \r\n گفت من پيوسته در كان گشته‌ام * بر سرِ گوهر فراوان گشته‌ام \r\n بوده‌ام پيوسته با تيغ و كمر * تا توانم بود سرهنگِ گهر \r\n عشقِ گوهر آتشى زد در دلم * بس بود اين آتشِ خوش حاصلم \r\n تفتِ اين آتش چو سر بيرون كند * سنگريزه در درونم خون كند \r\n آتشى ديدى كه چون تأثير كرد * سنگ را خون كرد و بىتأخير كرد \r\n\r\n","description":"","footnote":"","page_name":" 72 ","page_number":86},
  {"content":"\r\n\r\n در ميانِ سنگ و آتش مانده‌ام * هم معطّل هم مشوّش مانده‌ام \r\n سنگريزه مىخورم در تفت و تاب * دل پر آتش مىكنم بر سنگ خواب \r\n چشم بگشاييد اى اصحاب من * بنگريد آخر به خورد و خوابِ من \r\n آن كه بر سنگى بخفت و سنگ خورد * با چنين كس از چه بايد جنگ كرد ؟ \r\n دل درين سختى به صد اندوه خست * زان كه عشقِ گوهرم بر كوه بست \r\n هر كه چيزى دوست گيرد جز گهر * ملكتِ آن چيز باشد بر گذر \r\n ملكِ گوهرجاودان دارد نظام * جانِ او با كوه پيوسته مدام \r\n من عيارِ كوهم و مردِ گهر * نيستم يك لحظه بىتيغ و كمر \r\n چون بود در تيغ گوهر بر دوام * زان گهر در تيغ مىجويم مدام \r\n نه چو گوهر هيچ گوهر يافتم * نه ز گوهر گوهرىتر يافتم \r\n چون رهِ سيمرغ راهِ مشكل است * پاىِ من در سنگِ گوهر در گل است \r\n من به سيمرغِ قوى دل كى رسم * دست بر سر ، پاى در گل كى رسم \r\n همچو آتش برنتابم سر ز سنگ * يا بميرم يا گهر آرم به چنگ \r\n گوهرم بايد كه گردد آشكار * مردِ بىگوهر كجا آيد به كار ؟ \r\n\r\n","description":"","footnote":"","page_name":" 73 ","page_number":87},
  {"content":"\r\n\r\n هدهدش گفت اى چو گوهر جمله رنگ * چند لنگى ، چندم آرى عذرِ لنگ \r\n پا و منقارِ تو پر خونِ جگر * تو به سنگى باز مانده بىگهر \r\n اصلِ گوهر چيست ؟ سنگى كرده رنگ * تو چنين آهن دل از سوداىِ سنگ \r\n گر نماند رنگ او سنگى بود * هست بىسنگ ، آن كه در رنگى بود \r\n هر كه را بويىست او رنگى نخواست * زان كه مردِ گوهرى سنگى نخواست . \r\n\r\nحكايت\r\n هيچ گوهر را نبود آن سرورى * كان سليمان داشت در انگشترى \r\n زان نگينش بود چندان نام و بانگ * وان نگين خود بود سنگى نيم دانگ \r\n چون سليمان كرد آن گوهر نگين * زيرِ حكمش شد همه روىِ زمين \r\n چون سليمان مُلكِ خود چندان بديد * جملهء آفاق در فرمان بديد \r\n [ بود چل فرسنگ شادروان او * باد مىبرديش در فرمانِ او 
  ] \r\n\r\n","description":"","footnote":"","page_name":" 74 ","page_number":88},
  {"content":"\r\n\r\n گر چه شادروان چل فرسنگ داشت * هم بنا بر نيم دانگِ سنگ داشت \r\n گفت چون اين مملكت وين كار و بار * زين قدَر سنگ است دايم پايدار ، \r\n من نمىخواهم كه در دنيا و دين * باز ماند كس به ملكى همچنين \r\n پادشاها من به چشمِ اعتبار * آفتِ اين ملك ديدم آشكار \r\n هست آن در جنبِ عقبى مختصر * بعد ازين كس را مده هرگز دگر \r\n من ندارم با سپاه و ملك كار * مىكنم زنبيل بافى اختيار . \r\n گر چه زان گوهر سليمان شاه شد * آن گهر بودش كه بندِ راه شد \r\n زان به پانصد سال بعد از انبيا * با بهشتِ عَدْن گردد آشنا \r\n آن گهر چون با سليمان اين كند * كى چو تو سر گشته را تمكين كند \r\n چون گهر سنگى ست چندين كان مكَن * جز براى روىِ جانان جان مكَن \r\n دل ز گوهر بر كَن اى گوهر طلب * جوهرى را باش دايم در طلب . \r\n\r\nحكايت هماى\r\n پيشِ جمع آمد هماىِ سايه بخش * خسروان را ظلِ او سرمايه بخش \r\n\r\n","description":"","footnote":"","page_name":" 75 ","page_number":89},
  {"content":"\r\n\r\n زان هماىِ بس همايون آمد او * كز همه در همّت افزون آمد او \r\n گفت اى پرّندگانِ بحر و بر * من نيَم مرغى چو مرغانِ دگر \r\n همّتِ عاليم در كار آمده ست * عزلت از خلقم پديدار آمده‌ست \r\n نفسِ سگ را خوار دارم لا جَرَم * عزّت از من يافت افريدون و جم \r\n پادشاهان سايه پروردِ من‌اند * هر گداى طبع نى مرد من‌اند \r\n نفسِ سگ را استخوانى مىدهم * روح را زين سگ امانى مىدهم \r\n نفس را چون استخوان دادم مدام * جانِ من زان يافت اين عالى مقام \r\n آن كه شه خيزد ز ظلِ پرِ او * چون توان پيچيد سر از فرِ او \r\n جمله را در پرّ او بايد نشست * تا ز ظلّش ذرّه‌اى آيد به دست \r\n كى شود سيمرغِ سر كش يارِ من * بس بود خسرؤ نشانى كارِ من . \r\n هدهدش گفت اى غرورت كرده بند * سايه در چين بيش ازين بر خود مخند \r\n نيستت خسرؤ نشانى اين زمان * همچو سگ با استخوانى اين زمان \r\n\r\n","description":"","footnote":"","page_name":" 76 ","page_number":90},
  {"content":"\r\n\r\n خسروان را كاشكى ننشانيى * خويش را از استخوان برهانيى \r\n من گرفتم خود كه شاهانِ جهان * جمله از ظلِ تو خيزند اين زمان \r\n ليك فردا در بلا عمرِ دراز * جمله از شاهىِ خود مانند باز \r\n سايهء تو گر نديدى شهريار * در بلا كى ماندى روز شمار ؟ \r\n\r\nالحكاية و التمثيل\r\n پاك رايى بود بر راهِ صواب * يك شبى محمود را ديد او به خواب \r\n گفت « اى سلطانِ نيكو روزگار * حالِ تو چون است در دار القرار ؟ » \r\n گفت « تن زن ، خونِ جانِ من مريز * دم مزن ، چه جاىِ سلطان است ، خيز \r\n بود سلطانيم پندار و غلط * سلطنت كى زيبد از مشتى سقط ؟ \r\n حق كه سلطانِ جهاندار آمده‌ست * سلطنت او را سزاوار آمده‌ست \r\n چون بديدم عجز و حيرانىِ خويش * ننگ مىدارم ز سلطانىِ خويش \r\n گر تو خوانى جز پريشانم مخوان * اوست سلطان ، نيز سلطانم مخوان \r\n سلطنت او راست و من بر سودمى * گر به دنيا در گدايى بودمى \r\n\r\n","description":"","footnote":"","page_name":" 77 ","page_number":91},
  {"content":"\r\n\r\n كاشكى صد چاه بودى جاه نى * خاشه روبى بودمى و شاه نى \r\n نيست اين دم هيچ بيرون شو مرا * باز مىخواهند يك يك جو مرا \r\n خشك بادا پال و پرِ آن هماى * كو مرا در سايهء خود داد جاى . » \r\n\r\nحكايت باز\r\n باز ، پيش جمع آمد سر فراز * كرد از سرِ معالى پرده باز \r\n سينه مىكرد از سپه دارىِ خويش * لاف مىزد از كُله دارىِ خويش \r\n گفت من از شوقِ دستِ شهريار * چشم بربستم ز خلقِ روزگار \r\n چشم از ان بگرفته‌ام زيرِ كلاه * تا رسد پايم به دستِ پادشاه \r\n در ادب خود را بسى پرورده‌ام * همچو مرتاضان رياضت كرده‌ام \r\n تا اگر روزى برِ شاهم برند * از رسوم خدمت آگاهم برند \r\n من كجا سيمرغ را بينم به خواب * چون كنم بيهوده سوىِ او شتاب ؟ \r\n زُقّه‌اى از دستِ شاهم بس بود * در جهان اين پايگاهم بس بود \r\n چون ندارم رهروى را پايگاه * سر فرازى مىكنم بر دستِ شاه \r\n\r\n","description":"","footnote":"","page_name":" 78 ","page_number":92},
  {"content":"\r\n\r\n هر كه او شايستهء سلطان بود * پيشِ سلطان هر چه گويد آن بود \r\n من اگر شايستهء سلطان شوم * به كه در وادىِ بى پايان شوم \r\n روى آن دارد كه من بر روىَ شاه * عمر بگذارم خوشى اين جايگاه \r\n گاه شه را انتظارى مىكنم * گاه در شوقش شكارى مىكنم . \r\n هدهدش گفت اى به صورت مانده باز * از صفت دور و به صورت مانده باز \r\n شاه را در ملك اگر همتا بود * پادشاهى كى برو زيبا بود \r\n سلطنت را نيست چون سيمرغ كس * زان كه بى همتا به شاهى اوست و بس \r\n شاه نبْوَد آن كه در هر كشورى * سازد او از خود ز بى مغزى سرى \r\n شاه آن باشد كه همتا نبْوَدَش * جز وفا و جز مدارا نبودش \r\n شاه دنيا گر وفادارى كند * يك زمان ديگر گرفتارى كند \r\n هر كه باشد پيشِ او نزديك‌تر * كارِ او بى شك بود باريك‌تر \r\n دايما از شاه باشد بر حذر * جانِ او پيوسته باشد پر خطر \r\n\r\n","description":"","footnote":"","page_name":" 79 ","page_number":93},
  {"content":"\r\n\r\n شاهِ دنيا فى المثل چون آتش است * دور باش از وى كه دورى بس خوش است \r\n زان بود در پيشِ شاهان دور باش * كاى شده نزديكِ شاهان ! دور باش ! \r\n\r\nالحكاية و التمثيل\r\n پادشاهى بود بس عالى گهر * گشت عاشق بر غلامى سيم بر \r\n شد چنان عاشق كه بى آن بُت دمى * نه نشستى و نه آسودى همى \r\n از غلامانش به رتبت بيش داشت * دايما در پيشِ چشمِ خويش داشت \r\n شاه چون در قصر تير انداختى * آن غلام از بيم او بگداختى \r\n زان كه از سيبى هدف كردى مدام * پس نهادى سيب بر فرقِ غلام \r\n سيب را بشكافتى حالى به تير * وان غلام از بيم گشتى چون زرير \r\n زو مگر پرسيد مردى بى خبر * ك « ز چه شد گلگونهء رويت چو زر ؟ \r\n اين همه حرمت كه پيشِ شه تو راست * شرح دِه كاين زرد رويت از چه خاست ؟ » \r\n گفت « بر سر مىنهد سيبى مرا * گر رسد از تيرش آسيبى مرا ، \r\n گويد انگارم غلامى خود نبود * در سپاهم ناتمامى خود نبود \r\n\r\n","description":"","footnote":"","page_name":" 80 ","page_number":94},
  {"content":"\r\n\r\n ور چنان باشد كه آيد تير راست * جمله گويندش ز بختِ پادشاست \r\n من ميانِ اين دو غم در پيچ پيچ * بر چه‌ام جان بر خطر ، بر هيچ هيچ . » \r\n\r\nحكايت بوتيمار\r\n پس در آمد زود بوتيمار پيش * گفت اى مرغان من و تيمارِ خويش \r\n بر لبِ درياست خوشتر جاىِ من * نشنود هرگز كسى آواىِ من \r\n از كم آزارىِ من هرگز دمى * كس نيازارد ز من در عالمى \r\n بر لبِ دريا نشينم دردمند * دايماً اندوهگين و مستمند \r\n ز آرزوى آب ، دل پر خون كنم * چون دريغ آيد به خويشم چون كنم ؟ \r\n چون نيَم من اهلِ دريا ، اى عجب ! * بر لبِ دريا بميرم خشك لب \r\n گر چه دريا مىزند صد گونه جوش * من نيارم كرد ازو يك قطره نوش \r\n گر ز دريا كم شود يك قطره آب * ز آتشِ غيرت دلم گردد كباب \r\n چون منى را عشقِ دريا بس بود * در سرم اين شيوه سودا بس بود \r\n جز غمِ دريا نخواهم اين زمان * تابِ سيمرغم نباشد ، الأمان ! \r\n\r\n","description":"","footnote":"","page_name":" 81 ","page_number":95},
  {"content":"\r\n\r\n آن كه او را قطره‌اى آب است اصل * كى تواند يافت از سيمرغ وصل ؟ \r\n هدهدش گفت اى ز دريا بى خبر * هست دريا پر نهنگ و جانور \r\n گاه تلخ است آب او و گاه شور * گاه آرام است او را گاه زور \r\n منقلب چيزىست و نا پاينده هم * گه شونده گاه باز آينده هم \r\n بس بزرگان را كه كشتى كرد خُرد * بس كه در گرداب او افتاد و مُرد \r\n هر كه چون غوّاص ره دارد درو * از غمِ جان دم نگه دارد درو \r\n ور زند در قعرِ دريا دم كسى * مرده ، از بُن با سر افتد ، چون خسى \r\n از چنين كس كو وفادارى نداشت * هيچ كس اوميدِ دلدارى نداشت \r\n گر تو از دريا نيايى با كنار * غرقه گرداند تو را پايانِ كار \r\n مىزند او خود ز شوقِ دوست جوش * گاه در موج است و گاهى در خروش \r\n او چو خود را مىنيابد كامِ دل * تو نيابى هم ازو آرامِ دل \r\n هست دريا چشمه‌اى از كوىِ او * تو چرا قانع شدى بى روىِ او . \r\n\r\n","description":"","footnote":"","page_name":" 82 ","page_number":96},
  {"content":"\r\n\r\n\r\nالحكاية و التمثيل\r\n ديده‌ور مردى به دريا شد فرود * گفت « اى دريا چرا دارى كبود \r\n جامهء ماتم چرا پوشيده‌اى * نيست هيچ آتش ، چرا جوشيده‌اى ؟ » \r\n داد دريا آن نكو دل را جواب * ك « ز فراقِ دوست دارم اضطراب \r\n چون ز نامردى نيَم من مردِ او * جامه نيلى كرده‌ام از دردِ او \r\n خشك لب بنشسته‌ام مدهوش من * ز آتِش عشق آب من شد جوش زن \r\n گر بيابم قطره‌اى از كوثرش * زندهء جاويد گردم بر درش \r\n ور نه چون من صد هزاران خشك لب * مى بميرد در رهِ او روز و شب . » \r\n\r\nحكايت كوف\r\n كوف آمد پيش چون ديوانه‌اى * گفت من بگزيده‌ام ويرانه‌اى \r\n عاجزىام در خرابى زاده من * در خرابى مىروم بى باده من \r\n گر چه معمورى بسى خوش يافتم * هم مخالف هم مشوّش يافتم \r\n\r\n","description":"","footnote":"","page_name":" 83 ","page_number":97},
  {"content":"\r\n\r\n هر كه در جمعيّتى خواهد نشست * در خرابى بايدش رفتن چو مست \r\n در خرابى جاى مىسازم به رنج * زان كه باشد در خرابى جاى گنج \r\n عشقِ گنجم در خرابى ره نمود * سوىِ گنجم جز خرابى ره نبود \r\n دور بردم از همه كس رنج خويش * بو كه يابم بى طلسمى گنج خويش \r\n گر فرو رفتى به گنجى پاىِ من * باز رَستى اين دلِ خودراىِ من \r\n عشق بر سيمرغ جز افسانه نيست * زان كه عشقش كارِ هر مردانه نيست \r\n من نيَم در عشقِ او مردانه‌اى * عشقِ گنجم بايد و ويرانه‌اى . \r\n هدهدش گفت اى ز عشقِ گنج مست * من گرفتم كامدت گنجى به دست \r\n بر سرِ آن گنج خود را مُرده گير * عمر رفته ، ره به سر نا بُرده گير \r\n عشقِ گنج و عشقِ زر از كافرىست * هر كه از زر بُت كند او آزرىست \r\n زر پرستيدن بود از كافرى * نيستى آخر ز قومِ سامرى \r\n هر دلى كز عشقِ زر گيرد خلل * در قيامت صورتش گردد بَدَل . \r\n\r\n","description":"","footnote":"","page_name":" 84 ","page_number":98},
  {"content":"\r\n\r\n\r\nالحكاية و التمثيل\r\n حُقّه‌اى زر داشت مردى بى خبر * چون بمرد و زو بماند آن حُقّه زر ، \r\n بعدِ سالى ديد فرزندش به خواب * صورتش چون موش و دو چشمش پر آب \r\n پس در آن موضع كه زر بنهاده بود * همچو موشى گردِ آن مىگشت زود \r\n گفت فرزندش كزو كردم سؤال * ك « ز چه اينجا آمدى ؟ بر گوى حال . » \r\n گفت « زر بنهاده‌ام اين جايگاه * مىندانم تا به دو كس يافت راه . » \r\n گفت « آخر صورتِ موشت چراست ؟ » * گفت « هر دل را كه مهرِ زر بخاست ، \r\n [ حشرِ او بر صورتِ موشى بود * هر زمان از حسرتش جوشى بود 
  ] \r\n صورتش اين است ، در من مىنگر * پند گير و زر بيفكن اى پسر . » \r\n\r\nحكايت صعوه\r\n صعوه آمد دل ضعيف و تن نزار * پاى تا سر همچو آتش بى قرار \r\n گفت من حيران و فرتوت آمدم * بى دل و بى قوّت و قوت آمدم \r\n همچو موسى بازو و زوريم نيست * وز ضعيفى قوّتِ موريم نيست \r\n\r\n","description":"","footnote":"","page_name":" 85 ","page_number":99},
  {"content":"\r\n\r\n من نه پر دارم نه پا نه هيچ نيز * كى رسم در گَردِ سيمرغِ عزيز \r\n پيشِ او اين مرغِ عاجز كى رسد ؟ * صعوه در سيمرغ هرگز كى رسد ؟ \r\n در جهان او را طلبكاران بسى ست * وصلِ او كى لايقِ چون من كسىست \r\n در وصالِ او چو نتوانم رسيد * بر محالى راه نتوانم بريد \r\n گر نهم رويى به سوىِ درگهش * يا بميرم يا بسوزم در رهش \r\n چون نيَم من مردِ او اين جايگاه * يوسف خود باز مىجويم ز چاه \r\n يوسفى گم كرده‌ام در چاهسار * باز يابم آخرش در روزگار \r\n گر بيابم يوسف خود را ز چاه * بر پَرَم با او من از ماهى به ماه . \r\n هدهدش گفت اى ز شنگى و خوشى * كرده در افتادگى صد سر كشى \r\n جمله سالوسى تو ، من اين كى خرم * نيست اين سالوسىِ تو در خورم \r\n پاى در ره نِه ، مزن دم ، لب بدوز * گر بسوزند اين همه ، تو هم بسوز \r\n گر تو يعقوبى به معنى فى المَثَل * يوسفت ندهند كمتر كن حيل \r\n\r\n","description":"","footnote":"","page_name":" 86 ","page_number":100},
  {"content":"\r\n\r\n مىفروزد آتشِ غيرت مدام * عشقِ يوسف هست بر عالم حرام . \r\n\r\nالحكاية و التمثيل\r\n چون جدا افتاد يوسف از پدر * گشت يعقوب از فراقش بى بصر \r\n موج مىزد بحرِ خون از ديدگانش * نامِ يوسف مانده دايم در زفانْش \r\n جبرئيل آمد كه « گر هرگز دگر * بر زفانِ تو كند يوسف گذر \r\n محو گردانيم نامت بعد ازين * از ميانِ انبيا و مُرسلين . » \r\n چون در آمد امرش از حق آن زمان * گشت محوش نامِ يوسف از زفان \r\n گر چه نامِ يوسفش بودى نديم * نامِ او در جانِ خود كشتى مقيم \r\n ديد يوسف را شبى در خواب پيش * خواست تا او را بخواند سوىِ خويش \r\n يادش آمد آنچه حق فرموده بود * تن زد آن سر گشتهء فرسوده زود \r\n لكن از بى طاقتى از جانِ پاك * بر كشيد آهى بغايت دردناك \r\n چون ز خواب خوش بجنبيد او ز جاى * جبرئيل آمد كه مىگويد خداى \r\n « گر نراندى نامِ يوسف بر زفان * ليك آهى بر كشيدى آن زمان \r\n\r\n","description":"","footnote":"","page_name":" 87 ","page_number":101},
  {"content":"\r\n\r\n در ميانِ آهِ تو دانم كه بود * در حقيقت توبه بشكستى چه سود ؟ » \r\n عقل را زين كار سودا مىكند * عشق بازى بين كه با ما مىكند . \r\n بعد از آن مرغانِ ديگر سر به سر * عذرها گفتند مشتى بى خبر \r\n هر يكى از جهل عذرى نيز گفت * گر نگفت از صدر از دهليز گفت \r\n گر بگويم عذرِ يك يك با تو باز * دار معذورم كه مىگردد دراز \r\n هر كسى را بود عذرى تنگ و لنگ * اين چنين كس كى كند عنقا به چنگ \r\n هر كه عنقا راست از جان خواستار * چنگ از جان باز دارد مردوار \r\n هر كه را در آشيان سى دانه نيست * شايد از سيمرغ اگر ديوانه نيست \r\n چون ندارى دانه‌اى را حوصله * چون تو با سيمرغ باشى هم چله ؟ \r\n چون تهى كردى به يك مى پهلُوان * دوستكانى چون خورى با پهلوان ؟ \r\n چون ندارى ذرّه‌اى را گُنج و تاب * چون توانى جُست گنج از آفتاب ؟ \r\n چون شدى در قطره‌اى نا چيز غرق * چون روى از پاىِ دريا تا به فرق ؟ \r\n\r\n","description":"","footnote":"","page_name":" 88 ","page_number":102},
  {"content":"\r\n\r\n ز انچه آن خود هست ، بويى نيست اين * كارِ هر ناشسته رويى نيست اين . \r\n\r\nسؤال كردن طيور از هدهد\r\n جملهء مرغان چو بشنيدند حال * سر به سر كردند از هدهد سؤال \r\n كاى سبق بُرده ز ما در رهبرى * ختم كرده بهترى و مهترى \r\n ما همه مشتى ضعيف و ناتوان * بى پر و بى بال ، نه تن نه توان \r\n كى رسيم آخر به سيمرغِ رفيع * گر رسد از ما كسى ، باشد بديع \r\n نسبتِ ما چيست با او ، باز گوى * زان كه نتوان شد ، بعَميا ، راز جوى \r\n گر ميانِ ما و او نسبت بُدى * هر يكى را سوىِ او رغبت بُدى \r\n او سليمان است و ما مورى گدا * در نگر كو از كجا ما از كجا \r\n كرده مورى را ميانِ چاه بند * كى رسد در گَردِ سيمرغِ بلند \r\n خسروى كارِ گدايى كى بود * اين به بازوىِ چو مايى كى بود ؟ \r\n\r\n","description":"","footnote":"","page_name":" 89 ","page_number":103},
  {"content":"\r\n\r\n هدهد آنگه گفت كاى بى حاصلان * عشق كى نيكو بود از بد دلان \r\n اى گدايان چند ازين بى حاصلى * راست نايد عاشقى و بد دلى \r\n هر كه را در عشق چشمى باز شد * پاى كوبان آمد و جانباز شد \r\n تو بدان كانگه كه سيمرغ از نقاب * آشكارا كرد رخ چون آفتاب \r\n صد هزاران سايه بر خاك اوفكند * پس نظر بر سايهء پاك اوفكند \r\n سايهء خود كرد بر عالم نثار * گشت چندين مرغ هر دم آشكار \r\n صورتِ مرغانِ عالم سر به سر * سايهء اوست اين بدان اى بى خبر \r\n اين بدان چون اين بدانستى نخست * سوىِ آن حضرت نَسَب كردى درست \r\n چون بدانستى ببين آنگه بباش * چون بدانستى مكن اين راز فاش \r\n هر كه او آن گشت مستغرق بود * حاش للّه گر تو گويى حق بود \r\n گر تو گشتى آنچه گفتم ، نه حقى * ليك در حق دايماً مستغرقى \r\n مردِ مستغرق حلولى كى بود * اين سخن كارِ فضولى كى بود \r\n چون بدانستى كه ظلِ كيستى * فارغى ، گر مُردى و گر زيستى \r\n گر نگشتى هيچ سيمرغ آشكار * نيستى سيمرغ هرگز سايه‌دار \r\n\r\n","description":"","footnote":"","page_name":" 90 ","page_number":104},
  {"content":"\r\n\r\n باز اگر سيمرغ مىگشتى نهان * سايه‌اى هرگز نماندى در جهان \r\n هر چه اينجا سايه‌اى پيدا شود * اوّل آن چيز آشكار آنجا شود \r\n ديدهء سيمرغ بين گر نيستت * دل چو آيينه منوّر نيستت \r\n چون كسى را نيست چشمِ آن جمال * وز جمالش هست صبرِ لا محال \r\n با جمالش عشق نتوانست باخت * از كمالِ لطفِ خود آيينه ساخت \r\n هست آن آيينه دل ، در دل نگر * تا ببينى روىِ او در دل مگر . \r\n\r\nالحكاية و التمثيل\r\n پادشاهى بود بس صاحب جمال * در جهانِ حسن بى مثل و مثال \r\n مُلكِ عالم مُصحفِ اسرارِ او * در نكويى آيتى ديدارِ او \r\n مىندانم هيچ كس آن زهره يافت * كو تواند از جمالش بهره يافت \r\n روىِ عالم پر شد از غوغاىِ او * خلق را از حد بشد سوداىِ او \r\n گاه شبديزى برون راندى به كوى * برقعى گلگون فروهشتى به روى \r\n هر كه كردى سوىِ آن برقع نگاه * سر بريدنديش از تن بى گناه \r\n\r\n","description":"","footnote":"","page_name":" 91 ","page_number":105},
  {"content":"\r\n\r\n و آن كه نامِ او براندى بر زفان * قطع كردندى زفانش در زمان \r\n ور كسى انديشه كردى زان وصال * عقل و جان بر باد دادى زان محال \r\n روز بودى كز غمِ عشقش هزار * مىبمردند اينْت عشق و اينْت كار ! \r\n گر كسى ديدى جمالش آشكار * جان بدادى و بمُردى زار زار \r\n مردن از عشقِ رخِ آن دلنواز * بهتر از صد زندگانىِ دراز \r\n نه كسى را صبر بودى زو دمى * نه كسى را تابِ او بودى همى \r\n خلق مىمُردند دايم زين طلب * صبر نه با او و بى او ، اى عجب \r\n گر كسى را تاب بودى يك زمان * شاه روىِ خويش بنمودى عيان \r\n ليك چون كس تابِ ديدِ او نداشت * لذّتى جز در شنيدِ او نداشت \r\n چون نيامد هيچ خلقى مردِ او * جمله مىمردند و دل پر دردِ او \r\n آينه فرمود ، حالى ، پادشاه * كاندر آيينه توان كردن نگاه \r\n [ شاه را قصرى نكو بنگاشتند * و آينه اندر برابر داشتند \r\n بر سرِ آن قصر رفتى پادشاه * وانگهى در آينه كردى نگاه 
  ] \r\n روىِ او از آينه مىتافتى * هر كس از رويش نشانى يافتى . \r\n\r\n","description":"","footnote":"","page_name":" 92 ","page_number":106},
  {"content":"\r\n\r\n گر تو مىدارى جمالِ يار دوست * دل ، بدان ، كآيينهء ديدارِ اوست \r\n دل به دست آر و جمالِ او ببين * آينه كن جان ، جلالِ او ببين \r\n پادشاهِ توست بر قصر جلال * قصر روشن ز آفتاب آن جمال \r\n پادشاهِ خويش را در دل ببين * عرش را در ذرّه‌اى حاصل ببين \r\n هر لباسى كان به صحرا آمده‌ست * سايهء سيمرغِ زيبا آمده ست \r\n گر تو را سيمرغ بنمايد جمال * سايه را سيمرغ بينى بى خيال \r\n گر همه چل مرغ و گر سى مرغ بود * هر چه ديدى سايهء سيمرغ بود \r\n سايه از سيمرغ چون نبود جدا * گر جدا گويى از آن نبود روا \r\n هر دو چون هستند با هم باز جوى * در گذر از سايه وانگه راز جوى \r\n چون تو گم گشتى چنين در سايه‌اى * كى ز سيمرغت رسد سرمايه‌اى ؟ \r\n گر تو را پيدا شود يك فتح باب * تو درونِ سايه بينى آفتاب \r\n سايه در خورشيد گُم بينى مدام * خود همه خورشيد بينى و السّلام . \r\n\r\nالحكاية و التمثيل\r\n\r\n","description":"","footnote":"","page_name":" 93 ","page_number":107},
  {"content":"\r\n\r\n گفت چون اسكندر آن صاحبْ قبول * خواستى جايى فرستادن رسول \r\n چون رسول آخر خود آن شاهِ جهان * جامه پوشيدى و خود رفتى نهان \r\n پس بگفتى آنچه كس نشنوده است * گفتى « اسكندر چنين فرموده است . » \r\n در همه عالم نمىدانست كس * كين رسول اسكندر است آنجا و بس \r\n هيچ كس چون چشمِ اسكندر نداشت * گر چه گفت اسكندرم ، باور نداشت . \r\n چون همه مرغان شنودند اين سخن * نيك پى بردند اسرارِ كهن \r\n جمله با سيمرغ نسبت يافتند * لا جرم در سير رغبت يافتند \r\n زين سخن يكسر به ره باز آمدند * جمله همدرد و هماواز آمدند \r\n زو بپرسيدند كاى استادِ كار * چون دهيم آخر درين ره دادِ كار \r\n زان كه نبود در چنين عالى مقام * از ضعيفان اين روش هرگز تمام . \r\n\r\nجواب هدهد\r\n هدهدِ رهبر چنين گفت آن زمان * كان كه عاشق شد نه انديشد ز جان \r\n چون به تركِ جان بگويد عاشقى * خواه زاهد باش خواهى فاسقى \r\n هست راهى سوىِ هر دل شاه را * ليك ره نبود دلِ گمراه را \r\n گر برونِ حجره شه بيگانه بود * غم مخور ، چون در درون ، هم خانه بود . \r\n\r\nالحكاية و التمثيل\r\n چون اياز از چشمِ بد رنجور شد * عافيت از چشمِ سلطان دور شد \r\n ناتوان بر بسترِ زارى فتاد * در بلا و رنج و بيمارى فتاد \r\n چون خبر آمد به محمود از اياس * خادمى را خواند شاهِ حق شناس \r\n گفت « مىرو تا به نزديكِ اياز * پس به دو گوى اى ز شه افتاده باز ، \r\n دور از روىِ تو زان دورم ز تو * كز غمِ رنجِ تو رنجورم ز تو \r\n تا كه رنجورى تو فكرت مىكنم * تا تو رنجورى ندانم يا منم \r\n گر تنم دور اوفتاد از هم نفس * جانِ مشتاقم به دو نزديك بس \r\n مانده‌ام مشتاقِ جانى از تو من * نيستم غايب زمانى از تو من \r\n چشمِ بد بدكارىِ بسيار كرد * نازنينى را چو تو بيمار كرد . » \r\n اين بگفت و گفت « در ره زود رو * همچو آتش آى و همچون دود رو \r\n پس مكن در ره توقّف زينهار * همچو آب از برق مىرو ، برق وار \r\n گر كنى در راه يك ساعت درنگ * ما دو عالم بر تو گردانيم تنگ . » \r\n خادمِ سر گشته در راه ايستاد * تا به نزديكِ اياز آمد چو باد \r\n ديد سلطان را نشسته پيشِ او * مضطرب شد عقلِ دور انديشِ او \r\n لرزه بر اندامِ خادم اوفتاد * گوييا در رنجِ دايم اوفتاد \r\n گفت با شه چون توان آويختن ؟ * اين زمان خونم بخواهد ريختن \r\n خورد سوگندان كه « در ره هيچ جاى * نه باستادم نه بنشستم ز پاى \r\n من ندانم ذرّه‌اى تا پادشاه * پيش از من چون رسيد اين جايگاه \r\n شه اگر دارد اگر نه باورم * گر درين تقصير كردم كافرم . » \r\n شاه گفتش « نيستى مجرم درين * كى برى تو راه اى خادم درين \r\n من رهى دزديده دارم سوىِ او * زان كه نشكيبم دمى بى روىِ او \r\n هر زمان زان ره به دو آيم نهان * تا خبر نبود كسى را در جهان \r\n راه دزديده ميانِ ما بسىست * رازها در ضمنِ جانِ ما بسىست \r\n از برون گر چه خبر خواهم ازو * در درونِ پرده آگاهم ازو \r\n راز اگر مىپوشم از بيرونيان * در درون با اوست جانم در ميان . » \r\n\r\n","description":"","footnote":"","page_name":" 94 ","page_number":108},
  {"content":"\r\n\r\n چون دلِ تو دشمنِ جان آمده‌ست * جان بر افشان ، ره به پايان آمده‌ست \r\n سدِ ره جان است ، جان ايثار كن * پس بر افكن ديده و ديدار كن \r\n گر تو را گويند از ايمان برآى * ور خطاب آيد تو را كز جان برآى ، \r\n تو كه اى ، اين را و آن را بر فشان * تركِ ايمان گير و جان را بر فشان \r\n مُنكِرى گويد كه اين بس مُنكَر است * عشق ، گو ، از كفر و ايمان برتر است \r\n عشق را با كفر و با ايمان چه كار ؟ * عاشقان را لحظه‌اى با جان چه كار ؟ \r\n عاشق آتش بر همه خرمن زند * ارّه بر فرقش نهند او تن زند \r\n درد و خونِ دل ببايد عشق را * قصّه‌اى مشكل ببايد عشق را \r\n ساقيا خونِ جگر در جام كن * گر ندارى درد از ما وام كن \r\n عشق را دردى ببايد پرده سوز * گاه جان را پرده در ، گه پرده دوز \r\n ذرّه‌اى عشق از همه آفاق به * ذرّه‌اى درد از همه عشّاق به \r\n عشق مغزِ كاينات آمد مدام * ليك نبود عشق بىدردى تمام \r\n قدسيان را عشق هست و درد نيست * درد را جز آدمى در خورد نيست \r\n هر كه را در عشق محكم شد قدم * در گذشت از كفر و از اسلام هم \r\n\r\n","description":"","footnote":"","page_name":" 95 ","page_number":109},
  {"content":"\r\n\r\n عشق سوىِ فقر در بگشايدت * فقر سوىِ كفر ره بنمايدت \r\n چون تو را اين كفر و اين ايمان نماند * اين تنِ تو گم شد و اين جان نماند ، \r\n بعد از آن مردى شوى اين كار را * مرد بايد اين چنين اسرار را \r\n پاى در نه همچو مردان و مترس * در گذر از كفر و ايمان و مترس \r\n چند ترسى ، دست از طفلى بدار * باز شو چون شير مردان پيشِ كار \r\n گر تو را صد عَقْبَه ناگاه اوفتد * باك نبود ، چون درين راه اوفتد . \r\n\r\nالحكاية و التمثيل\r\n شيخ صنعان پيرِ عهدِ خويش بود * در كمال از هر چه گويم بيش بود \r\n شيخ بود او در حرم پنجاه سال * با مريدى چار صد صاحب كمال \r\n هر مريدى كانِ او بود اى عجب * مىنياسود از رياضت روز و شب \r\n هم عمل هم علم با هم يار داشت * هم عيان هم كشف هم اسرار داشت \r\n قربِ پنجه حج به جاى آورده بود * عُمره عمرى بود تا مىكرده بود \r\n\r\n","description":"","footnote":"","page_name":" 96 ","page_number":110},
  {"content":"\r\n\r\n خود صلوة و صوم بىحد داشت او * هيچ سنّت را فرو نگذاشت او \r\n پيشوايانى كه در پيش آمدند * پيشِ او از خويش بىخويش آمدند \r\n موى مىبشكافت مردِ معنوى * در كرامات و مقاماتِ قوى \r\n هر كه بيمارى و سستى يافتى * از دَمِ او تندرستى يافتى \r\n خلق را فى الجمله در شادى و غم * مقتدايى بود در عالم عَلَم \r\n گر چه خود را قُدْوهء اصحاب ديد * چند شب بر هم چنان در خواب ديد ، \r\n كز حرم در رومش افتادى مقام * سجده مىكردى بُتى را بر دوام \r\n چون بديد اين خواب ، بيدارِ جهان * گفت « دردا و دريغا اين زمان ، \r\n يوسفِ توفيق در چاه اوفتاد * عَقْبَه‌اى دشوار در راه اوفتاد \r\n من ندانم تا ازين غم جان برم * تركِ جان گفتم ، اگر ايمان برم . » \r\n نيست يك تن بر همه روىِ زمين * كو ندارد عَقبَه‌اى در ره چنين \r\n گر كند آن عَقْبَه قطع اين جايگاه * راه روشن گرددش تا پيشگاه \r\n ور بماند در پسِ آن عَقْبَه باز * در عقوبت ره شود بر وى دراز \r\n آخر از ناگاه پيرِ اوستاد * با مريدان گفت « كارم اوفتاد \r\n\r\n","description":"","footnote":"","page_name":" 97 ","page_number":111},
  {"content":"\r\n\r\n مىببايد رفت سوىِ روم زود * تا شود تعبير اين معلوم زود . » \r\n چار صد مردِ مريدِ معتبر * پس روى كردند با او در سفر \r\n مىشدند از كعبه تا اقصاىِ روم * طوف مىكردند سر تا پاىِ روم \r\n از قضا را بود عالى منظرى * بر سرِ منظر نشسته دخترى \r\n دخترى ترسا و روحانى صفت * در رهِ روح اللَّهَش صد معرفت \r\n بر سپهرِ حسن در برجِ جمال * آفتابى بود امّا بىزوال \r\n آفتاب از رشكِ عكسِ روى او * زردتر از عاشقان در كوىِ او \r\n هر كه دل در زلفِ آن دلدار بست * از خيالِ زلفِ او زنّار بست \r\n هر كه جان بر لعلِ آن دلبر نهاد * پاى در ره نا نهاده سر نهاد \r\n چون صبا از زلفِ او مشكين شدى * روم از ان مشكين صفت پر چين شدى \r\n هر دو چشمش فتنهء عُشّاق بود * هر دو ابرويش به خوبى طاق بود \r\n چون نظر بر روىِ عُشّاق اوفكند * جان ، به دستِ غمزه ، بر طاق اوفكند \r\n ابرويش بر ماه طاقى بسته بود * مردمى بر طاقِ او بنشسته بود \r\n مردمِ چشمش چو كردى مردمى * صيد كردى جانِ صد صد آدمى \r\n\r\n","description":"","footnote":"","page_name":" 98 ","page_number":112},
  {"content":"\r\n\r\n روىِ او در زيرِ زلفِ تابدار * بود آتشپاره‌اى بس آبدار \r\n لعلِ سيرابش جهانى تشنه داشت * نرگِس مستش هزاران دشنه داشت \r\n [ هر كه سوىِ چشمهء او تشنه شد * در دلش هر مژّه‌اى صد دشنه شد 
  ] \r\n گفت را چون بر دهانش ره نبود * از دهانش هر كه گفت آگه نبود \r\n همچو چشمِ سوزنى شكلِ دهانْش * بسته زنّارى چو زلفش بر ميانْش \r\n چاهِ سيمين در زنخدان داشت او * همچو عيسى در سخن جان داشت او \r\n صد هزاران دل چو يوسف غرقِ خون * اوفتاده در چهِ او سرنگون \r\n گوهرى خورشيدفش در موى داشت * بُرقعى شَعرِ سيه بر روى داشت \r\n دخترِ ترسا چو بُرقع بر گرفت * بندبندِ شيخ آتش در گرفت \r\n چون نمود از زيرِ بُرقع روىِ خويش * بست صد زنّارش از يك موىِ خويش \r\n گر چه شيخ آنجا نظر در پيش كرد * عشقِ آن بت روى كارِ خويش كرد \r\n شد بكُل از دست و در پاى اوفتاد * جاىِ آنش بود و بر جاى اوفتاد \r\n هر چه بودش سر به سر نابود شد * ز آتِش سودا دلش چون دود شد \r\n عشق دختر كرد غارت جانِ او * كفر ريخت از زلف بر ايمان او \r\n\r\n","description":"","footnote":"","page_name":" 99 ","page_number":113},
  {"content":"\r\n\r\n شيخ ايمان داد و ترسايى خريد * عافيت بفروخت رسوايى خريد \r\n عشق بر جان و دل او چير گشت * تا ز دل نوميد وز جان سير گشت \r\n گفت « چون دين رفت چه جاىِ دل است * عشقِ ترسا زاده كارى مشكل است . » \r\n چون مريدانش چنين ديدند زار * جمله دانستند كافتاده‌ست كار \r\n سر به سر در كارِ او حيران شدند * سر نگون گشتند و سر گردان شدند \r\n پند دادندش بسى سودى نبود * بودنى چون بود بهبودى نبود \r\n هر كه پندش داد فرمان مىنبرد * زان كه دردش هيچ درمان مىنبرد \r\n عاشقِ آشفته فرمان كى برد ؟ * دردِ درمان سوز درمان كى برد ؟ \r\n بود تا شب همچنان روزِ دراز * چشم بر منظر ، دهانش مانده باز \r\n چون شبِ تاريك در شَعرِ سياه * شد نهان چون كفر در زيرِ گناه ، \r\n هر چراغى كان شب اختر در گرفت * از دلِ آن پيرِ غم خور در گرفت \r\n عشقِ او آن شب يكى صد بيش شد * لا جرم يكبارگى بىخويش شد \r\n\r\n","description":"","footnote":"","page_name":" 100 ","page_number":114},
  {"content":"\r\n\r\n هم دل از خود هم ز عالم بر گرفت * خاك بر سر كرد و ماتم در گرفت \r\n يك دمش نه خواب بود و نه قرار * مىطپيد از عشق و مىناليد زار \r\n گفت يا رب امشبم را روز نيست * يا مگر شمعِ فلك را سوز نيست \r\n در رياضت بوده‌ام شبها بسى * خود نشان ندهد چنين شبها كسى \r\n همچو شمع از سوختن خوابم نماند * بر جگر جز خونِ دل آبم نماند \r\n همچو شمع از تفت و سوزم مىكشند * شب همى سوزند و روزم مىكشند \r\n جمله شب در خونِ دل چون مانده‌ام * پاى تا سر غرقه در خون مانده‌ام \r\n هر دم از شب صد شبيخون بگذرد * مىندانم روز خود چون بگذرد \r\n هر كه را يك شب چنين روزى بود * روز و شب كارش جگر سوزى بود \r\n روز و شب بسيار در تب بوده‌ام * من به روزِ خويش امشب بوده‌ام \r\n كارِ من روزى كه مىپرداختند * از براىِ اين شبم مىتاختند \r\n يا رب امشب را نخواهد بود روز * شمعِ گردون را نخواهد بود سوز \r\n يا رب اين چندين علامت امشب است * يا مگر روزِ قيامت امشب است \r\n يا ز آهم شمعِ گردون مرده شد * يا ز شرمِ دلبرم در پرده شد \r\n\r\n","description":"","footnote":"","page_name":" 101 ","page_number":115},
  {"content":"\r\n\r\n شب دراز است و سيه چون موىِ او * ور نه صد ره مُردَمى بىروىِ او \r\n مى بسوزم امشب از سوداى عشق * مى ندارم طاقتِ غوغاى عشق \r\n عمر كو تا وصفِ غمخوارى كنم ؟ * يا به كامِ خويشتن زارى كنم \r\n صبر كو تا پاى در دامن كشم ؟ * يا چون مردان رطلِ مرد افكن كشم \r\n بخت كو تا عزمِ بيدارى كند ؟ * يا مرا در عشق او يارى كند \r\n عقل كو تا علم در پيش آورم ؟ * يا به حيلت عقل با خويش آورم \r\n دست كو تا خاكِ ره بر سر كنم ؟ * يا ز زيرِ خاك و خون سر بركنم \r\n پاى كو تا باز جويم كوىِ يار ؟ * چشم كو تا باز بينم روى يار ؟ \r\n يار كو تا دل دهد در يك غمم ؟ * دوست كو تا دست گيرد يك دمم ؟ \r\n زور كو تا ناله و زارى كنم ؟ * هوش كو تا ساز هشيارى كنم ؟ \r\n رفت عقل و رفت صبر و رفت يار * اين چه عشق است اين چه درد است اين چه كار ؟ \r\n جملهء ياران به دلدارىِ او * جمع گشتند آن شب از زارىِ او \r\n همنشينى گفتش اى شيخِ كبار * خيز اين وسواس را غسلى بر آر . \r\n شيخ گفتش امشب از خونِ جگر * كرده‌ام صد بار غسل اى بىخبر \r\n\r\n","description":"","footnote":"","page_name":" 102 ","page_number":116},
  {"content":"\r\n\r\n آن دگر يك گفت تسبيحت كجاست ؟ * كى شود كارِ تو بىتسبيح راست ؟ \r\n گفت تسبيحم بيفكندم ز دست * تا توانم بر ميان زنّار بست \r\n آن دگر يك گفت اى پيرِ كهن * گر خطايى رفت بر تو توبه كن \r\n گفت كردم توبه از ناموس و حال * تايبم از شيخى و حال و محال \r\n آن دگر يك گفت اى داناىِ راز * خيز خود را جمع كن اندر نماز \r\n گفت كو محرابِ روىِ آن نگار ؟ * تا نباشد جز نمازم هيچ كار \r\n آن دگر يك گفت تا كى زين سخن ؟ * خيز در خلوت خدا را سجده كن \r\n گفت اگر بت روى من اينجاستى * سجده پيشِ روىِ او زيباستى \r\n آن دگر گفتش پشيمانيت نيست ؟ * يك نَفَس دردِ مسلمانيت نيست ؟ \r\n گفت كس نبود پشيمان بيش ازين * تا چرا عاشق نبودم پيش ازين \r\n آن دگر گفتش كه ديوت راه زد * تيرِ خِذلان بر دلت ناگاه زد \r\n گفت ديوى كو رهِ ما مىزند * گو بزن چون چُست و زيبا مىزند \r\n آن دگر گفتش كه هرك آگاه شد * گويد اين پير اين چنين گمراه شد \r\n گفت من بس فارغم از نام و ننگ * شيشهء سالوس بشكستم به سنگ \r\n آن دگر گفتش كه ياران قديم * از تو رنجورند و مانده دل دو نيم \r\n\r\n","description":"","footnote":"","page_name":" 103 ","page_number":117},
  {"content":"\r\n\r\n گفت چون ترسابچه خوش دل بود * دل ز رنجِ اين و آن غافل بود \r\n آن دگر گفتش كه با ياران بساز * تا شويم امشب به سوىِ كعبه باز \r\n گفت اگر كعبه نباشد دير هست * هوشيارِ كعبه‌ام ، در دير مست \r\n آن دگر گفت اين زمان كن عزم راه * در حرم بنشين و عذر خود بخواه \r\n گفت سر بر آستانِ آن نگار * عذر خواهم خواست ، دست از من بدار \r\n آن دگر گفتش كه دوزخ در ره است * مردِ دوزخ نيست هر كو آگه است \r\n گفت اگر دوزخ شود همراهِ من * هفت دوزخ سوزد از يك آهِ من \r\n آن دگر گفتش به امّيدِ بهشت * باز گرد و توبه كن زين كارِ زشت \r\n گفت چون يارِ بهشتى روى هست * گر بهشتى بايدم اين كوى هست \r\n آن دگر گفتش كه از حق شرم دار * حق تعالى را به حق آزرم دار \r\n گفت اين آتش چو حق در من فكند * من به خود نتوانم از گردن فكند \r\n آن دگر گفتش برو ساكن بباش * باز ايمان آور و مؤمن بباش \r\n گفت جز كفر از منِ حيران مخواه * هر كه كافر شد ازو ايمان مخواه \r\n چون سخن در وى نيامد كارگر * تن زدند آخر بدان تيمار در \r\n\r\n","description":"","footnote":"","page_name":" 104 ","page_number":118},
  {"content":"\r\n\r\n موج زن شد پردهء دلشان ز خون * تا چه آيد خود ازين پرده برون \r\n تُركِ روز آخر چو با زرّين سپر * هندوِ شب را به تيغ افكند سر \r\n روزِ ديگر كاين جهانِ پر غرور * شد چو بحر از چشمهء خور غرقِ نور \r\n شيخ خلوت سازِ كوىِ يار شد * با سگانِ كوىِ او در كار شد \r\n معتكف بنشست بر خاكِ رهش * همچو مويى شد ز روىِ چون مهش \r\n قرب ماهى روز و شب در كوىِ او * صبر كرد از آفتاب روىِ او \r\n عاقبت بيمار شد بىدلسِتان * هيچ بر نگرفت سر زان آستان \r\n بود خاكِ كوىِ آن بت بسترش * بود بالين آستانِ آن درش \r\n چون نبود از كوىِ او بگذشتنش * دختر آگه شد ز عاشق گشتنش \r\n خويشتن را اعجمى ساخت آن نگار * گفت اى شيخ از چه گشتى بىقرار ؟ \r\n كى كنند اى از شرابِ شرِك مست ! * زاهدان ، در كوىِ ترسايان ، نشست ؟ \r\n گر به زلفم شيخ اقرار آورد * هر دمش ديوانگى بار آورد \r\n شيخ گفتش چون زبونم ديده‌اى * لا جرم دزديده دل دزديده‌اى \r\n يا دلم ده باز ، يا با من بساز * در نياز من نگر چندين مناز \r\n\r\n","description":"","footnote":"","page_name":" 105 ","page_number":119},
  {"content":"\r\n\r\n از سرِ ناز و تكبّر در گذر * عاشق و پير و غريبم در نگر \r\n عشقِ من چون سرسرى نيست اى نگار * يا سرم از تن ببُر يا سر در آر \r\n جان فشانم بر تو گر فرمان دهى * گر تو خواهى بازم از لب جان دهى \r\n اى لب و زلفت زيان و سودِ من * روى و كويت مقصد و به بودِ من \r\n گه ز تابِ زلف در تابم مكن * گه ز چشمِ مست در خوابم مكن \r\n دل چو آتش ، ديده چون ابر از توام * بى كس و بىيار و بىصبر از توام \r\n بى تو بر جانم جهان بفروختم * كيسه بين كز عشقِ تو بر دوختم \r\n همچو باران اشك مىبارم ز چشم * زان كه بىتو چشم اين دارم ز چشم \r\n دل ز دستِ ديده در ماتم بماند * ديده رويت ديد ، دل در غم بماند \r\n آنچه من از ديده ديدم كس نديد * و آنچه من از دل كشيدم كس نديد \r\n از دلم جز خونِ دل حاصل نماند * خونِ دل تا كى خورم چون دل نماند \r\n بيش ازين بر جانِ اين مسكين مزن * در فتوحِ او لگد چندين مزن \r\n روزگارِ من بشد در انتظار * گر بود و صلى ببايد روزگار \r\n هر شبى بر جان كمين سازى كنم * بر سرِ كوىِ تو جان بازى كنم \r\n\r\n","description":"","footnote":"","page_name":" 106 ","page_number":120},
  {"content":"\r\n\r\n روى بر خاكِ درت جان مىدهم * جان به نرخِ خاك ارزان مىدهم \r\n چند نالم بر درت ، در باز كن * يك دمم با خويشتن دمساز كن \r\n آفتابى ، از تو دورى چون كنم ؟ * سايه‌ام ، بى تو صبورى چون كنم ؟ \r\n گر چه همچون سايه‌ام از اضطراب * در جَهَم در روزنت چون آفتاب \r\n هفت گردون را در آرم زيرِ پر * گر فرو آرى بدين سر گشته سر \r\n مىروم با خاك جانى سوخته * ز آتِش جانم جهانى سوخته \r\n پاى از عشقِ تو در گل مانده * دست از شوقِ تو بر دل مانده \r\n مى برآيد ز آرزويت جان ز من * چند باشى بيش ازين پنهان ز من \r\n دخترش گفت اى خرف از روزگار * سازِ كافور و كفن كن ، شرم دار \r\n چون دمت سرد است ، دمسازى مكن * پير گشتى قصدِ دل بازى مكن \r\n اين زمان عزمِ كفن كردن تو را * بهترت آيد كه عزمِ من تو را \r\n كى توانى پادشاهى يافتن * چون بسيرى نان نخواهى يافتن \r\n شيخ گفتش گر بگويى صد هزار * من ندارم جز غمِ عشقِ تو كار \r\n عاشقى را چه جوان چه پير مرد * عشق بر هر دل كه زد تأثير كرد \r\n گفت دختر گر تو هستى مردِ كار * چار كارت كرد بايد اختيار : \r\n سجده كن پيشِ بُت و قرآن بسوز * خمر نوش و ديده از ايمان بدوز \r\n\r\n","description":"","footnote":"","page_name":" 107 ","page_number":121},
  {"content":"\r\n\r\n شيخ گفتا خمر كردم اختيار * با سهء ديگر ندارم هيچ كار \r\n بر جمالت خمر دانم خورد من * وان سهء ديگر ندانم كرد من \r\n گفت دختر گر درين كارى تو چُست * دست بايد پاكت از اسلام شست \r\n هر كه او همرنگِ يارِ خويش نيست * عشقِ او جز رنگ و بويى بيش نيست \r\n شيخ گفتش هر چه گويى آن كنم * و انچه فرمايى به جان فرمان كنم \r\n حلقه در گوشِ توام اى سيمتن * حلقه‌اى از زلف در حلقم فكن \r\n گفت بر خيز و بيا و خمر نوش * چون بنوشى خمر آيى در خروش \r\n شيخ را بُردند تا ديرِ مغان * آمدند آنجا مريدان در فغان \r\n شيخ الحق مجلسى بس تازه ديد * ميزبان را حسن بىاندازه ديد \r\n آتشِ عشق ، آبِ كارِ او ببرد * زلفِ ترسا روزگارِ او ببرد \r\n ذرّه‌اى عقلش نماند و هوش هم * در كشيد آن جايگه خاموش دم \r\n جامِ مىبستد ز دستِ يارِ خويش * نوش كرد و دل بُريد از كارِ خويش \r\n چون به يك جا شد شراب و عشق يار * عشقِ آن ماهش يكى شد صد هزار \r\n چون حريفى آب دندان ديد شيخ * لعل او در حُقّه خندان ديد شيخ ، \r\n\r\n","description":"","footnote":"","page_name":" 108 ","page_number":122},
  {"content":"\r\n\r\n آتشى از شوق در جانش فتاد * سيلِ خونين سوىِ مژگانش فتاد \r\n باده‌اى ديگر بخواست و نوش كرد * حلقه‌اى از زلفِ او در گوش كرد \r\n قرب صد تصنيف در دين ياد داشت * حفظِ قرآن را بسى استاد داشت \r\n چون مىاز ساغر به نافِ او رسيد * دعوى او رفت و لافِ او رسيد \r\n هر چه يادش بود از يادش برفت * باده آمد ، عقل چون بادش برفت \r\n خمر ، هر معنى كه بودش از نخست ، * پاك از لوحِ ضميرِ او بشست \r\n عشقِ آن دلبر بماندش صعبناك * هر چه ديگر بود ، كُلّى ، رفت پاك \r\n شيخ چون شد مست ، عشقش زور كرد * همچو دريا جانِ او پر شور كرد \r\n آن صنم را ديد مى در دست مست * شيخ شد ، يكبارگى ، آنجا ز دست \r\n دل بداد و دست از مىخوردنش * خواست تا ناگه كند در گردنش \r\n دخترش گفت اى تو مردِ كار نه * مدّعى در عشق معنى دار نه \r\n گر قدم در عشق محكم داريى * مذهبِ اين زلفِ پُر خم داريى ، \r\n همچو زلفم نِه قدم در كافرى * زان كه نبود عشق كارِ سر سرى \r\n عافيت با عشق نبود سازگار * عاشقى را كفر سازد ، ياد دار \r\n\r\n","description":"","footnote":"","page_name":" 109 ","page_number":123},
  {"content":"\r\n\r\n اقتدا گر تو به كفرِ من كنى * با من اين دم دست در گردن كنى \r\n ور نخواهى كرد اينجا اقتدا * خيز رو ، اينك عصا اينك ردا \r\n شيخ عاشق گشته كار افتاده بود * دل ز غفلت بر قضا بنهاده بود \r\n آن زمان كاندر سرش مستى نبود * يك نفس او را سرِ هستى نبود \r\n اين زمان چون شيخِ عاشق گشت مست * اوفتاد از پاى و كلّى شد ز دست \r\n بر نيامد با خود و رسوا شد او * مىنترسيد از كسى ترسا شد او \r\n بود مَى بس كهنه در وى كار كرد * شيخ را سر گشته چون پرگار كرد \r\n پير را مىكهنه و عشقِ جوان * دلبرش حاضر صبورى كى توان \r\n شد خراب آن پير و شد از دست و مست * مست و عاشق چون بود رفته ز دست \r\n گفت بىطاقت شدم اى ماهروى * از منِ بيدل چه مىخواهى بگوى \r\n گر به هشيارى نگشتم بُت پرست * پيشِ بُت مُصحَف بسوزم مستِ مست \r\n دخترش گفت اين زمان مردِ منى * خواب خوش بادت كه در خوردِ منى \r\n پيش ازين در عشق بودى خام خام * خوش بزى چون پخته گشتى و السّلام . \r\n چون خبر نزديكِ ترسايان رسيد * كان چنان شيخى رَهِ ايشان گُزيد \r\n\r\n","description":"","footnote":"","page_name":" 110 ","page_number":124},
  {"content":"\r\n\r\n شيخ را بُردند سوىِ دير مست * بعد از آن گفتند تا زنّار بست \r\n شيخ چون در حلقهء زنّار شد * خرقه آتش در زد و در كار شد \r\n\r\n","description":"","footnote":"","page_name":" 111 ","page_number":125},
  {"content":"\r\n\r\n دل ز دينِ خويشتن آزاد كرد * نه ز كعبه نه ز شيخى ياد كرد \r\n بعد چندين سال ايمانِ درست * اين چنين نوباوه رويش باز شست \r\n گفت خذِلان قصدِ اين درويش كرد * عشقِ ترسا زاده كارِ خويش كرد \r\n هر چه گويد ، بعد ازين ، فرمان كنم * زين بتر چبْوَد كه كردم ، آن كنم \r\n روزِ هشيارى نبودم بُت پرست * بت پرستيدم چو گشتم مستِ مست \r\n بس كسا كز خمر تركِ دين كند * بى شكى ، امُّ الخبائث اين كند \r\n شيخ گفت اى دخترِ دلبر چه ماند ؟ * هر چه گفتى كرده شد ، ديگر چه ماند ؟ \r\n خمر خوردم ، بُت پرستيدم ز عشق * كس مبيناد آنچه من ديدم ز عشق \r\n كس چو من از عاشقى شيدا شود * و آنچنان شيخى چنين رسوا شود \r\n قرب پنجَه سال ، را هم بود باز * موج مىزد در دلم درياىِ راز \r\n ذرّه‌اى عشق از كمين درجَست چُست * بُرد ما را بر سرِ لوحِ نخست \r\n عشق ازين بسيار كرده‌ست و كند * خرقه با زنّار كرده‌ست و كند \r\n تختهء كعبه‌ست ابجد خوانِ عشق * سر شناسِ غيب ، سر گردانِ عشق \r\n اين همه خود رفت ، بر گوى اندكى * تا تو كى خواهى شدن با من يكى \r\n\r\n","description":"","footnote":"","page_name":" 112 ","page_number":126},
  {"content":"\r\n\r\n چون بناىِ وصلِ تو بر اصل بود * هر چه كردم بر اميدِ وصل بود \r\n وصل خواهم و آشنايى يافتن * چند سوزم در جدايى يافتن \r\n باز دختر گفت اى پيرِ اسير * من گران كابينم و تو بس فقير \r\n سيم و زر بايد مرا اى بىخبر * كى شود ، بى سيم و زر ، كارت چو زر \r\n چون ندارى تو سرِ خود گير و رو * نفْقَه‌اى بستان ز من اى پير و رو \r\n همچو خورشيدِ سبك رو ، فرد باش * صبر كن مردانه‌وار و مرد باش \r\n شيخ گفت اى سرو قدِ سيم بَر * عهد نيكو مىبرى الحق به سر \r\n كس ندارم جز تو اى زيبا نگار * دست ازين شيوه سخن آخر بدار \r\n هر دم از نوعِ دگر اندازيَم * در سر اندازى و سراندازيَم \r\n چون تويىِ تو بخوردم هر چه بود * در سر و كارِ تو كردم هر چه بود \r\n در رهِ عشقِ تو هر چم بود ، شد * كفر و اسلام و زيان و سود ، شد \r\n چنددارى بىقرارم ز انتظار * تو ندادى اين چنين با من قرار \r\n جملهء يارانِ من برگشته‌اند * دشمنِ جانِ منِ سر گشته‌اند \r\n تو چنين ، ويشان چنان ، من چون كنم ؟ * چون نه دل ماند و نه جان ، من چون كنم ؟ \r\n\r\n","description":"","footnote":"","page_name":" 113 ","page_number":127},
  {"content":"\r\n\r\n دوستر دارم من اى عالى سرشت * با تو در دوزخ كه بىتو در بهشت \r\n عاقبت چون شيخ آمد مردِ او * دل بسوخت آن ماه را از دردِ او \r\n گفت كابين را كنون اى نا تمام * خوك وانى كن مرا سالى مدام \r\n تا چو سالى بگذرد ، هر دو به‌هم ، * عمر بگذاريم در شادى و غم \r\n شيخ از فرمانِ جانان سر نتافت * كان كه سر تافت او ز جانان سر نيافت \r\n رفت پيرِ كعبه و شيخِ كبار * خوك وانى كرد سالى اختيار \r\n در نهادِ هر كسى صد خوك هست * خوك بايد سوخت يا زنّار بست \r\n تو چنان ظن مىبرى اى هيچ كس * كاين خطر آن پير را افتاد و بس \r\n در درونِ هر كسى هست اين خطر * سر برون آرد چو آيد در سفر \r\n تو ز خوكِ خويش اگر آگه نه‌اى * سخت معذورى كه مردِ ره نه‌اى \r\n گر قدم در ره نهى چون مردِ كار * هم بُت و هم خوك بينى صد هزار \r\n خوك كُش ، بُت سوز ، در صحراى عشق * ورنه همچون شيخ شو رسواىِ عشق \r\n [ عاقبت چون شيخِ دين ترسا ببود * در ميانِ روم سر غوغا ببود ، 
  ] \r\n هم نشينانش چنان در ماندند * كز فرو ماندن بجان در ماندند \r\n\r\n","description":"","footnote":"","page_name":" 114 ","page_number":128},
  {"content":"\r\n\r\n چون بديدند آن گرفتارىِ او * باز گرديدند از يارى او \r\n جمله از شومىِ او بگريختند * در غمِ او خاك بر سر ريختند \r\n بود يارى ، در ميانِ جمع ، چُست * پيشِ شيخ آمد كه اى در كار سست \r\n مىرويم امروز سوىِ كعبه باز * چيست فرمان باز بايد گفت راز \r\n يا همه همچون تو ترسايى كنيم * خويش را محرابِ رسوايى كنيم \r\n اين چنين تنهات نپسنديم ما * همچو تو زنّار بر بنديم ما \r\n يا چو نتوانيم ديدت همچنين * زود بگريزيم ، بى تو ، زين زمين \r\n معتكف در كعبه بنشينيم ما * دامن از هستيت در چينيم ما \r\n شيخ گفتا جانِ من پر درد بود * هر كجا خواهيد بايد رفت زود \r\n تا مرا جان است ديرم جاى بس * دخترِ ترسام جان افزاى بس \r\n مىندانيد ار چه بس آزاده‌ايد * زان كه اينجا كار نا افتاده‌ايد \r\n گر شما را كار افتادى دمى * همدمى بودى مرا در هر غمى \r\n باز گرديد اى رفيقانِ عزيز * مىندانم تا چه خواهد بود نيز \r\n گر ز ما پرسند بر گوييد راست * كان ز پا افتاده سر گردان كجاست \r\n چشم پر خون و دهن پر زهر ماند * در دهانِ اژدهاىِ دهر ماند \r\n هيچ كافر در جهان ندهد رضا * آنچه كرد آن پيرِ اسلام از قضا \r\n\r\n","description":"","footnote":"","page_name":" 115 ","page_number":129},
  {"content":"\r\n\r\n موى ترسايى نمودندش ز دور * شد ز عقل و دين و شيخى نا صبور \r\n زلف او چون حلقه در حلقش فكند * در زفانِ جملهء خلقش فكند \r\n گر مرا در سرزنش گيرد كسى * گو درين ره اين چنين افتد بسى \r\n در چنين ره كان نه بُن دارد نه سر * كس مبادا ايمن از مكر و خطر \r\n اين بگفت و روى از ياران بتافت * خوك وانى را سوىِ خوكان شتافت \r\n بس كه ياران از غمش بگريستند * گه ز دردش مرده گه مىزيستند \r\n عاقبت رفتند سوىِ كعبه باز * مانده جان در سوختن تن در گداز \r\n شيخشان در روم تنها مانده * داده دين بر باد ترسا مانده \r\n وانگه ايشان از حيا حيران شده * هر يكى در گوشه‌اى پنهان شده \r\n شيخ را در كعبه يارى چست بود * در ارادت دست از كل شست بود \r\n بود بس بيننده و بس راهبر * زو نبودى شيخ را آگاه‌تر \r\n شيخ چون از كعبه شد سوى سفر * او نبود آن جايگه حاضر مگر \r\n چون مريد شيخ باز آمد به جاى * بود از شيخش تهى خلوت سراى \r\n باز پرسيد از مريدان حالِ شيخ * باز گفتندش همه احوالِ شيخ \r\n\r\n","description":"","footnote":"","page_name":" 116 ","page_number":130},
  {"content":"\r\n\r\n كز قضا او را چه بار آمد به بر * وز قدر او را چه كار آمد به سر \r\n موى ترسايى به يك مويش ببست * راه بر ايمان به صد سويش ببست \r\n عشق مىبازد كنون با زلف و خال * خرقه گشتش مخرقه ، حالش محال \r\n دستْ كلّى باز داشت از طاعت او * خوك وانى مىكند اين ساعت او \r\n اين زمان آن خواجهء بسيار درد * بر ميان زنّار دارد چارْ كرد \r\n شيخ ما گر چه بسى در دين بتاخت * از كهن گبريش مىنتوان شناخت \r\n چون مريد آن قصّه بشنود از شگفت * روى چون زر كرد و زارى در گرفت \r\n با مريدان گفت اى تردامنان * در وفادارى نه مردان نه زنان \r\n يارِ كار افتاده بايد صد هزار * يار نايد جز چنين روزى به كار \r\n گر شما بوديد يارِ شيخِ خويش * يارىِ او از چه نگرفتيد پيش ؟ \r\n شرمتان باد ! آخر اين يارى بود ؟ * حق گزارى و وفادارى بود ؟ \r\n چون نهاد آن شيخ بر زُنّار دست * جمله را زنّار مىبايست بست \r\n از برش عمدا نمىبايست شد * جمله را ترسا همى بايست شد \r\n اين نه يارى و موافق بودن است * كانچه كرديد از منافق بودن است \r\n\r\n","description":"","footnote":"","page_name":" 117 ","page_number":131},
  {"content":"\r\n\r\n هر كه يارِ خويش را ياور شود * يار بايد بود اگر كافر شود \r\n وقتِ ناكامى توان دانست يار * خود بود در كامرانى صد هزار \r\n شيخ چون افتاد در كامِ نهنگ * جمله زو بگريختيد از نام و ننگ \r\n عشق را بنياد بر بد نامى است * هرك ازين سر سر كشد از خامى است \r\n جمله گفتند آنچه گفتى بيش ازين * بارها گفتيم با او پيش ازين \r\n عزمِ آن كرديم تا با او به هم * هم نَفَس باشيم در شادى و غم \r\n زهد بفروشيم و رسوايى خريم * دين براندازيم و ترسايى خريم \r\n ليك روىْ آن ديد شيخِ كار ساز * كز برِ او ، يك به يك ، گرديم باز \r\n چون نديد از يارىِ ما شيخ سود * باز گردانيد ما را شيخ زود \r\n ما همه بر حكمِ او گشتيم باز * قصّه بر گفتيم و ننهفتيم راز \r\n بعد از آن اصحاب را گفت آن مريد * گر شما را كار بودى بر مزيد \r\n جز درِ حق نيستى جاىِ شما * در حضورستى سرا پاىِ شما \r\n در تظلّم داشتن در پيش حق * هر يكى بُردى از آن ديگر سَبَق \r\n تا چو حق ديدى شما را بىقرار * باز دادى شيخ را بىانتظار \r\n\r\n","description":"","footnote":"","page_name":" 118 ","page_number":132},
  {"content":"\r\n\r\n گر ز شيخِ خويش كرديد احتراز * از درِ حق از چه مىگشتيد باز ؟ \r\n چون شنيدند آن سخن از عجزِ خويش * بر نياوردند يك تن سر ز پيش \r\n مرد گفت اكنون ازين خجلت چه سود * كار چون افتاد ، برخيزيم زود \r\n لازمِ درگاهِ حق باشيم ما * در تظلّم خاك مىپاشيم ما \r\n پيرهن پوشيم از كاغذ همه * در رسيم آخر به شيخِ خود همه \r\n جمله سوىِ روم رفتند از عرب * معتكف گشتند ، پنهان ، روز و شب \r\n بر درِ حق هر يكى را صد هزار * گه شفاعت گاه زارى بود كار \r\n همچنان تا چل شبانروزِ تمام * سر نپيچيدند هيچ از يك مقام \r\n جمله را چِل شب نه خور بود و نه خواب * هم چو شب چل روز نه نان و نه آب \r\n از تضرّع كردنِ آن قومِ پاك * در فلك افتاد جوشى صعبناك \r\n سبز پوشان در فراز و در فرود * جمله پوشيدند ازان ماتم كبود \r\n آخر الأَمر آن كه بود از پيشِ صف * آمدش تيرِ دعا اندر هدف \r\n بعد چل شب آن مريدِ پاكباز * بود اندر خلوت از خود رفته باز \r\n صبحدم بادى در آمد مشكبار * شد جهانِ كشف بر دل آشكار \r\n مصطفى را ديد مىآمد چو ماه * در بر افكنده دو گيسوىِ سياه \r\n\r\n","description":"","footnote":"","page_name":" 119 ","page_number":133},
  {"content":"\r\n\r\n سايهء حق ، آفتابِ روىِ او * صد جهان جان وقفِ يك سرْ موىِ او \r\n مىخراميد و تبسّم مىنمود * هر كه مىديدش درو گم مىنمود \r\n آن مريد او را چو ديد از جاى جست * كاى نبىّ اللّه دستم گير ، دست ! \r\n رهنماى خلقى از بهرِ خداى * شيخِ ما گمراه شد ، راهش نماى ! \r\n مصطفى گفت اى به همّت بس بلند * رو كه شيخت را برون كردم ز بند \r\n همّتِ عاليت كارِ خويش كرد * دم نزد تا شيخ را در پيش كرد \r\n در ميانِ شيخ و حق از ديرگاه * بود گردى و غبارى بس سياه \r\n آن غبار از راهِ او برداشتم * در ميانِ ظلمتش نگذاشتم \r\n كردم از بهرِ شفاعت شبنمى * منتشر بر روزگار او همى \r\n آن غبار اكنون ز ره برخاسته‌ست * توبه بنشسته گنه برخاسته‌ست \r\n تو يقين مىدان كه صد عالم گناه * از تفِ يك توبه برخيزد ز راه \r\n بحرِ احسان چون درآيد موجْ زن * محو گرداند گناهِ مرد و زن \r\n مرد از شادىِ آن مدهوش شد * نعره‌اى زد كآسمان پر جوش شد \r\n جملهء اصحاب را آگاه كرد * مژدگانى داد و عزمِ راه كرد \r\n\r\n","description":"","footnote":"","page_name":" 120 ","page_number":134},
  {"content":"\r\n\r\n رفت با اصحاب گريان و دوان * تا رسيد آنجا كه شيخِ خوك وان \r\n شيخ را مىديد چون آتش شده * در ميانِ بىقرارى خوش شده \r\n هم فكنده بود ناقوس مغان * همه گسته بود زنّار از ميان \r\n هم كلاهِ گبركى انداخته * هم ز ترسايى دلش پرداخته \r\n شيخ چون اصحاب را از دور ديد * خويشتن را در ميان بىنور ديد ، \r\n هم ز خجلت جامه بر تن چاك كرد * هم به دستِ عجز بر سر خاك كرد \r\n گاه چون ابر اشكِ خونين برفشاند * گاه از جانِ ، جان شيرين برفشاند \r\n گه ز آهش پردهء گردون بسوخت * گه ز حسرت در تنِ او خون بسوخت \r\n حكمتِ اسرارِ قرآن و خبر * شسته بودند از ضميرش سر به سر \r\n جمله با ياد آمدش يكبارگى * باز رست از جهل و از بيچارگى \r\n چون به حالِ خود فرو نگريستى * در سجود افتادى و بگريستى \r\n همچو گل در خونِ چشم آغشته بود * وز خجالت در عرق گم گشته بود \r\n چون بديدند آن چنان اصحابُناش * مانده در اندوه و شادى مبتلاش \r\n پيشِ او رفتند سر گردان همه * وز پىِ شكرانه جان افشان همه \r\n\r\n","description":"","footnote":"","page_name":" 121 ","page_number":135},
  {"content":"\r\n\r\n شيخ را گفتند اى پى بُرده راز * ميغ شد از پيشِ خورشيدِ تو باز \r\n كفر برخاست از ره و ايمان نشست * بُت پرستِ روم شد يزدان پرست \r\n موج زد ناگاه درياىِ قبول * شد شفاعت خواهِ كارِ تو رسول \r\n اين زمان ، شكرانه عالم عالم است * شكر كن حق را چه جاى ماتم است \r\n منّتْ ايزد را كه در درياىِ قار * كرده راهى همچو خورشيد آشكار \r\n آن كه داند كرد روشن را سياه * توبه داند داد با چندين گناه \r\n آتشِ توبه چو بر افروزد او * هر چه يابد جمله بر هم سوزد او \r\n قصّه كوته مىكنم ، زان جايگاه * بودشان القصّه ، حالى ، عزمِ راه \r\n شيخ غسلى كرد و شد در خرقه باز * رفت با اصحابِ خود سوىِ حجاز . \r\n ديد از آن پس دخترِ ترسا به خواب * كاو فتادى در كنارش آفتاب \r\n آفتاب آنگاه بگشادى زبان * ك « ز پىِ شيخت روان شو اين زمان \r\n مذهبِ او گير و خاكِ او بباش * اى پليدش كرده ، پاكِ او بباش \r\n او چو آمد در رهِ تو بىمجاز * در حقيقت ، تو رَهِ او گير باز \r\n از رهش بُردى به راهِ او در آى * چون به راه آمد ، تو همراهى نماى \r\n\r\n","description":"","footnote":"","page_name":" 122 ","page_number":136},
  {"content":"\r\n\r\n ره زنش بودى بسى همره بباش * چند ازين بىآگهى آگه بباش . » \r\n چون در آمد دخترِ ترسا ز خواب * نور مىداد از دلش چون آفتاب \r\n در دلش دردى پديد آمد عجب * بى قرارش كرد آن درد از طلب \r\n آتشى در جانِ سر مستش فتاد * دست در دل زد ، دل از دستش فتاد \r\n مىندانست او كه جانِ بىقرار * در درونِ او چه تخم آورد بار \r\n كار افتاد و نبودش همدمى * ديد خود را در عجايب عالَمى \r\n عالمى كانجا نشان را راه نيست * گنگ بايد شد زفان را راه نيست \r\n در زمان آن جملگى ناز و طرب * همچو باران زو فرو ريخت اى عجب \r\n نعره زد جامه دران بيرون دويد * خاك بر سر در ميانِ خون دويد \r\n با دلِ پر درد و شخصِ ناتوان * از پىِ شيخ و مريدان شد دوان \r\n همچو ابر غرقه در خوى مىدويد * پاى داد از دست بر پى مىدويد \r\n مىندانست او كه در صحرا و دشت * از كدامين سوى مىبايد گذشت \r\n عاجز و سر گشته مىناليد خوش * روىِ خود در خاك مىماليد خوش \r\n راز مىگفت اى خداىِ كار ساز * عورتىام مانده از هر كار باز \r\n مردِ راهِ چون تويى را ره زدم * تو مزن بر من كه بىآگه زدم \r\n\r\n","description":"","footnote":"","page_name":" 123 ","page_number":137},
  {"content":"\r\n\r\n بحرِ قهّاريت را بنشان ز جوش * مىندانستم ، خطا كردم ، بپوش \r\n هر چه كردم بر منِ مسكين مگير * دين پذيرفتم برين بىدين مگير \r\n مىبميرم از كسم ياريم نيست * حصّه از عزّت بجز خواريم نيست \r\n شيخ را اعلام دادند از درون * كامد آن دختر ز ترسايى برون \r\n آشنايى يافت با درگاهِ ما * كارش افتاد اين زمان در راهِ ما \r\n باز گرد و پيشِ آن بت باز شو * با بُتِ خود همدم و همساز شو \r\n شيخ ، حالى ، بازگشت از ره چو باد * باز شورى در مريدانش فتاد \r\n جمله گفتندش ز سر بازت چه بود ؟ * توبه و چندين تك و تازت چه بود ؟ \r\n بارِ ديگر عشق بازى مىكنى * توبه‌اى بس نا نمازى مىكنى \r\n حالِ دختر ، شيخ ، با ايشان بگفت * هر كه آن بشنود تركِ جان بگفت \r\n شيخ و اصحابش ز پس رفتند باز * تا شدند آنجا كه بود آن دلنواز \r\n زرد مىديدند چون زر روىِ او * گم شده در گردِ ره گيسوىِ او \r\n برهنه پاى و دريده جامه پاك * بر مثالِ مرده‌اى بر روىِ خاك \r\n چون بديد آن ماه ، شيخ خويش را * غَشْى آورد آن بُتِ دلريش را \r\n چون ببرد آن ماه را در غشْى خواب * شيخ بر رويش فشاند از ديده آب \r\n\r\n","description":"","footnote":"","page_name":" 124 ","page_number":138},
  {"content":"\r\n\r\n چون نظر افكند بر شيخ آن نگار * اشك مىباريد چون ابرِ بهار \r\n ديده بر عهدِ وفاىِ او فكند * خويشتن در دست و پاى او فكند \r\n گفت « از تشوير تو جانم بسوخت * بيش ازين در پرده نتوانم بسوخت \r\n بر فكندم پرده تا آگه شوم * عرضه كن اسلام تا با ره شوم . » \r\n شيخ بر وى عرضهء اسلام داد * غلغلى در جملهء ياران فتاد \r\n چون شد آن بت روى از اهلِ عيان * اشكِ ياران موج زن شد در ميان \r\n آخر الأَمر آن صنم چون راه يافت * ذوقِ ايمان در دلِ آگاه يافت \r\n شد دلش از ذوقِ ايمان بىقرار * غم در آمد گردِ او بىغمگسار \r\n گفت « شيخا طاقتِ من گشت طاق * من ندارم هيچ طاقت در فراق \r\n مىروم زين خاكدانِ پر صداع * الوداع اى شيخِ عالم ، الوداع \r\n چون مرا كوتاه خواهد شد سخن * عاجزم عفوى كن و خصمى مكن . » \r\n اين بگفت آن ماه و دست از جان فشاند * نيم جانى داشت بر جانان فشاند \r\n گشت پنهان آفتابش زيرِ ميغ * جانِ شيرين زو جدا شد ، اى دريغ \r\n قطره‌اى بود او درين بحرِ مجاز * سوىِ درياى حقيقت رفت باز \r\n\r\n","description":"","footnote":"","page_name":" 125 ","page_number":139},
  {"content":"\r\n\r\n جمله چون بادى ز عالم مىرويم * رفت او و ما همه هم مىرويم \r\n زين چنين افتد بسى در راهِ عشق * اين كسى داند كه هست آگاهِ عشق \r\n هر چه مىگويند در ره ممكن است * رحمت و نوميد و مكر و ايمن است \r\n نفس اين اسرار نتواند شنود * بى نصيبه گوى نتواند ربود \r\n اين يقين از جان و دل بايد شنيد * نه به نَفْسِ آب و گل بايد شنيد \r\n جنگِ دل با نفس هر دم سخت شد * نوحه‌اى در دِه كه ماتم سخت شد . \r\n چون شنودند اين سخن مرغان همه * آن زمان گفتند تركِ جان همه \r\n برد سيمرغ از دلِ ايشان قرار * عشق در جانان يكى شد صد هزار \r\n عزمِ ره كردند عزمى بس درست * ره سپردن را باستادند چُست \r\n جمله گفتند اين زمان ما را به نقد * پيشوايى بايد اندر حلّ و عقد \r\n تا كند در راه ما را رهبرى * زان كه نتوان ساختن از خود سرى \r\n در چنين ره حاكمى بايد شگرف * بو كه بتوان رَست ازين درياىِ ژرف \r\n\r\n","description":"","footnote":"","page_name":" 126 ","page_number":140},
  {"content":"\r\n\r\n حاكمِ خود را به جان فرمان كنيم * نيك و بد هرچ او بگويد آن كنيم \r\n تا بود كارى ازين ميدانِ لاف * گوىِ ما افتد مگر تا كوهِ قاف \r\n ذرّه در خورشيدِ و الا اوفتد * سايهء سيمرغ بر ما اوفتد \r\n عاقبت گفتند حاكم نيست كس * قرعه بايد زد ، طريق اين است و بس \r\n قرعه بر هرك اوفتد سرور بود * در ميانِ كهتران مهتر بود \r\n چون رسيد اينجا سخن ، كم گشت جوش * جملهء مرغان شدند اينجا خموش \r\n چون به دستِ قرعه‌شان افتاد كار * دل گرفت آن بىقراران را قرار \r\n قرعه افكندند بس لايق فتاد * قرعه‌شان بر هدهدِ عاشق فتاد \r\n جمله او را رهبرِ خود ساختند * گر همى فرمود سر مىباختند \r\n عهد كردند آن زمان كو سرور است * هم درين ره پيشرو هم رهبر است \r\n حكم ، حكمِ اوست ، فرمان نيز هم * زو دريغى نيست ، تن ، جان نيز هم . \r\n هدهدِ هادى چو آمد پهلوان * تاج بر فرقش نهادند آن زمان \r\n صد هزاران مرغ در راه آمدند * سايه‌وانِ ماهى و ماه آمدند \r\n چون پديد آمد سرِ وادى ز راه * النفير از آن نَفَر بر شد به ماه \r\n\r\n","description":"","footnote":"","page_name":" 127 ","page_number":141},
  {"content":"\r\n\r\n هيبتى زان راه بر جان اوفتاد * آتشى در جانِ ايشان اوفتاد \r\n بر كشيدند آن همه بر يكدگر * چه پر و چه بال چه پاى و چه سر \r\n جمله دست از جان بشسته پاكباز * بارِ ايشان بس گران و ره دراز \r\n بود راهى خالى السّير اى عجب * ذرّه‌اى نه شرّ و نه خير اى عجب \r\n بود خاموشىّ و آرامش درو * نه فزايش بود و نه كاهش درو \r\n سالكى گفتش كه ره خالى چراست * هدهدش گفت اين ز عِزِ پادشاست . \r\n\r\nالحكاية و التمثيل\r\n بايزيد آمد شبى بيرون ز شهر * از خروشِ خلق خالى ديد دهر \r\n ماهتابى بود بس عالم فروز * شب شده از پرتوِ او مثلِ روز \r\n آسمان پر انجمِ آراسته * هر يكى كارِ دگر را خاسته \r\n شيخ چندانى كه در صحرا بگشت * كس نمىجنبيد در صحرا و دشت \r\n شورشى بر وى پديد آمد به زور * گفت « يا رب در دلم افتاد شور \r\n با چنين درگه كه در رفعت تو راست * اين چنين خالى ز مشتاقان چراست ؟ » \r\n\r\n","description":"","footnote":"","page_name":" 128 ","page_number":142},
  {"content":"\r\n\r\n هاتفى گفتش كه « اى حيرانِ راه * هر كسى را راه ندهد پادشاه \r\n عزّتِ اين در چنين كرد اقتضا * كز درِ ما دور باشد هر گدا \r\n چون حريمِ عزِ ما نور افكند * غافلانِ خفته را دور افكند \r\n سالها بُردند مردان انتظار * تا يكى را بار بود از صد هزار . » \r\n جملهء مرغان ز هول و بيمِ راه * بال و پر پر خون بر آوردند آه \r\n راه مىديدند پايان نا پديد * درد مىديدند درمان نا پديد \r\n بادِ استغنا چنان جَستى درو * كآسمان را پشت بشكستى درو \r\n در بيابانى كه طاووسِ فلك * هيچ مىسنجد درو بىهيچ شك ، \r\n كى بود مرغى دگر را در جهان * طاقتِ آن راه هرگز يك زمان ؟ \r\n چون بترسيدند آن مرغان ز راه * جمع گشتند آن همه يك جايگاه \r\n پيشِ هدهد آمدند از خود شده * جمله طالب گشته و بخرد شده \r\n پس به دو گفتند « اى داناىِ راه * بى ادب نتوان شدن در پيشِ شاه \r\n\r\n","description":"","footnote":"","page_name":" 129 ","page_number":143},
  {"content":"\r\n\r\n تو بسى پيشِ سليمان بوده‌اى * بر بساطِ ملكِ سلطان بوده‌اى \r\n رسمِ خدمت سر به سر دانسته‌اى * موضعِ امن و خطر دانسته‌اى \r\n هم فراز و شيبِ اين ره ديده‌اى * هم بسى گِردِ جهان گرديده‌اى \r\n راى ما آن است كاين ساعت بنقد * چون تويى ما را امامِ حلّ و عقد ، \r\n بر سرِ منبر شوى اين جايگاه * پس بسازى قومِ خود را سازِ راه \r\n شرح گويى رسم و آدابِ ملوك * زان كه نتوان كرد بر جهل اين سلوك \r\n هر يكى را هست در دل مشكلى * مىببايد راه را فارغ دلى \r\n مشكلِ دلهاىِ ما حل كن نخست * تا كنيم از بعد آن عزمى درست \r\n چون بپرسيم از تو مشكلهاىِ خويش * بستريم اين شُبهت از دلهاىِ خويش \r\n زان كه مىدانيم كاين راهِ دراز * در ميان شُبهه ندهد نور باز \r\n دل چو فارغ گشت تن در ره دهيم * بى دل و تن سر بدان درگه نهيم . » \r\n بعد از آن هدهد سخن را ساز كرد * بر سرِ كرسى شد و آغاز كرد \r\n هدهدِ با تاج چون بر تخت شد * هر كه رويش ديد عالى بخت شد \r\n پيشِ هدهد صد هزاران بيشتر * صف زدند از خيلِ مرغان سر به سر \r\n پيش آمد بلبل و قمرى به هم * تا كنند آن هر دو تن مُقرى به هم \r\n\r\n","description":"","footnote":"","page_name":" 130 ","page_number":144},
  {"content":"\r\n\r\n هر دو الحان بر كشيدند آن زمان * غلغلى افتاد ازيشان در جهان \r\n لحنِ ايشان هر كه را در گوش شد * بى قرار آمد ولى مدهوش شد \r\n هر يكى را حالتى آمد پديد * كس نه با خود بود و نه بىخود پديد \r\n بعد از آن هدهد سخن آغاز كرد * پرده از روىِ معانى باز كرد . \r\n سايلى گفتش كه « اى بُرده سبق * تو به چه از ما سبق بردى به حق ؟ \r\n چون تو جويايى و ما جويانِ راست * در ميانِ ما تفاوت از چه خاست ؟ \r\n چه گنه آمد ز جسم و جانِ ما * قسمِ تو صافى و دُردى آنِ ما ؟ » \r\n گفت « اى سايل سليمان را همى * چشم افتاده‌ست بر ما يك دمى \r\n نه به سيم اين يافتم من نه به زر * هست اين دولت همه زان يك نظر \r\n كى به طاعت اين به دست آرد كسى ؟ * زان كه كرد ابليس اين طاعت بسى \r\n ور كسى گويد نبايد طاعتى * لعنتى بارد برو هر ساعتى \r\n تو مكن در يك نفس طاعت رها * پس منه طاعت ، چو كردى ، بر بها \r\n تو به طاعت عمرِ خود مىبر به سر * تا سليمان بر تو اندازد نظر \r\n\r\n","description":"","footnote":"","page_name":" 131 ","page_number":145},
  {"content":"\r\n\r\n چون تو مقبولِ سليمان آمدى * هر چه گويم بيشتر زان آمدى . » \r\n\r\nالحكاية و التمثيل\r\n گفت روزى شاه مسعود از قضا * اوفتاده بود از لشكر جدا \r\n باد تك مىراند تنها بىيكى * ديد بر دريا نشسته كودكى \r\n در بنِ دريا فكنده بود شست * شه سلامش كرد و در پيشش نشست \r\n كودكى اندوهگِن بنشسته بود * هم دلش آغشته هم جان خسته بود \r\n گفت « اى كودك چرايى غم زده ؟ * من نديدم چون تو يك ماتم زده . » \r\n كودكش گفت « اى امير پر هنر * هفت طفليم اين زمانْ ما بىپدر \r\n مادرى داريم بر جا مانده * سخت درويش است و تنها مانده \r\n از براى ماهيى ، هر روز ، دام * اندر اندازم كنم تا شب مقام \r\n چون بگيرم ماهيى با صد زَحير * قوتِ ما آن است تا شب اى امير . » \r\n شاه گفتا « خواهى اى طفلِ دژم * تا كنم همبازيى با تو به هم ؟ » \r\n گشت كودك راضى و انباز شد * شاه اندر بحر شست‌انداز شد \r\n\r\n","description":"","footnote":"","page_name":" 132 ","page_number":146},
  {"content":"\r\n\r\n شستِ كودك دولتِ شاهى گرفت * لا جَرَم آن روز صد ماهى گرفت \r\n آن همه ماهى چو كودك ديد پيش * گفت اين دولت عجب دارم ز خويش \r\n دولتىدارى بغايت اى غلام * كاين همه ماهى در افتادت به دام \r\n شاه گفتا « گُم بباشى اى پسر * گر ز ماهى گيرِ خود يا بى خبر \r\n دولتىتر از منى اين جايگاه * زان كه ماهى گيرِ تو شد پادشاه . » \r\n اين بگفت و گشت بر مركب سوار * طفل گفتش « قسم خود كن در كنار . » \r\n گفت « امروز اين دهم نكنم جدا * آنچه فردا صيد افتد آن مرا \r\n صيد ما فردا تو خواهى بود بس * لا جَرَم من صيدِ خود ندهم به كس . » \r\n روز ديگر چون به ايوان باز رفت * خاطرِ شه از پىِ انباز رفت \r\n رفت سرهنگىّ و كودك را بخواند * شه به هنبازيش در مسند نشاند \r\n هر كسى مىگفت « شاها او گداست . » * شاه گفتا « هر چه هست انبازِ ماست \r\n چون پذيرفتيم رد نتوانْش كرد . » * اين بگفت و همچو خود سلطانْش كرد \r\n كرد از آن كودك طلبكارى سؤال * ك « ز كجا آوردى آخر اين كمال ؟ » \r\n گفت « شادى آمد و شيون گذشت * زان كه صاحبْ دولتى بر من گذشت . » \r\n\r\n","description":"","footnote":"","page_name":" 133 ","page_number":147},
  {"content":"\r\n\r\n\r\nالحكاية و التمثيل\r\n خونيى را كشت شاهى در عقاب * ديد آن صوفى مگر او را به خواب \r\n در بهشتِ عدن خندان مىگذشت * گاه خرّم گه خرامان مىگذشت \r\n صوفىاش گفتا « تو خونى بوده‌اى * دايماً در سر نگونى بوده‌اى \r\n از كجات اين منزلت آمد پديد ؟ * زانچه تو كردى بدين نتوان رسيد . » \r\n گفت « چون خونم روان شد بر زمى * مىگذشت آنجا حبيب اعجمى \r\n در نهان در زيرِ چشم آن پيرِ راه * كرد در من طَرفة العينى نگاه \r\n اين همه تشريف و صد چندين دگر * يافتم از عزّتِ آن يك نظر . » \r\n هر كه چشمِ دولتى بر وى فتاد * جانْش در يك دم ، به صد سِر ، پى فتاد \r\n تا نيفتد بر تو مردى را نظر * از وجودِ خويش كى يا بى خبر \r\n گر تو بنشينى به تنهايى بسى * ره بنتوانى بريدن بىكسى \r\n پير بايد راه را تنها مرو * از سرِ عَميا درين دريا مرو \r\n پير ، ما لابُدِ راه آمد تو را * در همه كارى پناه آمد تو را \r\n\r\n","description":"","footnote":"","page_name":" 134 ","page_number":148},
  {"content":"\r\n\r\n چون تو هرگز راه نشناسى ز چاه * بى عصاكش كى توانى بُرد راه ؟ \r\n نه تو را چشم است و نه ره كوته است * پير ، در راهت ، قلاووز ره است \r\n هر كه شد در ظلِ صاحب دولتى * نبودش در راه هرگز خجلتى \r\n هر كه او در دولتى پيوسته شد * خار در دستش همه گلدسته شد . \r\n\r\nالحكاية و التمثيل\r\n ناگهى محمود شد سوىِ شكار * اوفتاد از لشكرِ خود بر كنار \r\n پير مردى خاركش مىراند خر * خارِ وى افتاد و مىخاريد سر \r\n ديد محمودش چنان درمانده * خارِ او افتاده و خر مانده \r\n پيش شد محمود و گفت « اى بىقرار * يار خواهى ؟ » گفت « خواهم ، اى سوار \r\n گر مرا يارى كنى چِبْوَد از آن * من كنم سود و تو را نبوَد زيان \r\n از نكوروييت مىبينم نصيب * لطف نبوَد از نكورويان غريب . » \r\n از كرم آمد به زير آن شهريار * بُرد ، حالى ، دست چون گل سوىِ خار \r\n بارِ او بر خر نهاد آن سر فراز * رخشْ سوىِ لشكرِ خود راند باز \r\n\r\n","description":"","footnote":"","page_name":" 135 ","page_number":149},
  {"content":"\r\n\r\n گفت لشكر را كه « پيرى خاركش * با خرى مىآيد از پى باركش \r\n ره فرو گيريد از هر سوىِ او * تا ببيند روىِ من آن روىِ او . » \r\n لشكرش بر پير بگرفتند راه * ره نماند آن پير را جز پيشِ شاه \r\n پير با خود گفت « با لاغر خرى * چون برم راه ، اينْت ظالم لشكرى ! » \r\n\r\n","description":"","footnote":"","page_name":" 136 ","page_number":150},
  {"content":"\r\n\r\n گر چه مىترسيد چترِ شاه ديد * هم به سوىِ شاه رفتن راه ديد \r\n آن خرك مىراند تا نزديكِ شاه * چون بديد او را خجل شد پيرِ راه \r\n ديد زيرِ چتر روىِ آشنا * در عنايت اوفتاد و در عنا \r\n گفت « يا رب با كه گويم حالِ خويش * كرده‌ام محمود را حمّالِ خويش \r\n شاه با او گفت اى درويشِ من * چيست كارِ تو بگو در پيش من ؟ » \r\n گفت « مىدانى تو كارم ، كژ مباز * خويشتن را اعجمىِ رُت مساز \r\n پير مردىام معيل و باركش * روز و شب در دشت باشم خاركش \r\n خار بفروشم خرم نانِ تهى * مىتوانى گر مرا نانى دهى . » \r\n شهريارش گفت « اى پير نژند * نرخ كن ، تا زر دهم ، خارت به چند ؟ » \r\n گفت « اى شه اين ز من ارزان مخر * كم بنفروشم ز ده هميانِ زر . » \r\n لشكرش گفتند « اى ابله خموش ! * اين دو جو ارزد زهى ارزان فروش ! » \r\n پير گفتا « اين دو جو ارزد و ليك * زين كم افتد ، اين خريدارىست نيك \r\n مقبلى چون دست بر خارم نهاد * خارِ من صدگونه گلزارم نهاد \r\n هر كه را بايد چنين خارى خرد * هر بُنِ خارى به دينارى خرد \r\n\r\n","description":"","footnote":"","page_name":" 137 ","page_number":151},
  {"content":"\r\n\r\n نامرادى خار بسيارم نهاد * تا چو اويى دست بر خارم نهاد \r\n گر چه اين خارىست كارزان ارزد اين * چون ز دستِ اوست صد جان ارزد اين . » \r\n ديگرى گفتش كه اى پشتِ سپاه * نا توانم ، روى چون آرم به راه ؟ \r\n من ندارم قوّت و بس عاجزم * اين چنين ره پيش نامد هرگزم \r\n وادىِ دور است و راهِ مشكلش * من بميرم در نخستين منزلش \r\n كوه‌هاىِ آتشين در ره بسىست * وين چنين كارى نه كارِ هر كسىست \r\n صد هزاران سر درين ره گوى شد * بس كه خون‌ها زين طلب در جوى شد \r\n صد هزاران عقل اينجا سر نهاد * وان كه او ننهاد سر ، بر سر فتاد \r\n در چنين راهى كه مردان بىريا * چادرى در سر كشيدند از حيا \r\n از چو من مسكين چه خيزد جز غبار * گر كنم عزمى بميرم زار زار . \r\n\r\n","description":"","footnote":"","page_name":" 138 ","page_number":152},
  {"content":"\r\n\r\n هدهدش گفت اى فسرده چند ازين * تا به كىدارى تو دل در بند ازين \r\n چون تو را اين جايگه قدر اندكىست * خواه مىرو ، خواه نى ، هر دو يكىست \r\n هست دنيا چون نجاست سر به سر * خلق مىميرند در وى دربه‌در \r\n صد هزاران خلق همچون كرم زرد * زار مىميرند در دنيا به درد \r\n ما اگر آخر درين ميريم خوار * به كه در عينِ نجاست زار زار \r\n اين طلب گر از تو و از من خطاست * گر بميرم اين دم از غم هم رواست \r\n چون خطاها در جهان بسيار هست * يك خطا ديگر ، همان انگار هست \r\n گر كسى را عشق بد نامى بود * به ز كنّاسى و حجّامى بود \r\n [ صد هزاران خلق در طرّارىاند * در پىِ دنيا و اين مردارىاند 
  ] \r\n گيرم اين سودا ز طرّارى كم است * تو كمش گير اين مرا كمتر غم است \r\n گر ازين سودا تو دل دريا كنى * چون به طرّارى همه سودا كنى \r\n گر كسى گويد غرور است اين هوس * چون رسى آنجا تو ؟ چون نرسيد كس \r\n در غرورِ اين هوس گر جان دهم * به كه دل در خانه و دكّان نهم \r\n اين همه ديديم و بشنيديم ما * يك نفس از خود نگرديديم ما \r\n\r\n","description":"","footnote":"","page_name":" 139 ","page_number":153},
  {"content":"\r\n\r\n كارِ ما از خلق شد بر ما دراز * چند ازين مشتِ گداىِ بىنماز \r\n تا نميريم از خود و از خلق پاك * بر نيايد جانِ ما از حلق پاك \r\n هر كه او از خلق كلّى مرده نيست * مُردْ او ، كاو محرمِ اين پرده نيست \r\n محرمِ اين پرده جانِ آگه است * زندهء از خلق ، نامردِ ره است \r\n پاى در نِه گر تو هستى مردِ كار * چون زنان دست آخر از دستان بدار \r\n تو يقين دان كاين طلب گر كافرىست * كار اين است ، اين نه كارِ سرسرىست \r\n بر درختِ عشق بىبرگىست بار * هر كه دارد برگِ اين گو سر در آر \r\n عشق چون در سينه‌اى منزل گرفت * جانِ آن كس را ز هستى دل گرفت \r\n مرد را اين درد در خون افكند * سر نگون از پرده بيرون افكند \r\n يك دمش با خويشتن نكْنَد رها * بُكْشدش و آنگاه خواهد خون بها \r\n گر دهد آبيش نبود بىزَحير * ور دهد نانش به خون باشد خمير \r\n ور بود از ضعف عاجزتر ز مور * عشق بيش آرد برو هر لحظه زور \r\n مرد چون افتاد در بحرِ خطر * كى خورد يك لقمه هرگز بىجگر ؟ \r\n\r\nالحكاية و التمثيل\r\n\r\n","description":"","footnote":"","page_name":" 140 ","page_number":154},
  {"content":"\r\n\r\n شيخ نوقانى به نيشابور شد * رنجِ ره آمد برو رنجور شد \r\n هفته‌اى با ژنده‌اى در گوشه‌اى * گرسنه افتاده بُد بىتوشه‌اى \r\n چون بر آمد هفته‌اى گفت اى إله * گِردهء نانِ مرا كن سر به راه \r\n هاتفى گفتش « بُرو اين لحظه پاك * جملهء ميدانِ نيشابور خاك \r\n چون برُوبى خاكِ ميدان سر به سر * نيم جو زر يا بى ، آن را نان بخر . » \r\n گفت « اگر جاروب و غربالم بُدى * وَجْهِ نانى را چه اشكالَم بُدى \r\n چون ندارم هيچ آبى بر جگر * بى جگر نانيم دِه ، خونم مخور . » \r\n هاتفى گفتا كه « آسان بايدت * خاك روبى كن اگر نان بايدت . » \r\n پير رفت و كرد زاريها بسى * تا ستد جاروب و غربال از كسى \r\n خاك مىرُفت و پياپى مىشتافت * آخرين غربال ، آن زر باز يافت \r\n شادمان شد نفسِ او كان زر بديد * رفت سوىِ نانوا و نان خريد \r\n تا كه مردِ نانوا نانش بداد * شد همى جاروب و غربالش ز ياد \r\n آتشى افتاد اندر جانِ پير * در تگ استاد و بر آمد زو نفير \r\n گفت « چون من نيست سر گردان كنون * زر ندارم چون دهم تاوان كنون ؟ » \r\n\r\n","description":"","footnote":"","page_name":" 141 ","page_number":155},
  {"content":"\r\n\r\n عاقبت مىرفت چون ديوانه‌اى * خويش را افكند در ويرانه‌اى \r\n چون در آن ويرانه شد خوار و دژم * ديد با جاروب خود غربال هم \r\n شادمان شد پير و پس گفت « اى إله * اين چرا كردى جهان بر من سياه \r\n زهر كردى نانِ من بر جانِ من * گو برو جان بازگير اين نانِ من . » \r\n هاتفش گفتا كه « اى ناخوش منش * خوش نه آيد هيچ نان بىنان خورش \r\n چون نهادى نانِ تنها در كنار * در فزودم نان خورش ، منّت بدار . » \r\n\r\nالحكاية و التمثيل\r\n بود آن ديوانه دل برخاسته * برهنه مىرفت و خلق آراسته \r\n گفت « يا رب جُبّه‌اى دِه محكمم * همچو خلقانِ دگر كن خرّمم . » \r\n هاتفش آواز داد و گفت « هين * آفتابِ گرم دادم درنشين . » \r\n گفت « يا رب تا كيَم‌دارى عذاب * جُبَّه‌اى نبود تو را به ز آفتاب ؟ » \r\n گفت « رو ده روزِ ديگر صبر كن * تا تو را يك جُبّه بخشم بىسخن . » \r\n چون بشد ده روز ، مردِ سوخته * جُبّه‌اى آورد بر هم دوخته \r\n\r\n","description":"","footnote":"","page_name":" 142 ","page_number":156},
  {"content":"\r\n\r\n صد هزاران پاره بر وى بيش بود * زان كه آن بخشنده بس درويش بود \r\n مردِ مجنون گفت « اى داناىِ راز * ژنده‌اى بر دوختى زان روز باز ! \r\n در خزانه‌ت جامه‌ها جمله بسوخت * كاين همه ژنده همى بايست دوخت ؟ \r\n صد هزاران ژنده بر هم دوختى * اين چنين درزى ز كى آموختى ؟ » \r\n كار آسان نيست با درگاهِ او * خاك مىبايد شدن در راهِ او \r\n بس كسا كامد بدين درگه ز دور * گه بسوخت و گه فروخت از نار و نور \r\n چون پس از عمرى به مقصودى رسيد * عينِ حسرت گشت و مقصودى نديد . \r\n\r\nالحكاية و التمثيل\r\n رابعه در راهِ كعبه هفت سال * گشت بر پهلو ، زهى تاجُ الرّجال ! \r\n چون به نزديكِ حرم آمد به كام * گفت « آخر يافتم حجّى تمام . » \r\n قصدِ كعبه كرد روزِ حج گزار * شد همى عذرِ زنانش آشكار \r\n باز گشت از راه و گفت « اى ذو الجلال * راه پيمودم به پهلو هفت سال \r\n چون بديدم روز بازارى چنين * اوفكندى در رهم خارى چنين \r\n\r\n","description":"","footnote":"","page_name":" 143 ","page_number":157},
  {"content":"\r\n\r\n يا مرا در خانهء خود دِه قرار * يا نه اندر خانهء خويشم گذار . » \r\n تا نباشد عاشقى چون رابعه * كى شناسد قدرِ صاحبْ واقعه \r\n تا تو مىگردى درين بحرِ فضول * موج بر مىخيزد از ردّ و قبول \r\n گه ز پيشِ كعبه بازت مىدهند * گه درونِ دير رازت مىدهند \r\n گر ازين گرداب سر بيرون كنى * هر نفس جمعيّتى افزون كنى \r\n ور درين گرداب مانى مبتلا * سر بسى گردد تو را چون آسيا \r\n بوىِ جمعيّت نيابى يك نَفَس * مى بشولد وقتِ تو از يك مگس . \r\n\r\nالحكاية و التمثيل\r\n بود در كنجى يكى ديوانه خوار * پيش او شد آن عزيز نامدار \r\n گفت « مىبينم تو را اهليّتى * هست در اهليّتت جمعيّتى . » \r\n گفت « كى جمعيّتى يابم ز كس ؟ * چون خلاصم نيست از كيك و مگس . \r\n جملهء روزم مگس دارد عذاب * جملهء شب نايدم از كيك خواب \r\n نيم سارَخْكى چو در نمرود شد * مغزِ آن سر گشته دل پر دود شد \r\n\r\n","description":"","footnote":"","page_name":" 144 ","page_number":158},
  {"content":"\r\n\r\n من مگر نمرودِ وقتم كز حبيب * كيك و سارَخْك و مگس دارم نصيب . » \r\n ديگرى گفتش گنه دارم بسى * با گنه چون ره بَرَد آنجا كسى \r\n چون مگس آلوده باشد بىخلاف * كى سزد سيمرغ را در كوهِ قاف \r\n چون ز ره سر تافت مردِ پُر گناه * كى تواند يافت قربِ پادشاه ؟ \r\n گفت اى غافل مشو نوميد ازو * لطف مىخواه و كرم جاويد ازو \r\n\r\n","description":"","footnote":"","page_name":" 145 ","page_number":159},
  {"content":"\r\n\r\n گر به آسانى بيندازى سپر * كارْ دشوارت شود اى بىخبر \r\n گر نبودى مردِ تايب را قبول * كى بُدى هر شب براىِ او نزول \r\n گر گنه كردى دَرِ توبه‌ست باز * توبه كن كاين در نخواهد شد فراز \r\n گر به صدق آيى درين ره تو دمى * صد فتوحت پيش باز آيد همى . \r\n\r\nالحكاية و التمثيل\r\n كرده بود آن مرد بسيارى گناه * توبه كرد از شرم باز آمد به راه \r\n\r\n","description":"","footnote":"","page_name":" 146 ","page_number":160},
  {"content":"\r\n\r\n بارِ ديگر نفس چون قوّت گرفت * توبه بشكست و پىِ شهوت گرفت \r\n مدّتى ديگر ز راه افتاده بود * در همه نوعى گناه افتاده بود \r\n بعد از آن دردى در آمد در دلش * وز خجالت كار شد بس مشكلش \r\n چون بجز بىحاصلى بهره نداشت * خواست تا توبه كند زَهره نداشت \r\n روز و شب چون قليه‌اى بر تابه‌اى * دل پر آتش داشت در خونابه‌اى \r\n گر غبارى در رهش پيوست بود * زابِ چشمِ او همه بنشست بود \r\n در سحرگه هاتفيش آواز داد * ساز كارش كرد ، كارش ساز داد \r\n گفت « مىگويد خداوند جهان * چون در اوّل توبه كردى ، اى فلان \r\n عفو كردم ، توبه بپذيرفتمت * مىتوانستم ولى نگرفتمت \r\n بارِ ديگر چون شكستى توبه پاك * دادمت مَهْل و نگشتم خشمناك \r\n ور چنان است اين زمان اى بىخبر * آرزوىِ تو كه باز آيى دگر \r\n باز آى آخر كه در بگشاده‌ايم * تو غرامت كرده ما استاده‌ايم . » \r\n\r\nالحكاية و التمثيل\r\n\r\n","description":"","footnote":"","page_name":" 147 ","page_number":161},
  {"content":"\r\n\r\n يك شبى روح الأمين در سِدره بود * بانگِ لبّيكى ز حضرت مىشنود \r\n بنده‌اى گفت اين زمان مىخواندش * مىندانم تا كسى مىداندش \r\n اين قدر دانم كه عالى بنده‌اىست * نفسِ او مرده‌ست ، او دل زنده‌اىست \r\n خواست تا بشناسد او را آن زمان * زو نگشت آگاه در هفت آسمان \r\n در زمين گرديد و در دريا بگشت * نه ز كوهش باز يافت و نه ز دشت \r\n [ سوىِ حضرت باز شد با صد شتاب * همچنان لبّيك مىآمد خطاب 
  ] \r\n از كمالِ غيرت او را سر بگشت * بارِ ديگر ، گردِ عالم در بگشت \r\n هم نديد آن بنده را گفت « اى خداى * سوىِ او آخر مرا راهى نماى . » \r\n حق تعالى گفت « عزمِ روم كن * در ميانِ دير شو معلوم كن . » \r\n رفت جبريل و بديدش آشكار * كان زمان مىخواند بُت را زار زار \r\n جبرئيل آمد ازان حالت به جوش * سوىِ حضرت باز آمد در خروش \r\n پس زفان بگشاد گفت « اى بىنياز * پرده كن در پيشِ من زين راز باز \r\n آن كه در ديرى كند بُت را خطاب * تو به لطفِ خود دهى او را جواب ؟ » \r\n حق تعالى گفت « هست او دل سياه * مىنداند زان غلط كرده‌ست راه \r\n\r\n","description":"","footnote":"","page_name":" 148 ","page_number":162},
  {"content":"\r\n\r\n گر ز غفلت ره غلط كرد آن سقط * من چو مىدانم نكردم ره غلط \r\n هم كنون راهش دهم تا پيشگاه * لطفِ ما خواهد شد او را عذر خواه . » \r\n اين بگفت و راهِ جانش بر گشاد * در خدا گفتن زفانش برگشاد . \r\n تا بدانى تو كه اين آن ملّت است * كانچه اينجا مىرود بىعلّت است \r\n گر برين درگه ندارى هيچ تو * هيچ نيست افكنده ، كمتر پيچ تو \r\n نه همه زهدِ مسلّم مىخرند * « هيچ » بر درگاهِ او ، هم مىخرند . \r\n\r\nالحكاية و التمثيل\r\n صوفيى مىرفت در بغداد زود * در ميانِ راه آوازى شنود \r\n كان يكى گفت « انگبين دارم بسى * مىفروشم سخت ارزان ، كو كسى ؟ » \r\n شيخ صوفى گفت « اى مردِ صبور * مىدهى چيزى به هيچى ؟ » گفت « دور ! \r\n تو مگر ديوانه‌اى اى بوالهوس * كس به هيچى كى دهد چيزى به كس ؟ » \r\n هاتفى گفتش كه « اى صوفى درآى * يك دكان زينجا كه هستى برتر آى \r\n تا به هيچى ما همه چيزت دهيم * ور دگر خواهى بسى نيزت دهيم . » \r\n\r\n","description":"","footnote":"","page_name":" 149 ","page_number":163},
  {"content":"\r\n\r\n هست رحمت آفتابى تافته * جملهء ذرّات را دريافته \r\n رحمتِ او بين كه با پيغمبرى * در عتاب آمد براىِ كافرى . \r\n\r\nالحكاية و التمثيل\r\n حق تعالى گفت قارون زار زار * خواند اى موسى تو را هفتاد بار \r\n تو ندادى هيچ باز او را جواب * گر به زارى يك رهم كردى خطاب ، \r\n شاخِ شرك از جانِ او بركندمى * خلعتِ دين در سرش افكندمى \r\n كردى اى موسى به صد دردش هلاك * خاكسارش سر فرو دادى به خاك \r\n گر تو او را آفريده بوديى * در عذابش آرميده بوديى ؟ \r\n آن كه بر بىرحمتان رحمت كند * اهلِ رحمت را ولى نعمت كند \r\n هست درياهاىِ فضلش بىدريغ * در برِ آن جُرم‌ها يك اشكِ ميغ \r\n هر كه را باشد چنان بخشايشى * كى تغيّر آرد از آلايشى ؟ \r\n هر كه او عيبِ گنه كاران كند * خويش را از خيلِ جبّاران كند . \r\n\r\n","description":"","footnote":"","page_name":" 150 ","page_number":164},
  {"content":"\r\n\r\n\r\nالحكاية و التمثيل\r\n چون بمرد آن مردِ مفسد در گناه * گفت مىبردند تابوتش به راه \r\n چون بديد آن زاهدى كرد احتراز * تا نبايد كرد بر مفسد نماز \r\n در شب آن زاهد مگر ديدش به خواب * در بهشت و روى همچون آفتاب \r\n مردِ زاهد گفتش « آخر اى غلام * از كجا آوردى اين عالى مقام ؟ \r\n در گنه بودى تو تا بودى همه * پاى تا فرقت بيالودى همه . » \r\n گفت « از بىرحمىِ تو كردگار * كرد رحمت بر منِ آشفته كار . » \r\n عشقبازى بين كه حكمت مىكند * مىكند اين كار و رحمت مىكند \r\n حكمت او در شبى چون پرِ زاغ * كودكى را مىفرستد با چراغ \r\n بعد از آن بادى فرستد تيزرو * كان چراغِ او بكش برخيز و رو \r\n پس بگيرد طفل را در رهگذر * كز چه كشتى آن چراغ اى بىخبر \r\n زان بگيرد طفل را تا در حساب * مىكند با او به صد شفقت عتاب . \r\n گر همه كس جز نمازى نيستى * حكمتش را عشقبازى نيستى \r\n\r\n","description":"","footnote":"","page_name":" 151 ","page_number":165},
  {"content":"\r\n\r\n كارِ حكمت جز چنين نبود تمام * لا جرم خود اين چنين آمد مدام \r\n در رهِ او صد هزاران حكمت است * قطره‌اى را حصّه بحرى رحمت است . \r\n روز و شب اين هفت پرگار اى پسر * از براىِ توست در كار اى پسر \r\n طاعتِ روحانيان از بهرِ توست * خُلد و دوزخ عكسِ لطف و قهرِ توست \r\n قدسيان جمله سجودت كرده‌اند * جزو و كُل عزّ وجودت كرده‌اند \r\n از حقارت سوىِ خود منگر بسى * زان كه ممكن نيست بيش از تو كسى \r\n جسمِ تو جزو است و جانت كُلِ كُل * خويش را عاجز مكن در عينِ ذُل \r\n كُلِ تو درتافت جزوت شد پديد * جانِ تو بشتافت عضوت شد پديد \r\n نيست تن از جان جدا ، جزوى ازوست * نيست جان از كل جدا ، عضوى ازوست \r\n چون عدد نبوَد درين راه و احَد * جزو و كل گفتن نباشد تا ابد \r\n صد هزاران ابرِ رحمت فوقِ تو * مىببارد تا فزايد شوقِ تو \r\n چون درآيد وقتِ رفعتهاىِ كل * از براىِ توست خلعتهاىِ كل \r\n هر چه چندانى ملايك كرده‌اند * از پىِ تو بر فذلك كرده‌اند \r\n جملهء طاعاتِ ايشان كردگار * بر تو خواهد كرد جاويدان نثار . \r\n\r\n","description":"","footnote":"","page_name":" 152 ","page_number":166},
  {"content":"\r\n\r\n\r\nالحكاية و التمثيل\r\n گفت عبّاسه كه « روزِ رستخيز * چون ز هيبت خلق افتد در گريز ، \r\n عاصيان و غافلان را از گناه * روىها گردد به يك ساعت سياه \r\n خلقِ بىسرمايه حيران مانده * هر يك از نوعى پريشان مانده \r\n حق تعالى از زمين تا نُه فلك * صد هزاران ساله طاعت از ملك \r\n پاك بستاند همه از لطفِ پاك * و افكند اندر سرِ اين مشتِ خاك . » \r\n از ملايك بانگ خيزد ك « اى إله * از چه بر ما مىزنند اين خلق راه . » \r\n حق تعالى گويد « اى روحانيان * چون شما را نيست زين سود و زيان \r\n خاكيان را كار مىگردد تمام * نان براى گرسنه بايد مدام . » \r\n ديگرى گفتش مخنّث گوهرم * هر زمانى مرغِ شاخِ ديگرم \r\n\r\n","description":"","footnote":"","page_name":" 153 ","page_number":167},
  {"content":"\r\n\r\n گاه رندم ، گاه زاهد ، گاه مست * گاه هست و نيست و گاهى نيست و هست \r\n گاه نفسم در خرابات افكند * گاه جانم در مناجات افكند \r\n [ گه برد ، تا بنگرم ، ديو از رهم * گه فرشته با ره آرد ناگهم 
  ] \r\n من ميانِ هر دو حيران مانده * چون كنم در چاه و زندان مانده ؟ \r\n گفت بارى اين بود در هر كسى * زان كه مردِ يك صفت ، نبود بسى \r\n گر همه كس پاك بودى از نخست * انبيا را كى شدى بعثت درست \r\n چون بود در طاعتت دلبستگى * با صلاح آيى به صد آهستگى \r\n تا كه نكْنَد كرَه عمرى سر كشى * تن فرو ندهد به آرام و خوشى \r\n اى تنورستانِ غفلت جاىِ تو * گِرده‌اى مطلوب سر تا پاىِ تو \r\n اشكِ چون شنگرف اسرارِ دل است * سير خوردن چيست ؟ زنگارِ دل است \r\n چون تو دايم نَفْسِ سگ را پرورى * كم نه آيد از مخنّث گوهرى . \r\n\r\n","description":"","footnote":"","page_name":" 154 ","page_number":168},
  {"content":"\r\n\r\n\r\nالحكاية و التمثيل\r\n گم شد از بغداد شبلى چند گاه * كس به سوىِ او كجا مىبُرد راه \r\n باز جُستندش به هر موضع بسى * در مخنّث خانه‌اى ديدش كسى \r\n در ميانِ آن گروهى بىادب * چشم‌ْتر بنشسته بود و خشكْ لب \r\n سائلى گفت « اى برنگِ راز جوى * اين چه جاىِ توست آخر باز گوى ؟ » \r\n گفت « اين قوم‌اند چون‌تر دامنى * در رهِ دنيا نه مرد و نه زنى \r\n من چو ايشانم ، ولى در راهِ دين * نه زنى در دين نه مردى چند ازين ؟ \r\n گم شدم در نا جوانمردىِ خويش * شرم مىدارم من از مردىِ خويش . » \r\n هر كه جانِ خويش را آگاه كرد * ريشِ خود دستار خوانِ راه كرد \r\n همچو مردان ذُلِ خود كرد اختيار * كرد بر استادگان عزّت نثار \r\n گر تو بيش آيى به مويى در نظر * خويشتن را از بُتى باشى بتر \r\n مدح و ذمّت گر تفاوت مىكند * بُتگرى باشى كه او بت مىكند \r\n گر تو حق را بنده‌اى بُتگر مباش * ور تو مردِ ايزدى آزر مباش \r\n نيست ممكن در ميانِ خاص و عام * از مقامِ بندگى برتر مقام \r\n\r\n","description":"","footnote":"","page_name":" 155 ","page_number":169},
  {"content":"\r\n\r\n بندگى كن بيش ازين دعوى مجوى * مردِ حق شو ، عزّت از عُزّى مجوى \r\n چون تو را صد بُت بود در زيرِ دلق * چون نمايى خويش را صوفى به خلق \r\n اى مخنّث جامهء مردان مدار * خويش را زين بيش سر گردان مدار . \r\n\r\nالحكاية و التمثيل\r\n در خصومت آمدند و در جفا * دو مرقّع پوش در دارُ القضا \r\n قاضى ايشان را به كنجى برد باز * گفت « صوفى خوش نباشد جنگ ساز \r\n جامهء تسليم در بر كرده‌ايد * اين خصومت از چه در سر كرده‌ايد ؟ \r\n گر شما هستيد اهلِ جنگ و كين * اين لباس از سر براندازيد هين ! \r\n ور شما اين جامه را اهل آمديد * در خصومت از سرِ جهل آمديد \r\n من كه قاضىام نه مردِ معنوى * زين مرقّع شرم مىدارم قوى \r\n هر دو را بر فرق مَقنع داشتن * به بود زينسان مرقّع داشتن . » \r\n چون تو نه مردى نه زن در كارِ عشق * كى توانى كرد حل اسرارِ عشق \r\n\r\n","description":"","footnote":"","page_name":" 156 ","page_number":170},
  {"content":"\r\n\r\n گر به سرِ راهِ عشقى مبتلا * بر فكن بر گستوانى از بلا \r\n گر به دعوى عزمِ اين ميدان كنى * سر دهى بر باد و تركِ جان كنى \r\n سر به دعوى بيش ازين مفراز تو * تا به رسوايى نمانى باز تو . \r\n\r\nالحكاية و التمثيل\r\n بود اندر مصر شاهى نامدار * مفلسى بر شاه عاشق گشت زار \r\n چون خبر آمد ز عشقش شاه را * خواند حالى عاشقِ گمراه را \r\n گفت « چون عاشق شدى بر شهريار * از دو كار اكنون يكى كن اختيار \r\n يا به تركِ شهر وين كشور بگوى * يا نه ، در عشقم ، به تركِ سر بگوى \r\n با تو گفتم كارِ تو يكبارگى * سر بُريدن خواهى يا آوارگى ؟ » \r\n چون نبود آن مردِ عاشق مردِ كار * كرد او از شهر رفتن اختيار \r\n چون برفت آن مفلسِ بىخويشتن * شاه گفتا « سر ببرّيدش ز تن . » \r\n حاجبى گفتا كه « هست او بىگناه * از چه سر برّيدنش فرمود شاه ؟ » \r\n شاه گفتا « زان كه او عاشق نبود * در طريقِ عشقِ من صادق نبود \r\n\r\n","description":"","footnote":"","page_name":" 157 ","page_number":171},
  {"content":"\r\n\r\n گر چنان بودى كه بودى مردِ كار * سر بريدن كردى اينجا اختيار \r\n هر كه سر بر وى به از جانان بود * عشق ورزيدن برو تاوان بود \r\n گر ز من او سر بريدن خواستى * شهريار از مملكت برخاستى \r\n بر ميان بستى كمر در پيشِ او * خسروِ عالم شدى درويشِ او \r\n ليك چون در عشق دعوىدار بود * سر بريدن سازدش نهمار زود \r\n هر كه در هجرم سرِ سر دارد او * مدّعىست و دامن‌ِتر دارد او \r\n اين بدان گفتم كه تا هر بىفروغ * كم زند در عشقِ ما لافِ دروغ . » \r\n ديگرى گفتش كه نفسم دشمن است * چون روم ره ، زان كه همره رهزن است \r\n نَفْسِ سگ هرگز نشد فرمان برم * من ندانم تا ز دستش جان برم \r\n آشنا شد گرگ در صحرا مرا * و آشنا نيست اين سگِ رعنا مرا \r\n در عجايب مانده‌ام زين بىوفا * تا چرا مىاوفتد در آشنا . \r\n گفت اى سگ در جوالت كرده خوش * همچو خاكى پايمالت كرده خوش \r\n\r\n","description":"","footnote":"","page_name":" 158 ","page_number":172},
  {"content":"\r\n\r\n نَفْسِ تو هم احول و هم اعور است * هم سگ و هم كاهل و هم كافر است \r\n گر كسى بستايدت امّا دروغ * از دروغى نَفْسِ تو گيرد فروغ \r\n نيست روىِ آن كه اين سگ به شود * كز دروغى اين چنين فربه شود \r\n بود در اوّل همه بىحاصلى * كودكى و بىدلى و غافلى \r\n بود در اوسط همه بيگانگى * وز جوانى شعبهء ديوانگى \r\n بود در آخر كه پيرى بود كار * جان خرف درمانده ، تن گشته نزار \r\n با چنين عمرى به جهل آراسته * كى شود اين نفسِ سگ پيراسته \r\n چون ز اوّل تا به آخر غافلىست * حاصلِ ما لا جرم بىحاصلىست \r\n بنده دارد در جهان اين سگ بسى * بندگىِ سگ كند آخر كسى ؟ \r\n با وجودِ نفس ، بودن ناخوش است * زان كه نفست دوزخى پر آتش است \r\n گه به دوزخ در سعيرِ شهوت است * گاه در وى زمهريرِ نخوت است \r\n دوزخ الحق زان خوش است و دلپذير * كاو دو مغز است : آتش است و زمهرير \r\n صد هزاران دل بمرد از غم همى * وين سگِ كافر نمىميرد دمى . \r\n\r\nالحكاية و التمثيل\r\n يافت مردى گوركن عمرى دراز * سايلى گفتش كه « چيزى گوى باز \r\n تا چو عمرى گور كندى در مغاك * چه عجايب ديده‌اى در زيرِ خاك ؟ » \r\n\r\n","description":"","footnote":"","page_name":" 159 ","page_number":173},
  {"content":"\r\n\r\n گفت « اين ديدم عجايب حسبِ حال * كاين سگِ نَفْسم همى هفتاد سال \r\n گور كندن ديد و يك ساعت نمرد * يك دمم فرمانِ يك طاعت نبرد . » \r\n\r\nالحكاية و التمثيل\r\n يك شبى عبّاسه گفت « اى حاضران * اين همه گر پر شوند از كافران \r\n پس همه از تركمانى پر فضول * از سرِ صدقى كنند ايمان قبول \r\n اين تواند بود ، امّا آمدند * انبيا اين صد هزار و بيست و اند \r\n تا شود اين نفسِ كافر يك زمان * يا مسلمان ، يا بميرد در ميان \r\n اين نيارستند كرد و آن رواست * در ميان چندين تفاوت از چه خاست ؟ » \r\n ما همه در حكمِ نفسِ كافريم * در درونِ خويش كافر پروريم \r\n كافرىست اين نفسِ نا فرمان چنين * كشتنِ او كى بود آسان چنين \r\n چون مدد مىگيرد اين نفس از دو راه * بس عجب باشد اگر گردد تباه \r\n دل ، سوارِ مملكت آمد مقيم * روز و شب اين نفسِ سگ او را نديم \r\n اسب چندانى كه مىتازد سوار * بر برِ او مىدود سگ در شكار \r\n\r\n","description":"","footnote":"","page_name":" 160 ","page_number":174},
  {"content":"\r\n\r\n هر چه دل از حضرتِ جانان گرفت * نفس از دل نيز هم چندان گرفت \r\n هر كه اين سگ را به مردى كرد بند * در دو عالم شير آرد در كمند \r\n هر كه اين سگ را زبونِ خويش كرد * گردِ كفشش در نيابد هيچ مرد \r\n هر كه اين سگ را نهد بندى گران * خاكِ او بهتر ز خونِ ديگران . \r\n\r\nالحكاية و التمثيل\r\n ژنده‌اى پوشيد مىشد پيرِ راه * ناگهان او را بديد آن پادشاه \r\n گفت « من به يا تو ؟ هان اى ژنده پوش ! » * پير گفت « اى بىخبر تن زن خموش ! \r\n گر چه ما را خود ستودن راه نيست * - كان كه او خود را ستود آگاه نيست - \r\n ليك چون شد واجبم : چون من يكى * به ز چون تو صد هزاران ، بى شكى \r\n زان كه جانت روى دين نشناخته‌ست * نفسِ تو از تو خرى بر ساخته‌ست \r\n وانگهى بر تو نشسته ، اى امير * تو شده در زيرِ بارِ او اسير \r\n بر سرت افسار كرده روز و شب * تو ، به امرِ او ، فتاده در طلب \r\n هر چه فرمايد تو را اى هيچ كس * كام و ناكام آن توانى كرد و بس \r\n ليك چون من سرِ دين بشناختم * نفسِ سگ را هم خرِ خود ساختم \r\n\r\n","description":"","footnote":"","page_name":" 161 ","page_number":175},
  {"content":"\r\n\r\n چون خرم شد نفس بنشستم برو * نفسِ سگ بر توست ، من هستم برو \r\n چون خرِ من بر تو مىگردد سوار * چون منى بهتر ز چون تو صد هزار . » \r\n اى گرفته بر سگِ نفست خوشى * در تو افكنده ز شهوت آتشى \r\n آبِ تو آن آتشِ شهوت ببرد * از دلت نور و ز تن قوّت ببرد \r\n تيرگىِ ديده و كرّىِ گوش * پيرى و نقصانِ عقل و ضعفِ هوش \r\n اين و صد چندين سپاه و لشكرند * سر به سر ميرِ اجَل را چاكرند \r\n روز و شب پيوسته لشكر مىرسد * يعنى از پس ميرِ ما درمىرسد \r\n چون در آمد از همه سويى سپاه * هم تو باز افتىّ و هم نفست ز راه \r\n خوش خوشى با نفسِ سگ ، در ساختى * عشرتى با او به هم بر ساختى \r\n پاى بستِ عشرتِ او آمدى * زير دستِ قدرتِ او آمدى \r\n چون درآيد گِردِ تو شاه و حشم * تو جدا افتى ز سگ ، سگ از تو هم \r\n گر ز هم اينجا جدا خواهيد شد * پس به فُرقت مبتلا خواهيد شد \r\n غم مخور گر با هم اينجا كم رسيد * زان كه در دوزخ خوشى با هم رسيد . \r\n\r\n","description":"","footnote":"","page_name":" 162 ","page_number":176},
  {"content":"\r\n\r\n\r\nالحكاية و التمثيل\r\n آن دو روبه چون به هم همبر شدند * پس به عشرت جفتِ يكديگر شدند \r\n خسروى در دشت شد با يوز و باز * آن دو رو به را ز هم افكند باز \r\n ماده مىپرسد ز نر ، ك « اى رخنه جوى * ما كجا با هم رسيم ، آخر بگوى ؟ » \r\n گفت « اگر ما را بود از عمر بهر * بر دكانِ پوستين دوزانِ شهر . » \r\n ديگرى گفتش كه « ابليس از غرور * راه بر من مىزند وقتِ حضور \r\n من چو با او بر نمىآيم به زور * در دلم از غَبْنِ آن افتاد شور \r\n چون كنم كز وى نجاتى باشدم * وز مىِ معنى حياتى باشدم ؟ » \r\n گفت « تا پيشِ تو است اين نفسِ سگ * از برت ابليس بگريزد به تگ \r\n\r\n","description":"","footnote":"","page_name":" 163 ","page_number":177},
  {"content":"\r\n\r\n عشوهء ابليس از تلبيسِ توست * در تو ، يك يك آرزو ، ابليسِ توست \r\n گر كنى يك آرزوىِ خود تمام * در تو صد ابليس زايد و السّلام . » \r\n گلخنِ دنيا كه زندان آمده‌ست * سر به سر اقطاعِ شيطان آمده‌ست \r\n دست از اقطاعِ او كوتاه دار * تا نباشد هيچ كس را با تو كار . \r\n\r\nالحكاية و التمثيل\r\n غافلى شد پيشِ آن صاحبْ چله * كرد از ابليس بسيارى گله \r\n گفت « ابليسم زد از تلبيس راه * كرد دين بر من به طرّارى تباه . » \r\n مرد گفتش « اى جوامردِ عزيز * آمده بُد ، پيش ازين ، ابليس نيز \r\n مشتكى بود از تو و آزرده بود * خاك از ظلمِ تو بر سر كرده بود \r\n گفت دنيا جمله اقطاعِ من است * مردِ من نيست آن كه دنيا دشمن است \r\n تو بگو او را كه عزمِ راه كن * دست از دنياىِ من كوتاه كن \r\n من به دينش مىكنم آهنگ سخت * زان كه در دنياىِ من زد چنگ سخت \r\n هر كه بيرون شد ز اقطاعم تمام * نيست با او هيچ كارم و السّلام . » \r\n\r\n","description":"","footnote":"","page_name":" 164 ","page_number":178},
  {"content":"\r\n\r\n\r\nالحكاية و التمثيل\r\n عيسى مريم بجايى خفته بود * نيم خشتى زير سر بنهاده بود \r\n چون گشاد از خواب خوش عيسى نظر * ديد ابليس لعين را بر زبر \r\n گفت اى ملعون چرا استادهء * گفت خشتى زير سر بنهاده \r\n جملهء دنيا چو اقطاع منست * هست اين خشت آن من اين روشنت \r\n تا تصرف ميكنى در ملك من * حرث من آورده در سلك من \r\n عيسى آن از زير سر پرتاب كرد * روى بر خاك عزم خواب كرد \r\n چون فكند آن نيم خشت ابليس گفت * من كنون رفتم تو اكنون خوش بخفت \r\n\r\n","description":"","footnote":"","page_name":" 165 ","page_number":179},
  {"content":"\r\n\r\n چون پس خشت لحد خواهى فتاد * خشت بر خشتى چرا خواهى نهاد \r\n اى در اين جنبر همه تاب آمده * همچو شاگرد رسن تاب آمده \r\n چون كندر بر جنير آمد جاودان * چند گردى چون رسن كرد جهان \r\n چند خواهى پيش ازين مرهم نهاد * چون همه از هم فرو خواهد فتاد \r\n گر نخواهى كرد قارونى مدام * خورد و پوشى تا لب گورت تمام \r\n انبيا چون اين چنين كردند كار * تو دكان بالاى استادان مدار \r\n\r\n","description":"","footnote":"","page_name":" 166 ","page_number":180},
  {"content":"\r\n\r\n\r\nالحكاية و التمثيل\r\n مالكِ دينار را گفت آن عزيز * « من ندانم حال خود ، چونى تو نيز ؟ » \r\n گفت « بر خوانِ خدا نان مىخورم * پس همه فرمانِ شيطان مىبرم . » \r\n ديوت از ره بُرد و لا حوليت نيست * از مسلمانان به جز قوليت نيست \r\n در غمِ دنيا گرفتار آمدى * خاك بر فرقت كه مُردار آمدى \r\n گر تو را گفتم كه دنيا كن نثار * اين زمان مىگويمت محكم بدار \r\n چون به دو دادى تو هر دولت كه هست * كى توانى دادن آسانش ز دست \r\n اى ز غفلت غرقهء درياى آز * مىندانى كز چه مىمانى تو باز ؟ \r\n هر دو عالم در لباسِ تعزيت * اشك مىبارند و تو در معصيت \r\n حُبِ دنيا ذوقِ ايمانت ببرد * آرزو و آزِ تو جانت ببرد \r\n چيست دنيا آشيانِ حرص و آز * مانده از فرعون وز نمرود باز \r\n گاه قارون كرده قى بگذاشته * گاه شدّادش به شدّت داشته \r\n حق تعالى كرده لا شَى نامِ او * تو به جان آويخته در دامِ او \r\n\r\n","description":"","footnote":"","page_name":" 167 ","page_number":181},
  {"content":"\r\n\r\n رنجِ اين دنياىِ دون تا كى تو را ؟ * لاشه‌اى نابوده زين لاشَى تو را \r\n تو بمانده روز و شب حيران و مست * تا دهد يك ذرّه زين لا شىء دست \r\n هر كه در يك ذرّه لاشَى گُم بوَد * كى بود ممكن كه او مردم بوَد \r\n هر كه را بگسست در لا شىء دم * او بود ، صد باره ، از لا شىء كم \r\n كارِ دنيا چيست ؟ بيكارى همه * چيست بيكارى ؟ گرفتارى همه \r\n هست دنيا آتِش افروخته * هر زمان خلقى دگر را سوخته \r\n چون شود اين آتشِ سوزنده تيز * شير مردى ، گر ازو گيرى گريز \r\n همچو شيران چشم ازين آتش بدوز * ور نه چون پروانه زين آتش بسوز \r\n هر كه چون پروانه شد آتش پرست * سوختن را شايد آن مغرور مست \r\n اين همه آتش تو را در پيش و پس * نيست ممكن گر نسوزى هر نفس \r\n در نگر تا هست جاىِ آن تو را * كاين چنين آتش نسوزد جان تو را . \r\n\r\nالحكاية و التمثيل\r\n خواچه‌اى مىگفت در وقتِ نماز * ك « اى خدا رحمت كن و كارم بساز . » \r\n\r\n","description":"","footnote":"","page_name":" 168 ","page_number":182},
  {"content":"\r\n\r\n آن سخن ديوانه‌اى بشنود ازو * گفت « رحمت مىبيوسى زود ازو \r\n تو ز نازِ خود نگنجى در جهان * مىخرامى از تكبّر هر زمان \r\n منظرى سر بر فلك افراشته * چار ديوارش به زر بنگاشته \r\n ده غلام و ده كنيزك كرده راست * رحمت اينجا كى بود بر پرده راست ؟ \r\n خود تو بنگر تا تو با اين جمله كار * جاىِ رحمت‌دارى آخر ، شرم دار \r\n گر چو من يك گِرده قسمت داريى * آنگهى تو جاىِ رحمت داريى . » \r\n تا نگردانى ز ملك و مال روى * يك نَفَس ننمايدت اين حال روى \r\n روى اين ساعت بگردان از همه * تا شوى فارغ چو مردان از همه . \r\n\r\nالحكاية و التمثيل\r\n پاك دينى گفت مشتى حيله جوى * مرد را در نزع گردانند روى \r\n پيش ازين اين بىخبر را بر دوام * روى گردانيده بايستى مدام \r\n برگ ريزان شاخ بنشانى چه سود * روى چون اكنون بگردانى چه سود \r\n هر كه را آن لحظه گردانند روى * او جُنُب ميرد ، تو زو پاكى مجوى . \r\n\r\n","description":"","footnote":"","page_name":" 169 ","page_number":183},
  {"content":"\r\n\r\n ديگرى گفتش كه من زر دوستم * عشقِ زر ، چون مغز شد در پوستم \r\n تا مرا چون گل زرى نبود به دست * همچو گل خندان بنتوانم نشست \r\n عشقِ دنيا و زرِ دنيا مرا * كرد پر دعوى و بىمعنى مرا . \r\n گفت‌اى از صورتى حيران شده * از دلت صبحِ صفت پنهان شده \r\n روز و شب تو روز كورى مانده * بستهء صورت چو مورى مانده \r\n مردِ معنى باش و در صورت مپيچ * چيست معنى ؟ اصل . صورت چيست ؟ هيچ \r\n زر به صورت رنگ گردانيده سنگ * تو چو طفلان مبتلا گشته به رنگ \r\n زر كه مشغولت كند از كردگار * بت بود در خاكش افكن زينهار \r\n زر اگر جايى بغايت در خور است * هم براى قفلِ فرج استر است \r\n نه كسى را از زرِ تو ياريى * نه تو را هم نيز برخورداريى \r\n گر تو يك جو زر دهى درويش را * گاه او را خون خورى گه خويش را \r\n [ تا چو عَمروىّ و چو زيدى بايدت * گر جوِى بدهى جنيدى بايدت 
  ] \r\n\r\n","description":"","footnote":"","page_name":" 170 ","page_number":184},
  {"content":"\r\n\r\n تو به پشتىِ زرى با خلق دوست * داغ پهلوىِ تو بر پُشتىِ اوست \r\n ماه نو ، مزدِ دكان ، مىبايدت * چه دكان ، آن مزدِ جان مىبايدت \r\n جانِ شيرينت شد و عمرِ عزيز * تا درآمد از دكانت يك پشيز \r\n اين همه چيزى به هيچى داده تو * پس چنين دل بر همه بنهاده تو \r\n ليك صبرم هست تا در زيرِ دار * نردبانْت از زير بِكْشَد روزگار \r\n در جهان چندان كه آويزت بود * هر يكى صد آتشِ تيزت بود \r\n غرقِ دنيايى ، ببايد دينْت نيز ؟ * دين بنيزت دست ندهد اى عزيز \r\n تو فراغت جويى اندر مشغله * چون نيابى ، در تو افتد و لوله \r\n نفْقَه كن چيزى كه‌دارى چارسو * « لَنْ تَنالُوا البِرَّ حَتّى تُنْفِقوا » \r\n هر چه هست آن ترك مىبايد گرفت * گر بود جان ترك مىبايد گرفت \r\n چون تو را در دست جان نتوان گذاشت * مال و ملك و اين و آن نتوان گذاشت \r\n گر پلاسى خوابگاهت آمده‌ست * آن پلاست بندِ راهت آمده‌ست \r\n\r\n","description":"","footnote":"","page_name":" 171 ","page_number":185},
  {"content":"\r\n\r\n آن پلاست خوش بسوز اى حق شناس * تا كى از تزوير ؟ با حق هم پلاس ؟ \r\n گر نسوزى آن پلاس اينجا ز بيم * كى رهى فردا ز پهناى گليم ؟ \r\n هر كه صيدِ واىِ خود شد واىِ او * گُم شود از واى سر تا پاىِ او \r\n « وا » ، دو حرف آمد : الف واو ، اى غلام * هر دو را در « خاك » و « خون » بينى مدام \r\n واو را بين در ميانِ « خون » قرار * پس الف را بين ميانِ « خاك » خوار . \r\n عيسى مريم بغارى رفته بود * در ميان غار مردى خفته بود \r\n گفت برخيز اى ز عالم بى خبر * كار كن تا توشهء يا بى مگر \r\n گفت من كار دو عالم كرده‌ام * تا ابد ملكى مسلم كرده‌ام \r\n گفت هين كار تو چيست اى مرد راه * گفت دنيا شد مرا يك برگ كاه \r\n\r\n","description":"","footnote":"","page_name":" 172 ","page_number":186},
  {"content":"\r\n\r\n جملهء دنيا بنانى مىدهم * نان بسگ چون اسخوانى مىدهم \r\n مدّتى شد تا ز دنيا فارغم * نيستم من طفل نازى بالغم \r\n بالغم با لعب و با لهوم چه كار * فارغم با غفلت و سهوم چه كار \r\n عيسى مريم جو بشنيد اين سخن * گفت اكنون هر چه ميخواهى بكن \r\n چون ز دنيا فارغى آزاد خفت * خواب خوش بادت بخفت و شاد خفت \r\n چون ز دنيا نيستت غمخوارگى * كرده دارى كارها يكبارگى \r\n زر اگر چه سرخ روى و دلكشست * ليك تا در دست دارى آتشست \r\n زر كه چندين خلق در سوداى اوست * فرج استر يا سم خرجاى اوست \r\n چون چنين زر مىبيندازد ز راه * اين دو جا اوليتر او را جايگاه \r\n بس كه ايمان بس كه جان درياختند * تا جوى زر در ميان انداختند \r\n كه ترا صد كنج زر متواريست * از همه مقصود بر خورداريست \r\n\r\n","description":"","footnote":"","page_name":" 173 ","page_number":187},
  {"content":"\r\n\r\n\r\nالحكاية و التمثيل\r\n نو مريدى داشت اندك مايه زر * كرد زر پنهان ز شيخِ خود مگر \r\n شيخ مىدانست چيزى مىنگفت * همچنان مىداشت او زر در نهفت \r\n آن مريدِ راه و پيرِ راهبر * هر دو مىرفتند با هم در سفر \r\n واديىشان پيش آمد بس سياه * واشكارا شد در آن وادى دو راه \r\n مرد مىترسيد زان كِش بود زر * مرد را رسوا كند بس زود زر \r\n شيخ را گفتا « چو پيدا شد دو راه ، * در كدامين ره رويم اين جايگاه ؟ » \r\n گفت « معلومت بيفكن كان خطاست * پس به هر راهى كه خواهى شد ، رواست . » \r\n گر كسى را جفت گيرد سيمِ او * ديو بگريزد به تگ از بيمِ او \r\n در حسابِ يك جو از زرِ حرام * موى بشكافد به طرّارى مدام \r\n باز در دين چون خرِ لنگ آيد او * دست زيرِ سنگ ، بى سنگ آيد او \r\n\r\n","description":"","footnote":"","page_name":" 174 ","page_number":188},
  {"content":"\r\n\r\n چون به طرّارى رسد ، سلطان بود * چون به ديندارى رسد ، حيران بود \r\n هر كه را زر راه زد گمره بماند * پاى بسته در درونِ چَه بماند \r\n يوسفى ، پرهيز كن زين چاهِ ژرف * دم مزن كاين چاه دم دارد شگرف . \r\n\r\nالحكاية و التمثيل\r\n رفت شيخِ بصره پيشِ رابعه * گفت « اى در عشق صاحبْ واقعه \r\n نكته‌اى كز هيچ كس نشنيده‌اى * بر كسى نه خواندى نه ديده‌اى \r\n آن تو را از خويشتن روشن شده‌ست * آن بگو ، كز شوق جانِ من شده‌ست . » \r\n رابعه گفتش كه « اى شيخِ زمان * چند پاره رشته بودم ريسمان \r\n بُردم و بفروختم خوش شد دلم * دو دُرستِ سيم آمد حاصلم \r\n هر دو نگرفتم به يك دست آن زمان * اين درين دستم گرفتم آن در آن \r\n زان كه ترسيدم كه چون شد سيم جفت * راه زن گردد فرو نتوان گرُفت . » \r\n مردِ دنيا جان و دل در خون نهد * صد هزاران دامِ ديگرگون نهد \r\n تا به دست آرد جوى زر از حرام * چون به دست آرد بميرد ، و السّلام \r\n\r\n","description":"","footnote":"","page_name":" 175 ","page_number":189},
  {"content":"\r\n\r\n وارثِ او را بود آن زر حلال * او بماند در غمِ وِزر و و بال \r\n اى به زر سيمرغ را بفروخته * دل ز عشقِ زر چو شمع افروخته \r\n چون درين ره مىنگنجد موى در * نيست كس را گُنجِ گنج و روىِ زر \r\n گر قدم در ره نهى اى همچو مور * از سرِ مويى بگيرندت به زور \r\n چون سرِ مويى محابا روى نيست * هيچ كس را زَهرهء اين كوى نيست . \r\n\r\nالحكاية و التمثيل\r\n عابدى كز حق سعادت داشت او * چار صد ساله عبادت داشت او \r\n از ميانِ خلق بيرون رفته بود * راز زيرِ پرده با حق گفته بود \r\n همدمش حق بود و او همدم بس است * گر نباشد او و دم ، حق هم بس است \r\n حايطى بودش ، درختى در ميان * بر درختش كرد مرغى آشيان \r\n مرغ خوش الحان خوش آواز بود * زيرِ يك آوازِ او صد راز بود \r\n يافت عابد از خوش آوازىِ او * اندكى انسى به دمسازىِ او \r\n حق سوىِ پيغامبرِ آن روزگار * وحى كرد و گفت « با آن مردِ كار ، \r\n\r\n","description":"","footnote":"","page_name":" 176 ","page_number":190},
  {"content":"\r\n\r\n مىببايد گفت كاخر اى عجب * اين همه طاعت بكردى روز و شب ، \r\n سالها از شوقِ من مىسوختى * تا به مرغى آخرم بفروختى \r\n گر چه بودى مرغِ زيرك ، از كمال * بانگِ مرغى كردت آخر در جوال \r\n من تو را بخريده و آموخته * تو ز نا اهلى مرا بفروخته \r\n من خريدارِ تو ، تو بفروختيم * ما وفادارى ز تو آموختيم \r\n تو بدين ارزان فروشى هم مباش * همدمت ماييم ، بى همدم مباش . » \r\n ديگرى گفتش دلم پر آتش است * زان كه زاد و بودِ من جايى خوش است \r\n هست قصرى زرنگار و دلگشاى * خلق را نظّارهء او جان فزاى \r\n عالمى شادى مرا حاصل ازو * چون توانم بر گرفتن دل ازو ؟ \r\n شاهِ مرغانم در آن قصرِ بلند * چون كشم آخر درين وادى گزند ؟ \r\n شهريارى چون دهم كلّى ز دست * چون كنم ، بى آنچنان قصرى ، نشست ؟ \r\n هيچ عاقل رفت از باغِ ارم * تا كه بيند در سقر داغ و الم ؟ \r\n گفت اى دون همّتِ نامرد تو * سگ نه‌اى ، گلخن چه خواهى كرد تو ؟ \r\n\r\n","description":"","footnote":"","page_name":" 177 ","page_number":191},
  {"content":"\r\n\r\n گلخن است اين جملهء دنياىِ دون * قصرِ تو چند است ازين گلخن كنون ؟ \r\n قصرِ تو گر خُلدِ جنّت آمده‌ست * با اجل ، زندانِ محنت آمده‌ست \r\n گر نبودى مرگ را بر خلق دست * لايق افتادى درين منزل نشست . \r\n\r\nالحكاية و التمثيل\r\n شهريارى كرد قصرى زرنگار * خرج شد دينار بر وى صد هزار \r\n چون شد آن قصرِ بهشت‌آسا تمام * پس گرفت از فرش و آرايش نظام \r\n هر كسى مىآمدند از هر ديار * پيش خدمت با طبق‌هاىِ نثار \r\n شه حكيمان و نديمان را بخواند * پيشِ خويش آورد و بر كرسى نشاند \r\n گفت « اين قصرِ مرا در هيچ حال * هيچ باقى هست از حسن و كمال ؟ » \r\n هر كسى گفتند در روىِ زمين * هيچ كس نه ديد و نه بيند چنين \r\n زاهدى بر جست ، گفت « اى نيك بخت * رخنه‌اى مانده‌ست و آن عيب است سخت \r\n گر نبودى قصر را آن رخنه عيب * تحفه دادى قصرِ فردوسش ز جيب . » \r\n شاه گفتا « من نديدم رخنه‌اى * هم بر انگيزى تو جاهل فتنه‌اى . » \r\n\r\n","description":"","footnote":"","page_name":" 178 ","page_number":192},
  {"content":"\r\n\r\n زاهدش گفت « اى به شاهى سر فراز * رخنه‌اى هست آن ز عزرائيل باز \r\n بود كه آن رخنه توانى كرد سخت * ور نه چه قصرِ تو و چه تاج و تخت \r\n گر چه اين قصر است خرّم چون بهشت * مرگ بر چشمِ تو خواهد كرد زشت \r\n هيچ باقى نيست ، هست اين جاىِ زيست * ليك باقى نيست ، اين را حيله نيست . » \r\n از سراى و قصرِ خود چندين مناز * رخشِ كبر و سر كشى چندين متاز \r\n گر كسى از خواجگىّ و جاىِ تو * با تو عيب تو بگويد ، واىِ تو ! \r\n\r\nالحكاية و التمثيل\r\n كرد آن بازارى آشفته كار * از سرِ عُجبى سرايى زرنگار \r\n عاقبت چون شد سراىِ او تمام * دعوتى آغاز كرد از بهرِ عام \r\n خواند خلقى را به صد ناز و طرب * تا سراىِ او ببينند اى عجب ! \r\n روزِ دعوت ، مرد ، بى خود مىدويد * از قضا ديوانه‌اى او را بديد \r\n گفت « خواهم كاين زمان آيم به تگ * بر سراىِ تو ريَم ، اى خام رگ ! \r\n ليك مشغولم مرا معذور دار . » * اين بگفت و گفت « زحمت دور دار ! » \r\n\r\n","description":"","footnote":"","page_name":" 179 ","page_number":193},
  {"content":"\r\n\r\n\r\nالحكاية و التمثيل\r\n ديده‌اى آن عنكبوتِ بىقرار * در خيالى مىگذارد روزگار \r\n پيش گيرد وَهْمِ دورانديش را * خانه‌اى سازد به كُنجى خويش را \r\n بو العجب دامى بسازد از هوس * تا مگر در دامش افتد يك مگس \r\n چون مگس افتد به دامش سرنگون * بر مكد از عِرقِ آن سرگشته خون \r\n بعد از آن خشكش كند بر جايگاه * قوتِ خود سازد ازو تا ديرگاه \r\n ناگهى باشد كه آن صاحبْ سراى * چوب اندر دست ، استاده به پاى \r\n خانهء آن عنكبوت و آن مگس * جمله نا پيدا كند در يك نفس \r\n هست دنيا و آن كه در وى ساخت قوت * چون مگس در خانهء آن عنكبوت . \r\n گر همه دنيا مسلّم آيدت * گُم شود تا چشم بر هم آيدت \r\n گر به شاهى سر فرازى مىكنى * طفلِ راهى ، پرده بازى مىكنى \r\n مُلكْ مطلب گر نخوردى مغزِ خر * مُلكْ گاوان را دهند اى بىخبر \r\n هر كه از كوس و عَلَم درويش نيست * مُرد او ، كان بانگ بادى بيش نيست \r\n\r\n","description":"","footnote":"","page_name":" 180 ","page_number":194},
  {"content":"\r\n\r\n هست بادى در علم ، در كوس بانگ * باد بانگى كمتر ارزد نيم دانگ \r\n ابلقِ بيهودگى چندين متاز * در غرورِ خواجگى چندين مناز \r\n پوست ، آخر ، در كشيدند از پلنگ * در كشند آخر ز تو هم بىدرنگ \r\n چون محال آمد پديدار آمدن * گم شدن به ، يا نگوسار آمدن . \r\n نيست ممكن سر فرازى كردنت * سر بنه تا كى ز بازى كردنت ؟ \r\n يا بنه اين سرورى ديگر مكن * يا ز سر بارى بنه ، در سر مكن \r\n اى سراى و باغِ تو زندانِ تو * واىِ جانت ! « وا » بلاىِ جانِ تو \r\n در گذر زين خاكدانِ پر غرور * چند پيمايى جهان اى نا صبور ! \r\n چشمِ همّت بر گشاى و ره ببين * پس قدم در ره نه و درگه ببين \r\n چون رسانيدى بدان درگاه جان * خود نگنجى تو ز عزّت در جهان . \r\n\r\nالحكاية و التمثيل\r\n بس سبك مردى گرانجان مىدويد * در بيابانى به درويشى رسيد \r\n گفت « چون‌دارى تو اى درويش كار ؟ » * گفت « آخر مىبپرسى شرم دار \r\n\r\n","description":"","footnote":"","page_name":" 181 ","page_number":195},
  {"content":"\r\n\r\n مانده‌ام در تنگناىِ اين جهان * تنگ تنگ است اين جهانم در زمان . » \r\n مرد گفتش « اينچه گفتى نيست راست * در بيابان فراخت تنگناست ؟ » \r\n گفت « اگر اينجا نبودى تنگنا * تو كجا افتاديى هرگز به ما ؟ » \r\n گر تو را صد وعدهء خوش مىدهند * آن نشان زان سوىِ آتش مىدهند \r\n آتشِ تو چيست ؟ دنيا ، در گذر * همچو شيران كن ازين آتش حذر \r\n چون گذر كردى دلِ خويش آيدت * پس سراىِ خوش شدن پيش آيدت \r\n آتشى در پيش و راهى سخت دور * تن ضعيف و دل اسير و جان نفور \r\n تو ز جمله فارغ و پرداخته * در ميان كارى چنين بر ساخته \r\n گر بسى ديدى جهان ، جان بر فشان * كز جهان نه نام‌دارى نه نشان \r\n گر بسى بينى نبينى هيچ تو * چند گويم بيش ازين ؟ كم پيچ تو . \r\n\r\nالحكاية و التمثيل\r\n از پسِ تابوت مىشد سوگوار * بى قرارى ، وانگهى مىگفت زار \r\n\r\n","description":"","footnote":"","page_name":" 182 ","page_number":196},
  {"content":"\r\n\r\n ك « اى جهان ناديدهء من چون شدى * هيچ ناديده جهان بيرون شدى . » \r\n بى دلى چون آن شنيد و كار ديد * گفت « صد باره جهان انگار ديد \r\n گر جهان با خويش خواهى بُرد تو * هم جهان ناديده خواهى مُرد تو . » \r\n تا كه تو نظّارهء عالم كنى * عمر شد كى درد را مرهم كنى \r\n تا بپردازى تو از نفسِ خسيس * در نجاست گم شد اين جانِ نفيس . \r\n\r\nالحكاية و التمثيل\r\n عود مىسوخت آن يكى غافل بسى * آخ مىزد از خوشى آنجا كسى \r\n مرد را گفت آن عزيزِ نامدار * « تا تو اخ گويى بسوخت اين عود زار . » \r\n ديگرى گفتش كه اى مرغِ بلند * عشقِ دلبندى مرا كرده‌ست بند \r\n عشقِ او آمد مرا در پيش كرد * عقلِ من بربود و كارِ خويش كرد \r\n شد خيالِ روىِ او رهزن مرا * و آتشى زد در همه خرمن مرا \r\n\r\n","description":"","footnote":"","page_name":" 183 ","page_number":197},
  {"content":"\r\n\r\n يك نفس بىاو نمىيابم قرار * كفرم آيد صبر كردن زان نگار \r\n چون دلم ، در پس بود در خونِ خويش * راه چون گيرم منِ سر گشته پيش \r\n واديى در پيش مىبايد گرفت * صد بلا بر خويش مىبايد گرفت \r\n من زمانى بىرخِ آن ماه روى * چون توانم بود هرگز راه جوى \r\n دردم از دارو و درمان در گذشت * كارِ من از كفر و ايمان در گذشت \r\n كفرِ من ايمانِ من از عشقِ اوست * آتشى در جانِ من از عشقِ اوست \r\n گر ندارم من در اين اندوه كس * همدمم در عشقِ او اندوه بس \r\n عشقِ او در خاك و در خونم فكند * زلفِ او از پرده بيرونم فكند \r\n من چو بىطاقت شدم در كارِ او * يك نفس نشكيبم از ديدارِ او \r\n خاك را هم غرقه در خون چون كنم ؟ * حال من اين است اكنون چون كنم ؟ \r\n گفت اى در بندِ صورت مانده * پاى تا سر در كدورت مانده \r\n عشقِ صورت نيست عشقِ معرفت * هست شهوت بازى اى حيوان صفت \r\n\r\n","description":"","footnote":"","page_name":" 184 ","page_number":198},
  {"content":"\r\n\r\n هر جمالى را كه نقصانى بود * مرد را از عشق تاوانى بود \r\n هر جمالى را كه نبود بىزوال * كفر باشد نيست گشتن زان جمال \r\n صورتى از خلط و خون آراسته * كرده نامِ او مهِ نا كاسته \r\n گر شود آن خلط و آن خون كم ازو * زشت‌تر نبوَد درين عالم ازو \r\n آن كه حسنِ او ز خلط و خون بود * دانى آخر كان نكويى چون بود \r\n چند گردى گِردِ صورت عيب جوى * حسن در غيب است ، حسن از غيب جوى \r\n گر بر افتد پرده از پيشانِ كار * نه همى ديّار ماند نه ديار \r\n محو گردد صورت آفاق كُل * عزّها كلّى بَدَل گردد به ذُلّ \r\n دوستىِ صورتىِ مختصر * دشمنى گردد همه با يكدگر \r\n وان كه او را دوستىِ غيبى است * دوستى اين است كز بىعيبى است \r\n هر چه نه اين دوستى ره گيردت * بس پشيمانى كه ناگه گيردت . \r\n بود بر نامى بغايت كاردان * ببر فهم وزيرك و سياردان \r\n\r\n","description":"","footnote":"","page_name":" 185 ","page_number":199},
  {"content":"\r\n\r\n روز و شب پيوسته در تحصيل بود * سال تا سالش دو شب تعطيل بود \r\n با همه خلق جهان كارى نداشت * كار جز تعليم و تكرارى نداشت \r\n بود روشن چشم استادش ازو * زانك الحق نيك افتادش ازو \r\n هم ز شاكر دانش افزون داشتى * هم سخن با او دكركون داشتى \r\n داشت استادش به زير پرده در * يك كنيزك همچو خورشيدى مكر \r\n تنك چشمى دلبرى جان پرورى * عالم آرايى عجائب پكرى \r\n صورتى از پاى تا سر جمله روح * لطف در لطف فتوح اندر فتوح \r\n هم بشيرينى شكرا كرده بند * هم بتلخى هر ترش را كرده قند \r\n دو كمندش بر زمين افتاده بود * نه ز قصدى اينچنين افتاده بود \r\n از دو لعل او شكر مىريختى * طوطيانرا بال و بر ميريختى \r\n از دو چشمش تير بيرون آمدى * كشته خون آلود در خون آمدى \r\n چشم اين شاكرد بر وى اوفتاد * گفت من شاكردم و او اوستاد \r\n در جهان استاد نيست اكنون كسم * اين زمان شاكردى اين بت بسم \r\n كر بكويد درس عشقم اوستاد * بر ره شاكرد خواهم اوفتاد \r\n\r\n","description":"","footnote":"","page_name":" 186 ","page_number":200},
  {"content":"\r\n\r\n ور نخواهد گفت درس عشق باز * من نخواهم كرد درسى نيز سپاز \r\n روز و شب در عشق آن بت اوفتاد * كرد كلى ترك درس اوستاد \r\n شد جو شاخى زعفران از درد او * كشت همرنك زريرى زرد او \r\n عشق آمد عقل را در زير كرد * گر دلى داشت او ز جانش سير كرد \r\n كر چه بسيارى بدانش داد داد * درده عشق آن همه بر باد داد \r\n علم خوانى كبر و غوغا آورد * عشق ورزى سوز و سودا آورد \r\n هر كرا بى عشق علمى راه داد * علم او را حب مال و جاه داد \r\n عاقبت يكباركى بيمار شد * بند بندش كلبه تيمار شد \r\n آنچه او را با كنيزك اوفتاد * واقف آن كشت آخر اوستاد \r\n از سر دانش بحيلت قصد كرد * او دو دست آن كنيزك فصد كرد \r\n سهلى دادش كه در كار آمدش * بعد از آن حيضى بديد از آمدش \r\n آن كنيزك شد جو شاخ خيزران * كشت كلنارش جو شاخ زعفران \r\n نه نكويى ماند در ديدار او * نه طراوت ماند در رخسار او \r\n از جمالش ذره باقى نماند * آن قدح بشكست و آن ساقى نماند \r\n\r\n","description":"","footnote":"","page_name":" 187 ","page_number":201},
  {"content":"\r\n\r\n قرب سى مجلس كه دارو خورده داشت * جمله در يك طشت بر هم كرده راست \r\n خون حيض و فصد هم در طشت بود * تا بشر از طشت بر هم كشته بود \r\n خواجه آن شاكرد زيرك را بخواند * وز پس پرده كنيزك را نشاند \r\n اوّل آن شاكرد را جون جاى كرد * آن كنيزك پيش او بر پاى كرد \r\n در تعجّب ماند كان زيبانگار * جون جنين بى بهره ماند از روزگار \r\n سر دهى از وى بدينار آمدش * كرمى تحصيل در كار آمدش \r\n آن همه بيمارى او باد كشت * زان كنيزك تا ابد آزاد كشت \r\n جون بديد استاد آزادى او * بر غمش غالب شده شادى او \r\n كرمى شاكرد زيرك كشته سرد * در دلش عشق كنيزك كشته سرد \r\n گفت تا آن طشت آوردند زود * سر كشاده پيش او بردند زود \r\n كفته اى برنا چه كارت اوفتاد * بىقراراى بر قرارت اوفتاد \r\n آن همه در عشق دل گرميت كو * و آن همه شوخى و بىشرميت كو \r\n روز و شب بود اين كنيزك آرزوت * سر برار از پيش كنيك آرزوت \r\n روى تو از عشق او زرد از چه شد * و آن جنان عشقى جنين سرد از چه شد \r\n\r\n","description":"","footnote":"","page_name":" 188 ","page_number":202},
  {"content":"\r\n\r\n تو همانى و كنيزك نيز هم * ليك كم شد از وى يك جيز هم \r\n آرزوى تو كه آن كم كشت ازو * در نكرا نيك پرست اين طشت ازو \r\n جون جدا كشت از كنيزك اين همه * سرد شد عشق تو اينك اين همه \r\n بر كنيزك باديى پموده * در حفيفت عاشق اين بوده \r\n تو بره در بىفراست آمدى * عاشق خون و نجاست آمدى \r\n هر كه او صورت پرستى بيشه كرد * كى تواند از صفت انديشه كرد \r\n اصل صورة نفس شيطانى تست * اصل معنى جان روحانى تست \r\n صورتت جون خلط و خونى بيش نيست * مرد صورت اهل دور انديش نيست \r\n هر چه آن از خلط و خون زيبا بود * مبتلا آن شدن سودا بود \r\n\r\nالحكاية و التمثيل\r\n دردمندى پيشِ شبلى مىگريست * شيخ پرسيدش كه اين گريه ز چيست ؟ \r\n گفت « شيخا دوستى بود آنِ من * از جمالش تازه بودى جانِ من \r\n دى بمرد و من بمردم از غمش * شد جهان بر من سياه از ماتمش . » \r\n\r\n","description":"","footnote":"","page_name":" 189 ","page_number":203},
  {"content":"\r\n\r\n شيخ گفتا « چون دلت بىخويش ازينْست * اين چه غم باشد سزايت بيش ازينْست \r\n دوستى ديگر گزين اى يار تو * كو نميرد ، تا نميرى زار تو . » \r\n دوستى كز مرگ نقصان آورد * دوستىِ او غمِ جان آورد \r\n هر كه شد در عشقِ صورت مبتلا * هم از آن صورت فتد در صد بلا \r\n زودش آن صورت شود بيرون ز دست * و او ازان حيرت كند در خون نشست . \r\n\r\nالحكاية و التمثيل\r\n تاجرى مالى و ملكى چند داشت * يك كنيزك با لبى چون قند داشت \r\n ناگهش بفروخت تا آواره شد * بس پشيمان گشت و بس بيچاره شد \r\n رفت پيش خواجهء او بىقرار * مىخريدش باز افزون از هزار \r\n ز آرزوىِ او جگر مىسوختش * خواجهء او باز مىنفروختش \r\n مرد ، مىشد در ميانِ ره مدام * خاك بر سر مىفشاندى بر دوام \r\n\r\n","description":"","footnote":"","page_name":" 190 ","page_number":204},
  {"content":"\r\n\r\n زار مىگفتى كه « اين داغم بس است * وين چنين داغى سزاىِ آن كس است ، \r\n كز حماقت رفت چشمِ عقل دوخت * دلبرِ خود را به دينارى فروخت . » \r\n روز بازارى چنين آراسته * تو زيانِ خويش را برخاسته \r\n هر نفس ز انفاسِ عمرت گوهرىست * سوىِ حق هر ذرّهء نو رهبرىست \r\n از قدم تا فرق نعمت‌هاىِ اوست * عرضه ده بر خويش نعمت‌هاىِ دوست \r\n تا بدانى كز كه دور افتاده‌اى * در جدايى بس صبور افتاده‌اى \r\n حق تو را پرورده در صد عزّ و ناز * تو ز نادانى به غيرى مانده باز . \r\n\r\nالحكاية و التمثيل\r\n خسروى مىرفت در دشتِ شكار * گفت « اى سگبان سگِ تازى بيار . » \r\n بود خسرو را سگى آموخته * جُلّش از اكسون و اطلس دوخته \r\n از گهر طوقى مرصّع ساخته * فخر را در گردنش انداخته \r\n از زرش خلخال و دست ابر نجنش * رشتهء ابريشمين در گردنش \r\n شاه آن سگ را سگى بخرد گرفت * رشتهء آن سگ به دست خود گرفت \r\n\r\n","description":"","footnote":"","page_name":" 191 ","page_number":205},
  {"content":"\r\n\r\n شاهْ مىشد در قفاش آن سگ دوان * در رهِ سگ بود لختى استخوان \r\n سگْ نمىشد كاستخوان افتاده بود * بنگرست آن شاه سگ استاده بود \r\n آتش غيرت چنان بر شاه زد * كآتش اندر آن سگِ گمراه زد \r\n گفت « آخر پيشِ چون من پادشاه * سوى غيرى چون توان كردن نگاه ؟ » \r\n رشته را بگسست ازو گفت « اين زمان * سر دهيد ، اين بىادب را در جهان . » \r\n گر بخوردى سوزن آن سگ صد هزار * بهترش بودى كه بىآن رشته كار \r\n مردِ سگبان گفت « سگ آراسته‌ست * جملهء اندامِ سگ پُر خواسته‌ست \r\n گر چه اين سگ دشت و صحرا را سزاست * اطلس و زرّ و گهر ما را سزاست . » \r\n شاه گفتا « همچنان بگذار و رو * دل ز سيم و زرِ او بردار و رو \r\n تا اگر با خويش آيد بعد ازين * خويش را آراسته بيند چنين ، \r\n يادش آيد كآشنايى يافته‌ست * وز چو من شاهى ، جدايى يافته‌ست . » \r\n اى در اوّل آشنايى يافته * و آخر از غفلت جدايى يافته \r\n پاى در عشقِ حقيقى نِه تمام * نوش كن با اژدها ، مردانه ، جام \r\n زان كه اينجا پاى داوِ اژدهاست * عاشقان را سر بريدن خونبهاست \r\n\r\n","description":"","footnote":"","page_name":" 192 ","page_number":206},
  {"content":"\r\n\r\n آنچه جانِ مرد را شورى دهد * اژدها را صورت مورى دهد \r\n عاشقانش گر يكى و گر صدند * در رهِ او تشنهء خونِ خودند . \r\n\r\nالحكاية و التمثيل\r\n چون شد آن حلّاج بر دار آن زمان * جز انا الحق مىنرفتش بر زفان \r\n چون زفانِ او همى نشناختند * چار دست و پاىِ او انداختند \r\n زرد شد چون خون بريخت از وى بسى * سرخ كى مانَد درين حالت كسى \r\n زود در ماليد آن خورشيدِ راه * دستِ برّيده به روىِ همچو ماه \r\n گفت « چون گلگونهء مرد است خون * روىِ خود گلگونه‌تر كردم كنون \r\n تا نباشم زرد در چشمِ كسى * سرخ رويى باشدم اينجا بسى \r\n هر كه را من زرد آيم در نظر * ظن بَرَد كاينجا بترسيدم مگر \r\n چون مرا از ترس يك سرّ موى نيست * جز چنين گلگونه اينجا روى نيست . » \r\n مردِ خونى چون نهد سر سوىِ دار * شير مرديش آن زمان آيد به كار \r\n چون جهانم حلقهء ميمى بود * كى چنين جايى مرا بيمى بود \r\n\r\n","description":"","footnote":"","page_name":" 193 ","page_number":207},
  {"content":"\r\n\r\n هر كه را با اژدهاىِ هفت سر * در تموز افتاد دايم خفت و خور ، \r\n زين چنين بازيش بسيار اوفتد * كمترين چيزيش سرْدار اوفتد . \r\n\r\nالحكاية و التمثيل\r\n مقتداىِ دين ، جنيد ، آن بحرِ ژرف * يك شبى مىگفت در بغداد حرف \r\n حرفهايى كز بلندى آسمانْش * سر نهادى تشنه دل در آستانْش \r\n داشت بس بُرنا جنيدِ راهبر * همچو خورشيد او يكى زيبا پسر \r\n سر بريدند آن پسر را زار زار * پس ميانِ جمعش افكندند خوار \r\n چون بديد آن سر جنيدِ پاك باز * دم نزد ، آن جمع را دل داد باز \r\n گفت « آن ديگى كه امشب بس عظيم * بر نهادم من در اسرارِ قديم \r\n در چنان ديگى كرَم بايد چنين * هم بود زين بيش و ، كم نايد ازين . » \r\n ديگرى گفتش كه مىترسم ز مرگ * وادىِ دور است و من بىزاد و برگ \r\n\r\n","description":"","footnote":"","page_name":" 194 ","page_number":208},
  {"content":"\r\n\r\n اين چنين كز مرگ مىترسد دلم * جان بر آيد در نخستين منزلم \r\n گر منم ميرِ اجل با كار و بار * چون اجل آيد بميرم زار وار \r\n هر كه خورد او از اجل يك تيغ دست * هم قلم شد تيغ و هم دستش شكست \r\n اى دريغا كز جهانى دست و تيغ * جز دريغى نيست ، در دست اى دريغ ! \r\n هدهدش گفت اى ضعيفِ نا توان * چند خواهد ماند مشتى استخوان \r\n استخوانى چند در هم ساخته * مغزِ او در استخوان بگداخته \r\n تو نمىدانى كه عمرت بيش و كم * هست باقى از دو دم ، تا كى ز دم ؟ \r\n تو نمىدانى كه هر كه زاد ، مُرد * شد به خاك و هر چه بودش باد بُرد ؟ \r\n هم براىِ مردنت پرورده‌اند * هم براىِ بردنت آورده‌اند \r\n هست گردون همچو طشتِ سرنگون * وز شفق اين طشت هر شب غرقِ خون \r\n آفتابِ تيغ زن در گشتِ او * اين همه سر مىبُرد در طشتِ او \r\n تو اگر آلوده گر پاك آمدى * قطرهء آبى كه با خاك آمدى \r\n قطرهء آب از قدم تا فرق درد * كى تواند كرد با دريا نبرد \r\n\r\n","description":"","footnote":"","page_name":" 195 ","page_number":209},
  {"content":"\r\n\r\n گر تو عمرى در جهان فرمان دهى * هم بسوزى هم به زارى جان دهى . \r\n\r\nالحكاية و التمثيل\r\n هست قُقنُس طرفه مُرغى دلستان * موضعِ اين مرغ در هندوستان \r\n سخت منقارى عجب دارد دراز * همچو نى در وى بسى سوراخ باز \r\n قرب صد سوراخِ در منقارِ اوست * نيست جفتش ، طاق بودن كارِ اوست \r\n هست در هر ثُقبه آوازى دگر * زيرِ هر آوازِ او رازى دگر \r\n چون به هر ثقبه بنالد زار زار * مرغ و ماهى گردد از وى بىقرار \r\n جملهء پرّندگان خامش شوند * در خوشىِ بانگِ او بىهُش شوند \r\n فيلسوفى بود دمسازش گرفت * علمِ موسيقى ز آوازش گرفت \r\n سال عمرِ او بوَد قربِ هزار * وقتِ مرگِ خود بداند آشكار \r\n چون ببرّد وقتِ مردن دل ز خويش * هيزم آرد گرد خود ، دَه حُزمه بيش \r\n در ميانِ هيزم آيد بىقرار * در دهد صد نوحه خود را زار زار \r\n پس بدان هر ثقبه‌اى از جان پاك * نوحهء ديگر بر آرد دردناك \r\n\r\n","description":"","footnote":"","page_name":" 196 ","page_number":210},
  {"content":"\r\n\r\n چون كه از هر ثقبه همچون نوحه گر * نوحهء ديگر كند نوعى دگر ، \r\n در ميان نوحه از اندوه مرگ * هر زمان بر خود بلرزد همچو برگ \r\n از نفيرِ او همه پرّندگان * وز خروشِ او همه درّندگان ، \r\n سوىِ او آيند چون نظّارگى * دل ببرّند از جهان يكبارگى \r\n از غمش آن روز در خونِ جگر * پيش او بسيار ميرد جانور \r\n جمله از زارىِ او حيران شوند * بعضى از بىقوّتى بىجان شوند \r\n بس عجب روزى بود آن روزِ او * خون چكد از نالهء جانسوزِ او \r\n باز چون عمرش رسد با يك نفس * بال و پر بر هم زند از پيش و پس \r\n آتشى بيرون جهد از بالِ او * بعد از آن آتش بگردد حالِ او \r\n زود در هيزم فتد آتش همى * پس بسوزد هيزمش خوش خوش همى \r\n مرغ و هيزم هر دو چون اخگر شوند * بعد از اخگر نيز خاكستر شوند \r\n چون نماند ذرّه‌اى اخگر پديد * ققنسى آيد ز خاكستر پديد \r\n آتشْ آن هيزم چو خاكستر كند * از ميانْ ققنس بچه سر بر كند \r\n هيچ كس را در جهان اين اوفتاد * كاو پس از مردن برايد ، نابزاد \r\n\r\n","description":"","footnote":"","page_name":" 197 ","page_number":211},
  {"content":"\r\n\r\n گر چو ققنس عمرِ بسيارت دهند * هم بميرى هم بسى كارت دهند \r\n [ ققنسِ سر گشته در سالى هزار * صد تنه بر خويشتن ناليد زار 
  ] \r\n سالها در ناله و در درد بود * بى ولد بىجفت فردى فرد بود \r\n در همه آفاق پيوندى نداشت * محنت جفتى و فرزندى نداشت \r\n آخر الأَمرش اجل چون داد داد * آمد و خاكسترش بر باد داد . \r\n تا بدانى تو كه از چنگِ اجل * كس نخواهد بُرد جان ، چند از حِيَل ؟ \r\n در همه آفاق كس بىمرگ نيست * وين عجايب بين كه كس را برگ نيست \r\n مرگ اگر چه بس درشت و ظالم است * گرد نان را نرم كردن لازم است \r\n گر چه ما را كار بسيار اوفتاد * سخت‌تر از جمله اين كار اوفتاد . \r\n\r\nالحكاية و التمثيل\r\n پيشِ تابوتِ پدر مىشد پسر * اشك مىباريد و مىگفت « اى پدر \r\n اين چنين روزى كه جانم كرد ريش * هرگزم نامد به عمرِ خويش پيش . » \r\n صوفيى گفت « آن كه او بودت پدر * هرگزش اين روز هم نامد به سر \r\n\r\n","description":"","footnote":"","page_name":" 198 ","page_number":212},
  {"content":"\r\n\r\n نيست كارى كان پسر را اوفتاد * كار بس مشكل پدر را اوفتاد . » \r\n اى به دنيا بىسر و پاى آمده * خاك بر سر بادپيماى آمده \r\n گر به صدرِ مملكت خواهى نشست * هم نخواهى رفت جز بادى به دست . \r\n\r\nالحكاية و التمثيل\r\n\r\nحكايت\r\n دفن مىكردند مردى را به خاك * شد حسن در بصره پيشِ آن مغاك \r\n سوى آن گور و لحد مىبنگريست * بر سرِ آن گور بر خود مىگريست \r\n پس چنين گفت او كه كارى مشكل است * كاين جهان را گور آخرْ منزل است \r\n وان جهان را اوّلين منزل همين‌ْست * اوّلين و آخرين زيرِ زمين‌ْست \r\n دل چه بندى در جهانِ جمله رنگ * كاخرش اين است يعنى گورِ تنگ \r\n چون نترسى زان جهانِ صعبناك * كاولش اين است يعنى زيرِ خاك \r\n چند ازين چون آخر اين خواهد بُدن * واى ازان كاوّل چنين خواهد بُدن \r\n هيچ مردم از پسِ اين پرده نيست * تا كسى او را بزارى مرده نيست \r\n گر دمى خواهى زدن در پرده‌اى * با كسى زن كو ندارد مرده‌اى \r\n\r\n","description":"","footnote":"","page_name":" 199 ","page_number":213},
  {"content":"\r\n\r\n هر چراغى را كه باشد باد پيش * چون تواند برد راه آزاد پيش \r\n چون تو پرسودا دماغى مىبرى * صرصرى در ره چراغى مىبرى \r\n مى نترسى كاين چراغِ زودْمير * زود ميرد گر توانى زودگير \r\n گر بميرد اين چراغت ناگهى * ره به سر نابرده افتى در چهى \r\n ره به سر بر پيش ازان اى بىدماغ * كز چنان بادت فروميرد چراغ \r\n چون چراغِ تو بمُرد اى بىخبر * نه نشان ماند ازو و نه اثر \r\n گر چراغِ مرده را جويى بسى * در همه عالم نشان ندهد كسى \r\n هر چراغى را كه بادى درربود * گر بسى بر سر زنى از وى چه سود \r\n از چراغِ مرده كس آگاه نيست * چون بمرد او خواه هست و خواه نيست \r\n چون چراغ از جاىِ بىجايى رسيد * چون بدانجا باز شد شد ناپديد \r\n راه بينا زين جهان تا آن جهان * بيش يك دم نيست جان را در ميان \r\n از درونت چون برآيد آن دمى * اين جهانت آن جهان گردد همى \r\n اين جهان تا آن جهان بسيار نيست * جز دمى اندر ميان ديوار نيست \r\n چون برآيد آن دمت از جانِ پاك * سر نگونسارت دراندازد به خاك \r\n مرگ را بر خلق عزمِ جازِم است * جمله را در خاك خفتن لازم است \r\n مرگ نه احمق نه بخرد را گذاشت * نه يكى نيك و يكى بد را گذاشت \r\n\r\n","description":"","footnote":"","page_name":" 200 ","page_number":214},
  {"content":"\r\n\r\n گر تو زين قومى و گر زان ديگرى * همچو ايشان بگذرى تا بنگرى \r\n هركه مُرد و گشت زيرِ خاك پست * هر كسش گويد بياسود و برست \r\n مرگ را زرّين نِهُنَبن مىنهند * مردنت آسايشِ تن مىنهند \r\n الحَقَت دنيا چه بىبرگ اوفتاد * كاوّلين آسايشش مرگ اوفتاد \r\n چون ترا زرّين نِهُنَبن هست مرگ * ديگ را سر برگرفتن نيست برگ \r\n خيز تا گامى به گردون برنهيم * پس سرِ اين ديگِ پرخون برنهيم \r\n مىروم گريان چو ميغ از آمدن * آه از رفتن دريغ از آمدن \r\nحكايت\r\n آن يكى ديوانه را از اهلِ راز * گشت وقتِ نزع جان كندن دراز \r\n از سرِ بىقوّتى و اضطرار * همچو ابرى خون‌فشان بگريست زار \r\n گفت چون جان اى خدا آورده‌اى * چون همى بردى چرا آورده‌اى \r\n گر نبودى جانِ من بر سودمى * زين همه جان كندن ايمن بودمى \r\n نه مرا از زيستن مردن بُدى * نه ترا آوردن و بردن بدى \r\n\r\n","description":"","footnote":"","page_name":" 201 ","page_number":215},
  {"content":"\r\n\r\n گرچه فرض افتاد مردن پيشه كرد * من ندارم زهره اين انديشه كرد \r\nحكايت\r\n عيسى مريم كه بودى شاد او * چون ز مرگِ خويش كردى ياد او \r\n با چنان بسطى كه بودى حاصلش * آن‌چنان بيمى فتادى در دلش \r\n كز عرق آغشته گشتى جاىِ او * وان عرق خون بود سر تا پاى او \r\n گر بود از تلخىِ مرگت خبر * جانِ شيرينت شود زير و زبر \r\n\r\nحكايت\r\n چون برآمد جانِ باقى از خليل * باز پرسيدش خداوندِ جليل \r\n كاى ز كُلِّ خلق نيكو بخت‌تر * در جهان چه چيز ديدى سخت‌تر \r\n گفت اگر كشتن پسر را سخت بود * در سقر ديدن پدر را سخت بود \r\n در ميان آتشم انداختن * روزگارى با بلا در ساختن \r\n گر بسى سختى و پيچاپيچ بود * در برِ جان دادن آنجا هيچ بود \r\n\r\n","description":"","footnote":"","page_name":" 202 ","page_number":216},
  {"content":"\r\n\r\n حق تعالى كرد سوى او خطاب * گفت اگر جان دادنت آمد عذاب \r\n از پسِ جان دادن و مردن ز خويش * هست چندان سختىِ ز اندازه بيش \r\n كانك را شد نقد افتادن درو * راحتِ روح است جان دادن درو \r\n چون چنين در كار مشكل مانده‌اى * روز و شب بهرِ چه غافل مانده‌اى \r\n\r\nحكايت\r\n آن غريبى را وزارت داد شاه * يافت عمرى در وزارت آب و جاه \r\n عاقبت چون پيرى آمد كارگر * خواست آن دستور دستورى مگر \r\n گفت خواهم كرد عزلت اختيار * زانكه مىترسم ز مرگ اى شهريار \r\n منع نكْند پادشاهِ سرفراز * تا روم زينجا به جاىِ خويش باز \r\n مىگذارم روز و شب در طاعتى * پس دعا مىگويمت هر ساعتى \r\n شاه گفتش تو كه اول آمدى * در تهىدستى معطّل آمدى \r\n هرچه دارى جمله كن تسليم شاه * همچو اول روز رو زين جايگاه \r\n چون تو اينجا آمدى دستى تهى * مىروى با اينهمه گنج آنگهى \r\n\r\n","description":"","footnote":"","page_name":" 203 ","page_number":217},
  {"content":"\r\n\r\n مرد گفتش گر وزارت ساختم * نقدِ عمرم در رهِ تو باختم \r\n نقدِ من با من ده آنِ خويش گير * ورنه تن زن تركِ اين درويش گير \r\n كس نداند تا چه نقدى بس عزيز * باختم من در ره ملكِ تو نيز \r\n چون همه سرمايه تو عمر بود * پس چرا بر باد دادى عمر زود \r\n چون چنين سرمايه از دستت برفت * هرچه آن بوده‌ست يا هستت برفت \r\n خويش را گم كرده‌اى اى راز جوى * پيش از آن كِت جان بر آيد راز جوى \r\n گر نيابى زنده خود را باز تو * چون بميرى كى شناسى راز تو \r\n باز پرس از اهلِ گورستان تو نيز * تا چه مىگويند از عمرِ عزيز \r\n چاره اين كارِ مشكل پيش‌گير * راه بر مرگ است منزل پيش‌گير \r\n تركِ دنيا گير و كارِ مرگ ساز * راه بس دور است ره را برگ ساز \r\n بهترين چيزى كه عمر است آن دراز * در بتر چيزى كه دنياست آن مباز \r\n اى به يك جو زهرِ دنيا جان‌فروش * بوده يوسف را چنين ارزان‌فروش \r\n چون تو يوسف را به جان نخريده‌اى * لاجرم او را به جان نگزيده‌اى \r\n\r\n","description":"","footnote":"","page_name":" 204 ","page_number":218},
  {"content":"\r\n\r\n يوسفِ جان را كسى سلطان كند * كو خريدارىِ او از جان كند \r\n يوسفِ جانت عزيز است اى پسر * بهترت از وى چه چيز است اى پسر \r\n قدرِ يوسف كور نتواند شناخت * جز دلى پرشور نتواند شناخت \r\n\r\nحكايت\r\n ديد شيخى پاك‌دينى را به خواب * چون سلامش گفت نشنود او جواب \r\n گفت آخر اى بزرگِ نيك‌نام * از چه مىندهى جوابم را سلام \r\n چون تو مىدانى كه فرض است اين جواب * پس جوابم بازده سر برمتاب \r\n گفت مىدانم كه فرض است اى امام * ليك بر ما بسته شد اين در تمام \r\n چون جوابِ تو توانم داد باز * چون درِ طاعت فراز آمد فراز \r\n\r\n","description":"","footnote":"","page_name":" 205 ","page_number":219},
  {"content":"\r\n\r\n هيچ طاعت نه ركوع و نه سجود * تا ابد از مايه نايد در وجود \r\n گر چو تو در دارِ دنيا بودمى * يك دم از طاعت كجا آسودمى \r\n پيش ازين بوديم مشتى بى خبر * قدرْ اكنون مىبدانيم اين قدر \r\n اى دريغا راهِ طاعت بسته شد * دم گسسته گشت و غم پيوسته شد \r\n نه بسوىِ طاعتم راهى بماند * نه دلم را زهره آهى بماند \r\n اى دريغا فوت شد عمرِ دراز * غصّه ماند و قصّه نتوان گفت باز \r\n هر نفس صد گوهرِ ارزنده بود * ليك از ما در لوشَن افكنده بود \r\n اى دريغا مىندانستيم ما * كار كردن مىتوانستيم ما \r\n لاجرم امروز حيران مانده‌ايم * در پشيمانى به زندان مانده‌ايم \r\n مرغ قدرِ بال و پر اندك قَدَر * آن زمان داند كه سوزد بال و پر \r\n تو ز كورى ره نمىدانى ز چاه * خيز از حق ديده بيننده خواه \r\n كارِ تو يا رب كه چون زيبا كنند * گر به كورىِ خودت بينا كنند \r\n\r\n","description":"","footnote":"","page_name":" 206 ","page_number":220},
  {"content":"\r\n\r\n كوپله‌ىْ بحرى تو پرباد آمده * وانگهت بر باد بنياد آمده \r\n مانده‌اى پر باد اين دم بىخبر * باش تا بادت برون آيد ز سر \r\n گرچه سر بر آسمان دارى كنون * در زمين چون آسمان گردى نگون \r\n كاروبارِ تو درين عالم بود * چون تو رفتى آن همه ماتم بود \r\n هيچ را چون پايدارى روى نيست * دشمنى و دوستدارى روى نيست \r\n روى را چون نيست روى اينجا بُدن * فرق نبْوَد زشت يا زيبا بُدن \r\n موى را چون نيست در بودن اميد * پس كنون خواهى سيه خواهى سپيد \r\n گر كسى كامد به بالا بازگشت * قطره‌اى دان كو به دريا بازگشت \r\n زندگىِ عالمِ حس عالمى * هست در جنبِ حقيقت يك دمى \r\n هرچه آن يك لحظه باشد خوب و زشت * من نخواهم گر همه باشد بهشت \r\n\r\nحكايت\r\n\r\n","description":"","footnote":"","page_name":" 207 ","page_number":221},
  {"content":"\r\n\r\n آن يكى عيسىِ مريم را چه گفت * گفت اى طاقِ ترا خورشيد جفت \r\n از چه خود را مىنسازى خانه‌اى * گفت آخر من نيَم ديوانه‌اى \r\n هرچه نبْوَد تا ابد همبر مرا * از كجا هرگز بود درخور مرا \r\n هرچه آن با تو فرونايد به راه * فرق نبْوَد چه گدا آنجا چه شاه \r\n همچو گويى كرده‌اى گم پا و سر * اين چه سرگردانى است اى بى خبر \r\n بر كنار آى از همه كارِ جهان * پيش از آن كت درربايند از ميان \r\n نه بهشيارى ترا از خود خبر * نه به مردن از وجودت هيچ اثر \r\n زنده پى نا بُرده مرده گم شده * زاده مردم ليك نا مردم شده \r\n صد هزاران پرده آن درويش را * پس چه‌گونه باز يابد خويش را \r\n\r\nحكايت\r\n\r\n","description":"","footnote":"","page_name":" 208 ","page_number":222},
  {"content":"\r\n\r\n ناييى را چون اجل آمد فراز * زو يكى پرسيد ك « اى در عينِ راز \r\n حالِ تو چون است وقتِ پيچ پيچ ؟ » * گفت « حالم مىبنتوان گفت هيچ \r\n باد پيمودم همه عمرِ تمام * عاقبت با خاك رفتم و السّلام . » \r\n نيست درمان مرگ را جز مرگ روى * ريختن دارد به زارى برگ روى \r\n ما همه از بهرِ مردن زاده‌ايم * جان نخواهد ماند و دل بنهاده‌ايم \r\n آن كه عالم داشت در زيرِ نگين * اين زمان شد توتيا زير زمين \r\n و آن كه در چرخ فلك نيزه بسود * گشت در خاكِ لحد ناچيز زود \r\n جمله در زير زمين بر خفته‌اند * بل نخفته كاين همه آشفته‌اند \r\n مرگ بنگر تا چه راهى مشكل است * كاندرين ره گورش اوّل منزل است \r\n گر بود از تلخىِ مرگت خبر * جانِ شيرينت شود زير و زبر . \r\n\r\n","description":"","footnote":"","page_name":" 209 ","page_number":223},
  {"content":"\r\n\r\n\r\nالحكاية و التمثيل\r\n خورد عيسى آب از جويى خوشاب * بود طعمِ آب خوشتر از جُلاب \r\n آن يكى زان آب خم پُر كرد و رفت * عيسى از خم نيز آبى خورد و رفت \r\n شد ز آبِ خم همى تلخش دهان * باز گرديد و عجايب ماند از ان \r\n گفت « يا رب آبِ اين خم و آبِ جوى * هر دو يك آب است سرِ اين بگوى \r\n تا چرا تلخ است آبِ خم چنين * وين دگر شيرين‌تر است از انگبين ؟ » \r\n پيش عيسى آن خم آمد در سخن * گفت « اى عيسى منم مردى كهن \r\n زيرِ اين نُه كاسه من بارى هزار * گشته‌ام هم كوزه هم خم هم طغار \r\n گر كنندم خُم هزاران بار نيز * نيست جز تلخىِ مرگم كار نيز \r\n دايم از تلخىِ مرگم اين چنين * آبِ من زان است نا شيرين چنين . » \r\n آخر اى غافل ز خم بنيوش راز * بيش از اين خود را ز غفلت خُم مساز \r\n خويش را گم كرده‌اى اى راز جوى * پيش از آن كِت جان بر آيد راز جوى \r\n\r\n","description":"","footnote":"","page_name":" 210 ","page_number":224},
  {"content":"\r\n\r\n گر نيابى زنده خود را باز تو * چون بميرى كى شناسى راز تو ؟ \r\n نه به هشيارى تو را از خود خبر * نه به مردن از وجودت هيچ اثر \r\n زنده پى نا بُرده مرده گم شده * زاده مردم ليك نا مردم شده \r\n صد هزاران پرده آن درويش را * پس چه‌گونه باز يابد خويش را ؟ \r\n\r\nالحكاية و التمثيل\r\n گفت چون سقراط در نزع اوفتاد * بود شاگرديش گفت « اى اوستاد \r\n چون كفن سازيم و تن پاكت كنيم * در كدامين جاى در خاكت كنيم ؟ » \r\n گفت « اگر تو باز يابيم اى غلام * دفن كن هرجا كه خواهى و السّلام \r\n من چو خود را زنده در عمر دراز * پى نبردم ، مُرده كى يا بى تو باز ؟ \r\n من چنان رفتم كه در وقتِ گذر * يك سرِ مويم نبود از خود خبر . » \r\n ديگرى گفتش كه اى نيك اعتقاد * بر نيامد يك دم از من بر مراد \r\n\r\n","description":"","footnote":"","page_name":" 211 ","page_number":225},
  {"content":"\r\n\r\n جملهء عمرم كه در غم بوده‌ام * مستمندِ كوى عالم بوده‌ام \r\n بر دلِ پر خونِ من چندان غم است * كز غمم هر ذرّه‌اى در ماتم است \r\n دايماً حيران و عاجز بوده‌ام * كافرم ، گر شاد هرگز بوده‌ام \r\n مانده‌ام زين جمله غم در خويش من * بر سرى چون راه گيرم پيش من ؟ \r\n گر نبودى نقدِ چندينى غمم * زين سفر بودى دلى بس خرّمم \r\n ليك چون دل هست پر خون چون كنم ؟ * با تو گفتم جمله اكنون چون كنم ؟ \r\n گفت اى مغرورِ شيدا آمده * پاى تا سر غرقِ سودا آمده \r\n نامرادى و مرادِ اين جهان * تا بجنبى بگذرد در يك زمان \r\n هر چه آن در يك نفس مىبگذرد * عمر بىآن يك نفس مىبگذرد \r\n چون جهان مىبگذرد ، بگذر تو نيز * تركِ او گير و به دو منگر تو نيز \r\n زان كه هر چيزى كه آن پاينده نيست * هر كه دل بندد درو دل زنده نيست . \r\n\r\n","description":"","footnote":"","page_name":" 212 ","page_number":226},
  {"content":"\r\n\r\n\r\nالحكاية و التمثيل\r\n راه بينى بود بس عالى نَفَس * هرگز او شربت نخورد از دستِ كس \r\n سايلى گفت « اى به حضرت نسبتت * چون به شربت نيست هرگز رغبتت ؟ » \r\n گفت « مردى بينم استاده زَبَر * تا كه شربت باز گيرد زودتر \r\n با چنين مردى موكّل بر سرم * زهر من باشد اگر شربت خورم \r\n با موكّل شربتم چون خوش بود * اين نه جلّابى بود كآتش بود . » \r\n هر چه آن را پايدارى يك دم است * نيم جو ارزد اگر صد عالم است \r\n از پىِ يك ساعته و صلى كه نيست * چون نهم بنياد بر اصلى كه نيست \r\n گر تو هستى از مرادى سر فراز * از مرادِ يك نفس چندين مناز \r\n ور شدت از نامرادى تيره حال * نامرادى ، چون دمى باشد ، منال \r\n گر تو را رنجى رسد گر زاريى * آن ز عزّ توست نه از خواريى \r\n آنچه آن بر انبيا رفت از بلا * هيچ كس ندهد نشان از كربلا \r\n آنچه در صورت تو را رنجى نمود * در صفت بيننده را گنجى نمود \r\n\r\n","description":"","footnote":"","page_name":" 213 ","page_number":227},
  {"content":"\r\n\r\n صد عنايت مىرسد در هر دميت * هست از احسان و بِرّش عالميت \r\n مىنيارى ياد از احسانِ او * بر ندارى اندكى رنج آنِ او \r\n اين كجا باشد نشانِ دوستى ؟ * تيره مغزا ، پاى تا سر ، پوستى . \r\n\r\nالحكاية و التمثيل\r\n پادشاهى بود نيكو شيوه‌اى * چاكرى را داد روزى ميوه‌اى \r\n ميوهء او خوش همى خورد آن غلام * گفتيى خوشتر نخورد او زان طعام \r\n از خوشى كان چاكرش مىخورد آن * پادشا را آرزو مىكرد آن \r\n گفت « يك نيمه به من ده اى غلام * زان كه بس خوش مىخورى اين خوش طعام . » \r\n داد شه را ميوه و شه چون چشيد * تلخ بود ، ابرو از آن درهم كشيد \r\n گفت « هرگز اى غلام اين خود كه كرد * وين چنين تلخى چنان شيرين كه خورد ؟ » \r\n آن رهى با شاه گفت « اى شهريار * چون ز دستت تحفه ديدم صد هزار \r\n گر ز دستت تلخ آمد ميوه‌اى * باز دادن را ندانم شيوه‌اى \r\n چون ز دستت هر دمم گنجى رسيد * كى به يك تلخى مرا رنجى رسيد \r\n\r\n","description":"","footnote":"","page_name":" 214 ","page_number":228},
  {"content":"\r\n\r\n چون شدم در زيرِ نعمت پستِ تو * كى مرا تلخى كند از دستِ تو ؟ » \r\n گر تو را در راهِ او رنج است بس * تو يقين مىدان كه آن گنج است بس \r\n كارِ او بس پشت و روى افتاده است * چون كنى تو ، چون چنين بنهاده است ؟ \r\n پختگان چون سر به راه آورده‌اند * لقمه‌اى بىخونِ دل كى خورده‌اند \r\n تا كه بر نان و نمك بنشسته‌اند * بى جگر ، نانِ تهى نشكسته‌اند . \r\n\r\nالحكاية و التمثيل\r\n صوفيى را گفت مردى نامدار * ك « اى اخى ! چون مىگذارى روزگار ؟ » \r\n گفت « من در گلخنىام مانده * خشك لب‌تر دامنىام مانده \r\n گِرده‌اى ، نشكستم اندر گلخنم * تا كه نشكستند آنجا گردنم . » \r\n گر تو در عالم خوشى جويى دمى * خفته‌اى يا باز مىگويى همى \r\n گر خوشى جويى ، در آن كن احتياط * تا رسى مردانه زان سوىِ صراط \r\n خوش دلى در كوىِ عالم روى نيست * زان كه رسمِ خوشدلى يك موى نيست \r\n نفس هست اينجا كه چون آتش بود * در زمانه كو دلى تا خوش بود \r\n\r\n","description":"","footnote":"","page_name":" 215 ","page_number":229},
  {"content":"\r\n\r\n گر چو پرگارى بگردى در جهان * خوشدلى ، يك نقطه ، كس ندهد نشان . \r\n\r\nالحكاية و التمثيل\r\n گفت شيخ مهنه را آن پير زن * « دلخوشى را هين دعايى ده به من \r\n مىكشيدم بىمرادى پيش ازين * مىنيارم تاب اكنون بيش ازين \r\n گر دعاىِ خوشدلى آموزىام * بى شك آن وردى بوَد هر روزىام . » \r\n شيخ گفتش « مدّتى شد روزگار * تا گرفتم من پسِ زانو حصار \r\n اينچه مىخواهى بسى بشتافتم * ذرّه‌اى نه ديدم و نه يافتم . » \r\n تا دوا نايد پديد اين درد را * خوشدلى كى روى باشد مرد را ؟ \r\n\r\nالحكاية و التمثيل\r\n سايلى بنشست در پيشِ جنيد * گفت « اى صيدِ خدا بىهيچ قيد \r\n خوشدلىِ مرد كى حاصل بوَد ؟ » * گفت « آن ساعت كه او در دل بود . » \r\n تا كه ندهد دستْ وصلِ پادشاه * پاىْ مردِ توست ناكامىِ راه \r\n\r\n","description":"","footnote":"","page_name":" 216 ","page_number":230},
  {"content":"\r\n\r\n ذرّه را سر گشتگى بينم صواب * زان كه او را نيست تابِ آفتاب \r\n ذرّه گر صد بار غرقِ خون شود * كى از ان سر گشتگى بيرون شود ؟ \r\n ذرّه تا ذرّه بود ذرّه بود * هر كه گويد نيست ، او غرّه بود \r\n گر بگردانند او را آن نه اوست * ذرّه است و چشمهء رخشان نه اوست \r\n هر كه او از ذرّه برخيزد نخست * اصلِ او هم ذرّه‌اى باشد درست \r\n گر به كل گم گشت در خورشيد او * هم بود يك ذرّه تا جاويد او \r\n گر بس نيك و گر بس بد بود * گر چه عمرى تگ زند در خود بود \r\n مىروى اى ذرّه چون مستى خراب * تا تو در كُشتى شوى با آفتاب \r\n صبر كرم ، اى چو ذرّه بىقرار ، * تا تو عجز خود ببينى آشكار . \r\n\r\nالحكاية و التمثيل\r\n يك شبى خفّاش گفت « از هيچ باب * يك دمم چون نيست چشمِ آفتاب \r\n مىشوم عمرى به صد بيچارگى * تا بباشم گم درو يكبارگى \r\n چشم بسته مىروم در سال و ماه * عاقبت آخر رسم آن جايگاه . » \r\n\r\n","description":"","footnote":"","page_name":" 217 ","page_number":231},
  {"content":"\r\n\r\n تيز چشمى گفت « اى مغرورِ مست * ره تو را تا او هزاران سال هست \r\n بر چو تو سر گشته اين ره كى رسد * مور در چَه مانده ، بر مَه كى رسد ؟ » \r\n گفت « باكى نيست مىخواهم پريد * تا ازين كارم چه نقش آيد پديد . » \r\n سالها مىرفت مست و بىخبر * تا نه قوّت ماندش نه بال و پر \r\n عاقبت جان سوخته ، تن در گداز * بى پر و بىبال عاجز مانده باز \r\n چون نمىآمد ز خورشيدش خبر * گفت « از خورشيد بگذشتم مگر . » \r\n عاقلى گفتش كه « تو بس خفته‌اى * ره نمىبينى كه گامى رفته‌اى \r\n وانگهى گويى كزو بگذشته‌ام * زان چنان بىبال و بىپر گشته‌ام . » \r\n زين سخن خفّاش بس نا چيز شد * آنچ ازو آن مانده بود ، آن نيز شد \r\n از سرِ عجزى به سوىِ آفتاب * كرد حالى از زفانِ جان خطاب \r\n گفت « مرغى يافتى بس ديده‌ور * پاره‌اى بِهْ ، دور تر بر شو دگر ! » \r\n ديگرى پرسيد ازو ك « اى رهنماى * چون بود گر امر مىآرم به جاى \r\n\r\n","description":"","footnote":"","page_name":" 218 ","page_number":232},
  {"content":"\r\n\r\n من ندارم با قبول و ردّ كار * مىكنم فرمانِ او را انتظار \r\n هر چه فرمايد ، بجان ، فرمان كنم * گر ز فرمان سركشم تاوان كنم . » \r\n گفت « نيكو كردى اى مرغ اين سؤال * مرد را زين بيشتر نبود كمال \r\n هر كه فرمان كرد از خِذلان برست * از همه دشواريى آسان برست \r\n طاعتى بر امر ، در يك ساعتت * بهتر از بىامر ، عمرى طاعتت \r\n هر كه بىفرمان كشد سختى بسى * سگ بود در كوى اين كس نه كسى \r\n سگ بسى سختى كشيد و زان چه سود * جز زيان نبود چو بر فرمان نبود \r\n وان كه بر فرمان كشد سختى دمى * از ثوابش پر بر آيد عالمى \r\n كارْ فرمان راست در فرمان گريز * بنده‌اى تو ، در تصرّف بر مخيز . » \r\n\r\nالحكاية و التمثيل\r\n خسروى مىشد به شهرِ خويش باز * خلق ، شهرْ آراى ، مىكردند ساز \r\n هر كسى چيزى كزانِ خويش داشت * بهرِ آرايش همه در پيش داشت \r\n\r\n","description":"","footnote":"","page_name":" 219 ","page_number":233},
  {"content":"\r\n\r\n اهل زندان را نبود از جزو و كل * هيچ چيزى نيز الّا بند و غُل \r\n هم سرى چندى بريده داشتند * هم جگرهاىِ دريده داشتند \r\n دست و پايى چند نيز انداختند * زين همه آرايشى بر ساختند \r\n چون به شهرِ خود در آمد شهريار * ديد شهر از زيب و زينت چون نگار \r\n چون رسيد آنجا كه زندان بود شاه * شد ز اسبِ خود پياده زود شاه \r\n اهلِ زندان را چو بر خود بار داد * وعده كرد و سيم و زر بسيار داد \r\n هم نشينى بود شه را راز جوى * گفت « شاها سرِ اين با من بگوى \r\n صد هزار آرايش افزون ديده‌اى * شهر در ديبا و اكسون ديده‌اى \r\n زرّ و گوهر در زمين مىريختند * مشك و عنبر در هوا مىبيختند \r\n آن همه ديدى و كردى احتراز * ننگرستى سوى آن يك چيز باز \r\n بر درِ زندان چرا بودت قرار * تا سرِ برّيده بينى ، اينْت كار ! \r\n نيست اينجا هيچ چيزى دلگشاى * جز سرِ بُرّيده و جز دست و پاى \r\n خونيان‌اند اين همه بُرّيده دست * در برِ ايشان چرا بايد نشست ؟ » \r\n شاه گفت « آرايشِ آن ديگران * هست چون بازيچهء بازيگران \r\n\r\n","description":"","footnote":"","page_name":" 220 ","page_number":234},
  {"content":"\r\n\r\n هر كسى در شيوه و در شانِ خويش * عرضه مىكردند خويش و آنِ خويش \r\n جملهء آن قوم تاوان كرده‌اند * كارم اينجا اهلِ زندان كرده‌اند \r\n گر نكردى امرِ من اينجا گذر * كى جدا بودى سر از تن ، تن ز سر \r\n حكمِ خود اينجا روان مىيافتم * لا جرم اينجا عنان بر تافتم \r\n آن همه در نازِ خود گم بوده‌اند * در غرورِ خود فرو آسوده‌اند \r\n اهل زندانند سر گردان شده * زيرِ حكم و قهرِ من حيران شده \r\n گاه دست و گاه سر درباخته * گاه خشك و گاه‌تر در باخته \r\n منتظر بنشسته نه كار و نه بار * تا روند از چاه و زندان زيرِ دار \r\n لا جرم گلشن شد اين زندان مرا * گه من ايشان را و گه ايشان مرا \r\n كارِ ره بينان ، به فرمان رفتن است * لا جرم شه را به زندان رفتن است . » \r\n\r\nالحكاية و التمثيل\r\n خواجه‌اى كز تخمهء اكّاف بود * قطب عالم بود و پاك اوصاف بود \r\n گفت شب در خواب ديدم ناگهى * بايزيد و ترمذى را در رهى \r\n\r\n","description":"","footnote":"","page_name":" 221 ","page_number":235},
  {"content":"\r\n\r\n هر دو دادندم به سبقت سرورى * پيش ايشان ، هر دو ، كردم رهبرى \r\n بعد از آن تعبيرِ آن كردم تمام * كز چه كردند آن دو شيخم احترام \r\n بود تعبيرِ اين كه در وقتِ سحر * بى خودم آهى بر آمد از جگر \r\n آهِ من مىرفت تا را هم گشاد * حلقه مىزد تا كه درگاهم گشاد \r\n چون پديد آمد مرا آن فتحِ باب * بى زفان كردند سوىِ من خطاب \r\n ك « ان همه پيران و آن چندان مريد * خواستند از ما ، برون از بايزيد \r\n بايزيد ، از جمله ، مردِ مرد خاست * زان كه ما را خواست هيچ از ما نخواست . » \r\n گفت چون بشنودم آن شب اين خطاب * گفتم « اين و آن مرا نبوَد صواب \r\n من ز تو چون خواهم و دردِ تو نه * يا تو را چون خواهم و مردِ تو نه ؟ \r\n آنچه فرمايى مرا آن است خواست * كارِ من بر وفقِ فرمان است راست \r\n نه كژى نه راستى باشد مرا * من كيَم تا خواستى باشد مرا ؟ \r\n آنچه فرمايى مرا آن بس بود * بنده را رفتن به فرمان بس بود . » \r\n زين سخن آن هر دو شيخِ محترم * سبقتم دادند بر خود لا جرم . \r\n بنده چون پيوسته بر فرمان رود * با خداوندش سخن در جان رود \r\n\r\n","description":"","footnote":"","page_name":" 222 ","page_number":236},
  {"content":"\r\n\r\n بنده نبود آن كه از روىِ گزاف * مىزند از بندگى پيوسته لاف \r\n بنده وقتِ امتحان آيد پديد * امتحان كن تا نشان آيد پديد . \r\n\r\nالحكاية و التمثيل\r\n در دَمِ آخر كه جان آمد به لب * شيخِ خرقان اين چنين گفت اى عجب \r\n كاشكى بشكافتندى جانِ من * باز كردندى دلِ بريان من \r\n پس به عالَمْيان نمودندى دلم * شرح دادندى كه در چه مشكلم \r\n تا بدانندى كه با داناىِ راز * بت پرستى راست نايد ، كژ مباز . \r\n بندگى اين باشد و ديگر هوس * بندگى افكندگىست اى هيچ كس \r\n تو خدايى مىكنى نه بندگى * كى تو را ممكن شود افكندگى \r\n هم بيفكن خويش و هم بنده بباش * بنده و افكنده شو ، زنده بباش \r\n چون شدى بنده به حرمت باش نيز * در رهِ حرمت به همّت باش نيز \r\n گر درآيد بنده بىحرمت به راه * زود راند از بساطش پادشاه \r\n شد حرم بر مردِ بىحرمت حرام * گر بحرمت باشى اين نعمت تمام . \r\n\r\n","description":"","footnote":"","page_name":" 223 ","page_number":237},
  {"content":"\r\n\r\n\r\nالحكاية و التمثيل\r\n بنده‌اى را خلعتى بخشيد شاه * بنده با خلعت برون آمد به راه \r\n گردِ ره بر روىِ او بنشسته بود * باستينِ خلعت ، آن بسترد زود \r\n منكرى با شاه گفت « اى پادشاه * پاك كرد از خلعتِ تو گردِ راه . » \r\n شه بران بىحرمتى انكار كرد * حالى آن سر گشته را بر دار كرد \r\n تا بدانى آن كه بىحرمت بود * بر بساطِ شاه بىقيمت بود . \r\n ديگرى گفتش كه در راهِ خداى * پاكبازى چون بود ، اى پاك راى \r\n هست مشغولىِ دل بر من حرام * هر چه دارم مىفشانم بر دوام \r\n هر چه در دست آيدم گُم گرددم * زان كه در دست آن چو گژدم گرددم \r\n من ندارم خويش را در بند هيچ * بر فشانم جمله ، چند از بند و پيچ ؟ \r\n پاكبازى مىكنم در كوىِ او * بو كه در پاكى ببينم روىِ او . \r\n\r\n","description":"","footnote":"","page_name":" 224 ","page_number":238},
  {"content":"\r\n\r\n گفت اين ره نه رَهِ هر كس بوَد * پاكبازى زادِ اين ره بس بُوَد \r\n هر كه او در باخت هر چش بود پاك * رفت در پاكى فرو آسود پاك \r\n دوخته بر در ، دريده بر مدوز * هر چه‌دارى تا سرِ مويى بسوز \r\n چون بسوزى كُل به آهى آتشين * جمع كن خاكسترش در وىنشين \r\n چون چنين كردى برستى از همه * ور نه خون خور تا كه هستى از همه \r\n تا نميرى خود ز يكْ يك چيز تو * كى نهى گامى درين دهليز تو ؟ \r\n چون درين زندان بسى نتوان نشست * خويشتن را باز كش از هر چه هست \r\n زان كه وقتِ مرگ ، يكْ يكْ چيزِ تو * كى بدارد دست از تيريزِ تو ؟ \r\n دست‌ها اوّل ز خود كوتاه كن * بعد از آن ، آنگاه ، عزم راه كن \r\n تا در اوّل پاكبازى نبودت * اين سفر كردن نمازى نبودت . \r\n\r\nالحكاية و التمثيل\r\n\r\n","description":"","footnote":"","page_name":" 225 ","page_number":239},
  {"content":"\r\n\r\n داد از خود پيرِ تركستان خبر * گفت « من دو چيز دارم دوست‌تر \r\n آن يكى اسب است ابلق گام زن * وين دگر يك نيست جز فرزندِ من \r\n گر خبر يابم به مرگ اين پسر * اسب مىبخشم به شكرِ اين خبر \r\n زان كه مىبينم كه هستند اين دو چيز * چون دو بت در ديدهء جان عزيز . » \r\n تا نسوزى و نسازى همچو شمع * دم مزن از پاكبازى پيشِ جمع \r\n هر كه او در پاكبازى دم زند * كارِ خود ، تا بنگرد ، بر هم زند \r\n پاكبازى كو به شهوت نان خورد * هم در آن ساعت قفاىِ آن خورد . \r\n\r\nالحكاية و التمثيل\r\n شيخِ خرقانى كه عرش ايوانْش بود * روزگارى شوقِ بادنجانْش بود \r\n مادرش از شيخ خشم آورد و شور * تا بدادش نيم بادنجان به زور \r\n چون بخورد آن نيم بادنجان كه بود * سر ز فرزندش جدا كردند زود \r\n چون در آمد شب ، سرِ آن پاكزاد * مُدْبِرى بر آستانِ او نهاد \r\n شيخ گفتا « نه منِ آشفته كار * گفته‌ام پيشِ شما ، بارى هزار ، \r\n\r\n","description":"","footnote":"","page_name":" 226 ","page_number":240},
  {"content":"\r\n\r\n كاين گدا گر هيچ بادنجان خورد * تا بجنبد ضربتى بر جان خورد \r\n هر زمانم چون بسوزد جان چنين * نيست با او كارِ من آسان چنين \r\n هر كه را او در كشد در كارِ خويش * دم نيارد ز دمى بىيارِ خويش \r\n سخت كارىست اين كه ما را اوفتاد * برتر از جنگ و مدارا اوفتاد \r\n هيچ دانى را نه دانش نه قرار * با همه دانى بيفتاده‌ست كار \r\n هر زمانى ميهمانى در رسد * كاروانِ امتحانى در رسد \r\n گر چه صد غم هست بر جانِ عزيز * نيز مىآيد چو خواهد بود نيز \r\n هر كه از كتمِ عدم شد آشكار * سر به سر را خون بخواهد ريخت زار \r\n صد هزاران عاشقِ سر تيزِ او * جان كنند ايثارِ يك خونريز او \r\n جملهء جان‌ها از ان آيد به كار * تا بريزد خونِ جانها زار زار . \r\n\r\nالحكاية و التمثيل\r\n گفت ذو النّون مىشدم در باديه * بر توكّل بىعصا و زاويه \r\n چل مرقّع پوش را ديدم به راه * جان بداده جمله بر يك جايگاه \r\n شورشى در عقلِ بيهوشم فتاد * آتشى در جانِ پر جوشم فتاد \r\n\r\n","description":"","footnote":"","page_name":" 227 ","page_number":241},
  {"content":"\r\n\r\n گفتم « آخر اين چه كار است اى خداى * سروران را چند اندازى ز پاى ؟ » \r\n هاتفى گفتا ك « زين كار آگهيم * خود كشيم و خود دِيَتشان مىدهيم . » \r\n گفت « آخر چند خواهى كشت زار ؟ » * گفت « تا دارم ديَت اين است كار \r\n در خزانه تا دَيت مىماندم * مىكشم تا تعزيت مىماندم \r\n بُكشمش و آنگه به خونش در كشم * گردِ عالم سرنگونش در كشم \r\n بعد از آن چون محو شد اجزاىِ او * پاى و سر گم شد ز سر تا پاىِ او ، \r\n عرضه دارم آفتابِ طلعتش * وز جمالِ خويش سازم خلعتش \r\n خونِ او گلگونهء رويش كنم * معتكف بر خاكِ اين كويش كنم \r\n سايه‌وَر گردانمش در كوىِ خويش * پس بر آرم آفتابِ روىِ خويش \r\n چون بر آمد آفتابِ روىِ من * كى بماند سايه‌اى در كوىِ من \r\n سايه چون نا چيز شد در آفتاب * نيز چه ؟ و اللّهُ اعْلَم بالصّواب . » \r\n هر كه در وى محو شد از خود برست * زان كه نتوان بود جز با او بدست \r\n محو شو وز محو چندينى مگوى * صرف مىكن جان و چندينى مجوى \r\n مىندانم دولتى زين بيش من * مرد را كو گم شود از خويشتن \r\n\r\n","description":"","footnote":"","page_name":" 228 ","page_number":242},
  {"content":"\r\n\r\n مىندانم هيچ كس در كَوْن يافت * دولتى كان سَحْرَهء فرعون يافت \r\n آن چه دولت بود كايشان يافتند * آن زمان كان قوم ايمان يافتند ، \r\n جان جدا كردند ازيشان آن نفس * هرگز اين دولت نبيند هيچ كس \r\n يك قدم در دين نهادند آن زمان * پس دگر بيرون نهادند از جهان \r\n كس ازين آمد شدى بهتر نديد * هيچ شاخى زين نكوتر بر نديد . \r\n ديگرى گفتش كه اى صاحب نظر * هست همّت را درين معنى اثر \r\n گر چه هستم من به صورت بس ضعيف * در حقيقت همّتى دارم شريف \r\n گر ز طاعت نيست بسيارى مرا * هست عالى همّتى بارى مرا . \r\n گفت مغناطيسِ عُشّاقِ الست * همّتِ عالىست كشفِ هر چه هست \r\n هر كه را شد همّتِ عالى پديد * هر چه جُست آن چيز شد حالى پديد \r\n\r\n","description":"","footnote":"","page_name":" 229 ","page_number":243},
  {"content":"\r\n\r\n هر كه را يك ذرّه همّت داد دست * كرد او خورشيد را زان ذرّه پست \r\n نطفهء ملكِ جهانها همّت است * پرّ و بالِ مرغِ جانها همّت است . \r\n\r\nالحكاية و التمثيل\r\n گفت يوسف را چو مىبفروختند * مصريان از شوقِ او مىسوختند \r\n چون خريداران بسى بر خاستند * پنج ره همسنگ مشكش خواستند \r\n زان زنى پيرى به خون آغشته بود * ريسمانى چند در هم رشته بود \r\n در ميانِ جمع آمد در خروش * گفت « اى دلّالِ كنعانى فروش \r\n\r\n","description":"","footnote":"","page_name":" 230 ","page_number":244},
  {"content":"\r\n\r\n ز آرزوىِ اين پسر سر گشته‌ام * دَه كلاوه ريسمانش رشته‌ام \r\n اين ز من بستان و با من بيع كن * دست در دستِ منش نِه بىسخن . » \r\n\r\n","description":"","footnote":"","page_name":" 231 ","page_number":245},
  {"content":"\r\n\r\n خنده آمد مرد را گفت « اى سليم * نيست در خوردِ تو اين دُرِ يتيم \r\n هست صد گنجش بها در انجمن * مه تو و مه ريسمانْت ! اى پير زن . » \r\n پير زن گفتا كه « دانستم يقين * كاين پسر را كس بنفروشد بدين \r\n ليك اينم بس كه چه دشمن ، چه دوست * گويد اين زن از خريدارانِ اوست . » \r\n هر دلى كاو همّتِ عالى نيافت * مُلكتِ بىمنتها حالى نيافت \r\n آن ز همّت ببود كان شاهِ بلند * آتشى در پادشاهى اوفكند \r\n خسروى را چون بسى خُسران بديد * صد هزاران ملكِ صد چندان بديد \r\n چون به پاكى همّتش در كار شد * زين همه مُلكِ نجس بيزار شد \r\n چشمِ همّت چون شود خورشيد بين * كى شود با ذرّه هرگز همنشين ؟ \r\n\r\nالحكاية و التمثيل\r\n آن يكى دايم ز بىخويشىِ خويش * ناله مىكردى ز درويشىِ خويش \r\n گفتش ابراهيمِ ادهم « اى پسر * فقرْ تو ارزان خريده‌ستى مگر ؟ » \r\n مرد گفتش ك « اين سخن نايد به كار * كس خرد درويشى آنگه ؟ شرم دار . » \r\n\r\n","description":"","footnote":"","page_name":" 232 ","page_number":246},
  {"content":"\r\n\r\n گفت « من بارى به جان بگزيده‌ام * پس به ملكِ عالمش بخريده‌ام \r\n مىخرم يك دم به صد عالم هنوز * زان كه بِه مىارزدم هر دم هنوز \r\n چون بِهْ ارْزُم يافتم من اين متاع * پادشاهى را ، بكل ، كردم وداع \r\n لا جرم من قدر مىدانم تو نه * شكر آن بر خويش مىخوانم ، تو نه . » \r\n اهلِ همّت جان و دل در باختند * سالها با سوختن در ساختند \r\n مرغِ همّتشان به حضرت شد قرين * هم ز دنيا در گذشت و هم ز دين \r\n گر تو مردِ اين چنين همّت نه‌اى * دور شو كاهل ولى نعمت نه‌اى . \r\n\r\nالحكاية و التمثيل\r\n شيخ غورى آن بكلّى گشته كُل * رفت با ديوانگان در زيرِ پل \r\n از قضا مىرفت سنجر با شكوه * گفت « زيرِ پل چه قوم‌اند اين گروه ؟ » \r\n شيخ گفتش « بى سر و بىپا همه * از دو بيرون نيست حالِ ما همه \r\n گر تو ما را دوست‌دارى بر دوام * زود از دنيا بر آريمت تمام \r\n ور تو ما را دشمنى نه دوستدار * زود از دينت بر آريم ، اينْت كار ! \r\n\r\n","description":"","footnote":"","page_name":" 233 ","page_number":247},
  {"content":"\r\n\r\n دوستى و دشمنىْ ما را ببين * پاى در نِه خويش را رسوا ببين \r\n گر به زيرِ پل در آيى يك نَفَس * وارهى زين طم طراق و زين هوس . » \r\n سنجرش گفتا « نيَم مردِ شما * حُبّ و بغضم نيست در خوردِ شما \r\n نه شما را دوستم نه دشمنم * رفتم اينك تا نسوزد خرمنم \r\n از شما هم فخر و هم عاريم نيست * با بد و نيكِ شما كاريم نيست . » \r\n همّت آمد همچو مرغى تيز پر * هر زمان در سيرِ خود سر تيزتر \r\n گر بپرّد جز به بينش كى بود * در درونِ آفرينش كى بُود ؛ \r\n سيرِ او ز آفاق هستى برتر است * كو ز هشيارى و مستى برتر است . \r\n\r\nالحكاية و التمثيل\r\n نيم شب ديوانه‌اى خوش مىگريست * گفت اين عالم بگويم من كه چيست ؟ \r\n حُقّه‌اى سر بر نهاده ، ما درو * مىپزيم از جهلِ خود سودا ، درو \r\n چون سرِ اين حُقّه بر گيرد اجل * هر كه پر دارد بپرّد تا ازل \r\n وان كه او بىپر بُوَد ، در صد بلا * در ميان حُقّه ماند مبتلا \r\n\r\n","description":"","footnote":"","page_name":" 234 ","page_number":248},
  {"content":"\r\n\r\n مرغِ همّت را به معنى بال دِه * عقل را دِل بخش و جان را حال دِه \r\n پيش از آن كز حُقّه بر گيرند سر * مرغِ رَه گَرد و بر آور بال و پر \r\n يا نه ، بال و پر بسوز و خويش هم * تا تو باشى از همه در پيش هم . \r\n ديگرى گفتش كه انصاف و وفا * چون بود در حضرتِ آن پادشا ؟ \r\n حق تعالى داد انصافم بسى * بى وفايى هم نكردم با كسى \r\n در كسى چون جمع آمد اين صفت * رتبتِ او چون بود در معرفت ؟ \r\n گفت انصاف است سلطانِ نجات * هر كه منصف شد برست از تُرّهات \r\n از تو گر انصاف آيد در وجود * بِه ز عمرى در ركوع و در سجود \r\n خود فتوّت نيست در هر دو جهان * برتر از انصاف دادن در نهان \r\n وان كه او انصاف بدهد آشكار * از ريا كم خالى افتد ، ياد دار \r\n\r\n","description":"","footnote":"","page_name":" 235 ","page_number":249},
  {"content":"\r\n\r\n نستدند انصاف مردان از كسى * ليك خود مىداده‌اند الحق بسى \r\n\r\nالحكاية و التمثيل\r\n احمد حنبل امامِ عصر بود * شرحِ فضلِ او برون از حصر بود \r\n چون ز فكر و علم خالى آمدى * زود پيش بِشْرِ حافى آمدى \r\n گر كسى در پيشِ بشرش يافتى * در ملامت كردنش بشتافتى \r\n گفتى « آخر تو امامِ عالمى * از تو داناتر نخيزد آدمى \r\n هر كه مىگويد سخن مىنشنوى * پيشِ اين سرْ پا برهنه مىدوى ؟ » \r\n احمد حنبل چنين گفتى كه « من * گوى بُردم در احاديث و سُنَن \r\n علم ، من زو ، بِه بدانم نيك نيك * او خدا را بِه ز من داند و ليك . » \r\n اى ز بىانصافىِ خود بىخبر * يك زمان انصافِ ره بينان نگر ! \r\n\r\nالحكاية و التمثيل\r\n هندوان را پادشاهى بود پير * شد مگر در لشكرِ محمود اسير \r\n\r\n","description":"","footnote":"","page_name":" 236 ","page_number":250},
  {"content":"\r\n\r\n چون برِ محمود بردندش سپاه * شد مسلمان عاقبت آن پادشاه \r\n هم نشانِ آشنايى يافت او * وز دو عالم هم جدايى يافت او \r\n بعد از آن در خيمه‌اى تنها نشست * دل ازو برخاست ، در سودا نشست \r\n روز و شب در گريه و در سوز بود * روز از شب ، شب بتر از روز بود \r\n چون بسى شد ناله‌هاىِ زارِ او * شد خبر محمود را از كارِ او \r\n خواند محمودش به پيشِ خويش در * گفت « صد ملكت دهم زان بيشتر \r\n تو شهى ، نوحه مكن بر خويش ازين * چند گريى ، نيز مَگْرى بيش ازين . » \r\n خسروِ هندوش گفت « اى پادشاه * من نمىگريم ز بهرِ ملك و جاه \r\n زان همى گريم كه فردا ذو الجلال * در قيامت گر كند از من سؤال ، \r\n گويد اى بد عهد مردِ بىوفا * كاشته ، با چون منى ، تخمِ جفا \r\n تا نيامد پيشِ تو محمود باز ، * با جهانى پر سوارِ سر فراز ، \r\n تو نكردى يادِ من ، اين چون بود * بارى از خطِ وفا بيرون بود \r\n گِردِ مىبايست كردن لشكرى * بهرِ تو ، تو خود ز بهرِ ديگرى \r\n بى سپاهى ياد نامد از منت * دوستت خوانم بگو يا دشمنت \r\n\r\n","description":"","footnote":"","page_name":" 237 ","page_number":251},
  {"content":"\r\n\r\n تا به كى از من وفا از تو جفا * در وفادارى چنين نبود روا \r\n گر رسد از حق تعالى اين خطاب * چون دهم اين بىوفايى را جواب ؟ \r\n چون كنم آن خجلت و تشوير را * گريه زان است ، اى جوان ، اين پير را . » \r\n حرف و انصافِ وفادارى شنو * درس و ديوانِ نكو كارى شنو \r\n گر وفادارى تو عزمِ راه كن * ور نه بنشين دست ازين كوتاه كن \r\n هر چه بيرون شد ز فهرستِ وفا * نيست در بابِ جوانمردى روا . \r\n\r\nالحكاية و التمثيل\r\n غازيى از كافرى بس سر فراز * خواست مهلت تا كه بگزارد نماز \r\n چون بشد غازى ، نمازِ خويش كرد * باز آمد جنگ هر دم بيش كرد \r\n بود كافر را نمازى زانِ خويش * مَهْل خواست او نيز بيرون شد ز پيش \r\n گوشه‌اى بگزيد كافر پاك‌تر * پس نهاد او سوىِ بت بر خاك سر \r\n غازىاش چون ديد سر بر خاكِ راه * گفت نصرت يافتم اين جايگاه \r\n خواست تا تيغى زند بر وى نهان * هاتفيش آواز داد از آسمان \r\n\r\n","description":"","footnote":"","page_name":" 238 ","page_number":252},
  {"content":"\r\n\r\n ك « اى همه بد عهدى از سر تا به پاى * خوش وفا و عهد مىآرى به جاى \r\n او نزَد تيغت چو اوّل داد مَهل * تو اگر تيغش زنى جهل است جهل \r\n اى « وَ اوْفُوا العَهْد » بر نا خوانده * گشته كژ ، بر عهدِ خود نا مانده \r\n چون نكويى كرد كافر پيش ازين * نا جوامردى مكن تو بيش ازين \r\n او نكويى كرد و تو بد مىكنى * با كسان آن كن كه با خود مىكنى \r\n بودت از كافر وفا و ايمنى * كو وفادارى تو را گر مؤمنى ؟ \r\n اى مسلمان تا مسلّم آمدى * در وفا از كافرى كم آمدى . » \r\n رفت غازى زين سخن از جاىِ خويش * در عرق گُم ديد سر تا پاىِ خويش \r\n كافرش چون ديد گريان مانده * تيغش اندر دست حيران مانده \r\n گفت « گريان از چه‌اى ؟ » بر گفت راست * ك « اين زمان كردند از من باز خواست \r\n بى وفا گفتند از بهرِ توام * اين چنين گريان من از قهرِ توام . » \r\n چون شنيد اين قصّه كافر آشكار * نعره‌اى زد بعد از ان بگريست زار \r\n گفت « جبّارى كه با محبوبِ خويش * از براىِ دشمنِ معيوبِ خويش ، \r\n از وفادارى كند چندين عتاب * چون كنم من بىوفايى بىحساب ؟ \r\n\r\n","description":"","footnote":"","page_name":" 239 ","page_number":253},
  {"content":"\r\n\r\n عرضه كن اسلام تا دين آورم * شرك سوزم ، شرع آيين آورم \r\n اى دريغا بر دلم بندى چنين * بى خبر من از خداوندى چنين . » \r\n بس كه با مطلوب خود اى بىطلب * بى وفايى كرده‌اى تو بىادب \r\n ليك صبرم هست تا طاسِ فلك * جمله در رويت بگويد يك به يك . \r\n\r\nالحكاية و التمثيل\r\n دَه برادر قحطشان كرده نفور * پيشِ يوسف آمدند از راهِ دور \r\n از سرِ بيچارگى گفتند حال * چاره‌اى مىخواستند از تنگ سال \r\n روىِ يوسف بود در بُرقَع نهان * پيشِ يوسف بود طاسى آن زمان \r\n دست زد بر طاس يوسف آشكار * طاسش اندر ناله آمد زار زار \r\n گفت ، حالى ، يوسفِ حكمت شناس * « هيچ مىدانيد اين آوازِ طاس ؟ » \r\n ده برادر بر گشادند آن زمان * پيشِ يوسف از سرِ عجزى زفان \r\n جمله گفتند « اى عزيزِ حق شناس * كس چه داند تا چه بانگ آيد ز طاس ؟ » \r\n يوسف آنگه گفت « من دانم درست * كو چه گويد با شما اى جمله سست \r\n\r\n","description":"","footnote":"","page_name":" 240 ","page_number":254},
  {"content":"\r\n\r\n گفت « مىگويد شما را پيش ازين * يك برادر بود حُسنش بيش ازين \r\n نام يوسف داشت كِهْ بود از شما * در نكويى گوى بر بود از شما . » \r\n دست زد بر طاس از سر باز در * گفت « مىگويد بدين آواز در \r\n جمله افكنديد يوسف را به چاه * پس بياورديد گرگى بىگناه \r\n پيرهن در خون كشيديد از فسون * تا دلِ يعقوب از ان خون گشت خون . » \r\n دست زد بر طاس يك بارى دگر * طاس را آورد در كارى دگر \r\n گفت « مىگويد پدر را سوختيد * يوسف مه روى را بفروختيد \r\n با برادر كى كنند اين كافران * شرمتان باد از خدا اى حاضران . » \r\n زان سخن آن قوم حيران آمده * آب گشتند ، از پى نان آمده \r\n گر چه يوسف را چنان بفروختند * بر خود آن ساعت جهان بفروختند \r\n چون به چاه افكندنش كردند ساز * جمله در چاهِ بلا ماندند باز . \r\n كور چشمى باشد آن كاين قصّه او * بشنود زين بر نگيرد حِصّه او \r\n تو مكن چندين در آن قصّه نظر * قصّهء توست اين همه اى بىخبر \r\n آنچه تو از بىوفايى كرده‌اى * نى به نورِ آشنايى كرده‌اى \r\n گر كسى عمرى زند بر طاس دست * كارِ ناشايستِ تو زان بيش هست \r\n\r\n","description":"","footnote":"","page_name":" 241 ","page_number":255},
  {"content":"\r\n\r\n باش تا از خواب بيدارت كنند * در نهادِ خود گرفتارت كنند \r\n باش تا فردا جفاهاىِ تو را * كافرىها و خطاهاىِ تو را ، \r\n پيش رويت عرضه دارند آن همه * يك به يك بر تو شمارند آن همه \r\n چون بسى آوازِ طاس آيد به گوش * مىندانم تا بماند عقل و هوش \r\n اى چو مورى لنگ در كار آمده * در بُنِ طاسى گرفتار آمده \r\n چند گِردِ طاس گردى سرنگون * در گذر كاين هست طشتى غرقِ خون \r\n در ميان طاس مانى مبتلا * هر دم آوازى دگر آيد تو را \r\n پر برآر و در گذر اى حق شناس * ور نه رسوا گردى از آوازِ طاس \r\n ديگرى پرسيد ازو كاى پيشوا * هست گستاخى در اين حضرت روا ؟ \r\n گر كسى گستاخيى يابد عظيم * بعد از آنْش از پى درآيد هيچ بيم ؟ \r\n چون بود گستاخى آنجا باز گوى * دُرِ معنى بر فشان و راز گوى . \r\n گفت هر كس را كه اهليّت بود * محرمِ سرِ الوهيّت بود \r\n\r\n","description":"","footnote":"","page_name":" 242 ","page_number":256},
  {"content":"\r\n\r\n گر كند گستاخيى او را رواست * زان كه دايم رازدارِ پادشاست \r\n ليك مردى رازدان و رازدار * كى كند گستاخيى گستاخ وار ؟ \r\n چون ز چپ باشد ادب حرمت ز راست * يك نفس گستاخيى از وى رواست \r\n مردِ اشتروان كه باشد بر كنار * كى تواند بود شه را رازدار ؟ \r\n گر كند گستاخيى چون اهلِ راز * ماند از ايمان و از جان نيز باز \r\n كى تواند داشت رندى در سپاه * زهرهء گستاخيى در پيشِ شاه \r\n گر به راه آيد وشاقى اعجمى * هست گستاخىِ او از خرّمى \r\n جمله رب داند نه رب داند نه رُب * گر كند گستاخيى از فرطِ حُب \r\n او چو ديوانه بود از شورِ عشق * مىرود بر روىِ آب از زورِ عشق \r\n خوش بَود گستاخىِ او خوش بوَد * زان كه آن ديوانه چون آتش بوَد \r\n در رهِ آتش سلامت كى بوَد ؟ * مردِ مجنون را ملامت كى بوَد ؟ \r\n چون تو را ديوانگى آيد پديد * هر چه تو گويى ز تو بتوان شنيد . \r\n\r\nالحكاية و التمثيل\r\n\r\n","description":"","footnote":"","page_name":" 243 ","page_number":257},
  {"content":"\r\n\r\n در خراسان بود دولت بر مزيد * زان كه پيدا شد خراسان را عميد \r\n صد غلامش بود تُركِ ماهروى * سرو قامت ، سيم ساعد ، مشكبوى \r\n هر يكى در گوش دُرّى شب فروز * شب شده در عكسِ آن در همچو روز \r\n با كلاهِ شفشه و با طوقِ زر * سر به سر سيمين‌بر و زرّين سپر \r\n با كمرهاىِ مرصّع بر ميان * هر يكى را نقره خِنْگى زيرِ ران \r\n هر كه ديدى روىِ آن يك لشكرى * دل بدادى حالى و جان بر سرى \r\n از قضا ديوانه‌اى بس گرسنه * ژنده‌اى پوشيده ، سرْ پا برهنه ، \r\n ديد آن خيلِ غلامان را ز دور * گفت « آنِ كيستند اين خيلِ حور ؟ » \r\n جملهء شهرش جوابش داد راست * ك « اين غلامانِ عميد شهر ماست . » \r\n چون شنيد اين قصّه آن ديوانه زود * اوفتاد اندر سرِ ديوانه دود \r\n گفت « اى دارندهء عرش مجيد ! * بنده پروردن بياموز از عميد ! » \r\n گر ازو ديوانه‌اى ، گستاخ باش * برگ‌دارى لازمِ اين شاخ باش \r\n ور ندارى برگِ اين شاخِ بلند * پس مكن گستاخى و بر خود مخند \r\n خوش بود گستاخىِ ديوانگان * خويش مىسوزند چون پروانگان \r\n\r\n","description":"","footnote":"","page_name":" 244 ","page_number":258},
  {"content":"\r\n\r\n هيچ نتوانند ديد آن قومِ راه * چه بد و چه نيك ، جز زان جايگاه . \r\n\r\nالحكاية و التمثيل\r\n گفت آن ديوانهء تنْ برهنه * در ميانِ راه مىشد گرسنه \r\n بود بارانى و سرمايى شگرف * تر شد آن سرگشته از باران و برف \r\n نه نهفتى بودش و نه خانه‌اى * عاقبت مىرفت تا ويرانه‌اى \r\n چون نهاد از راه در ويرانه گام * بر سرش آمد همى خشتى ز بام \r\n سر شكستش خون روان شد همچو جوى * مرد سوىِ آسمان بر كرد روى \r\n گفت « تا كى كوسِ سلطانى زدن * زين نكوتر خشت نتوانى زدن ؟ » \r\n\r\nالحكاية و التمثيل\r\n بود در كاريز بىسرمايه‌اى * عاريت بستد خر از همسايه‌اى \r\n رفت سوىِ آسيا و خوش بخَفت * چون بخفت آن مرد ، حالى ، خر برفت \r\n گرگ آن خر را بدرّيد و بخَورد * روز ديگر بود . تاوان خواست مرد \r\n\r\n","description":"","footnote":"","page_name":" 245 ","page_number":259},
  {"content":"\r\n\r\n هر دو تن مىآمدند از ره دوان * تا به نزدِ ميرِ كاريز آن زمان \r\n قصّه پيشِ مير بر گفتند راست * زو بپرسيدند ك « اين تاوان كه راست ؟ » \r\n مير گفتا « هر كه گرگِ يك تنه * سر دهد در دشت و صحرا گرسنه \r\n بى شك اين تاوان برو باشد درست * هر دو را تاوان ازو بايست جُست ! » \r\n يا رب اين تاوان چه نيكو مىكند * هيچ تاوان نيست هرچ او مىكند \r\n بر زنانِ مصر چون حالت بگشت * زان كه مخلوقى بديشان بر گذشت \r\n چه عجب باشد كه بر ديوانه‌اى * حالتى تابد ز دولت خانه‌اى \r\n تا در آن حالت شود بىخويش او * ننگرد هيچ از پس و از پيش او \r\n جمله زو گويد به دو گويد همه * جمله زو جويد به دو جويد همه . \r\n\r\nالحكاية و التمثيل\r\n خاست اندر مصر قحطى ناگهان * خلق مىمردند و مىگفتند : نان \r\n جملهء رَه خلق بر هم مرده بود * نيم زنده ، مرده را مىخورده بود \r\n از قضا ديوانه‌اى چون آن بديد * خلق مىمردند و نامد نان پديد \r\n\r\n","description":"","footnote":"","page_name":" 246 ","page_number":260},
  {"content":"\r\n\r\n گفت « اى دارندهء دنيا و دين * چون ندارى رزق ، كمتر آفرين ! » \r\n هر كه او گستاخِ اين درگه شود * عذر خواهد باز ، چون آگه شود \r\n گر كژى گويد بدين درگه نه راست * عذرِ آن داند به شيرينى بخواست . \r\n\r\nالحكاية و التمثيل\r\n بود آن ديوانه خون از دل چكان * زان كه سنگ انداختندش كودكان \r\n رفت آخر تا به كُنجِ گلخنى * بود اندر كُنجِ گلخن روزنى \r\n شد از ان روزن تگرگى آشكار * بر سرِ ديوانه آمد در نثار \r\n چون تگرگ از سنگ مىنشناخت باز * كرد بيهوده زبانِ خود دراز \r\n داد ديوانه بسى دشنامِ زشت * كز چه اندازند بر من سنگ و خشت \r\n تيره بود آن خانه افتادش گمان * كاين مگر هم كودكانند اين زمان \r\n تا كه از جايى درى بگشاد باد * روشنى در خانهء گلخن فتاد \r\n باز دانست او تگرگ اينجا ز سنگ * دل شدش از دادنِ دشنام تنگ \r\n گفت « يا رب تيره بود اين گلخنم * سهو كردم ، هر چه گفتم ، آن منم ! » \r\n\r\n","description":"","footnote":"","page_name":" 247 ","page_number":261},
  {"content":"\r\n\r\n گر زند ديوانه‌اى اين شيوه لاف * تو مده از سر كشى با او مصاف \r\n آن كه اينجا مستِ لا يعقل بوَد * بى قرار و بىكس و بىدل بوَد \r\n مىگذارد عمر در ناكاميى * هر زمانش تازه بىآراميى \r\n تو زفان از شيوهء او دور دار * عاشق و ديوانه را معذور دار \r\n گر نظر در سرِ بىنوران كنى * جمله را بىشك ز معذوران كنى . \r\n\r\nالحكاية و التمثيل\r\n واسطى مىرفت سر گردان شده * وز تحيّر بىسر و سامان شده \r\n چشم بر گورِ جهودانْش اوفتاد * پس نظر زانجا به پيشانْش اوفتاد \r\n « اين جهودان » گفت « معذورند نيك * اين بنتوان با كسى گفتن و ليك . » \r\n اين سخن از وى ، كسِ قاضى شنيد * خشمگين او را برِ قاضى كشيد \r\n حرفِ او چون در خورِ قاضى نبود * كرد انكار و بدين راضى نبود \r\n واسطى گفتش كه « اين قومِ تباه * گر نه‌اند از حكمِ تو معذورِ راه \r\n ليكن از حكمِ خداىِ آسمان * جمله معذورانِ راه‌اند اين زمان . » \r\n\r\n","description":"","footnote":"","page_name":" 248 ","page_number":262},
  {"content":"\r\n\r\n ديگرى گفتش كه تا من زنده‌ام * عشقِ او را لايق و يبنده‌ام \r\n از همه ببريده‌ام بنشسته من * لافِ عشقش مىزنم پيوسته من \r\n چون همه خلق جهان را ديده‌ام * در كه پيوندم كه بس ببريده‌ام \r\n كارِ من سوداىِ عشقِ او بس است * وين چنين سودا نه كارِ هر كس است \r\n كار آوردم به جان در عشقِ يار * گوئيى جانم نمىآيد به كار \r\n وقت آن آمد كه خط در جان كشم * جامِ مىبر طلعتِ جانان كشم \r\n بر جمالش چشم و جان روشن كنم * با وصالش دست در گردن كنم . \r\n گفت نتوان شد به دعوى و به لاف * همنشينْ سيمرغ را بر كوهِ قاف \r\n لافِ عشقِ او مزن در هر نَفَس * كاو نگنجد در جوالِ هيچ كس \r\n گر نسيمِ دولتى آيد فراز * پرده اندازد ز روىِ كار باز \r\n\r\n","description":"","footnote":"","page_name":" 249 ","page_number":263},
  {"content":"\r\n\r\n پس تو را خوش در كشد در راهِ خويش * فرد بنشاند به خلوتگاهِ خويش \r\n گر بود اين جايگه دعوى تو را * مغزِ آن دعوى بود معنى تو را \r\n دوستدارىِ تو آزارى بود * دوستىِ او تو را كارى بود . \r\n\r\nالحكاية و التمثيل\r\n چون برفت از دارِ دنيا بايزيد * ديد در خوابش مگر آن شب مريد \r\n پس سؤالش كرد ك « اى شايسته پير * چون ز منكر در گذشتى وز نكير ؟ » \r\n گفت « چون كردند آن دو نامدار * بر منِ مسكين سؤال از كردگار \r\n گفتم ايشان را كه نبود زين سؤال * نه شما را نه مرا هرگز كمال \r\n زان كه گر گويم خدايم اوست بس * اين سخن گفتن بود از من هوس \r\n ليك اگر ز اينجا به نزدِ ذو الجلال * باز گرديد و ازو پرسيد حال \r\n گر مرا او بنده خوانَد اينْت كار ! * بنده‌اى باشم خدا را نامدار \r\n ور مرا از بندگان نشمارد او * بستهء بندِ خودم بگذارد او \r\n با كسى آسان چو پيوندش نبود * من اگر خوانم خداوندش چه سود ؟ \r\n\r\n","description":"","footnote":"","page_name":" 250 ","page_number":264},
  {"content":"\r\n\r\n چون نباشم بنده و بندىِ او * چون زنم لافِ خداوندىِ او ؟ \r\n در خداونديش سر افكنده‌ام * ليك او بايد كه خوانَد بنده‌ام . » \r\n گر ز سوىِ او درآيد عاشقى * تو به عشقِ او بغايت لايقى \r\n ليك عشقى كان ز سوىِ تو بود * دان كه آن در خوردِ روىِ تو بود \r\n او اگر با تو دراندازد خوشى * تو توانى شد ز شادى آتشى \r\n كار ، آن دارد نه اين اى بىخبر * كى خبر يابد ازو هر بىهنر ؟ \r\n\r\nالحكاية و التمثيل\r\n بود درويشى ز فرطِ عشق زار * وز محبّت همچو آتش بىقرار \r\n هم ز تفتِ عشق جانش سوخته * هم ز تابِ جان زفانش سوخته \r\n آتش از جان در دلش افتاده بود * مشكلى بس مشكلش افتاده بود \r\n در ميانِ راه مىشد بىقرار * مىگريست و اين سخن مىگفت زار \r\n « جان و دل از آتشِ رشكم بسوخت * چند گريم چون همه اشكم بسوخت . » \r\n هاتفى گفتش « مزن زين بيش لاف * از چه با او درفكندى از گزاف ؟ » \r\n\r\n","description":"","footnote":"","page_name":" 251 ","page_number":265},
  {"content":"\r\n\r\n گفت « من كى درفكندم با يكى * او درافكنده‌ست با من بىشكى \r\n چون منى را كى بود آن مغز و پوست * تا چو اويى را تواند داشت دوست ؟ \r\n من چه كردم هر چه كرد او كرد و بس * دل چو خون شد خونِ دل او خَورد و بس . » \r\n او چو با تو درفكند و داد بار * تو مكن از خويش در سر زينهار \r\n تو كه باشى تا در آن كارِ عظيم * يك نفس بيرون كنى پاى از گليم \r\n با تو گر او عشق بازد اى غلام * عشقْ او با صنع مىبازد مدام \r\n تو نه‌اى بر هيچ و نه بر هيچ كار * محو گرد و صنع با صانع گذار \r\n گر پديد آرى تو خود را در ميان * هم ز ايمانت بر آيى هم ز جان . \r\n\r\nالحكاية و التمثيل\r\n يك شبى محمود دل پُر تاب شد * ميهمانِ رندِ گلخن تاب شد \r\n رند بر خاكسترش بنشاند خوش * ريزه در گلخن همى افشاند خوش \r\n خشك نانى پيشِ او آورد زود * دست بيرون كرد شاه و خورد زود \r\n گفت آخر گلخنى امشب ز من * عذر خواهد من سرش برّم ز تن \r\n\r\n","description":"","footnote":"","page_name":" 252 ","page_number":266},
  {"content":"\r\n\r\n عاقبت چون عزمِ رفتن كرد شاه * گلخنى گفتش كه « ديدى جايگاه ؟ \r\n خورد و خفتم ديدى و ايوانِ من * آمدى نا خوانده خود مهمانِ من \r\n گر دگر بار افتدت برخيز زود * پس قدم در راه نِه سر نيز زود \r\n ور سرِ ما نبودت مىباش خوش * گلخنى گو ريزه‌اى مىپاش خوش \r\n من نه بيش از تو نه كمتر آيمت * من كيَم تا من برابر آيمت ؟ » \r\n خوش شد از گفتارِ او شاهِ جهان * هفت بارِ ديگرش شد ميهمان \r\n روز آخر گلخنى را گفت شاه * « آخر از شاهِ جهان چيزى بخواه . » \r\n گفت « اگر حاجت بگويد آن گدا * شاهش آن حاجت بگرداند روا ؟ » \r\n شاه گفتش « حاجتت با من بگو * خسروى كن ، تركِ اين گلخن بگو . » \r\n گفت « حاجتمند آنم من كه شاه * همچنين مهمانم آيد گاه گاه \r\n خسروىِ من لقاىِ او بس است * تاجِ فرقم خاكِ پاىِ او بس است \r\n شهريار از دستِ تو بسيار هست * هيچ گلخن تاب را اين كار هست ؟ \r\n با تو در گلخن نشسته گلخنى * بِهْ كه بىتو پادشاهى گلشنى \r\n چون ازين گلخن در آمد دولتم * كافرى باشد از اينجا رحلتم \r\n\r\n","description":"","footnote":"","page_name":" 253 ","page_number":267},
  {"content":"\r\n\r\n با تو اينجا گر وصالى پى نهم * آن به مُلكِ هر دو عالم كى دهم ؟ \r\n بس بود اين گلخنم روشن ز تو * چيست بهْ از تو كه خواهم من ز تو ؟ \r\n مرگ جان باد اين دلِ پر پيچ را * گر گزيند بر تو هرگز هيچ را \r\n من نه شاهى خواهم و نه خسروى * آنچه مىخواهم من از تو ، هم توى \r\n شه تو بس باشى ، مكن شاهى مرا * ميهمان مىآى ، گه گاهى مرا . » \r\n عشق او بايد تو را كار اين بود * آنِ تو او را غم و بار اين بود \r\n گر تو را عشق است از وى خواه نيز * دست ازين دامن مكن كوتاه نيز \r\n دل بگيرد زانِ خويشش بىشكى * بحر دارد ، قطره خواهد از يكى . \r\n\r\nالحكاية و التمثيل\r\n مىشد آن سقّا مگر آبى به كف * ديد سقّايى دگر در پيشِ صف \r\n حالى ، اين يك ، آب در كف آن زمان * پيش آن يك رفت و آبى خواست از آن \r\n مرد گفتش « اى ز معنى بىخبر * چون تو هم اين آب‌دارى ، خوش بخور ! » \r\n\r\n","description":"","footnote":"","page_name":" 254 ","page_number":268},
  {"content":"\r\n\r\n گفت « هين آبى دِه اى بخرد مرا * زان كه دل بگرفت از آنِ خود مرا ! » \r\n بود آدم را دلى از كهنه سير * از براى نو به گندم شد دلير \r\n كهنه‌ها جمله به يك گندم فروخت * هر چه بودش جمله در گندم بسوخت \r\n عور شد ، دردى ز دل سر بر زدش * عشق آمد ، حلقه‌اى بر در زدش \r\n در فروغِ عشق چون نا چيز شد * كهنه و نو رفت و او هم نيز شد \r\n چون نماندش هيچ ، با هيچى بساخت * هر چه دستش داد در هيچى بباخت \r\n دل ز خود بگرفتن و مردن بسى * نيست كارِ ما و كار هر كسى . \r\n ديگرى گفتش كه پندارم كه من * كرده‌ام حاصل كمالِ خويشتن \r\n هم كمالِ خويش حاصل كرده‌ام * هم رياضت‌هاىِ مشكل كرده‌ام \r\n چون هم اينجا كارِ من حاصل بود * رفتنم زين جايگه مشكل بود \r\n ديده‌اى كس را كه بر خيزد ز گنج * مىدود در كوه و در صحرا به رنج ؟ \r\n گفت اى ابليسْ طبعِ پر غرور ! * در منى گُم وز مرادِ من نفور \r\n\r\n","description":"","footnote":"","page_name":" 255 ","page_number":269},
  {"content":"\r\n\r\n در خيالِ خويش مغرور آمده * از فضاىِ معرفت دور آمده \r\n نَفْس بر جانِ تو دستى يافته * ديو در مغزت نشستى يافته \r\n [ تو به پندارى گرفتار آمده * پاى تا سر عينِ پندار آمده 
  ] \r\n گر تو را نورىست در ره نارِ توست * ور تو را ذوقىست آن پندارِ توست \r\n وَجْد و فقرِ تو خيالى بيش نيست * هر چه مىگويى محالى بيش نيست \r\n غرّهء اين روشنىِ ره مباش * نفسِ تو با توست جز آگه مباش \r\n با چنين خصمى ز پى تيغى به دست * كى تواند هيچ كس ايمن نشست ؟ \r\n گر تو را نورى ز نفس آمد پديد * زخمِ گژدم از كرفس آمد پديد \r\n تو ، بدان نورِ نجس غرّه مباش * چون نه‌اى خورشيد جز ذرّه مباش \r\n نه ز تاريكىِ ره نوميد شو * نه ز نورش همبرِ خورشيد شو \r\n تا تو در پندارِ خويشى اى عزيز * خواندن و راندن نه ارزد يك پشيز \r\n چون برون آيى ز پندارِ وجود * بر تو گردد دورِ پرگارِ وجود \r\n ور تو را پندارِ هستى هست هيچ * نبوَدَت از نيستى در دست هيچ \r\n ذرّه‌اى گر طعمِ هستى باشدت * كافرى و بُت پرستى باشدت \r\n\r\n","description":"","footnote":"","page_name":" 256 ","page_number":270},
  {"content":"\r\n\r\n گر پديد آيى به هستى يك نفس * تير باران آيدت از پيش و پس \r\n تا تو هستى رنجِ جان را تن بِنِه * صد قفا را هر زمان گردن بِنِه \r\n گر تو آيى خود به هستى آشكار * صد قفات از پى در آرد روزگار . \r\n\r\nالحكاية و التمثيل\r\n شيخ بوبكرِ نشابورى به راه * با مريدان شد برون از خانقاه \r\n شيخ بر خر بود با اصحابُنا * كرد نا گه خر مگر بادى رها \r\n شيخ را زان باد حالت شد پديد * نعره‌اى زد جامه بر هم مىدريد \r\n هم مريدان هم كسى كان ديد ازو * هيچ كس فى الجمله نپسنديد ازو \r\n بعد ازان كرد آن يكى از وى سؤال * ك « اخر ، اينجا در ، كه كرد اى شيخ ! حال ؟ » \r\n گفت « چندانى كه مىكردم نگاه * بود از اصحاب من بگرفته راه \r\n بود هم از پيش و هم از پس مريد * گفتم الحق كم نيَم از بايزيد \r\n همچنين كامروز خويش آراسته * با مريدانم ز جان بر خاسته \r\n بى شكى فردا خوشى در عزّ و ناز * در روَم در دشتِ محشر سر فراز \r\n\r\n","description":"","footnote":"","page_name":" 257 ","page_number":271},
  {"content":"\r\n\r\n گفت چون اين فكر كردم ، از قضا * كرد خر اين جايگه بادى رها \r\n يعنى آن كو مىزند اين شيوه لاف * خر جوابش مىدهد ، چند از گزاف ؟ \r\n زين سبب چون آتشم در جان فتاد * جاى حالم بود و حالم زان فتاد . » \r\n تا تو در عُجب و غرورى مانده‌اى * از حقيقت دورِ دورى مانده‌اى \r\n عُجب بر هم زن غرورت را بسوز * حاضر از نَفْسى ، حضورت را بسوز \r\n اى بگشته هر دم از لونى دگر * در بُنِ هر موىْ فرعونى دگر \r\n تا ز تو يك ذرّه باقى مانده‌ست * صد نشان از تو نفاقى مانده‌ست \r\n از منى گر ايمنى باشد تو را * با دو عالم دشمنى باشد تو را \r\n گر تو روزى در فناى تن شوى * گر همه شبْ در شبى ، روشن شوى \r\n من مگو ، اى از منى در صد بلا * تا به ابليسى نگردى مبتلا . \r\n\r\nالحكاية و التمثيل\r\n حق تعالى گفت با موسى به راز * ك « اخر از ابليس رمزى جوى باز . » \r\n چون بديد ابليس را موسى به راه * گشت از ابليس موسى رمز خواه \r\n\r\n","description":"","footnote":"","page_name":" 258 ","page_number":272},
  {"content":"\r\n\r\n گفت « دايم ياد دار اين يك سخن * « من » مگو تا تو نگردى همچو من . » \r\n گر به مويى زندگى باشد تو را * كافرى نه بندگى باشد تو را \r\n راه را انجام در ناكامى است * نامِ نيكِ مرد در بدنامى است \r\n زان كه گر باشد درين ره كامران * صد منى سر برزند در يك زمان . \r\n\r\nالحكاية و التمثيل\r\n پاك دينى گفت آن نيكوتر است ، * مبتدى را كاو به تاريكى در است ، \r\n تا بكلّى گم شود در بحرِ جود * پس نماند هيچ رشدش در وجود \r\n زان كه چيزى گر برو ظاهر شود * غرّه گردد وان زمان كافر شود \r\n آنچه در توست از حسد وز خشمِ تو * چشمِ مردان بيند او نه چشمِ تو \r\n هست در تو گلخنى پر اژدها * تو ز غفلت كرده ايشان را رها \r\n روز و شب در پرورش‌شان مانده * فتنهء خفت و خورش‌شان مانده \r\n اصلِ تو از خاك وز خون شد تمام * وى عجب هر دو ز بىقدرى حرام \r\n خون كه او نزديك‌تر آمد به تو * هم نجس هم مختصر آمد به تو \r\n هر چه در بُعدِ دل است از قربِ حِس * هم حرام افتد ، بلا شك ، هم نجس \r\n گر پليدىِ درون مىبينيى * اين چنين فارغ كجا بنشينيى . \r\n\r\n","description":"","footnote":"","page_name":" 259 ","page_number":273},
  {"content":"\r\n\r\n\r\nالحكاية و التمثيل\r\n در برِ شيخى ، سگى مىشد پليد * شيخ از ان سگ هيچ دامن در نچيد \r\n سايلى گفت « اى بزرگِ پاكباز * چون نكردى زين سگ آخر احتراز ؟ » \r\n گفت « اين سگ ظاهرى دارد پليد * هست آن در باطنِ من نا پديد \r\n آنچه او را هست بر ظاهر عيان * اين دگر را هست در باطن نهان \r\n چون درونِ من چو بيرونِ سگ است * چون گريزم زو كه با من هم تگ است \r\n ور پليدىِ درونت اندكىست * صد نجس بيشى كه اين قلّه يكىست \r\n گر چه اندك چيزت آمد بندِ راه * چه به كوهى باز مانى چه به كاه . » \r\n\r\nالحكاية و التمثيل\r\n عابدى بوده‌ست در وقتِ كليم * در عبادت بود روز و شب مقيم \r\n ذرّه‌اى ذوق و گشايش مىنيافت * ز آفتابِ سينه تابش مىنيافت \r\n داشت ريشى بس نكو آن نيك مرد * گاه گاهى ريش خود را شانه كرد \r\n\r\n","description":"","footnote":"","page_name":" 260 ","page_number":274},
  {"content":"\r\n\r\n مردِ عابد ديد موسى را ز دور * پيشِ او شد ك « اى سپهسالارِ طور \r\n از براىِ حق كه از حق كن سؤال * تا چرا نه ذوق دارم من نه حال ؟ » \r\n چون كليم القصّه شد بر كوهِ طور * باز پرسيد آن سخن ، حق گفت « دور ! \r\n گو هر آنك از وصلِ ما درويش ماند * دايماً مشغولِ ريشِ خويش ماند . » \r\n موسى آمد قصّه بر گفتا كه چيست * ريشِ خود مىكند مرد و مىگريست \r\n جبرئيل آمد سوى موسى دوان * گفت « هم مشغولِ ريش است اين زمان \r\n ريش اگر آراست در تشويش بود * ور همى بر كند ، هم در ريش بود ! » \r\n يك نفس بىاو بر آوردن خطاست * چه به كژ زو باز مانى چه به راست \r\n اى ز ريشِ خود برون نا آمده * غرقِ اين درياىِ خون نا آمده \r\n چون ز ريشِ خود بپردازى نخست * عزمِ تو گردد درين دريا درست \r\n ور تو با اين ريش در دريا شوى * هم ز ريشِ خويش نا پروا شوى . \r\n\r\nالحكاية و التمثيل\r\n داشت ريشى بس بزرگ آن ابلهى * غرقه شد در آبِ دريا ناگهى \r\n\r\n","description":"","footnote":"","page_name":" 261 ","page_number":275},
  {"content":"\r\n\r\n ديدش از خشكى مگر مردى سره * گفت « از سر بر فكن آن توبره ! » \r\n گفت « نيست آن توبره ، ريشِ من است * نيست خود اين ريش تشويشِ من است . » \r\n گفت « احسنت اينْت ريش و اينْت كار * تن فرو ده اينْت خواهد كُشت زار . » \r\n اى چو بز از ريشِ خود شرميت نه * بر گرفته ريش و آزرميت نه \r\n تا تو را نفسىّ و شيطانى بود * در تو فرعونىّ و هامانى بود \r\n پشم دركش همچو موسى كَوْن را * ريش گير آن گاه اين فرعون را \r\n ريشِ اين فرعون گير و سخت دار * جنگِ ريشاريش كن مردانه‌وار \r\n پاى درنه تركِ ريشِ خويش گير * تا كيَت زين ريش ، ره در پيش گير \r\n گر چه از ريشت بجز تشويش نيست * يك دمت پرواىِ ريش خويش نيست \r\n در رهِ دين آن بود فرزانه‌اى * كو ندارد ريشِ خود را شانه‌اى \r\n خويش را از ريش خود آگه كند * ريش را دستار خوانِ ره كند \r\n نه بجز خونابه آبى يابد او * نه بجز از دل كبابى يابد او \r\n گر بود گازر نبيند آفتاب * ور بود دهقان نيارد ميغ آب . \r\n\r\n","description":"","footnote":"","page_name":" 262 ","page_number":276},
  {"content":"\r\n\r\n\r\nالحكاية و التمثيل\r\n صوفيى چون جامه شستى گاه گاه * ميغ كردى جملهء عالم سياه \r\n جامه چون پر شوخ شد يكبارگى * گر چه بود از ميغ صد غمخوارگى \r\n از پىِ اشنان سوى بقّال شد * ميغ پيدا آمد و آن حال شد \r\n مرد گفت « اى ميغ چون گشتى پديد ؟ * رو كه مويزم همى بايد خريد \r\n من ازو مويز پنهان مىخرم * تو چه مىآيى ، نه اشنان مىخرم \r\n از تو چند اشنان فرو ريزم به خاك ؟ * دست از صابون بشستم از تو پاك . » \r\n ديگرى گفتش بگو اى نامور * تا به چه دلشاد باشم در سفر \r\n گر بگويى كم شود آشفتنم * اندكى رشدى بود در رفتنم \r\n رشد بايد مرد را در راهِ دور * تا نگردد از ره و رفتن نَفور \r\n چون ندارم من قبول و رشد غيب * خلق را رد مىكنم از خود به عيب . \r\n\r\n","description":"","footnote":"","page_name":" 263 ","page_number":277},
  {"content":"\r\n\r\n گفت تا هستى به دو دلشاد باش * وز همه گوينده‌اى آزاد باش \r\n چون به دو جانت تواند بود شاد * جانِ پر غم را به دو كن زود شاد \r\n در دو عالم شادىِ مردان بدوست * زندگىِ گنبدِ گردان بدوست \r\n پس تو هم از شادىِ او زنده باش * چون فلك در شوقِ او گردنده باش \r\n چيست زو بهتر بگو اى هيچ كس * تا بدان تو شاد باشى يك نفس . \r\n\r\nالحكاية و التمثيل\r\n بود مجنونى عجب در كوهسار * با پلنگان روز و شب كرده قرار \r\n گاهگاهش حالتى پيدا شدى * گُم شدى در خود كسى كانجا شدى \r\n بيست روز آن حالتش برداشتى * حالتِ او حالِ ديگر داشتى \r\n بيست روز از صبحدم تا وقتِ شام * رقص مىكردى و برگفتى مدام : \r\n « هر دو تنهاييم و هيچ انبوه نه * اى همه شادى و هيچ اندوه نه ! » \r\n\r\n","description":"","footnote":"","page_name":" 264 ","page_number":278},
  {"content":"\r\n\r\n كى بميرد هر كه را با اوست دل * دل به دو دِه ، دوست دارد دوست دل \r\n [ گر به شوقِ او دلت شد مبتلا * مرگ هرگز كى بود بر تو روا \r\n\r\n[ الحكاية و التمثيل 
  ]\r\n عاشقى در وقت مردن مىگريست * زو بپرسيدند كاين گريه ز چيست ؟ \r\n گفت « مىگريم چو ابرِ نوبهار * زان كه اين دم مىنيارم مرد زار \r\n شايدم گر نوحه درگيرم كنون * چون دلم با اوست چون ميرم كنون ؟ » \r\n همدمى گفتش « چو دل با او بود * گر بميرى مردنى نيكو بود . » \r\n مرد گفتا « هركه را دل با خداست * كى بميرد ؟ مرگ بر وى كى رواست ؟ \r\n دل چو با او در وصال آيد همى * مردنِ من بس محال آيد همى . » \r\n گر بدين سِر شاد گردى يك زمان * گنج آن نبود كه گُنجى در جهان \r\n هر كه از هستىِ او دلشاد گشت * محو از هستى شد و آزاد گشت \r\n شادىِ جاويد كن از دوست تو * تا نگنجى ، همچو گُل ، در پوست تو . \r\n\r\n","description":"","footnote":"","page_name":" 265 ","page_number":279},
  {"content":"\r\n\r\n\r\nالحكاية و التمثيل\r\n آن عزيزى گفت « شد هفتاد سال * تا ز شادى مىكنم وز ناز حال \r\n كاين چنين زيبا خداونديم هست * با خداونديش پيونديم هست . » \r\n چون تو مشغولى به جويايىِ عيب * كى كنى شادى به زيبايىِ غيب ؟ \r\n عيب جويا ! تو به چشمِ عيبْ بين * كى توانى بود هرگز غيب بين ؟ \r\n اوّلًا از عيبِ خلق آزاد شو * پس به عشقِ غيبِ مطلق شاد شو \r\n موى بشكافى به عيبِ ديگران * ور بپرسم عيبِ تو كورى در آن \r\n گر به عيبِ خويشتن مشغوليى * گر چه بس معيوبيى مقبوليى . \r\n\r\nالحكاية و التمثيل\r\n بود مستى سخت لا يعقلِ خراب * آبِ كارش بُرده كُلّى كارِ آب \r\n دُرد و صاف از بس كه در هم خورده بود * از خرابى پا و سر گم كرده بود \r\n هوشيارى را گرفت از وى ملال * پس نشاند آن مست را اندر جوال \r\n\r\n","description":"","footnote":"","page_name":" 266 ","page_number":280},
  {"content":"\r\n\r\n بر گرفتش تا بَرَد با جاىِ خويش * آمدش مستى دگر در راه پيش \r\n مستِ ديگر ، هر زمان با هر كسى * مىشد و مىكرد بدمستى بسى \r\n مستِ اوّل آن كه بود اندر جوال * چون بديد آن مست را بس تيره حال . \r\n گفت « اى مُدبِر ! دو كم بايست خورد * تا چو من مىرفتيى آزاد و فرد ! » \r\n آنِ او مىديد آنِ خويش نه * هست حالِ ما همه زين بيش نه . \r\n عيب بين زانى كه تو عاشق نه‌اى * لا جرم اين شيوه را لايق نه‌اى \r\n گر ز عشق اندك اثر مىديديى * عيب‌ها جمله هنر مىديديى . \r\n\r\nالحكاية و التمثيل\r\n بود مردى شير دل خصم افكنى * گشت عاشق پنج سال او بر زنى \r\n داشت بر چشم آن زنِ همچون نگار * يك سرِ ناخن سپيدى آشكار \r\n زان سپيدى مرد بودش بىخبر * گر چه بسيارى بر افكندى نظر \r\n مردِ عاشق چون بود در عشق زار * كى خبر يابد ز عيبِ چشمِ يار ؟ \r\n بعد از ان كم گشت عشق آن مرد را * دارويى آمد پديد آن درد را \r\n\r\n","description":"","footnote":"","page_name":" 267 ","page_number":281},
  {"content":"\r\n\r\n عشقِ آن زن در دلش نقصان گرفت * كارِ او بر خويشتن آسان گرفت \r\n پس بديد آن مرد عيبِ چشمِ يار * « اين سپيدى » گفت « كى شد آشكار ؟ » \r\n گفت « آن ساعت كه شد عشقِ تو كم * چشمِ من عيب آن زمان آورد هم \r\n چون تو را در عشق نقصان شد پديد * عيب در چشمم چنين زان شد پديد . » \r\n كرده‌اى از وسوسه پر شور دل * هم ببين يك عيبِ خود اى كور دل \r\n چند جويى ديگران را عيب باز ؟ * آنِ خود يك ره بجوى ، از جيب باز \r\n تا چو بر تو عيبِ تو آيد گران * نبودت پرواىِ عيبِ ديگران . \r\n\r\nالحكاية و التمثيل\r\n محتسب آن مرد را مىزد به زور * مست گفت « اى محتسب كم كن تو شور \r\n زان كه گر نانِ حرام اين جايگاه * مستى آوردى و افكندى ز راه ، \r\n بوديى تو مست‌تر از من بسى * ليك آن مستى نمىبيند كسى \r\n در جفاى من مرو زين بيش نيز * داد بستان اندكى از خويش نيز . » \r\n\r\n","description":"","footnote":"","page_name":" 268 ","page_number":282},
  {"content":"\r\n\r\n ديگرى گفتش كه اى سرهنگِ راه * زو چه خواهم گر رسم آن جايگاه ؟ \r\n چون شود بر من جهان روشن ازو * مىندانم تا چه خواهم من ازو ؟ \r\n از نكوتر چيز اگر آگاهمى * چون رسيدم من به دو ، آن خواهمى . \r\n گفت اى جاهل نه‌اى آگاه ازو * زو كه چيزى خواهد ؟ او را خواه ازو \r\n مرد را در خواست آگاهى بِه است * كو ز هر چيزى كه مىخواهى بِه است \r\n در همه عالَم گر آگاهى ازو * زو چه بِهْ دانى كه آن خواهى ازو ؟ \r\n هر كه در خلوت سراىِ او شود * ذرّه ذرّه آشناىِ او شود \r\n هر كه بويى يافت از خاكِ درش * كى به رشوت باز گردد از برش . \r\n\r\nالحكاية و التمثيل\r\n وقتِ مردن بو علىِ رودبار * گفت جانم بر لب آمد ز انتظار \r\n آسمان را در همه بگشاده‌اند * در بهشتم مسندى بنهاده‌اند \r\n همچو بلبل قدسيانِ خوش سراى * بانگ مىدارند كاى عاشق دراى \r\n\r\n","description":"","footnote":"","page_name":" 269 ","page_number":283},
  {"content":"\r\n\r\n شكر مىكن پس به شادى مىخرام * زان كه هرگز كس نديده‌ست اين مقام \r\n گر چه اين انعام و اين توفيق هست * مىندارد جانم از تحقيق دست \r\n زان كه مىگويد تو را با اين چه كار * داده‌اى عمرى درازم انتظار \r\n نيست برگم تا چو اهلِ شهوتى * سر فرو آرم به اندك رشوتى \r\n عشقِ تو با جانِ من درهم سرشت * من نه دوزخ دانم اينجا نه بهشت \r\n گر بسوزى همچو خاكستر مرا * در نبايد جز تو كس ديگر مرا \r\n من تو را دانم نه دين نه كافرى * نگذرم من زين اگر تو بگذرى \r\n من تو را خواهم ، تو را دانم ، تو را * هم تو جانم را و هم جانم تو را \r\n حاجتِ من در همه عالم تويى * اين جهانم و آن جهانم هم تويى \r\n حاجت اين دل شده مويى برآر * يك نفس ، با من به هم ، هويى برآر \r\n جان من گر سر كشد مويى ز تو * جان ببر ، هايى ز من هويى ز تو . \r\n\r\nالحكاية و التمثيل\r\n حق تعالى گفت اى داوودِ پاك * بندگانم را بگو كاى مشتِ خاك \r\n\r\n","description":"","footnote":"","page_name":" 270 ","page_number":284},
  {"content":"\r\n\r\n گر نه دوزخ نه بهشتستى مرا * بندگى كردن نه زشتستى مرا \r\n گر نبودى هيچ نور و هيچ نار * نيستى با من شما را هيچ كار \r\n من چو استحقاق آن دارم عظيم * مىپرستيدم نه از اوميد و بيم \r\n گر رجا و خوف نه در پى بُدى * پس شما را كار با من كى بُدى ؟ \r\n مىسزد چون من خداوندم مدام * كز ميانِ جان پرستندم مدام \r\n بنده را گو باز كش از غير دست * پس به استحقاق ما را مىپرست \r\n هر چه آن جز ما بود درهم فكن * چون فكندى بر همش در هم شكن \r\n چون شكستى پاك درهم سوز تو * جمع كن خاكسترش يك روز تو \r\n اين همه خاكستر آنگه بر فشان * تا شود از بادِ عزّت بىنشان \r\n چون چنين كردى تو را آيد كنون * آنچه مىجويى ز خاكستر برون \r\n گر تو را مشغول خُلد و حور كرد * تو يقين دان كان ز خويشت دور كرد . \r\n\r\nالحكاية و التمثيل\r\n گفت ايازِ خاص را محمود خواند * تاج دارش كرد و بر تختش نشاند \r\n\r\n","description":"","footnote":"","page_name":" 271 ","page_number":285},
  {"content":"\r\n\r\n گفت « شاهى دادمت ، لشكر تو راست * پادشاهى كن كه اين كشور تو راست \r\n آن همى خواهم كه تو شاهى كنى * حلقه در گوشِ مه و ماهى كنى . » \r\n هر كه آن بشنود از خيل و سپاه * جمله را شد چشم از ان غيرت سياه \r\n هر كسى مىگفت « شاهى با غلام * در جهان هرگز نكرد اين احترام . » \r\n ليك آن ساعت ايازِ هوشيار * مىگريست از كارِ سلطان زار زار \r\n جمله گفتندش كه « تو ديوانه‌اى * مىندانى وز خرد بيگانه‌اى \r\n چون به سلطانى رسيدى اى غلام * چيست چندين گريه ؟ بنشين شاد كام . » \r\n داد اياز آن قوم را حالى جواب * گفت « بس دوريد از راهِ صواب \r\n نيستى آگه كه شاهِ انجمن * دور مىاندازدم از خويشتن \r\n مىدهد مشغولىام تا من ز شاه * باز مانم دور ، مشغولِ سپاه \r\n گر به حكمِ من كند ملكِ جهان * من نگردم غايب از وى يك زمان \r\n هر چه گويد ، آن توانم كرد و بس * ليك ازو دورى نجويم يك نَفَس \r\n من چه خواهم كرد ملك و كارِ او ؟ * ملكتِ من بس بود ديدارِ او . » \r\n گر تو مردِ طالبىّ و حق شناس * بندگى كردن در آموز از اياس \r\n\r\n","description":"","footnote":"","page_name":" 272 ","page_number":286},
  {"content":"\r\n\r\n اى به روز و شب معطّل مانده * همچنان بر گامِ اوّل مانده \r\n هر شبى از بهرِ تو اى بو الفضول * مىكنند از اوجِ جبّارى نزول \r\n تو ز جاىِ خود چو مردى بىادب * بر نگيرى گام ، نه روز و نه شب \r\n آمدند از اوجِ عزّت پيش باز * تو ز پس رفتى و كردى احتراز \r\n اى دريغا نيستى تو مردِ اين * با كه بتوان گفت آخر دردِ اين \r\n تا بهشت و دوزخت در ره بود * جانِ تو زين راز كى آگه بود ؟ \r\n چون ازين هر دو برون آيى تمام * صبحِ اين دولت برونْت آيد ز شام \r\n گلشنِ جنّت نه اين اصحاب راست * زان كه عِلّيّون ذوى الالباب راست \r\n تو چو مردان ، اين بدين دِه وان بدان * در گذر ، نه دل بدين ده نه بدان \r\n چون ز هر دو بر گذشتى فرد تو * گر زنى باشى تو باشى مرد تو . \r\n\r\nالحكاية و التمثيل\r\n رابعه گفتى كه اى داناىِ راز * دشمنان را كارِ دنيا مىبساز \r\n دوستان را آخرت ده بر دوام * زان كه من زين كار آزادم مدام \r\n\r\n","description":"","footnote":"","page_name":" 273 ","page_number":287},
  {"content":"\r\n\r\n گر ز دنيا و آخرت مفلس شوم * كم غمم گر يك دمت مونس شوم \r\n بس بود اين مفلسى از تو مرا * زان كه دايم تو بسى از تو مرا \r\n گر به سوى هر دو عالم بنگرم * يا بجز تو هيچ خواهم ، كافرم . \r\n هر كه را او هست ، كل او را بود * هفت دريا زيرِ پل او را بود \r\n هر چه بود و هست و خواهد بود نيز * مثل دارد جز خداوندِ عزيز \r\n هر چه را جويى جز او يا بى نظير * اوست دايم بىنظير و ناگزير . \r\n\r\nالحكاية و التمثيل\r\n خالقِ آفاق ، مِن فوق الحجاب * كرد با داوودِ پيغامبر خطاب \r\n گفت هر چيزى كه هست آن در جهان * خوب و زشت و آشكارا و نهان \r\n جمله را يا بى عوض الّا مرا * نه عوض يابىّ و نه همتا مرا \r\n چون عوض نبود مرا ، بى من مباش * من بسم جانِ تو ، تو جان كَن مباش \r\n ناگزيرِ تو منم ، اين حلقه گير * يك نفس غافل مباش از ناگزير \r\n لحظه‌اى بىمن بقاىِ جان مخواه * هر چه جز من پيشت آيد آن مخواه . \r\n\r\n","description":"","footnote":"","page_name":" 274 ","page_number":288},
  {"content":"\r\n\r\n اى طلب كارِ جهان دار آمده * روز و شب در دردِ اين كار آمده \r\n اوست در هر دو جهان مقصودِ تو * گر ز روىِ امتحان ، معبودِ تو ، \r\n بر تو بفروشد جهانِ پيچ پيچ * در جهان ، مفروش تو او را به هيچ \r\n بُت بود هرچ آن گزينى تو بَرو * كافرى گر جان گزينى تو بَرو . \r\n\r\nالحكاية و التمثيل\r\n يافتند آن بُت كه نامش بود لات * لشكرِ محمود اندر سومنات \r\n هندوان از بهرِ بُت برخاستند * دَه رهش همسنگ زر مىخواستند \r\n هيچ‌گونه شاه مىنفروختش * آتشى بر كرد و حالى سوختش \r\n سر كشى گفتش « نمىبايست سوخت * زر ، بِه از بُت ، مىببايستش فروخت . » \r\n گفت « ترسيدم كه در روزِ شمار * بر سرِ آن جمع گويد كردگار \r\n آزر و محمود را داريد گوش * زان كه هست آن بُت تراش اين بت فروش . » \r\n گفت چون محمود آتش بر فروخت * وان بتِ آتش پرستان را بسوخت ، \r\n بيست من جوهر بيامد از ميانْش * خواست شد از دست حالى رايگانْش \r\n\r\n","description":"","footnote":"","page_name":" 275 ","page_number":289},
  {"content":"\r\n\r\n شاه گفتا « لايقِ لات اين بود * وز خداى من مكافات اين بود . » \r\n بشكن آن بُت‌ها كه‌دارى سر به سر * تا چو بُت در پا نه افتى در به در \r\n نفسِ چون بُت را بسوز از شوقِ دوست * تا بسى جوهر فرو ريزد ز پوست \r\n چون به گوشِ جان شنيدستى الست * از بلى گفتن مكن كوتاه دست \r\n بسته‌اى عهدِ الست از پيشْ تو * از بلى سر در مكش زين بيش تو \r\n چون به دو اقرار آوردى نخست * كى شود انكارِ آن كردن درست \r\n اى به اوّل كرده اقرارِ الست * پس به آخر كرده انكارِ الست \r\n چون در اوّل بسته‌اى ميثاق تو * چون توانى شد در آخر عاق تو \r\n ناگزيرت اوست ، پس با او بساز * هر چه پذرفتى وفا كن ، كژ مباز . \r\n\r\nالحكاية و التمثيل\r\n گفت چون محمود شاهِ خسروان * رفت از غزنين ، به حربِ هندوان \r\n هندوان را لشكرى انبوه ديد * دل ازان انبوه پراندوه ديد \r\n نذر كرد آن روز شاهِ دادگر * گفت اگر يابم برين لشكر ظفر ، \r\n\r\n","description":"","footnote":"","page_name":" 276 ","page_number":290},
  {"content":"\r\n\r\n هر غنيمت كافتدم اين جايگاه * جمله بِرْسانم به درويشانِ راه \r\n عاقبت چون يافت نصرت شهريار * بس غنيمت گِرد آمد بىشمار \r\n بود يك جزوِ غنيمت از قياس * برتر از صد خاطر حكمت شناس \r\n چون ز حد بيرون غنيمت يافتند * وان سيه رويان هزيمت يافتند \r\n شه كسى را گفت حالى ، از كسان * ك « اين غنيمت را به درويشان رسان \r\n زان كه با حق نذر دارم از نخست * تا درين عهدِ وفا آيم درست . » \r\n هر كسى گفتند « چندين مال و زر * چون توان دادن به مشتى بىخبر ؟ \r\n يا سپَه را دِه كه كينه مىكشند * يا بگو تا در خزينه مىكشند . » \r\n شه درين انديشه سر گردان بماند * در ميانِ اين و آن حيران بماند \r\n بو الحسينى بود بس فرزانه بود * ليك مردى بىدل و ديوانه بود \r\n مىگذشت او در ميانِ آن سپاه * چون بديد از دور او را پادشاه \r\n گفت « آن ديوانه را فرمان كنم * زو بپرسم هر چه گويد آن كنم \r\n\r\n","description":"","footnote":"","page_name":" 277 ","page_number":291},
  {"content":"\r\n\r\n او چو آزاد است از شاه و سپاه * بى غرض گويد سخن وز جايگاه . » \r\n خواند آن ديوانه را شاهِ جهان * پس نهاد آن قصّه با او در ميان \r\n بى دلِ ديوانه گفت « اى پادشاه * كارت آمد با دو جو ، اين جايگاه \r\n گر نخواهى داشت با او كار نيز * تو ، به دو جو ، زو مينديش اى عزيز \r\n ور دگر با اوت خواهد بود كار * پس مكن ز اينجا دو جو كم ، شرم دار \r\n حق چو نصرت داد و كارت كرد راست * او بكرد آنِ خود ، آنِ تو كجاست ؟ » \r\n عاقبت محمود كرد آن زر نثار * عاقبت محمود داشت آن شهريار . \r\n ديگرى گفت اى به حضرت بُرده راه * چه بضاعت رايج است آن جايگاه ؟ \r\n\r\n","description":"","footnote":"","page_name":" 278 ","page_number":292},
  {"content":"\r\n\r\n گر بگويى چون بدين سودا دريم * آنچه رايج‌تر بود آنجا بريم \r\n پيش شاهان تحفه‌اى بايد نفيس * مردم بىتحفه نبود جز خسيس . \r\n گفت اى سائل اگر فرمان برى * آنچه آن جا آن نيابند آن برى \r\n هر چه تو زينجا برى كانجا بود * بُردنِ آن بر تو كى زيبا بُوَد ؟ \r\n علم هست آن جايگه وَ اسرار هست * طاعتِ روحانيان بسيار هست \r\n سوزِ جان و دردِ دل مىبَر بسى * زان كه اين ، آنجا ، نشان ندهد كسى \r\n گر برآيد از سرِ دردى يك آه * مىبرد بوىِ جگر تا پيشگاه \r\n جايگاهِ خاص ، مغزِ جانِ توست * قشرِ جانت ، نفسِ نا فرمانِ توست \r\n « آه » اگر از جاىِ خاص آيد پديد * مرد را ، حالى ، خلاص آيد پديد . \r\n\r\nالحكاية و التمثيل\r\n چون زليخا حشمت و اعزاز داشت * رفت يوسف را به زندان باز داشت \r\n\r\n","description":"","footnote":"","page_name":" 279 ","page_number":293},
  {"content":"\r\n\r\n با غلامى گفت « بنشان اين دمش * پس بزن پنجاه چوبِ محكمش \r\n بر تنِ يوسف ، چنان بازو گشاى * كاين دم آهش بشنوم ، از دور جاى . » \r\n آن غلام آمد بسى كارش نداد * روىِ يوسف ديد ، دل بارش نداد \r\n پوستينى ديد مردِ نيك بخت * دست ، خود بر پوستين ، بگشاد سخت \r\n مرد هر چوبى كه مىزد استوار * ناله‌اى مىكرد يوسف زار زار \r\n چون زليخا بانگ بشنودى ز دور * گفتى « آخر سخت‌تر زن ، اى صبور . » \r\n مرد گفت « اى يوسفِ خورشيد فر * گر زليخا بر تو اندازد نظر ، \r\n چون نبيند بر تو زخمِ چوب هيچ * بى شك اندازد مرا در پيچ پيچ \r\n بُرْهنه كن دوش ، دل بر جاى دار * بعد از ان چوبى قوى را پاى دار \r\n گر چه اين ضربت زيانى باشدت * چون تو را بيند نشانى باشدت . » \r\n تن برهنه كرد يوسف آن زمان * غلغلى افتاد در هفت آسمان \r\n مرد ، حالى ، كرد دستِ خود بلند * سخت چوبى زد كه در خاكش فكند \r\n چون زليخا زو شنود آن بار آه * گفت « بس ! كاين آه بود از جايگاه \r\n پيش ازين آن آه‌ها ناچيز بود * آهِ انبارين ، ز جايى نيز بود . » \r\n گر بود در ماتمى صد نوحه‌گر * آهِ صاحبْ درد آيد كارگر \r\n\r\n","description":"","footnote":"","page_name":" 280 ","page_number":294},
  {"content":"\r\n\r\n گر بود در حلقه‌اى صد غم زده * حلقه را باشد نگين ماتم‌زده \r\n تا نگردى مردِ صاحبْ درد تو * در صفِ مردان نباشى فرد تو \r\n هر كه دردِ عشق دارد سوز هم * شب كجا يابد قرار و روز هم . \r\n\r\nالحكاية و التمثيل\r\n خواجه زنگى را غلامى چُست بود * دست پاك از كارِ دنيا شست بود \r\n جملهء شب آن غلام پاكباز * تا به وقتِ صبح مىكردى نماز \r\n خواجه گفتش « اى غلام كار كن * شب چو برخيزى مرا بيدار كن \r\n تا وضو سازم كنم با تو نماز . » * آن غلام او را جوابى داد باز ، \r\n گفت « آن زن را كه دردِ زَه بخاست * گر كسش بيدارگر نبوَد رواست \r\n گر تو را درديستى ، بيداريى * روز و شب در كار ، نه بيكاريى \r\n چون كسى بايد كه بيدارت كند * ديگرى بايد كه او كارت كند ! » \r\n هر كه را اين حسرت و اين درد نيست * خاك بر فرقش ، كه اين كس مرد نيست \r\n هر كه را اين درد دل درهم سرشت * محو شد هم دوزخ او را هم بهشت . \r\n\r\n","description":"","footnote":"","page_name":" 281 ","page_number":295},
  {"content":"\r\n\r\n\r\nالحكاية و التمثيل\r\n بو علىْ طوسى كه پيرِ عهد بود * سالكِ وادىِ جدّ و جهد بود \r\n آن چنان جا كو به ناز و عزّ رسيد * من ندانم هيچ كس هرگز رسيد \r\n گفت « فردا اهلِ دوزخ زار زار * اهلِ جنّت را بپرسند آشكار \r\n كز خوشىِ جنّت و ذوق وصال * حالِ خود گوييد با ما حسبِ حال . » \r\n اهلِ جنّت جمله گويند « اين زمان * خوشىِ فردوس برخاست از ميان \r\n زان كه ما را در بهشتِ بر كمال * روى بنمود آفتابِ آن جمال \r\n چون جمالِ او به ما نزديك شد * هشت خلد از شرمِ آن تاريك شد \r\n در فروغِ آن جمالِ جان فشان * خلد را نه نام باشد نه نشان . » \r\n چون بگويند اهلِ جنّت حالِ خويش * اهلِ دوزخ در جواب آيند پيش : \r\n ك « اى همه فارغ ز فردوس و جنان * هر چه گفتيد آن چنان است ، آن چنان \r\n زان كه ما كاصحاب جاىِ نا خوشيم ، * از قدم تا فرق غرقِ آتشيم ، \r\n روى چون بنمود ما را آشكار * حسرتِ واماندگى از روىِ يار ، \r\n\r\n","description":"","footnote":"","page_name":" 282 ","page_number":296},
  {"content":"\r\n\r\n چون شديم آگه كه ما افتاده‌ايم * وز چنان رويى جدا افتاده‌ايم \r\n ز آتشِ حسرت دلِ ناشادِ ما * آتشِ دوزخ ببرد از يادِ ما . » \r\n هر كجا كاين آتش آيد كارگر * ز آتشِ دوزخ كجا ماند خبر \r\n هر كه را شد در رهش حسرت پديد * كم تواند كرد از غيرت پديد \r\n حسرت و آه و جراحت بايدت * در جراحت ، ذوق و راحت بايدت \r\n گر درين منزل تو مجروح آمدى * محرِم خلوتگهِ روح آمدى \r\n گر تو مجروحى دم از عالم مزن * داغ مىنِه بر جراحت دم مزن . \r\n\r\nالحكاية و التمثيل\r\n از نبى درخواست مردى پر نياز * تا گزارد بر مصلّايى نماز \r\n خواجه دستورى نداد او را در آن * گفت « ريگ و خاكِ گرم است اين زمان \r\n روى نِه بر خاكِ گرم و خاكِ كوى * زان كه هر مجروح را داغ است روى \r\n چون تو مىبينى جراحت روح را * داغ نيكوتر بود مجروح را . » \r\n تا نيارى داغِ دل اين جايگاه * كى توان كردن به سوىِ تو نگاه \r\n داغِ دل آور كه در ميدانِ درد * اهلِ دل از داغ بشناسند مرد . \r\n\r\n","description":"","footnote":"","page_name":" 283 ","page_number":297},
  {"content":"\r\n\r\n ديگرى گفتش كه اى داراىِ راه * ديدهء ما شد درين وادى سياه \r\n پر سياست مىنمايد اين طريق * چند فرسنگ است اين راه اى رفيق ؟ \r\n گفت ما را هفت وادى دَر ره است * چون گذشتى هفت وادى ، درگه است \r\n وا نيامد در جهان زين راه كس * نيست از فرسنگِ آن آگاه كس \r\n چون نيامد باز كس زين راهِ دور * چون دهندت آگهى اى نا صبور ؟ \r\n چون شدند آن جايگه گُم سر به سر * كى خبر بازت دهد اى بىخبر ؟ \r\n\r\n[ وادى اوّل در طلب 
  ]\r\n هست وادىِ طلب آغازِ كار * وادىِ عشق است از آن پس ، بى كنار \r\n پس سيم وادىست آنِ معرفت * پس چهارم وادى استغنا صفت \r\n\r\n","description":"","footnote":"","page_name":" 284 ","page_number":298},
  {"content":"\r\n\r\n هست پنجم وادىِ توحيد پاك * پس ششم وادىِ حيرت صعبناك \r\n هفتمينْ وادىِ فقر است و فنا * بعد ازين روىِ رَوِش نبود تو را \r\n در كشش افتى رَوِش گم گرددت * گر بود يك قطره قُلزُم گرددت . \r\n چون فرو آيى به وادىِ طلب * پيشت آيد هر زمانى صد تعب \r\n صد بلا در هر نفس اينجا بود * طوطىِ گردون مگس اينجا بود \r\n جدّ و جهد اينجات بايد سالها * زان كه اينجا قلب گردد حالها \r\n مُلك اينجا بايدت انداختن * مِلك اينجا بايدت در باختن \r\n در ميانِ خونْت بايد آمدن * وز همه بيرونْت بايد آمدن \r\n چون نماند هيچ معلومت به دست * دل ببايد پاك كرد از هر چه هست \r\n چون دلِ تو پاك گردد از صفات * تافتن گيرد ز حضرت نورِ ذات \r\n چون شود آن نور بر دل آشكار * در دلِ تو يك طلب گردد هزار \r\n گر شود در راهِ او آتش پديد * ور شود صد وادى نا خوش پديد ، \r\n خويش را از شوقِ او ديوانه‌وار * بر سرِ آتش زند پروانه‌وار \r\n سِرْ طلب گردد ز مشتاقىِ خويش * جرعه‌اى مىخواهد از ساقىِ خويش \r\n\r\n","description":"","footnote":"","page_name":" 285 ","page_number":299},
  {"content":"\r\n\r\n جرعه‌اى زان باده چون نوشش شود * هر دو عالم ، كُل ، فراموشش شود \r\n غرقهء دريا بمانَد خشك لب * سرِ جانان مىكند از جان طلب \r\n ز آرزوىِ آن كه سِر بشناسد او * ز اژدهاىِ جان ستان نَهْراسد او \r\n كفر و لعنت گر به هم پيش آيدش * در پذيرد تا درى بگشايدش \r\n چون درش بگشاد ، چه كفر و چه دين * زان كه نبود ، زانسوىِ در ، آن و اين . \r\n\r\nالحكاية و التمثيل\r\n [ عَمْرو بِنْ عثمانِ مكّى در حرم * آوريد اين گنجنامه در قلم 
  ] \r\n گفت چون حق مىدميد اين جانِ پاك * در تنِ آدم كه آبى بود و خاك ، \r\n خواست تا خيلِ ملايك سر به سر * نه خبر يابند از جان نه اثر \r\n گفت « اى روحانيانِ آسمان * پيشِ آدم سجده آريد اين زمان ! » \r\n سر نهادند آن همه بر روىِ خاك * لا جرم يك تن نديد آن سرِ پاك \r\n باز ابليس آمد و گفت « اين نفس * سجده‌اى از من نبيند هيچ كس \r\n گر بيندازند سر از تن مرا * نيست غم چون هست اين گردن مرا \r\n\r\n","description":"","footnote":"","page_name":" 286 ","page_number":300},
  {"content":"\r\n\r\n من همى دانم كه آدم خاك نيست * سر نهم تا سِر ببينم باك نيست . » \r\n چون نبود ابليس را سر بر زمين * سِر بديد او ، زان كه بود او در كمين \r\n حق تعالى گفتش « اى جاسوسِ راه * تو به سِر دُزديدنى اين جايگاه \r\n گنج چون ديدى كه بنهادم نهان * بُكْشَمَت تا بر نگويى در جهان \r\n زان كه اندر خفيه بيرون از سپاه * هر كجا گنجى كه بنهد پادشاه ، \r\n بى شكى بر چشمِ آن كس كان نهد * بكشد او را و خطش بر جان نهد \r\n مردِ گنجى ، ديد [ ه 
  ] گنجى اختيار * سَر بريدن بايدت كرد اختيار \r\n ور نبرّم سر ز تن اين دم تو را * اين سخن باشد همه عالم تو را . » \r\n گفت « يا رب مَهْل ده اين بنده را * چاره‌اى كن اين ز كار افكنده را . » \r\n حق تعالى گفت « مُهلت بر منت * طوق لعنت كردم اندر گردنت \r\n نامِ تو كذّاب خواهم زد رقم * تا بمانى تا قيامت متّهم . » \r\n بعد از ان ابليس گفت « آن گنجِ پاك * چون مرا روشن شد ، از لعنت چه باك ؟ \r\n لعنت آنِ توست رحمت آنِ تو * بنده آنِ توست قسمت آنِ تو \r\n گر مرا لعن است قسمت ، باك نيست * زهر هم بايد ، همه ترياك نيست \r\n\r\n","description":"","footnote":"","page_name":" 287 ","page_number":301},
  {"content":"\r\n\r\n چون بديدم خلق را رحمت طلب * لعنتت بر داشتم من بىادب \r\n [ لعنتت را همچو رحمت بنده نيست * بندهء لعنت منم كافكنده نيست . » 
  ] \r\n اين چنين بايد طلب گر طالبى * تو نه‌اى طالب به معنى غالبى \r\n گر نمىيابى تو او را روز و شب * نيست او گم ، هست نقصان در طلب . \r\n\r\nالحكاية و التمثيل\r\n وقتِ مردن بود شبلى بىقرار * چشم پوشيده ، دلى پر انتظار \r\n بر ميان زنّارِ حيرت بسته بود * بر سرِ خاكسترى بنشسته بود \r\n گه گرفتى اشك در خاكستر او * گاه خاكستر بكردى بر سر او \r\n سايلى گفتش « چنين وقتى كه هست * ديده‌اى كس را كه او زُنّار بست ؟ » \r\n گفت « مىسوزم ، چه سازم ، چون كنم * چون ز غيرت مىگدازم چون كنم ؟ » \r\n جانِ من كز هر دو عالم چشم دوخت * اين زمان از غيرتِ ابليس سوخت \r\n چون خطابِ « لعنتى » او راست بس * اين اضافت آيد افسوسم به كس \r\n مانده شبلى تفته و تشنه جگر * او به ديگر كس دهد چيزى دگر ؟ » \r\n\r\n","description":"","footnote":"","page_name":" 288 ","page_number":302},
  {"content":"\r\n\r\n گر تفاوت باشدت از دستِ شاه * سنگ با گوهر ، نه‌اى تو مردِ راه \r\n گر عزيز از گوهرى ، از سنگ خوار * پس ندارد شاه اينجا ، هيچ كار \r\n سنگ و گوهر را نه دشمن شو نه دوست * آن نظر كن تو كه اين از دستِ اوست \r\n گر تو را سنگى زند معشوقِ مست * بِهْ كه از غيرى گهر آرى به دست \r\n مرد بايد كز طلب در انتظار * هر زمانى جان كند در ره نثار \r\n نه زمانى از طلب ساكن شود * نه دمى آسودنش ممكن شود \r\n گر فرو افتد زمانى از طلب * مرتدى باشد ، درين ره ، بى ادب . \r\n\r\nالحكاية و التمثيل\r\n ديد مجنون را عزيزى دردناك * كو ميانِ رهگذر مىبيخت خاك \r\n گفت « اى مجنون چه مىجويى چنين ؟ » * گفت « ليلى را همى جويم يقين . » \r\n گفت « ليلى را كجا يا بى ز خاك ؟ * كى بود در خاكِ شارع دُرِ پاك ؟ » \r\n گفت « من مىجويمش هرجا كه هست * بو كه جايى ، يك دمش ، آرم به دست . » \r\n\r\n","description":"","footnote":"","page_name":" 289 ","page_number":303},
  {"content":"\r\n\r\n\r\nالحكاية و التمثيل\r\n يوسفِ همدان ، امامِ روزگار * صاحبْ اسرارِ جهان ، بيناىِ كار \r\n گفت چندانى كه از بالا و پست * ديده‌ور مىبنگرد در هر چه هَست \r\n هست يكْ يك ذرّه يعقوبى دگر * يوسفِ گم كرده مىپرسد خبر \r\n درد بايد در رَهِ او وِ انتظار * تا درين هر دو بر آيد روزگار \r\n ور درين هر دو نيابى كار باز * سر مكش زنهار ازين اسرار باز \r\n در طلب صبرى ببايد مرد را * صبر خود كى باشد اهلِ درد را ؟ \r\n صبر كن گر خواهى و گر نه بسى * بو كه جايى راه يا بى از كسى \r\n همچو آن طفلى كه باشد در شكم * هم چنان با خودنشين با خود به هم \r\n از درون خود مشو بيرون دمى * نانْت اگر بايد همى خور خون دمى \r\n قوتِ آن طفلِ شكم خون است بس * وين همه سودا ز بيرون است بس \r\n خون خور و در صبر بنشين مردوار * تا بر آيد كار تو از درد كار . \r\n\r\nالحكاية و التمثيل\r\n\r\n","description":"","footnote":"","page_name":" 290 ","page_number":304},
  {"content":"\r\n\r\n شيخِ مهنه بود در قبضى عظيم * شد به صحرا ، ديده پر خون ، دل دو نيم \r\n ديد پيرى روستايى را ز دور * گاو مىبست و ازو مىريخت نور \r\n شيخ سوى او شد و كردش سلام * شرح دادش حالِ قبضِ خود تمام \r\n پير چون بشنيد ، گفت « اى بو سعيد * از فرودِ فرش تا عرشِ مجيد ، \r\n گر كنند اين جمله پر ارزن تمام * نه به يك كرّت ، به صد كرّت مدام \r\n ور بود مرغى كه چيند آشكار * دانه‌اى ارزن ، پس از سالى هزار ، \r\n گر ز بعدِ آن كه با چندين زمان * مرغ ، صد باره بپردازد جهان ، \r\n از درش بويى بيابد جان هنوز * بو سعيدا ! زود باشد آن هنوز . » \r\n طالبان را صبر مىبايد بسى * طالبِ صابر نه افتد هر كسى \r\n تا طلب در اندرون نايد پديد * مشك ، در نافه ، ز خون نايد پديد \r\n از درونى چون طلب بيرون رود * گر همه گردون بود ، در خون رود \r\n هر كه را نبوَد طلب ، مُردار اوست * زنده نيست او ، صورتِ ديوار اوست \r\n هر كه را نبوَد طلب حيوان بوَد * حاشَ لِلَّه صورتى بىجان بوَد \r\n گر به دست آيد تو را گنجى گهر * در طلب بايد كه باشى گرم‌تر \r\n آن كه از گنجى گهر خرسند شد * هم بدان گنج گهر دربند شد \r\n\r\n","description":"","footnote":"","page_name":" 291 ","page_number":305},
  {"content":"\r\n\r\n هر كه او در ره به چيزى باز ماند * شد بُتش آن چيز ، كو بُت باز ماند \r\n چون تُنُك مغز آمدى بىدل شدى * كز شرابِ مست ، لا يعقلِ شدى \r\n مىمشو آخر به يك مىمست نيز * مى طلب چون بىنهايت هست نيز . \r\n\r\nالحكاية و التمثيل\r\n يك شبى محمود مىشد بىسپاه * خاك بيزى ديد سر بر خاكِ راه \r\n كرده بُد هر جاى كوهى خاك پيش * شاه چون آن ديد ، بازو بندِ خويش ، \r\n در ميانِ كوهِ خاكِ او فكند * پس براند آنگاه چون بادى سمند \r\n پس دگر شب باز آمد شهريار * ديد او را همچنين مشغولِ كار \r\n گفتش « آخر آنچه دوش آن يافتى * دَه خراجِ عالم آسان يافتى \r\n همچنان اين خاك مىبيزى تو باز ؟ * پادشاهى كن كه گشتى بىنياز . » \r\n خاك بيزش گفت « آن زين يافتم * آن چنان گنجى نهان زين يافتم \r\n چون ازين در دولتم شد آشكار * تا كه جان دارم مرا اين است كار . » \r\n مردِ اين در باش تا بگشايدت * سر متاب از راه تا بنمايدت \r\n\r\n","description":"","footnote":"","page_name":" 292 ","page_number":306},
  {"content":"\r\n\r\n بسته جز دو چشمِ تو پيوسته نيست * تو طلب كن زان كه اين در بسته نيست . \r\n\r\nالحكاية و التمثيل\r\n بى خودى مىگفت در پيشِ خداى * ك « اى خدا آخر درى بر من گشاى ! » \r\n رابعه آنجا مگر بنشسته بود * گفت « اى غافل كى اين در بسته بود ؟ » \r\n\r\n[ وادى دوم در عشق 
  ]\r\n بعد ازين وادىِ عشق آيد پديد * غرقِ آتش شد كسى كانجا رسيد \r\n كس درين وادى بجز آتش مباد * وان كه آتش نيست عيشش خوش مباد ! \r\n عاشقْ آن باشد كه چون آتش بوَد * گرم رو سوزنده و سركش بوَد \r\n عاقبت انديش نبوَد يك زمان * دركشد خوش خوش بر آتش صد جهان \r\n لحظه‌اى نه كافرى داند نه دين * ذرّه‌اى نه شك شناسد نه يقين \r\n نيك و بد در راهِ او يكسان بود * خود چو عشق آمد ، نه اين نه آن بود \r\n اى مُباحِى اين سخن آنِ تو نيست * مرتدى تو اين به دندانِ تو نيست \r\n هر چه دارد پاك در بازد به نقد * وز وصالِ دوست مىنازد به نقد \r\n ديگران را وعدهء فردا بوَد * ليك او را نقد هم اينجا بوَد \r\n\r\n","description":"","footnote":"","page_name":" 293 ","page_number":307},
  {"content":"\r\n\r\n تا نسوزد خويش را يكبارگى * كى تواند رست از غم خوارگى ؟ \r\n تا بريشم در وجودِ خود نسوخت * در مُفَرِح كى تواند دل فروخت ؟ \r\n مىطپد پيوسته در سوز و گداز * تا به جاىِ خود رسد ناگاه باز \r\n ماهى از دريا چو بر صحرا فتد * مىطپد تا بوك بر دريا فتد \r\n عشق اينجا آتش است و عقل دود * عشق كامد در گريزد عقل زود \r\n عقل در سوداىِ عشق استاد نيست * عشق ، كار عقلِ مادر زاد نيست \r\n گر ز غيبت ديده‌اى بخشند راست * اصلِ عشق اينجا ببينى كز كجاست \r\n هست يكْ يك برگ ، از هستىِ عشق * سر به بر افكنده از مستىِ عشق \r\n گر تو را آن چشمِ غيبى باز شد * با تو ذرّاتِ جهان همراز شد \r\n ور به چشمِ عقل بگشايى نظر * عشق را هرگز نبينى پا و سر \r\n مردِ كار افتاده بايد عشق را * مردم آزاده بايد عشق را \r\n تو نه كار افتاده‌اى ، نه عاشقى * مرده‌اى تو ، عشق را كى لايقى \r\n زنده دل بايد درين ره صد هزار * تا كند در هر نفس صد جان نثار . \r\n\r\n","description":"","footnote":"","page_name":" 294 ","page_number":308},
  {"content":"\r\n\r\n\r\nالحكاية و التمثيل\r\n خواجه‌اى از خان و مان آواره شد * وز فقاعى كودكى بيچاره شد \r\n شد ز فرطِ عشق ، سودايى ازو * گشت سرْ غوغاىِ رسوايى ازو \r\n هر چه او را بود اسباب و ضياع * مىفروخت و مىخريد از وى فقاع \r\n چون نماندش هيچ ، بس درويش شد * عشقِ آن بىدل ، يكى صد بيش شد \r\n گر چه مىدادند او را نان تمام * گرسنه بودى و سير از جان مدام \r\n زان كه چندانى كه نانش مىرسيد * جمله مىبُرد و فقاعى مىخريد \r\n دايماً بنشسته بودى گرسنه * تا خرد يك دم فقاعى صد تنه \r\n سايلى گفتش كه « اى آشفته كار * عشق چبْوَد سرِ اين كن آشكار . » \r\n گفت « آن باشد كه صد عالم متاع * جمله بفروشى براىِ يك فقاع . » \r\n تا چنين كارى نيفتد مرد را * او چه داند عشق را و درد را . \r\n\r\nالحكاية و التمثيل\r\n\r\n","description":"","footnote":"","page_name":" 295 ","page_number":309},
  {"content":"\r\n\r\n اهلِ ليلى نيز مجنون را دمى * در قبيله ره ندادندى همى \r\n داشت چوپانى در آن صحرا نشست * پوستى بستد ازو مجنونِ مست \r\n\r\n","description":"","footnote":"","page_name":" 296 ","page_number":310},
  {"content":"\r\n\r\n سرنگون شد پوست اندر سر فكند * خويشتن را كرد همچون گوسفند \r\n آن شبان را گفت « بهرِ كردگار * در ميانِ گوسفندانم گذار \r\n سوىِ ليلى ران رمه ، من در ميان * تا بيابم بوى ليلى يك زمان \r\n تا نهان از دوست ، زيرِ پوست من * بهره گيرم ساعتى از دوست من . » \r\n گر تو را يك دم چنين درديستى * در بُنِ هر موىِ تو مرديستى \r\n اى دريغا دردِ مردانت نبود * روزىِ مردانِ ميدانت نبود \r\n عاقبت مجنون چو زيرِ پوست شد * در رمه پنهان به كوىِ دوست شد \r\n خوش خوشى برخاست اوّل جوش ازو * پس به آخر گشت زايل هوش ازو \r\n چون در آمد عشق و آب از سر گذشت * بر گرفتش آن شبان بُردش به دشت \r\n آب زد بر روىِ آن مستِ خراب * تا دمى بنشست آن آتش ز آب \r\n بعد از ان روزى مگر مجنونِ مست * كرد با قومى به صحرا در نشست \r\n يك تن از قومش به مجنون گفت باز * « بس برهنه مانده‌اى اى سر فراز \r\n جامه‌اى كان دوستردارى و بس * گر بگويى من بيارم اين نَفَس . » \r\n گفت « هرجامه سزاىِ دوست نيست * هيچ جامه بهترم از پوست نيست \r\n\r\n","description":"","footnote":"","page_name":" 297 ","page_number":311},
  {"content":"\r\n\r\n پوستى خواهم از آنِ گوسفند * چشمِ بد را نيز مىسوزم سپند \r\n اطلس و اكسونِ مجنون پوست است * پوست خواهد هر كه ليلى دوست است \r\n برده‌ام در پوست بوىِ دوست من * كى ستانم جامه‌اى جز پوستى من \r\n دل خبر از پوست يافت از دوستى * چون ندارم مغز ، بارى پوستى ! » \r\n عشق بايد كز خرد بستاندت * پس صفاتِ تو بَدَل گرداندت \r\n كمترين چيزيت در محوِ صفات * بخششِ جان است و تركِ تُرَهات \r\n پاى درنِه گر سرافرازى چنين * زان كه بازى نيست جانبازى چنين . \r\n\r\nالحكاية و التمثيل\r\n گشت عاشق بر اياز آن مفلسى * اين سخن شد فاش در هر مجلسى \r\n چون سواره گشتى اندر ره اياس * مىدويدى آن گداى حق شناس \r\n دولتىتر از من آمد كوى راه * كاسب او را نعل سايد كاه كاه\r\nگر چه همچون كوى بى پا و سرم * ليك من از كوى محنت كژ ترم\r\nكوى بر تن زخم از چوگان خورد * وين گداى دلشده بر جان خورد \r\n\r\n","description":"","footnote":"","page_name":" 298 ","page_number":312},
  {"content":"\r\n\r\n كوى كه كه در حضور افتاده است * وين كدا پيوسته دور افتاده است \r\n آحر او را چون حضورى مىرسد * از مى وصلش سرورى مىرسد \r\n من نمىيازم ز وصلش بوى برد * كوى و صلى يافت وز من كوى برد \r\n چون به ميدان آمدى آن مشك موى * رند هرگز ننگرستى جز به گوى \r\n آن سخن گفتند با محمود باز * ك « ان گدايى گشت عاشق بر اياز . » \r\n روزِ ديگر چون به ميدان شد غلام * مىدويد آن رند ، در عشقى تمام \r\n چشم در گوىِ اياز آورده بود * گويى ، چون گوى ، چوگان خورده بود \r\n كرد پنهان سوىِ او سلطان نگاه * ديد جانش جوْ جو و رويش چو كاه \r\n پشت چون چوگان و سر گردان چو گوى * مىدويد از هر سوىِ ميدان چو گوى \r\n خواندش محمود و گفتش « اى گدا * خواستى هم كاسگىِ پادشا ؟ » \r\n رند گفتش « گر گدا مىگوييَم * عشقبازى را ز تو كمتر نيَم \r\n\r\n","description":"","footnote":"","page_name":" 299 ","page_number":313},
  {"content":"\r\n\r\n عشق و افلاس است در همسايگى * هست اين سرمايه بىسرمايگى \r\n عشق از افلاس مىگيرد نمك * عشق مفلس را سزد بىهيچ شك \r\n تو جهان‌دارى دلى افروخته * عشق را بايد چو من دل سوخته \r\n سازِ وصل است اينچه تودارى و بس * صبر كن در دردِ هجران يك نفس \r\n وصل را چندين چه سازى كار و بار ؟ * هجر را گر مردِ عشقى پاى دار . » \r\n شاه گفتش « اى ز هستى بىخبر * جمله ، چون بر گوى مىدارى نظر ؟ » \r\n گفت « زيرا گو چو من سر گشته است * من چو او و او چو من آغشته است \r\n قدرِ من او داند و من آنِ او * هر دو يك گوييم در چوگانِ او \r\n هر دو در سر گشتگى افتاده‌ايم * بى سر و بىتن ، به جان ، استاده‌ايم \r\n او خبر دارد ز من ، من هم ازو * باز مىگوييم مشتى غم ازو \r\n دولتىتر آمد از من گوىِ راه * كَاسبِ او را نعل بوسد گاه گاه \r\n گر چه همچون گوى بىپا و سرم * ليك من از گوى محنت كش ترم \r\n گوى بر تن زخم از چوگان خورد * وين گداىِ دل شده ، بر جان خورد \r\n گوى گر چه زخم دارد بىقياس * از پىِ او مىدوَد آخر اياس \r\n\r\n","description":"","footnote":"","page_name":" 300 ","page_number":314},
  {"content":"\r\n\r\n من اگر چه زخم دارم بيش ازو * در پيَم بىاو و من در پيش از او \r\n گوى ، گه گه ، در حضور افتاده است * وين گدا پيوسته دور افتاده است \r\n آخر او را چون حضورى مىرسد * از پى وصلش سرورى مىرسد \r\n من نمىيارم ز وصلش بوى بُرد * گوى ، و صلى يافت وز من گوى بُرد . » \r\n شهريارش گفت « اى درويشِ من * دعوىِ افلاس كردى پيشِ من \r\n گر نمىگويى دروغ اى بىنوا * مفلسىِ خويش رادارى گوا ؟ » \r\n گفت « تا جان مىبُوَد مفلس نيَم * مدّعىام اهل اين مجلس نيَم \r\n ليك اگر در عشق گردم جان فشان * جان فشاندن هست مفلس را نشان \r\n در تو ، اى محمود ، كو معنىِ عشق * جان فشان ور نه مكن دعوىِ عشق . » \r\n اين بگفت و بود جانيش از جهان * داد جان بر روىِ جانان ناگهان \r\n چون بداد آن رند ، جان بر خاكِ راه * شد جهان محمود را زان غم سياه . \r\n گر به نزديك تو جانبازىست خُرد * تو درا تا خود ببينى دستبرد \r\n گر تو را گويند يك ساعت دراى * تا تو زين ره بشنوى بانگِ دراى \r\n\r\n","description":"","footnote":"","page_name":" 301 ","page_number":315},
  {"content":"\r\n\r\n خود چنان بىپا و سر گردى مدام * كانچه‌دارى جمله در بازى تمام \r\n چون درافتى ، تا خبر باشد تو را * عقل و جان زير و زبر باشد تو را . \r\n\r\nالحكاية و التمثيل\r\n در عجم افتاد خلقى از عرب * ماند از رسمِ عجم او در عجب \r\n در نظاره مىگذشت آن بىخبر * بر قلندر ، راه افتادش مگر \r\n ديد مشتى شنگ را نه سر نه بُن * هر دو عالم باخته بىيك سخن \r\n جمله كمْ زن ، مُهره دزد و پاكْ بر * در پليدى هر يك از هم پاك‌تر \r\n هر يكى را كوزهء دُردى به دست * كوزهء دُردى زده اوّل نشست \r\n چون بديد آن قوم را ميلش فتاد * عقل و جان بر شارعِ سيلش فتاد \r\n چون قلندرْيان چنانش يافتند * آب بُرده عقل و جانش يافتند \r\n جمله گفتندش « درآ اى هيچ كس » * او درون شد بيش و كم اين بود بس \r\n كرد رندى مست از يك دُردىاش * محو شد از خويش و گم شد مردىاش \r\n مال و ملك و سيم و زر بودش بسى * بُرد ازو در يك نَدَب ، حالى ، كسى \r\n رندى آمد دُردىِ افزونْش داد * وز قلندر عور سر بيرونْش داد \r\n مرد مىشد همچنان تا با عرب * عور و مفلس ، تشنه جان و خشك لب \r\n\r\n","description":"","footnote":"","page_name":" 302 ","page_number":316},
  {"content":"\r\n\r\n اهلِ او گفتند « بس آشفته‌اى * كو زر و سيمت كجا تو خفته‌اى ؟ \r\n سيم و زر شد ، آمد آشفتن تو را * شوم بود اين در عجم رفتن تو را \r\n دزدْ راهت زد ؟ كجا شد مالِ تو ؟ * شرح دِه تا من بدانم حال تو . » \r\n گفت « مىرفتم خرامان در رهى * اوفتادم بر قلندر ناگهى \r\n هيچ ديگر مىندانم نيز من * سيم و زر رفت و شدم نا چيز من . » \r\n گفت « وصفِ اين قلندر كن مرا . » * گفت « وصف اين است و بس : قال اندرا ! » \r\n مردِ اعرابى فنايى مانده بود * زان همه « قال اندرا » يى مانده بود . \r\n پاى در نِه يا سرِ خود گير تو * جان ببر يا نه به جان بپذير تو \r\n گر تو بپذيرى ، به جان ، اسرارِ عشق * جان فشانان ، سر كنى در كارِ عشق \r\n جان فشانى و بمانى برْهنه * مانَدَت « قال اندرا » يى در بُنَه . \r\n\r\nالحكاية و التمثيل\r\n بود عالى همّتى صاحبْ كمال * گشت عاشق بر يكى صاحبْ جمال \r\n از قضا معشوقِ آن دلداده مَرد * شد چو شاخِ خيزران باريك و زرد \r\n\r\n","description":"","footnote":"","page_name":" 303 ","page_number":317},
  {"content":"\r\n\r\n روزِ روشن بر دلش تاريك شد * مرگش از دور آمد و نزديك شد \r\n مردِ عاشق را خبر دادند از آن * كاردى در دست مىآمد دوان \r\n گفت « جانان را بخواهم كشت زار * تا به مرگِ خود نميرد آن نگار . » \r\n مردمان گفتند « بس شوريده‌اى * تو درين كشتن چه حكمت ديده‌اى ؟ \r\n خون مريز و دست ازين كشتن بدار * كاو خود اين ساعت بخواهد مُرد زار \r\n چون ندارد مرده كشتن حاصلى * سر نبرّد مُرده را جز جاهلى . » \r\n گفت « چون بر دستِ من شد كشته يار * در قصاصِ او كُشندم زار زار \r\n پس چو برخيزد قيامت ، پيشِ جمع * از براىِ او بسوزندم چو شمع \r\n تا شوم زو كشته ، امروز از هوس ، * سوخته فردا ازو ، اينم نه بس ؟ \r\n پس بود آنجا و اينجا كامِ من * سوخته يا كشتهء او نامِ من . » \r\n عاشقان جانبازِ اين راه آمدند * وز دو عالم دست كوتاه آمدند \r\n زحمتِ جان از ميان بر داشتند * دل ، بكلّى ، از جهان بر داشتند \r\n جان چو برخاست از ميان ، بى جانِ خويش * خلوتى كردند با جانانِ خويش . \r\n\r\n","description":"","footnote":"","page_name":" 304 ","page_number":318},
  {"content":"\r\n\r\n\r\nالحكاية و التمثيل\r\n چون خليلُ اللّه در نزع اوفتاد * جان به عزرائيل آسان مىنداد \r\n گفت « از پس شو ، بگو با پادشاه * كز خليلِ خويش آخر جان مخواه . » \r\n حق تعالى گفت « اگر هستى خليل * بر خليلِ خويشتن جان كُن سبيل \r\n جان همى بايد ستد از تو به تيغ ؟ * از خليل خود كه دارد جان دريغ ؟ » \r\n حاضرى گفتش كه « اى شمعِ جهان * از چه مىنَدْهى به عزرائيل جان ؟ \r\n عاشقان بودند جانبازانِ راه * تو چرا مىدارى آخر جان نگاه ؟ » \r\n گفت « من چون گويم آخر تركِ جان * چون كه عزرائيل باشد در ميان \r\n بر سرِ آتش در آمد جبرئيل * گفت از من حاجتى خواه اى خليل ! \r\n من نكردم سوىِ او آن دم نگاه * زان كه بندِ را هم آمد جز إله \r\n چون بپيچيدم سر از جبريل من * كى دهم جان را به عزرائيل من \r\n زان نيارم كرد خوش خوش جان نثار * تا ازو شَنْوَم كه گويد : جان بيار \r\n چون به جان دادن رسد فرمان مرا * نيم جو ارزد ، جهانى جان ، مرا \r\n در دو عالم كى دهم من جان به كس * تا كه او گويد . سخن اين است و بس . » \r\n\r\n","description":"","footnote":"","page_name":" 305 ","page_number":319},
  {"content":"\r\n\r\n\r\n[ وادى سوم در معرفت 
  ]\r\n بعد از آن بنمايدت پيشِ نظر * معرفت را واديى بىپا و سر \r\n هيچ كس نبود كه او اين جايگاه * مختلف گردد ز بسيارىِ راه \r\n هيچ ره در وى نه چون آن ديگر است * سالكِ تن ، سالكِ جان ، ديگر است \r\n باز جان و تن ز نقصان و كمال * هست دايم در ترقّى و زوال \r\n لا جرم بس ره كه پيش آمد پديد * هر يكى بر حدِ خويش آمد پديد \r\n كى تواند شد درين راهِ خليل * عنكبوتِ مبتلا ، هم سَيْرِ پيل ؟ \r\n سيرِ هر كس تا كمالِ وى بود * قربِ هر كس حسْبِ حالِ وى بود \r\n گر بپرّد پشّه چندانى كه هست * كى كمالِ صرصرش آيد به دست ؟ \r\n لا جرم چون مختلف افتاد سَيْر * هم رَوِش هرگز نيفتد هيچ طير \r\n معرفت ، ز اينجا ، تفاوت يافته‌ست * اين يكى محراب و آن بت يافته‌ست \r\n چون بتابد آفتابِ معرفت * از سپهرِ اين رهِ عالى صفت ، \r\n هر يكى بينا شود بر قدرِ خويش * باز يابد در حقيقت صدرِ خويش \r\n\r\n","description":"","footnote":"","page_name":" 306 ","page_number":320},
  {"content":"\r\n\r\n سِرِ ذرّاتش همه روشن شود * گلخنِ دنيا برو گلشن شود \r\n مغز بيند از درون نه پوست او * خود نبيند ذرّه‌اى جز دوست او \r\n هر چه بيند روىِ او بيند مدام * ذرّه ذرّه كوىِ او بيند مدام \r\n صد هزار اسرار از زيرِ نقاب * روى مىبنمايدت چون آفتاب \r\n صد هزاران مرد گم گردد مدام * تا يكى اسرار بين گردد تمام \r\n كاملى بايد درو جانى شگرف * تا كند غوّاصىِ اين بحرِ ژرف \r\n گر ز اسرارت شود ذوقى پديد * هر زمانت نو شود شوقى پديد \r\n تشنگىِ بر كمال اينجا بُوَد * صد هزاران خون حلال اينجا بود \r\n گر بيازى دست تا عرش مجيد * دم مزن يك ساعت از « هَلْ مِنْ مزيد » \r\n خويش را در بحرِ عرفان غرق كن * ور نه بارى خاكِ رَه بر فرق كن \r\n گر نه اى ، اى خفته ، اهلِ تهنيت * پس چرا خود را ندارى تعزيت \r\n گر ندارى شاديى از وصلِ يار * خيز بارى ماتمِ هجران بدار \r\n گر نمىبينى جمالِ يار تو * خيز منشين ، مىطلب اسرار تو \r\n گر نمىدانى طلب كن شرم دار * چون خرى تا چند باشى بىفسار ؟ \r\n\r\n","description":"","footnote":"","page_name":" 307 ","page_number":321},
  {"content":"\r\n\r\n\r\nالحكاية و التمثيل\r\n بود مردى ، سنگ شد در كوهِ چين * اشك مىبارد ز چشمش بر زمين \r\n بر زمين چون اشك ريزد زار زار * سنگ گردد اشكِ آن مرد آشكار \r\n گر از آن سنگى فتد در دستِ ميغ * تا قيامت زو نبارد جز دريغ . \r\n هست علم آن مردِ پاكِ راستگوى * گر به چين بايد شدن ، آن را بجوى \r\n زان كه علم از غصّهء بىهمّتان * سنگ شد تا كى ز كافر نعمتان ؟ \r\n جمله تاريك است اين محنت سراى * علم در وى چون جواهر رهنماى \r\n رهبرِ جانت درين تاريك جاى * جوهرِ علم است و علمِ جانفزاى \r\n تو درين تاريكىِ بىپا و سر * چون سكندر مانده‌اى بىراهبر \r\n گر تو بر گيرى ازين جوهر بسى * خويش را يا بى پشيمان‌ترْ كسى \r\n ور نبايد جوهرت ، اى هيچ كس * هم پشيمان‌تر تو خواهى بود بس \r\n گر بوَد ور نبوَد اين جوهر تو را * هر زمان يابم پشيمان‌تر تو را \r\n اين جهان و آن جهان ، در جان ، گُم است * تن ز جان و جان ز تن ، پنهان ، گُم است \r\n\r\n","description":"","footnote":"","page_name":" 308 ","page_number":322},
  {"content":"\r\n\r\n چون برون رفتى ازين گُم در گُمى * هست آنجا جاىِ خاصِ آدمى \r\n گر رسى زينجا به جاىِ خاص باز * پى برى ، در يك نفس ، صدگونه راز \r\n ور درين ره باز مانى واىِ تو * گم شود در نوحه سر تا پاىِ تو \r\n شب مخسب و روز در هم مىمخور * اين طلب در تو پديد آيد مگر \r\n مى طلب تو تا طلب گم گرددت * خوردِ روز و خوابِ شب گم گرددت . \r\n\r\nالحكاية و التمثيل\r\n عاشقى از فرطِ عشق آشفته بود * بر سرِ خاكى به زارى خفته بود \r\n رفت معشوقش به بالينش فراز * ديد او را خفته وز خود رفته باز \r\n رقعه‌اى بنبشت چُست و لايقْ او * بست آن بر آستينِ عاشقْ او \r\n عاشقش از خواب چون بيدار شد * رقعه بر خواند و برو خونبار شد \r\n اين نوشته بود ك « اى مردِ خموش * خيز اگر بازارگانى سيم كوش \r\n ور تو مردِ زاهدى شب زنده باش * بندگى كن تا به روز و بنده باش \r\n ور تو هستى مردِ عاشق شرم دار * خواب را با ديدهء عاشق چه كار ؟ \r\n مردِ عاشق باد پيمايد به روز * شب همه مهتاب پيمايد ز سوز \r\n\r\n","description":"","footnote":"","page_name":" 309 ","page_number":323},
  {"content":"\r\n\r\n چون تو نه اينى نه آن اى بىفروغ * مىمزن در عشقِ ما لاف از دروغ . \r\n گر بخفتد عاشقى جز در كفن * عاشقش گويم ، ولى بر خويشتن \r\n چون تو در عشق از سرِ جهل آمدى * خواب خوش بادت كه نا اهل آمدى . » \r\n\r\nالحكاية و التمثيل\r\n پاسبانى بود عاشق گشت زار * روز و شب بىخواب بود و بىقرار \r\n همدمى با عاشقِ بىخواب گفت * ك « اخر اى بىخواب يك دم شب بخفت ! » \r\n گفت « شد با پاسبانى عشقْ يار * خواب كى آيد كسى را زين دو كار ؟ \r\n پاسبان را خواب كى لايق بود * خاصه مردِ پاسبان عاشق بود \r\n چون چنين سرباريى در سر ببست * بود آن ، اين يك بر آن ديگر ببست \r\n من چه‌گونه خواب يابم اندكى * وام نتوان كرد اين خواب از يكى \r\n هر شبم عشق امتحانى مىكند * پاسبان را پاسبانى مىكند . » \r\n گاه مىرفتى و چوبك مىزدى * گه ز غم بر روى و تارك مىزدى \r\n گر بخفتى يك دم آن بىخواب و خور * عشق ديديش آن زمان خوابى دگر \r\n جملهء شب خلق را نگذاشتى * تا بخفتندى فغان بر داشتى \r\n\r\n","description":"","footnote":"","page_name":" 310 ","page_number":324},
  {"content":"\r\n\r\n دوستى گفتش كه « اى در تفّ و تاب * جملهء شب نيستت يك لحظه خواب . » \r\n گفت « مردِ پاسبان را خواب نيست * روى عاشق را بجز اشك آب نيست . » \r\n پاسبان را ، كار ، بىخوابى بود * عاشقان را روى بىآبى بود \r\n چون ز جاىِ خواب ، آب آيد برون * كى بود ممكن كه خواب آيد برون ؟ \r\n عاشقى و پاسبانى يار شد * خواب از چشمش به دريا بار شد \r\n پاسبان را عاشقى نغز اوفتاد * كارِ بىخوابيش در مغز اوفتاد . \r\n [ آن كه بىخوابى خوش و نغزش بود * خواب را هرگز سر و مغزش بود ؟ 
  ] \r\n مى مخسب اى مرد اگر جوينده‌اى * خواب خوش بادت اگر گوينده‌اى \r\n پاسبانى كن بسى در كوىِ دل * زان كه دزدان‌اند در پهلوىِ دل \r\n هست از دزدانِ دل ، بگرفته راه * جوهرِ دل دار از دزدان نگاه \r\n چون تو را اين پاسبانى شد صفت * عشق زود آيد پديد و معرفت \r\n مرد را بىشك درين درياىِ خون * معرفت بايد ز بىخوابى برون \r\n هر كه او بىخوابىِ بسيار بُرد * چون به حضرت شد دلِ بيدار بُرد \r\n چون ز بىخوابىست بيدارىِ دل * خواب كم كن در وفادارىِ دل \r\n\r\n","description":"","footnote":"","page_name":" 311 ","page_number":325},
  {"content":"\r\n\r\n چند گويم چون وجودت غرقه ماند * غرقه را فرياد نتواند رهاند \r\n عاشقان رفتند تا پيشان همه * در محبّت مست خفتند آن همه \r\n تو همى زن سر كه آن مردانِ مرد * نوش كردند آنچه مىبايست كرد \r\n هر كه را شد ذوقِ عشقِ او پديد * زود يابد هر دو عالَم را كليد \r\n گر زنى باشد شود مردى شگرف * ور بود مردى شود درياىِ ژرف . \r\n\r\nالحكاية و التمثيل\r\n با كسى عبّاسه گفت اى مردِ عشق * ذرّه‌اى بر هر كه تابد دردِ عشق ، \r\n گر بوَد مردى زنى زايد ازو * ور زنىست . اى بس كه مرد آيد ازو . \r\n زن نديدى تو كه از آدم بزاد * مرد نشنيدى كه از مريم بزاد ؟ \r\n تا نتابد آنچه مىبايد تمام * كار هرگز بر تو نگشايد مدام \r\n چون بتابد مُلك حاصل آيدت * حاصل آيد هر چه در دل آيدت \r\n مُلك نيز اين دان و دولت اين شمر * ذرّه‌اى زين ، عالمى از دين شمر \r\n گر شوى قانع به مُلكِ اين جهان * تا ابد ضايع بمانى جاودان \r\n\r\n","description":"","footnote":"","page_name":" 312 ","page_number":326},
  {"content":"\r\n\r\n هست دايم سلطنت در معرفت * جهد كن تا حاصل آيد اين صفت \r\n هر كه مستِ عالمِ عرفان بود * بر همه خلقِ جهان سلطان بود \r\n مُلكِ عالم پيشِ او مُلكى بود * نُه فلك در بحرِ او فُلكى بود \r\n\r\nالحكاية و التمثيل\r\n گر بدانندى ملوكِ روزگار * ذوق يك شربت ز بحرِ بىكنار ، \r\n جمله در ماتم نشينندى ز درد * روىِ يكديگر نبينندى ز درد . \r\n شد مگر محمود در ويرانه‌اى * ديد آنجا بىدلى ديوانه‌اى \r\n سر فرو بُرده به اندوهى كه داشت * پشت زيرِ بارِ آن كوهى كه داشت \r\n شاه را چون ديد گفتش « دور باش * ور نه بر جانت زنم صد دور باش \r\n تو نه‌اى شاهى ، كه تو دون همّتى * در خداىِ خويش كافر نعمتى . » \r\n گفت « محمودم ، مرا كافر مگوى * يك سخن با من بگو ، ديگر مگوى . » \r\n گفت « اگر مىدانيى اى بىخبر * كز كه دور افتاده‌اى زير و زبر \r\n نيستى خاكستر و خاكت تمام * جمله آتش ريزيى بر سر مدام . » \r\n\r\n","description":"","footnote":"","page_name":" 313 ","page_number":327},
  {"content":"\r\n\r\n\r\n[ وادى چهارم در استغنا 
  ]\r\n بعد ازين وادىِ استغنا بود * نه درو دعوىّ و نه معنى بود \r\n مىجهد از بىنيازى صرصرى * مىزند بر هم به يك دم كشورى \r\n هفت دريا يك شَمَر اينجا بود * هفت اخگر يك شرر اينجا بود \r\n هشت جنّت نيز اينجا مُرده‌اىست * هفت دوزخ همچو يخ افسرده‌اىست \r\n هست مورى را هم اينجا اى عجب * هر نفس ، صد پيل اجْرِى ، بى سبب \r\n تا كلاغى را شود پر حوصله * كس نماند زنده در صد قافله \r\n صد هزاران سبز پوش از غم بسوخت * تا كه آدم را چراغى بر فروخت \r\n صد هزاران جسم خالى شد ز روح * تا درين حضرت دروگر گشت نوح \r\n صد هزاران پشّه در لشكر فتاد * تا براهيم از ميان با سر فتاد \r\n صد هزاران طفل سر ببريده گشت * تا كليم اللّه صاحب ديده گشت \r\n صد هزاران خلق در زنّار شد * تا كه عيسى محرمِ اسرار شد \r\n صد هزاران جان و دل تاراج يافت * تا محمّد يك شبى معراج يافت \r\n\r\n","description":"","footnote":"","page_name":" 314 ","page_number":328},
  {"content":"\r\n\r\n قدر ، نه نو دارد اينجا نه كهن * خواه اينجا هيچ كن خواهى مكن \r\n گر جهانى دل كبابى ديده‌اى * همچنان دانم كه خوابى ديده‌اى \r\n گر درين دريا هزاران جان فتاد * شبنمى در بحرِ بىپايان فتاد \r\n گر فرو شُد صد هزاران سر به خواب * ذرّه‌اى ، با سايه‌اى شد ، ز آفتاب \r\n گر بريخت افلاك و انجم لخت لخت * در جهان كم گير برگى از درخت \r\n گر ز ماهى ، در عدم شد ، تا به ماه * پاىِ مورى لنگ شد در قعرِ چاه \r\n گر دو عالم شد همه يك بار نيست * در زمين ، ريگى همان انگار نيست \r\n گر نمانْد از ديو وز مردم اثر * از سرِ يك قطره باران در گذر \r\n گر بريخت اين جملهء تن‌ها به خاك * موىِ حيوانى اگر نبوَد چه باك \r\n گر شد اينجا ، جزو و كل ، كُلّى تباه * كم شد از روىِ زمين يك برگِ كاه \r\n گر به يك ره گشت اين نُه طشت گُم * قطره‌اى در هشت دريا گشت گم . \r\n\r\nالحكاية و التمثيل\r\n در دِهِ ما بود بُرنايى چو ماه * اوفتاد آن ماهِ يوسف وش به چاه \r\n در زبر افتاد خاك او را بسى * عاقبت زانجا بر آوردش كسى \r\n\r\n","description":"","footnote":"","page_name":" 315 ","page_number":329},
  {"content":"\r\n\r\n خاك بر وى گشته بود و روزگار * با دو دم آورده بودش كار و بار \r\n آن نكو سيرت محمّد نام بود * تا بدان عالم ازو يك گام بود \r\n چون پدر ديدش چنان ، گفت « اى پسر * اى چراغِ چشم واى جانِ پدر \r\n اى محمّد با پدر لطفى بكن * يك سخن گو . » گفت « آخر كو سخن ؟ \r\n كو محمّد ؟ كو پسر ؟ كو هيچ كس ؟ » * اين بگفت و جان بداد . اين بود و بس . \r\n در نگراى سالكِ صاحبْ نظر * تا محمّد كو و آدم ، در نگر \r\n آدم آخر كو و ذرّيّات كو * نامِ جزويّات و كلّيّات كو ؟ \r\n كو زمين كو كوه و دريا كو فلك * كو پرى ، كو ديو و مردم ، كو ملك ؟ \r\n كو كنون آن صد هزاران تن ز خاك * كو كنون آن صد هزاران جانِ پاك ؟ \r\n كو به وقتِ جان به دادن پيچ پيچ * كو كسى كو جان و تن كو هيچ هيچ \r\n هر دو عالم را و صد چندان كه هست * گر بسايى و ببيزى آن كه هست \r\n چون سراىِ پيچ پيچ آيد تو را * با سرِ غربال هيچ آيد تو را . \r\n\r\nالحكاية و التمثيل\r\n\r\n","description":"","footnote":"","page_name":" 316 ","page_number":330},
  {"content":"\r\n\r\n يوسف همدان كه چشمِ راه داشت * سينهء پاك و دلِ آگاه داشت \r\n گفت بر شو عمرها بالاىِ عرش * پس فرو شو بيش از آن در تحتِ فرش \r\n هر چه بود و هست و خواهد بود نيز * چه بَد و چه نيك ، يك يك ذرّه چيز \r\n قطره‌اى است اين جمله از درياىِ بود * بود فرزندِ نبود آمد چه سود ؟ \r\n نيست اين وادى چنين سهل اى سليم * سهل مىدانى تو از جهل اى سليم \r\n گر شود دريا ره از خونِ دلت * هم نيفتد قطع جز يك منزلت \r\n گر جهانى راه هر دم بسپرى * گام اوّل باشدت چون بنگرى \r\n هيچ سالك راه را پايان نديد * هيچ كس اين درد را درمان نديد \r\n گر باستى ، همچو سنگ ، افسرده‌اى * گاه مردارى و گاهى مرده‌اى \r\n ور به تگ استى و دايم مىدوى * تا ابد بانگِ درايى نشنوى \r\n نه شدن روى است و نه استادنت * نه تو را مردن به و نه زادنت \r\n مشكلا كارا كه افتادت ، چه سود ؟ * كارْ سخت و نيست استادت ، چه سود ؟ \r\n سر مزن ، سر مىزن اى مردِ خموش * ترك كن اين كار و هين در كار كوش \r\n هم به تركِ كار كن ، هم كار كن * كار خود اندك كن و بسيار كن \r\n\r\n","description":"","footnote":"","page_name":" 317 ","page_number":331},
  {"content":"\r\n\r\n تا اگر كارى بود درمانِ كار * كار باشد با تو در پايانِ كار \r\n ور نباشد كار درمانِ كسى * با تو بيكارى بود آنجا بسى \r\n ترك كن كارى كه آن كردى نخست * كردن و نا كردن ، اين باشد درست \r\n چون شناسى كار ؟ چون نتوان شناخت * بو كه بتوانى شناخت و كار ساخت \r\n بى نيازى بين و استغنا نگر * خواه مطرب باش خواهى نوحه‌گر \r\n برقِ استغنا چنان اينجا فروخت * كز تفِ او صد جهان اينجا بسوخت \r\n صد جهان ، اينجا ، فرو ريزد به خاك * گر جهان نبود ، درين وادى چه باك ؟ \r\n\r\nالحكاية و التمثيل\r\n ديده باشى كان حكيمِ بىخرد * تختهء خاك آوَرَد در پيشِ خود \r\n پس كند آن تخته پر نقش و نگار * ثابت و سيّاره آرد آشكار \r\n هم فلك آرد پديد و هم زمين * گه بر آن حكمى كند گاهى برين \r\n هم نجوم و هم بروج آرد پديد * هم افول و هم عروج آرد پديد \r\n هم نحوست هم سعادت بر كشد * خانهء موت و ولادت بر كشد \r\n\r\n","description":"","footnote":"","page_name":" 318 ","page_number":332},
  {"content":"\r\n\r\n چون حسابِ نحس كرد و سعد از آن * گوشهء آن تخته گيرد بعد از آن ، \r\n بر فشاند ، گويى آن هرگز نبود * آن همه نقش و نشان هرگز نبود \r\n صورتِ اين عالمِ پر پيچ پيچ * هست همچون صورتِ آن تخته هيچ \r\n تو نيارى تابِ اين ، كُنجى گزين * گردِ اين كم گرد و در كُنجىنشين . \r\n جملهء مردان زنان اينجا شدند * از دو عالم بىنشان اينجا شدند \r\n چون ندارى طاقتِ اين راه ، تو * گر همه كوهى نسنجى كاه ، تو . \r\n\r\nالحكاية و التمثيل\r\n گفت مردى مرد را از اهلِ راز * پرده شد از عالَمِ اسرار باز \r\n هاتفى در حال گفت اى پير زود * هر چه مىخواهى بخواه و گير زود \r\n پير گفتا من بديدم كانبيا * مبتلا بودند دايم در بلا \r\n هر كجا رنج و بلايى بيش بود * انبيا را ، آن همه ، در پيش بود \r\n انبيا را چون بلا آمد نصيب * كى رسد راحت بدين پيرِ غريب ؟ \r\n من نه عزّت خواهم و نه خواريى * كاش در عجزِ خودم بگذاريى \r\n\r\n","description":"","footnote":"","page_name":" 319 ","page_number":333},
  {"content":"\r\n\r\n چون نصيبِ مهتران درد است و رنج * كهتران را كى تواند بود گنج ؟ \r\n انبيا بودند سرْ غوغاىِ كار * من ندارم تاب ، دست از من بدار . \r\n هر چه گويم از ميانِ جان چه سود * تا تو را كارى نيفتد زان چه سود ؟ \r\n گر چه در بحر خطر افتاده‌اى * همچو كفكى با زَبَر افتاده‌اى \r\n از نهنگ قعر اگر آگاهيى * كى سلوكِ اين چنين ره خواهيى \r\n اوّل از پندار مانى بىقرار * چون درافتى جان كى آرى با كنار ؟ \r\n\r\nالحكاية و التمثيل\r\n آن مگس مىشد ز بهرِ توشه‌اى * ديد كندوىِ عسل در گوشه‌اى \r\n شد ز شوقِ آن عَسَل دلداده‌اى * در خروش آمد كه « كو آزاده‌اى \r\n كز من مسكين جوى بستاند او * در درونِ كندوَم بنشاند او \r\n شاخِ وصلم گر به بر آيد چنين * مُنج نيكوتر بُوَد در انگبين . » \r\n كرد كارش را كسى بيرونْ شوى * در درونْ ره دادش و بستد جوى \r\n چون مگس را با عسل افتاد كار * پاى و دستش در عسل شد استوار \r\n در طپيدن سست شد پيوندِ او * وز چخيدن سخت‌تر شد بندِ او \r\n\r\n","description":"","footnote":"","page_name":" 320 ","page_number":334},
  {"content":"\r\n\r\n در خروش آمد كه « ما را قهر كشت * و انگبينم سخت‌تر از زهر كشت \r\n گر جوى دادم ، دو جو اكنون دهم * بوك ازين درماندگى بيرون جهم . » \r\n كس درين وادى دمى فارغ مباد * مردِ اين وادى بجز بالغ مباد \r\n روزگارىست اى دلِ آشفته كار * تا به غفلت مىگذارى روزگار \r\n عمر در بىحاصلى بُردى به سر * كو كنون تحصيل را عمرى دگر ؟ \r\n خيز و اين وادىِ مشكل قطع كن * باز پَر وز جان و از دل قطع كن \r\n زان كه تا با جان و با دل همبرى * مشركى وز مشركان غافلترى \r\n جان بر افشان در ره و دل كن نثار * ور نه ز استغنا بگردانند كار . \r\n\r\nالحكاية و التمثيل\r\n بود شيخى خرقه پوش و نامدار * برد از وى دخترِ سگبان قرار \r\n شد چنان در عشقِ آن دلبر زبون * كز دلش مىزد چو دريا موج خون \r\n بر اميدِ اين كه بيند روىِ او * شب بخفتى با سگان در كوى او \r\n مادرِ دختر از آن آگاه شد * گفت « شيخا چون دلت گمراه شد \r\n\r\n","description":"","footnote":"","page_name":" 321 ","page_number":335},
  {"content":"\r\n\r\n پير اگر بر دست دارد اين هوس * پيشهء ما هست سگبانى و بس \r\n رنگِ ما گيرى و سگبانى كنى * بعدِ سالى عقد و مهمانى كنى . » \r\n چون نبود آن شيخ اندر عشق سست * خرقه را بفكند و شد در كار چُست \r\n با سگى در دست در بازار شد * قربِ سالى از پىِ اين كار شد \r\n صوفيى ديگر كه بودش هم نَفَس * چون چنانش ديد گفت « اى هيچ كس \r\n مدّتى ، سى سال بودى مردِ مرد * اين چرا كردى و هرگز اين كه كرد ؟ » \r\n گفت « اى غافل مكن قصّه دراز * زانك اگر پرده كنى زين قصّه باز ، \r\n حق تعالى داند اين اسرار را * با تو گرداند همى اين كار را \r\n چون ببيند طعنهء پيوستِ تو * سگ نهد از دست من بر دستِ تو . » \r\n چند گويم ، اين دلم از دردِ راه * خون شد و يك دم نيامد مردِ راه \r\n من به بيهوده شدم بسيار گوى * وز شما يك تن نشد اسرار جوى \r\n گر شما اسراردانِ ره شويد * آنگهى از حرفِ من آگه شويد \r\n گر بگويم بيش ازين در ره بسى * جمله در خوابيد كو رهبر كسى ؟ \r\n\r\n","description":"","footnote":"","page_name":" 322 ","page_number":336},
  {"content":"\r\n\r\n\r\nالحكاية و التمثيل\r\n آن مريدى شيخ را گفت « از حضور * نكته‌اى بر گوى . » شيخش گفت « دور ! \r\n گر شما روها بشوييد اين زمان * آنگهى من نكته آرم در ميان \r\n در نجاست ، مشك بويى ، زان چه سود * پيشِ مستان نكته گويى زان چه سود ؟ » \r\n\r\n[ وادى پنجم در توحيد 
  ]\r\n بعد ازين وادىِ توحيد آيدت * منزلِ تفريد و تجريد آيدت \r\n رويها چون زين بيابان در كنند * جمله سر از يك گريبان بر كنند \r\n گر بسى بينى عدد ، گر اندكى * آن يكى باشد درين ره در يكى \r\n چون بسى باشد يك اندر يك مدام * آن يك اندر يك ، يكى باشد تمام \r\n نيست آن يك كان احَد آيد تو را * زان يكى كان در عدد آيد تو را \r\n چون برون است آن ز حد وين از عدد * از ازل قطعِ نظر كن وز ابد \r\n چون ازل گم شد ابد هم جاودان * هر دو را كى هيچ ماند در ميان ؟ \r\n\r\n","description":"","footnote":"","page_name":" 323 ","page_number":337},
  {"content":"\r\n\r\n چون همه هيچى بود هيچ اين همه * كى بود در اصل جز پيچ اين همه . \r\n\r\nالحكاية و التمثيل\r\n گفت آن ديوانه را مردى عزيز * چيست عالم ، شرح دِه اين مايه چيز \r\n گفت هست اين عالم پر نام و ننگ * همچو نخلى بسته از صدگونه رنگ \r\n گر به دستْ اين نخل مىمالد يكى * آن همه يك موم گردد بىشكى \r\n چون همه موم است و چيزى نيز نيست * رو كه چندان رنگ جز يك چيز نيست \r\n چون يكى باشد همه نبوَد دوى * نه منى برخيزد اينجا نه توى . \r\n\r\nالحكاية و التمثيل\r\n رفت پيشِ بو على آن پير زن * كاغذى زر برد ك « اين بستان ز من . » \r\n شيخ گفتش « عهد دارم من كه نيز * جز ز حق نستانم از كس هيچ چيز . » \r\n پير زن در حال گفت « اى بو على * از كجا آوردى آخر احولى ؟ \r\n تو درين ره ، مردِ عَقْد و حَل نه‌اى * چند بينى غير اگر احول نه‌اى ؟ » \r\n\r\n","description":"","footnote":"","page_name":" 324 ","page_number":338},
  {"content":"\r\n\r\n مرد را در ديده آنجا غير نيست * زان كه آنجا كعبه نىّ و دير نيست \r\n هم ازو شَنْوَد سخن‌ها آشكار * هم به دو ماند وجودش پايدار \r\n هم جزُو كس را نبيند يك زمان * هم جزو كس را نداند جاودان \r\n هم درو ، هم زو و هم با او بود * هم برون از هر سه اين نيكو بود \r\n هر كه در درياىِ وحدت گم نشد * گر همه آدم بود مردم نشد \r\n هر يك از اهلِ هنر وز اهلِ عيب * آفتابى دارد اندر غيبِ غيب \r\n عاقبت روزى بود كان آفتاب * با خودش گيرد ، براندازد حجاب \r\n هر گه او در آفتابِ خود رسيد * تو يقين مىدان كه نيك و بد رسيد \r\n تا تو باشى نيك و بد اينجا بود * چون تو گم گشتى همه سودا بود \r\n ور تو مانى در وجودِ خويش باز * نيك و بد بينى بسىّ و ره دراز \r\n تا كه از هيچى پديدار آمدى * در گرفتِ خود گرفتار آمدى \r\n كاشكى اكنون چو اوّل بوديى * يعنى از هستى معطّل بوديى \r\n از صفاتِ بد بكلّى پاك شو * بعد از آن ، بادى به كف ، با خاك شو \r\n تو كجا دانى كه اندر تن تو را * چه پليدىهاست چه گلخن تو را \r\n مار و گژدم در تو ، زيرِ پرده‌اند * خفته‌اند و خويشتن گم كرده‌اند \r\n گر سرِ مويى فرا ايشان كنى * هر يكى را همچو صد ثعبان كنى \r\n\r\n","description":"","footnote":"","page_name":" 325 ","page_number":339},
  {"content":"\r\n\r\n هر كسى را دوزخِ پُر مار هست * تا بپردازى تو دوزخ ، كار هست \r\n گر برون آيى ز يك يك پاك تو * خوش به خواب اندر شوى ، در خاك تو \r\n ور نه زيرِ خاك چه گژدم چه مار * مىگزندت سخت تا روزِ شمار \r\n هر كسى كو بىخبر زين پاكى است * هر كه خواهى گير ، كِرم خاكى است . \r\n تا كى اى عطّار ازين حرفِ مجاز * با سرِ اسرارِ توحيد آى باز \r\n مردِ سالك چون رسد اين جايگاه * جايگاهِ مرد برخيزد ز راه \r\n گم شود زيرا كه پيدا آيد او * گنگ گردد زان كه گويا آيد او \r\n جزو گردد ، كُل شود ، نه كُل نه جزو * صورتى باشد صفت نه جان نه عضو \r\n هر چهار آيد برون از هر چهار * صد هزار آيد فزون از صد هزار \r\n در دبيرستانِ اين سرِ عجب * صد هزاران عقل بينى خشك لب \r\n عقل اينجا كيست افتاده به در * مانده طفلى كو ز مادر زاده كر \r\n ذرّه‌اى بر هر كه اين سِر تافته‌ست * سَر ز ملكِ هر دو عالم تافته‌ست \r\n خود چو اين كس نيست مويى در ميان * چون نتابد سر چو مويى از جهان ؟ \r\n گر چه اين كس نيست هم ، هم اين كس است * گر وجود است و عدم هم اين كس است . \r\n\r\nالحكاية و التمثيل\r\n\r\n","description":"","footnote":"","page_name":" 326 ","page_number":340},
  {"content":"\r\n\r\n گفت لقمانِ سرخسى ك « اى إله * پيرم و سر گشته و گم كرده راه \r\n بنده‌اى كو پير شد شادش كنند * پس خطش بِدْهَند و آزادش كنند \r\n من كنون در بندگيت اى پادشاه * همچو برفى كرده‌ام موىِ سياه \r\n بنده‌اى بس غم كشم ، شاديم بخش * پير گشتم ، خطِ آزاديم بخش . » \r\n هاتفى گفت « اى حرم را خاصِ خاص * هر كه او از بندگى خواهد خلاص \r\n محو گردد عقل و تكليفش به هم * ترك گير اين هر دو و در نِه قدم . » \r\n گفت « الاهى بس تو را خواهم مدام * عقل و تكليفم نبايد و السّلام . » \r\n پس ز تكليف و ز عقل آمد برون * پاى كوبان دست مىزد در جنون \r\n گفت « اكنون من ندانم كيستم * بنده بارى نيستم پس چيستم \r\n بندگى شد محو ، آزادى نماند * ذرّه‌اى در دل غم و شادى نماند \r\n بى صفت گشتم نگشتم بىصفت * عارفم اما ندارم معرفت \r\n من ندانم تو منى يا من توى * محو گشتم در تو و گم شد دوى . » \r\n\r\nالحكاية و التمثيل\r\n از قضا افتاد معشوقى در آب * عاشقش خود را درافكند از شتاب \r\n\r\n","description":"","footnote":"","page_name":" 327 ","page_number":341},
  {"content":"\r\n\r\n چون رسيدند آن دو تن با يكدگر * اين يكى پرسيد از آن ك « اى بىخبر \r\n گر من افتادم در آن آبِ روان * از چه افكندى تو خود را در ميان ؟ » \r\n گفت « من خود را در آب انداختم * زان كه خود را از تو مىنشناختم . \r\n روزگارى شد كه تا شد بىشكى * با تويىِ تو يكىِ من يكى \r\n تو منى يا من توام چند از دوى * با توم من ، يا توم ، يا تو توى \r\n چون تو من باشى و من تو بر دوام * هر دو تن باشيم يك تن و السّلام . » \r\n تا توى بر جاست در شرك است يافت * چون توى برخاست توحيدت بتافت \r\n تو ، درو ، گُم گَرد ، توحيد اين بود * گم شدن گُم كن تو ، تفريد اين بود . \r\n\r\nالحكاية و التمثيل\r\n گفت روزى فرّخ و مسعود بود * روزِ عرضِ لشكرِ محمود بود \r\n شد به صحرا بىعدد پيل و سپاه * بود بالايى ، بر آنجا رفت شاه \r\n شد برِ او هم اياز و هم حسن * هر سه مىكردند عرضِ انجمن \r\n بود روىِ عالَم از پيل و سپاه * همچو از مور و ملخ بگرفته راه \r\n چشمِ عالم آن چنان لشكر نديد * بيش از آن لشكر كسى ديگر نديد \r\n\r\n","description":"","footnote":"","page_name":" 328 ","page_number":342},
  {"content":"\r\n\r\n پس زفان بگشاد شاهِ نامور * با ايازِ خاصِ خود گفت « اى پسر \r\n هست چندين پيل و لشكر آنِ من * من همه آنِ تو ، تو سلطانِ من . » \r\n گر چه گفت اين لفظ شاهِ نامدار * سخت فارغ بود اياز و بر قرار \r\n شاه را خدمت نكرد اين جايگاه * خود نگفت او كاين مرا گفته‌ست شاه \r\n شد حسن آشفته و گفت « اى غلام * مىكند شاهيت چندين احترام \r\n تو چنين استاده چون بىحرمتى * پشت خم نَدْهى و نكْنى خدمتى \r\n تو چرا حرمت نمىدارى نگاه ؟ * حق شناسى نبود اين در پيشِ شاه . » \r\n چون اياز ، القصّه ، بشنود اين خطاب * گفت « هست اين را موافق دو جواب ، \r\n يك جواب آن است كاين بىروى و راه * گر كند خدمت به پيشِ پادشاه ، \r\n يا به خاك افتد به خوارى پيشِ او * يا سخن گويد به زارى پيشِ او ، \r\n بيشتر از شاه و كمتر آمدن * جمله باشد در برابر آمدن . \r\n من كيَم تا سر بدين كار آورم * در ميان ، خود را پديدار آورم \r\n بنده آنِ اوست و تشريف آنِ اوست * من كيَم ، فرمان همه فرمانِ اوست \r\n آنچه هر روزى شهِ پيروز كرد ، * وين كرم ، كاو با اياز امروز كرد ، \r\n\r\n","description":"","footnote":"","page_name":" 329 ","page_number":343},
  {"content":"\r\n\r\n گر دو عالم خطبهء ذاتش كنند * مىندانم تا مكافاتش كنند \r\n من درين معرض كجا آيم پديد ؟ * من كه باشم يا چرا آيم پديد ؟ \r\n نه كنم خدمت نه در سر آيمش * كيستم تا در برابر آيمش . » \r\n چون حسن بشنود اين قول از اياس * گفت « احسنت اى ايازِ حق شناس \r\n خط بدادم من كه در ايّامِ شاه * لايقى هر دم به صد انعامِ شاه . » \r\n پس حسن ديگر بگفتش « گو جواب . » * گفت « نيست آن پيشِ تو گفتن صواب \r\n گر من و شه هر دو با هم بودِمى * اين سخن را سخت محرم بودِمى \r\n ليك تو چون محرمِ آن نيستى * چون بگويم چون تو سلطان نيستى ؟ » \r\n پس حسن را زود بفرستاد شاه * شد حسن نيز از حسابِ آن سپاه \r\n چون در آن خلوت نه ما بود و نه من * گر حسن مويى شود نبود حسن \r\n شاه گفتا « خلوت آمد ، راز گوى * آن جوابِ خاص با من باز گوى . » \r\n گفت « هر گه از كمالِ لطف ، شاه * مىكند سوىِ من مسكين نگاه \r\n در فروغِ پرتوِ آن يك نظر * محو مىگردد وجودم سر به سر \r\n از حياىِ آفتابِ فرِ شاه * پاك بر مىخيزم آن ساعت ز راه \r\n\r\n","description":"","footnote":"","page_name":" 330 ","page_number":344},
  {"content":"\r\n\r\n چون نمىماند ز من نام وجود * چون به خدمت پيشت افتم در سجود ؟ \r\n گر تو مىبينى كسى را آن زمان * من نيَم ، آن هست هم شاهِ جهان \r\n گر تو يك لطف و اگر صد مىكنى * از خداوندى تو با خود مىكنى \r\n سايه‌اى كو گم شود در آفتاب * زو كى آيد خدمتى در هيچ باب ؟ \r\n هست ايازت سايه‌اى در كوىِ تو * گم شده در آفتابِ روى تو \r\n چون شد از خود بنده فانى او نماند * هر چه خواهى كن ، تو دانى ، او نماند . » \r\n\r\n[ وادى ششم در حيرت 
  ]\r\n بعد از اين وادىِ حيرت آيدت * كار دايم درد و حسرت آيدت \r\n هر نفس اينجا چو تيغى باشدت * هر دمى اينجا دريغى باشدت \r\n آه باشد ، درد باشد ، سوز هم * روز و شب باشد نه شب نه روز هم \r\n از بنِ هر موىِ اين كس ، نه به تيغ ، * مىچكد خون ، مىنگارد : « اى دريغ ! » \r\n آتشى باشد فسرده مردِ اين * يا يخى بس سوخته از دردِ اين \r\n مردِ حيران چون رسد اين جايگاه * در تحيّر مانده و گم كرده راه \r\n هر چه زد توحيد بر جانش رقم * جمله گُم گردد ازو « گُم » نيز هم . \r\n\r\n","description":"","footnote":"","page_name":" 331 ","page_number":345},
  {"content":"\r\n\r\n گر به دو گويند « مستى يا نه‌اى ؟ * نيستى گويى كه هستى يا نه‌اى ؟ \r\n در ميانى يا برونى از ميان ؟ * بر كنارى يا نهانى يا عيان ؟ \r\n فانيى يا باقيى يا هر دوى ؟ * يا نه‌اى هر دو ، توى يا نه توى ؟ » \r\n گويد « اصلا مىندانم چيز من * وان « ندانم » هم ندانم نيز من \r\n عاشقم امّا ندانم بر كيَم * نه مسلمانم نه كافر پس چيَم \r\n ليكن از عشقم ندارم آگهى * هم دلى پر عشق دارم هم تهى . » \r\n\r\nالحكاية و التمثيل\r\n خسروى كآفاق در فرمانْش بود * دخترى چون ماه در ايوانْش بود \r\n از نكويى بود آن رشكِ پرى * يوسف و چاهِ زنخدان بر سرى \r\n طرّهء او صد دلِ مجروح داشت * هر سرِ مويش رگى با روح داشت \r\n ماهِ رويش مثلِ فردوس آمده * و آنگه از ابروش در قوس آمده \r\n چون ز قوسش تير پرّان آمدى * قاب قوسينش ثنا خوان آمدى \r\n نرگس مستش ز مژگان خار را * در ره افكندى بسى هشيار را \r\n\r\n","description":"","footnote":"","page_name":" 332 ","page_number":346},
  {"content":"\r\n\r\n روىِ آن عذراوَشِ خورشيد چهر * هفده عذرا برده از ماهِ سپهر \r\n در دو ياقوتش كه جان را قوت بود * دايماً روحُ القُدُس مبهوت بود \r\n چون بخنديدى لبش ، آب حيات * تشنه مُردى وز لبش جستى زكات \r\n هر كه كردى در زنخدانش نگاه * اوفتادى سرنگون در قعرِ چاه \r\n هر كه صيدِ روىِ چون ماهش شدى * بى رسن ، حالى ، فرو چاهش شدى \r\n آمدى ، القصّه ، پيش پادشاه * از پىِ خدمت غلامى همچو ماه \r\n چه غلامى ، آن كه داد او از جمال * مهر و مه را هم محاق و هم زوال \r\n در بسيطِ عالمش همتا نبود * مثلِ او ، در حسن ، سرْ غوغا نبود \r\n صد هزاران خلق در بازار و كوى * خيره ماندندى در آن خورشيد روى \r\n كرد روزى از قضا دختر نگاه * ديد روىِ آن غلامِ پادشاه \r\n دل ز دستش رفت و در خون اوفتاد * عقلِ او از پرده بيرون اوفتاد \r\n\r\n","description":"","footnote":"","page_name":" 333 ","page_number":347},
  {"content":"\r\n\r\n عقل رفت و عشق بر وى زور يافت * جانِ شيرينش به تلخى شور يافت \r\n مدّتى با خويشتن انديشه كرد * عاقبت هم بىقرارى پيشه كرد \r\n مىگداخت از شوق و مىسوخت از فراق * در گداز و سوز دل پر اشتياق \r\n بود او را دَه كنيزك مطربه * در اغانى سخت عالى مرتبه \r\n جمله موسيقار زن ، بلبل سراى * لحنِ داوودىِ ايشان جانفزاى \r\n حالِ خود ، در حال ، با ايشان بگفت * تركِ نام و ننگ و تركِ جان بگفت \r\n هر كه را شد عشقِ جانان آشكار * جان چنان جايى كجا آيد به كار ؟ \r\n گفت اگر عشقم بگويم با غلام * در غلط افتد كه هم نبود تمام \r\n\r\n","description":"","footnote":"","page_name":" 334 ","page_number":348},
  {"content":"\r\n\r\n حشمتم را هم زيان دارد بسى * كى غلامى را رسد چون من كسى \r\n ور نگويم قصّهء خود آشكار * در پسِ پرده بميرم زار زار \r\n صد كتابِ صبر بر خود خوانده‌ام * چون كنم ؟ بى صبرم و درمانده‌ام \r\n آن همى خواهم كزان سروِ سهى * بهره يابم ، او نيابد آگهى \r\n گر چنين مقصودِ من حاصل شود * كارِ جانِ من به كامِ دل شود \r\n چون خوش آوازان شنودند اين سخن * جمله گفتندش كه دل نا خوش مكن \r\n ما به شب پيشِ تو آريمش نهان * آن چنان كاو را خبر نبود از آن \r\n يك كنيزك شد نهان پيشِ غلام * گفت حالى تا مىاش آورد و جام \r\n\r\n","description":"","footnote":"","page_name":" 335 ","page_number":349},
  {"content":"\r\n\r\n داروىِ بيهوشىاش در مىفكند * لا جرم بىخويشيى در وى فكند \r\n چون بخورد آن مىغلام از خويش شد * كارِ آن زيبا كنيزك پيش شد \r\n روز تا شب آن غلامِ سيم‌بر * بود مست و از دو عالم بىخبر \r\n چون شب آمد آن كنيزان آمدند * پيشِ او افتان و خيزان آمدند \r\n پس نهادند آن زمان بر بسترش * در نهان بردند پيشِ دخترش \r\n زود بر تختِ زرش بنشاندند * جوهرش بر فرق مىافشاندند \r\n نيم شب چون نيم مستى آن غلام * چشمِ چون نرگس گشاد از هم تمام \r\n\r\n","description":"","footnote":"","page_name":" 336 ","page_number":350},
  {"content":"\r\n\r\n ديد قصرى همچو فردوس از نگار * تختِ زرّين از كنارش تا كنار \r\n عنبرين ده شمع بر افروختند * همچو هيزم عود بر هم سوختند \r\n بر كشيده آن بتان يكسر سماع * عقل جان را كرده ، جان تن را وداع \r\n بود آن شب مىميانِ جمع در * همچو خورشيدى به نورِ شمع در \r\n در ميانِ آن همه خوشّىّ و كام * گم شده در چهرهء دختر غلام \r\n مانده بود او خيره ، نه عقل و نه جان * نه درين عالم ، به معنى ، نه در آن \r\n سينه پر عشق و زفان لال آمده * جانِ او از ذوق در حال آمده \r\n چشم بر رخسارهء دلدار داشت * گوش بر آوازِ موسيقار داشت \r\n هم مشامش بوىِ عنبر يافته * هم دهانش آتش‌ِتر يافته \r\n دخترش در حال جامى مىبداد * نُقلِ مىرا بوسه‌اى در پى بداد \r\n چشمِ او در چهرهء جانان بماند * در رخِ دختر همى حيران بماند \r\n چون نمىآمد زفانش كارگر * اشك مىباريد و مىخاريد سر \r\n هر زمان آن دخترِ همچون نگار * اشك بر رويش فشاندى صد هزار \r\n گه لبش را بوسه دادى چون شكر * گه نمك در بوسه كردى ، بى جگر \r\n\r\n","description":"","footnote":"","page_name":" 337 ","page_number":351},
  {"content":"\r\n\r\n گه پريشان كرد زلفِ سر كشش * گاه گُم شد در دو جادوى خوشش \r\n وان غلامِ مست پيشِ دل نواز * مانده بُد با خود نه بىخود چشم باز \r\n هم درين نظّاره مىبود آن غلام * تا بر آمد صبح از مشرق تمام \r\n چون بر آمد صبح و بادِ صبح جَست * از خرابى شد غلام اينجا ز دست \r\n چون بخفت آنجا غلامِ سر فراز * زود بردندش به جاىِ خويش باز \r\n بعد از آن چون آن غلام سيم بر * يافت آخر اندكى از خود خبر \r\n شور آورد و ندانستش چه بود * بودنى چون بود از آن شورش چه سود \r\n گر چه هيچ آبى نبودش بر جگر * آبِ او بگذشت از بالاى سر \r\n دست در زد جامه بر تن چاك كرد * موى بر هم كند و سر بر خاك كرد \r\n قصّه پرسيدند از آن شمعِ طراز * گفت « نتوانم نمود اين قصّه باز \r\n آنچه من ديدم عيان مست و خراب * هيچ كس هرگز نبيند آن به خواب \r\n آنچه تنها بر منِ حيران گذشت * بر كسى هرگز ندانم آن گذشت \r\n آنچه من ديدم نيارم گفت باز * زين عجايب‌تر نيفتد هيچ راز . » \r\n هر كسى گفتند « آخر اندكى * با خود آى و باز گو از صد يكى . » \r\n\r\n","description":"","footnote":"","page_name":" 338 ","page_number":352},
  {"content":"\r\n\r\n گفت « من درمانده‌ام چون مضطرى * كان همه من ديده‌ام يا ديگرى \r\n هيچ نشنيدم چو بشنيدم همه * من نديدم گر چه من ديدم همه . » \r\n غافلى گفتش كه « خوابى ديده‌اى * كاين چنين ديوانه و شوريده‌اى ؟ » \r\n گفت « من آگه نيَم پنداريى * تا كه خوابم بود يا بيداريى \r\n من ندانم كان به مستى ديده‌ام * يا به هشيارى صفت بشنيده‌ام \r\n زين عجب‌تر حال نبود در جهان * حالتى نه آشكارا نه نهان \r\n نه توانم گفت و نه خاموش بود * نه ميانِ اين و آن مدهوش بود \r\n نه زمانى محو مىگردد ز جان * نه ازو يك ذرّه مىيابم نشان \r\n ديده‌ام صاحب جمالى از كمال * هيچ كس پى نَبْرَدش در هيچ حال \r\n چيست پيشِ چهرهء او آفتاب * ذرّه‌اى ، و اللّه اعلم بالصّواب \r\n چون نمىدانم چه گويم بيش ازين * گر چه او را ديده‌ام من پيش ازين \r\n من چو او را ديده يا نا ديده‌ام * در ميانِ اين و آن شوريده‌ام . » \r\n\r\nالحكاية و التمثيل\r\n\r\n","description":"","footnote":"","page_name":" 339 ","page_number":353},
  {"content":"\r\n\r\n مادرى بر خاكِ دختر مىگريست * راه بينى سوىِ آن زن بنگريست \r\n گفت اين زن بُرد از مردان سبق * زان كه چون ما نيست و مىداند به حق ، \r\n كز كدامين گم شده مانده‌ست دور * وز كه افتاده‌ست زين سان نا صبور \r\n فرّخ او ، چون حال مىداند كه چيست * داند او تا بر كه مىبايد گريست \r\n مشكل آمد قصّهء اين غم‌زده * روز و شب بنشسته‌ام ماتم‌زده \r\n نه مرا معلوم تا در دردِ كار * بر كه مىگريم چو باران زار زار \r\n من نه آگاهم چنين گريان شده * كز كه دور افتاده‌ام حيران شده \r\n اين زن از چون من هزاران گوى بُرد * زان كه از گم گشتهء خود بوى برد \r\n من نبردم بوى و اين حسرت مرا * خون بريخت و كشت در حيرت مرا . \r\n در چنين منزل كه شد دل نا پديد * بل‌كه هم شد نيز منزل نا پديد \r\n ريسمانِ عقل را سر گُم شده‌ست * خانهء پندار را در گم شده‌ست \r\n هر كه او آنجا رسد سر گم كند * چار حدِ خويش را در گم كند \r\n گر كسى اينجا رهِ در ، يافتى * سرِ كُل در يك نَفَس دريافتى . \r\n\r\n","description":"","footnote":"","page_name":" 340 ","page_number":354},
  {"content":"\r\n\r\n\r\nالحكاية و التمثيل\r\n صوفيى مىرفت آوازى شنيد * كان يكى مىگفت « گُم كردم كليد \r\n كه كليدى يافته‌ست اين جايگاه * زان كه در بسته‌ست و من بر خاكِ راه \r\n گر درِ من بسته مانَد ، چون كنم * غصّه‌اى پيوسته مانَد ، چون كنم ؟ » \r\n صوفىاش گفتا « كه گفتت خسته باش ؟ * در چو مىدانى برو ، گو بسته باش \r\n بر درِ بسته چو بنشينى بسى * هيچ شك نبود كه بگشايد كسى \r\n كارِ تو سهل است و دشوار آنِ من * كز تحيّر مىبسوزد جانِ من \r\n نيست كارم را نه پايى نه سرى * نه كليدم بود هرگز نه درى \r\n كاش اين صوفى بسى بشتافتى * بسته يا بگشاده در وا يافتى . » \r\n نيست مردم را نصيبى جز خيال * مىنداند هيچ كس تا چيست حال \r\n هر كه گويد چون كنم ؟ گو « چون » مكن * تا كنون « چون » كرده‌اى اكنون مكن \r\n هر كه او در وادىِ حيرت فتاد * هر نفس در بىعدد حسرت فتاد \r\n حيرت و سر گشتگى تا كى برم * پى چو گُم كردند من چون پى برم \r\n\r\n","description":"","footnote":"","page_name":" 341 ","page_number":355},
  {"content":"\r\n\r\n مىندانم كاشكى مىدانمى * كه اگر مىدانمى حيرانمى \r\n مر مرا اينجا شكايت شكر شد * كفر ايمان گشت و ايمان كفر شد \r\n\r\nالحكاية و التمثيل\r\n شيخ نصر آباد را بگرفت درد * كرد چل حج بر توكّل اينْت مرد ! \r\n بعد از ان موىِ سپيد و تن نزار * برهنه ديدش كسى با يك ازار \r\n در دلش تابى و در جانش تفى * بسته زنّارى و بگشاده كفى \r\n آمده نه از سرِ دعوىّ و لاف * گردِ آتشگاهِ گبرى در طواف \r\n گفت گفتم « اى بزرگِ روزگار * اين چه كارِ توست ؟ آخر شرم دار \r\n كرده‌اى چندين حج و بس سرورى * حاصلِ آن جمله آمد كافرى \r\n اين چنين كار از سرِ خامى بود * اهلِ دل را از تو بدنامى بود \r\n اين كدامين شيخ كرد ، اين راهِ كيست * مىندانى اين كه آتشگاهِ كيست ؟ » \r\n شيخ گفتا « كارِ من سخت اوفتاد * آتشم در خانه و رخت اوفتاد \r\n شد ازين آتش مرا خرمن به باد * داد كلّى نام و ننگِ من به باد \r\n\r\n","description":"","footnote":"","page_name":" 342 ","page_number":356},
  {"content":"\r\n\r\n گشته‌ام كاليوِ كارِ خويش من * مىندانم حيله‌اى زين بيش من \r\n چون درآيد اين چنين آتش به جان * كى گذارد نام و ننگم يك زمان \r\n تا گرفتارِ چنين كار آمدم * از كنشت و كعبه بيزار آمدم \r\n ذرّه‌اى گر حيرتت آيد پديد * همچو من صد حسرتت آيد پديد . » \r\n\r\nالحكاية و التمثيل\r\n نو مريدى بود دل چون آفتاب * ديد پيرِ خويش را يك شب به خواب \r\n گفت « از حيرت دلم در خون نشست * كارِ تو بر گوى كانجا چون نشست ؟ \r\n در فراقت شمعِ دل افروختم * تا تو رفتى من ز حيرت سوختم \r\n من ز حيرت گشتم اينجا راز جوى * كارِ تو چون است ، آنجا ، باز گوى . » \r\n پير گفتش « مانده‌ام حيران و مست * مىگزم دايم به دندان پشتِ دست \r\n ما بسى در قعرِ اين زندان و چاه * از شما حيران‌تريم اين جايگاه \r\n ذرّه‌اى از حيرتِ عقبى مرا * بيش از صد كوه در دنيا مرا . » \r\n\r\n","description":"","footnote":"","page_name":" 343 ","page_number":357},
  {"content":"\r\n\r\n\r\n[ وادى هفتم در فقر و فنا 
  ]\r\n بعد ازين وادىِ فقر است و فنا * كى بود اينجا سخن گفتن روا \r\n عين وادىِ فراموشى بوَد * گنگى و كرّىّ و بيهوشى بود \r\n صد هزاران سايهء جاويد ، تو * گم شده بينى ز يك خورشيد ، تو \r\n بحرِ كلّى چون به جنبش كرد راى * نقش‌ها بر بحر كى ماند به جاى \r\n هر دو عالم نقشِ آن درياست و بس * هر كه گويد نيست اين سوداست و بس \r\n هر كه در درياىِ كل گُم بوده شد * دايماً گُم بودهء آسوده شد \r\n دل درين درياى پر آسودگى * مىنيابد هيچ جز گم بودگى \r\n گر ازين گم بودگى بازش دهند * صنع بين گردد ، بسى رازش دهند \r\n سالكانِ پخته و مردانِ مرد * چون فرو رفتند در ميدانِ درد \r\n گم شدن اوّل قدم زين پس چه بود * لا جرم ديگر قدم را كس نبود \r\n چون همه در گامِ اوّل گم شدند * تو جمادى گير اگر مردم شدند \r\n عود و هيزم چون به آتش در شوند * هر دو بر يك جاىْ خاكستر شوند \r\n\r\n","description":"","footnote":"","page_name":" 344 ","page_number":358},
  {"content":"\r\n\r\n اين به صورت هر دو يكسان باشدت * در صفت ، فرقِ فراوان باشدت \r\n گر پليدى گم شود در بحرِ كل * در صفاتِ خود فرو ماند به ذُلّ \r\n [ ليك اگر پاكى درين دريا رود * از وجود خويش نا پيدا رود 
  ] \r\n [ جنبشِ او جنبشِ دريا بود * او چو نبود در ميان زيبا بود 
  ] \r\n نبوَد او و او بوَد ، چون باشد اين ؟ * از خيالِ عقل بيرون باشد اين . \r\n\r\nالحكاية و التمثيل\r\n يك شبى معشوقِ طوس آن بحرِ راز * با مريدى گفت دايم مىگداز \r\n تا چو اندر عشق بگدازى تمام * پس شوى از ضعف چون مويى مدام \r\n چون شود شخصِ تو چون مويى نزار * جايگاهى سازدت در زلف ، يار . \r\n هر كه چون مويى شود در كوىِ او * بى شك او مويى شود در موىِ او \r\n گر تو هستى راه بين و ديده‌ور * موى در موى اين چنين بين در نگر \r\n گر سرِ مويى بماند از خوديت * هفت دوزخ پُر بَر آيد از بديت . \r\n\r\nالحكاية و التمثيل\r\n\r\n","description":"","footnote":"","page_name":" 345 ","page_number":359},
  {"content":"\r\n\r\n عاشقى روزى مگر خون مىگريست * زو كسى پرسيد ك « اين گريه ز چيست ؟ » \r\n گفت « مىگويند فردا كردگار * چون كند تشريفِ رؤيت آشكار ، \r\n چل هزاران سال بدهد بر دوام * خاصگانِ قرب خود را بارِ عام \r\n يك زمان زانجا به خود آيند باز * در نياز افتند خو كرده به ناز \r\n زان همى گريم كه با خويشم دهند * يك نفس در ديدهء خويشم نهند \r\n چون كنم آن يك نفس با خويش من * مىتوان كشتن ازين غم خويشتن \r\n تا كه با خود بينيَم ، بد بينيَم * با خدا باشم چو بىخود بينيَم \r\n آن زمان كز خود رهايى باشدم * بى خودى عينِ خدايى باشدم . » \r\n هر كه او رفت از ميان اينك فنا * چون فنا گشت از فنا اينك بقا \r\n گر تو را هست اى دلِ زير و زبر * بر صراط و آتشِ سوزان گذر ، \r\n غم مخور كآتش ز روغن در چراغ * دوده‌اى پيدا كند چون پرِ زاغ \r\n چون بر آن آتش كند روغن گذر * از وجودِ روغنى آيد به در \r\n گر چه ره پر آتشِ سوزان كند * خويشتن را قالبِ قرآن كند \r\n گر تو مىخواهى كه تو اينجا رسى * تو بدين منزل به هيچ و لا رسى \r\n خويش را اوّل ز خود بىخويش كن * پس بُراقى از عدم در پيش كن \r\n\r\n","description":"","footnote":"","page_name":" 346 ","page_number":360},
  {"content":"\r\n\r\n جامه‌اى از نيستى در پوش تو * كاسه‌اى پر از فنا كن نوش تو \r\n پس سرِ كمْ كاستى در بر فكن * طيلسانِ لم يكن بر سر فكن \r\n در ركابِ محو كن پايى ز هيچ * رخشِ نا چيزى بران جايى ز هيچ \r\n بر ميانى - در كمى زير و زبر - * بى ميان بربند از لاشى كمر \r\n طَمْس كن چشم و ز هم بگشاى زود * بعد از آن در چشم كش كُحلِ نبود \r\n گُم شو و زين هم به يكدم گم بباش * پس ازين قسمِ دوم هم گم بباش \r\n همچنين مىرو بدين آسودگى * تا رسى در عالَمِ گُم بودگى \r\n گر بود زين عالمت مويى اثر * نيست زان عالم تو را مويى خبر . \r\n\r\nالحكاية و التمثيل\r\n يك شبى پروانگان جمع آمدند * در مضيقى طالبِ شمع آمدند \r\n جمله مىگفتند « مىبايد يكى * كاو خبر آرد ز مطلوب اندكى . » \r\n شد يكى پروانه تا قصرى ز دور * در فضاىِ قصر يافت از شمع نور \r\n باز گشت و دفترِ خود باز كرد * وصفِ او ، بر قدرِ فهم ، آغاز كرد \r\n\r\n","description":"","footnote":"","page_name":" 347 ","page_number":361},
  {"content":"\r\n\r\n ناقدى كو داشت در جمعِ مهى * گفت « او را نيست از شمع آگهى . » \r\n شد يكى ديگر گذشت از نور در * خويش را بر شمع زد از دور در \r\n پر زنان در پرتوِ مطلوب شد * شمع غالب گشت و او مغلوب شد \r\n باز گشت او نيز و مشتى راز گفت * از وصالِ شمع شرحى باز گفت \r\n ناقدش گفت « اين نشان نيست اى عزيز * همچو آن يك كى نشان‌دارى تو نيز ؟ » \r\n ديگرى برخاست مىشد مستِ مست * پاى كوبان بر سرِ آتش نشست \r\n دست در كش كرد با آتش به هم * خويشتن گم كرد با او خوش به هم \r\n چون گرفت آتش ز سر تا پاىِ او * سرخ شد چون آتشى اعضاىِ او \r\n ناقدِ ايشان چو ديد او را ز دور * شمع با خود كرده هم رنگش ز نور \r\n گفت « اين پروانه در كار است و بس * كس چه داند ، اين خبر دار است و بس . » \r\n آن كه شد هم بىخبر هم بىاثر * از ميانِ جمله او دارد خبر \r\n تا نگردى بىخبر از جسم و جان * كى خبر يا بى ز جانان يك زمان ؟ \r\n هر كه از مويى نشانت باز داد * صد خط اندر خونِ جانت باز داد \r\n نيست چون محرم نفس اين جايگاه * در نگنجد هيچ كس اين جايگاه . \r\n\r\n","description":"","footnote":"","page_name":" 348 ","page_number":362},
  {"content":"\r\n\r\n\r\nالحكاية و التمثيل\r\n صوفيى مىرفت چون بىحاصلى * زد قفايى محكمش سنگين دلى \r\n با دلى پر خون سر از پس كرد او * گفت « آنك از تو قفايى خورد او ، \r\n قربِ سى سال است تا او مُرد و رفت * عالَمِ هستى به پايان بُرد و رفت . » \r\n مرد گفتش « اى همه دعوى نه كار * مُرده كى گويد سخن شرمى بدار . » \r\n تا كه تو دم مىزنى همدم نه‌اى * تا كه مويى مانده‌اى محرم نه‌اى \r\n گر بود مويى اضافت در ميان * هست صد عالم مسافت در ميان \r\n گر تو خواهى تا بدين منزل رسى * تا كه مويى مانده‌اى مشكل رسى \r\n هر چه‌دارى آتشى را بر فروز * تا ازارِ پاى بر آتش بسوز \r\n چون نماندت هيچ منديش از كفن * برهنه خود را به آتش در فكن \r\n چون تو و رختِ تو خاكستر شوَد * ذرّه‌اى پندارِ تو كمتر شود \r\n ور چو عيسى از تو يك سوزن بمانْد * در رهت مىدان كه صد رهزن بمانْد \r\n گر چه عيسى رخت در كوى او فكند * سوزنش هم بخيه بر روى او فكند \r\n چون حجاب آيد وجود اين جايگاه * راست نايد ملك و مال و آب و جاه \r\n هر چه‌دارى يك يك از خود باز كن * پس به خود در خلوتى آغاز كن \r\n چون درونت جمع شد در بيخودى * تو برون آيى ز نيكى و بدى \r\n چون نماندت نيك و بد عاشق شوى * پس فناىِ عشق را لايق شوى . \r\n\r\nالحكاية و التمثيل\r\n\r\n","description":"","footnote":"","page_name":" 349 ","page_number":363},
  {"content":"\r\n\r\n پادشاهى ماه وش ، خورشيد فر * داشت چون يوسف يكى زيبا پسر \r\n كس به حسنِ او پسر هرگز نداشت * هيچ خلق آن حشمت و آن عِز نداشت \r\n خاكِ او بودند دلبندان همه * بندهء رويش خداوندان همه \r\n گر به شب از پرده پيدا آمدى * آفتابى نو به صحرا آمدى \r\n روى او را وصف كردن روى نيست * زان كه مه از روىِ او يك موى نيست \r\n گر رسن كردى از آن زلفِ دو تاه * صد هزاران دل فرو رفتى به چاه \r\n زلفِ عالم سوزِ آن شمعِ طراز * كار كردى بر همه عالم دراز \r\n وصفِ شستِ زلفِ آن يوسف جمال * هيچ نتوان گفت در پنجاه سال \r\n چشم چون نرگس اگر بر هم زدى * آتش اندر جملهء عالم زدى \r\n خندهء او چون شكر كردى نثار * صد هزاران گل شكفتى بىبهار \r\n از دهانش خود نشد معلوم هيچ * زان كه نتوان گفت از معدوم هيچ \r\n چون ز زيرِ پرده بيرون آمدى * هر سرِ مويش به صد خون آمدى \r\n فتنهء جان و جهان بود آن پسر * هر چه گويم بيش از آن بود آن پسر \r\n چون برون راندى سوىِ ميدان فرس * برهنه بوديش تيغ از پيش و پس \r\n\r\n","description":"","footnote":"","page_name":" 350 ","page_number":364},
  {"content":"\r\n\r\n هر كه سوىِ آن پسر كردى نگاه * بر گرفتنديش در ساعت ز راه \r\n بود درويشى گدايى بىخبر * بى سر و بُن شد ز عشقِ آن پسر \r\n قسم ازو جز عجز و آشفتن نداشت * جانْش مىشد زهرهء گفتن نداشت \r\n چون نيافت آن درد را هم پشت او * عشق و غم در جان و دل مىكشت او \r\n روز و شب در كوىِ او بنشسته بود * چشم از خلقِ جهان بر بسته بود \r\n هيچ كس محرم نبودش در جهان * همچنان مىكشت آن غم در نهان \r\n روز و شب رويى چو زر اشكى چو سيم * منتظر بنشسته بودى دل دو نيم \r\n زنده زان بودى گداىِ نا صبور * كان پسر گه گاه بگذشتى ز دور \r\n شاه زاد ، از دور چون پيدا شدى * جملهء بازار پر غوغا شدى \r\n در جهان بر خاستى صد رستخيز * خلق يكسر آمدندى در گريز \r\n چاوشان از پيش و از پس مىشدند * هر زمان در خونِ صد كس مىشدند \r\n بانگِ بَردابَرد مىرفتى به ماه * قربِ يك فرسنگ بگرفتى سپاه \r\n چون شنيدى بانگِ چاووش آن گدا * سر بگشتيش و در افتادى ز پا \r\n غَشْىاش آوردى و در خون ماندى * وز وجودِ خويش بيرون ماندى \r\n\r\n","description":"","footnote":"","page_name":" 351 ","page_number":365},
  {"content":"\r\n\r\n چشم بايستى در آن دم صد هزار * تا برو بگريستى خون زار زار \r\n گاه چون نيلى شدى آن ناتوان * گاه خون از زيرِ او گشتى روان \r\n گاه بفسردى ز آهش اشكِ او * گاه اشكش سوختى از رشكِ او \r\n نيم كشته نيم مرده نيم جان * وز تهى دستى نبودش نيم نان \r\n اين چنين كس را چنين افتاده پست * آن چنان شهزاده چون آيد به دست \r\n نيم ذرّه سايه بود آن بىخبر * خواست تا خورشيد در گيرد به بر \r\n مىشد آن شه زاده روزى با سپاه * آن گدا يك نعره زد آن جايگاه \r\n زو بر آمد نعره و بىخويش شد * گفت « جانم سوخت و عقل از پيش شد \r\n چند خواهم سوخت جانِ خويش ازين ؟ * نيست صبر و طاقتِ من بيش از اين . » \r\n اين سخن مىگفت آن سر گشته مرد * هر زمان بر سنگ مىزد سر ز درد \r\n چون بگفت اين ، گشت زايل هوشِ او * پس روان شد خون ز چشم و گوشِ او \r\n چاوشِ شه زاده زو آگاه شد * عزمِ غمزش كرد پيشِ شاه شد \r\n گفت « بر شهزادهء تو شهريار * عشق آورده‌ست رندى بىقرار . » \r\n شاه از غيرت چنان مدهوش شد * كز تفِ دل مغزِ او پر جوش شد \r\n\r\n","description":"","footnote":"","page_name":" 352 ","page_number":366},
  {"content":"\r\n\r\n گفت « بر خيزيد بر دارش كشيد * پاى بسته سر نگوسارش كشيد . » \r\n در زمان رفتند خيلِ پادشا * حلقه‌اى كردند گردِ آن گدا \r\n پس به سوىِ دار كردندش كشان * بر سرِ او گشت خلقى خون فشان \r\n نه ز دردش هيچ كس آگاه بود * نه كسش آنجا شفاعت خواه بود \r\n چون به زيرِ دار آوردش وزير * ز آتشِ حسرت بر آمد زو نفير \r\n گفت « مَهْلم ده ز بهرِ كردگار * تا كنم يك سجده بارى زيرِ دار . » \r\n مَهْل دادش آن وزير خشمناك * تا نهاد او روىِ خود بر روىِ خاك \r\n پس ميان سجده گفتا « اى إله * چون بخواهد كشت شاهم بىگناه ، \r\n پيش از آن كز جان بر آيم بىخبر * روزىام گردان جمالِ آن پسر \r\n تا ببينم روىِ او يك بار نيز * جان كنم بر روىِ او ايثار نيز \r\n چون ببينم روىِ آن شه زاد خوش * صد هزاران جان توانم داد خوش \r\n پادشاها بنده حاجت خواهِ توست * عاشق است و كشتهء اين راهِ توست \r\n هستم از جان بندهء اين در هنوز * گر شدم عاشق نيَم كافر هنوز \r\n چون تو حاجت مىبرآرى صد هزار * حاجتِ من كن روا كارم برآر . » \r\n\r\n","description":"","footnote":"","page_name":" 353 ","page_number":367},
  {"content":"\r\n\r\n چون بخواست اين حاجت آن مظلومِ راه * تيرِ او آمد مگر بر جايگاه \r\n اين سخن بشنود از او پنهان وزير * درد كردش دل ز دردِ آن فقير \r\n رفت پيشِ پادشاه و مىگريست * حالِ آن دلداده بر گفتش كه چيست \r\n زارىِ او در مناجاتش بگفت * در ميانِ سجده حاجاتش بگفت \r\n شاه را دردى ازو در دل فتاد * خوش شد و بر عفو كردن دل نهاد \r\n شاه حالى گفت آن شهزاده را * « سر مگردان آن ز پا افتاده را \r\n اين زمان بر خيز زيرِ دار شو * پيش آن سر گشتهء خونخوار شو \r\n مستمندِ خويش را آواز ده * بى دلِ توست او دلِ او باز ده \r\n لطف كن با او كه قهرِ تو كشيد * نوش خور با او كه زهرِ تو چشيد \r\n از رهش برگير سوىِ گلشن آر * چون بيايى ، با خودش پيشِ من آر . » \r\n رفت آن شهزادهء يوسف جمال * تا نشيند با گدايى در وصال \r\n رفت آن خورشيد روىِ آتشين * تا شود با ذرّه‌اى خلوت‌نشين \r\n رفت آن درياى پر گوهر خوشى * تا كند با قطره دست اندر كشى \r\n از خوشى اين جايگه بر سر زنيد * پاى بر كوبيد و دستى بر زنيد \r\n\r\n","description":"","footnote":"","page_name":" 354 ","page_number":368},
  {"content":"\r\n\r\n آخر آن شه زاده زيرِ دار شد * چون قيامت فتنه‌اى بيدار شد \r\n آن گدا را در هلاك افتاده ديد * سرنگون بر روىِ خاك افتاده ديد \r\n خاك از خونِ دو چشمش گِل شده * عالمى پر حسرتش حاصل شده \r\n محو گشته ، گم شده ، ناچيز هم * زين بتر چبوَد دگر ، آن نيز هم \r\n چون چنان ديد آن به خون افتاده را * آب در چشم آمد آن شهزاده را \r\n خواست تا پنهان كند اشك از سپاه * بر نمىآمد ، مگر با اشك ، شاه \r\n اشكِ چون باران روان كرد آن زمان * گشت حاصل صد جهان درد آن زمان \r\n هر كه او در عشق صادق آمده‌ست * بر سرش معشوق عاشق آمده‌ست \r\n گر به صدقى عشق پيش آيد تو را * عاشقت معشوق خويش آيد تو را \r\n عاقبت شهزادهء خورشيد فش * از سرِ لطف آن گدا را خواند خوش \r\n آن گدا آوازِ او نشنيده بود * ليك بسيارى ز دورش ديده بود \r\n چون گدا برداشت روى از خاكِ راه * در برابر ديد روىِ پادشاه \r\n آتشِ سوزنده با درياىِ آب * گر چه مىسوزد نيارد هيچ تاب \r\n بود آن درويشِ بىدل آتشى * قربتش افتاد با دريا خوشى \r\n\r\n","description":"","footnote":"","page_name":" 355 ","page_number":369},
  {"content":"\r\n\r\n جان به لب آورد گفت « اى شهريار * چون چنينم مىتوانى كشت زار ، \r\n حاجتِ اين لشكرِ گُربِز نبود . » * اين بگفت و گوييى هرگز نبود \r\n نعره‌اى زد جان ببخشيد و بمرد * همچو شمعى باز خنديد و بمرد \r\n چون وصالِ دلبرش معلوم گشت * فانىِ مطلق شد و معدوم گشت . \r\n سالكان دانند در ميدانِ درد * تا فناىِ عشق با مردان چه كرد \r\n اى وجودت با عدم آميخته * لذّتِ تو با الم آميخته \r\n تا نيايى مدّتى زير و زبر * كى توانى يافت ز آسايش خبر ؟ \r\n دست بگشاده چو برقى جسته‌اى * وز خلاشه پيشْ برقى بسته‌اى \r\n اين چه كارِ توست ؟ مردانه درآى * عقل بر هم سوز ديوانه درآى \r\n گر نخواهى كرد تو اين كيميا * يك نَفَس ، بارى ، به نظّاره بيا \r\n چند انديشى چو من بىخويش شو * يك نفس در خويش پيش انديش شو \r\n تا دمى آخر به درويشى رسى * در كمالِ ذوقِ بىخويشى رسى \r\n من كه نه من مانده‌ام نه غيرِ من * برتر است از عقل شرّ و خيرِ من \r\n\r\n","description":"","footnote":"","page_name":" 356 ","page_number":370},
  {"content":"\r\n\r\n گم شدم در خويشتن يكبارگى * چارهء من نيست جز بيچارگى \r\n آفتابِ فقر چون بر من بتافت * هر دو عالم هم ز يك روزن بتافت \r\n من چو ديدم پرتوِ آن آفتاب * من بماندم باز شد آبى به آب \r\n هر چه گاهى بُردم و گه باختم * جمله در آبِ سياه انداختم \r\n محو گشتم ، گم شدم ، هيچم نماند * سايه ماندم ، ذرّه‌اى پيچم نماند \r\n قطره بودم گم شدم در بحرِ راز * مىنيابم اين زمان آن قطره باز \r\n گر چه گم گشتن نه كارِ هر كسىست * در فنا گم گشتم و چون من بسىست \r\n كيست در عالم ز ماهى تا به ماه * كاو نخواهد گشت گم اين جايگاه . \r\n\r\nالحكاية و التمثيل\r\n پاك دينى كرد از نورى سؤال * گفت « ره چون خيزد از ما تا وصال ؟ » \r\n گفت « ما را هفت دريا نار و نور * مىببايد رفت راهِ دور دور \r\n چون كنى اين هفت دريا باز پس * ماهيى جذبت كند در يك نفس \r\n ماهيى كز سينه چون دم بر كشيد * اوّلين و آخرين را در كشيد \r\n\r\n","description":"","footnote":"","page_name":" 357 ","page_number":371},
  {"content":"\r\n\r\n هست حوتى نه سرش پيدا نه پاى * در ميانِ بحرِ استغناش جاى \r\n چون نهنگ آسا دو عالم در كشد * خلق را كلّى به يك دم در كشد . » \r\n زين سخن مرغانِ وادى سر به سر * سرنگون گشتند در خونِ جگر \r\n جمله دانستند كاين شيوه كمان * نيست بر بازوىِ مشتى ناتوان \r\n زين سخن شد جانِ ايشان بىقرار * هم در آن منزل بسى مردند زار \r\n وان همه مرغان همه آن جايگاه * سر نهادند از سرِ حسرت به راه \r\n سالها رفتند در شيب و فراز * صرف شد در راهشان عمرى دراز \r\n آنچه ايشان را درين ره رخ نمود * كى تواند شرح آن پاسخ نمود ؟ \r\n گر تو هم روزى فرو آيى به راه * عَقْبَهء آن ره كنى يك يك نگاه ، \r\n باز دانى آنچه ايشان كرده‌اند * روشنت گردد كه چون خون خورده‌اند \r\n آخر الامر از ميانِ آن سپاه * كم كسى ره بُرد تا آن پيشگاه \r\n زان همه مرغ اندكى آنجا رسيد * از هزاران كس يكى آنجا رسيد \r\n باز بعضى غرقهء دريا شدند * از هزاران كس يكى آنجا رسيد \r\n باز بعضى غرقهء دريا شدند * باز بعضى محو و نا پيدا شدند \r\n\r\n","description":"","footnote":"","page_name":" 358 ","page_number":372},
  {"content":"\r\n\r\n باز بعضى بر سرِ كوه بلند * تشنه جان دادند در گُرم و گزند \r\n باز بعضى را ز تفتِ آفتاب * گشت پرها سوخته ، دلها كباب \r\n باز بعضى را پلنگ و شيرِ راه * كرد در يك دم به رسوايى تباه \r\n باز بعضى نيز غايب ماندند * در كفِ ذاتُ المَخالب ماندند \r\n باز بعضى در بيابان خشك لب * تشنه ، در گرما ، بمردند از تعب \r\n باز بعضى ز آرزوى دانه‌اى * خويش را كشتند چون ديوانه‌اى \r\n باز بعضى سخت رنجور آمدند * باز پس ماندند و مهجور آمدند \r\n باز بعضى در عجايب‌هاىِ راه * باز استادند هم بر جايگاه \r\n باز بعضى در تماشاىِ طرب * تن فرو دادند فارغ از طلب \r\n عاقبت از صد هزاران تا يكى * بيش نرْسيدند آنجا اندكى \r\n عالمى پر مرغ ، مى بردند راه ، * بيش نرسيدند سى آن جايگاه \r\n سى تن بىپال و پر رنجور و سست * دل شكسته ، جان شده ، تن نادرست \r\n حضرتى ديدند بىوصف و صفت * برتر از ادراكِ عقل و معرفت \r\n برقِ استغنا همى افروختى * صد جهان در يك زمان مىسوختى \r\n\r\n","description":"","footnote":"","page_name":" 359 ","page_number":373},
  {"content":"\r\n\r\n صد هزاران آفتابِ معتبر * صد هزاران ماه و انجم بيشتر \r\n جمع مىديدند حيران آمده * همچو ذرّه پاى كوبان آمده \r\n جمله گفتند « اى عجب چون آفتاب * ذرّه‌اى محو است پيشِ اين جناب \r\n كى پديد آييم ما اين جايگاه * اى دريغا رنجْ بُرْدِ ما به راه \r\n دل بكل از خويشتن برداشتيم * نيست زان دست اين كه ما پنداشتيم . » \r\n آن همه مرغان چو بيدل ماندند * همچو مرغ نيم بسمل ماندند \r\n محو مىبودند و گم ، نا چيز هم * تا بر آمد روزگارى نيز هم \r\n آخر از پيشانِ عالى درگهى * چاوشِ عزّت بر آمد ناگهى \r\n ديد سى مرغِ خرف را مانده باز * پال و پر نه ، جان شده ، تن در گداز \r\n پاى تا سر در تحيّر مانده * نه تهىشان مانده نه پُر مانده \r\n گفت « هان اى قوم از شهر كه‌ايد ؟ * در چنين منزل گَه از بهرِ چه‌ايد ؟ \r\n چيست اى بىحاصلان نامِ شما ؟ * يا كجا بوده‌ست آرامِ شما ؟ \r\n يا شما را كس چه گويد در جهان ؟ * با چه كار آييد مشتى ناتوان ؟ » \r\n\r\n","description":"","footnote":"","page_name":" 360 ","page_number":374},
  {"content":"\r\n\r\n جمله گفتند « آمديم اين جايگاه * تا بوَد سيمرغ ما را پادشاه \r\n ما همه سر گشتگانِ درگهيم * بى دلان و بىقرارانِ رهيم \r\n مدّتى شد تا درين ره آمديم * از هزاران ، سى به درگه آمديم \r\n بر اميدى آمديم از راهِ دور * تا بوَد ما را درين حضرت حضور \r\n كى پسندد رنجِ ما آن پادشاه ؟ * آخر از لطفى كند در ما نگاه . » \r\n گفت آن چاووش ك « اى سر گشتگان * همچو گل در خونِ دل آغشتگان \r\n گر شما باشيد و گر نه در جهان * اوست مطلق پادشاهِ جاودان \r\n صد هزاران عالمِ پر از سپاه * هست مورى بر درِ اين پادشاه \r\n از شما آخر چه خيزد جز زحير * باز پس گرديد اى مشتى حقير ! » \r\n زان سخن هر يك چنان نوميد شد * كان زمان چون مردهء جاويد شد \r\n جمله گفتند « اين معظّم پادشاه * كى دهد ما را به خوارى سر به راه ؟ \r\n زو كسى را خواريى هرگز بوَد ؟ * ور بوَد زو خواريى آن عز بُوَد . » \r\n\r\nالحكاية و التمثيل\r\n\r\n","description":"","footnote":"","page_name":" 361 ","page_number":375},
  {"content":"\r\n\r\n گفت مجنون « گر همه روىِ زمين * هر زمان بر من كنندى آفرين \r\n من نخواهم آفرينِ هيچ كس * مدحِ من دشنامِ ليلى باد و بس \r\n خوشتر از صد مدح يك دشنامِ او * بهتر از ملكِ دو عالم نام او . » \r\n مذهبِ خود با تو گفتم اى عزيز * گر بود خوارى چه خواهد بود نيز . \r\n گفت برقِ عزّت آيد آشكار * پس بر آرد از همه جانها دمار \r\n چون بسوزد جان به صد زارى چه سود * آنگهى از عزّت و خوارى چه سود \r\n باز گفتند آن گروه سوخته * « جانِ ما و آتشِ افروخته \r\n كى شود پروانه از آتش نَفور ؟ * زان كه او را هست در آتش حضور \r\n گر چه ما را دست ندهد وصلِ يار * سوختن ما را دهد دست ، اينْت كار ! \r\n گر رسيدن سوىِ آن دلخواه نيست * پاك بِرْسيدن جز اينجا راه نيست . » \r\n\r\nالحكاية و التمثيل\r\n جملهء پرّندگانِ روزگار * قصّهء پروانه كردند آشكار \r\n جمله با پروانه گفتند « اى ضعيف * تا به كى در بازى اين جانِ شريف ؟ \r\n\r\n","description":"","footnote":"","page_name":" 362 ","page_number":376},
  {"content":"\r\n\r\n چون نخواهد بود از شمعت وصال * جان مده بر جهل ، تا كى زين محال ؟ » \r\n زين سخن پروانه شد مست و خراب * داد ، حالى ، آن سَليمان را جواب \r\n گفت « اينم بس كه من بىدل مدام * گر درو نَرْسَم درو بِرْسَم تمام . » \r\n چون همه در عشقِ او مرد آمدند * پاى تا سر غرقهء درد آمدند \r\n گر چه استغنا برون ز اندازه بود * لطفِ او را نيز رويى تازه بود \r\n حاجب لطف آمد و در بر گشاد * هر نفس صد پردهء ديگر گشاد \r\n شد جهانِ بىحجابى آشكار * پس ز نورُ النّور در پيوست كار \r\n جمله را در مسندِ قربت نشاند * بر سريرِ عزّت و هيبت نشاند \r\n رقعه‌اى بنهاد پيشِ آن همه * گفت « بر خوانيد تا پايان همه . » \r\n رقعهء آن قوم از راهِ مثال * مىشود معلوم زين شوريده حال : \r\n\r\nالحكاية و التمثيل\r\n يوسفى كانجم سپندش سوختند * ده برادر چون ورا بفروختند \r\n مالكِ ذُعرش چو زيشان مىخريد * خطِ ايشان خواست ، كارزان مىخريد \r\n\r\n","description":"","footnote":"","page_name":" 363 ","page_number":377},
  {"content":"\r\n\r\n خط ستد زان قوم هم بر جايگاه * پس گرفت آن ده برادر را گواه \r\n چون عزيزِ مصر يوسف را خريد * آن خطِ پر غدر با يوسف رسيد \r\n عاقبت چون گشت يوسف پادشاه * ده برادر آمدند آن جايگاه \r\n روىِ يوسف باز مىنشناختند * خويش را در پيشِ او انداختند \r\n خويشتن را چارهء جان خواستند * آبِ خود بردند تا نان خواستند \r\n يوسفِ صدّيق گفت « اى مردمان * من خطى دارم به عبرانى زفان \r\n مىنيارد خواند از خيلم كسى * گر شما خوانيد نان بخشم بسى . » \r\n جمله عبرى خوان بُدند و اختيار * شادمان گفتند « شاها خط بيار . » \r\n كور دل باد آن كه اين حال از حضور * قصّهء خود نشنود چند از غرور \r\n خطِ ايشان يوسف ايشان را بداد * لرزه بر اندامِ ايشان برفتاد \r\n نه خطى زان خط توانستند خواند * نه حديثى نيز دانستند راند \r\n جمله از غم در تأسّف ماندند * مبتلاىِ كارِ يوسف ماندند \r\n مست شد حالى زبانِ آن همه * شد ز كارِ سخت جان آن همه \r\n گفت يوسف « گوييى بىهُش شديد * وقتِ خط خواندن چرا خامش شديد ؟ » \r\n\r\n","description":"","footnote":"","page_name":" 364 ","page_number":378},
  {"content":"\r\n\r\n جمله گفتندش كه « ما و تن زدن * به ازين خط خواندن و گردن زدن . » \r\n چون نگه كردند آن سى مرغِ زار * در خطِ آن رقعهء پر اعتبار \r\n هر چه ايشان كرده بودند آن همه * بود كرده نقش تا پايان همه \r\n آن همه خود بود سخت ، اين بود ليك * كان اسيران چون نگه كردند نيك \r\n رفته بودند و طريقى ساخته * يوسف خود را به چاه انداخته \r\n جانِ يوسف را به خوارى سوخته * وانگه او را بر سرى بفروخته \r\n مىندانى تو گداىِ هيچ كس * مىفروشى يوسفى در هر نفس \r\n يوسف چون پادشه خواهد شدن * پيشواىِ پيشگه خواهد شدن \r\n تو به آخر هم گدا هم گرسنه * سوىِ او خواهى شدن هم برهنه \r\n چون ازو كارِ تو بر خواهد فروخت * از چه او را رايگان بايد فروخت ؟ \r\n جانِ آن مرغان ز تشوير و حيا * شد حياتى محض و تن شد توتيا \r\n چون شدند از كُلِ كُل پاك آن همه * يافتند از نورِ حضرت جان همه \r\n باز از سر بندهء نو جان شدند * باز از نوعى دگر حيران شدند \r\n كرده و نا كردهء ديرينه‌شان * پاك گشت و محو شد از سينه‌شان \r\n آفتابِ قربت از پيشان بتافت * جمله را از پرتوِ آن جان بتافت \r\n هم ز عكسِ روىِ سيمرغِ جهان * چهرهء سيمرغ ديدند آن زمان \r\n چون نگه كردند آن سى مرغ زود * بى شك اين سى مرغ آن سيمرغ بود \r\n در تحيّر جمله سر گردان شدند * مىندانستند اين ، تا آن شدند \r\n خويش را ديدند سيمرغِ تمام * بود خود سيمرغ سى مرغِ مدام \r\n چون سوىِ سيمرغ كردندى نگاه * بود آن سيمرغ ، اين كاين جايگاه \r\n ور به سوىِ خويش كردندى نظر * بود اين سى مرغ ايشان ، آن دگر \r\n\r\n","description":"","footnote":"","page_name":" 365 ","page_number":379},
  {"content":"\r\n\r\n ور نظر در هر دو كردندى به هم * هر دو يك سيمرغ بودى بيش و كم \r\n بود اين يك آن و آن يك بود اين * در همه عالم كسى نشنود اين \r\n آن همه غرقِ تحيّر ماندند * بى تفكّر در تفكّر ماندند . \r\n چون ندانستند هيچ از هيچ حال * بى زفان كردند از آن حضرت سؤال \r\n كشفِ اين سرِ قوى در خواستند * حلِ مايى و توى در خواستند \r\n بى زفان آمد از آن حضرت خطاب * ك « اينه‌ست اين حضرتِ چون آفتاب \r\n هر كه آيد خويشتن بيند درو * جان و تن هم جان و تن بيند درو \r\n چون شما سى مرغ اينجا آمديد * سى درين آيينه پيدا آمديد \r\n گر چل و پنجاه مرغ آييد باز * پرده‌اى از خويش بگشاييد باز \r\n گر چه بسيارى به سر گرديده‌ايد * خويش را بينيد و خود را ديده‌ايد \r\n هيچ كس را ديده بر ما كى رسد ؟ * چشمِ مورى بر ثريّا كى رسد ؟ \r\n ديده‌اى مورى كه سندان بر گرفت ؟ * پشّه‌اى پيلى به دندان بر گرفت ؟ \r\n\r\n","description":"","footnote":"","page_name":" 366 ","page_number":380},
  {"content":"\r\n\r\n هر چه دانستى ، چو ديدى ، آن نبود * و آنچه گفتى و شنيدى آن نبود \r\n اين همه وادى كه از پس كرده‌ايد * وين همه مردى كه هر كس كرده‌ايد ، \r\n جمله در افعالِ ما مىرفته‌ايد * وادىِ ذات و صفت را خفته‌ايد \r\n چون شما سى مرغ حيران مانده‌ايد * بى دل و بىصبر و بىجان مانده‌ايد \r\n ما به سيمرغى بسى اولىتريم * زان كه سيمرغ حقيقى گوهريم \r\n محوِ ما گرديد در صد عزّ و ناز * تا به ما در ، خويش را يابيد باز . » \r\n محو او گشتند آخر بر دوام * سايه در خورشيد گم شد و السّلام \r\n تا كه مىرفتند و مىگفت اين سخن * چون رسيدند و نه سر ماند و نه بُن \r\n لا جرم اينجا سخن كوتاه شد * رهرو و رهبر نماند و راه شد . \r\n\r\nالحكاية و التمثيل\r\n گفت چون در آتشِ افروخته * گشت آن حلّاج كلّى سوخته \r\n عاشقى آمد مگر چوبى به دست * بر سرِ آن طشتِ خاكستر نشست \r\n پس زفان بگشاد همچون آتشى * باز مىشوريد خاكستر خوشى \r\n\r\n","description":"","footnote":"","page_name":" 367 ","page_number":381},
  {"content":"\r\n\r\n وانگهى مىگفت « بر گوييد راست * كان كه خوش مىزد انا الحق او كجاست ؟ » \r\n آنچه گفتى آنچه بشنيدى همه * و آنچه دانستى و مىديدى همه \r\n آن همه جز اوّلِ افسانه نيست * محو شو چون جايت اين ويرانه نيست \r\n اصل بايد ، اصلِ مستغنى و پاك * گر بُوَد فرع و اگر نبود چه باك \r\n هست خورشيدِ حقيقى بر دوام * گو نه ذرّه‌مان ، نه سايه و السّلام . \r\n چون بر آمد صد هزاران قرن بيش * قرن‌هاىِ بىزمان ، نه پس نه پيش \r\n بعد از آن مرغانِ فانى را بناز * بى فناىِ كل به خود دادند باز \r\n چون همه بىخويش با خويش آمدند * در بقا بعد از فنا بيش آمدند \r\n نيست هرگز گر نو است و گر كهن * زان فنا و زان بقا كس را سخن \r\n همچنان كو دورِ دور است از نظر * شرحِ اين دور است از شرح و خبر \r\n ليكن از راهِ مثال اصحابُنا * شرح جستند از بقا بعد الفنا \r\n آن كجا اينجا توان پرداختن * نو كتابى بايد آن را ساختن \r\n\r\n","description":"","footnote":"","page_name":" 368 ","page_number":382},
  {"content":"\r\n\r\n زان كه اسرار البقا بعد الفنا * آن شناسد كاو بود آن را سزا \r\n تا تو هستى در وجود و در عدم * كى توانى زد درين منزل قدم ؟ \r\n چون نه اين ماند نه آن در ره تو را * خواب چون مىآيد اى ابله تو را ؟ \r\n در نگر تا اوّل و آخر چه بود * گر به آخر دانى اين آخر چه سود ؟ \r\n نطفه‌اى پرورده در صد عزّ و ناز * تا شده هم عاقل و هم كار ساز \r\n كرده او را واقفِ اسرار خويش * داده او را معرفت در كارِ خويش \r\n بعد از آنش محو كرده محوِ كل * زان همه عزّت در افكنده به ذُل \r\n باز گردانيده او را خاكِ راه * باز كرده فانى او را چند گاه \r\n پس ميانِ اين فنا صدگونه راز * گفته بىاو ، ليك با او گفته باز \r\n بعد ازان او را بقايى داده كل * عينِ عزّت كرده بر وى عين ذُلّ \r\n تو چه دانى تا چه‌دارى پيش تو * با خود آى آخر فروانديش تو \r\n تا نگردد جانِ تو مردودِ شاه * كى شوى مقبولِ شاه آن جايگاه ؟ \r\n تا نيابى در فنا كمْ كاستى * در بقا هرگز نبينى راستى \r\n اوّل اندازد به خوارى در رهت * باز برگيرد به عزّت ناگهت \r\n\r\n","description":"","footnote":"","page_name":" 369 ","page_number":383},
  {"content":"\r\n\r\n نيست شو تا هستىات از پى رسد * تا تو هستى ، هست در تو كى رسد ؟ \r\n تا نگردى محوِ خوارىِ فنا * كى رسد اثباتت از عزِ بقا ؟ \r\n\r\nالحكاية و التمثيل\r\n پادشاهى بود عالَم زانِ او * هفت كشور جمله در فرمانِ او \r\n بود در فرماندهى اسكندرى * قاف تا قافِ جهانش لشكرى \r\n جاهِ او دو رخ نهاده ماه را * مه دو رخ بر خاكِ ره آن جاه را \r\n داشت آن خسرو يكى عالى وزير * در بزرگى خُرده دان و خُرده گير \r\n يك پسر داشت آن وزيرِ پر هنر * حُسنِ عالم وقفِ رويش سر به سر \r\n كس به زيبايىِ او هرگز نديد * هيچ زيبا نيز چندان عزّ نديد \r\n از نكورويى كه بود آن دلفروز * هيچ نتوانست بيرون شد به روز \r\n گر به روز آن ماه پيدا آمدى * صد قيامت آشكارا آمدى \r\n بر نخيزد در جهانِ خرّمى * تا ابد محبوب‌تر زو آدمى \r\n چهره‌اى داشت آن پسر چون آفتاب * طرّه‌اى همرنگ و بوىِ مشكِ ناب \r\n\r\n","description":"","footnote":"","page_name":" 370 ","page_number":384},
  {"content":"\r\n\r\n سايه وانِ آفتابش مشك بود * آبِ حيوان بىلبش لب خشك بود \r\n در ميانِ آفتابِ دلستانْش * بود همچون ذرّه‌اى شكلِ دهانْش \r\n ذرّهء او فتنهء مردم شده * در درونش سى ستاره گم شده \r\n چون ستاره ره نمايد در جهان * سى درونِ ذرّه‌اى چون شد نهان \r\n زلفِ او بر پشتىِ او سر فراز * در سر افرازى به پشت افتاده باز \r\n هر شكن در طرّهء آن سيم تن * صد جهان جان را به يكدم صف شكن \r\n زلفِ او بر رخ بسى منسوبه داشت * در سرِ هر موىْ صد اعجوبه داشت \r\n بود بر شكلِ كمانش ابرويى * خود كجا بُد آن كمان را بازويى \r\n نرگسِ افسونگرش در دلبرى * كرده از هر مژّه‌اى صد ساحرى \r\n لعلِ او سر چشمهء آبِ حيات * چون شكر شيرين و سر سبز از نبات \r\n خطِ سبزش سرخ رويىِ جمال * طوطىِ سر چشمهء حدِ كمال \r\n گفتن از دندانِ او بىخُردگىست * كان گهر از عزّتِ خود پَردگىست \r\n مشكِ خالش نقطهء جيمِ جمال * ماضى و مستقبل از وى كرده حال \r\n شرح زيبايىِ آن زيبا پسر * گر دهم عمرى كجا آيد به سر \r\n\r\n","description":"","footnote":"","page_name":" 371 ","page_number":385},
  {"content":"\r\n\r\n شاه ازو القصّه مستِ مست شد * وز بلاىِ عشقِ او از دست شد \r\n گر چه شاهى سخت عالى قدر بود * چون هلالى از غمِ آن بدر بود \r\n شد چنان مستغرقِ عشقِ پسر * كز وجودِ او نمىآمد به سر \r\n گر نبودى لحظه‌اى در پيشِ او * جوىِ خون راندى دلِ بىخويشِ او \r\n نه قرارش بود بىاو يك نفس * نه زمانى صبر بودش زين هوس \r\n روز و شب بىاو نياسودى دمى * مونس او بودش به روز و شب همى \r\n تا شبش بنشاندى روزِ دراز * راز مىگفتى بدان مه چهره باز \r\n چون شبِ تاريك گشتى آشكار * شاه را نه خواب بودى نه قرار \r\n وان پسر در خواب رفتى پيشِ شاه * شاه مىكردى به روىِ او نگاه \r\n در فروغ و نور شمعِ دلستان * جملهء شب خفته مىبودى ستان \r\n شه در آن مه روى مىنگْريستى * هر شبى صدگونه خون بگريستى \r\n گاه گل بر روىِ او افشاندى * گاه گَرد از موىِ او افشاندى \r\n گه ز دردِ عشق ، چون باران ز ميغ * بر رخِ او اشك راندى بىدريغ \r\n گاه با آن ماه جشنى ساختى * گاه بر رويش قدح پرداختى \r\n\r\n","description":"","footnote":"","page_name":" 372 ","page_number":386},
  {"content":"\r\n\r\n يك نفس از پيشِ خود نگذاشتش * تا كه بودى لازمِ خود داشتش \r\n كى توانست آن پسر دايم نشست ؟ * ليك بود از بيمِ خسرو پاى بست \r\n گر برفتى يك دم از پيرامنش * شه ز غيرت سر فكندى از تنش \r\n خواستى هم مادرِ او هم پدر * تا دمى بينند روىِ آن پسر \r\n ليكشان زهره نبود از بيمِ شاه * تا برين قصّه بر آمد ديرگاه \r\n بود در همسايگىِ شهريار * دخترى خورشيد رخ همچون نگار \r\n آن پسر شد عاشقِ ديدارِ او * همچو آتش گرم شد در كارِ او \r\n يك شبى با او نشستى ساز كرد * مجلسى چون روىِ خويش آغاز كرد \r\n از نهان ، بى شاه ، با او در نشست * بود آن شب از قضا آن شاه مست \r\n نيم شب چون نيم مستى پادشاه * دشنه‌اى در كف بجست از خوابگاه \r\n آن پسر را جُست ، هيچش مىنيافت * عاقبت آنجا كه بود آنجا شتافت \r\n دخترى با آن پسر بنشسته ديد * هر دو را در هم دلى پيوسته ديد \r\n چون بديد آن حالْ شاهِ نامور * آتشِ غيرت فتادش در جگر \r\n مست و عشق و آنگهى سلطان سرى * چون بود معشوقِ او با ديگرى \r\n\r\n","description":"","footnote":"","page_name":" 373 ","page_number":387},
  {"content":"\r\n\r\n شاه با خود گفت « بر چون من شهى * چون گزيدى ديگرى ، اينْت ابلهى \r\n آنچه من كردم به جاىِ تو بسى * هيچ كس هرگز نكرد آن با كسى \r\n در مكافاتِ من ار اين مىكنى ؟ * رو بكن الحق كه شيرين مىكنى \r\n هم كليدِ گنج‌ها در دستِ تو * هم سر افرازانِ عالم پستِ تو \r\n هم مرا همراز و هم همدم مدام * هم مرا همدرد و هم محرم مدام \r\n درنشينى با گدايى در نهان * از تو پردازم همين ساعت جهان . » \r\n اين بگفت و امر كرد آن شهريار * تا ببستند آن پسر را استوار \r\n سيمِ خامِ او ميانِ خاكِ راه * كرد همچون نيلِ خام از چوب شاه \r\n بعد از آن شد گفت تا دارش زدند * در ميانِ صُفّهء بارش زدند \r\n گفت « اوّل پوست از وى در كشيد * سرنگون آنگه به دارش بر كشيد \r\n تا كسى كاو گشت اهلِ پادشاه * تا هم آخر او به كس نكْند نگاه . » \r\n در ربودند آن پسر را زار و خوار * تا در آويزند سر مستش ز دار \r\n شد وزير آگاه از حالِ پسر * خاك بر سر گفت اى جانِ پدر \r\n اين چه خذلان بود كامد در رهت ؟ * چه قضا بود اين كه دشمن شد شهت ؟ \r\n\r\n","description":"","footnote":"","page_name":" 374 ","page_number":388},
  {"content":"\r\n\r\n بود آنجا ده غلامِ پادشاه * عزم كرده تا كنند او را تباه \r\n آن وزير آمد دلى پر درد و داغ * هر يكى را داد دُرّى شب چراغ \r\n گفت « امشب هست مست اين پادشاه * وين پسر را نيست چندينى گناه \r\n چون شود هشيار شاهِ نامدار * هم پشيمان گردد و هم بىقرار \r\n هر كه او را كشته باشد بىشكى * شاه از صد زنده نگذارد يكى . » \r\n آن غلامان جمله گفتند « اين نفس * گر بيايد شه نبيند هيچ كس \r\n در زمان از ما بريزد جوىِ خون * پس كند بر دار ما را سرنگون . » \r\n خونيى آورد از زندان وزير * باز كردش پوست از تن همچو سير \r\n سرنگوسارش ز دار آونگ كرد * خاك از خونش گلِ گل رنگ كرد \r\n وان پسر را كرد در پرده نهان * تا چه زايد از پسِ پرده جهان \r\n شاه چون هشيار شد روزى دگر * همچنان مىسوخت از خشمش جگر \r\n آن غلامان را بخواند آن پادشاه * گفت « با آن سگ چه كرديد از جفا ؟ » \r\n جمله گفتندش كه « كرديم استوار * در ميانِ صُفَّهء بارش به دار \r\n پوستش كرديم سر تا سر برون * بر سرِ دار است اكنون سرنگون . » \r\n\r\n","description":"","footnote":"","page_name":" 375 ","page_number":389},
  {"content":"\r\n\r\n شاه چون بشنود آن پاسخ تمام * شاد گشت از پاسخِ آن ده غلام \r\n هر يكى را داد فاخر خلعتى * يافت هر يك منصبى و رفعتى \r\n شاه گفتا همچنان تا ديرگاه * خوار بگذاريد بر دارش تباه \r\n تا ز كارِ اين پليدِ نابكار * عبرتى گيرند خلقِ روزگار \r\n چون شنود اين قصّه اهلِ شهرِ او * جمله را دل درد كرد از بهرِ او \r\n در نظاره آمدند آنجا بسى * باز مىنشناختندش هر كسى \r\n گوشتى ديدند خلقان غرقِ خون * پوست از وى در كشيده سرنگون \r\n از كِه و مِه هر كه ديدش آن چنان * همچو باران خون گِرِستى در نهان \r\n روز تا شب ماتمِ آن ماه بود * شهر پر درد و دريغ و آه بود \r\n بعدِ روزى چند بىدلدارِ خويش * شه پشيمان گشت از كردارِ خويش \r\n خشمِ او كم گشت عشقش زور كرد * عشق ، شاهِ شير دل را مور كرد \r\n پادشاهى با چنان يوسف وشى * روز و شب بنشسته در خلوت خوشى \r\n بوده دايم از شرابِ وصل مست * در خمار هجر چون داند نشست ؟ \r\n عاقبت طاقت نبودش يك نفس * كارِ او پيوسته زارى بود و بس \r\n\r\n","description":"","footnote":"","page_name":" 376 ","page_number":390},
  {"content":"\r\n\r\n جانِ او مىسوخت از دردِ فراق * گشت بىصبر و قرار از اشتياق \r\n در پشيمانى فرو شد پادشاه * ديده پر خون كرد و سر پُر خاكِ راه \r\n جامه نيلى كرد و در بر خود ببست * در ميانِ خون و خاكستر نشست \r\n نه طعامى خورد از آن پس نه شراب * در رميد از چشمِ خون افشانْش خواب \r\n چون در آمد شب برون شد شهريار * كرد از اغيار خالى زيرِ دار \r\n رفت تنها زيرِ دارِ آن پسر * ياد مىآورد كارِ آن پسر \r\n چون ز يكْ يك كارِ او ياد آمديش * از بُنِ هر موى فرياد آمديش \r\n بر دلِ او درد بىاندازه شد * هر زمانش ماتمى نو تازه شد \r\n بر سرِ آن كشته مىناليد زار * خونِ او در روى مىماليد زار \r\n خويش را در خاك مىافكند او * پشتِ دست از دست بر مىكند او \r\n گر شمارِ اشكِ او كردى كسى * بيشتر بودى ز صد باران بسى \r\n جملهء شب بود تنها تا به روز * همچو شمعى در ميانِ اشك و سوز \r\n چون نسيمِ صبح گشتى آشكار * با وثاقِ خويش رفتى شهريار \r\n در ميانِ خاك و خاكستر شدى * در مصيبت هر زمان با سر شدى \r\n\r\n","description":"","footnote":"","page_name":" 377 ","page_number":391},
  {"content":"\r\n\r\n چون بر آمد چل شبانروزِ تمام * همچو مويى شد شهِ عالى مقام \r\n در فرو بست و به زيرِ دار او * گشت در تيمارِ او بيمار او \r\n كس نداشت آن زهره در چل روز و شب * تا گشايد ، در سخن ، با شاه لب \r\n از پسِ چل شب نه نان خورد و نه آب * آن پسر را ديد يك ساعت به خواب \r\n روىِ همچو ماهِ او در اشك غرق * از قدم در خون نشسته تا به فرق \r\n شاه گفتش « اى لطيفِ جانفزاى * از چه غرقِ خون شدى سر تا به پاى ؟ » \r\n گفت « در خون ز آشنايىِ توام * وين چنين از بىوفايىِ توام \r\n باز كردى پوست از من بىگناه * اين وفادارى بود اى پادشاه ؟ \r\n يار با يارِ خود آخر اين كند ؟ * كافرم گر هيچ كافر اين كند \r\n من چه كردم تا تو بر دارم كنى * سر بُرى و سر نگوسارم كنى \r\n روى اكنون مىبگردانم ز تو * تا قيامت داد بستانم ز تو \r\n چون شود ديوانِ دادار آشكار * دادِ من بستاند از تو كردگار . » \r\n شاه چون بشنود از آن مه اين جواب * در زمان درجست دل پر خون ز خواب \r\n شور غالب گشت بر جان و دلش * هر زمانى سخت‌تر شد مشكلش \r\n\r\n","description":"","footnote":"","page_name":" 378 ","page_number":392},
  {"content":"\r\n\r\n گشت بس ديوانه و از دست شد * ضعف در پيوست و غم پيوست شد \r\n خانهء ديوانگى در باز كرد * نوحه‌اى بس زار زار آغاز كرد \r\n گفت « اى جان و دلم ، بى حاصلم * چون شد از تشويرِ تو جان و دلم \r\n اى بسى سرگشتهء من آمده * پس بزارى كشتهء من آمده \r\n همچو من هرگز شكستِ خود كه كرد * اينچه من كردم به دستِ خود كه كرد \r\n مىسزد گر من به خون آغشته‌ام * تا چرا معشوقِ خود را كشته‌ام \r\n در نگر آخر كجايى اى پسر * خط مكش در آشنايى اى پسر \r\n تو مكن بد گر چه من بد كرده‌ام * زان كه اين بد جمله با خود كرده‌ام \r\n من چنين حيران و غمناك از توام * خاك بر سر بر سرِ خاك از توام \r\n از كجا جويم تو را اى جانِ من * رحمتى كن بر دلِ حيران من \r\n گر جفا ديدى تو از من بىوفا * تو وفادارى ، مكن با من جفا \r\n از تنت گر ريختم خون بىخبر * خونِ جانم چند ريزى اى پسر \r\n مست بودم كاين خطا بر من برفت * خود چه بود اين كز قضا بر من برفت ؟ \r\n گر تو پيش از من برفتى ناگهان * بى تو من كى زنده مانم در جهان ؟ \r\n بى تو چون يكدم سرِ خويشم نماند * زندگانى ، يك دو دم ، بيشم نماند \r\n جان به لب آورد بىتو شهريار * تا كند در خون بهاىِ تو نثار \r\n مىنترسم من ز مرگِ خويشتن * ليك ترسم از جفاى خويش من \r\n گر شود جاويد جانم عذر خواه * هم نيارد خواست عذرِ اين گناه \r\n\r\n","description":"","footnote":"","page_name":" 379 ","page_number":393},
  {"content":"\r\n\r\n كاشكى حلقم بريدندى به تيغ * وز دلم گم گشتى اين درد و دريغ \r\n خالقا ! جانم درين حيرت بسوخت * پاى تا فرقِ من از حسرت بسوخت \r\n من ندارم طاقت و تابِ فراق * چند سوزد جانِ من در اشتياق \r\n جان من بستان ، به فضل ، اى دادگر * زان كه من طاقت نمىدارم دگر . » \r\n همچنين مىگفت تا خاموش شد * در ميان خامُشى بيهوش شد \r\n عاقبت پيك عنايت در رسيد * شكر ما بعدِ شكايت در رسيد \r\n چون ز حد بگذشت دردِ پادشاه * بود پنهان آن وزير آن جايگاه \r\n شد بياراست آن پسر را در نهان * پس فرستادش برِ شاهِ جهان \r\n آمد از پرده برون چون مه ز ميغ * پيشِ خسرو رفت با كرباس و تيغ \r\n در زمين افتاد پيشِ شهريار * همچو باران اشك مىباريد زار \r\n چون بديد آن ماه را شاهِ جهان * مىندانم تا چه گويم اين زمان \r\n شاه در خاك و پسر در خون فتاد * كس چه داند كاين عجايب چون فتاد \r\n هر چه گويم بعد ازين نا گفتنىست * درُ چو در قعر است هم ناسُفتنىست \r\n شاه چون يافت از فراقِ او خلاص * هر دو خوش رفتند در ايوانِ خاص \r\n\r\n","description":"","footnote":"","page_name":" 380 ","page_number":394},
  {"content":"\r\n\r\n بعد ازين كس واقفِ اسرار نيست * زان كه اينجا موضعِ اغيار نيست \r\n آنچه آن يك گفت ، آن ديگر شنود * كور ديد آن حال ، گوشِ كر شنود \r\n من كيَم آن را كه شرحِ آن دهم * ور دهم آن شرح خط بر جان دهم \r\n نا رسيده چون دهم آن شرح من * تن زنم چون مانده‌ام در طرح من \r\n گر اجازت باشد از پيشان مرا * زود فرمايند شرحِ آن مرا \r\n چون سرِ يك موى نيست اين جايگاه * جز خموشى روى نيست اين جايگاه \r\n نيست ممكن آن كه يابد يك زمان * جز خموشى گوهرى تيغِ زفان \r\n گر چه سوسن ده زفان بيش آمده‌ست * عاشقِ خاموشىِ خويش آمده‌ست \r\n اين زمان بارى سخن كردم تمام * كار بايد ، چند گويم ، و السّلام . \r\n\r\nفى وصف حاله\r\n كردى اى عطّار بر عالم نثار * نافهء اسرار هر دم صد هزار \r\n از تو پر عطر است آفاقِ جهانِ * وز تو در شورند عُشّاقِ جهان \r\n گه دمِ عشقِ على الإطلاق زن * گه نواىِ پردهء عُشّاق زن \r\n شعر تو عشّاق را سرمايه داد * عاشقان را دايم اين سرمايه داد \r\n ختم شد بر تو چو بر خورشيد نور * منطق الطّير و مقاماتِ طيور \r\n [ اين مقاماتِ رهِ حيرانى است * يا مگر ديوانِ سر گردانى است 
  ] \r\n\r\n","description":"","footnote":"","page_name":" 381 ","page_number":395},
  {"content":"\r\n\r\n از سرِ دردى بدين ديوان دراى * جان سپر ساز و بدين ميدان دراى \r\n در چنين ميدان كه شد جان نا پديد * بل‌كه شد هم نيز ميدان نا پديد ، \r\n گر نيايى از سرِ دردى درو * روى ننمايد تو را گردى درو \r\n دُلدُلِ دردِ تو چون شد گام زن * گر زنى گامى ، همه بر كام زن \r\n تا نگردد نامرادى قوتِ تو * كى شود زنده دلِ مبهوتِ تو ؟ \r\n درد حاصل كن كه درمان دردِ توست * در دو عالم داروىِ جان دردِ توست \r\n در كتابِ من مكن اى مردِ راه * از سرِ شعر و سرِ كبرى نگاه \r\n از سرِ دردى نگه كن دفترم * تا ز صد ، يك درددارى باورم \r\n گوىِ دولت آن برد تا پيشگاه * كز سرِ دردى كند اين را نگاه \r\n در گذر از زاهدى و سادگى * درد بايد درد و كار افتادگى \r\n هر كه را دردىست درمانش مباد * هر كه درمان خواهد او جانش مباد \r\n مرد بايد تشنه و بىخورد و خواب * تشنه‌اى كاو تا ابد نرْسد به آب \r\n هر كه زين شيوه سخن دردى نيافت * از طريقِ عاشقان گردى نيافت \r\n هر كه اين بر خواند مردِ كار شد * و آن كه اين دريافت برخوردار شد \r\n\r\n","description":"","footnote":"","page_name":" 382 ","page_number":396},
  {"content":"\r\n\r\n اهلِ صورت غرقِ گفتارِ من‌اند * اهلِ معنى مردِ اسرارِ من‌اند \r\n اين كتاب آرايش است ايّام را * خاص را داده نصيب و عام را \r\n گر چو يخ افسرده‌اى ديد اين كتاب * خوش برون آمد چو آتش از حجاب \r\n نظمِ من خاصيّتى دارد عجيب * زان كه هر دم بيشتر بخشد نصيب \r\n گر بسى خواندن مُيَسَّر آيدت * بى شكى هر بار خوشتر آيدت \r\n زين عروسِ خانگى در خِدْرِ ناز * جز به تدريجى نيفتد پرده باز \r\n تا قيامت نيز چون من بيخودى * در سخن ننهد قلم بر كاغذى \r\n هستم از بحرِ حقيقت دُر فشان * ختم شد بر من سخن ، اينك نشان ! \r\n گر ثناىِ خويشتن گويم بسى * كى پسندد آن ثنا از من كسى ؟ \r\n ليك خود منصف شناسد قدرِ من * زان كه پنهان نيست نورِ بدرِ من \r\n حالِ خود سر بسته گفتم اندكى * خود سخن دان داد بدهد بىشكى \r\n آنچه من بر فرقِ خلق افشانده‌ام * گر نمانم تا قيامت مانده‌ام \r\n در زفانِ خلق تا روزِ شمار * ياد گردم ، بس بود اين يادگار \r\n گر بريزد از هم اين نُه دايره * كم نگردد نقطه‌اى زين تذكره \r\n\r\n","description":"","footnote":"","page_name":" 383 ","page_number":397},
  {"content":"\r\n\r\n گر كسى را ره نمايد اين كتاب * پس براندازد ز پيشِ او حجاب ، \r\n چون به آسايش رسد زين يادگار * در دعا گوينده را گو ياد دار ! \r\n گل فشانى كرده‌ام زين بوستان * ياد داريدم به خيراى دوستان \r\n هر يكى خود را دران نوعى كه بود * كرد لختى جلوه و بگذشت زود \r\n لا جرم من نيز همچون رفتگان * جلوه دادم مرغِ جان بر خفتگان \r\n زين سخن گر خفتهء عمرى دراز * يك نفس بيدار دل گردد ، به راز ، \r\n بى شكى دانم بر آيد كارِ من * منقطع گردد غم و تيمارِ من \r\n بس كه خود را چون چراغى سوختم * تا جهانى را چو شمع افروختم \r\n همچو مشكاتى شد از دودم دماغ * شمعِ خلدم تا كى از دودِ چراغ ؟ \r\n روز خوردم رفت ، شب خوابم نماند * ز آتشِ دل بر جگر آبم نماند \r\n با دلم گفتم كه اى بسيار گوى * چند گويى ، تن زن و اسرار جوى \r\n گفت غرقِ آتشم عيبم مكن * مىبسوزم گر نمىگويم سخن \r\n بحرِ جانم مىزند صدگونه جوش * چون توانم بود يك ساعت خموش ؟ \r\n بر كسى فخرى نمىآرم بدين * خويش را مشغول مىدارم بدين \r\n\r\n","description":"","footnote":"","page_name":" 384 ","page_number":398},
  {"content":"\r\n\r\n گر چه از دل نيست خالى دردِ اين * چند گويم چون نيَم من مردِ اين \r\n اين همه افسانهء بيهودگىست * كارِ مردان از منى پالودگىست \r\n دل كه او مشغولِ اين بيهوده شد * زو چه آيد ، چون سخنْ فرسوده شد \r\n مىببايد تركِ جان نهمار كرد * زين همه بيهوده استغفار كرد \r\n چند خواهد بحرِ جان در جوش بود ؟ * جان فشاندن بايد و خاموش بود . \r\n\r\nالحكاية و التمثيل\r\n چون به نزع افتاد آن داناىِ دين * گفت « اگر دانستمى من پيشِ ازين \r\n كاين شنو بر گفت چون دارد شرف ، * در سخن كى كردمى عمرى تلف \r\n گر سخن از نيكوى چون زر بوَد * آن سخن نا گفته نيكوتر بود . » \r\n كار آمد حصّهء مردانِ مرد * حصّهء ما گفت آمد ، اينْت درد ! \r\n گر چو مردان دردِ دين بودى تو را * آنچه مىگويم يقين بودى تو را \r\n ز آشناى خود دلت بيگانه‌اىست * هر چه مىگويم تو را افسانه‌اىست \r\n تو بخفت از ناز همچون سركشى * تا منت افسانه مىگويم خوشى \r\n\r\n","description":"","footnote":"","page_name":" 385 ","page_number":399},
  {"content":"\r\n\r\n خوش خوشت عطّار اگر افسانه گفت * خواب خوشتر آيدت تو خوش بخفت \r\n بس كه ما در ريگ روغن ريختيم * بس گهر كز حلقِ خوك آويختيم \r\n بس كه ما اين خوان فرو آراستيم * بس كزين خوان ، گرسنه بر خاستيم \r\n بس كه گفتم نفس را فرمان نبرد * بس كه دارو كردمش درمان نبرد \r\n چون نخواهد آمد از من هيچ كار * شستم از خود دست و رفتم بر كنار \r\n جذبهء حق بايد از پيشانِ خواست * كاين به دست من نخواهد گشت راست \r\n نفس هر لحظه چو فربه‌تر شود * نيست روىِ آنك زين بهتر شود \r\n هيچ نشنود او كزان فربه نشد * اين همه بشنود ، يك دم به نشد \r\n تا نميرم من به صد زارىِ زار * او نگيرد پند ، يا رب زينهار . \r\n\r\nالحكاية و التمثيل\r\n چون بمرد اسكندر اندر راهِ دين * ارسطاطاليس گفت « اى شاهِ دين \r\n تا كه بودى پند مىدادى مدام * خلق را اين پندِ امروزين تمام . » \r\n پند گير اى دل كه گردابِ بلاست * زنده دل شو زان كه مرگت در قفاست \r\n\r\n","description":"","footnote":"","page_name":" 386 ","page_number":400},
  {"content":"\r\n\r\n من زفان و نطقِ مرغان سر به سر * با تو گفتم ، فهم كن اى بىخبر \r\n در ميانِ عاشقان ، مرغان درند * كز قفس پيش از اجل بر مىپرند \r\n جمله را شرح و بيانى ديگر است * زان كه مرغان را زفانى ديگر است \r\n پيشِ سيمرغ آن كسى اكسير ساخت * كاو زفانِ اين همه مرغان شناخت \r\n كى شناسى دولتِ روحانيان * در ميانِ حكمتِ يونانيان \r\n تا ازان حكمت نگردى فرد تو * كى شوى در حكمتِ دين مرد تو ؟ \r\n هر كه نامِ آن برد در راهِ عشق * نيست در ديوانِ دين آگاهِ عشق \r\n كافِ كفر اينجا به حق المعرفه * دوستر دارم ز فاى فلسفه \r\n زانك اگر پرده شود از كفر باز * تو توانى كرد از كفر احتراز \r\n ليك آن علم ، از چه و چون ره زند * بيشتر بر مردمِ آگه زند \r\n گر از آن حكمت دلى افروختى * كى چنان فاروق بر هم سوختى ؟ \r\n شمعِ دين چون حكمتِ يونان بسوخت * شمعِ دل ، زان علم ، بر نتوان فروخت \r\n حكمتِ يثرب بَسَت اى مردِ دين * خاك بر يونان فشان در دردِ دين \r\n تا به كى گويى تو اى عطّار حرف ؟ * نيستى تو مردِ اين كارِ شگرف \r\n\r\n","description":"","footnote":"","page_name":" 387 ","page_number":401},
  {"content":"\r\n\r\n از وجودِ خويش بيرون آى پاك * خاك شو از نيستى بر روى خاك \r\n تا تو هستى ، پايمالِ هر خسى * نيست گشتى ، تاجِ فرقِ هر كسى \r\n تو فنا شو تا همه مرغانِ راه * ره دهندت در بقا در پيشگاه \r\n گفتهء من رهبرِ تو بس بوَد * كاين سخن پيرِ رهِ هر كس بوَد \r\n گر نيَم مرغانِ رَه را هيچ كس * ذكرِ ايشان كرده‌ام ، اينم نه بس ؟ \r\n آخرم زان كاروان گردى رسيد * قسمِ من زان رفتگان دردى رسيد . \r\n\r\n","description":"","footnote":"","page_name":" 388 ","page_number":402},
  {"content":"\r\n\r\n\r\nالحكاية و التمثيل\r\n صوفيى را گفت آن پيرِ كهن * چند از مردانِ حق گويى سخن ؟ \r\n گفت خوش آيد زنان را بر دوام * آن كه مىگويند از مردان مدام \r\n گر نيَم زيشان ، ازيشان گفته‌ام * خوش دلم كاين قصّه از جان گفته‌ام \r\n گر ندارم از شكر جز نامْ بهر * اين بسى بهْ زان كه اندر كامْ زهر . \r\n جملهء ديوانِ من ديوانگىست * عقل را با اين سخن بيگانگىست \r\n جان نگردد پاك از بيگانگى * تا نيابد بوىِ اين ديوانگى \r\n من ندانم تا چه گويم ، اى عجب * چند گُم نا كرده جويم ، اى عجب \r\n از حماقت تركِ دولت گفته‌ام * درسِ بيكارانِ غفلت گفته‌ام \r\n گر مرا گويند اى گم كرده راه * هم به خود عذرِ گناهِ من بخواه \r\n مىندانم تا شود اين كار راست * يا توانم عذرِ اين صد عمر خواست \r\n گر دمى بر راهِ او در كارمى * كى چنين مستغرقِ اشعارمى \r\n گر مرا در راهِ او بودى مقام * شينِ شعرم شينِ شَر گشتى مدام \r\n\r\n","description":"","footnote":"","page_name":" 389 ","page_number":403},
  {"content":"\r\n\r\n شعر گفتن حجّتِ بىحاصلىست * خويشتن وا ديد كردن جاهلىست \r\n چون نديدم در جهان محرم كسى * هم به شعر خود فرو گفتم بسى \r\n گر تو مردِ راز جويى باز جوى * جان فشان و خون گرىّ و راز جوى \r\n زان كه من خونين سرشك افشانده‌ام * تا چنين خونريز حرفى رانده‌ام \r\n گر مشام آرى به بحرِ ژرفِ من * بشنوى تو بوىِ خون از حرفِ من \r\n هر كه شد از زهرِ بدعت دردمند * بس بود ترياكش اين حرفِ بلند \r\n گر چه عطّارم من و ترياك ده * سوخته دارم جگر چون ناك دِه \r\n هست خلقى بىنمك بس بىخبر * لا جرم زان مىخورم تنها جگر \r\n چون ز نانِ خشك گيرم سفره پيش * تر كنم از شورواىِ چشمِ خويش \r\n از دلم آن سفره را بريان كنم * گه گهى جبريل را مهمان كنم \r\n چون مرا روحُ القُدُس هم كاسه است * كى توانم نانِ هر مُدبِر شكست ؟ \r\n من نخواهم نانِ هر نا خوش منش * بس بود اين نانم و آن نانْ خورش \r\n شد غناءُ القلب جان افزاىِ من * شد قناعت « كنزِ لا يفنا » ى من \r\n هر توانگر كاين چنين گنجيش هست * كى شود در منّتِ هر سفله پست ؟ \r\n\r\n","description":"","footnote":"","page_name":" 390 ","page_number":404},
  {"content":"\r\n\r\n شكر ايزد را كه در بارى نيَم * بستهء هر نا سزاوارى نيَم \r\n من ز كس بر دل كجا بندى نهم * نامِ هر دون را خداوندى نهم \r\n نه طعامِ هيچ ظالم خورده‌ام * نه كتابى را تخلّص كرده‌ام \r\n همّت عاليم ممدوحم بس است * قوتِ جسم و قوّتِ روحم بس است \r\n پيشِ خود بردند پيشينان مرا * تا به كى زين خويشتن بينان مرا \r\n تا ز كارِ خلق آزاد آمدم * در ميانِ صد بلا شاد آمدم \r\n فارغم زين زمرهء بد خواه نيك * خواه نامم بد كنند و خواه نيك \r\n من چنان در دردِ خود درمانده‌ام * كز همه آفاق دست افشانده‌ام \r\n گر دريغ و دردِ من بشنوديى * تو بسى حيران‌تر از من بوديى \r\n جسم و جان رفت و ز جان و جسمِ من * نيست جز درد و دريغى قسمِ من . \r\n\r\nالحكاية و التمثيل\r\n راه بينى وقتِ پيچاپيچِ مرگِ * گفت چون ره را ندارم زاد و برگ ، \r\n از خوىِ خجلت كفى گِل كرده‌ام * پس ازو خشتى به حاصل كرده‌ام \r\n شيشه‌اى پراشك دارم نيز من * ژنده‌اى بر چيده‌ام بهرِ كفن \r\n اوّلم زان اشك اگر غسلى دهيد * آخرم آن خشت زيرِ سر نهيد \r\n و آن كفن در آب چشم آغشته‌ام * « اى دريغا » سر به سر بنوشته‌ام \r\n آن كفن چون در تنم پوشيد پاك * زود تسليمم كنيد آنگه به خاك \r\n چون چنين كرديد ، تا محشر ز ميغ * بر سرِ خاكم نبارد جز دريغ \r\n دانى اين چندين دريغا بهر چيست * پشّه‌اى با باد نتوانست زيست \r\n سايه از خورشيد مىجويد وصال * مىنيابد ، اينْت سودا و محال ! \r\n گر چه هست اين خود محالى آشكار * جز محال‌انديشى او را نيست كار \r\n هر كه او ننهد درين انديشه سر * او ازين بهتر چه انديشد دگر \r\n سخت‌تر بينم به هر دم مشكلم * چون بپردازم ازين مشكل دلم ؟ \r\n كيست چون من فرد و تنها مانده ؟ * خشك لب غرقابِ دريا مانده ؟ \r\n نه مرا همراز و همدم هيچ كس * نه مرا همدرد و محرم هيچ كس \r\n نه ز همّت ميلِ ممدوحى مرا * نه ز ظلمت خلوتِ روحى مرا \r\n نه دلِ كس نه دلِ خود نيز هم * نه سرِ نيك و سرِ بد نيز هم \r\n نه هواىِ لقمهء سلطان مرا * نه قفاىِ سيلىِ دربان مرا \r\n نه به تنهايى صبورى يك دمم * نه به دل از خلق دورى يك دمم \r\n هست احوالِ منِ زير و زبر * همچنان كان پير داد از خود خبر . \r\n\r\nالحكاية و التمثيل\r\n پاك دينى گفت سى سالِ تمام * عمر بىخود مىگذارم بر دوام \r\n همچو اسماعيل در خود نا پديد * آن زمان كاو را پدر سر مىبريد \r\n\r\n","description":"","footnote":"","page_name":" 391 ","page_number":405},
  {"content":"\r\n\r\n چون بود آن كس كه او عمرى گذاشت * همچو آن يك دم كه اسماعيل داشت . \r\n كس چه داند تا درين حبسِ تعب * عمرِ خود چون مىگذارم روز و شب \r\n گاه مىسوزم چو شمع از انتظار * گاه مىگريم چو ابرِ نوبهار \r\n تو فروغِ شمع مىبينى خوشى * مىنبينى در سرِ او آتشى \r\n آن كه از بيرون كند در تن نگاه * كى بَرَد هرگز درونِ سينه راه \r\n در خمِ چوگان چو گويى ، هيچ جاى * مىندانم پاى از سر ، سر ز پاى \r\n از وجودم خود نكردم هيچ سود * كانچه كردم و آنچه گفتم هيچ بود \r\n اى دريغا نيست از كس يارىام * عمر ضايع گشت در بيكارىام \r\n چون توانستم ندانستم ، چه سود * چون بدانستم ، توانستم نبود \r\n اين زمان جز عجز و جز بيچارگى * مىندارم چاره‌اى يك بارگى . \r\n\r\nالحكاية و التمثيل\r\n چون بشد شبلى ازين جاىِ خراب * بعد از ان ديدش جوامردى به خواب \r\n گفت « حق با تو چه كرد اى نيك بخت ؟ » * گفت « چون شد در حسابم كار سخت ، \r\n\r\n","description":"","footnote":"","page_name":" 392 ","page_number":406},
  {"content":"\r\n\r\n چون مرا بس خويشتن دشمن بديد * ضعف و نوميدى و عجزِ من بديد ، \r\n رحمتش آمد بدان بيچارگيم * پس ببخشود از كرم يكبارگيم . » \r\n خالقا ! بيچارهء را هم تو را * همچو مورى لنگ در چاهم تو را \r\n من نمىدانم كه من اهلِ چه‌ام * يا كجاام يا كدامم يا كه‌ام \r\n بى تنى ، بى دولتى ، بى حاصلى * بى نوايى ، بى قرارى ، بى دلى \r\n عمر در خونِ جگر بگداخته * بهره‌اى از عمر نا پرداخته \r\n هر چه كردم جمله تاوان آمده * جان به لب ، عمرم به پايان آمده \r\n دل ز دستم رفته دنيى گُم شده * صورتم نامانده معنى گم شده \r\n من نه كافر نه مسلمان مانده * در ميانِ هر دو حيران مانده \r\n نه مسلمانم نه كافر چون كنم ؟ * مانده سرگردان و مضطر چون كنم ؟ \r\n در درى تنگم گرفتار آمده * روى در ديوارِ پندار آمده \r\n بر منِ بيچاره اين در برگشاى * وين ز راه افتاده را راهى نماى \r\n بنده را گر نيست زادِ راه هيچ * مىنياسايد ز اشك و آه هيچ \r\n هم توانى سوخت از آهش گناه * هم ز اشكش شست ديوانِ سياه \r\n هر كه درياهاىِ اشكش حاصل است * گو بيا كو در خورِ اين منزل است \r\n\r\n","description":"","footnote":"","page_name":" 393 ","page_number":407},
  {"content":"\r\n\r\n وان كه او را ديدهء خونبار نيست * گو برو كو را برِ ما كار نيست . \r\n\r\nالحكاية و التمثيل\r\n در رهى مىرفت پيرى راهبر * ديد از روحانيان خلقى مگر \r\n بود نقدى سخت رايج در ميان * مىربودند آن ز هم روحانيان \r\n پير كرد آن قوم را حالى سؤال * گفت « چيست اين نقد ؟ بر گوييد حال . » \r\n مرغِ روحانيش گفت « اى پير راه * دردمندى مىگذشت اين جايگاه \r\n بر كشيد آهى ز دل پاك و برفت * ريخت اشكِ گرم بر خاك و برفت \r\n ما كنون آن اشك گرم و آهِ سرد * مىبريم از يكدگر در راه درد . » \r\n يا رب اشك و آهِ بسياريم هست * گر ندارم هيچ ، اين باريم ، هست \r\n\r\n","description":"","footnote":"","page_name":" 394 ","page_number":408},
  {"content":"\r\n\r\n چون روايى دارد آنجا اشك و آه * بنده دارد اين متاع آن جايگاه \r\n پاك كن از آه صحنِ جانِ من * پس بشوى از اشكِ من ديوان من . \r\n [ مىروم گم راه ره نايافته * دل چو ديوان جز سيه نايافته \r\n رهنمايم باش و ديوانم بشوى * از دو عالم تختهء جانم بشوى \r\n بى نهايت دردِ دل دارم ز تو * جان اگر دارم خجل دارم ز تو \r\n عمر در اندوهِ تو بردم به سر * كاشكى بوديم صد عمر دگر \r\n تا در اندوهت به سر مىبردمى * هر زمان دردى دگر مىبُردمى \r\n مانده‌ام از دستِ خود در صد زحير * دستِ من اى دستگيرِ من تو گير . \r\n\r\nالحكاية و التمثيل\r\n\r\n","description":"","footnote":"","page_name":" 395 ","page_number":409},
  {"content":"\r\n\r\n بو سعيدِ مهنه با مردانِ راه * بود روزى در ميان خانقاه \r\n مستى آمد اشك ريزان بىقرار * تا درِ آن خانقاه آشفته وار \r\n پرده از ناسازگارى باز كرد * گريه و بدمستيى آغاز كرد \r\n شيخ كو را ديد آمد در برش * ايستاد از روىِ شفقت بر سرش \r\n\r\n","description":"","footnote":"","page_name":" 396 ","page_number":410},
  {"content":"\r\n\r\n گفت « هان اى مست اينجا كم ستيز * از چه مىباشى به من ده دست و خيز . » \r\n مست گفت « اى حق تعالى يارِ تو * نيست شيخا دست گيرى كارِ تو \r\n تو سرِ خود گير و رفتى مردوار * سر فرو رفته مرا با او گذار \r\n گر ز هر كس دست گيرى آمدى * مور در صدرِ اميرى آمدى \r\n دست گيرى نيست كارِ تو برو * نيستم من در شمارِ تو برو . » \r\n شيخ در خاك اوفتاد از دردِ او * سرخ گشت از اشك روىِ زرد او . \r\n اى همه تو ! ناگزير من تو باش * اوفتادم دستگيرِ من تو باش 
  ] \r\n مانده‌ام در چاهِ زندان پاى بست * در چنين چاهم كه گيرد جز تو دست \r\n هم تنِ زندانىام آلوده شد * هم دلِ محنت كشم فرسوده شد \r\n گرچه بس آلوده در راه آمدم * عفو كن كز حبس وز چاه آمدم . \r\n\r\nالحكاية و التمثيل\r\n آن عزيزى گفت فردا ذو الجلال * گر كند در دشتِ حشر از من سؤال \r\n ك « اى فرو مانده چه آوردى ز راه ؟ » * گويم « از زندان چه آرند اى إله ؟ » \r\n\r\n","description":"","footnote":"","page_name":" 397 ","page_number":411},
  {"content":"\r\n\r\n غرقِ ادبارم ز زندان آمده * پاى و سر گم كرده حيران آمده \r\n باد در كف خاكِ درگاه توام * بنده و زندانىِ راهِ توام \r\n روى آن دارد كه نفروشى مرا * خلعتى از فضل در پوشى مرا \r\n زين همه آلودگى پاكم برى * در مسلمانى فرو خاكم برى \r\n چون نهان گردد تنم در خاك و خشت * بگذرى از هر چه كردم خوب و زشت \r\n آفريدن رايگانم چون رواست * رايگانم گر بيامرزى سزاست . \r\n\r\nالحكاية و التمثيل\r\n چون نظام الملك در نزع اوفتاد * گفت « الهى مىروم در دستْ باد \r\n خالقا يا رب به حق آن كه من * هر كه را ديدم كه گفت از تو سخن ، \r\n در همه نوعى خريدارش شدم * يارىِ او كردم و يارش شدم \r\n بر خريدارىّ تو آموختم * هرگزت روزى به كس نفروختم \r\n چون خريدارىّ تو كردم بسى * هرگزت نفروختم چون هر كسى \r\n در دمِ آخر خريداريم كن * يارِ بىياران تويى ، ياريم كن . » \r\n\r\n","description":"","footnote":"","page_name":" 398 ","page_number":412},
  {"content":"\r\n\r\n يا رب آن دم يارىام ده يك نفس * كان دمم جز تو نخواهد بود كس \r\n ديده پر خون دوستانِ پاكِ من * چون بيفشانند دست از خاكِ من ، \r\n تو بده دستى دران ساعت درست * تا بگيرم دامنِ فضلِ تو چست . \r\n\r\nالحكاية و التمثيل\r\n چون سليمان كرد با چندان كمال * پيش مورى لنگ از عجز آن سؤال \r\n گفت « برگو اى ز من آغشته‌تر * تا كدامين گِل به غم بسرشته‌تر ؟ » \r\n داد آن ساعت جوابش مورِ لنگ * گفت « خشتِ واپسين در گورِ تنگ . » \r\n واپسين خشتى كه پيوندد به خاك * منقطع گردد همه اوميد ، پاك \r\n چون مرا در زيرِ خاك اى پاك ذات * منقطع گردد اميد از كاينات \r\n پس بپوشد خشتِ آخر روىِ من * تو مگردان روىِ فضل از سوىِ من \r\n چون به خاك آرم منِ سرگشته روى * هيچ با رويم ميار از هيچ روى \r\n روى آن دارد كزان چندان گناه * هيچ با رويم نيارى اى إله \r\n تو كريم مطلقى اى كردگار * در گذر از هر چه رفت و در گذار . \r\n\r\n","description":"","footnote":"","page_name":" 399 ","page_number":413},
  {"content":"\r\n\r\n\r\nالحكاية و التمثيل\r\n بو سعيدِ مهنه در حمّام بود * قايميش افتاد و مردى خام بود \r\n شوخِ شيخ آورد تا بازوىِ او * جمع كرد آن جمله پيشِ روىِ او \r\n شيخ را گفتا « بگو اى پاك جان * تا جوامردى چه باشد در جهان ؟ » \r\n شيخ گفتا « شوخ پنهان كردن است * پيشِ چشمِ خلق نا آوردن است . » \r\n اين جوابى بود بر بالاىِ او * قايم افتاد آن زمان در پاى او \r\n چون به نادانىّ خويش اقرار كرد * شيخ خوش شد ، قايم استغفار كرد . \r\n خالقا پروردگارا مُنعِما * پادشاها كار سازا مُكرِما \r\n چون جوانمردى خلقِ عالمى * هست از درياىِ فضلت شبنمى \r\n قايم مطلق تويى اما به ذات * و ز جوانمردى نيايى در صفات \r\n شوخى و بى شرمى ما در گذار * شوخِ ما وا پيشِ چشمِ ما ميار . \r\n\r\n","description":"","footnote":"","page_name":" 400 ","page_number":414},
  {"content":"\r\n . \r\n","description":"","footnote":"","page_name":" 401 ","page_number":415},
  {"content":"\r\n . \r\n","description":"","footnote":"","page_name":" 402 ","page_number":416},
  {"content":"\r\n . \r\n","description":"","footnote":"","page_name":" 403 ","page_number":417},
  {"content":"\r\n . \r\n","description":"","footnote":"","page_name":" 404 ","page_number":418},
  {"content":"\r\n . \r\n","description":"","footnote":"","page_name":" 405 ","page_number":419},
  {"content":"\r\n . \r\n","description":"","footnote":"","page_name":" 406 ","page_number":420},
  {"content":"\r\n . \r\n","description":"","footnote":"","page_name":" 407 ","page_number":421},
  {"content":"\r\n . \r\n\r\n","description":"","footnote":"","page_name":" 408 ","page_number":422}
  ]