[
  {"content":"\r\n\r\nتاريخ دولت اسلامى\r\nدراندلس\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n . \r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nتاريخ دولت اسلامى دراندلس\r\nجلد پنجم\r\nنوشته محمد عبدالله عنان\r\nترجمهء\r\nعبد المحمد آيتى\r\nسازمان انتشارات كيهان\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nتاريخ دولت اسلامى در اندلس ( جلد پنجم )\r\nتأليف : محمد عبدالله عنان\r\nترجمه : عبدالمحمد آيتى\r\nچاپ اول : تابستان 1371 - پنجهزار نسخه\r\nچاپ : مؤسسه كيهان\r\nحق چاپ براى انتشارات كيهان محفوظ است\r\nخيابان انقلاب - روبروى پارك دانشجو - خيابان انوشيروان پلاك 10\r\nسازمان انتشارات كيهان\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n . \r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\n[ جلد پنجم 
  ]\r\n\r\nفهرست مطالب\r\nمقدمهء مؤلف نه تاريخ مملكت غرناطه باب اول مملكت غرناطه از آغاز قيام تا زمان حكومت سلطان ابو الحسن 3\r\nفصل اول : اندلس در سراشيب افول 5\r\nفصل دوم : مملكت غرناطه و قيام دولت نصريان 17\r\nفصل سوم : طوايف امت اندلس در عصر انحلال 41\r\nفصل چهارم : ماهيت مبارزه ميان اندلس و اسپانياى مسيحى 57\r\nفصل پنجم : تاريخ اسپانياى مسيحى از اوايل قرن يازدهم ميلادى تا ظهور مملكت غرناطه 69\r\nفصل ششم : مملكت غرناطه پس از مرگ ابن الاحمر و عصر نبرد ميان بنى الاحمر و بنى مرين 79\r\nفصل هفتم : مملكت غرناطه در نيمهء اول قرن هشتم هجرى و اوج كشاكش ميان بنى مرين و اسپانياى مسيحى 103\r\nفصل هشتم : اندلس در كشاكش جزر و مد 119\r\nفصل نهم : تاريخ اسپانياى مسيحى از قيام مملكت غرناطه تا اتحاد دو مملكت قشتاله و آراگون 149\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nباب دوم پايان دولت اسلام در اندلس 171\r\nفصل اول : اندلس بر لبهء سراشيب 173\r\nفصل دوم : آغاز انقراض 199\r\nفصل سوم : آخرين كشاكش 215\r\nفصل چهارم : پايان فاجعه 257\r\nسرنوشت غم‌انگيز موريسكيها يا عربهاى مسيحى شده باب سوم مراحل سركوبى و تغيير كيش مسلمانى به مسيحى 287\r\nفصل اول : آغاز تحول در زندگى مغلوب 291\r\nفصل دوم : محكمهء تفتيش عقايد اسپانيا و اهتمام آن به نابود ساختن ملت اندلس 311\r\nفصل سوم : اوج سركوبى و شورش موريسكيها 333\r\nباب چهارم پايان آخرين مرحله 363\r\nفصل اول : سياست اسپانيا در برابر حملات دريايى مسلمانان 365\r\nفصل دوم : فاجعهء اخراج 381\r\nفصل سوم : تأملات و تبليغاتى در پيرامون فاجعه 401\r\nباب پنجم نظام حكومتى و حيات اجتماعى و فكرى در مملكت غرناطه 415\r\nفصل اول : نظام حكومتى در مملكت غرناطه و خواص اجتماعى آن 417\r\nفصل دوم : جنبش فكرى در مراحل نخستين آن 437\r\nفصل سوم : دورهء پختگى و شكوفايى 455\r\nفصل چهارم : دورهء آخر و آثار بر جاى مانده 471\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\n\r\nمقدمهء مؤلف\r\nچاپ اول اين كتاب در سال 1949 يعنى نه سال پيش منتشر شد . در آن هنگام دريافتم كه با همهء كوششى كه در تهيهء مطالب و استقصاء منابع به كار برده‌ام باز هم نيازمند تحقيق و تفصيل بيشتر است و بايد در تكميل منابع و اسناد باز هم بكوشم . و در همان هنگام پى بردم كه به اين هدف نخواهم رسيد مگر آنكه رخت سفر به شبه‌جزيرهء اسپانيا موطن ملت بزرگ اندلسى كشم . سرزمينى كه اين ملت حدود هشت قرن در آنجا زيسته است و تمدن بزرگش در آنجا شكوفا شده و آنگاه صحنهء انحلال و فروپاشى تدريجى و سقوط و شهادت دردناك او بوده است .\r\nاز آن روز تا به امروز سفرهاى تحقيقاتى خود را در شبه‌جزيرهء اسپانيا پى گرفته‌ام و به همهء شهرهاى اندلس قديم در اسپانيا و پرتغال سرزده‌ام و به تحقيق و تجسس در آثار و اطلال و نقوش اندلسى همت گماشته‌ام . همچنين از بلاد اسپانياى مسيحى آن روزگار به سبب ارتباطى كه با تاريخ اندلس داشته‌اند در قشتاله و ناواروليون و جلّيقيه ديدار كرده‌ام .\r\nدر خلال گردش در نواحى شبه‌جزيره بر بسيارى از خواص و طبايع جغرافيايى و اقليمى آن و بسيارى از رسوم و سنن و ويژگيهاى اجتماعى و ادبى مردم آن آگاه شده‌ام . همه اينها در من اثرى عميق بر جاى نهاده‌اند و مرا به بسيارى از آراء و انديشه‌هاى جديد مربوط به تاريخ اندلس و ملت اندلسى يارى رسانيده‌اند .\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nاين حقيقتى است كه در مقدمه چاپ اول اين كتاب هم به آن اشاره كرده‌ام كه منابع اسلامى نسبت به اين مراحل اخير از زندگى مردم اندلس اندك و ضعيف است . آرى ، از تاريخ مملكت غرناطه و احوال آن شمارى از مراجع اصيل و ارزشمند و مقدم بر همهء آنها نوشته‌هاى وزير ابن الخطيب و ابن خلدون - تا زمانى كه خود زنده بوده‌اند - به دست ما رسيده است ، همچنين به شمارى از منابع تاريخ مملكت بنى مرين - همتاى مملكت غرناطه و دست راست آن در جهاد - دست يافته‌ايم ولى اين منابع اسلامى ما را فقط تا اواخر قرن هشتم هجرى ( قرن چهاردهم ميلادى ) همراهى مىكنند و از آن پس يعنى در خلال قرن نهم هجرى كه عصر انحلال و سقوط مملكت غرناطه است در ميان منابع اسلامى چيز در خور اهميتى نمىيابيم و در اين مرحلهء تاريك از تاريخ دولت اسلام در اندلس جز روايت صاحب « اخبار العصر فى انقضاء دولة بنى نصر » كه خبر از سقوط غرناطه مىدهد و آنچه المقّرى در « نفح الطيب » و در « ازهار الرياض » آورده است منبع مهمى در دست نداريم .\r\nاما در پيرامون فاجعهء موريسكيها يا عربهاى مسيحى شده كه بقاياى آن ملت مغلوبند ، در روايات اسلامى به ندرت مطلبى ديده مىشود كه آنها را نيز المقرى در دو كتاب خود نفح الطيب و ازهار الرياض گرد آورده است . ازاين‌رو بيشتر اعتماد ما در بيان اين مرحلهء اخير از زندگى امت اندلسى بر منابع غربى و اسپانيايى است و بعضى از نويسندگان اين منابع و اسناد ، خود معاصر همان وقايع بوده‌اند و فاجعه را آن‌سان كه خود ديده‌اند روايت كرده‌اند .\r\nهرچند منابع اسپانيائى اغلب تحت تأثير عوامل ملى و دينى هستند ولى محققين غربى كمتر از جادهء اعتدال خارج شده‌اند و منصفانه قهرمانيها و نبوغ آن ملت مغلوب را و تمدن فرهنگ او و مبارزه‌اش را با محنتها و آلام ستوده‌اند و از روش سياسى دولت اسپانياى مسيحى و روش محاكم تفتيش عقايد براى نابود كردن آن ملت ، انتقاد و نكوهش كرده‌اند . كافى است جملات موجز و محكم دكتر لى  aeL . HC . H . rD  يكى از محققين جديد را در اين باب بياوريم كه مىگويد « تاريخ موريسكيها تنها متضمن فاجعه‌اى تأثرانگيز نيست ، بلكه خلاصه‌اى است از جميع خطاها و اميال و هوى و هوسهايى كه دست به دست هم دادند تا اسپانيا در خلال يك\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nقرن ، از عصر عظمتش در ايام شارل پنجم تا زمان ذلت و خوارىاش در عصر كارلوس دوم ، سر در سراشيب سقوط و انحلال نهد » .\r\n* * * ازاين‌رو همت بر آن گماشتم كه منابع و اسناد متعلق به اين مرحلهء غامض و تيره تاريخ ملت اندلسى - مرحلهء انحلال و نابودى - را و از هر جا كه ميسر است چه قشتالى و چه غربى گرد آورم و پندارم كه در اين راه هيچ كوششى را فرونگذاشته‌ام و در تاريخ مملكت غرناطه يا تاريخ موريسكيها به آثار و اسناد مهمى دست يافته‌ام . در خلال سفرهاى متوالى كه تا به امروز به شبه‌جزيرهء اسپانيا رفته‌ام جايى را كه در خور تحقيق و تفحص باشد ناگشته رها نكرده‌ام و هيچ سند و مدركى قابل اعتماد را اعم از خطى و چاپى ناديده ، نگذاشته‌ام . اوقات بسيارى را به كندوكاو در مجموعه‌هاى مخطوط عربى كتابخانه‌هاى ملى مادريد و آكادمى تاريخ واسكوريال و غرناطه سپرى ساخته‌ام و به دنبال يافتن اسناد و معاهده نامه‌ها و قراردادهاى مخطوط اندلسى و مغربى و آنچه مربوط به باشندگان ( مدجنون ) و مستعربين بوده است و نيز اسناد مخطوط قشتالى تلاشها كرده‌ام تا به آنها در آرشيوهاى تاريخى مادريد يا اسكوريال يا در شنت‌منكش  sacnamiS  يا آرشيوهاى تاج در آراگون و برشلونه يا آرشيوهاى مملكت بلنسيه يا شهردارى غرناطه و كليساى بزرگ سرقسطه و شهردارى بنبلونه و يا آرشيوها و بايگانيهاى خصوصى ، دست يافته‌ام . نتيجهء اين تلاشها به دست آوردن مجموعه‌اى بزرگ و غنى از اسناد و مداركى است كه بر اين مرحله از تاريخ پر حوادث ملت اندلس پرتو مىافكند و زواياى تاريك آن را روشن مىسازد و ما را به بسيارى از حقايق آشنا مىكند .\r\nدست يافتن به آرشيو عمومى اسپانيا در شنت‌منكش مرا در اين راه كمك بسيار كرد . شتت‌منكش قلعهء اندلسى قديمى است در جنوب غربى بلدوليد  dilodallaV  و در ده كيلومترى آن . اين قلعه از قرن شانزدهم محل بايگانى سلطنتى اسپانيا بوده است و تا به امروز بسيارى اسناد مخطوط مشهور را در درون خود حفظ كرده است . اسناد اين بايگانى نفيسترين اسناد تاريخى و سياسى و قضائى است . از جمله شمارى اسناد اندلسى و مغربى منحصر به\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nفرد در آنجاست . من در آنجا شمار بسيارى از اسناد اندلسى و قشتالى مربوط به تاريخ مملكت غرناطه را يافتم و نيز مجموعه‌اى از فرمانهايى كه خطاب به عربهاى مسيحى شده يا دربارهء آنها صادر شده بود . همچنين مجموعه اسنادى از محاكم تفتيش عقايد درباره آنها و محاكمات آنها . از همهء اين اسناد عكس برداشتم و در خلال اين كتاب از آنها استفاده كرده‌ام و بسى حقايق تاريك را كه به يارى آنها روشن ساخته‌ام .\r\nهمچنين بسيارى از اسناد باشندگان ( مدجنون ) و مستعربين را كه در ميان اين مجموعه‌هاى اسپانيايى يافتم مورد استفاده قرار دادم و به يارى اين اسناد زواياى تاريك زندگى آنان و احوال ايشان را در دوره‌هاى متأخر كه به كلى ارتباطشان با گذشته بريده شده بود و روشن گردانيدم .\r\nدر كتابخانه اسكوريال علاوه بر كتابهاى ابن الخطيب دربارهء مملكت غرناطه چند اثر ديگر به دست آمد از جمله نسخه خطى كتاب « اخبار العصر فى انقضاء دولة بنى نصر » بود ، كه خاورشناس ميللر به انتشار آن همت گماشت ولى اصل نسخه پس از انتشار آن ناپديد شده بود . و ديگر رساله « اسنى المتاجر » بود در باب مهاجرت باشندگان ( مدجنون ) و رسالهء ابن خاتمه پيرامون طاعون بزرگ . از همه مهمتر دست‌يابى به آثار ابن الخطيب بود كه از آنها سخت بهره‌مند شده‌ام ولى متاسفانه چيزى مربوط به موريسكيها يا اعراب نصرانى شده در آنجا نبود .\r\nدر خلال تفحص خود در كتابخانه رسولى واتيكان در رم نسخهء خطى مورخ و سيّاح بزرگ مصرى ، عبد الباسط بن خليل الحنفى را يافتم ، تحت عنوان « الروض الباسم فى حوادث العصر و التراجم » در اين كتاب بسيارى از حوادث اخير غرناطه آمده بود . سياح و مورخ مذكور خود در ايام ديدارش از غرناطه در روزگار سلطان ابو الحسن آن وقايع را به عيان ديده است . علاوه بر آن يك سند فقهى مهم يافتم حاوى نصايح و رهنمودهايى دينى به عربهاى متنصر و من همه آن را در جاى خود در اين كتاب نقل كرده‌ام .\r\nهمچنين در خلال تفحصات خود در مغرب هم نصوص مفيدى حاصل كرده‌ام . در كنار اين اسناد تاريخى برخى اسناد كلاسيك قشتالى را هم يافته‌ام از آن جمله رواياتى است يا معاصر فاجعه و يا\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nنزديك به آن . و من نمىخواهم آراء مورخين قشتالى و احكامشان را به سبب اينكه گاه با تعصب آميخته است به يك‌سو نهم . پيش از آنكه با زبان قشتالى آشنا شوم بعضى از اين آراء و تعليقات را از طريق ترجمهء آنها به زبان فرانسه يا انگليسى مىشناختم ولى اكنون آنها را از بررسى مهمترين منابع قشتالى به دست مىآورم .\r\nاز آن ميان به سه روايت تاريخى بيش از ديگران پرداخته‌ام : يكى روايت هرناندودبايثا است كه با حوادث روزهاى آخر غرناطه معاصر بوده است و ديگر روايت لويس دل‌مارمول است كه از سقوط غرناطه و شورشهاى عربهاى مسيحى شده حكايت دارد . او تاريخ خود را هشتاد سال بعد از سقوط غرناطه نوشته و اين شورشها را از ابتدا تا انتها به چشم خود ديده است . سوم تاريخ غرناطه از مورخ غرناطى لافونته الكانتارا كه در قرن گذشته تأليف شده و حاوى معلومات و تفاصيل مهم است . در آنچه مربوط به عربهاى متنصر است و حوادث اخراج آنها ، مرجع ، آثار چند تن از متفكرين و مورخين بزرگ اسپانيائى است و مقدم بر همه مودستو لافونته و خانر و پيكاتوستى و منندث اىپلايو و از آنچه پيرامون تراژدى اخراج و نتايج و عواقب آن نوشته بودند مطالب بسيارى نقل كردم . البته آراء و نظريات معارضين و مؤيدين را يكسان مورد توجه قرار داده‌ام .\r\nوجههء همت من گردش در مملكت قديم غرناطه بود . بسيارى از شهرهاى آن را چون غرناطه و المريه و بسطه و وادى آش و مالقه و بلش و لوشه و الحامه و رنده و اركش و جزيرة الخضراء و طريف و جبل طارق زيارت كردم و نه تنها شهرها بلكه روستاها را نيز ديدم .\r\nچند بار به غرناطه سفر كردم و در دشتها و بلنديها و پستيها و محلات آن صحنه‌هاى بسيارى از حوادث و جنگهاى مشهور را ديدم در برج مشهور آن تفرج كردم و بر كرانه‌هاى نهر قديم آن نهر شنيل گام زدم و بر كوههاى سييرانوادا با قله‌هاى برف‌پوش آن بالا رفتم . الحمراء را كه هنوز هم قصرى فخيم و پرشكوه است و با حياطها و تالارهاى گشاده‌اش به عنوان مجد غرناطهء اسلامى و تمدن و فرهنگ عظيم آن است ، گرديدم . همهء اماكنى را كه غمنامهء اندلس در آنجا پايان گرفته بود از نزديك مشاهده كردم .\r\nدر مدت پنج يا شش سال اخير همهء كارم بحث و تحقيق در\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nاين اسناد و منابع بوده است تا توانستم چاپ جديد « نهايت الاندلس » را يا به عبارت بهتر تحرير تازه‌اى از كتاب را آماده انتشار كنم . آن گردش چند ساله در مواطن آن حوادث و مشاهدهء مكرر آن شهرها و سرزمينها در روح من و در ذهن من و شيوهء نگارش من تأثيرى عميق نهاده ، آن‌سان كه به هنگام نوشتن آن حوادث ، همهء آن اماكن و مشاهد ، در مخيله‌ام حاضر مىآيند گويى خود در آن ايام ، در آن سرزمين و ميان آن مردمان كه قهرمانان آن تراژدى بوده‌اند زندگى مىكنم و سرنوشتى چون سرنوشت آنان دارم .\r\nاميد من آن است كه توانسته باشم پس از آن همه تحقيق و تجسس و كندوكاو در منابع و اسناد ، اثرى تقديم خواننده كنم كه موثق‌ترين روايات در باب سرانجام اندلس و فاجعه دردناك عربهاى مسيحى شده را در برداشته باشد .\r\nدر اينجا فرصت را مغتنم مىشمارم تا از دوست خود ، پدر بزرگوار نمسيوموراتا مدير كتابخانهء اسكوريال كه مرا در خلال مراجعات مكررم به كتابخانه يارى كرده است سپاسگزارى كنم .\r\nهمچنين سپاسهاى فراوان خود را به مديران و امناى بايگانيها و آرشيوهاى سيمانقا و مادريد و برشلونه و بلنسيه و غرناطه و مدير و امناى كتابخانهء ملى مادريد به سبب كمكهاى ذى قيمتشان در اين چند سال اخير ، تقديم مىدارم . و بالاخره از برادران خود كاركنان معهد المصرى در مادريد كه در موارد مختلف مرا يارى داده‌اند تشكر مىكنم زيرا ياريهاى آنها بسى مشكلات كار را بر من آسان ساخت .\r\nمحمد عبد الله عنان صفر سال 1378 اوت سال 1958\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\n\r\nتاريخ مملكت غرناطه 635 - 898 ه / 1238 - 1492 م\r\n\r\n","description":"","footnote":"","page_name":" 1 ","page_number":15},
  {"content":"\r\n . \r\n","description":"","footnote":"","page_name":" 2 ","page_number":16},
  {"content":"\r\n\r\n\r\nباب اول مملكت غرناطه از آغاز قيام تا زمان حكومت سلطان ابو الحسن 635 - 868 ه / 1238 - 1463 م\r\n\r\n","description":"","footnote":"","page_name":" 3 ","page_number":17},
  {"content":"\r\n . \r\n","description":"","footnote":"","page_name":" 4 ","page_number":18},
  {"content":"\r\n\r\n\r\nفصل اول اندلس در سراشيب افول\r\n\r\n1\r\nتاريخ اندلس كه در مراحل نخستين خود نمايانگر صفحات درخشنده‌اى از پيروزيهاى سياسى و نظامى و نمونه‌هاى تابناكى از تمدن و معرفت ، به ما عرضه مىداشت ، در مراحل اخير خود ، حكايتگر حوادث غم‌انگيز و شوربختىها و محنتها بود .\r\nملت اندلس با حركتى كند ولى دردناك در سراشيب كشاكشها افتاد تا عاقبت كارش به هزيمت و ذلت و سقوط كشيد .\r\nقصه اندلس چيزى جز همان حقيقت جاويدان تاريخ نيست و مسير مستمر تاريخ آمدن و رفتن نسلها و امتهاست و دست به دست گشتن دولتها و اوج و حضيض تمدنهاست . پيكار طولانى و افروخته‌اى كه امت اسلامى ، در اندلس در آن غوطه‌ور بود - تا پيش از آنكه تسليم سرنوشت محتوم خود شود - آكنده از آنچنان قهرمانيها و فداكاريهايى بود كه در ميان مللى كه براى دفاع از حيات و حريت خويش برپاى خاسته بودند نظاير اندكى داشت .\r\nشهرهاى بزرگ اندلس در خلال يك سلسله پيكارهاى خردكننده يك‌يك دستخوش سقوط گرديد و اين از هنگامى بود كه خلافت اموى اندلس ، در اواخر قرن چهارم هجرى سقوط كرد و دولتهاى كوچك طوايف جدا از يكديگر ، بر ويرانه‌هاى آن دولت شامخ و عظيم به وجود آمدند . سقوط هريك از شهرهاى مهم با آن تمدن\r\n\r\n","description":"","footnote":"","page_name":" 5 ","page_number":19},
  {"content":"\r\n\r\nدرخشانش ، در آن سالهاى سياه قرون وسطا ، بر پيكر دولت اسلامى اندلس ضربتى كشنده بود و در روحيهء دول اسلامى در مشرق و مغرب انعكاسى دردآلود داشت و سبب پديد آمدن سوگنامه‌هايى دلگداز به نظم و نثر گرديد . آنچنان بود كه چون يكى از شهرهاى مهم اندلس به دست دشمن ديرين و همواره در كمين آن - اسپانياى مسيحى - سقوط مىكرد ديگر شهرها جور آن را مىكشيدند و بيشتر ساكنان مسلمان شهر مغلوب به آنها مهاجرت مىكردند تا مگر دين و آزادى و كرامت انسانى خويش را نگهدارند ، تا زمانى رسيد كه جز غرناطه و اعمال آن جايى باقى نماند . غرناطه هرچند مملكتى كوچك بود ولى مقاوم و نستوه بود . خاندان نصر توانست آن را در سايهء نبوغ و درايت خويش به مدت دويست سال در كشاكش طوفانهاى سهمگين از لجه‌هاى وحشتناك غرق و مرگ برهاند .\r\nاز زمانى كه دول طوايف روى به ضعف نهاد و اختلاف و تفرقه بر آن حكمفرما گرديد و به دام جنگهاى داخلى فروغلطيد ، آن دشمن خطرناك يعنى اسپانياى مسيحى ، مجال ديگرى يافت كه در ميان حكومتهاى متخالف دست به فتنه‌انگيزى زند و هر بار يكى را بر ضد ديگرى برآشوبد . برخى از رجال اندلس كه نظرى ثاقب داشتند حتى در آن روزگاران كه هنوز اسلام بر بخش بزرگى از شبه‌جزيرهء اسپانيا سيطره داشت ، توانستند شبح هولناك سقوط را در پس پرده آن تفرقه و اختلاف به خوبى بنگرند . از جمله ابن حيّان مورخ اندلس در قرن پنجم هجرى پس از شرح حوادث سقوط بر بشتر در سال 456 ه / 1063 م كه به كشته شدن و اسارت جمع كثيرى از مسلمانان انجاميد چنين روزهاى سياهى را پيشبينى كرده بود « 1 » و چون طليطله نخستين شهر بزرگ اسلامى اندلس در سال 478 ه / 1085 م به دست دشمن نيرومندش اسپانياى مسيحى افتاد ، براى صاحبنظران آشكار بود كه اگر روال كارها بر اين مدار باشد ، چه بسا در آينده‌اى نه چندان دور ، دولت اسلامى از اسپانيا رخت بيرون كشد . در اين ايام\r\n\r\n\r\n","description":"","footnote":"\r\n( 1 ) . المقرى ، نفح الطيب ( مصر ج 2 / ص 576 ) .\r\n","page_name":" 6 ","page_number":20},
  {"content":"\r\n\r\nاين وحشت و هراس در سراسر اندلس به خوبى آشكار بود . چنان كه شاعرشان به هنگام سقوط طليطله چنين مىسرود :\r\n يا اهل اندلس شدّوار حالكم * فما المقام بها الا من الغلط\r\nالسلك ينثر من اطرافه وارى * سلك الجزيره منثورا من الوسط\r\nمن جاور الشر لا يأمن بوائقه * كيف الحياة مع الحيات فى سفط \r\nسقوط طليطله براى امراى طوايف درسى بزرگ بود . آنان را از خواب غفلت بيدار نمود و دريافتند كه بايد به جاى خلاف و كشاكش متحد گردند و روى به آن سوى دريا آورند و از برادران دينى خويش مرابطين يارى جويند . گفتيم كه دولت مرابطين در اين ايام در عنفوان جوانى خود بود . اميرشان يوسف بن تاشفين سلطهء خود را بر امم مغرب ، از اقيانوس اطلس در مغرب تا تونس در مشرق گسترش داده بود . مرابطين به نداى امراى طوايف پاسخ دادند و از دريا گذشته با سپاهى گران به اندلس درآمدند .\r\nلشكرهاى متحد اسلام به سردارى يوسف بن تاشفين با لشكرهاى متحد مسيحى ، به سردارى آلفونسوى ششم زعيم اسپانياى مسيحى ، در دشتهاى زلّاقه - در ماه رجب سال 479 ه / اكتبر سال 1086 م - مصاف دادند و پيروزى بزرگى حاصل كردند . نبرد زلاقه از نبردهاى مشهور اندلس بود كه پس از پيروزى در آن امراى طوايف تن و توشى ديگر يافتند و مردم اندلس قويدل شدند و اندلس خود حيات تازه‌اى يافت . « 2 »\r\nاما ديرى نپاييد كه مرابطين كه مجذوب نعمت و ثروت اندلس شده بودند ، با برادران و هم‌پيمانان خويش دل ديگرگون كردند و ازاين‌رو دولتهاى طوايف را يكى پس از ديگرى برافكندند و قريب به نيم قرن خود بر اندلس فرمان راندند . چون دولت مرابطين در مغرب سقوط كرد و جاى خود به موحدين داد ، اين‌بار موحدين از دريا گذشته و به اسپانيا درآمدند و بر اندلس مستولى شدند . اينان قريب به يك قرن بر اندلس فرمان راندند . در سايهء دولت موحدين اسپانياى مسلمان بار ديگر بر اسپانياى مسيحى پيروز گرديد ، آن‌سان كه در سايه دولت مرابطين در زلاقه پيروز شده بود . اين\r\n\r\n\r\n","description":"","footnote":"\r\n( 2 ) . رك : تاريخ دولت اسلامى در اندلس ، ج 2 / ص 329 .\r\n","page_name":" 7 ","page_number":21},
  {"content":"\r\n\r\nپيروزى به سردارى يعقوب المنصور پادشاه موحدين در نبرد الارك « 3 » در سال 593 ه / 1195 م به دست آمد . اما پس از اندك زمانى در نبرد شوم العقاب « 4 » در سال 609 ه / 1212 م موحدين طعم تلخ شكست را چشيدند . شكست العقاب ضربتى شديد بود بر سلطهء موحدين و اسپانياى مسلمان . پس از اين شكست اندلس بار ديگر شبح فنا را در سهمناكترين قيافهء خود روياروى بديد . اين‌بار نيز شعرا و نويسندگان آن ديار از بيم نزديك شدن آن ، رساله‌ها و قصايد پرداختند . از جمله ابو اسحاق ابراهيم بن الدباغ الاشبيلى چنين سرود :\r\n و قائلة اراك تطيل فكرا * كانك قد وقفت لدى الحساب\r\nفلقت لها افكر فى عقاب * غدا سببا لمعركة العقاب\r\nفما فى ارض اندلس مقام * و قد دخل البلا من كل باب « 5 » \r\nدر خلال اين احوال اندلس در آتش دردناكترين اختلافها و فتنه‌ها مىسوخت .\r\nشهرها و ثغور ميان رقباى سياسى دست به دست مىگشت و اسپانياى مسيحى سياست ديرينهء فتح مجدد يا بازپس‌گيرى  atsiuqnaceR aL  را به شدت تمام تعقيب مىكرد .\r\nاين برنامه از سوى اسپانياى مسيحى اندكى پس از آنكه مسلمانان در اندلس استقرار يافتند ، سرلوحهء اعمال سياسى قرار گرفت . اسپانياى مسيحى در پس كوههاى شمالى ملاذى منيع يافت و چون جاى پاى استوار كرد ، از اواسط قرن هشتم ميلادى به سوى جنوب جنبيدن گرفت و نخستين شهرى از بلاد مسلمانان را كه بازپس گرفت شهر لك در اقصاى شمال غربى شبه‌جزيرهء اسپانيا بود . سپس استرقه در شمال رود دويره و شلمنقه و شقوبيه و سموره و آبله در ناحيهء ديگرى از ساحل رود دويره را به تصرف درآورد . اندلس مسلمان ، بدان سبب كه اين شهرها در نقطهء دوردستى قرار داشتند و\r\n\r\n\r\n","description":"","footnote":"\r\n( 3 ) . به اسپانيائى  socralA  . ر ك : ج 3 / ص\r\n( 4 ) . به اسپانيائى  asoloT ed savaN saL  . رك ج 3 / ص\r\n( 5 ) . المقرى : نفح الطيب ، ج 2 / ص 582 .\r\n","page_name":" 8 ","page_number":22},
  {"content":"\r\n\r\nهمجوار مملكت مسيحى شمال بودند ، از فقدان آنها چندان متأثر نشد ولى پس از آنكه مسيحيان از رود تاجه كه از وسط شبه‌جزيره مىگذشت عبور كردند و پس از آنكه بر طليطله كه پس از قرطبه و اشبيليه بزرگترين شهرهاى اندلس بود ، استيلا يافتند ، خطر را روياروى خود حس كرد . پيروزى در نبرد زلّاقه و ورود مرابطين به اندلس تا حدى راه پيشرفت مسيحيان را در منطقه وسطا و شرقى شبه‌جزيره سد كرد ، ولى موج جديدى از جنگها در شمال شرقى اندلس از آغاز قرن ششم هجرى پديد آمد و سرقسطه در سال 512 ه / 1118 م و تطيله در سال 524 ه / 1130 م به دست مسيحيان افتاد . آنگاه لارده و افراغه و طرطوشه در سال 542 ه / 1148 م از حوزه اسلامى بيرون رفت و به سرقسطه و تطيله پيوست . درست در همين روزها ، سقوط شهرهاى اسلامى در غرب شبه‌جزيره يعنى در پرتغال هم آغاز شد و اشبونه و شنتره و شنترين نيز در سال 542 ه / 1147 م و نيز پس از اندك زمانى در سال 556 ه / 1161 م باجه و در سال 561 ه / 1165 م يا بره نيز به تصرف مسيحيان درآمد .\r\nچون موحدين در اواخر قرن ششم هجرى در اندلس ظهور كردند ، سياست فتح مجدد مدتى به بوتهء فراموشى افتاد ، ولى از آن پس كه مسيحيان در نبرد عقاب به سال 609 ه پيروزى يافتند بار ديگر هواى فتح مجدد و بازپس‌گيرى در سرشان قوت گرفت .\r\nاز آغاز قرن هفتم هجرى اسپانياى مسلمان دستخوش موج عظيمى از غزوات مسيحيان گرديد و شهرهاى اندلس چه در شرق و چه در غرب شبه‌جزيره ، يكى پس از ديگرى از حيطهء اقتدار مسلمانان خارج گرديد . از اين قرار : جزيرهء ميورقه در سال 627 ه / 1229 م ، ابّده در سال 631 ه / 1233 م ، قرطبه در سال 633 ه / 1236 م بياسه و استجه و المدور در سال 634 ه / 1237 م ، بلنسيه در سال 636 ه / 1238 م ، شاطبه و دانيه در سال 638 ه / 1240 م ، لقنت و اوريوله و قرطاجنه در سال 640 ه / 1242 م ، مرسيه در سال 641 ه / 1243 م ، جيان در سال 644 ه / 1246 م و اشبيليه در سال 642 ه / 1248 م به دست مسيحيان افتاد . در غرب اندلس نيز نبرد مسيحيان با مسلمانان براى بازپس‌گيرى شهرهاى اسپانياى اسلامى ادامه داشت و در اين كشاكش\r\n\r\n","description":"","footnote":"","page_name":" 9 ","page_number":23},
  {"content":"\r\n\r\nشهرهاى غربى نيز به تصرف مسيحيان درآمد . از اين قرار : بطليوس در سال 626 ه / 1228 م ، مارده در سال 628 ه / 1230 م ، شلب در سال 640 ه / 1242 م شنتمريهء غربى در سال 647 ه / 1249 م ، و لبه در سال 655 ه / 1257 م سپس قادس در سال 1262 م و در پى آن شريش به سال 1264 م سقوط كردند و هنوز قرن هفتم هجرى / قرن سيزدهم ميلادى به نيمه نرسيده بود كه ولايات شرقى و منطقه وسطاى اندلس سراسر به دست مسيحيان افتاد و از ميراث دولت اسلامى در اندلس جز چند شهر كوچك در جنوب اسپانيا جايى باقى نماند\r\nاندلس بار ديگر شبح فنا را روياروى خود مشاهده كرد . مردم اندلس كه در اين روزگاران به سوى جنوب مهاجرت كرده بودند يقين داشتند كه آخرين روزهاى حيات خود را مىگذرانند و زودا كه آخرين پايگاه خويش ، به دشمن خواهند گذاشت .\r\nولى تقدير چنان بود كه اين سرنوشت تا چند نسل ديگر به تأخير افتد و حكومت اسلامى در اندلس در سايهء دولت غرناطه به زندگى خود دوام بخشد ، دولتى كه توانست پيكر خود را از زير آوار حوادث بيرون كشد و نيرو و توان خويش اندك‌اندك بازيابد و بيش از دو قرن دولت اسلامى را برپاى دارد . زيرا در اين سالها دشمن نيرومندش اسپانياى مسيحى به كشاكهاى داخلى گرفتار آمده بود و ديگر ياراى آنش نبود كه هدف ديرين خود ، يعنى پايان بخشيدن به دولت اسلامى اندلس و ملت اندلسى را تحقق بخشد . مسيحيان پس از دويست و پنجاه سال كه دولت سرفراز غرناطه علم اسلام را در سرزمينهايى كه قرنها پيش به تصرف مسلمانان درآمده بود ، افراشته داشته بود توانستند با مهيا شدن همهء موقعيتها و امكانات خود به آرزوى ديرين خويش برسند .\r\n\r\n2\r\nدر هنگام فتح اندلس غرناطه شهر كوچكى بود از اعمال البيره و در نزديكى آن .\r\n\r\n","description":"","footnote":"","page_name":" 10 ","page_number":24},
  {"content":"\r\n\r\nالبيره مركز ولايت بود ، در ناحيهء جنوبى . « 6 » مسلمانان پس از غلبه بر گوتها در نبرد شريش ، توانستند در رمضان سال 92 ه / ژوئيه سال 711 م به سردارى فاتح اندلس طارق بن زياد غرناطه را به تصرف آورند . پس از جنگ بلاط الشهداء در سال 732 م كه بر سر به دست گرفتن حكومت ميان شاميان از يك‌سو و عرب و بربر از سوى ديگر خلاف افتاد ، امير اندلس ابو الخطّار حسام بن ضرار الكلبى ، تا آتش فتنه را فرونشاند ، گروههاى متخاصم را به اطراف اندلس پراكنده ساخت . بدينگونه كه شاميان را در منطقهء البيره جاى داد و مردم حمص را به اشبيليه فرستاد و فلسطينيان را در شذونه و جزيرة الخضراء اسكان داد و اردنيان را در ريه . پس شاميان از همان آغاز در ولايت البيره سكنا گزيدند و با گذشت روزگار شمارشان افزون شد . شهر البيره در عصر اموى همچنان مركز منطقه و جايگاه قاضى آن بود و اين وضع تا اواخر قرن چهارم كه دولت اموى در آشوب فتنه‌ها روى به زوال نهاد و بربرها در نواحى مملكت بشوريدند ، دوام داشت . در طى اين حوادث شهر البيره اندك‌اندك ويران گرديد و غرناطه به جاى آن مركز منطقهء البيره شد و از آن پس همهء آن منطقه را به نام غرناطه خواندند . در واقع البيره و غرناطه در بيشتر اوقات بويژه در مراحل اوليهء تاريخ اندلس هر دو به يك مكان اطلاق مىشده است . تا آنجا كه بسيارى از جغرافيانويسان آن دو را با هم درآميخته‌اند . « 7 »\r\nغرناطه يا اغرناطه نامى كهن است كه به عصر روميان و گوتها بازمىگردد .\r\nدر اينكه ريشهء واژهء غرناطه چيست ميان محققان اختلاف است . برخى مىگويند از واژه رومى  atanarG  به معنى انار مشتق است و آن را به سبب زيبائىاش و فراوانى باغهاى انار كه گرداگرد آن را فراگرفته بود بدين نام خوانده‌اند « 8 » بعضى ديگر مىگويند از يك\r\n\r\n\r\n","description":"","footnote":"\r\n( 6 ) . البيره ، به اسپانيائى  arivlE  از شهرهاى رومى قديم است . در ايام روميان  sirobilI  ناميده مىشد و مركز ايالتى بود به همين نام . در ايام فتح اسلامى شهرى بزرگ و آباد بوده است .\r\n( 7 ) . ابن الخطيب : الاحاطه فى اخبار غرناطه ( القاهره 1955 ) ج 1 / ص 99 - 105 .\r\n( 8 ) . خاورشناس سيبولد در  edanerG : emalsI , 'l , ed , ycnE  و همچنين ياقوت در معجم البلدان گويد كه غرناطه به زبان مردم اندلس به معنى انار است و شهر را به سبب زيبائىاش بدين نام ناميده‌اند . رجوع كنيد به\r\n","page_name":" 11 ","page_number":25},
  {"content":"\r\n\r\nريشهء گوتى يا بربرى است و از نام يكى از قبايل مشتق شده . « 9 » در واقع غرناطه از زيبايى خاصى برخوردار است ، شهر در درهء عميقى كه از شمال غربى جبال سييرانوادا سرازير مىشود جاى دارد . كوههاى بلند از جانب مشرق و جنوب بر آن مشرف‌اند . رود شنيل يكى از شعبه‌هاى رود وادى الكبير است « 10 » كه از جبال سييرانوادا سرچشمه مىگيرد .\r\nيكى از شعب اين رود به نام حدرّه يا هدره  orradlE  از ميان شهر مىگذرد و در جنوب آن بار ديگر به شنيل مىپيوندد . شنيل و شعبهء آن حدرّه در ايام مسلمانان رودى پرآب بوده ، مخصوصا در هنگام تابستان كه برفهاى كوهستان آب مىشده است . و دو طرف رود همه باغهاى سبز و خرم بوده است . اما امروز شنيل خشك رودى بيش نيست و گهگاه در زمستان اندك آبى در آن جريان مىيابد . اما حدرّه از سوى مشرق جارى بوده و از ميان شهر در پاى تپه‌اى كه الحمراء بر روى آن قرار دارد مىگذشته و در نزديكى پل قديم اندلسى مجاور تپهء الحمراء به شنيل مىپيوسته . امروز مجراى آن كور شده و از آن جز جويبارى كه از كنار تپهء الحمراء مىگذرد چيزى باقى نمانده است . آن بخش از رودخانه كه از ميان شهر مىگذشته امروز پر شده و خيابان بزرگ و اصلى شهر به نام « خيابان دو پادشاه كاتوليك » جاى آن را گرفته است . طول اين خيابان از ميدان بزرگ است تا پل شنيل .\r\n\r\n\r\n","description":"","footnote":"\r\n- معجم البلدان تحت عنوان غرناطه . و برخى گويند اولين بار كه از افريقيه انار به اندلس برده شد ، آن را در اين سرزمين كاشتند و بعضى گويند بدان سبب كه در دو سوى دره جاى دارد شبيه به انارى است كه از وسط شكاف خورده باشد رجوع كنيد به كتاب  etoN , 091 . p , allebasI dna dnanidreF : ttocserP \r\n( 9 ) . خاورشناس اسپانيائى سيمونت گويد : قول راجح اين است كه غرناطه از ريشهء گوتى است و آن مركب است از « ناطه » نام ديهى قديمى در نزديكى البيره و غار و آن صاحب اقطاعى است كه مسلمانان آن را به او نسبت داده‌اند و غرناطه شده است . شايد هم بربرها به هنگام آمدن به آنجا آن را به نام يكى از قبايل خود ناميده باشند . رجوع كنيد به :\r\n ) 2781 adanarG ( adanarG ed onieR led noicpircseD : tenomiS 14 04 . P \r\nو نيز رجوع كنيد به الاحاطه فى اخبار غرناطه ( القاهره 1955 ) ج 1 / ص 99\r\n( 10 ) . شنيل را به اسپانيائى  lineX  يا  lineG  گويند . اندلسيان گاه آن را سنجيل مىگفتند . مشتق از نام لاتينى آن  siligniS \r\n","page_name":" 12 ","page_number":26},
  {"content":"\r\n\r\nغرناطه از جنوب غربى بر دشتى سرسبز و پر نعمت مشرف است به نام  aL ageV  « 11 » ، كه از سمت مغرب تا لوشه و از جنوب شرقى تا جبال برف‌پوش سييرانوادا  adaveN arreiS  ( كوه شُلير يا جبل الثلج ) « 12 » گسترده شده است .\r\nغرناطه در ايام دولت اسلامى يكى از بهشتهاى روى زمين بود همه باغها و بستانسراها . مردم غرناطه بستان و باغ را « جنت » مىگفتند . چون جنة الجرف و جنة العرض و جنة الحفره و مدرج نجد و مدرج السبيكه و جنة ابن عمران و جنة العريف و غير آن . ابن الخطيب مىگويد شمار اين جنات مشهور غرناطه در عصر او به صد مىرسيده است . و نيز گويد كه منطقهء غرناطه را نزديك به سيصد ده آباد بود و شمار ساكنان برخى از آنها به چند هزار نفر مىرسيده است . برخى را يك مالك بود و برخى را چند مالك . و اين جز املاك سلطانى و دژها بوده است . « 13 »\r\nشهر غرناطه در آن هنگام كه پايتخت دولت اسلامى بود ، پانصد هزار نفر جمعيت داشت و بنا به قول ابن الخطيب در خارج شهر نيز جمع كثيرى در خانه‌هايى كه درون باغها و بستانها ساخته بودند ، زندگى مىكردند . جلگهء  ageV aL  نزهتكده‌اى زيبا بود و خرّم كه در آن زمان او را همتاى غوطهء دمشق مىشمردند . نهرها و جويبارها از ميان آن مىگذشت و باغها و روستاهاى سرسبز و پر گل و ريحانش در شبهاى بهار و تابستان ميعادگاه مردم نوشخوار و لذتجوى بود و در هر كنار مجلس انسى برپا بود و ياران در كنار هم شب را زنده مىداشتند .\r\nشهر نيز نمونه‌اى بديع از معمارى اسلامى بود . با كاخها و بناهاى فخيم ، با\r\n\r\n\r\n","description":"","footnote":"\r\n( 11 ) . واژه اسپانيايى است به نام باغ . شايد مشتق از كلمهء « فحص » عربى باشد .\r\n( 12 ) . جغرافيانويسان اندلس شلير يا جبل الثلج را به جبال سييرانوادا اطلاق كرده‌اند . شلير تحريف شده  suiraloS  لاتينى است به معنى كوه آفتاب زيرا چون آفتاب شعاعهاى خود بر آن كوه برف‌پوش بيفكند تلالؤ ديگرى دارد . و جبل الثلج ( كوه برف ) ترجمهء عربى از نام قشتالى آن  adaveN arreiS  است .\r\n( 13 ) . الاحاطه فى اخبار غرناطه ( القاهره 1956 ) ج 1 / ص 122 و 123 . ابن الخطيب در همين كتاب شرح مفصلى دربارهء قراء غرناطه دارد . رجوع كنيد به ص 131 - 138 و حواشى آن در آنجا نام آن قراء را به زبان امروز اسپانيايى نيز خواهيد يافت .\r\n","page_name":" 13 ","page_number":27},
  {"content":"\r\n\r\nميدانها و كوچه‌هاى پهناور . شهرك الحمراء يا دار الملك ، زيباترين بخشهاى غرناطه بود ، « در سمت قبله با ايوانها و بالكونها سفيد و برجهاى بلند و قصرهاى شامخ . آن‌سان كه چشمها را خيره مىكرد و خردها را به حيرت مىافكند » . « 14 » شعرا و نويسندگان اندلس به نظم و نثر در وصف غرناطه سخن‌سرايى كرده‌اند و مناظر دلفريب آن را ستوده‌اند .\r\nابن الخطيب در « الاحاطه » و المقرى در « نفح الطيب » و « ازهار الرياض » بسيارى از اين قصائد و رسائل را آورده‌اند . مثلا ابن الخطيب مىگويد :\r\n بلد تحف به الرياض كانه * وجه جميل و الرياض عذاره\r\nو كانما واديه معصم غادة * و من الجسور المحكمات سواره \r\nديگر مىگويد :\r\n غرناطة مالها نظير * ما مصر و ما الشام و العراق\r\nماهى الا العروس تجلى * و الارض من جملة الصداق \r\nاما امروز غرناطه شهر حقيرى است كه بيش از صد و سى هزار نفر جمعيت ندارد .\r\nمركز ولايتى است به همين نام و با آنكه شكوه پيشين خود را از دست داده است باز هم بقايايى از آن را حفظ كرده است . قسمت اعظم محلات اسلامى آن از ميان رفته است و به جاى آنها شهرى اروپايى تازه‌اى بنا شده است .\r\nولى با اين همه اينجا و آنجا نشانى از غرناطهء ديرين به چشم مىخورد بخصوص در قسمت شرقى آن ، آنجا كه برجهاى رفيع الحمراء بر فراز تپه‌اى شكوه و عظمت ديرين را فرياد مىكنند . قصر جنة العريف  efilareneG lE  در مشرق آن نزديك به شهر واقع شده ، اين قصر تابستانگاه ملوك غرناطه بوده است .\r\nبقاياى مختصرى هم از قصرشنيل  lineG razaclA  « 15 » در خارج شهر ارمله ( ارمليا )\r\n\r\n\r\n","description":"","footnote":"\r\n( 14 ) . ابن الخطيب : الاحاطه فى اخبار غرناطه ج 1 / ص 121 . اللمحة البدريه فى تاريخ الدولة النصريه ، نيز از ابن الخطيب ، ص 13 و 14 .\r\n( 15 ) . اين قصر در تاريخ غرناطه به « قصر السيد » معروف است و در سال 615 ه / 1281 در ايام موحدين بنا شده ، در ايام ملوك غرناطه جايى براى پذيرايى مهمانها بوده است .\r\n","page_name":" 14 ","page_number":28},
  {"content":"\r\n\r\nنزديك رود شنيل هنوز بر جاى است . الخان  agidnohlA  با طاقهاى عربى آن نزديك ادارهء پست است . اما مسجد جامع و ديگر مساجد آن همگى ويران شده و به جاى آنها كليساهايى ساخته‌اند . نيز بقايايى از بافت اسلامى آن را بويژه در محله البيازين  niciablA  در شمال غربى شهر توان ديد . ميدان بزرگ شهر هنوز هم به نام قديمىاش يعنى « باب الرمله » خوانده مىشود . و امروز آن را  albmarbiB ed azalP  مىگويند در كنار آن قيصريهء قديم است  airaciaclA  علاوه بر اينها در پاره‌اى محلات با كوچه‌هاى باريك و خانه‌هاى تنگ‌بافت غرناطه قديم را توان ديد . همچنين بخشى از باروى قديم غرناطهء اسلامى هنوز باقى و پاره‌اى دروازه‌ها چون باب البنود و باب البيره و باب البيازين و باب فحص اللوز و باب الشريعه كه مدخل اصلى الحمراء است همچنان برجاىاند .\r\nپل شنيل بر روى نهر شنيل آنجا كه به حدرّه پيوسته است باقى است و به نام اسلامى قديم خود  lineG led etneuP  خوانده مىشود .\r\nدر موزه غرناطه بسيارى از لوحه‌ها و نقوش و ديگر نفايس اندلسى را توان يافت .\r\nغرناطه در روحيهء اسپانيائيها و تاريخ اسپانيا منزلتى خاص دارد و با سقوط آن نبرد ديرسالهء فتح مجدد پايان گرفت ، سقوط آن را آغاز عصر طلائى تاريخ اسپانيا مىدانند . ازاين‌رو گوردو پادشاه كه آن را فتح كرده‌اند يعنى فرناندو ( فرديناند ) وايسابلا ( ايزابلا ) را در بردارد . آن دو در كليساى بزرگى كه به جاى مسجد جامع شهر بر پاى شده به خاك سپرده شده‌اند . غرناطه همواره مورد توجه خاص پادشاهان اسپانيا بوده است و هريك از آنها چيزى بر آن مزيد كرده‌اند . اسپانيائيها مىخواستند شهر باستانى در جنوب كشورشان به شيوه ديرين مركز علوم و معارف باشد . ازاين‌رو در سال 1531 در عصر امپراطور شارل‌كن دانشگاه بزرگى در آن تأسيس شد . اين دانشگاه امروز هم يكى از مهمترين و كهن‌ترين دانشگاههاى غرناطه است . از جمله مراكز علمى آن مركزى است براى بحث و تحقيق در تاريخ آن دو پادشاه كه فاتح غرناطه بوده‌اند . و مدرسه‌اى براى تدريس و تحقيق در زبان عربى . علاوه بر اينها مدارس و مراكز فرهنگى ديگرى هم وجود دارد و نيز چند موزه هنرى و باستانى .\r\n\r\n","description":"","footnote":"","page_name":" 15 ","page_number":29},
  {"content":"\r\n . \r\n","description":"","footnote":"","page_name":" 16 ","page_number":30},
  {"content":"\r\n\r\n\r\nفصل دوم مملكت غرناطه و قيام دولت نصريان\r\n\r\n1\r\nغرناطه در سايهء دولت امويان ، يكى از مراكز جنوبى اندلس شد و اندك‌اندك جاى البيره را گرفت . چون دولت امويان در اواخر قرن چهارم برافتاد ، و قرطبه ويران شد ، به سبب دورى شهرها و ثغور شرقى و شمالى ، شهرهاى جنوبى پايگاه رقابتهاى زعماى فتنه و آشوب گرديد . در اين روزها غرناطه سهم بربرها شده بود . زعيم صنهاجه زاوى بن زيرى بر آن مستولى گرديد و آن را دار الملك خود قرار داد . در قرطبه دولت ادريسى بنى حمود تأسيس شد . مدتها ميان زعماى بربر و بقاياى بنى اميه و بنى عامر و غلامان و موالى ايشان همچنان جنگ و ستيز بود . چون المرتضى ، عبد الرحمان بن محمد از اعقاب بنى اميه آشكار شد و دعوى خلافت كرد با جماعاتى از امويان و موالى به غرناطه راند تا آنجا را در تصرف آورد و آن را پايتخت دولت خود قرار داد ، ولى پس از يك نبرد خونين به سال 408 ه زاوى بن زيرى صنهاجى آن را بازپس گرفت و زاوى سالى چند خود در غرناطه و اعمال آن به حكومت نشست ، سپس آن را ترك گفت و به ميان قوم خود به تونس بازگشت و حبوس بن ماكسن پسر برادر خود را در غرناطه به جاى خود نهاد . حبوس تا سال 429 ه كه ديده از جهان فروبست در غرناطه فرمان راند . چون حبوس بمرد پسرش باديس بن حبوس به جاى او نشست و المظفر لقب يافت .\r\nباديس مالقه را از دست ادريسيان بنى حمود بستد و قلمرو خويش را گسترش داد و\r\n\r\n","description":"","footnote":"","page_name":" 17 ","page_number":31},
  {"content":"\r\n\r\nسراسر فرمانروايى خود را كه تا سال 467 ه ادامه داشت در زد و خورد با بنى عباد امراى اشبيليه سپرى ساخت كه اينان در آن زمان بزرگترين و نيرومندترين امراى طوايف بودند . چون المظفر باديس بن حبوس بمرد ، نواده‌اش عبد اللّه بن بلكّين بن باديس به جاى او نشست . عبد اللّه بن بلكين همچنان بر سرير قدرت بود تا سال 483 ه كه مرابطين به سردارى يوسف بن تاشفين به اندلس آمدند و بر غرناطه مستولى شدند ، همچنانكه ديگر شهرها را مسخر نمودند و به دول طوايف كه جانشين دولت اموى شده بود و مدت شصت سال حكومت كرده بود ، پايان دادند .\r\nمرابطين شصت سال در اندلس درنگ كردند و در اين مدت چند تن از امراى مرابطين كه غالبا از خويشاوندان يوسف بن تاشفين بودند ، بر آن ديار فرمان راندند .\r\nدر سال 540 ه / 1146 م موحدين به اندلس لشكر كشيدند و شهرهاى اندلس و ثغور آن را يك‌يك تصرف كردند و سه سال بعد يعنى به سال 543 ه / اواخر سال 1148 غرناطه را گرفتند . سردار شهير غرناطه يحيى بن غانيه با هم‌پيمانان مسيحى خويش به شدت از شهر دفاع كرد ولى غرناطه عاقبت سقوط كرد و چون ديگر شهرهاى اندلس به دست موحدين افتاد . اميران و سيّدها ، از فرزندان و خويشاوندان عبد المؤمن به نوبت بر غرناطه فرمان راندند تا آنگاه كه ابو عبد اللّه محمد بن يوسف بن هود ، از بنى هود - امراى پيشين سرقسطه - سر برداشت و بيشتر شهرهاى بزرگ اندلس را از موحدين بستد .\r\nاز اين قرار كه چون ابو يعقوب يوسف ملقب به المستنصر باللّه ، سلطان موحدين ، به سال 620 درگذشت و فرزندى نداشت ، ابو عبد اللّه محمد پسر برادرش يعقوب المنصور كه در اندلس بود خود را امير بلنسيه خواند و العادل باللّه لقب گرفت . برادر ابو عبد اللّه ، ابو على ادريس كه در اشبيليه بود نيز خود را المأمون لقب داد و دامنهء نفوذ خود را در اندلس گسترش داد . چون ابو عبد اللّه محمد العادل چهار سال بعد در سال 624 ه به دست شورشيان كشته شد ، رياست غرناطه به دست ابو على المأمون افتاد ، او نيز برادر خود السيد ابو عبد اللّه را به غرناطه فرستاد تا از جانب او حكومت كند . المأمون ابو على\r\n\r\n","description":"","footnote":"","page_name":" 18 ","page_number":32},
  {"content":"\r\n\r\nادريس سالهاى بعد را براى استوار ساختن پايه‌هاى قدرت خود در مغرب ، تلاش كرد و چون بر امور مستولى شد ، با آيين و رسوم المهدى محمد بن تومرت به مبارزه برخاست و به تعاليم و نظام حكومتى او به اين بهانه كه يك نظام ارتجاعى است و با روح دين صحيح سازگار نيست ، پايان داد . اين عمل سبب شد كه خشم قبايل را برانگيزد . زعماى قبايل منتظر فرصت شدند . در ايامى كه مغرب گرفتار چنين كشمكشهايى شده بود و المأمون به قمع مخالفان مشغول بود ، سلطهء موحدين در اندلس روى به ضعف نهاد و به سرعت در سراشيب سقوط قرار گرفت .\r\nدر اين ايام ابو عبد اللّه محمد بن يوسف بن هود آشكار شد و دعوتى جديد آغاز نمود . نهضت محمد بن هود را رنگ يك نهضت حقيقى اندلسى بود . ابن هود مىخواست اندلس را ، هم از يوغ مسيحيان آزاد كند و هم از زير سلطهء موحدين بيرون كشد .\r\nهنگامى كه در اندلس كار بر المأمون ابو على ادريس سخت شد ، با پادشاه قشتاله پيمان دوستى بست و چند شهر و دژ را به او واگذاشت و تعهد كرد كه به مسيحيان در قلمرو خود امتيازات ويژه‌اى دهد و پادشاه قشتاله را در نبرد بر ضد دشمنانش يارى نمايد . هم‌پيمانى موحدين بدين‌گونه با مسيحيان به دعوت محمد ابن هود توش و توان بيشترى بخشيد و اندلسيان را وادار كرد كه در زير علم او گرد آيند . محمد ابن هود در ابتدا در سال 625 ه / 1228 م در حوالى مرسيه ظهور كرد و اين به هنگامى بود كه دولت موحدى در ثغور و نواحى دستخوش پريشانى شده بود . ابن هود با جماعت اندكى از ياران قيام كرد و توانست مرسيه را از دست فرمانرواى آن ، السيد ابو العباس موحدى بازستاند و چون ستارهء اقبالش درخشيدن گرفت ، ندا در داد كه مىخواهد اندلس را از يوغ موحدين و مسيحيان برهاند و به احياء شريعت اسلام و سنن آن قيام كند و به نام خلافت عباسى دعوت نمايد . پس با خليفه المستنصر باللّه عباسى اعلان بيعت نمود و خليفه نيز براى او خلعت و منشور فرستاد و او را المتوكل على اللّه لقب داد و هنوز زمانى نگذشته بود كه در سال 628 ه / 1231 م توانست غرناطه ، شهر بزرگ جنوبى اندلس را از المأمون موحدى بستاند .\r\n\r\n","description":"","footnote":"","page_name":" 19 ","page_number":33},
  {"content":"\r\n\r\nدر سال بعد ، سال 629 ه المأمون موحدى در راه كه به مراكش مىرفت تا تخت فرمانروايى خويش از رقباى خود بازستاند ، بمرد .\r\nدر اين روزها سلطهء موحدين در اندلس ، به شتاب روى به پايان خود نهاده بود و دولتشان در مغرب به سبب ناتوانى امرا دستخوش انحلال شده بود و پس از چهل سال - يعنى به سال 668 ه - به راه افتاد تا بر ويرانه‌هاى آن دولت بنى مرين قيام كند .\r\nالمتوكل محمد بن هود چندى با موحدين و مسيحيان جنگ در پيوست و ميان او و فرناندوى سوم پادشاه قشتاله در خارج شهر مارده جنگى درگرفت كه به سقوط مارده و بطليوس انجاميد . در سال 628 ه / 1230 م اين دو شهر به دست مسيحيان افتاد .\r\nفرناندوى سوم پادشاه قشتاله فرصت درگير شدن جنگ داخلى را در سراسر مملكت اسلامى غنيمت شمرد و لشكر به جنگ ابن هود آورد . در اين زمان ابن هود در چهرهء زعيم واقعى اندلس آشكار شده بود . ابن هود توانسته بود دامنهء قدرت خويش را بر ولايات و سواحل جنوبى بسط دهد و سراسر اراضى ميان جزيرة الخضراء و المريه و ميان قرطبه و غرناطه را در تصرف آورد . ابن هود جنگ با مسيحيان را از عوامل استحكام پايه‌هاى قدرت خويش مىشمرد . ازاين‌رو به جنگ ايشان لشكر كشيد و در دشت شريش بر سواحل رود وادىلكه با سپاه مسيحيان روياروى شد و با آنكه از حيث شمار بر آنان برترى داشت ولى در اواخر سال 630 ه / 1233 م شكست خورد . فرناندو پس از اين پيروزى عزم ابدّه نمود و پس از محاصرهء كوتاهى در سال 631 ه / 1234 م آنجا را بگرفت .\r\nسقوط قرطبه بزرگترين ضربتى بود كه در اين روزها بر پيكر اندلس مىآمد .\r\nابن هود پس از هزيمتش در شريش قواى خود را گرد آورد و به قتال خصم و رقيب جديد خود محمد بن الاحمر به حوالى غرناطه برد . مسيحيان كه فرصتى مناسب حاصل كرده بودند بر قرطبه تاختند . اوضاع قرطبه پريشان بود و كسى كه ميان مدافعان وحدتى ايجاد كند در آنجا نبود . قشتاليان بر برخى برجهاى مقدم غلبه يافتند ولى دريافتند كه تصرف شهر كار آسانى نيست و نياز به نيرويى عظيم دارد . فرناندوى سوم رهسپار ليون\r\n\r\n","description":"","footnote":"","page_name":" 20 ","page_number":34},
  {"content":"\r\n\r\nبود كه از استيلاى لشكرش بر برخى برجهاى شهر آگاه شد ، و به ضعف دفاعى شهر پى برد . پس قواى خويش از اطراف گردآورد و شتابان به قرطبه آمد . مردم شهر براى دفاع از شهر ، نيك مهيا شدند و نزد امير قانونى خود ابن هود كس فرستادند و از او يارى طلبيدند . ابن هود كه شهر را در خطر سقوط مىديد به سوى آن در حركت آمد ولى در راه پى برد كه ياراى رويارويىاش با سپاه قشتاله نيست ، از ديگر سو ابو جميل زيان امير بلنسيه نزد او كس فرستاده بود و خواسته بود تا در برابر خايمه « 1 » پادشاه آراگون - كه او را در تنگنا افكنده بود - يارىاش دهد . ابن هود حساب كرد كه رفتن به بلنسيه كه هواى دست افكندن بر سر آن داشت ، بيشتر ميسر است . پس قرطبه را با سرنوشت خود رها كرد بدين اميد كه مردم خود از شهرشان دفاع خواهند كرد يا بعدها آن را از تصرف دشمن بيرون خواهد آورد . مسيحيان مدتى قرطبه را محاصره كردند و مردم قرطبه جانانه از شهر و از دين خويش دفاع كردند ، ولى عاقبت مجبور به تسليم شدند و مسيحيان در بيست و سوم شوال سال 633 ه / بيست و نهم ژوئن سال 1236 ، شهر را گرفتند و مسجد جامع آن را در حال به كليسا بدل كردند « 2 » و هر شهرى از شهرهاى اندلس را كه تصرف مىكردند ، چنين مىكردند تا بگويند كه مسيحيت بر اسلام غلبه يافته است . سقوط پايتخت عظيم اسلامى ، در اندلس و ديگر بلاد اسلامى تأثيرى دردناك داشت گوئى تيرى بود كه بر قلب اندلس از هم گسيخته و ناتوان نشست تا آن را بكلّى از پاى درآورد . « 3 »\r\nپس از اندك زمانى در اوايل سال 635 ه / 1237 م المتوكل محمد بن يوسف بن\r\n\r\n\r\n","description":"","footnote":"\r\n( 1 ) . خايمه  emiaJ  نام اسپانيايى يعقوب است .\r\n( 2 ) . در اين كليساى بزرگ صورت اصلى مسجد جامع قرطبه حفظ شده است . حتى به نام قديم آن  aL amajlA atiuqzeM  خوانده مىشود . ( ر ك : محمد عبد اللّه عنان ، الاثار الاندلسيه الباقيه ص 20 - 27 ) .\r\n( 3 ) . در باب سقوط قرطبه رجوع كنيد به : تاريخ ابن خلدون : العبر ج 4 ص 169 و 183 . المقرى : نفح الطيب ج 2 / ص 585 ، در اين كتاب تاريخ سقوط قرطبه سال 633 ه آمده كه تحريف است . نيز رجوع كنيد به تاريخ الاندلس فى عهد المرابطين و الموحدين تأليف مورخ آلمانى اشباخ ( ترجمهء محمد عبد اللّه عنان ) ج 2 / ص 185 - 187 .\r\n","page_name":" 21 ","page_number":35},
  {"content":"\r\n\r\nهود وفات كرد . وفات او در المريه بود ، در شرايطى غامض . ابن هود به المريه رفته بود تا بخشى از سپاه خود را از راه دريا به يارى امير بلنسيه فرستد . گويند كه وزير و نايب او در المريه ، ابو عبد اللّه محمد بن عبد اللّه الرميمى ، او را در قصر خود مهمان كرد و چنان نهاد كه ناگهان بكشندش و روز بعد اعلام كرد كه در اثر بيمارى صرع بوده است .\r\nالرميمى در المريه به دعوت او گرويده بود و در مرسيه به نزد او رفت . ابن هود نيز وزارت خود به او داد و حكومت المريه را به او واگذاشت . سپس به سبب كنيزى زيباروى كه الرميمى او را به سوى خود جلب كرده بود با او دل بد كرد و به المريه رفت تا گوشمالش دهد . الرميمى از عواقب كار بيمناك شد و براى حفظ قدرت خويش مرتكب چنان جنايتى گرديد . « 4 »\r\nابن هود در اوج قدرتش بمرد . ظهور و بروز او چندان مدت نگرفت . با وفات او دولت او كه نتوانست استقرار يابد ، سقوط كرد . « 5 »\r\nپس از مرگ ابن هود و برافتادن دولتش ، خايمه پادشاه آراگون فرصتى يافت تا به غزاى بلنسيه لشكر برد . خايمه سالى چند پيش از اين ، يعنى به سال 627 ه / 1230 م بر جزاير شرقى ( جزاير بليار ) غلبه يافته بود . بلنسيه در دست موحدين مانده بود و امارت آن بر عهدهء السيد ابو عبد اللّه محمد ، برادر المأمون بود كه العادل لقب داشت . چون از سوى ابن هود براى دولت خود احساس خطر كرد ، از پادشاه آراگون يارى طلبيد و در زير لواى او خزيد و تعهد كرد كه جزيه بپردازد . در اين حال مردم بلنسيه بشوريدند و زعيم ديگرى براى خود برگزيدند . او ابو جميل زيان از اعقاب خاندان مردنيش حكام پيشين بلنسيه بود . ابو عبد اللّه العادل از برابر خشم مردم بگريخت و به پادشاه آراگون\r\n\r\n\r\n","description":"","footnote":"\r\n( 4 ) . تاريخ ابن خلدون ج 4 / ص 169 . نفح الطيب ج 2 / ص 582 و 583 .\r\n( 5 ) . راجع به شورش ابن هود و وفات او رجوع كنيد به تاريخ ابن خلدون ج 4 / ص 168 - 170 . الاحاطه ج 2 / ص 90 - 94 . المقرى : نفح الطيب ج 2 / ص 581 - 583 . اشباخ : تاريخ الموحدين و المرابطين ج 2 / ص 160 ، 161 ، 182 و 187 .\r\n","page_name":" 22 ","page_number":36},
  {"content":"\r\n\r\nپناه برد و به كيش مسيحيت درآمد . سپس خايمه به بلنسيه لشكر آورد و آن را محاصره نمود . مردم بلنسيه از شهر خود ، دليرانه دفاع كردند . ابو جميل زيان ، امير بلنسيه از امير حفصى تونس يارى طلبيد ولى از اين كار سودى نبرد و در ماه صفر سال 636 ه / 1238 م بلنسيه به دست مسيحيان افتاد « 6 » . خايمه پس از فتح بلنسيه ، بر شاطبه و دانيه نيز در سال 638 ه / 1241 م مستولى شد . اما مرسيه ، امير ابو جميل زيان پس از آنكه بلنسيه را از دست داد بر آن مستولى شد . ولى زعماى محلى ترجيح دادند كه تحت لواى فرناندوى سوم پادشاه قشتاله درآيند . ازاين‌رو نزد او رفتند و خواستند كه با او پيمان دوستى بندند ، بدين‌گونه كه او شهرهايشان را تصرف نكند ، آنان نيز مطيع فرمان او باشند . پادشاه اجابت كرد و پسر خود آلفونسو را به نزد آنان فرستاد .\r\nمسيحيان در سال 641 ه / 1243 م به صلح وارد مرسيه شدند . بدين‌گونه ولايت بلنسيه و مرسيه ، در جانب شرقى اندلس ، سراسر در چند سال معدود ، به تصرف مسيحيان درآمد . عين همين وقايع حزن‌آلود در غرب اندلس نيز اتفاق مىافتاد و ما به تفصيل از آن ياد خواهيم كرد .\r\n\r\n2\r\nدر آن لحظات حساس كه شهرهاى بزرگ اندلس چون قرطبه و بلنسيه و مرسيه و اشبيليه از پى هم به دست مسيحيان مىافتادند و پس از عهد ملوك الطوايف ، اندلس بار ديگر چهرهء مرگ و فنا را روياروى ديد . در بخش جنوبى اندلس مملكتى جديد به وجود آمد و اين همان مملكت غرناطه بود . تأسيس يافتن اين دولت در جانب جنوبى اندلس ديرين به يك سلسله عوامل جغرافيايى و تاريخى بازمىگردد ، زيرا بلادى كه در سمت جنوب و آن سوى رود وادى الكبير آخرين موانع طبيعى ميان اسپانياى مسيحى و اندلس مسلمان قرار داشتند دورترين و نفوذناپذيرترين مناطق در برابر دشمن بودند و بنابراين كمتر مورد تطاول واقع مىشدند . در عين حال از ديگر بلاد به دريا و در نتيجه\r\n\r\n\r\n","description":"","footnote":"\r\n( 6 ) . تاريخ ابن خلدون ج 4 / ص 167 .\r\n","page_name":" 23 ","page_number":37},
  {"content":"\r\n\r\nبه سرزمين مغرب و شمال افريقيه نزديكتر بودند و اين سرزمينها مقر دولتهاى اسلامى برادر بود ، جايى كه هرگاه اندلس در تنگناى تجاوز خصم قرار مىگرفت از آنجا يارى مىطلبيد . مثلا در ايام ملوك الطوائف هنگامى كه بلنسيه در سال 636 ه / 1238 م مورد تجاوز دشمن واقع شد ، امير بلنسيه ابو جميل زيان وزير و كاتب خود ابن الابار القضاعى را نزد ابو زكريا الحفصى پادشاه افريقيه ( تونس ) فرستاد و او قصيدهء مشهور خود را به مطلع :\r\n ادراك بخيلك خيل الله اندلسا * ان السبيل الى منجاتها درسا « 7 » \r\nسرود و بر سر جمع بخواند . اين قصيده حكايت از آن دارد كه در طول تاريخ هنگامى كه اندلس در معرض خطر واقع مىشده است دست يارى به سوى برادران مسلمان خود در اين سوى آب دراز مىكرده است .\r\nمملكت غرناطه كه دست تقدير سالهايى دراز آن را ملاذ و ملجأ ملت اندلسى قرار داد ، در شرايط خاصى به وجود آمد . از اين قرار كه چون كار موحدين در اندلس روى در تراجع نهاد ، از يك‌سو محمد بن يوسف بن هود ملقب به المتوكل على اللّه يك‌يك شهرهاى مهم را از قبضهء اقتدار آنان بيرون آورد و از ديگرسو مسيحيان و ديگر شورشگران نواحى زورآور شدند و بخشى ديگر را نيز آنان تصرف كردند . از زعمايى كه در ايام قيام محمد بن يوسف بن هود صاحب دعوى بودند شورشگرى بود به نام محمد بن يوسف النصرى معروف به ابن الاحمر از خاندان بنى نصر كه پيش از اين فرمانروايان دژ ارجونه « 8 » از اعمال ولايت جيان بودند . محمد بن يوسف بن محمد بن احمد بن خميس بن نصر بن قيس الخزرجى ، نسب به سعد بن عباده سيد و سرور خزرج مىرسانيد . سعد يكى از اكابر صحابه بود و خزرج از قبايل اصيل عرب . مورخان اندلس از جمله الرازى به\r\n\r\n\r\n","description":"","footnote":"\r\n( 7 ) . همهء قصيده در نفح الطيب ج 2 / ص 578 به بعد و در ازهار الرياض ج 2 / ص 207 به بعد آمده و آن از قصايد سياسى ادب اندلسى است .\r\n( 8 ) . ارجونه را امروز  anojrA  گويند . شهر كوچكى است در شمال غربى جيان و در جنوب اندوجر .\r\n","page_name":" 24 ","page_number":38},
  {"content":"\r\n\r\nاين نسب اشارت كرده‌اند « 9 » . بنى نصر از وجاهت و عصبيت برخوردار بودند . محمد بن يوسف يا ابن الاحمر ، در سال 595 ه / 1195 م در ارجونه متولد شد . و در مهد فضيلت و رشادت پرورش يافت . سپاهى مردى دلير بود با عزمى راسخ و قدمى استوار و قوم خود را در مبارزات و كشمكشهاى داخلى رهبرى دانا و بصير . با وجود پارسايى و فروتنى هواى رياست و فرمانروايى در سر مىپرورانيد . حوادث جارى اندلس در آن روزگاران براى اين گونه مردان فرصتهاى زرينى به وجود مىآورد . چون اوضاع ثغور برآشفت و حملات مسيحيان بر مواضع مسلمانان شدت گرفت ، محمد بن يوسف النصرى ( ابن الاحمر ) را براى حادثه‌آفرينى و خودنمايى مجالى ديگر پديد آمد . بويژه از آن هنگام كه المتوكل على الله محمد بن يوسف بن هود ، بر موحدين ، در ثغور شرقى غلبه يافت ابن الاحمر نيز فرصت عمل يافت . جمع كثيرى از زعما چشم به اقدامات او دوخته بودند ، مگر او نيز بخش ديگرى از اراضى از دست رفتهء اندلس را بازستاند . نخستين گروه از ياران او هم‌وطنان و قوم و قبيله‌اش از مردم ارجونه بودند . در آن حال كه ابن هود در مشرق و جنوب اندلس پايه‌هاى حكومت خود را استوارى مىبخشيد محمد بن يوسف بن الاحمر در كنار او در نواحى وسطاى اندلس عمل مىكرد . ديرى نپاييد كه بياسه و وادى آش و بلاد و دژهايى كه در حوالى آنها بودند سر به اطاعت نهادند و حال آنكه ابن هود را با او معارضه و رقابت بود . محمد بن يوسف بن الاحمر ، سپس روى به شهرها و ثغور جنوبى كه به ميدان عمل او نزديكتر بودند نهاد . اين اماكن از تيررس دشمن به دور بودند . محمد بن يوسف بن الاحمر چنان ديد كه در سايهء حمايت يكى از امراى مسلمانان خزد ، پيش از آنكه خود علم دعوى برافرازد . پس به نام امير ابو زكريا الحفصى صاحب افريقيه ( تونس ) دعوت آغاز كرد و از او ياريها ديد و گويند كه او نيز پاى به جاى پاى ابن هود نهاد و به نام خليفه المستنصر باللّه عباسى خطبه خواند . قرمونه و قرطبه و\r\n\r\n\r\n","description":"","footnote":"\r\n( 9 ) . تاريخ ابن خلدون ج 4 / ص 170 ، ابن الخطيب الاحاطه ج 1 / ص 148 و ج 2 / ص 59 و 60 و المقرى ازهار الرياض ج 1 / ص 167 .\r\n","page_name":" 25 ","page_number":39},
  {"content":"\r\n\r\nاشبيليه ، اندك مدتى يعنى در اواسط سال 629 ه به نداى او پاسخ مثبت دادند . سپس قرطبه و اشبيليه از دعوت او عدول كردند و به ابن هود گرويدند . هنگامى كه آتش فتنه در اشبيليه افروخته گرديد و رهبر شورش ابو مروان الباجى ، عامل ابن هود را از شهر بيرون كرد ، محمد بن يوسف بن الاحمر دست اتحاد به او داد و هر دو بر ضد ابن هود جنگ درپيوستند و او را در چند جنگ منهزم ساختند ولى محمد بن يوسف بن الاحمر بر ابو مروان الباجى غدر كرد و تا ميدان را از چنان رقيبى خالى كند توطئه كرد و او را به قتل آورد . « 10 » زمانى دراز بر اين نگذشت يعنى در سال 630 ه كه جيان و شريش و مالقه و بسيارى دژها و شهرهاى نزديك به تصرف او درآمد . اشبيليه و نواحى غربى اندلس همچنان استقلال خود را در ظل حكومت بعضى از امراى موحدين حفظ كرده بود .\r\nخيل كثيرى از مسلمانان پس از افتادن شهرهايشان به دست مسيحيان به نزد او مىگريختند . محمد بن يوسف بن الاحمر توانست از اين فراريان و پناهندگان لشكر بزرگى از سواره و پياده به وجود آورد .\r\nچون كار ابن هود رونق گرفت و قلمرو خويش را به سمت غرب و جنوب گسترش داد و بر غرناطه مستولى گرديد و خليفهء عباسى نيز او را بر آنچه فراچنگ آورده بود منشور امارت داد ، محمد بن يوسف بن الاحمر صلاح كار خود در آن ديد كه خويشتن در سايهء فرمان او كشد ولى ابن هود پس از زمانى كوتاه در سال 635 ه درگذشت و چنان كه گفتيم دولتش از هم فروپاشيد . در اين هنگام محمد بن يوسف بن الاحمر كوشيد تا ميراث او را در انحاء منطقهء وسطاى اندلس از آن خود كند . ابن هود عتبة بن يحيى المغيلى را امارت غرناطه داده بود . عتبه خصم محمد بن يوسف بن الاحمر بود و او را بر منابر سبّ مىكرد . عتبه حاكمى ظالم بود ، چون بر مردم غرناطه سخت گرفت جماعتى به زعامت ابن خالد بر او بشوريدند ، و قلعه و قصر او را تصرف كردند و كشتندش و اطاعت از ابن الاحمر را اعلان كردند و او را به غرناطه فراخواندند . ابن الاحمر در يكى\r\n\r\n\r\n","description":"","footnote":"\r\n( 10 ) . تاريخ ابن خلدون ج 4 / ص 169 . ابن الخطيب : اللمحة البدريه فى الدولة النصريه ، ص 31 .\r\n","page_name":" 26 ","page_number":40},
  {"content":"\r\n\r\nاز روزهاى آخر ماه رمضان سال 635 ه / آوريل سال 1238 م به هنگام غروب آفتاب وارد غرناطه شد . جامه‌اى درشت و حلّه‌اى وصله‌دار پوشيده بود . به مسجد جامع قصبه ( قلعهء شهر ) درآمد و بر مردم در نماز امامت كرد . سپس از مسجد به سوى قصر باديس حركت كرد و شمعهاى روشن در پيشاپيش او مىكشيدند و او با جمعى از خواص خود در قصر جاى گرفت . از اين پس غرناطه پايتخت او شد . همه اين كارها در چند ماه پس از وفات ابن هود صورت گرفت . « 11 » تا ابن الاحمر در مقر جديد حكومت خويش قرار گرفت ، آهنگ فتح المريه و فروماليدن ابن الرميمى وزير و قاتل المتوكل ابن هود كرد و با بخشى از قواى خود مدتى شهر را محاصره نمود . چون محاصره به درازا كشيد ابن الرميمى زن و فرزند و اموال خود برگرفت و با كشتى خاص خود به تونس گريخت و در سايهء امن امير ابو يحيى الحفصى بغنود . ابن الاحمر المريه را گرفت و قلمرو او تا سواحل جنوبى بسط يافت .\r\nاز ياران ابن الاحمر در اين فتوحات كه به رياست او انجاميد ، دامادهايش بنى اشقيلوله بودند . بزرگتر ايشان ابو الحسن بن اشقيلوله از رجال اندلس و زعماى آن ديار در ايام فتنه و آشوب بود . ابو الحسن از مخالفان سرسخت ابن هود و از كسانى بود كه در برابر حركات او مقاومت مىورزيد . ابو الحسن بن اشقيلوله خواهر محمد بن يوسف بن الاحمر را به زنى داشت و پسرش ابو محمد عبد اللّه بن اشقيلوله دختر او را . چون ابن الاحمر بر سرير قدرت استقرار يافت داماد خود ابو الحسن بن اشقيلوله را حكومت وادىاش داد و ابو محمد پسر او را حكومت مالقه . چون ابو الحسن وفات كرد پسرش ابو اسحاق امارت واوىاش يافت . بدينگونه بنى اشقيلوله در كارهاى ملك ، ابن الاحمر را يارى مىدادند . ولى آنان را هواهاى ديگر در سر بود . آن‌سان كه ابن الاحمر در اواخر از آنان بيمناك شد و عاقبت هم پس از اندك مدتى ، آنچه در سر داشتند آشكار\r\n\r\n\r\n","description":"","footnote":"\r\n( 11 ) . ابن الخطيب : اللمحة البدريه ص 35 . نيز رجوع كنيد به الذخيرة السنيه فى تاريخ الدولة المرينيه ، از مؤلفى مجهول ( طبع الجزاير 1920 ) در اين كتاب ورود ابن الاحمر را به غرناطه در رمضان سال 636 ه ضبط كرده .\r\n","page_name":" 27 ","page_number":41},
  {"content":"\r\n\r\nساختند . « 12 »\r\nخاورشناس اسپانيايى دلاكاخيكاس معتقد است كه تأسيس دولت غرناطه به وسيلهء بنى نصر واقعا همچون معمايى جلوه مىكند ، زيرا اين دولت در موقعيتى تولد يافت كه شرايط مناسب نبود و ابن الاحمر بر خلاف ابن هود و ابن مردنيش از خاندان حكام عصر موحدى نبود . او مردى تنها بود در شهر خود ارجونه حتى از نفوذ محلى هم برخوردارى نداشت . عامل واقعى پيروزى او علاوه بر جرئت و شجاعتش ، در خانواده و جمع دوستان و هم‌پيمانان او چون بنى اشقيلوله متمركز بود . « 13 »\r\nبه‌هرحال امارت كوچك غرناطه از گرداب هرج‌ومرجى كه اندلس را پس از برافتادن دولت موحدى در ميان گرفته بود ، سر بر كرد ولى آنچه مهمتر از تأسيس چنين دولتى بود ، نگهداشتن آن بود در مسير حوادث و ابن الاحمر محمد بن يوسف به خوبى از عهدهء اين مهم برآمد .\r\nاندلس در اثر جنگهاى داخلى پاره‌پاره شده بود و در هر گوشه كسى دم از خودكامگى و استقلال مىزد . ابن الاحمر مىخواست همهء اين حكومتهاى محلى را در يك دولت مندرج سازد و براى تحقق اين هدف از يارى و تأييد جمع كثيرى از مردم اندلس برخوردار بود . براى آنكه همهء اندلسيان در تحت لواى او گرد آيند مانعى نبود ، ولى در سوى ديگر خردك حكام آزمند و تنگ‌نظرى بودند كه خوشتر مىداشتند خود را در پناه پادشاهى مسيحى كشند تا ابن الاحمر . اين وضع به نوعى خاص در مرسيه و در مشرق اندلس آشكار بود . چنان كه پيش از اين گفتيم ، والى مرسيه محمد بن على بن هود و حكام لقنت و اوريوله و قرطاجنه و جنجاله و غير آن با پادشاه قشتاله پيمان صلح بستند و به اطاعت او درآمدند و جزيه بر عهده گرفتند تا مگر به نيروى او روزى چند بر قلمرو حكومت خود پايدار مانند . پس از اين پيمان مرسيه تسليم شد و آلفونسو پسر\r\n\r\n\r\n","description":"","footnote":"\r\n( 12 ) . ابن خلدون ، ج / 7 ، ص 197 .\r\n( 13 ) .\r\n . 624 524 . P ) 8491 dirdaM ( serajeduM soL : sacigaC al ed ordisI \r\n","page_name":" 28 ","page_number":42},
  {"content":"\r\n\r\nفرناندوى سوم پادشاه قشتاله در سال 641 ه / 1243 م با موكبى عظيم به شهر درآمد .\r\nفرناندو پس از مرگ ابن هود يقين داشت كه ابن الاحمر زمام همهء كارهاى اندلس را به دست خواهد گرفت و زعيم آيندهء اندلس جز او كس ديگرى نخواهد بود . بنابراين براى دست يافتن بر اندلس بايد او را فروكوبد . ابن الاحمر نيز از وظيفه‌اى كه تقدير به دو محول كرده بود غافل نبود و همواره به خطر تجاوز مسيحيان آگاهى داشت . ازاين‌رو تا در غرناطه استقرار يافت بسيج نبرد كرد و با آنان كه - دشمنان او - در حوالى جيان دست به كشتار و تاراج زده بودند ، پيكار آغاز نهاد و به سوى دژ مرتش « 14 » در حركت آمد و در سال 636 ه آن را محاصره كرد . مسيحيان به يارى مدافعان شهر شتافتند .\r\nابن الاحمر ناچار شد دست از محاصره بردارد . سپس با يكى از پادگانهاى مسيحى كه فرماندهى آن را ردريكو آلونسو برادر غير شرعى فرناندوى سوم بر عهده داشت درگير شد و آن را به سختى منهزم ساخت . در اين پيكار سردار لشكر مرتش و جمعى از بزرگان ، شواليه‌ها و كشيشان قلعهء رباح به قتل رسيدند . اين زدوخوردهاى محلى در سير حوادث نقش تعيين‌كننده‌اى نداشتند . فرناندوى سوم منتظر حوادث مهمترى بود .\r\nازاين‌رو خود را براى رويارويى با آن مهيا مىساخت . چون از تسخير ثغور شرقى بپرداخت و بر مرسيه غلبه يافت آهنگ نبرد ابن الاحمر نمود . فرناندو مىخواست شكست سپاهيانش را در مرتش جبران كند پس لشكرى گران به سردارى پسر خود آلفونسو گسيل داشت . مسيحيان در منطقهء جيان دست به آشوب و كشتار گشودند و بر دژ ارجونه موطن اصلى بنى نصر و چند دژ ديگر و مواضعى از املاك امير غرناطه مستولى شدند . سپس در سال 642 ه / 1244 م غرناطه را محاصره كردند و بر باروهاى شهر خسارتهاى بسيار وارد كردند . سال بعد مسيحيان لشكر به جيان بردند آنجا را محاصره كردند و بستدند . چون ابن الاحمر برترى سپاه مسيحى و بيهودگى مقاومت را مشاهده كرد ، بر آن شد كه با پادشاه قشتاله پيمان دوستى بندد . پس به لشكرگاه او\r\n\r\n\r\n","description":"","footnote":"\r\n( 14 ) . مرتش ، به اسپانيائى  sotraM  شهرى است استوار در جنوب غربى شهر جيان .\r\n","page_name":" 29 ","page_number":43},
  {"content":"\r\n\r\nرفت و اظهار فرمانبردارى نمود . برخى از محققان معتقدند كه رفتن ابن الاحمر بدين‌گونه به نزد فرناندوى سوم بايد پس از گفتگوها و گرفتن قول و قرارها صورت گرفته باشد . « 15 » به‌هرحال قرار بر اين شد كه ابن الاحمر به نام پادشاه قشتاله و در سايهء حمايت او بر مملكت غرناطه حكومت كند و هر ساله جزيه‌اى بپردازد به مقدار پنجاه هزار سكه طلا و او را در جنگ بر ضد دشمنانش يارى رساند و هرگاه يا هرجا كه پادشاه قشتاله از او لشكر خواست ، در حال گسيل دارد و به عنوان يكى از امراى تابع تخت پادشاهى در مجلس مشاوره ( كورتس ) حاضر شود . ابن الاحمر جيان و ارجونه و پركونه و بيغ و حجار و قلعهء جابر را به فرناندو تسليم كرد تا نشانه‌اى از حسن طاعت او باشد . و چون نمىتوانست سرزمين فرنتره را نگهدارد آن را نيز به فرناندو تسليم كرد . « 16 » در برابر اين بهاى گزاف فرناندو نيز تعهد نمود كه به مدت بيست سال با ابن الاحمر پيمان دوستى بندد و او را بر شهرها و دژهايى كه در اختيار دارد ، ابقا نمايد . اين قرارداد در سال 643 ه / 1245 م منعقد گرديد . « 17 » بدين‌گونه غرناطه تا مدتى از شر دشمنان در امان ماند . ابن الاحمر حاضر شد استقلال سياسى و هيبت اخلاقى خود را براى نگهدارى سرزمينهاى خويش فدا كند تا مگر بتواند به تقويت نيروى نظامى و سياسى خود پردازد .\r\nمسيحيان فتح سراسر شرق اندلس را به پايان آورده بودند و اكنون آهنگ يك‌سره كردن كار بلاد غربى را داشتند ، در سال 645 ه / 1247 م ابن محفوظ شهرهاى طبيره و العلى و شلب و خزانه و مرشوشه و بطرنا و حره را به پادشاه قشتاله تسليم نمود .\r\nفرناندو در همين اوان توانست شهر بزرگ اشبيليه را بگشايد و چند ماه پيش از اين قرمونه دژ مقدم اشبيليه را فتح كرده بود . در اين فتح ابن الاحمر بنا بر پيمانى كه با او بسته بود شركت داشت . فرناندو پس از فتح اشبيليه آهنگ تصرف دژهاى نزديك به آن\r\n\r\n\r\n","description":"","footnote":"\r\n( 15 ) .\r\n . 41 . P . adanarG ed onieR le recan oibed omoc eD : seviV yoteirP \r\n( 16 ) . تاريخ ابن خلدون ج 7 / ص 190 .\r\n( 17 ) . الذخيرة السنيه ص 73 . ابن الخطيب اللمحة البدريه ص 36 . الاحاطه ج 2 / ص 65 .\r\n","page_name":" 30 ","page_number":44},
  {"content":"\r\n\r\nرا نمود . ابن الاحمر همواره مىكوشيد از ريختن خون مسلمانان جلو گيرد و غالبا مدافعان را با نصايح خود وادار به تسليم مىكرد و اين تسليم در برابر شروطى سهل و ساده انجام مىگرفت . هنوز سال 1247 م / 645 فرانرسيده بود كه پادشاه قشتاله بر همهء دژهايى كه در اطراف اشبيليه واقع بود مستولى گرديد و روستاها و مزارع نزديك را نابود نمود .\r\nمسيحيان در ماه اوت سال 1247 / ربيع الثانى سال 645 ه محاصرهء اشبيليه را آغاز كردند . زعيم و حاكم شهر در آن روزها امير موحدى السيد ابو عبد اللّه بود برادرزاده‌اش ابو الحسن على حاكم پيشين قرمونه نيز او را در اين مهم يارى مىداد .\r\nمردم اشبيليه مصمم شده بودند تا حدّ توان از شهر خود دفاع كنند . فرناندو در گرداگرد شهر لشكرى عظيم گرد آورده بود و امراء و اشراف و كشيشان مسيحى نيز پىدرپى از راه مىرسيدند تا در اين لشكركشى صليبى شركت جسته باشند . ابن الاحمر نيز مجبور بود بنا بر تعهدى كه كرده بود با افواجى از سواران خود در محاصره و تسخير اين شهر بزرگ اسلامى حضور يابد . در بعضى از روايات اسلامى آمده است كه ابن الاحمر در اين پيكار شركت جسته بود تا از مردم اشبيليه كه سر از فرمانش بيرون كرده بودند و او را واگذاشته بودند انتقام بگيرد . « 18 » محاصرهء اشبيليه هر روز سخت‌تر مىشد و از آن سوى دريا ، از سوى مغرب از راه نهر وادى الكبير براى مردم مدد مىرسيد . چون مردم شهر در تنگنايى آنچنان افتادند ، شاعر آن روز اشبيليه ابراهيم بن سهل اشبيلى اسرائيلى قصيده‌اى پرشور سرود و در آن از مردم آن سوى آب يارى طلبيد از جمله گويد :\r\n . . . خلو الديار لدار عزّ و اركبوا * عبر العجاج الى النعيم الاخضر\r\nو تسو غوا كدر المناهل فى السرى * ترو وابعماء الحوض غير مكدر\r\nيا معشر العرب الذين توارثوا * شيم الحمية كابرا عن اكبر\r\nان الالاه قد اشترى ارواحكم * بيعوا ويهئكم و فاء المشترى \r\n\r\n\r\n","description":"","footnote":"\r\n( 18 ) . تاريخ ابن خلدون ج 7 / ص . 19\r\n","page_name":" 31 ","page_number":45},
  {"content":"\r\n\r\n انتم احق بنصر دين نبيكم * و لكم تمهد فى قديم الاعصر\r\nانتم بنيتم ركنه فلتدعموا * ذاك البناء بكلّ لدن اسمر « 19 » \r\nمحاصره هجده ماه مدت گرفت و مسلمانان در دفاع از شهر خود نيك پايدارى كردند و رشادتها نمودند ولى همهء اينها در برابر عزم و تصميم مسيحيان به هدر رفت .\r\nعاقبت تسليم سرنوشت محتوم خود شدند و اشبيليه را به فرناندوى سوم تسليم كردند بدين شرط كه آنان را به مال و جان امان دهد و آنان مخيّر باشند كه اگر خواهند در شهر بمانند يا آنجا را ترك گويند .\r\nدر بيست و سوم نوامبر سال 1248 م / بيست و هفتم رمضان سال 646 ه مسيحيان به شهر اشبيليه درآمدند . شهرى كه مسلمانان بيش از پانصد سال بر آن فرمان رانده بودند و از اين مدت قريب به صد سال موحدين در آنجا حكومت مىكردند . در حال مسجد جامع شهر به كليسا بدل شد و به سرعت همهء آثار اسلامى را از آن زدودند .\r\nبيشتر مسلمانان ساكن اشبيليه در ديگر شهرهاى اسلامى پراكنده شدند . بخصوص جمع كثيرى به غرناطه مهاجرت كردند . سقوط اشبيليه خبر از سقوط ديگر شهرها و دژهاى اندلس در مسافتى ميان آن شهر و مصب وادى الكبير و مناطق مجاور مىداد .\r\nمسيحيان از آن پس بر شريش و شذونه و قادس و شلوقه و غليانه و روضه يا روطه واركش و شهر مرزى شنتمريه مستولى شدند .\r\nاين محفوظ نيز در همان وقت دژ اللقوه و وادىانه و شنيل و الحصين و شلطيش را تسليم مسيحيان نمود و خواست كه او را بر حكومت لبله و حوالى آن باقى گذارند . « 20 » ابن الاحمر مسيحيان را در تسخير شهر قادس نيز يارى داد . و بدين‌گونه مسيحيان سراسر اراضى اسلامى را كه در غرب ولايت اندلس بود به تصرف خود درآوردند .\r\n\r\n\r\n","description":"","footnote":"\r\n( 19 ) . همهء قصيده در الذخيرة السنيه ص 74 به بعد آمده است .\r\n( 20 ) . الذخيرة السنيه ص 85 . اين اماكن در نزديكى شهر اونيه ( ولبه  avleuH  جديد ) در مشرق نهر اوديل واقع شده‌اند .\r\n","page_name":" 32 ","page_number":46},
  {"content":"\r\n\r\nموضع ابن الاحمر در اين حوادث دردناك بود . او در كنار دشمنان ملت و دين خود قرار گرفته بود و در حق آنان از هرگونه يارى مادى و معنوى دريغ نمىكرد . بيشتر زعماى مسلمانان ، حكام شهرها و دژهاى باقى مانده كه ديگر يقين كرده بودند كه سلطهء اسلام در اندلس روى به فروپاشيدن است شتابان خود را به زير لواى پادشاه قشتاله مىكشانيدند . اين مناظر دردناك در تاريخ اندلس از زمان دولت ملوك الطوايف بارها تكرار شده بود و فراوان اتفاق افتاد كه امراى مسلمان تا قلمرو خود را حفظ كنند به زيان ديگر برادران مسلمان خود مسيحيان را يارى مىكردند . ولى ابن الاحمر از اين قماش نبود ، هدف عاليترى داشت و آن نگهدارى بقاياى اندلس بود و براى رسيدن به اين هدف مماشات با پادشاهان مسيحى را ضرورى مىپنداشت .\r\nابن الاحمر را سر آن نبود كه فرمانبردارى از حكام مسيحى را همواره دوام بخشد بلكه اميد آن داشت كه چون فرصتى فراز آيد خود را از آن بند و زنجيرى كه آن پيمانها بر دست و پايش مىنهادند ، برهاند .\r\nابن الاحمر چشم اميد به يارى مسلمانان آن سوى دريا در ديار مغرب داشت . زيرا ملوك مغرب بارها در برابر تاخت‌وتاز حكام مسيحى در اسپانيا قد برافراشته بودند و در اين روزها در مغرب دولت نيرومند تازه‌اى قيام كرده بود ، دولت بنى مرين . درست است كه بنى مرين در آغاز سرگرم پيكار با موحدين بودند و به حوادث اندلس توجهى نشان نمىدادند ولى طولى نكشيد كه لشكرهاى بنى مرين از متطوعهء اهل مغرب به يارى مسلمانان اندلس از آب گذشتند .\r\nسردار مرينى ابو معرف محمد بن ادريس بن عبد الحق و برادرش عامر بن ادريس با سه هزار جنگجو از دريا گذشتند و به اندلس درآمدند . اين سپاه را ابو يوسف يعقوب بن عبد الحق پادشاه بنى مرين بسيج كرده بود . حوادث تأسف‌بار اندلس در مغرب تأثيرى عميق داشت . اندلسيان پىدرپى از حكام و امرا و بزرگان مغرب با ارسال نامه و شكوائيه‌ها يارى مىطلبيدند . گويند كه چون قصيدهء ابو الحكم مالك بن المرحل را در جامع القرويين فاس در روز جمعه‌اى از سال 662 ه قرائت كردند مردم گريستند . در\r\n\r\n","description":"","footnote":"","page_name":" 33 ","page_number":47},
  {"content":"\r\n\r\nاين قصيده آمده است كه :\r\n استنصر الدين بكم فاستقدموا * فانكم ان تسلموه يسلم\r\nلاذت بكم اندلس ناشرة * برحم الدين و نعم الرحم\r\nفاستر حمتكم فارحموها انه * لا يرحم الرحمان من لا يرحم\r\nماهى الاقطعة من ارضكم * و اهلها منكم و انتم منهم « 21 » \r\nتوجه مغرب به اندلس در آن سرزمين انعكاسى شايان داشت . ابن الاحمر دريافت كه مىتواند با قواى مسيحى روياروى شود و از چنبر اطاعت آنان سر بيرون كشد و مملكت نوپاى خويش از تجاوز ايشان نگهدارد .\r\nازاين‌رو چون مسيحيان تجاوز آغاز كردند و در سال 660 ه / 1261 م به اراضى او قدم نهادند به يارى همين متطوعين و مجاهدينى كه از آن سوى دريا آمده بودند به مقاومت پرداخت و دشمن را بازپس راند . اندلس پس از زوال موحدين اولين بار در برابر دشمن بايستاد و پيروزى به دست آورد .\r\nدر سال 662 ه سپاه بنى مرين به سردارى عامر بن ادريس به اندلس آمد و شريش را از مسيحيان بستد ولى براى مدتى اندك .\r\nپس از اين پيروزى اندك ، بار ديگر اندلس صحنهء تاخت‌وتاز دشمن شد . پادشاه قشتاله آلفونسوى دهم ، از اين اقدام بيمناك گرديد كه مبادا با رسيدن مددهاى پىدرپى ، امير غرناطه نيرومند گردد . ازاين‌رو با نيروهاى خود شهرهاى اندلس را كه هنوز فتح نشده بود در فشار گذاشت و در اواخر سال 662 ه / 1263 م ، ابن يونس استجه را به مسيحيان واگذار كرد « 22 » و سردار قشتالى بدون هيچ برخوردى به شهر درآمد و مسلمانان را بيرون راند و جمع كثيرى از آنان را بكشت يا اسير كرد . در سال\r\n\r\n\r\n","description":"","footnote":"\r\n( 21 ) . رجوع كنيد به الذخيرة السنيه ص 108 تا 112 . در آنجا همهء قصيده آمده است .\r\n( 22 ) . پيش از اين گفتيم كه استجه در سال 1237 م يعنى بيست و پنج سال پيش از اين واقعه به تصرف مسيحيان درآمد . ظاهرا تا اين زمان حكام محلى تحت فرمان پادشاه قشتاله بر آن حكومت مىكرده‌اند .\r\n","page_name":" 34 ","page_number":48},
  {"content":"\r\n\r\nبعد سال 663 ه پادشاه قشتاله نيت خويش آشكار نمود و به قصد فتح شهرهاى باقى مانده لشكر بسيج كرد . مردم به وحشت افتادند و بار ديگر نامه‌ها به مغرب روان شد و فريادهاى استغاثه بلند گرديد . بخصوص آنكه سپاه ابن الاحمر به دست دون نونيودلارا ( دوننه ) داماد پادشاه قشتاله و سردار بزرگ او شكست خورد . فقيه ابو القاسم العزفى صاحب سبته نامه‌اى طولانى به قبايل مغرب نوشت و از آنان يارى خواست و به جهاد در راه رهايى اندلس تحريض نمود .\r\nابن الاحمر نيز به المستنصر ابو عبد اللّه محمد فرمانرواى تونس اعلان بيعت كرد و او نيز برايش هدايا و اموال فرستاد . « 23 » ولى اين مساعى به زودى به نتيجه نرسيد و اندلس سالهاى ديگر به تنهايى در برابر تجاوز مقاومت ورزيد .\r\nچون فشار و سختگيرى قشتاليان از حد بگذشت ، ابن الاحمر چاره‌اى جز آن نديد كه براى جلب دوستى پادشاه قشتاله گام ديگرى بردارد . پس در اواخر سال 665 ه / 1267 م شمار بزرگى از شهرها و دژهاى خود را به او تسليم كرد . از آن جمله بودند شريش و المدينه و القلعه . گويند بلاد و دژهايى كه ابن الاحمر به پادشاه قشتاله داد از صد موضع تجاوز مىكرد و بيشتر آنها در غرب اندلس بودند . بدينگونه بار ديگر ميان دو فريق پيمان صلح بسته شد . « 24 »\r\nاندلس بدين‌گونه در مدت سى سال بيشتر شهرهاى بزرگ خود را از دست داد و قلمرو مسلمانان كه يك قرن پيش نيمى از شبه‌جزيرهء اسپانيا را اشغال كرده بود به قطعهء كوچكى كه همان مملكت غرناطه بود منحصر گرديد . اين رنجها و محنتها كه پىدرپى بر اندلس مىباريد . در روحيهء شاعران تأثيرى شگرف داشت . از جمله شاعر آن زمان ابو الطيب الرندى مرثيه‌اى سرود كه شهرت بسيار يافت و تا به امروز هم در نوع خود كم‌نظير است . ابو الطيب بر بلاد از دست رفتهء اندلس مىگريد و مسلمانان مغرب را به\r\n\r\n\r\n","description":"","footnote":"\r\n( 23 ) . الذخيرة السنيه ص 125 .\r\n( 24 ) . ابن الاحمر در سال 1262 فرنتره را كه شريش و قادس در آنجا واقع شده‌اند اسما به پادشاه قشتاله واگذار كرد و اين‌بار اين شهرها رسما به تصرف او درآمدند .\r\n","page_name":" 35 ","page_number":49},
  {"content":"\r\n\r\nيارى فرامىخواند و از جمله گويد :\r\n لكل شى اذا ماتم نقصان * فلايغر بطيب العيش انسان\r\nهى الامور كما شاهدتها دول * من سره زمن سائته ازمان\r\nو هذه الدار لا تبقى على احد * و لا يدوم على حال لهاشان\r\nيمزق الدهر حتما كل سابغة * اذا نبت مشرفيات و خرصان\r\nفجائع الدهر انواع منوعة * و للزمان مسرات و احزان\r\nو للحوادث سلوان يهونها * و مالماحل بالاسلام سلوان\r\nدهى الجزيرة امر لا عزاءله * هوى له احد و انهد ثهلان\r\nفاسال بلنسية ماشان مرسية * و اين شاطبة ام اين جيان\r\nو اين قرطبة دار العلوم فكم * من عالم قدسما فيها له شان\r\nو اين حمص و ما تحويه من نزه * و نهرها لعذب فياض و ملآن\r\nقواعد كن اركان البلاد فما * عسى البقاء اذا لم تبق اركان\r\nتبكى الحنيفية البيضاء من اسف * كما بكى لفراق الالف هيمان\r\nعلى ديار من الاسلام خالية * قد اقفرت و لها بالكفر عمران\r\nحيث المساجد قد صارت كنائس ما * فيهن الا نواقيس و صلبان\r\nحتى المحاريب تبكى و هى جامدة * حتى المنابر ترثى و هى عيدان\r\nاعندكم نبا من اهل اندلس * فقد سرى بحديث القوم ركبان\r\nكم يستغيث بنا المستضعفون و هم * اسرى و قتلى فما يهتز انسان\r\nماذا التقاطع فى الاسلام بينكم * و انتم يا عباد اللّه اخوان « 25 » \r\n* * * ابن الاحمر سالهاى باقيماندهء حكومتش را در استحكام پايه‌هاى مملكتش و اصلاح امور آن سپرى ساخت . او در سال 662 ه پسر بزرگ خود محمد را به ولايت عهدى\r\n\r\n\r\n","description":"","footnote":"\r\n( 25 ) . همهء اين قصيده از نفح الطيب ج 2 / ص 594 و 595 و نيز در ازهار الرياض ج 1 / ص 46 - 50 آمده است .\r\n","page_name":" 36 ","page_number":50},
  {"content":"\r\n\r\nخويش برگزيد . بدين‌گونه دولت بنى نصر صبغهء پادشاهى موروثى يافت « 26 » . ولى در اين هنگام نشانه‌هاى عصيان در بنى اشقيلوله پديدار گرديد . گفتيم كه اينان را با ابن الاحمر خويشاوندى بود . ابن الاحمر در سال 664 يكى از دختران خود را به پسر عمش الرئيس ابو سعيد بن اسماعيل بن يوسف به زنى داد و او را وعده امارت مالقه داد . اين خبر به گوش ابو محمد بن اشقيلوله رسيد كه او نيز شوى دخترش بود .\r\nابو محمد خشمگين شد و عصيان آغاز كرد و در مالقه كه مقر فرمانروائيش بود اعلان استقلال نمود . ابن الاحمر به جنگ او لشكر كشيد و جمعى از مسيحيان كه با او هم‌پيمان بودند در اين نبرد به يارىاش شتافتند و به مدت سه ماه مالقه را محاصره نمودند و نوميد بازگشتند . اين واقعه در سال 665 ه / 1266 م اتفاق افتاد . ابن الاحمر بازگشت ولى بار ديگر در سال 668 ه به سوى مالقه راند . اين بار نيز حاصلى به دست نياورد . « 27 »\r\nدر اين هنگام بار ديگر تاخت‌وتاز مسيحيان به بلاد اسلامى آغاز شد . پادشاه قشتاله به جزيرة الخضراء لشكر برد و در حوالى آن دست به تاراج و كشتار زد . ابن الاحمر احساس خطر كرد و نزد امير المسلمين سلطان ابو يوسف المرينى پادشاه مغرب كس فرستاد و از او يارى خواست و او را از تجاوز مسيحيان و نيت آنان در پايان دادن به بقاياى حيات اندلس آگاه نمود . ولى ابن الاحمر آن قدر زنده نماند كه نتيجهء اين دعوت را به چشم خود بنگرد و پس از اندك زمانى بمرد .\r\nابن الاحمر را صفاتى برجسته بود . دلير و رزمجوى بود و به جهاد سخت مشتاق و در تنظيم امور مملكت توانا . در عين حال متواضعانه و ساده مىزيست « 28 » . او به « الشيخ » شهرت داشت و امير المسلمين خوانده مىشد . اين عنوان بعد از او عنوان سلاطين غرناطه شد . قصر معروف الحمراء از بناهاى اوست . آن را دار الملك خود ساخت و آب به\r\n\r\n\r\n","description":"","footnote":"\r\n( 26 ) . ابن الخطيب الاحاطه ج 2 / ص 65 . اللمحة البدريه ص 36 .\r\n( 27 ) . الذخيرة السنيه ص 125 و 129 .\r\n( 28 ) . ابن الخطيب الاحاطه فى اخبار غرناطه ج 2 / ص 61 .\r\n","page_name":" 37 ","page_number":51},
  {"content":"\r\n\r\nآنجا كشيد و زن و فرزند خود را در آن جاى داد . در اينكه چرا او را ابن الاحمر مىخواندند اختلاف است . بعضى مىگويند چهره‌اى گلگون و مويى سرخ داشت . بعضى گويند از آن پس كه قصر الحمراء را ساخت او را بدين نام خواندند . ولى هنگامى كه به بيان تاريخ الحمراء مىپردازيم خواهيم ديد كه چند قرن پيش از روى كار آمدن دولت نصريه اين نام سابقه داشته است . همچنين خواهيم ديد كه در ميان قبايل عرب قبيله‌اى به اين نام نبوده است كه بتوان خاندان فرمانروايان غرناطه را به آن منسوب ساخت . « 29 » ابن الاحمر خود سررشتهء كارها به دست مىگرفت و در گردآورى باج و خراجها به دقت نظر مىكرد آن‌سان كه خزائن او از اموال و اسلحه انباشته بود . در هفته دو روز به مظالم مىنشست و مردم به دادخواهى نزد او مىآمدند و نيازمندان را نياز برمىآورد و با هيأتهايى كه به ديدارش مىآمدند ديدار مىكرد و در آن مجالس شعراء شعرهاى خود مىخواندند . مملكت خويش به روش شورايى اداره مىكرد و در آن مجلس ، اعيان و قضاه و مردم صاحب‌رأى حاضر مىشدند و او رأى و نظر ايشان به كار مىبست . « 30 » مقدم بر همهء وزيران او ابو مروان عبد الملك بن يوسف بن صناديد زعيم جيان بود و او بود كه غلبه بر جيان را براى او ميسر ساخت . ديگر ابو عبد اللّه محمد بن محمد الرميمى بود فرزند صاحب پيشين المريه . از كاتبان او محدث مشهور ابو الحسن على بن محمد بن سعيد اليحصبى لوشى بود و از شاعران دربار او ابو الطيب صالح بن شريعت رندى صاحب آن مرثيهء مشهور . ابو الطيب مقرب درگاه بود و در مدح او بسى قصايد پرداخته است .\r\nمورخان و محققان غرب نيز دربارهء ابن الاحمر و صفات و خصائل او قلمفرسائى كرده‌اند و گهگاه تسليم او را در برابر دشمن به خاطر حفظ كيان مملكت نوبنياد غرناطه كه در آن روزها ملجأ مسلمانانى بود كه از برابر تهاجم و تجاوز قشتاليان مىگريختند ،\r\n\r\n\r\n","description":"","footnote":"\r\n( 29 ) . رجوع كنيد به مقدمهء اطلس « الحمراء »  arbmahlA  بر ساختهء  yruoG seluJ senoJ newO  و نوشتهء گاينكوس  2481 nodnoL  ص 5 حاشيه . دولت نصريه را غالبا بنى الاحمر مىنويسند و ابن خلدون آنان را همواره بدين نام مىخواند ج 4 / ص 170 به بعد .\r\n( 30 ) . ابن خلدون ج 7 / ص 190 . اللمحة البدريه ص 31 .\r\n","page_name":" 38 ","page_number":52},
  {"content":"\r\n\r\nعيب او شمرده‌اند . « 31 »\r\nمحمد بن الاحمر در روز بيست و نهم جمادى الثانى سال 671 ه / دسامبر سال 1272 م درگذشت . جماعتى از شورشگران در اواسط ماه جمادى الثانى همان سال آهنگ حمله به قصر الحمراء داشتند . ابن الاحمر به دفع ايشان رفت و به هنگام بازگشت از اسب فروغلطيد و مجروح شد . او را همچنان به قصر بردند و او پس از دو هفته درگذشت . به هنگام مرگ عمرش نزديك هشتاد بود . او را در مقبرهء العتيقه واقع در السبيكه به خاك سپردند . « 32 » مملكت غرناطه پاىبرجا شده بود و دولت جوان بنى نصر حيات خويش آغاز كرده بود . خوشبختانه در مملكت غرناطه در آغاز كار كسى به منازعت با زعماى آن برنخاست . ازاين‌رو بار ديگر اوضاع غمبار عصر ملوك الطوايف تجديد نشد هرچند گاهگاه در نقطه‌اى از شورشگرى فريادى برمىخاست . مملكت كوچك غرناطه از عجايب تقدير توانست نشانه‌اى از مجد و عظمت از دست رفتهء اندلس را بازگرداند و حدود دويست و پنجاه سال به حيات خود ادامه دهد .\r\n\r\n\r\n","description":"","footnote":"\r\n( 31 )\r\n 434 . 334 . P . II . V . eporuE ni eripmE hsirooM ehT : ttocS \r\n. ( 32 ) . ابن الخطيب : الاحاطه ج 2 / ص 66 . السبكيه نام زمين پهناورى بود در جنوب شرقى الحمراء .\r\n","page_name":" 39 ","page_number":53},
  {"content":"\r\n . \r\n","description":"","footnote":"","page_name":" 40 ","page_number":54},
  {"content":"\r\n\r\n\r\nفصل سوم طوايف امت اندلس در عصر انحلال\r\nمملكت غرناطه به هنگام قيام ، در اواسط قرن هفتم هجرى شامل بخش جنوبى اندلس قديم بود . و از نهر وادى الكبير تا جنوب يعنى تا ساحل درياى مديترانه و تنگه جبل طارق گسترده شده بود . حد شمالى آن ولايات جيان و قرطبه و اشبيليه بود و حد شرقى آن از ولايت مرسيه تا ساحل درياى مديترانه در جنوب بود و حد غربى به ولايت قادس و سرزمين فرنتره محدود مىشد . غرناطه در اين اوان شامل سه ايالت بزرگ بود .\r\nيكى ايالت غرناطه در بخش ميانين كه دامنه آن از سمت جنوب تا دريا گسترده شده بود و بزرگترين شهر آن شهر غرناطه بود كه پايتخت مملكت بود ، نيز وادى آش و بسطه و اشكر و دژ اللوز و لوشه ، حامه و ارجبه و شلوبانيه . دوم ولايت المريه از مرسيه تا دريا و مهمترين شهرهاى آن عبارت بودند از شهر المريه و بيره و منصوره و برشانه و برجه و دلايه و اندرش . سوم ايالت مالقه در كنار دريا و در مغرب غرناطه و مهمترين شهرهاى آن ثغر مالقه و طرش و قمارش و ارشدونه و انتقيره و رنده و مربله بود . منطقه جبل طارق و جزيرة الخضراء و طريف نيز به آن پيوسته بود .\r\nكوههاى بلند سييرانوادا ( كوه شلير ) و ارتفاعات صعب العبور البشرات با دامنه‌هاى سرسبزشان در وسط مملكت غرناطه جاى دارند . همچنين رود شنيل از شعب وادى الكبير و رود كوچك اندرش از وسط مملكت غرناطه مىگذرند و در مشرق آن رود\r\n\r\n","description":"","footnote":"","page_name":" 41 ","page_number":55},
  {"content":"\r\n\r\nمنصوره است . سراسر مملكت غرناطه را باغها و دره‌هاى سبز و خرم و كوهها و تپه‌هاى صعب فراگرفته است . وجود مزارع بارور و معادن سرشار چون با كوشش و تلاش و درايت و هوشيارى مردم اندلس درپيوسته بود مملكت كوچك غرناطه را به صورت يكى از ممالك توانگر و نيرومند شبه‌جزيره درآورده بود و به مردم آن قدرت و رفاه ارزانى داشته بود .\r\nگفتيم كه ناحيه البيره كه بعدها غرناطه خوانده شد ، از آغاز فتح منزلگاه قبايل شامى بود . اعقاب اين قبايل سالهاى بسيار در اين سرزمين به حيات خود ادامه دادند .\r\nپس از سقوط دولت امويان اندلس ، بربرها از ساحل ديگر دريا روى به شهرهاى غرناطه نهادند ، آن‌سان كه شهر غرناطه مدتى به صورت يك امارت بربرى درآمد . شهرهاى مرزى جنوبى طبيعة جايگاه بربرها بود زيرا به خصوص در عصر مرابطين و موحدين تا از مغرب قدم به خاك اندلس مىنهادند در آن شهرها مسكن مىجستند . جماعات كثيرى از جنگجويان كه از آن سوى آب آمده بودند ، دره‌هاى سرسبز و پرنعمت غرناطه را مغتنم شمرده در آنجا رخت اقامت مىافكندند . هنگامى كه شهرهاى شرقى و ميانى يكى پس از ديگرى به دست مسيحيان مىافتاد خاندانهاى مسلمان به سوى جنوب مهاجرت مىكردند . اينان بلاى مهاجرت را بر ماندن در سايه حمايت مسيحيان بر خود هموار مىساختند ولى با اين همه بسيارى ديگر كه توان مهاجرتشان نبود همچنان در زير سلطه مهاجمان مسيحى در سرزمين خود باقى مىماندند . اين گروه در تاريخ اندلس المدجنون يا به زبان اسپانيايى  serajeduM  ( باشندگان در جاى خود ) نام گرفته‌اند « 1 » . اين واژه از اوايل قرن هفتم هجرى ( قرن سيزدهم ميلادى ) يا به عبارت ديگر از همان زمان كه تجاوز مسيحيان بر اراضى مسلمانان آغاز گرديد و شمار كثيرى از مسلمانان در آن اراضى باقى ماندند رواج يافت . اين مجتمع‌هاى اسلامى اسپانيايى را تاريخى طولانى و جالب است . باشندگان ( مدجنون ) سالها در سايه دولت ملوك قشتاله\r\n\r\n\r\n","description":"","footnote":"\r\n( 1 ) . مدجن ، از مصدر دجن و تدجّن به معنى اقامت كردن مشتق شده است .\r\n","page_name":" 42 ","page_number":56},
  {"content":"\r\n\r\nو آراگون زندگى مىكردند و از امنيت و رفاه و آرامش برخوردار بودند . به آنان اجازه داده مىشد دين و آيين و مساجد و مدارس خود را نگهدارند . در اعصار نخستين حتى قضات مسلمان مسائل قضايى آنان را بر وفق قوانين شريعت اسلام حل و فصل مىكردند . و چون ميان مسلمان و مسيحى نزاعى درمىگرفت ، در اين صورت گاه قاضى مسيحى راى مىداد و گاه محكمه‌اى تشكيل مىشد كه قضاتى از دو فريق در آن شركت مىجستند و حكم صادر مىنمودند . از امتيازاتى كه از آن برخوردار بودند يكى آن بود كه باج و خراج همان قدر مىپرداختند كه پيش از اين به ملوك و امراى مسلمان پرداخته بودند . آلفونسوى دهم در سال 1254 م براى ساكنان اشبيليه فرمانى صادر كرد كه به مسيحيان حق مىداد كه از اراضى مسلمانان خريدارى كنند و اين امر دلالت بر آن دارد كه مسلمانان حق داشته‌اند اراضى خود را نگهدارى كنند و آنان حق داشته‌اند براى خود زمين بخرند يا از زمينهاى خود بفروشند . در اواخر قرن سيزدهم اوضاع دگرگون شد و قانونى وضع گرديد كه مسلمانان و يهوديان را از خريد اراضى مسيحيان منع مىكرد ولى پس از چندى اين قانون لغو گرديد . همچنين به باشندگان ( مدجنون ) اجازه داده مىشد كه سلاح حمل كنند و به شركت در خدمات نظامى ملزم بودند . پس از چندى اين حق را يافتند كه هرگاه بخواهند ، از خدمت معاف شوند و در عوض مالى بپردازند . شركت آنها در صفوف نظامى به نسبت شمار آنان بود . چون مسيحيان بخش بزرگى از شهرهاى اسپانياى اسلامى را تصرف كردند ، باشندگان ( مدجنون ) را در محله‌اى جاى دادند و محله آنان را با كشيدن ديوارى ضخيم از ديگر بخشهاى شهر جدا كردند ، آن‌سان كه يهوديان ملزم بودند تنها در محله خاص خود زندگى كنند . « 2 »\r\nدر كليساى بزرگ سرقسطه مجموعه‌اى از اسناد به زبان عربى موجود است كه بسيارى از نقاط تاريك زندگى باشندگان ( مدجنون ) را در مملكت آراگون از قرن دهم\r\n\r\n\r\n","description":"","footnote":"\r\n( 2 ) .\r\n 46 - 26 . P . I . V niapS ni noitisiuqnI eht fo yrotsiH : aeL . hc . H . rD \r\n","page_name":" 43 ","page_number":57},
  {"content":"\r\n\r\nميلادى تا قرن پانزدهم روشن مىسازد . اين اسناد عبارت است از چند مورد عقد معاملات چون خريد و فروخت و وديعه و غير آن كه ميان باشندگان با يكديگر يا باشندگان و مسيحيان بسته شده است . در آن ميان اسنادى است به تاريخ سال 1482 و 1496 ميلادى . از مطالعه آنها برمىآيد كه باشندگان در مملكت آراگون تا اين سالها يعنى حتى بعد از سقوط غرناطه به دست اسپانيائيها همچنان دين اسلامى خود را حفظ كرده‌اند . و هنوز مساجدى در برخى نواحى سرقسطه بوده است .\r\nاز جمله اين اسناد ، يكى سندى است به تاريخ ماه ربيع الاول سال 644 ه / 1246 م كه با بسم الله و درود بر پيامبر ( ص ) آغاز مىشود و بر طبق آن « احمد المران » از « محمد بن سلمة البرتيانى » همه املاكش و خانه‌هايش را در بطره قريه‌اى در ابتوره . . . به مبلغ نود دينار از دينارهاى رايج در سرقسطه خريدارى كرده است . . . و دو كشيش دون بر تلماووشنت‌ژيل بر آن شهادت داده‌اند .\r\nسند ديگر به تاريخ نهم اوت سال 1484 ميلادى است كه پس از حمد خداى يكتا فرج طليطلى ساكن در موضع قلعة التراب اذعان كرده است كه بر ذمه اوست كه پنجاه قفيز گندم خوب و پاك شده به مكيال شهر سرقسط به برول و كبتله از اهالى شنت‌مرى لميور و سبداد ذاسرغوس بپردازد . اين سند را محمد بن محمد الازقه فقيه و امام مسجد قلعة التراب نوشته است . . . »\r\nسند سوم سندى است به تاريخ فوريه سال 901 هجرى يعنى 1496 ميلادى . اين سند نيز به نام خدا و درود بر پيامبر ( ص ) آغاز مىشود و آن عبارت است از اقرار موسى الحسن و ابن عبد الله محمد بن فرج المجه ساكنان بلده حمام به اينكه آن دو وديعه گندم شخصى به نام ابو باكر بن ابو باكر ، از اهالى قلعة التراب را حبس كرده و ادا ننموده‌اند . اين سند را ابراهيم البساتنى البنى هليجى امام مسجد جامع همان شهر نوشته است . « 3 »\r\n\r\n\r\n","description":"","footnote":"\r\n( 3 ) - مستشرق اسپانيايى  seraniL id aicraG . R  اين اسناد را مورد تحقيق قرار داده است در بحثى تحت عنوان :\r\n","page_name":" 44 ","page_number":58},
  {"content":"\r\n\r\nدر موزه بلديه بنبلونه يك سند به زبان عربى يافتيم كه در نهم ماه آوريل سال 801 هجرى ( برابر با 1398 ميلادى ) نوشته شده و آن نيز عبارت است از اقرار به دينى كه كسى بر عهده دارد . اين سند هم به نام خدا و درود بر پيامبر ( ص ) آغاز مىشود و محور آن قاضى ابو الحسن على القرشى است . در اين سند آمده است كه « ابو الحجاج يوسف الحضرمى و مجمد بن محمد بن جعفر الزهرى و يوسف بن زيد و احمد بن المكحل و يوسف بن شداد بن دجنبر ، ساكنان ربض المسلمين در شهر برجه شهادت مىدهند . . .\r\nكه به طور اشتراك به الشابلى اسراييل ساكن همان شهر 332 فلريناش زر قالب آراگون از سكه‌هاى پاكيزه و موزون بدهكارند » . در ذيل اين سند نام چند تن از شهود مسلمان آمده است .\r\nآنچه از اين سند مورد توجه ماست اين است كه حكايت از آن دارد كه در آن منطقه دورافتاده در شمال اسپانيا ، در بلاد ناوار اقليتهاى مسلمان هنوز هم براى خود محله‌اى دارند و از معامله و تنظيم سند به زبان خود در برابر قاضى خاص خود برخوردارند و اين در اواخر قرن چهاردهم ميلادى است يعنى بيش از سه قرن استيلاى مسيحيان بر سراسر شهرهاى اسلامى در آن نواحى .\r\nمسئله اقامت مسلمانان در زمينهايى كه مسيحيان فتح كرده بودند موجب پديد آمدن برخى مسائل فقهى شد . برخى از فقها اين باشندگان را به سبب ماندن در زير فرمان مسيحيان به سركشى در امر دين متهم ساخته‌اند . من در خلال تحقيقات خود در كتابخانه اسكوريال به رساله‌اى برخورد كردم كه اين مسئله در آن مطرح شده بود . از يكى از فقها فتوا خواسته‌اند كه حكم مسلمانان اندلسى كه ترجيح مىدهند به جاى زندگى در بلاد اسلامى در اراضى مفتوحه تحت حكم مسيحيان زندگى كنند چيست ؟ و آن فقيه به آن استفتاء پاسخ داده است ، متن استفتاء چنين است كه . . . حكم مسلمانانى كه در آنجا مىمانند چيست ؟ و حكم كسانى كه پس از آمدن به بلاد اسلام باز هم به\r\n\r\n\r\n","description":"","footnote":"\r\n : azogaraZ ed raliP led aroneS artseuN ed ovihcrA la setneicenetreP sebarA sarutircsE . 791 - 171 . p ) 4091 azogaraZ ( aredoC ocsicnarF a ejaremoH \r\n","page_name":" 45 ","page_number":59},
  {"content":"\r\n\r\nبلاد مسيحيان بازمىگردند چيست ؟ آيا بايد اينان را موعظه كرد يا واگذاشت كه هرچه خواهند بكنند ؟ . . . آيا مهاجرت از دار الكفر به دار الاسلام با همه شيرينىها و تلخىها و فراخيها و تنگناها و آسانيها و سختيهايش در امور دنيا واجب است ؟ و نبايد همه قصد ما سلامت دين خود و زن فرزندمان و خروج از حكم ملت كافر به حكم ملت مسلم باشد . . . ؟\r\nفقيهى كه از او فتوا خواسته‌اند شخصى است به نام احمد بن يحياى و نشريشى و او اين سؤالها را بدين‌گونه پاسخ گفته است :\r\n« 1 - مهاجرت از زمين كفر به زمين اسلام فريضه است تا روز قيامت . همچنين مهاجرت از ارض حرام و باطل . آنگاه براى تاييد فتواى خود به شمارى از احاديث نبوى استناد كرده است .\r\n2 - اين مهاجرت واجب است از كسانى كه طاغيه بر بلادشان مستولى شده ساقط نمىگردد و نمىتواند ناتوانى يا عنوان وطن و وجود مال به هيچ‌وجه مانع اين مهاجرت گردد . كه همه اينها در نظر شرع ملغى است . كسى كه توان مهاجرت داشته باشد بايد به هر حيله‌اى متوسل شود و خود را برهاند ، و گرنه عذر او پذيرفته نشود و اگر بماند به خود ظلم كرده است . چنان كه خداى تعالى مىفرمايد  « أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها  « 4 » . . . » و هركس كه در درنگ اصرار ورزد و در آنجا بميرد به عقوبت خداوندى دچار مىشود .\r\n3 - اين اقامت حرام قطعى است ، آن‌سان كه مردار و خون و گوشت خوك و قتل نفس بدون حق حرام است . . . هركس كه اين تحريم ناچيز انگارد و حكم آن را آسان شمرد از دين بيرون رفته است و از جماعت مسلمانان جدا گشته . . . زعيم فقهاء قاضى ابو الوليد بن رشد رحمه الله در ابتداى كتاب التجاره الى ارض الحرب گويد كه وجوب هجرت از سرزمين كفر به سرزمين اسلام ساقط نمىشود بلكه وجوب آن تا روز قيامت باقى است . و اجماع مسلمين است كه اگر كسى در دار الحرب اسلام آورد بايد كه در\r\n\r\n\r\n","description":"","footnote":"\r\n( 4 ) . نساء ، آيه 97 .\r\n","page_name":" 46 ","page_number":60},
  {"content":"\r\n\r\nآنجا كه احكام مشركين بر او جارى مىشود درنگ نكند ، بلكه مهاجرت كند و به بلاد مسلمانان درآيد تا احكام ايشان بر او جارى گردد « 5 » »\r\nاين اعتبارات دينى مانع آن نشد كه جماعات كثيرى از مسلمانان در بلادى كه مسيحيان از پيكره ميهن اندلسى جدا مىكردند ، همچنان باقى بمانند . زيرا اعتبارات دنيوى و مسائل خانوادگى و انگيزه زندگى مرفه بر هر اعتبارات ديگرى غلبه مىيافت .\r\nمسيحيان نيز در آغاز بر مسلمانان سخت نمىگرفتند و آنان مىتوانستند بر طبق شريعت خويش عمل كنند و مدتها در سايه حكومت اسپانيا متمتع از امتيازات بسيار در گونه‌اى از امنيت و رفاه و دور از كشاكشهاى سخت سياسى و قومى زيستن گرفتند ولى هنگامى كه دامنه فتوحات مسيحيان در اراضى اندلس گسترش يافت و شمار باشندگان در اراضى تحت اشغال مسيحيان بسيار شد كليسا نسبت به آنان كينه‌توزى آغاز كرد و به خلاف ايشان قيام نمود و سهل‌انگارى ملوك قشتاله و آراگون را مورد انتقاد قرار داد و آنان را برانگيخت كه سياست انتقام و عنف را جانشين مسالمت و تسامح سازند . از اوايل قرن سيزدهم دستگاه پاپ فرمانهايى بر ضد باشندگان صادر كرد از جمله پاپ اينوكنتيوس ( اينوسان ) چهارم در سال 1248 خايمه اول پادشاه آراگون را فرمان داد كه مسلمانان جزاير شرقى را به بندگى گيرد يا آنان را به كيش مسيحيت دعوت نمايد .\r\nولى خايمه به سخن پاپ اعتنائى ننمود و چون بلنسيه را فتح كرد مسلمانان را اجازه داد كه چون ديگر باشندگان در شهر خود بمانند . پادشاهان قشتاله و آراگون با اين سياست خشن به معارضه برخاستند و علت آن يكى مصالح قومى بود و يكى آنكه باشندگان از ديگر رعاياى پادشاه در عمران و آبادانى بلاد خود سعى بيشتر به كار مىبردند و باج و خراجهاى مقرر را بهتر و بيشتر مىپرداختند و در علم و هنر بر ديگران برترى داشتند و\r\n\r\n\r\n","description":"","footnote":"\r\n( 5 ) . عنوان اين رساله چنين است : « كتاب اسنى المتاجر فى بيان احكام من غلب على وطنه النصارى و لم يهاجر و ما يترتب على ذلك من العقوبات و الزواجر » اين رساله شامل ده برگ است ، در مجموعه‌اى بدون عنوان . در كتابخانهء ديراسكوريال به ( شمارهء 1758 الغزيرى ) نگهدارى مىشود . در پايان اين مجموعه تاريخ سال 896 هجرى ( برابر با 1490 م ) آمده است .\r\n","page_name":" 47 ","page_number":61},
  {"content":"\r\n\r\nاز ميان آنان پزشكان و معماران و بنايان لا يقترى برمىخاستند . محصولات ايشان چون كتان و پنبه و برنج و ابريشم و پرتقال و گردو و غير آن به اراضى مسيحىنشين صادر مىشد . ساكنان اراضى شرقى و شمالى اسپانيا در اين زمينه‌ها از نبوغ بيشتر برخوردار بودند . استادان صنايع ظريفى چون بافتن پارچه‌هاى پنبه‌اى و ابريشمى و ساختن انواع سفالها و چرمها همه از آنان بودند و مصنوعاتشان با آنچه در اروپاى آن روز توليد مىشد رقابت مىكرد . خزفها و سفالينه‌هاى مالقه و پارچه‌هاى مرسيه و حرير المريه و غرناطه و سلاحهاى طليطله و مصنوعات چرمى قرطبه شهره آفاق بود . در بلنسيه جماعات كثيرى از باشندگان بودند و اين امر سبب شده بود كه بلنسيه توانگرترين ثغور اروپا به شمار آيد و محصولات آنها چون شكر و نبيذ و غير آن به همه جا برسد . اينان در كارهاى بازرگانى به امانت و انصاف اشتهار داشتند . در ميان آنها گداى خواهنده نبود زيرا نمىگذاشتند كسى از ميان ايشان به چنان روزگارى درافتد . در نظم و آرامش ضرب‌المثل بودند . منازعاتشان را خود ميان خود حل و فصل مىكردند .\r\nخلاصه آنكه بهترين شهروندان بودند « 6 » .\r\nمورخ اسپانيايى خانر احوال باشندگان را در عصر تسامح و تعصب به قرار زير خلاصه كرده است :\r\n« ميان مسلمانان و مسيحيان قراردادهاى مختلفى بود كه به دقت اجرا مىشد .\r\nهرچند كه اين قراردادها در قشتاله و آراگون يك‌سان نبود و در اعطاى برخى امتيازات با هم تفاوت داشتند . در جايى به باشندگان آزاديهاى بيشتر داده مىشد و در جايى كمتر . مثلا امتيازاتى كه خايمه فاتح به مسلمانان « وادى اوشو » داده است درخور توجه است . از اين قرار كه مسلمانان حق دارند در شهر خود باقى بمانند و از جرائمى كه در آنجا مرتكب مىشوند چشم‌پوشى مىشود و نيز از عقوبت آن معاف‌اند .\r\nقروضى كه از يهوديان به عهده دارند بخشوده مىشود . و اجازه دارند كه در دين خود\r\n\r\n\r\n","description":"","footnote":"\r\n( 6 ) .\r\n : 76 , 66 . P . II . V . niapS ni noitisiuqnI eht fo yrotsiH : aeL . rD . 75 . P , niapS fo socsiroM eht : aeL rD \r\n","page_name":" 48 ","page_number":62},
  {"content":"\r\n\r\nباقى بمانند و قرآن را به صداى بلند به فرزندان خود بياموزند و شعائر اسلامى خود را به صداى بلند اجرا نمايند و حق دارند در سراسر منطقه هرگونه معامله‌اى را انجام دهند و باجها و خراجهاى معمول را بپردازند مگر در سال اول كه از آن معاف‌اند . همچنين در نزاعهاى ايشان قضات مسلمان حكم كنند و مساجد خود را داير نگهدارند . نيز هيچ مسيحى اصيل يا نو مسيحى بدون اذن ايشان حق اقامت در بين آنان را ندارند . و بايد به آنان امان داده شود كه به مال و جانشان تطاول نخواهد شد ، چه در حق ايشان و چه در حق اعقابشان . باشندگان نيز به نوبه خود متعهد مىشوند كه عشريه‌هاى مقرر را بپردازند و با دولت و ديگر رعاياى همجوار خود همكارى و همدستى كنند . و مطلقا به مناطق جنگى نزديك نشوند و دشمنان پادشاه آراگون را يارى ننمايند .\r\nاما برخى ديگر از باشندگان بودند كه از مزاياى كمترى برخوردار بودند . اينان هرچند در اجراى مراسم مذهبى خود آزادى داشتند و املاك و اموالشان ضمانت شده بود ولى حق نداشتند برده يا خادم مسيحى داشته باشند يا با مسيحيان غذا بخورند يا با آنان استحمام كنند يا اگر بيمار شدند از آنان پرستارى نمايند يا آنان را در مقابر خود به خاك سپارند . همچنين از اقامه شعائر مذهبى خود به گونه‌اى آشكارا ممنوع بودند و نيز حق نداشتند با مسيحيان در مسائل مناقشه برانگيز دينى بحث كنند . البته هنگامى به مسلمانان باشنده ( مدجن ) چنين امتيازاتى داده مىشد كه آتش تعصب و كينه در دلها شعله مىكشيد . وضع باشندگان مسلمانان از يهوديان بسى مطلوبتر بود ، هرچند هر دو عشريه درآمد خود را مىپرداختند و بدين‌گونه رضايت خاطر پادشاه يا روسا و يا روحانيان خود را فراهم مىساختند .\r\nدر آغاز سياست مسيحيان آن بود كه باشندگان را به هر وسيله‌اى كه ميسر است خواه به زور و خواه به مدارا به سوى خود جلب كنند . مثلا ملاحظه مىكنيم كه در مسائل دينى و عبادى جانب مدارا و تسامح را مىگرفتند . از جمله چون به شهرى درمىآمدند تنها مسجد جامع را به كليسا بدل مىكردند ، چنان كه در جيان و قرطبه و اشبيليه كردند . براى رسيدن به اين هدف آلفونسوى دانشمند در سال 1254 م در\r\n\r\n","description":"","footnote":"","page_name":" 49 ","page_number":63},
  {"content":"\r\n\r\nاشبيليه حوزه‌هاى درسى لاتينى و عربى تشكيل داد و فرمان داد برخى مالياتها را از كسانى كه در اين حوزه‌ها شركت مىكنند بردارند . كافى است براى بيان روحيه تسامح و مدارايى كه ميان دو ملت مسلمان و مسيحى وجود داشت به احتراماتى كه پادشاه مسلمان غرناطه در مراسم وفات سان فرناند و به جاى آورد اشاره كنيم . آنگاه كه در سال 1260 م جمعى از دليرمردان حاشيه خود را با صد تن از مسلمانان به مجلس بزرگداشت او در كليساى بزرگ اشبيليه فرستاد . آنان نيز همراه با بسيارى ديگر شمعهاى سفيد افروخته به دست گرفتند . يا در خلال فتح غرناطه ، در عصر آن دو پادشاه كاتوليكى كه بايد آن را عصر عظيم تاريخ ما ناميد قساوت با بطولت درآميخته بود و در اثر سياست حكيمانه آن دو بسيارى از اماكن به دست مسيحيان افتاد . چون مغلوبين دروازه‌هاى شهر را به روى فاتحان مىگشودند همگان مشمول انواع رحمت مىشدند و حال آنكه اگر تا پايان مقاومت مىكردند همه را به اسارت مىبردند و به بردگى مىفروختند » . « 7 »\r\nپادشاهان قشتاله مدتها باشندگان را در زير چتر حمايت خود داشتند . از پاره‌اى از اسناد به دست آمده برمىآيد كه طوايف بزرگى از ايشان تا قرن پانزدهم در انحاء مختلف اسپانياى مسيحى دين و زبان و سنن و مراسم خويش را همچنان حفظ كرده بودند « 8 » . اما دستگاه پاپ همچنان راه خود را پى مىگرفت و همه كوشش او آن بود كه\r\n\r\n\r\n","description":"","footnote":"\r\n( 7 ) .\r\n . 41 31 . P ) 7581 dirdaM ( anapsE ed socsiroM sol ed laicoS noicidnoC : renaJ oicerolF \r\n( 8 ) . خاورشناس درنبور صورت سندى را به زبان عربى اسپانيائى مورخ به سال 1312 م منتشر كرده به عنوان :\r\n . 2131 eenna'l ed ebarA onapsiH etrahc enU \r\nكه در آن جماعتى از باشندگان ساكن ناوار با رئيس بيمارستان يوهان اورشليم مسيحى قراردادى بسته‌اند كه وظايف هر دو طرف در آن معين شده است و مقرر گرديده كه مسلمانان چه چيزهايى بايد به بيمارستان بپردازند . اين سند مهردون بطره غرسيس پادشاه نبره ( ناوار ) و تاريخ هجدهم ماه فوريه سال 711 هجرى برابر با سال 1311 ميلادى را در ذيل خود دارد . جمعى نيز از مسلمانان مدجن بر آن مهر نهاده‌اند . از ركاكت عبارات برمىآيد كه مسلمانان اين منطقه كم‌كم زبان عربى را از ياد مىبرند و حيثيت و كيان اجتماعى خود و امتيازات قديم خويش را از دست مىدهند .\r\n","page_name":" 50 ","page_number":64},
  {"content":"\r\n\r\nآنان را از دينشان جدا سازد و به جبر و عنف به آيين مسيحيت كشد . كليساى اسپانيا نيز در كنار پاپ همين نغمه را مىسرود . ولى اين سياست ستمكارانه به كندى تمام پيش مىرفت و تنها در اواخر قرن پانزدهم كه دولت غرناطه روى به زوال نهاده بود گسترش يافت و سرعت گرفت . وجود مملكت غرناطه خود يكى از عواملى بود كه پادشاهان مسيحى را در قبال باشندگان به تسامح وامىداشت . زيرا پادشاهان مسيحى علاوه بر اينكه نمىخواستند آرامش جوامع ممالك خود را برهم زنند ، از آن بيم داشتند كه مبادا حكام غرناطه از مسيحيانى كه در بلاد غرناطه سكونت دارند انتقام كشند ، يا در آن سوى دريا در بلاد مغرب يا در ديگر ممالك اسلامى چون مصر و آسياى صغير دست به آزار مسيحيان گشايند . با وجود اين ميان مسلمانان باشنده و مسيحيان موارد متعدد افتراق بود بسيارى از ايشان به همسايگان خود تشبه مىجستند و اين امر به مرور زمان سبب شد كه آنچنان با آنان درآميزند كه زبان و دين خويش را هم از دست بدهند . و ويژگيهاى نژادى خود را فراموش كنند . و كم‌كم در مجتمعى كه در آن مىزيستند حل شوند و به تدريج قشتالى و مسيحى شوند و علمايشان كتب دين و شريعت را به زبان قشتالى نويسند . در ميان باشندگان ادبيات قشتالى هم رواج داشت و اين امر تا مدت زيادى ادامه يافت حتى بعد از اخراج عربهاى نو مسيحى از اسپانيا . « 9 » با اين همه باشندگان قيافه خاص خود را داشتند و ميان ايشان و مجتمع قديم مسيحى تفاوت و تباعد آشكار بود . « 10 »\r\nطوايف مسيحى اسپانيايى هم كه در شهرها و ثغور اسلامى مىزيستند و به عنوان مسيحيان معاهد يا مستعربين ( به اسپانيائى  sebarazoM  ) خوانده مىشدند وضعى مشابه باشندگان داشتند . آنان نيز سالها در سايه حكومت اسلامى از رعايت و تسامح\r\n\r\n\r\n","description":"","footnote":"\r\n( 9 ) . مراد از آن ادبيات الخمياد و  odaimajlA  است و آن عبارت است از نوشتن زبان قشتالى به خط عربى با اعراب . عربهاى مسيحى شده نيز مجبور بودند كتب دينى خود را پس از آنكه آموختن و به كار بردن زبان عربى بر آنان حرام شد به زبان قشتالى بنويسند و ما پس از اين در اين باب سخن خواهيم گفت .\r\n( 10 ) .  . 56 . P . I . V , noitisiuqnI eht fo yrotsiH : aeL . rD \r\n","page_name":" 51 ","page_number":65},
  {"content":"\r\n\r\nبرخوردار بودند و شعائر دينى و مراسم قومى خود را حتى در اعصار درخشنده حكومتهاى اندلس برپا مىداشتند و هيچ كوششى براى مجبور كردن آنان به پذيرفتن اسلام صورت نمىگرفت . از انواع اين تسامح آن بود كه در عصر حكم بن هشام در قرطبه ديوان خاصى تحت نظر حكومت تاسيس شده بود كه به كارهاى اهل ذمه - مسيحيان و يهود - رسيدگى مىكرد و يكى از روحانيان مسيحى كه « قومس اهل الذمه » خوانده مىشد امور آن را زير نظر داشت . به همين سبب اهل ذمه توانستند دين و زبان و ويژگيهاى قومى و اجتماعى خود را حفظ كنند . وضع مسيحيان در سايه حكومت اسلامى از وضع آنها در عصر گوتها بهتر بود . چنان كه بسا اتفاق مىافتاد كه به مناصب فرمانروايى و وزارت هم برسند يا عضو كارمندان دربار شوند و در زمره نگهبانان خاص درآيند . ولى با وجود اين برخى متعصبين بودند كه از اين تسامح سوءاستفاده مىكردند و به انواع وسائل براى برافكندن دولت اسلامى توطئه مىچيدند . از آن جمله حوادثى بود كه در عهد عبد الرحمان بن الحكم ( در اواسط قرن نهم ميلادى ) اتفاق افتاد و تعصب مسيحيان سبب خونريزىهاى بسيار شد . « 11 » مسيحيان معاهد نسبت به دولت اسلامى كه در سايه آن مىزيستند احساس اخلاص نمىكردند و همه آن تسامح و رعايت را ناديده مىانگاشتند و همواره مترصد فتنه‌انگيزى بر ضد آن بودند و چون فتنه‌اى بروز مىكرد يا جنگى داخلى درمىگرفت آنان را هواى وطن قديم در دل مىجنبيد .\r\nبزرگترين خيانتى كه اين مسيحيان مرتكب شدند در اواخر ايام مرابطين بود ، آنگاه كه آلفونسوى اول پادشاه آراگون ملقب به محارب را پس از استيلاء او بر سرقسطه به غزو اندلس فراخواندند ، زيرا نشانه‌هاى انحلال دولت مرابطين را به عيان ديده بودند .\r\nآلفونسو نيز دعوت آنان اجابت كرد و لشكر به اندلس كشيد و مسيحيان معاهد در هر شهرى كه بودند و با هر وسيله كه داشتند به يارى او قيام كردند و اين واقعه در سال 519 ه / 1125 م بود . آلفونسو تا حوالى غرناطه بيامد و چندى نيز غرناطه را در محاصره گرفت . سپس رهسپار جنوب شد و ميان او و مرابطين نبرد درگرفت و مرابطين\r\n\r\n\r\n","description":"","footnote":"\r\n( 11 ) . رجوع كنيد به دولت اسلامى در اندلس ج 1 / ص 286 - 293 .\r\n","page_name":" 52 ","page_number":66},
  {"content":"\r\n\r\nرا منهزم ساخت . آلفونسو زمانى در آنجا درنگ كرد و مسيحيان معاهد از هرسو به يارىاش شتافتند و او را به آذوقه و علوفه مدد نمودند . آلفونسو سپس بازگرديد و به آراگون رفت . هزاران تن از مسيحيان معاهد به لشكر او پيوستند . اين وقايع مسلمانان را از خطر اين قوم در ثغور و شهرهاى اندلسى آگاه كرد و حكومت اسلامى را به طرد و تعقيب ايشان واداشت . قاضى ابو الوليد بن رشد فتوا داد كه مسيحيان معاهد نقض عهد كرده‌اند و از ذمه اسلام خارج شده‌اند و تبعيد و طرد ايشان از اندلس واجب است . امير مرابطين على بن تاشفين به مقتضاى اين فتوا هزاران تن از ايشان را به افريقيه گسيل داشت . مسيحيان به اطراف پراكنده شدند و جمع كثيرى به سبب تغيير آب و هوا و وضع غذا هلاك شدند و سلطان بسيارى از ايشان را در زمره نگهبانان خاص خويش درآورد .\r\nاين تبعيد سبب شد كه جمعشان بپراكند و قوايشان روى به ضعف نهد . « 12 »\r\nمجتمع مستعربين يا مسيحيان معاهد ، حتى در شهرهايى كه به دست اسپانياى مسيحى افتاده بود و مسيحيان بر آنها فرمان مىراندند تحت تاثير مجتمع باشندگان بود . و وضع و رسم آنان داشت . تا آنجا كه در معاملات و تنظيم اسناد زبان عربى را به كار مىبردند . و گاه در كنار زبان ملى خود با يكديگر به زبان عربى هم صحبت مىكردند . ما مجموعه‌اى از اين اسناد به زبان عربى در موزه‌هاى مادريد يافته‌ايم كه از دير سن كلمنت در طليطله به آنجا منتقل شده . مجموعه بزرگى است همه در خريد و فروش و هبه و اجاره و وصيت و غير آن . بيشتر اين اسناد در قرن سيزدهم ميلادى و بعضى در قرن دوازدهم تنظيم شده است . اين معاملات ميان مستعربين و گاه ميان آنها و باشندگان صورت گرفته . غالبا به بسم الله و احيانا مقرون به عبارت « و به نستعين » يا « الحمد لله وحده » آغاز مىشود . در بسيارى از آنها شاهدان از مسلمانان « باشنده » در كنار شاهدان مسيحى قرار دارند . جالب توجه آن است كه نامهاى مسيحيان مستعرب به شيوه عربى زبانها تحريف شده است . از اين اسناد\r\n\r\n\r\n","description":"","footnote":"\r\n( 12 ) . رجوع كنيد به الاحاطه ج 1 / ص 115 و 120 . الحلل الموشيه ص 70 و 81 تاريخ المرابطين و الموحدين نوشته اشباخ ج 1 / ص 155 و 157 .\r\n","page_name":" 53 ","page_number":67},
  {"content":"\r\n\r\nبرمىآيد كه در طليطله حتى در اواخر قرن سيزدهم يك اقليت بزرگ از باشندگان مىزيسته‌اند و حال آنكه مىدانيم كه طليطله از سال 478 ه / 1085 م به دست مسيحيان افتاده است . علاوه بر اين بر بسيارى از اوضاع اجتماعى طليطله در دو قرن دوازدهم و سيزدهم ميلادى آگاه مىشويم كه مثلا بهاى زمين چند بوده و پولى كه در معاملات رد و بدل مىشده چه نام داشته . همچنين اين اسناد از روابط دوستانه ميان باشندگان و مسيحيان حكايت دارند . « 13 » .\r\nاز آنجا كه بيشتر مسلمانان ساكن شهرهاى از دست رفته اندلس ترجيح مىدادند كه به اراضى اسلامى پناه جويند و در زير لواى دولت اسلامى بيارامند ، در اواسط قرن هفتم هجرى مهاجرين گروه‌گروه از بلنسيه و مرسيه و قرطبه و اشبيليه و جيان و بياسه و غير آن به شهر غرناطه وارد مىشدند ، آن‌سان كه در اين مملكت كوچك جاى بر مردم تنگ شده بود و شمار ساكنان آن در دوره‌هاى اخير به پنج يا شش ميليون رسيد . شهر غرناطه به تنهايى نيم ميليون جمعيت داشت كه همه از بلاد شرقى و غربى اندلس به آنجا مهاجرت كرده بودند . ازاين‌رو ساكنان مملكت غرناطه از لحاظ نژادى گونه خاصى بودند .\r\nمولدين - اعقاب اسپانيائيهايى كه از زمان فتح اسپانيا به دست مسلمانان ، اسلام آورده بودند - در جمعيت جديد غرناطه گروه مهمى بودند ولى عربها و بربرها همواره در آنان به ديده بيم و ترديد مىنگريستند . اينان با آنكه در سايه حكومت اسلامى از همه حقوق يك مسلمان برخوردار بودند در بسيارى موارد دست به شورش مىزدند .\r\nمخصوصا در شورشهايى كه بر ضد حكومت قرطبه برپا مىشد چون شورش ربض و شورش طليطله در ايام حكم بن هشام و شورش بنى قسى در ثغر اعلى ، دست داشتند .\r\n\r\n\r\n","description":"","footnote":"\r\n( 13 ) . اين اسناد در بخش  socirotsiH sovihcrA  وابسته به كتابخانه ملى مادريد نگهدارى مىشوند . بيشتر آنها را خاورشناس بزرگ اسپانيايى گونثالث پالنثيا  aicnelaP zelaznoG  ترجمه و به زبان اسپانيايى در چهار مجلد قطور تحت عنوان  solgiS soI ne odeloT ed sebarazoM soL  منتشر كرده است و قطعاتى از آن در  sanadeloT sebarazoM sarutircsE : seuqioB . P  انتشار يافته است .\r\n","page_name":" 54 ","page_number":68},
  {"content":"\r\n\r\nبنى قسى ، جدشان كنت قسى از گوتها و مسيحى بود . مولدين در زمره ياران ابن حفصون بزرگترين و خطرناكترين شورشيان اندلس بودند . ابن حفصون توانست به يارى مولدين و مسيحيان معاهد در منطقه رنده ( در اواخر قرن نهم ميلادى ) دولتى تاسيس كند كه چندى به استقلال فرمان راند . ابن حفصون خود از مولدين بود و اجدادش مسيحى . مولدين همواره با جنگجويانى كه از افريقيه آمده بودند سر كين داشتند . از اين رو بر ضد مرابطين و موحدين در كنار هموطنان خود جاى داشتن .\r\nزعيم شورش بر ضد مرابطين يكى از زعماى مولدين محمد بن سعد بن مردنيش امير بلنسيه و مرسيه بود . او به زبان قشتالى سخن مىگفت و به شيوه فرنگان لباس مىپوشيد و بسيارى از سپاهيان و سرداران مسيحى در لشكر او بودند . « 14 » در اين دوره عاطفه دينى را چندان اثرى نبود زيرا عاطفه قومى و ملى جاى آن را گرفته بود . « 15 » همچنين در ميان مردم غرناطه يك اقليت يهودى هم زندگى مىكردند كه بيشترشان از طايفه « سفرديم » يهوديان قديم اسپانيا بودند . اينان نيز در ظل دولت اسلامى مىزيستند و از نفوذ بسيار برخوردار بودند . از ميان آنان كسانى در علم و ادب سرآمد شدند . از جمله يكى موسى بن ميمون بود كه سمت رياست داشت . موسى بن ميمون در اواسط قرن ششم هجرى از بيم موحدين به شرق گريخت . يهوديان در شهر غرناطه نيز داراى چنين نفوذى بودند و بيشتر پزشكان دربار و پزشكان خاص امرا از ايشان بودند .\r\nعروبت بر ساكنان مملكت غرناطه غلبه داشت ، بويژه پس از سقوط شهرهاى اندلسى به دست مسيحيان بسيارى از سران و سروران بطون قديم عربى به غرناطه مهاجرت كردند . ابن الخطيب دهها نسب عربى اصيل را ذكر مىكند كه مردم غرناطه به آنها انتساب داشتند . ولى عربيت آنان به گونه‌اى خاص بود كه در اندلس صيقل خورده و رنگ تازه‌اى گرفته بود . ابن الخطيب در توصيف مردم غرناطه گويد كه زيباروى و معتدل القامه و سيه‌موى بودند . با پوستى به سفيدى مايل جامه‌هاى زيبا مىپوشيدند و\r\n\r\n\r\n","description":"","footnote":"\r\n( 14 ) . ابن الخطيب : الاحاطه ج 2 / ص 87 .\r\n( 15 ) .  05 . P . I . V . noitisiuqnI eht fo yrotsiH : aeL . rD \r\n","page_name":" 55 ","page_number":69},
  {"content":"\r\n\r\nمردمى باادب و نرمخوى بودند . به زبان عربى فصيح سخن مىگفتند . ولى بيشتر الفها را به صورت الف ممال ادا مىكردند . زنانشان به خوبرويى و خوشخويى و رعنايى و خودآرايى موصوف بودند . سپاهيانشان بيشتر از بربرها بودند بويژه از قبايل زناته و مغراوه و بنى مرين كه از عهد مرابطين و موحدين در اندلس مانده بودند و اغلب خود سپاهى بودند . اينان سپاهيگرى را بر زراعت و ديگر كارها و حرفه‌هاى شهرى ترجيح مىدادند . « 16 » .\r\nملت اندلس بدان هنگام كه آفتاب دولتش روى به مغرب نهاده بود اين‌چنين بود .\r\nهمانند روزگار مجد و عظمتش آميزه‌اى بود از عرب و افريقيه‌اى و اسپانيايى . غربيان به اين آميزه « عرب اندلسى » يا « مسلمانان اندلس » « 17 » مىگويند .\r\nدر اعصار اخير امت اندلس از تمدنى درخشان برخوردار بود آن‌سان كه ستايش و شگفتى ديگر ملتها را برانگيخته بود و از اطراف اروپا دانش‌پژوهان براى تحصيل به مدارس اندلس مىشتافتند .\r\nمردم غرناطه از اهل سنت بودند و پيرو مذهب مالك كه مذهب غالب مردم اندلس از اواخر قرن دوم هجرى يعنى از زمان هشام بن عبد الرحمان الداخل بود . آمدن مرابطين و موحدين و استيلاى آنها بر غرناطه تاثيرى در گرايشهاى مذهبى مردم غرناطه نداشت .\r\n\r\n\r\n","description":"","footnote":"\r\n( 16 ) . ابن الخطيب : الاحاطه فى اخبار غرناطه ( القاهره 1955 ) ج 1 / ص 140 - 145 . اللمحة البدريه ، ص 27 و 28 .\r\n( 17 ) . به اسپانيائى :  soroM soL  به انگليسى :  srooM ehT  به فرانسوى  seruaM seL  .\r\n","page_name":" 56 ","page_number":70},
  {"content":"\r\n\r\n\r\nفصل چهارم ماهيت مبارزهء ميان اندلس و اسپانياى مسيحى\r\nبا قيام مملكت غرناطه بر ويرانه‌هاى دولت بزرگ اسلامى اسپانيا ، دور جديدى در مبارزهء ميان اندلس و اسپانياى مسيحى آغاز شد . اين دورهء جديد از تاريخ اندلس را مىتوان عصر جنگهاى ملى براى بازپس‌گيرى ناميد .\r\nجنگهاى بازپس‌گيرى يا فتح مجدد  atsiuqnoceR aL  از نيمهء قرن پنجم هجرى آغاز شد ، يعنى از زمانى كه دولت نيرومند اسلامى روى در زوال و فروپاشى نهاد و به چند دولت پراكندهء كوچك يعنى دول طوايف تقسيم شد و اين دولتها همواره با يكديگر در كشاكش افتادند . اندلس در ايام ملوك الطوايف به چنان درجه‌اى از ضعف و تفرقه رسيد كه براى اسپانياى مسيحى ترديدى باقى نماند كه به زودى دولت اسلامى زوال خواهد يافت و اكنون فرصت آن فرارسيده كه آخرين ضربهء خود را فرود آورد . مملكت قشتاله زعيم اسپانياى مسيحى بود و آن را در ميدان مبارزه با مسلمين پيش مىبرد .\r\nپادشاه قشتاله آلفونسوى ششم با هوشيارى تمام از تفرقه و كشاكشهاى داخلى مسلمانان سود مىجست و هربار اميرى را بر ضد اميرى ديگر تحريض مىنمود . عاقبت توانست در ماه صفر سال 478 ه / ماه مه سال 1085 م طليطله اولين شهر بزرگ اسلامى را تصرف كند . فرمانرواى طليطله در اين هنگام يحيى بن ذو النون بود . بعضى از محققين سقوط طليطله را پايان مرحلهء تفوق سياسى مسلمانان در شبه جزيرهء اسپانيا\r\n\r\n","description":"","footnote":"","page_name":" 57 ","page_number":71},
  {"content":"\r\n\r\nمىدانند « 1 » . به هر حال سقوط طليطله براى مسلمانان اندلس هشدار بزرگى بود . پس از اين واقعه امراى طوايف دست اتحاد به هم دادند و برادران مسلمان خود را از آن سوى آب يعنى از بلاد مغرب به يارى فراخواندند . مرابطين در اين هنگام دامنهء نفوذ خود را بر سراسر بلاد مغرب گسترش داده ، دولتى عظيم به وجود آورده بودند . زعيم ايشان يوسف بن تاشفين به نداى اندلس پاسخ داد و با قواى خود رهسپار اندلس گرديد .\r\nهزيمت اسپانياى مسيحى در برابر سپاهيان مغرب و اندلس در نبرد زلّاقه ، به سال 479 ه / 1086 م براى ملت اندلس آغاز حيات تازه‌اى بود . پس از سالهايى اندك مرابطين بر اندلس استيلا يافتند و بار ديگر اسلام در اين سرزمين نيروى خود بازيافت و ميان مسلمانان و مسيحيان نوعى توازن قوا به وجود آمد . چون دولت مرابطين پس از شصت سال برافتاد و موحدين در مغرب و اندلس جانشين آنان شدند ، دولت اسلامى در اندلس بار ديگر نيرو گرفت ، هرچند در اين مدت برخى شهرهاى مهم خود را چون سرقسطه ( در سال 512 ه / 1118 م ) و شهرهايى در ثغر اعلى را از دست داده بود . در عصر موحدين مسلمانان بار ديگر در نبرد الارك بر مسيحيان غلبه يافتند . سپاه يعقوب المنصور سلطان موحدين سپاه پادشاه قشتاله آلفونسو را در سال 593 ه / 1195 م درهم شكست و اين امر سبب شد كه اسپانياى مسيحى تا چندى پاى خود فراچيند . ولى بار ديگر به فرمانروايى آلفونسو پادشاه قشتاله بسيج قوا كرد و لشكرهاى متحد مسيحى به جنگ موحدين آمدند . فرماندهى سپاه موحدين را محمد الناصر فرزند يعقوب المنصور بر عهده داشت . اين‌بار مسلمانان در نبرد عقاب شكست خوردند . اين واقعه در سال 609 ه / 1212 م اتفاق افتاد . پس از اين شكست بار ديگر سرنوشت اندلس بازيچهء دست تقدير شد در حالى كه اسپانياى مسيحى روزبه‌روز نيرومندتر مىگرديد . و هنوز زمانى نگذشته بود كه شهرهاى اندلس يك‌يك به دست مسيحيان افتاد : قرطبه در سال 633 ه و بلنسيه در سال 636 ه و دانيه و شاطبه در سال 638 ه و مرسيه در سال\r\n\r\n\r\n","description":"","footnote":"\r\n( 1 ) .  . 54 . P , serajeduM sol : sagigaC saL ed ordisI \r\n","page_name":" 58 ","page_number":72},
  {"content":"\r\n\r\n641 ه و اشبيليه در سال 644 ه . بدين‌گونه در مدت ده سال شهرهاى مهم اسلامى حتى پايتخت عظيم دولت اسلامى به دست مسيحيان افتاد . اندلس در اين برههء از زمان بزرگترين محنتهاى خود را بيازمود و براى اسپانياى مسيحى آشكار شد كه نبرد ملّى بازپس‌گيرى ديرى نخواهد پاييد كه بر ميراث اسلام در اندلس چنگ خواهد افكند .\r\nاما تقدير چنان خواست كه اندلس موج اين محنت را نيز از سر بگذراند و باقى بماند . در اوايل قرن هفتم هجرى دولت جديد غرناطه تأسيس شد كه با وجود كوچكىاش از عناصر فتوت و حيات سرشار بود . در روزگارانى كه اسپانياى مسيحى مىپنداشت كه آخرين نفسهاى دولت اسلامى اندلس را خواهد بريد . دولتى به وجود آمد كه قريب به دويست و پنجاه سال ديگر به حيات اندلس اسلامى ادامه داد و با وجود تنگ ميدان بودن عرصهء آن ، با شجاعت شگفت در برابر هجومهاى مستمر اسپانياى مسيحى پايدارى ورزد . غرناطه هرگاه كه خطر نزديك مىشد از همسايگان خويش در آن سوى دريا يارى مىخواست يا به سبب جنگها و كشاكشهاى داخلى در اسپانياى مسيحى از خطر مىجست و به حيات خويش دوام مىبخشيد .\r\nدر اينجا شايسته است كه به ماهيت اين مبارزه‌اى كه ميان امت اندلسى و اسپانياى مسيحى قرنها ادامه داشت نظرى بيفكنيم و به بررسى عوامل ملى و دينى آن بپردازيم .\r\nعوامل دينى و قومى در بيشتر دوره‌ها با اين مبارزه و كشاكش آميخته بوده است ولى بر حسب تطور حوادث شدت مىيافته يا رو به خاموشى مىنهاده است . چون عربها اسپانيا را فتح كردند و دولت اسلامى بر بيشتر نواحى آن استيلا يافت ، مملكت اسپانياى مسيحى در ناحيهء دوردست شمالى به وجود آمد . اين دولت همواره چشم به راه فرصتى بود تا آنچه را از دست داده بازپس ستاند ولى تا پيش از اواخر قرن نهم ميلادى نتوانست در برابر مملكت اسلامى قد علم كند و رسما به ميدان كارزار قدم نهد . در اين سالها بود كه در اندلس آتش فتنه و آشوب افروخته شد و انقلابات داخلى سر بر كرد و حكومت قرطبه براى سركوبى اين اغتشاشات دست به اقدام زد و سرگرم فرونشاندن آنها شد . جنگهاى مسيحيان در اراضى اسلامى در آن ايام چيزى جز يك سلسله\r\n\r\n","description":"","footnote":"","page_name":" 59 ","page_number":73},
  {"content":"\r\n\r\nكشتارها و تاراجهاى انتقامجويانه نبود و هنوز از روحيهء عميق دينى از آن‌گونه كه اروپاى مسيحى را در زير پرچم شارل مارتل در نبرد سواحل لوار گرد آورد بهره نداشت .\r\nدر ايام عبد الرحمان الناصر در اوايل قرن دهم ميلادى مملكت اسلامى به اوج قوت و پيروزى خود رسيد و چند بار سپاهيان اندلس به اعماق مملكت مسيحى حمله كردند . در اين هنگام بود كه مسيحيان خطر را بر فراز سر خود احساس كردند و انگيزه‌هاى دينى و قومى بيدار شد و دو مملكت مسيحى ليون و ناوار در برابر خطر اسلامى متحد شدند . در اين عهد جنگهايى ميان اردنيوى دوم و پسرش راميرو از يك‌سو و با مسلمانان از ديگر سو درگرفت . در اين نبردها مسلمانان را انگيزهء جهاد بود و اهل ثغور براى شركت در لشكر اسلام مىشتافتند . در لشكرهاى مسيحيان نيز جمع كثيرى از كشيشان و روحانيان بودند كه در كنار شواليه‌ها به ميدان نبرد روى مىآوردند . هرچه خطر از سوى جنوب افزونتر مىشد ، احساسات دينى و ملى هم در اسپانياى مسيحى شدت مىگرفت . در اواخر قرن دهم در عهد حاجب المنصور محمد بن ابى عامر ، فشار اندلس بر اسپانياى مسيحى روى به شدت نهاد و مسلمانان تا اقصاى شمال پيش راندند . در اين هنگام سه مملكت ليون و قشتاله و ناوار در يك جبههء دفاعى بر ضد مسلمانان متحد شدند . بار ديگر به هنگامى كه جماعات بربر تحت لواى مرابطين براى رهايى اندلس از خطرى كه هستىاش را تهديد مىكرد ، قدم به خاك اندلس نهادند دولتهاى مسيحى با يكديگر متحد شدند . آنگاه نبرد زلّاقه بود كه براى مسلمانان رنگ جهاد داشت و براى مسيحيان يك نبرد صليبى به تمام معنى . پيروزى مسلمانان بر اندلس در واقع غلبهء اسلام بر مسيحيت نيز بود . همچنين پيروزى مسلمانان در ايام موحدين ، در نبرد الارك و هزيمت ايشان در نبرد عقاب از نظر هر دو طرف يك جنگ دينى بود . اين نكته نيز قابل ذكر است كه جنگهاى صليبى اندكى پس از جنگ زلّاقه در مشرق آغاز شد و قريب به دو قرن در مصر و شام ميان مسلمانان و مسيحيان دوام داشت . شدت اين جنگ در ايام الملك الناصر صلاح الدين ايوبى معاصر سلطان يعقوب المنصور كه در معركهء الارك پيروز شده بود ، به اوج خود رسيد . بنابراين شكى باقى نمىماند كه تب صليبى و حركت\r\n\r\n","description":"","footnote":"","page_name":" 60 ","page_number":74},
  {"content":"\r\n\r\nلشكرهايى كه از غرب به شرق اسلامى مىرفتند در اسپانياى مسيحى و در غرب اسلامى انعكاسى نيرومند داشت . در همان هنگام كه سپاهيان صليبى مىخواستند ( در اوايل قرن هفتم هجرى ) مصر دژ استوار اسلام را در مشرق مورد حمله قرار دهند ، شهرهاى بزرگ اندلس نيز به دست مسيحيان سقوط مىكرد و اسپانياى مسيحى نيز در برابر اندلس متحد شد ، آن‌سان كه سپاهيان صليبى اروپا هم متحدا رهسپار مشرق شده بودند . گرايشهاى صليبى در اسپانيا به گونهء ديگرى آشكار شد و آن قيام جماعات شواليه‌هاى دينى بود . مىدانيم كه جماعات شواليه‌هاى دينى در مشرق در سايهء صليبيان به وجود آمد . و جماعتى چون شواليه‌هاى معبد يا « الداويه » آن‌سان كه در روايات عربى آمده است و نيز شواليه‌هاى قديس يوحنا يا « الاسبتاريه » شهرت يافتند . اين جماعات دينى جنگجو ، امراى مسيحى را در پيكارها نيك يارى مىدادند و در اثناء جنگ و يا در زمان صلح منشأ خدمات شايانى بودند .\r\nهمچنانكه قيام اين جماعات در مشرق يكى از آثار نيروهاى صليبى بود ، همچنين قيام آنها در اسپانيا هم از آثار مبارزه ميان اسپانياى مسيحى و اسپانياى مسلمان بود . تفرقه پادشاهان مسيحى سبب اندوه و نگرانى شواليه‌ها و راهبان پرهيزگار و متعصب شده بود . زيرا مىديدند كه اين تفرقه سبب شكست آنها در برابر قواى اندلس مىشود . از اين‌رو به اين نتيجه رسيدند كه بايد گروههايى غيور و مذهبى و جنگجو تشكيل شوند تا جان خويش را در راه دين و حفظ اراضى مسيحيت فدا نمايند . سرمشق اينان جماعاتى از جنگجويان مسلمان بودند كه در مرزهاى اراضى اسلامى همواره آماده پيكار بودند و چون با مسيحيان نبردى درمىگرفت آنان با دليرى كم‌نظيرى مىجنگيدند و براى لشكريان اسلام منشأ خدمات مهمى بودند . هنگامى كه جماعت شواليه‌هاى معبد ( الداويه ) در سال 1119 در بيت المقدس اندكى پس از به وجود آمدن مملكت لاتينى تشكيل گرديد ، در اسپانيا نيز انعكاسى عظيم يافت و هنوز زمان درازى نگذشته بود كه نخستين جمعيت جنگجوى دينى در عهد آلفونسوى محارب ، در آراگون به وجود آمد و آن شاخه‌اى از شواليه‌هاى معبد بود . آلفونسو آنان را تأييد كرد و كنت ريموند برنگر\r\n\r\n","description":"","footnote":"","page_name":" 61 ","page_number":75},
  {"content":"\r\n\r\nامير برشلونه خود در زمرهء آنان درآمد و چند دژ و اراضى پهناور را در حدود آراگون به اقطاع گرفت و چند دژ را نيز در قشتاله اشغال كرد . اين دسته از شواليه‌ها به سرعت رشد يافتند و از آن پس در جنگهايى كه ميان مسيحيان و مسلمانان درمىگرفت نقشى مهم بر عهده داشتند .\r\nاندك زمانى بعد از اين در قشتاله بزرگترين جمعيتهاى دينى جنگجو به وجود آمد . از جمله در اواخر عصر قيصر آلفونسو ريموندس « 2 » پادشاه قشتاله ، در حوالى سال 1150 م گروه شواليه‌هاى دينى در برخى از ديرهاى منطقهء شلمنقه تأسيس گرديد و جمعيت قديس يوليان نام گرفت . سپس جمعيت شواليه‌هاى القنطره خوانده شد . در سال 1158 م جمعيت جنگجوى ديگرى تشكيل شد كه مشهورتر و نيرومندتر از همهء گروههاى شواليه‌اى بود كه در اين عصر در اسپانيا تشكيل شده بود و آن جمعيت شواليه‌هاى قلعهء رباح بود . اين جمعيت در آغاز به دست جماعتى از راهبان كه در آن قلعه مستحكم مدتى در برابر مسلمانان به دفاع پرداخته بودند تشكيل شد . اينان قلعهء رباح را مركز و مقر خود ساختند . در پرتغال نيز شاخه‌هايى از شواليه‌هاى معبد ( الداويه ) و شواليه‌هاى قديس يوحنا ( الاسبتاريه ) به وجود آمد . اين شواليه‌ها ، بخصوص شواليه‌هاى القنطره و شواليه‌هاى قلعهء رباح در بسيارى از نبردها شركت جستند . اين جنگها در اين دوره‌ها ميان مسلمانان و مسيحيان پردوام بود و در بسيارى موارد پيروزى نصيب سپاه مسيحيان مىشد . اين شواليه‌ها با وجود ظاهر دينى و صليبى از آزمندى و دنياپرستى خالى نبودند و تشنهء غنايم بودند . شواليه‌ها اراضى پهناورى را به خود اختصاص داده بودند و در توانگرى و رفاه مىزيستند . اين اراضى را از راه گرفتن اقطاعات يا هبه و نذر حاصل كرده بودند . دخالت شواليه‌هاى دينى در امور سياسى و امور دربارها گاه سبب بروز حوادث خطيرى مىشد .\r\nاسپانياى مسيحى هنگامى كه به گونه‌اى جدى و واقعى در اواسط قرن سيزدهم\r\n\r\n\r\n","description":"","footnote":"\r\n( 2 ) .  zednumiaR osnoflA  . در روايات اسلامى به اذفنس بن رمندو السليطن معروف است .\r\n","page_name":" 62 ","page_number":76},
  {"content":"\r\n\r\nپس از سقوط شهرهاى بزرگ اندلس جنگهاى بازپس‌گيرى و فتح مجدد را آغاز كرد گرايش ملى را با گرايشهاى دينى بياميخت و آشكار ساخت . اما مىتوان گفت اين گرايشها در هنگامى كه امويان در اندلس فرمان مىراندند و اسپانياى مسلمان در اوج قدرت و تفوق خود بود چندان به نظر نمىآمد . حتى در ايام مرابطين و موحدين كه ميان اندلس و اسپانياى مسيحى نوعى توازن قوا پديد آمده بود ، امتزاج گرايش ملى و دينى به خوبى آشكار نبود . حوادث تاريخ اندلس تا اواخر قرن دوازدهم دال بر اين است كه تعصب قومى يا دينى در جنگهاى ميان مسلمانان و مسيحيان چندان به چشم نمىخورد . تعصب دينى منحصر به جماعات فقهاء بود از يك‌سو و كشيشان و روحانيان مسيحى از سوى ديگر . در سرودها و ترانه‌هاى اسپانيايى قديم غالبا از مسلمانان به عنوان دشمنان شرافتمند ياد شده است و كينه‌توزى مسيحيان با مسلمانان از كينه‌توزى مسلمانان با يكديگر در ايام جنگهاى داخلى بيشتر نبود « 3 » .\r\nدوزى مىگويد كه شواليهء اسپانيايى در قرون وسطا به خاطر دين يا وطنش نمىجنگيد بلكه همانند ال‌سيد ( السيد ) براى كسب روزى قدم به ميدان كارزار مىنهاد .\r\nفرق نمىكرد خواه در تحت فرمان يك فرمانرواى مسلمان باشد يا مسيحى و ال‌سيد ( السيد ) خود به روحيهء اسلامى نزديك‌تر بود تا به روحيهء كاتوليكى . « 4 »\r\nدر زندگى ال‌سيد ( السيد ) الكمپيادور ( الكنبطور ) « 5 » مىتوان نمونه‌هاى روشنى از روحيات شواليه‌هاى اسپانيائى را در اين اعصار ملاحظه كرد . ال‌سيد ( السيد ) در كنف حمايت اميرى مسلمان به ظهور رسيد و پرورش يافت . و گاه در خدمت امراى مسلمان بود و گاه در خدمت امراى مسيحى . حتى پيش از آنكه در خدمت امراى مسيحى باشد در خدمت امراى مسلمان بود . اگر به هنگام مرگ در خدمت امراى مسيحى نبود\r\n\r\n\r\n","description":"","footnote":"\r\n( 3 ) .\r\n . 15 . P I . V niapS ni noitisiuqnI eht fo yrotsiH : aeL rD \r\n( 4 ) .\r\n : ega neyom el tnadneP engapsE'l ed erutarettiL te eriotsiH'l rus sehcrehceR . yzaD \r\n . 332 302 . P . ll . V \r\n( 5 ) . به اسپانيائى  rodaepmaC diC lE  به معنى سرور بسيار دلير .\r\n","page_name":" 63 ","page_number":77},
  {"content":"\r\n\r\nاساطير اسپانيائى به او توجهى نمىكرد و او را تا درجهء يك قهرمان ملى فرانمىبرد . « 6 » بسيار اتفاق مىافتاد كه سربازان مزدور مسيحى در سپاه اسلام خدمت كنند و در موارد متعدد در تاريخ اسپانياى مسيحى مشاهده شده كه ملوك و امراى مسيحى در خلال جنگهاى داخلى خود را به حمايت امراى مسلمان درمىآوردند . مثلا سانچو پادشاه ليون زمانى كه برادرش اردنيو را به جاى او به پادشاهى برداشتند به عبد الرحمان الناصر پناهنده شد و آلفونسوى ششم پادشاه قشتاله نيز هنگامى كه برادرش سانچوى دوم بر او غلبه يافت به نزد المأمون بن ذى النون امير طليطله آمد و به دو پناه جست و در دربار او زيست تا برادرش درگذشت و چون بر تخت فرمانروايى طليطله استقرار يافت بزرگترين برنامه‌اش آن بود كه طليطله را از القادر بن ذو النون فرزند كسى كه در حق او نيكى كرده بود بستاند . در سال 990 م برمودو ( برمند ) دوم خواهر خود را به حاكم مسلمان طليطله به زنى داد و ازدواج اميران مسلمان با اميره‌هاى مسيحى امر نادرى نبود . چه بسا در تاريخ بلنسيه در دو قرن يازدهم و دوازدهم از اين گونه آميختگىها و تفاهمات ميان دو فريق متخاصم ، فراوان اتفاق افتاده است . ميان مسلمانان و مسيحيان بويژه در ايام السيد و بعد از آن روابط دوستانه بسيار بوده است . امير بلنسيه در اواخر عهد مرابطين ، محمد بن سعد معروف به ابن مردنيش « 7 » خود به خاندانى از مولدين انتساب داشت يعنى به اصل مسيحى . ابن مردنيش به شيوهء مردم قشتاله لباس مىپوشيد و در لشكر خود به سربازان و افسران مسيحى اعتماد مىكرد .\r\nچون امراى مرابطين كه در اندلس بودند - به هنگام وال دولت مرابطين - مغلوب موحدين شدند . و اندلس را كم‌كم از دست دادند ، از آلفونسو ريموندس پادشاه قشتاله و هم‌پيمان او\r\n\r\n\r\n","description":"","footnote":"\r\n( 6 ) . در باب السيد و منزلت و ميزان قهرمانى و دليرى او عقايد مورخين غربى متفاوت است دوزى در كتاب خود  diC eL  او را سربازى حادثه‌جو مىداند كه به رذايل عصر خود بيش از فضائل آن متصف بود . دانشمند فرانسوى رنان نيز اين قول را تأييد مىكند ولى منندث پيدال در تعظيم و تقدير او مبالغه مىكند و مىگويد شعر و تاريخ در باب او متفق‌اند و در تاريخ قهرمانى درخشنده‌تر از او يافته نمىشود .\r\n . 495 . P . II . lov : dic led anapsE aL : ladiP . M . R \r\n( 7 ) . بعضى معتقدند كه اين نام از نام  zenitraM  مسيحى مشتق شده است .\r\n","page_name":" 64 ","page_number":78},
  {"content":"\r\n\r\nگارسيا پادشاه نوار ، يارى طلبيدند تا با خصم خود ، موحدين ، پيكار كنند . اين همكارى ميان مسلمانان و مسيحيان قطع نشد تا مرحلهء دوم بازپس‌گيرى و فتح مجدد آغاز شد .\r\nمؤسس مملكت غرناطه محمد بن الاحمر در آغاز كار ، خود را تحت حمايت پادشاه قشتاله كشيد و تعهد كرد كه در جنگهاى او بر ضد مسلمانان و مسيحيان شركت جويد ، از سوى ديگر امراى مسيحى را نيز مىبينيم كه حتى در روزگارانى كه مملكت اسلامى اندلس تحليل رفته و به غرناطه منحصر شده باز هم از امراى مسلمان يارى مىجويند . مثلا انفانت فيليپ هنگامى كه بر برادرش آلفونسوى دهم بشوريد ، با جماعتى از اشراف به حمايت ابو يوسف المنصور پادشاه مغرب درآمد و در دربار غرناطه به عنوان ميهمان زيستند تا آنگاه كه پادشاه قشتاله آنان را در سال 1270 م آشتى داد . در سال 1282 آلفونسوى دهم به هنگامى كه پسرش سانچو به خلاف او برخاست و تخت پادشاهى از او بستد ، از سلطان ابو يوسف يارى طلبيد و تاج خويش را در برابر ياريهايش به نزد او فرستاد . سلطان ابو يوسف نيز به نداى او پاسخ داد و او را به مال و لشكر يارى نمود .\r\nهمچنين در سال 1332 م حاكم مسيحى فرنتره بر ضد پادشاه خود آلفونسوى يازدهم قيام كرد و با غرناطه هم‌پيمان شد و در راندن مسيحيان از جبل طارق كه نزديك بود بر آن مستولى شوند غرناطه را يارى داد . نيز هنگامى كه بر ضد پسر آلفونسو پدروى ستمگر ( دون‌بطره ) آتش انقلاب روشن شد و تخت پادشاه از او بستدند و ميان او و مخالفانش در سال 1367 م نبرد مونتيل درگرفت ، در كنار پدرو جمعى از سلحشوران مسلمان كه الغنى باللّه پادشاه غرناطه به يارىاش فرستاده بود مىجنگيدند « 8 » . بدين‌گونه همكاريهاى سياسى و نظامى ميان دو فريق هرچند گاه ادامه داشت ، حتى در ايامى كه ستارهء اقبال اندلس روى به افول نهاده بود . يعنى نه عوامل قومى و نه عوامل دينى مانع اين همكاريها نمىشدند . روابط بازرگانى در ايام صلح با نظم تمام جريان داشت و ميان دو فريق معاهدات دوستانه منعقد مىشد . يكى از آنها معاهده‌اى بود كه محمد بن يوسف پادشاه غرناطه با مرتين پادشاه آراگون بست . اين معاهده سياسى دوستانه ميان دو\r\n\r\n\r\n","description":"","footnote":"\r\n( 8 ) . اين حوادث را به تفصيل در جاى خود خواهيم آورد .\r\n","page_name":" 65 ","page_number":79},
  {"content":"\r\n\r\nمملكت در سال 1405 م منعقد گرديد . « 9 »\r\nهمچنين نبايد فراموش كرد كه ميان گروههاى سواركاران مسلمان و مسيحى روابط دوستانه برقرار بود . سواركارى اسپانيا در قرون وسطا بسيارى از رسوم سواركارى اسلامى و خصال برجستهء آن را اقتباس كرده بود و در آن به ديدهء احترام مىنگريست . مسابقات اسب‌دوانى ميان سواركاران ماهر مسيحى و مسلمان بيشتر در پايتخت اسلامى در جوى از دوستى و حماسه برگزار مىشد و هزاران تن مسلمان و مسيحى براى تماشا حاضر مىآمدند . اين اجتماعات دوستانه كه دو عنصر مخالف را در خود گرد آورده بود از جنبه‌هاى قومى و دينى بسى فاصله داشتند . غرناطه كه به سواركاران خود مفاخرت مىورزيد در اين مسابقات صحنهء هنرنمايى بود .\r\nاين است آن دو تصوير متفاوت كه معركهء سلطه و قوت و مبارزهء زندگى و مرگ و حريت و بندگى ، ميان اندلس و اسپانياى مسيحى به ما عرضه مىدارد . در اين مبارزهء درازمدت عوامل دينى و قومى همواره تعيين‌كننده نبوده‌اند . و با وجود اين گرايشهاى دينى يا صليبى هرگاه كه خطر يكى از دو طرف را تهديد مىكرده است يا هرگاه مبارزه ميان دو فريق به حد اعلا مىرسيده آشكار مىشده است .\r\nچون اسپانياى مسيحى احساس كرد كه پس از استيلا بر شهرهاى بزرگ و ناتوان شدن مملكت اسلامى در موضع تفوق و غلبه است ديگر براى آنكه نبرد فتح مجدد بازپس‌گيرى را رنگ دينى يا ملى عميق دهد درنگ نكرد . از سوى ديگر موقعيت براى چنين اقدامى كاملا مناسب بود . تا اين زمان اسپانياى مسيحى هر وقت مىخواست كه اين هدف خويش را متحقق گرداند منازعات داخلى او را از اين كار بازمىداشت يا دخالت دول نيرومند اسلامى كه در آن سوى دريا بودند او را بازپس مىراند . اكنون كه مملكت اسلامى روى در سراشيب تجزيه نهاده بود جنگهاى بازپس‌گيرى هم وارد مرحلهء ديگرى شد زيرا بار ديگر گرايشهاى ملى و دينى به گونه‌اى آشكار بر ضد مملكت غرناطه سر برداشتند . اسپانياى مسيحى عاقبت متحد شد .\r\n\r\n\r\n","description":"","footnote":"\r\n( 9 ) .  55 . 25 P . 1 . V : noitisiuqnI eht fo yrotsiH : aeL . rD \r\n","page_name":" 66 ","page_number":80},
  {"content":"\r\n\r\nبويژه هنگامى كه عقد ازدواج ميان فرناندو پادشاه آراگون و ايسابلا ( ايزابل ) ملكهء قشتاله بسته شد و آن دو مملكت با يكديگر متحد شدند جنگ با غرناطه رنگ صليبى عميق گرفت . ملكهء متعصب كه جمعى از كشيشان متعصب هم گرد او را گرفته بودند آتش اين جنگ صليبى را برافروخت . هم پادشاه و هم ملكه هر دو لقب « كاتوليكى » داشتند و اين نشان شدت گرايش آنها به مذهب بود . سپاهيان قشتالى در دوم ژانويهء سال 1492 م به غرناطه وارد شدند و نخستين كارى كه كردند آن بود كه بر فراز برجهاى قصر الحمراء صليب برافراشتند و پرچم قشتاله را در كنار علم قديس ياقب بر بام الحمراء بر پاى نمودند . راهبان در درون قصر الحمراء مراسم قداس به جاى آوردند و ملكه ايسابلا و شوى او فرناندو را به اين عنوان كه بر اسلام ظفر يافته‌اند ، در غرناطه به خاك سپردند . سياست اسپانياى مسيحى در قبال ملت مغلوب اندلس از آن هنگام كه در عصر فرناندو آنان را به پذيرفتن كيش مسيحيت مجبور كردند تا فاجعه نهائى در عصر فيليپ سوم كه آنان را نفى بلد كردند همه را انگيزهء دينى صليبى محض بود ، كه از سوى روحانيان كليسا القاء مىشد و محكمهء خونين تفتيش عقايد در يك داورى كليسايى آن را تحكيم مىبخشيد .\r\nاين بود داستان غم‌انگيزى كه از آغاز قيام غرناطه به مدت دويست و پنجاه سال ادامه يافت و ما حوادث آن را در فصول آتى اين كتاب به شرح باز خواهيم گفت .\r\n\r\n","description":"","footnote":"","page_name":" 67 ","page_number":81},
  {"content":"\r\n . \r\n","description":"","footnote":"","page_name":" 68 ","page_number":82},
  {"content":"\r\n\r\n\r\nفصل پنجم تاريخ اسپانياى مسيحى از اوايل قرن يازدهم ميلادى تا ظهور مملكت غرناطه\r\n\r\n1\r\nدولت بزرگ اسلامى اندلس در اوايل قرن يازدهم ميلادى از هم بگسست و به چند دولت و امارت كوچك رقيب يكديگر - يعنى دولتهاى طوايف - تقسيم گرديد ، اسپانياى مسيحى نيز چنين حالتى داشت و آن نيز عبارت بود از چند دولت و امارت پراكنده . البته نه به پراكندگى و گسستگى اسپانياى مسلمان . حقيقت اين است كه اسپانياى مسيحى در اوايل قرن يازدهم تحت فرمان يك پادشاه نيرومند اداره مىشد . اين پادشاه نيرومند سانچوى سوم ملقب به سانچوى بزرگ ( شانجهء ) پادشاه ناوار ( نبره يا بلاد بشكنس ) بود .\r\nمملكت اسپانياى مسيحى در اين روزگار در سمت مشرق از جبال پيرنه گسترده بود تا شنت ياقب در مغرب و از خليج بسكونيه در شمال تا رود دويره در جنوب . چون سانچوى سوم در سال 1035 م درگذشت مملكت پهناور او ميان چهار پسرش تقسيم شد .\r\nفرناندو ( فرديناند ) صاحب قشتاله شد و گارسيا صاحب ناوار و به راميرو باريكه‌اى از مشرق مملكت كه تا جنوب كشيده مىشد ، رسيد به نام مملكت آراگون و پسر چهارم او گونثالو ولايت سوبرابه را در اواسط پيرنه تصاحب كرد . مملكت آراگون زادگاه آن مملكت مسيحى بود كه به سرعت نموّ كرد و بعدها نقش مهمى در تاريخ مبارزات اسپانياى مسيحى و مسلمان بر عهده گرفت . اما مملكت ليون ( لئون ) و جليقيه در غرب تحت تصرف داماد او برمودوى سوم بود . در مشرق بر ساحل دريا امارت مستقل\r\n\r\n","description":"","footnote":"","page_name":" 69 ","page_number":83},
  {"content":"\r\n\r\nقطلونيه بود كه خاندان برنگار بر آن حكومت مىكرد . بدين‌گونه مملكت مسيحى به چند مملكت كوچك تقسيم شد و باب رقابت و كينه‌توزى در ميان آنان گشوده گرديد .\r\nاين انقسام و گسستگى در مملكت مسيحى در زمانى صورت گرفت كه دولت بزرگ اسلامى هم به چند دولت ضعيف و رقيب يكديگر تقسيم شده بود و اين از حسن طالع مسلمانان بود . بدين‌گونه تا مدت زمانى ميان دو بخش اسپانياى مسيحى و اسپانياى مسلمان توازنى پديد آمد . ولى اسپانياى مسلمان همچنان گرفتار تفرقه ماند ، در حالى كه اسپانياى مسيحى در راه اتحاد و يكپارچگى گام برمىداشت . قشتاله تلاش مىكرد كه مملكت ليون را ضميمهء خود كند و چند بار براى مدت كوتاهى - به هدف خويش نيز نائل آمد . آراگون نيز مىخواست امارت قطلونيه را كه ميان او و دريا فاصله افكنده بود تصرف كند و اين دو مملكت هر دو براى پايان دادن به استقلال مملكت كوچك ناوار سعى مىورزيدند و سرانجام آن را ميان خود تقسيم كردند . قشتاله بخشى را كه محاذى رود ابرو بود تصرف كرد و آراگون به بخشى كه در دامنهء جبال پيرنه بود دست يافت . بدين‌گونه در سال 1076 م مملكت ناوار براى مدتى از صحنه خارج شد . اما ناوار حدود شصت سال بعد بار ديگر استقلال خويش بازيافت .\r\nبدين قرار كه چون آلفونسوى جنگجو پادشاه آراگون بمرد و در سال 1134 م برادرش راهب راميرو به جاى او نشست ، مردم ناوار اميرى از سلالهء پادشاهان قديمشان به نام گارسيا راميرس را به پادشاهى برداشتند و بدينگونه ناوار از آراگون و قشتاله جدا شد و تا مدتى بعد زندگى مستقل خويش از سرگرفت . ولى آراگون و قطلونيه پس از چندى متحد شدند ، يعنى ريمون برنگار امير قطلونيه ، ترونلا دخت راميرو پادشاه آراگون را به زنى گرفت و چون راميرو بدون هيچ فرزندى درگذشت ريمون برنگار مملكت آراگون را در تصرف گرفت و آن دو مملكت متحد ، آراگون بزرگ را از اين زمان ، به وجود آوردند .\r\nشمار ممالك اسپانياى مسيحى در خلال قرن دوازدهم به پنج مىرسيد و آنها عبارت بودند از قشتاله و ليون و آراگون و ناوار و پرتغال ، پرتغال پيش از اين ولايتى از ولايات جليقيه بود يا امارتى بود تابع آن و تا نيمهء قرن دوازدهم نتوانست به استقلال\r\n\r\n","description":"","footnote":"","page_name":" 70 ","page_number":84},
  {"content":"\r\n\r\nرسد ، اين استقلال در عصر نخستين ملوك آن آلفونسو هنريكيز « 1 » انجام پذيرفت . اين پنج مملكت همواره سرگرم خلاف و كشمكش بودند ، علاوه بر آن خود نيز گرفتار جنگهاى داخلى براى دست يافتن به تخت سلطنت بودند . ولى هرگاه پاى جنگ با مسلمانان به ميان مىآمد هر پنج مملكت با هم متحد مىشدند . چنان كه در جنگ زلّاقه به سال 479 ه / 1086 م با يكديگر متحد شدند ، همچنين براى رويارويى با لشكر يعقوب المنصور در نبرد الارك به سال 593 ه / 1195 م بار ديگر ممالك مسيحى دست اتحاد به هم دادند . در اين دو نبرد كه مسلمانان بر مسيحيان پيروز شدند ، سراسر اسپانياى مسيحى يك گونه احساس داشت : احساس خطر مشترك از سوى دشمن مشترك . چون نبرد عقاب در سال 609 ه / 1212 م درگرفت و اين نبرد پس از نبرد زلّاقه سومين پيكار بزرگ ميان اسلام و مسيحيت در اسپانيا بود ، پادشاهان قشتاله و آراگون و ناوار قواى خود گرد آوردند ، از سوى ليون و پرتغال هم مدد رسيد تا با سپاه موحدين به سردارى محمد الناصر پسر يعقوب المنصور روياروى شوند . در اين نبرد مسلمانان شكستى سخت خوردند كه آغاز انحلال كلى در قواى موحدين و قواى اندلس بود .\r\nبدينگونه اسپانياى مسيحى در برابر اسپانياى مسلمان قرار گرفت و هرگاه خطرى جدى پيش مىآمد با يكديگر متحد مىشدند . ممالك پراكندهء اسپانياى مسيحى به اين نتيجه رسيد كه اين تقسيم جغرافيايى قواى او را سبب سستى است و با مصالح قومى و ملى هم‌آهنگ نيست . قشتاله و همسايهء شرقىاش آراگون نيرومندترين اين ممالك بودند و هر دو چشم به اراضى ممالك كوچك دوخته بودند . آراگون پس از انضمام قطلونيه به آن ، دست تطاول به ولايات همسايهء خود ناوار گشود و قشتاله را نيز هواى تصرف اراضى همسايهء ديرينش ليون در سر افتاد و نيز ضميمه كردن باقيمانده اراضى ناوار به خاك خود . اين اراضى عبارت بودند از ولايت بشكنس و امارت كوچك و نوپاى\r\n\r\n\r\n","description":"","footnote":"\r\n( 1 ) . در روايات عربى به « ابن الرنق » معروف است . و الرنق تحريف هنريكيز يا انريكوى اسپانيايى است .\r\n","page_name":" 71 ","page_number":85},
  {"content":"\r\n\r\nپرتغال نيز در كشاكش اين حوادث به سختى از كيان خويش دفاع مىنمود . پادشاه نيرومند قشتاله ، آلفونسوريموندس ( 1117 - 1157 م ) كه قيصر لقب گرفته بود توانست در اواخر ايام خود قلمرو خود را بر بيشتر ممالك اسپانياى مسيحى گسترش دهد و حال آنكه در آغاز جز بر قشتاله و ليون و جليقيه فرمان نمىراند .\r\nدر اواخر قرن دوازدهم ميلادى طوفان جنگ داخلى ممالك مسيحى را درهم نورديد و ميان ناوار و قشتاله و آراگون پيكار درگرفت .\r\nپس از نبرد الارك ميان قشتاله از يك سو و ناوار و ليون كه هم‌پيمان شده بودند از سوى ديگر ، نزاع درگرفت . ناوار با آنكه مملكت كوچكى بود ، دليرانه در برابر آزمنديهاى همسايگان نيرومندش از استقلال خود دفاع مىكرد ، بخصوص در عهد پادشاه سانچوى هفتم آخرين پادشاه نيرومند خود . سانچوى هفتم از اتحاد دو همسايه‌اش قشتاله و ليون بيمناك مىنمود و استقلال خود را در معرض خطر جدى مىديد ، ازاين‌رو به اتحاد با ليون كه آن نيز مملكتى كوچك بود و از استقلال خود دفاع مىكرد بسنده نكرد ، بلكه از سلطان موحدين يعقوب المنصور نيز مدد خواست و با او پيمان دفاعى بست و خود با جمعى از خواص به قصد ديدار سلطان به اشبيليه آمد ولى به هنگام ورود او سلطان مرده بود . چون سانچو بازگرديد ، ديد كه دو همسايهء نيرومندش پدروى اول پادشاه آراگون و آلفونسوى هشتم پادشاه قشتاله در غياب او مملكتش را گرفته‌اند و اكنون درصدد تقسيم آن هستند و با وجود دفاع دليرانه مردم ناوار ، آلفونسو توانسته است ولايات بسكونيه را به خاك خود ضميمه سازد ( سال 1200 م ) و پدرو توانسته است برخى اراضى مجاور آراگون را تصرف كند و از ناوار قديم جز بخش شمالى آن باقى نمانده است . هنوز اندك زمانى نگذشته بود كه آن جزء شمالى نيز در حوزهء حكام جنوبى فرانسه درآمد و در سال 1234 م به ارث به آنان رسيد و بدين طريق نام اين مملكت كوچك كه دليرانه از هستى خود دفاع مىكرد از ميان ممالك اسپانياى مسيحى برافتاد .\r\nاندك زمانى بعد مملكت قديمى ليون به سرنوشت ناوار دچار شد . ليون در مغرب\r\n\r\n","description":"","footnote":"","page_name":" 72 ","page_number":86},
  {"content":"\r\n\r\nقشتاله و همسايهء آن بود . چون آلفونسوى هشتم ملقب به شريف پادشاه قشتاله ، به سال 1214 م درگذشت ، پسر خردسالش هنرى جانشين او گرديد . دختر بزرگ او شاهزاده برنگاريا با آلفونسوى نهم پادشاه ليون ازدواج كرده بود و پس از آنكه صاحب چند فرزند شده بود از شوى خود طلاق گرفته بود . بزرگترين فرزندانش فرناندو ( فرديناند ) نام داشت . در قشتاله بر سر اينكه چه كسى سرپرستى هنرى خردسال را بر عهده گيرد ميان بزرگان خلاف افتاد ولى هنرى پيش از آنكه به سن بلوغ رسد در اثر حادثه‌اى كشته شد . آلفونسوى هشتم ( شريف ) در وصيت‌نامه‌اش مقرر كرده بود كه هرگاه فرزند ذكور او باقى نماند تخت پادشاهى به دختر بزرگش برنگاريا رسد و پس از او در اعقاب قانونى و شرعى او باقى بماند . بدين‌سان مقرر گرديد كه فرناندو ( فرديناند ) پسر برنگاريا از آلفونسوى نهم پادشاه ليون ، به نام فرناندوى سوم بر تخت پادشاهى قشتاله فرارود و اين همان كسى است كه بعدها بزرگترين پادشاهان قشتاله شد . چون پدرش آلفونسوى نهم پادشاه ليون و جليقيه در سال 1230 م بمرد ، مملكت ليون هم به او رسيد ، بدين‌گونه دو مملكت قشتاله و ليون در زير يك ديهيم متحد گرديدند . مملكت ليون و جليقيه قديم نيز از عداد ممالك اسپانياى مسيحى خارج شدند . قشتاله در اثر اين اتحاد نيرومندترين ممالك اسپانيا و پهناورترين و توانگرترين آنها گرديد . فرناندوى سوم بر حكام اسلامى تفوق يافت و چند شهر بزرگ را كه اسلاف او از تصرفش عاجز آمده بودند تصرف كرد .\r\nبدين طريق ممالك اسپانياى مسيحى از اوايل قرن سيزدهم منحصر به سه مملكت شد : قشتاله و آراگون و پرتغال . در همان حال كه پرتغال بدان قناعت كرده بود كه نخست جاى پاى محكم كند و سپس بر اراضى واقع در جنوب خود كه به ولايت الغرب معروف بودند دست‌اندازى كند ، قشتاله و آراگون در تحقق هدف بزرگ قومى و دينى كه از چند قرن پيش وجههء همت اسپانياى مسيحى بود سعى مىورزيدند . اينان را همه كوشش آن بود كه دولت اسلامى اندلس را براندازند و ميهن قديم را كه ميراث نياكانشان بود از تسلط مسلمانان برهانند .\r\n\r\n","description":"","footnote":"","page_name":" 73 ","page_number":87},
  {"content":"\r\n\r\n\r\n2\r\nبه هنگامى كه دولت موحدين در اندلس ، پس از فروپاشيدن دولت ايشان در افريقيه منقرض گرديد و ابن هود ناحيهء مرسيه و بلاد شرقى اندلس را تصرف كرد و ابن الاحمر بر بعضى از شهرهاى جنوبى مانند وادى آش و بياسه و جيان مستولى شد و برخى از امراى موحدين بر اشبيليه و بلاد مجاور آن غلبه يافتند و اين امراء مسلمان به جان هم افتادند و هركس را چشم بر قلمرو آن ديگر بود ، مملكت متحد قشتاله كه اكنون نيرومند شده بود فرصتى يافت تا ضربت كشندهء خود را بر پيكر اندلس فرود آورد ، پس پادشاه قشتاله فرناندو ( فرديناند ) سوم عزم غزو اراضى بىدفاع اسلامى نمود .\r\nنخست چند دژ را فتح كرد و بر شهر ابده در سال 1232 م / 631 ه استيلا جست . در اوايل سال 1236 به قرطبه پايتخت قديم خلافت لشكر برد كه در اثناء جنگ داخلى تحت لواى ابن هود خزيده و به اطاعت او درآمده بود . مسيحيان دژ شرقى شهر را مورد حمله‌ى سخت قرار دادند و آن را در محاصره آوردند . ابن هود در اين ايام سرگرم جنگ بلنسيه بود و نتوانست شهر محصور را يارى دهد ، بويژه هنگامى كه دريافت كه سپاه دشمن سپاهى بزرگ است و ياراى مقاومتش در برابر آن نيست ، پس قرطبه را به دست سرنوشت خود سپرد . مردم قرطبه خود دليرانه از شهر خود دفاع كردند و در درون و بيرون شهر دست به نبردهاى خونين زدند ولى از آنهمه پايدارى و تهور سودى نبردند و پايتخت ديرين اندلس سقوط كرد . مسيحيان در روز بيست و نهم ژوئن سال 1236 م / بيست و سوم شوال سال 633 ه به شهر درآمدند و در حال صليب خود بر فراز مسجد جامع برافراشتند ، سقوط قرطبه براى ديگر شهرهاى اندلس هشدارى مهم بود .\r\nچون در مشرق اندلس ميان مسلمانان جنگ داخلى درگرفت ، فرناندوى سوم ( فرديناند ) پسر خود آلفونسو را با لشكرى به مرسيه فرستاد و او در سال 1243 م / 641 ه به صلح بر مرسيه غلبه يافت . سپس روى به مملكت نوپاى غرناطه نهاد .\r\n\r\n","description":"","footnote":"","page_name":" 74 ","page_number":88},
  {"content":"\r\n\r\nغرناطه در سايه درايت ابن الاحمر كم‌كم نيرومند مىشد . فرناندو دژ ارجونه و چند دژ ديگر را بستد و قواى او تا حوالى غرناطه پيش آمد . در سال بعد يعنى سال 1245 لشكر به محاصرهء جيان فرستاد . ابن الاحمر دريافت كه در برابر اين سيل دمان مقاومت نتواند به ناچار پيمان صلح بست و چنان كه گفتيم در زير پرچم قشتاله جاى گرفت .\r\nبا اين عمل ابن الاحمر ، فرناندوى سوم به اوج قدرت خود رسيد زيرا سراسر جنوب اندلس تحت حمايت و مرهون مشيت او گرديد .\r\nفرناندو در همان وقت براى فتح اشبيليه بزرگترين شهرهاى اندلس مهيا مىشد .\r\nدر سال 1247 م / 644 ه نيروهاى خود را به حوالى اشبيليه فرستاد و بسيارى از دژهاى نزديك به آن را تصرف كرد . فرناندو در همان وقت ناوگان خود را به آبهاى وادى الكبير فرستاد تا نگذارد از راه دريا به اشبيليه مدد رسد . عهده‌دار دفاع از اشبيليه اميرى از موحدين بود به نام السيد ابو عبد الله . مسلمانان در دفاع از شهر خويش رشادتها نمودند ولى مسيحيان هر بار محاصره را سخت‌تر مىكردند . در تمام طول زمستان محاصره ادامه داشت . سال بعد فرناندو لشكرى عظيم بسيج كرد كه بسيارى از متطوعهء مسيحى از آراگون و پرتغال و نيز جمع كثيرى از راهبان و كشيشان در آن شركت داشتند .\r\nابن الاحمر صاحب غرناطه هم مجبور شد بخشى از قواى خود را به يارى پادشاه قشتاله هم‌پيمان خود فرستد . عاقبت شهر بزرگ اسلامى تسليم گرديد . مسيحيان در بيست و سوم نوامبر سال 1248 م / 646 ه به شهر درآمدند و در حال مسجد جامع آن را بر طبق سنت خويش به كليسا بدل كردند و بدين‌گونه بزرگترين شهر اسلامى به دست مسيحيان افتاد و شبح فنا آشكارا و وحشتناك در برابر اندلس پديدار گرديد .\r\nفرناندوى سوم در ماه مه سال 1252 م پس از سى و پنج سال حكومت بر قشتاله درگذشت . او را در اشبيليه آخرين شهرى كه فتح كرده بود به خاك سپردند . اشبيليه پس از آنكه به دست فرناندو افتاد به جاى طليطله ، پايتخت قشتاله شد . با اين فتوحات فرناندو عنوان قديس يافت .\r\n* * *\r\n\r\n","description":"","footnote":"","page_name":" 75 ","page_number":89},
  {"content":"\r\n\r\nاما مملكت آراگون ، در نبرد با مسلمانان چندى از قشتاله واپس‌ماند . پادشاه آن پدروى دوم پسر آلفونسو بود كه در سال 1196 م جانشين پدر شد و او اميرى دلير و سلحشور بود ولى بيشتر وقتش در كشاكشهاى داخلى و مبارزه با سلطهء اشراف گذشت .\r\nپدرو براى آنكه تاج شاهى را پاپ بر سر او نهد رهسپار رم شد و چون به آراگون بازگرديد به جنگ با مردم آلپ و غير آن از ملحدين جنوب اروپا پرداخت . پدرو در يكى از آن جنگها در سال 1224 م كشته شد . پسرش خايمه ( يعقوب ) « 2 » به جاى او نشست و حال آنكه هنوز خردسال بود و عموهايش سانچو و فرناندو با او به معارضه پرداختند و اين امر سبب جنگهاى داخلى شد و چند سال دوام يافت . و خايمه و حزب او بر شورشيان غلبه يافتند و خايمه در سال 1227 م بدون هيچ منازعى بر تخت سلطنت بازگرديد .\r\nچون خايمه تاج بر سر نهاد ، عزم جنگ با مسلمانان نمود ، تا از اراضى اندلس نصيب خويش فراچنگ آورد . پس در سال 1229 م / 627 ه با نيروى دريايى خود رهسپار غزو جزاير شرقى ( جزاير بليار ) گرديد . ميورقه و ديگر جزاير شرقى در اين سال تابع امارت بلنسيه بود كه امير ابو جميل زيان بن مدافع بر آن فرمان مىراند . حاكم جزاير شرقى از سوى او امير محمد بن على بن موسى بود . مسيحيان به جزيره درآمدند و در درون با مقاومت شديد مردم روياروى شدند . ولى سرانجام در ماه صفر سال 627 ه ناچار به تسليم شدند . با اين همه در بخشهايى از جزيره تا چندى جنگ برقرار بود و خايمه مجبور شد دوباره به آنجا آيد ، تا عاقبت در سال 1233 بر سراسر آن مستولى گرديد . از جمله جزيره منورقه نيز چند سال بعد به تصرف او درآمد .\r\nتا پادشاه آراگون خايمه بر جزاير مستولى شد ، عنان به سوى بلنسيه كشيد و در سال 1237 با سپاهى گران رهسپار بلنسيه شد و توانست دژهايى را كه در آن حوالى\r\n\r\n\r\n","description":"","footnote":"\r\n( 2 ) . خايمه و به اسپانيائى  emiaJ  در روايات عربى گاه چايمس ( ابن الخطيب ، الاحاطه ص 548 و 572 و اللمحة البدريه ص 83 و 107 ) نوشته مىشود و در برخى اسناد مخطوط در موزه‌هاى آراگون به صورت دون‌جيمى ، دوجقمى و دون‌جاقمه نيز ضبط شده است .\r\n","page_name":" 76 ","page_number":90},
  {"content":"\r\n\r\nبود به تصرف درآورد . بلنسيه به سبب كشاكشهاى داخلى دچار آشوب و اضطراب بود .\r\nبا اين همه ابو جميل زيان در برابر مهاجمان مقاومت ورزيد . مسيحيان شهر را از دريا و خشكى محاصره كرده بودند . ابو جميل وزير و كاتب خود ابن الّابار القضاعى را نزد امير افريقيه ( تونس ) ابو زكرياى حفصى فرستاد و از او يارى خواست . ابن الّابار قصيده خود را به مطلع :\r\n ادرك يخيلك خيل الله اندلسا * ان السبيل الى منجاتها درسا \r\nدر مجلس امير ابو زكريا برخواند و خواست كه به يارى بلنسيه شتابد . او نيز چند كشتى آكنده به مقدارى آذوقه و ساز و برگ نبرد روانه داشت ولى اين مددها به شهر محصور نرسيد و محاصره و محنت مسلمانان چند ماه به دراز كشيد . مسيحيان بر شدت حملات خويش درافزودند تا سرانجام به شرط آنكه مردم به جان و مال امان يابند ، تسليم دشمن شدند و مقرر شد كه هر كه خواهد شهر را ترك گويد . بلنسيه در بيست و هشتم سپتامبر سال 1238 م هفدهم صفر سال 636 ه از قلمرو اسلام به در رفت و به دست مسيحيان افتاد .\r\nپس از سقوط بلنسيه خايمه غزوات خود را در باقى اراضى اسلامى ادامه داد و در سال 1244 م / 641 ه بر شاطبه غلبه يافت ، هنوز چند ماهى نگذشته بود ، يعنى در ماه مه سال 1244 م آخر سال 641 ه دانيه را تصرف كرد . خايمه تصميم گرفت كه همهء مسلمانان را از بلادى كه فراچنگ مىآورد بيرون راند . جمع كثيرى از ايشان به غرناطه رفتند . آن‌سان كه جاى بر مردم شهر تنگ شد . بسيارى نيز به افريقيه مهاجرت كردند . شهرهاى بزرگ و ثغور قديم اسلامى به شهرهاى مسيحىنشين بدل شد و مسلمانان به صورت اقليت باشندگان ( مدجنون ) درآمدند كه در سايهء حكومت اسپانيا در ذلت و خوارى مىزيستند .\r\nخايمه پس از اين به اصلاح امور داخلى پرداخت . در عصر او چند مورد اصلاحات مهم انجام پذيرفت . از جمله قانونى نهاد كه بر طبق آن پس از مرگش مملكت ميان چهار پسرش تقسيم شود ولى با مرگ پسر بزرگش آلفونسو اين كار صورت نگرفت و نيز\r\n\r\n","description":"","footnote":"","page_name":" 77 ","page_number":91},
  {"content":"\r\n\r\nدر اطراف مملكت آشوبهايى برپا شد . خايمه پس از مدتى دراز در سال 1274 بمرد . او به سبب فتوحاتش در اراضى اسلامى « فاتح » لقب گرفت .\r\n\r\n","description":"","footnote":"","page_name":" 78 ","page_number":92},
  {"content":"\r\n\r\n\r\nفصل ششم مملكت غرناطه پس از مرگ ابن الاحمر و عصر نبرد ميان بنى الاحمر و بنى مرين\r\n\r\n1\r\nچون محمد بن الاحمر مؤسس مملكت غرناطه وفات كرد ، پسرش و ولىعهدش ابو عبد الله محمد بن محمد بن يوسف ( - محمد دوم ) ملقب به « الفقيه » به جاى پدر نشست . او را به‌سبب علم و تقوايش الفقيه مىگفتند . ابو عبد الله محمد الفقيه در سال 633 ه / 1235 م در غرناطه متولد شد و هم او بود كه براى دولت نصريه رسوم ملك ترتيب داد و كارگرزاران دولت را لقبها داد و دواوين وضع كرد و براى باج و خراج نظم و قاعده نهاد . ابو عبد الله محمد الفقيه داراى صفات برجسته‌اى بود چون قدرت اراده و همت بلند و دورانديشى و مهارت سياسى ، افزون بر اينها شاعر و اديب بود و همنشينى با علما و ادبا را بر ديگر كارها ترجيح مىنهاد « 1 » در آغاز فرمانروائيش آلفونسو پادشاه قشتاله به جنگ مسلمانان لشكر كشيد و همهء همّش برافكندن دولت نوپاى غرناطه بود .\r\nاو نيز چون پدرش ، مىخواست پيش ز آنكه كار غرناطه بالا گيرد به حيات آن پايان دهد .\r\nپادشاه غرناطه هم از خطرى كه تهديدش مىكرد غافل نبود . « 2 » محمد بن الاحمر پسر خود الفقيه را وصيت كرده بود با بنى مرين امراى آن سوى دريا روابط دوستانه برقرار كند و هرگاه شبح خطر آشكار شد از آنان يارى جويد . بنى مرين پس از برافتادن\r\n\r\n\r\n","description":"","footnote":"\r\n( 1 ) . ابن الخطيب الاحاطه ج 1 / ص 565 .\r\n( 2 ) . الذخيرة السنيه ص 163 . تاريخ ابن خلدون 74 / ص 191 .\r\n","page_name":" 79 ","page_number":93},
  {"content":"\r\n\r\nموحدين جانشين آنان شده بودند و در اين ايام در عنفوان قدرت خويش بودند . دولت جديد بنى مرين در نظر اندلس و هم در نظر اسپانياى مسيحى جاى خالى مرابطين و موحدين را پر مىكرد و مسلم بود كه روزگارى هم در شبه‌جزيرهء اسپانيا همان كند كه آن دو دولت كرده بودند .\r\nبنى مرين از بطنى از بطون زناته - از قبايل مشهور بربر - بودند . چند قبيلهء چون مغراوه و مغيله و مديونه و جراوه و عبد الواد هم از زناته به حساب مىآمدند . با وجود اين بنى مرين مىگفتند كه نسبت به عرب مضر مىرسانند و از نسل بربن قيس عيلان بن مضربن نزارند و جد اعلاى ايشان جرماط بن مرين بن ورتاجى بن ماخوخ است . « 3 » قبايل مرينى در آغاز بدوى و كوچ‌نشين بودند و در صحارى و ارتفاعات جنوبى تونس زندگى مىكردند . اينان به هنگام تابستان به مغرب كوچ مىكردند . در آغاز قرن هفتم هجرى ميان ايشان و بنى عبد الواد جنگ افتاد . و در وادى ملويه واقع ميان مغرب و صحراء فرود آمدند و چندى در آنجا زيستن گرفتند . نيروى موحدين پس از شكست عقاب در سال 609 ه ، روى به ضعف نهاده بود « 4 » و عوامل تفكيك و انحلال در دولتشان بروز كرده بود .\r\nچون سلطان موحدين الناصر پس از هزيمت از نبرد عقاب در سال 610 ه درگذشت پسرش يوسف المستنصر جانشين او گرديد . او جوانى سست‌راى بود و جز لهو و لعب كارى نمىشناخت . امور مملكتش پريشان شد . در اين روزگاران كه دولت موحدين بازيچهء دست تقدير شده بود ، بنى مرين به مغرب نفوذ كردند و براى نخستين بار در سال 613 با موحدين درگير نبرد شدند و اين به هنگامى بود كه المستنصر موحدى آهنگ برافكندن آنان نمود و لشكر به جنگشان فرستاد ولى شكست خورد و به هزيمت رفت و بنى مرين تا حوالى فاس پيش راندند . امير بنى مرين در اين اوان ابو محمد عبد الحق بن خالد بن محيو بود . ابو محمد عبد الحق در يكى از نبردها در سال 614\r\n\r\n\r\n","description":"","footnote":"\r\n( 3 ) . الذخيرة السنيه ص 10 و 11 و 16 .\r\n( 4 ) . الذخيرة السنيه ص 52 و 53 . الاستقصاء لاخبار دول المغرب الاقصى ج 2 / ص 3 - 5 .\r\n","page_name":" 80 ","page_number":94},
  {"content":"\r\n\r\nكشته شد و پسرش ابو سعيد عثمان به جاى او نشست . ابو سعيد عثمان قوم خود را در ميدان مبارزه بر ضد موحدين همچنان رهبرى مىكرد « 5 » .\r\nدر سال 639 ه / 1241 م ابو محمد عبد الواحد الرشيد سلطان موحدين لشكرى به جنگ بنى مرين گسيل داشت . موحدين شكست خوردند و بنى مرين بر لشكرگاهشان مستولى شدند . سال بعد الرشيد بمرد و برادرش ابو الحسن على السعيد به جاى او قرار گرفت . السعيد را عزم آن بود كه كار بنى مرين يكسره كند .\r\nپس در سال 642 ه / 1244 م سپاهى گران به جنگ ايشان گسيل داشت . ميان موحدين و بنى مرين جنگى هولناك درگرفت كه منجر به شكست بنى مرين و كشته شدن اميرشان ابو معرف محمد بن عبد الحق گرديد . و اين ضربتى بود كه تا مدتى اركان عزم بنى مرين را به لرزه آورد .\r\nپس از قتل ابو معرف برادرش ابو بكر بن عبد الحق و معروف به ابو يحيى به جايش نشست . در عصر او بنى مرين قويدست شدند و در سال 643 بر مكناسه مستولى شدند .\r\nسپس به فاس لشكر بردند و پس از محاصره‌اى سخت به سال 648 ه / 1250 م فاس را نيز گرفتند . سقوط فاس پايتخت ديرين مغرب بزرگترين ضربت بر دولت موحدين بود و هشدار به انحلال نهايى . بنى مرين سپس در سال 655 ه سجلماسه و درعه را گرفتند .\r\nچون ابو يحيى ابو بكر بن عبد الحق در سال 656 ه بمرد برادرش ابو يوسف يعقوب بن عبد الحق به رياست بنى مرين رسيد و شهر فاس را پايتخت مملكت خود قرار داد . در سال 657 ه ميان بنى مرين و امير يغمراسن بن زيان پادشاه مغرب اوسط جنگ درگرفت .\r\nيغمراسن شكست خورده به تلمسان گريخت . در سال بعد ، سال 658 ه مسيحيان ( اسپانيايى ) با كشتيهاى خود به ثغرسلا هجوم آوردند و بسيارى از مردم را كشتند و اسير كردند . ابو يوسف يعقوب به يارى مردم سلا شتافت و مسيحيان را چند هفته در محاصره انداخت تا از آنجا رفتند .\r\n\r\n\r\n","description":"","footnote":"\r\n( 5 ) . الذخيره السنيه ، ص 93 و 94 .\r\n","page_name":" 81 ","page_number":95},
  {"content":"\r\n\r\nپس از اين حوادث نبرد سختى ميان موحدين و بنى مرين درگرفت . در اواخر سال 667 ه / 1269 م الواثق بالله ادريس معروف به ابو دبوس سلطان موحدين براى جنگ با بنى مرين از مراكش بيرون آمد . دو گروه در وادى غفّو ميان فاس و مراكش روياروى شدند . در اين پيكار موحدين شكست خوردند و جمع كثيرى از ايشان كشته شدند و ابو يوسف بر لشكرگاهشان و اموال و خزاينشان غلبه يافت . آنگاه ابو يوسف به مراكش لشكر راند و در محرم سال 668 ه بر شهر مستولى شد و از آن پس امير المسلمين لقب گرفت . بدين‌گونه دولت موحدين در مغرب پايان گرفت همچنانكه در اندلس پايان گرفته بود . موحدين در حدود صد و سى سال بر سرير فرمانروايى بودند . دولت بنى مرين جاى ايشان بگرفت و بر سراسر مغرب اقصى استيلا يافت . « 6 »\r\nانظار اندلسيان به اين دولت تازه دوخته شده بود . گويى تقدير چنان بود كه اين دولت جديد جاى مرابطين و موحدين را در حوادث اندلس پر كند . مؤسس مملكت غرناطه از اهميت هم‌پيمانى با بنى مرين و يارى طلبيدن از آنان غافل نبود . ازاين‌رو اندكى پيش از وفات خود - چنان كه گفتيم - نزد سلطان ابو يوسف يعقوب بن عبد الحق ملقب به المنصور كس فرستاد و از او خواست اندلس را يارى رساند . چون پيام ابن الاحمر به ابو يوسف رسيد در سال 670 ه رهسپار غزوتلمسان شده بود . چون رسولان او را از خطرى كه اندلس را تهديد مىكرد بياگاهانيدند ، شيوخ قبايل را گرد آورد تا با آنان راى زند . همگى متفقا به وجوب لشكركشى به اندلس و جهاد در راه خدا راى دادند . سلطان ابو يوسف يعقوب نزد سلطان امير يغمراسن صاحب تلمسان پيام فرستاد كه با او پيمان صلح بندد تا بتواند از آب گذشته لشكر خود به اندلس برد . ولى يغمراسن نپذيرفت و دو گروه در نزديكى وجده ، در ماه رجب سال 670 ه / 1272 م جنگ درپيوستند .\r\n\r\n\r\n","description":"","footnote":"\r\n( 6 ) . براى آگاهى از اصل و نشأت بنى مرين رجوع كنيد به الذخيرة السنيه ص 10 ، 16 ، 94 ، 99 ، 123 و 124 .\r\nالاستقصاء ، ج 2 / ص 13 و 14 . تاريخ ابن خلدون ج 7 / ص 166 - 180 . من نيز در كتابخانهء ملى مادريد جزوه‌اى در 14 صفحه يافتم به نام ، ذكر الياقوتة الحليه فى الذرية السعيديه المرينيه المباركة العبد الحقية » .\r\nدر باب اصل و نشأت ايشان .\r\n","page_name":" 82 ","page_number":96},
  {"content":"\r\n\r\nيغمراسن منهزم شد و زخم‌خورده بگريخت . « 7 » ابو يوسف پيروزمند به مغرب آمد ، در حالى كه آهنگ يارى كردن مردم اندلس را در سر داشت .\r\nولى بيش از دو سال سپرى شد و او فرصت اقدام نيافت . چون ابو عبد الله محمد الفقيه به فرمانروايى رسيد ، اندكى پس از استقرار بر مقر فرمانروايىاش هياتى از اكابر اندلس را به مغرب فرستاد همراه با نامه‌اى تضرع‌آميز .\r\nاينان حال مردم اندلس و ناتوانى ايشان را در برابر دشمن و نقص ساز و برگ جنگى را به شرح بازگفتند . نامه الفقيه محمد بن محمد ابن الاحمر با اين دو بيت آغاز مىشد :\r\n مرين جنود الله اكبر عصبة * فهم فى بنى اعصارهم كالمواسم\r\nمشنفة اسماعهم لمدايح * مسورة ايمانهم بالصوارم \r\nو در آن آمده بود كه « . . . دشمن مسيحى بر اسلام دست تطاول گشوده است و شهرهايش را به تصرف درآورده . . . و مردانش را كشته و زن و فرزندشان را اسير كرده است و اموالشان را به غنيمت برده است . . . و از ما مىخواهد كه هرچه در دستمان باقى مانده از منبرها و صومعه‌ها و محرابها و مساجد جامع همه را در اختيار او نهيم تا در آنها صليبها را نصب كند و كشيشان و راهبان گمارد » . سپس از او خواسته است كه براى جهاد لشكر به اندلس برد كه « اگر دنياخواهى در اندلس درختانى است با ميوه‌هايى در دسترس و بهشتهايى عالى و اگر آخرت خواهى در آنجا كار جهاد سستى نگيرد » . « 8 »\r\nآنگاه رسولان ابن الاحمر و بنى اشقيلوله نزد سلطان ابو يوسف آمد و شد گرفتند و از خطرى كه اندلس را تهديد مىكرد به او خبر مىدادند و يارى مىطلبيدند . تا سلطان اجابت كرد و به ابن الاحمر نامه نوشت و او را اطمينان بخشيد و در آغاز سال 674 ه اعلان كرد كه به اندلس حركت خواهد كرد . « 9 »\r\n\r\n\r\n","description":"","footnote":"\r\n( 7 ) . الذخيرة السنيه ص 148 . السلاوى : الاستقصاء ج 2 / ص 16 .\r\n( 8 ) . همه نامه در الذخيرة السنيه آمده است . ص 159 - 161 .\r\n( 9 ) . متن نامهء سلطان ابو يوسف به تمامى در الذخيرة السنيه ص 162 و 163 آمده است .\r\n","page_name":" 83 ","page_number":97},
  {"content":"\r\n\r\nبدينگونه سلطان ابو يوسف مصمم شد كه رسالت تاريخى خويش را در رهايى اندلس ادا كند . بنى مرين در اين ايام در عنفوان فرمانروايى بودند و دلهايشان به شوق جهاد مىتپيد . سلطان در ماه رمضان سال 673 به رسم جهاد در اندلس ، از فاس بيرون آمد . بار ديگر نزد امير يغمراسن صاحب تلمسان كس فرستاد و براى اتحاد با او در جهاد ، پيشنهاد صلح نمود . يغمراسن بپذيرفت و صلح برقرار شد . سلطان پسر خود ابو زيان را با پنج هزار جنگجو براى عبور از آب برگزيد . « 10 » اينان از قصر المجاز ( قصر مصموده ) به كشتى نشستند و به اندلس درآمدند و در ثغر طريف در ماه ذو الحجهء سال 673 ه / 1275 م قدم به خشكى نهادند . و در اراضى مسيحيان تا شريش پيش تاختند و با اسيران و غنايم بسيار بازگرديدند . ابن هشام وزير الفقيه محمد ابن الاحمر در جزيره الخضراء با ابو زيان ديدار كرد . و او در آنجا فرود آمد . ابن هشام از آب گذشت و سلطان ابو يوسف را در لشكرگاهش نزديكى طنجه بديد . سلطان كاملا مهياى حركت بود . سلطان ابو يوسف در ماه صفر سال 674 ه / ژوئيه سال 1275 م با سپاهى عظيم از بربر بر سنت مرابطين و موحدين به عزم جهاد از قصر المجاز به كشتى نشست .\r\nچون ابو عبد الله الفقيه محمد ابن الاحمر از سلطان ابو يوسف يارى طلبيد ابو يوسف گفت ، بايد چند شهر ساحلى را در اختيار او بگذارد تا به هنگام آمد و شد لشكريانش در آنها مكان گزينند . محمد بن الاحمر نيز رنده و طريف و جزيرة الخضراء را به او سپرد .\r\nابو يوسف با لشكر خود در طريف فرود آمد . ابن الاحمر و بنى اشقيلوله به ديدار او شتافتند . اندلس با ورود پادشاه مغرب به لرزه درآمده بود . ولى الفقيه محمد ابن الاحمر پس از درنگى اندك از نزد سلطان خشمگين بيرون آمد و برفت ، زيرا ديده بود كه سلطان ابو يوسف به گونه‌اى ترديد برانگيز در امور اندلس مداخله مىكند . سبب آن بود كه بنى اشقيلوله دامادهاى بنى الاحمر و مقدم بر همه محمد بن اشقيلوله زعيم خاندان و شوى خواهر محمد بن الاحمر و برادرش ابو الحسن شوى دخترش در نهان چشم طمع به\r\n\r\n\r\n","description":"","footnote":"\r\n( 10 ) . الذخيرة السنيه ص 164 . ولى ابن خلدون مىگويد سلطان لشكر را با پسر خود منديل فرستاد . ج 7 / ص 119 و حال آنكه منديل نوادهء سلطان ابو يوسف است .\r\n","page_name":" 84 ","page_number":98},
  {"content":"\r\n\r\nتخت غرناطه داشتند . محمد بن اشقيلوله در مالقه فرمان مىراند و با ابن الاحمر دل بد مىداشت . چون ابو يوسف به اندلس رفت خود را در پناه او كشيد و ابو يوسف نتوانست بنى الاحمر و دامادش را آشتى دهد . ابن الاحمر از عاقبت روابط دوستانه ميان ابو يوسف و دامادهاى خود بيمناك شد و همچنان بيمناك به غرناطه بازگرديد .\r\nسلطان ابو يوسف لشكر به درون فرنتره برد و دست به كشتار و اسارت و تاراج گشود . فرنتره در دست مسيحيان بود و همچنان پيش تاخت تا به دژ المقوره و ابده در نزديكى قرطبه - از جانب شرقى - رسيد . در اين هنگام پادشاه قشتاله براى دفاع از اراضى خود لشكرى گران به مقابله فرستاد . در روايات اسلامى شمار سپاهيان او نود هزار ذكر شده « 11 » . سردار سپاه داماد پادشاه نونيودلارا بود كه در روايات اسلامى او را دونونه يادننه ، يا ذنونه نوشته‌اند . ابو يوسف در اين هنگام لشكر خود به خارج شهر استجه برد و با او خيل عظيمى از اسيران و غنايم بود . دروازه‌هاى شهر بسته شد و مردم آماده پيكار شدند . ابو يوسف غنايم را در جايى تحت‌نظر نگهبانان خاص نهاد تا مانع كرّ و فرّ او نشود . آنگاه پسر خود ابو يعقوب را بر مقدمه بفرستاد و براى لشكريان خود سخن گفت و آنان را به جهاد و كشته شدن ترغيب كرد سپس خود براى رويارويى با دشمن در حركت آمد . جمعى از قواى اندلس به رياست بنى اشقيلوله همراه او بودند .\r\nدر نزديكى استجه ، جنوب غربى قرطبه دو لشكر مصاف دادند . اين جنگ در روز پانزدهم ماه ربيع الاول سال 674 ها / نهم سپتامبر سال 1275 م بود . جنگى هولناك بود و به شكست مسيحيان انجاميد . در اين نبرد سردارشان دون‌نونيودلارا و شمار كثيرى از سپاهيان به قتل رسيدند « 12 » . اين پيروزى بزرگ خاطرهء پيروزيهاى زلّاقه والارك را در خاطره‌ها زنده گردانيد و نخستين پيروزى درخشانى بود كه پس از نبرد عقاب نصيب مسلمانان شده بود . روايات اسلامى در شمار كشتگان دو طرف مبالغه\r\n\r\n\r\n","description":"","footnote":"\r\n( 11 ) . الذخيرة السنيه ، ص 169 ، 170 .\r\n( 12 ) . تاريخ ابن خلدون ج 7 / ص 191 . ابن الخطيب : اللمحة البدريه ص 44 . ابن الخطيب : الاحاطه ج 1 / ص 573 .\r\nالذخيرة السنيه ص 170 - 172 .\r\n","page_name":" 85 ","page_number":99},
  {"content":"\r\n\r\nكرده‌اند بعضى گويند در اين نبرد هجده هزار مسيحى كشته شد . سرهايشان را گرد كردند و مناره ساختند و بر روى آن براى نماز عصر اذان گفتند ، در حالى كه از مسلمانان بيش از بيست و چهار تن كشته نشده بود « 13 » .\r\nسلطان ابو يوسف سر دون‌نونيو را به نزد ابو محمد الفقيه ابن الاحمر فرستاد .\r\nگويند كه او نيز سر را پاكيزه و خوشبو ساخت و تادل پادشاه قشتاله را به خود مهربان سازد ، به نزد او فرستاد . ابو يوسف فتحنامه به مغرب فرستاد و آن را بر منابر خواندند .\r\nنامه‌اى نيز در همين مضمون به ابن الاحمر نوشت . او نيز پاسخى سپاس‌آميز بداد .\r\nابن اشقيلوله هم قصيده‌اى در مدح امير المسلمين ( ابو يوسف ) سرود و پيروزىاش را تهنيت گفت .\r\nابو يوسف چند هفته در جزيرة الخضراء بماند و غنايم را تقسيم كرد و لشكرش بياسود سپس بار ديگر در ماه جمادى الاول سال 674 ه براى بار دوم لشكر به اراضى قشتاله كشيد تا به حوالى اشبيليه رسيد . دروازه‌هاى شهر بسته شد . ابو يوسف كشتار و تاراج كرد و به سوى شريش راند و شهر را محاصره نمود . زعماى شهر و راهبان بيرون آمدند و از او امان و صلح خواستند . سلطان اجابت كرد و با غنايم و اسيران بسيار بازگرديد و چند هفتهء ديگر در جزيرة الخضراء بماند . سپس از دريا گذشت و در اواخر ماه رجب سال 674 ها پس از پنج ماه كه در اندلس سپرى ساخته بود به مغرب بازگرديد .\r\nاين پيروزى درخشانى كه ابو يوسف مرينى بر مسيحيان حاصل كرد در دربار اندلس چندان اثرى نداشت . علاوه بر آن ابو عبد الله الفقيه محمد بن الاحمر از نيات سلطان مغرب در بيم و ترديد افتاد ، بويژه از هنگامى كه ملاحظه كرد كه سلطان از بنى اشقيلوله و ديگر مخالفان او حمايت مىكند . ابن الاحمر مىترسيد فاجعهء امراى طوايف و غدر مرابطين بار ديگر تجديد شود . . .\r\nدر اوايل سال 676 ه ابو محمد بن اشقيلوله صاحب مالقه بمرد . پسرش محمد به\r\n\r\n\r\n","description":"","footnote":"\r\n( 13 ) . الذخيرة السنيه ص 172 .\r\n","page_name":" 86 ","page_number":100},
  {"content":"\r\n\r\nمغرب رفت و در آنجا قلمرو خويش به سلطان واگذاشت و سلطان از سوى خود حاكمى به مالقه فرستاد .\r\nاين امر بر اضطراب الفقيه ابن الاحمر در افزود و وزير خود ابو سلطان عزيز الدانى را با قوايى به مالقه فرستاد تا بر آن استيلا يابد ولى موفق نشد . هنوز چند ماه نگذشته بود كه سلطان ابو يوسف با سپاهى رهسپار اندلس شد . سلطان در سال 677 ه / 1278 م از دريا بگذشت و در مالقه فرود آمد . مردم از آمدن او شادمان شدند . آنگاه لشكر به اراضى مسيحيان برد و كشتار و تاراج كرد . بنى اشقيلوله نيز با سپاه خود همراه او بودند .\r\nسلطان تا حوالى اشبيليه براند . قشتاليان از روياروئى با او پرهيز مىكردند . سلطان ابو يوسف ، الفقيه محمد بن الاحمر را به حضور فراخواند ، ابن الاحمر با دلى لرزان در نزديكى قرطبه به ديدار او رفت .\r\nدو پادشاه با لحنى عتاب‌آميز با يكديگر سخن گفتند . سلطان ابو يوسف به مغرب بازگرديد ، بىآنكه آن كدورت به صفا بدل شده باشد .\r\nپس از آنكه سلطان ابو يوسف بر مالقه چنگ افكند ، ابن الاحمر ترجيح داد كه با پادشاه قشتاله تجديد روابط كند . در اواخر سال 677 ه ابو عبد الله محمد الفقيه ابن الاحمر توانست سرانجام بر مالقه دست يابد ، بدين‌گونه كه صاحب مالقه را ترغيب كرد كه مالقه را بدهد و المنكب و شلوبانيه « 14 » را از او بستاند . سپس با پادشاه قشتاله قرار بر آن نهاد كه او از ورود سلطان ابو يوسف به اندلس مانع شود و قواى قشتاله بدين منظور در جزيرة الخضراء فرود آيد . همچنين ابن الاحمر به امير يغمراسن سلطان مغرب اوسط و خصم سلطان ابو يوسف نامه نوشت و از او يارى و هم‌پيمانى طلبيد .\r\nسلطان ابو يوسف به خشم آمد و آهنگ اندلس نمود ولى حوادث مغرب تا مدتى مانع او شد . در اوايل سال 678 ه پسر خود امير ابو يعقوب را به اندلس فرستاد با ناوگانى عظيم . ميان او و ناوگان مسيحيان كه در درياى زقاق پاس مىدادند جنگ درگرفت .\r\n\r\n\r\n","description":"","footnote":"\r\n( 14 ) . المنكب به اسپانيايى  racenumlA  و شلوبانيه  anerbolaS  در شهر مرزى كوچك‌اند ، در جنوب غرناطه بر ساحل درياى مديترانه و نزديك به هم .\r\n","page_name":" 87 ","page_number":101},
  {"content":"\r\n\r\nمسيحيان منهزم شدند و مسلمانان كشتيهاى آنان تصرف كردند و در جزيرة الخضراء فرود آمدند و مسيحيان در حال از آنجا برفتند .\r\nامير ابو يعقوب را قصد آن بود كه با پادشاه قشتاله قرارداد دوستى بندد و با او بر ضد ابن الاحمر همدست شود ولى پدرش سلطان ابو يوسف نپذيرفت . سپس لشكر مغرب بر ثغر مربلّه حمله آورد . اين شهر در قلمرو ابن الاحمر بود . مربّله مقاومت ورزيد . در اين هنگام پادشاه قشتاله فرصت مغتنم شمرد و لشكر به غرناطه فرستاد . بنى اشقيلوله هم در اين لشكر بودند . ابن الاحمر در سال 679 ه با آنان روياروى شد و مجبور به بازگشتشان نمود .\r\nابن الاحمر هرچند پيروز شده بود ولى به موقعيت حساس خود نيك آگاه بود . و مىديد كه هم از سوى قشتاله به خطر افتاده است و هم از سوى مغرب . بويژه لشكر مغرب كه آنان را به يارى خود فراخوانده بود و اكنون به جنگ او برخاسته‌اند . از سوى ديگر سلطان ابو يوسف هم ، عواقب چنين اعمالى را به سود مسلمانان نمىديد . ابن الاحمر نزد او كس فرستاد تا ميان خود و او بار ديگر روابط مودت برقرار گردد و گفت كه مالقه را به او وامىگذارد تا پايگاه عبور او از دريا باشد براى غزو و جهاد . بدين معامله ميان بنى الاحمر و بنى مرين روابط دوستانه برقرار گرديد و ابو يوسف فرصت يافت كه به سركوبى مخالفان داخلى پردازد .\r\n* * * هنوز اندك زمانى نگذشته بود كه بار ديگر اوضاع اندلس مورد توجه سلطان ابو يوسف واقع شد . در واقع اوضاع اندلس از عناصر بارز سياست بنى مرين شده بود .\r\nمملكت غرناطه حتى در اين روزگاران كه دولت اسلامى در اندلس واپس نشسته بود ، باز هم در شئون اسپانياى مسيحى به هنگام پريشانى اوضاع نقشى داشت . چون ستارهء دولت بنى مرين در آن سوى دريا درخشيدن گرفت نظرهاى مسيحيان متوجه مغرب شد . هرگاه در ممالك مسيحى جنگى داخلى در مىگرفت هريك از دو فريق مىكوشيد نظر غرناطه يا بنى مرين را بر ضد خصم ، با خود موافق كند . از آن جمله در سال\r\n\r\n","description":"","footnote":"","page_name":" 88 ","page_number":102},
  {"content":"\r\n\r\n669 ه / 1270 م انفانت فيليپ بر برادرش آلفونسوى دهم بشوريد و خود با جمعى از بزرگان به سلطان ابو يوسف پناه برد و از او يارى طلبيد . هرگاه ويولا ملكهء قشتاله شورشيان را خشنود نمىساخت و ماجرا را خاتمه نمىداد ، ميان مسلمانان و مسيحيان جنگ آغاز شده بود .\r\nدر اينجا بايد بگوييم كه اين آلفونسوى دهم كه در حوادث شركت داشت آلفونسوى حكيم يا آلفونسوى عالم  oibaS lE  ناميده مىشد او را با علماى اندلس روابط مستحكم بود و از آنان دانش فرامىگرفت . آلفونسو جدولهاى فلكى مشهور به « جدولهاى اندلسى » را ترتيب داد و در اين كار از جمعى از علماى مسلمان و يهود و مسيحى مدد گرفت . همچنين تاريخ اسپانيا را تحت عنوان  anapsE ed lareneg acinorC  نوشت و او در تاريخ خود از منابع عربى بسى استفاده كرده است ، ولى كتاب او از اساطير و روايات اغراق‌آميز خالى نيست با اين همه از مهمترين تواريخ اسپانيا در قرون وسطاست . آلفونسوى دهم همسايگان مسلمان خود را دوست مىداشت و مقام علمى و رفعت فرهنگى آنان را مىستود و اين امر سبب شده بود كه در كشورش برخى با او مخالفت ورزند .\r\nآلفونسوى عالم يا حكيم در عصرى به علم و ادب اشتغال داشت كه پادشاهان جز به جنگ و سياست نمىپرداختند . در سال 1282 م / اوايل سال 681 ه پسرش سانچو بر او بشوريد و جمعى از بزرگان نيز يارىاش كردند و او توانست تخت پادشاهى پدر را از آن خود كند . پس پدر مخلوعش به سلطان ابو يوسف پناه برد و هيأتى به مغرب فرستاد و خواست تا او را بر ضد پسرش يارى دهد . سلطان اجابت كرد و در ربيع الثانى سال 681 ه با قواى خود از آب گذشت . آلفونسو در لشكرگاهش در جزيرة الخضراء با او ديدار كرد و تاج خود را نزد او به گروگان نهاد . سلطان صد هزار دينار زر به او داد تا لشكر گرد آورد . ابن خلدون مىگويد كه اين تاج را در دربار بنى مرين روزگارى در آنجا خدمت مىكرد ديده است . بنى مرين اين تاج را نگهداشته بودند و بر آن مفاخرت\r\n\r\n","description":"","footnote":"","page_name":" 89 ","page_number":103},
  {"content":"\r\n\r\nمىكردند « 15 » . ابو يوسف به سرزمين قشتاله لشكر كشيد و قرطبه را محاصره كرد ، سپس به طليطله راند و در آن نواحى دست به كشتار و غارت زد و همچنان در مجريط « 16 » پيش راند . ابو عبد الله الفقيه محمد ابن الاحمر در آغاز از ديدار با سلطان تن مىزد . زيرا به سبب پيمان دوستى كه با آلفونسو بسته بود از سلطان بيمناك بود و صلاح كار خود در آن مىديد كه با سانچو پادشاه قشتاله به تفاهم رسد . پس به المنكب لشكر برد . اين شهر مرزى را قواى مغرب تصرف كرده بودند . سلطان از اين حركت برآشفت و به نبرد او بازگرديد . نزديك بود ميان دو پادشاه مسلمان فتنه‌اى آغاز شود اگر نه الفقيه محمد بن الاحمر از عاقبت كار هراسناك بود . ابن الاحمر بار ديگر با سلطان ابو يوسف دوستى از سرگرفت و ابو يوسف بار ديگر به اراضى قشتاله لشكر برد و با اسيران و غنايم بسيار بازگرديد و حاكمى از سوى خود بر جزيرة الخضراء بگماشت و به مغرب بازگرديد .\r\nدر اين اوان در قشتاله ميان پدر و پسر جنگ درگرفت و اين نزاع خونين نزديك به دو سال همچنان بپائيد تا آلفونسوى عالم در سال 1284 م / 683 ه مطرود و شكست خورده ، كشته شد . وفات او در غرناطه و مغرب حادثه‌اى عظيم بود . هر دو پادشاه به دربار قشتاله تعزيت گفتند . موضع دو فرمانرواى مسلمان را در برابر حوادث مملكت قشتاله موضعى عجيب بود . سلطان مغرب پادشاه مخلوع را يارى كرده بود و پادشاه غرناطه با وجود توجهش به آلفونسوى دهم پسرش را كه بر او خروج كرده بود يارى داده بود . حقيقت اين است كه ابن الاحمر به چشم خود مىديد كه سپاهيان بربر گروه‌گروه به جزيرة الخضراء مىآيند و پايگاهها و ثغور او را يكى پس از ديگرى تصرف مىكنند و شورشيان بر ضد او را ، در مالقه و المنكب و ديگر شهرهاى جنوبى مدد مىرسانند و او در اين گونه تصرفات حادثهء دعوت مرابطين را به اندلس و فاجعه برافتادن امراى طوايف را به دست او به عيان مىديد . از سوى ديگر مرگ آلفونسوى دهم و پايان گرفتن جنگ داخلى در قشتاله سبب شد كه روابط خصمانه ميان دو مملكت بهبود يابد ولى\r\n\r\n\r\n","description":"","footnote":"\r\n( 15 ) . تاريخ ابن خلدون ج 7 / ص 205 . الاحاطه ج 1 / ص 572 . اللمحة البدريه ص 43 . ازهار الرياض ج 1 / ص 61 .\r\n( 16 ) . مجريط قديم مكان مادريد پايتخت امروز اسپانيا بوده است .\r\n","page_name":" 90 ","page_number":104},
  {"content":"\r\n\r\nابن الاحمر سرانجام دريافت كه غدر پادشاه قشتاله و خطر مسيحيان را ناديده نتواند انگاشت . ازاين‌رو پس از تأمل راه دوستى و تفاهم با پادشاه مسلمانان را برگزيد .\r\nدر ماه صفر سال 684 ه سلطان ابو يوسف براى بار چهارم رهسپار اندلس شد و به سرزمينهاى مسيحيان لشكر راند و باشريش جنگ درپيوست . پسرش ابو يعقوب به حوالى اشبيليه راند و در آنجا دست به كشتار و تاراج گشود . سپس ابو يوسف بر قرمونه و وادى الكبير حمله آورد و لشكريان او دشتهاى اشبيليه و لبله و استجه و فرنتره را زير پى سپردند . ابن الاحمر از تعرض به اراضى قشتاله شادمان شد و براى سلطان از غرناطه مدد فرستاد . ناوگان مغرب بيامد و ناوگان دشمن را در درياى زقاق منهزم ساخت و دريا را در تصرف گرفت . سانچو پادشاه قشتاله چون مقاومت را بىثمر دانست ، خواستار صلح شد و بدين‌منظور جمعى از كشيشان و راهبان را به نزد سلطان ابو يوسف فرستاد و پيشنهادهاى خود را ارائه داد و سلطان نپذيرفت . از جمله شروط صلح يكى آن بود كه مسيحيان به اندلس و به اراضى مسلمانان تجاوز نكنند و مانع كسب و كار ايشان نشوند و باج و خراجى كه از بازرگانان مسلمان در بلاد دشمن گرفته مىشود ملغى گردد و قشتاله سياست فتنه انگيزى در ميان مسلمانان را ترك گويد . پادشاه قشتاله همهء شروط را قبول كرد و به اجراى آنها فرمان داد . سانچو خود به لشكرگاه سلطان آمد و به گرمى مورد استقبال واقع شد . سانچو هدايايى نفيس تقديم نمود . و تعهد كرد كه به همهء آن شروط وفا كند . سلطان از او خواست كتابهاى عربى را كه مسيحيان به هنگام استيلا بر شهرهاى اندلس به تصرف درآورده‌اند نزد او بفرستد . او نيز سيزده بار كتاب فرستاد و سلطان آنها را به فاس برد و اين هستهء كتابخانه سلطانى شد . سلطان ابو يوسف به اصلاح امور اندلس پرداخت و پسر خود ابو زيان را به نظر در امور ثغور برگماشت و او را وصيت كرد كه در كارهاى الفقيه محمد بن الاحمر دخالت نكند . سلطان ابو يوسف براى اثبات تفاهم چند تن از نزديكان خود را كه همه از مشاهير مردان جنگى بودند در دربار غرناطه نهاد .\r\nرئيس اين گروه از بنى العلاء از خويشاوندان بنى مرين بود و شيخ الغزاة ناميده مىشد .\r\n\r\n","description":"","footnote":"","page_name":" 91 ","page_number":105},
  {"content":"\r\n\r\nبنى العلاء در دوره‌هايى سردارى سپاهيان اندلس را بر عهده داشتند و در ميدان حرب و جهاد دلاوريها نموده بودند . « 17 »\r\nسلطان ابو يوسف به جزيرة الخضراء آمد كه از آنجا به مغرب بازگردد ولى پس از چند ماه بيمار شد و در محرم سال 685 ه / مارس سال 1285 م پس از عمرى سراسر جهاد در مغرب و اندلس ، جهان را بدرود گفت .\r\nسلطان ابو يوسف المنصور از بزرگترين ملوك مغرب بود . به جهاد و لشكرانگيزى رغبتى وافر داشت و در اين راه ياد يوسف بن تاشفين و عبد المؤمن و يعقوب المنصور را در خاطره‌ها زنده مىداشت . در وصف شمايلش گفته شد كه « سپيدچهره و تمام بالا و معتدل الجسم و خوبروى بود . شانه‌هايى پهن و ريشى تمام و معتدل و سفيد چون برف داشت . مردى كريم و بردبار و متواضع و بخشنده و بخشاينده و پيروز جنگ بود . » « 18 »\r\n* * * چون سلطان ابو يوسف يعقوب بمرد پسرش امير ابو يعقوب يوسف به جاى او نشست او نيز چون پدرش به امور اندلس علاقمند بود . روابط دربار غرناطه و بنى مرين همچنان دوستانه بود و چون وادى آش را به ابن الاحمر داد اين روابط استوارتر گرديد . جريان از اين قرار بود كه ابن الاحمر - محمد الفقيه - داماد خود ابو اسحاق بن ابى الحسن بن اشقيلوله را حاكم قمارش و وادى آش نموده بود . چون ابو اسحاق در سال 682 ه بمرد ، ابن الاحمر قمارش را بازپس گرفت . ولى ابو الحسن فرزند ابو اسحاق در وادى آش خروج كرد و با پادشاه قشتاله پيمان بست . چون ميان مسلمانان و مسيحيان پيمان صلح بسته شد ابو الحسن بن ابى اسحاق خود را به زير پرچم سلطان مغرب كشيد .\r\nابن الاحمر چندى از اعمال او چشم پوشيد . چون بار ديگر ميان او و سلطان ابو يعقوب پيمان صلح بسته شد از او خواست كه وادى آش به او واگذار گردد . سلطان نيز اجابت\r\n\r\n\r\n","description":"","footnote":"\r\n( 17 ) . تاريخ ابن خلدون ج 7 / ص 209 و 210 . المقرى نفح الطيب ج 2 / ص 539 .\r\n( 18 ) . اين وصف را از كتاب الياقوتة الحليه كه پيش از اين از آن ياد شد ، نقل كرده‌ايم .\r\n","page_name":" 92 ","page_number":106},
  {"content":"\r\n\r\nكرد و ابو الحسن از وادى آش به دربار فاس پناه برد و بدين‌گونه ابن الاحمر بر سراسر اندلس استيلا يافت . « 19 »\r\nدر اوايل سال 690 ه / 1291 م سانچو پادشاه قشتاله ، پيمان بشكست و به ثغور اندلس لشكر آورد . سلطان ابو يعقوب سردار سپاه خود در ثغور را فرمان داد كه به شريش و اراضى مسيحيان لشكر برد . او نيز برفت و كشتار و تاراج كرد . سلطان ابو يعقوب اعلان جهاد نمود و گروه‌گروه مجاهدان روى به ثغور اندلس نهادند . سانچو ناوگان خود به درياى زقاق آورد تا مانع رسيدن مدد به اندلس شود . سلطان نيز ناوگان خود بفرستاد . ميان دو طرف نبرد درگرفت و ناوگان مسلمانان شكست خورد . اين واقعه در ماه اوت سال 1291 م بود . ولى اين شكست سلطان ابو يعقوب را از عزمى كه داشت بازنداشت و ناوگان ديگرى فرستاد . اين بار ناوگان مسيحيان شكست خورد و سلطان ابو يعقوب با قواى خود در ماه رمضان سال 690 ه به اندلس درآمد و در شريش جنگ درپيوست و تا حوالى اشبيليه پيش تاخت . سپس به جزيرة الخضراء بازگرديد و در اوايل سال 691 از آنجا رهسپار مغرب شد .\r\nپادشاه قشتاله از سلطان مغرب ابو يعقوب بيمناك گرديد و كوشيد كه با ابن الاحمر - محمد الفقيه - دوستى ورزد و او را از نيات مغربيان و استيلاى ايشان بر ثغور اندلس ، مخصوصا طريف ، دروازهء اندلس بترساند . پس ابن الاحمر و سانچو دست دوستى به هم دادند و سانچو شرط كرد كه چون طريف را بگيرد آن را به ابن الاحمر بازدهد . سانچو از راه درياى زقاق به جزيرهء طريف حمله كرد ، ابن الاحمر هم قواى خود به مالقه برد كه به طريف نزديك باشد و بتواند به سپاه سانچو آذوقه و علوفه رساند . اما پادگان طريف توانست چهار ماه مقاومت كند تا به ناچار در سپتامبر سال 1292 م شهر را تسليم نمايد . پس از تسليم طريف ، ابن الاحمر از سانچو خواست كه به عهد خود وفا كند و طريف را به او واگذارد . ولى با آنكه در عوض طريف چند دژ مستحكم را\r\n\r\n\r\n","description":"","footnote":"\r\n( 19 ) . تاريخ ابن خلدون ج 7 / ص 212 و 213 .\r\n","page_name":" 93 ","page_number":107},
  {"content":"\r\n\r\nگرفته بود باز هم حاضر نشد كه طريف را بازپس دهد . پادشاه غرناطه در اين هنگام به خطاى خود پى برد و از اينكه به وعده‌هاى پادشاه قشتاله دل بسته بود و هم‌پيمان طبيعى خود سلطان ابو يعقوب را خشمگين كرده بود بسى تأسف خورد .\r\nابن الاحمر - محمد الفقيه - بار ديگر دست دوستى به سوى بنى مرين دراز كرد و پسر عم خود ابو سعيد فرج بن اسماعيل و وزيرش ابو سلطان عزيز الدانى در راس هيأتى از بزرگان اندلس به نزد سلطان فرستاد و از آنچه در طريف رفته بود پوزش خواست .\r\nسلطان فرستادگان او را اكرام كرد و درخواست صلح را قبول نمود . چون اين هيأت به اندلس بازگرديد ، ابن الاحمر - محمد الفقيه - از كرم و بزرگوارى سلطان ابو يعقوب بسى شادمان گرديد و عزم آن كرد كه خود به ديدار سلطان شتابد . پس در اواخر سال 692 ه / 1292 م با هدايا و تحف نفيس به نزد سلطان رفت و در طنجه مورد استقبال يكى از پسران سلطان قرار گرفت . سلطان خود نيز به طنجه آمد و او را اكرام كرد ، ابن الاحمر نيز جزيرة الخضراء ورنده و اراضى غربى را به سلطان واگذاشت و بازگرديد .\r\nسلطان وزير خود عمر بن السعود را با لشكرى همراه او فرستاد تا طريف را بازپس گيرند ولى محاصره سودى نبخشيد و طريف تسليم نشد . « 20 »\r\nمحمد الفقيه را علاوه بر مقامات علمى در ميدان نبرد با مسيحيان رشادتهاست .\r\nدر محرم سال 695 ه / اواخر سال 1295 م پس از مرگ سانچو لشكر به اراضى قشتاله كشيد و در منطقه جيان دست به جنگ گشود و شهر قيجاطه « 21 » را با چند دژ كه تابع آن بود تصرف كرد و مسلمانان را در آنها جاى داد . در تابستان سال 699 ه / 1299 م بار ديگر به اراضى قشتاله لشكر برد و شهر القبذاق « 22 » را - در جنوب غربى جيان - بستد و به دژ آن وارد شد و آن را بگرفت و مسلمانان را در آنجا جاى داد .\r\nمحمد بن محمد بن الاحمر ، معروف به الفقيه سالهاى ديگر را در فرمانروايى غرناطه\r\n\r\n\r\n","description":"","footnote":"\r\n( 20 ) - تاريخ ابن خلدون ج 7 / ص 217 .\r\n( 21 ) - قيجاطه به اسپانيايى :  adaseuQ \r\n( 22 ) . القبذاق به اسپانيايى :  eteduaclA \r\n","page_name":" 94 ","page_number":108},
  {"content":"\r\n\r\nباقى ماند و روابط دوستى او با بنى مرين همچنان استوار بود . در خور ذكر است كه او اندكى پيش از مرگش با خايمه پادشاه آراگون عقد مودت بست و اين تجديد و تأكيد همان معاهدهء سال 695 ه / 1299 م بود كه ميان دو طرف منعقد شده بود . از مواد اين معاهده آن بود كه هيچ يك از دو طرف به رعاياى طرف ديگر زيان و خسارت نرسانند و آراگون با دشمنان غرناطه اعم از مسلمان يا قشتالى دشمنى ورزد و دروازه‌ى هر دو كشور به روى بازرگانان هم باز باشد و كس به جان و مال ايشان تعرض روا ندارد .\r\nسرانجام آنكه فرمانرواى غرناطه تعهد مىكند كه به خاطر يارى از پادشاه آراگون با قشتاله ضديت كند و جز با موافقت هم‌پيمان خويش با او عقد دوستى نبندد و پادشاه آراگون هم‌چنين كند . همچنين آمده است كه سلطان غرناطه براى يارى هم‌پيمان خود - هرگاه كه نيازى به يارى او داشته باشد - سوارانى از لشكر خود را به مرسيه فرستد و نيز اگر بخشهايى از اراضى قشتاله را تصرف كرد متعرض او نشود ، مگر آنكه آن اراضى قبلا متعلق به غرناطه بوده باشد كه در اين صورت به او بازگردانده خواهد شد . اين معاهده در آخر ماه ربيع الثانى سال 701 ه / سى و يكم دسامبر سال 1301 م منعقد گرديد . « 23 » از انعقاد اين پيمان چند ماهى نگذشته بود كه محمد الفقيه ، سلطان غرناطه در ماه شعبان سال 701 ه / ماه مه سال 1302 پس از بيش از سى سال فرمانروايى درگذشت . دولت بنى الاحمر - با همه حوادثى كه با آن دست بگريبان بود - در عصر او به استوارى و استقرار نائل آمد . وزيرش در اواخر دولتش كاتب و شاعر بزرگ ابو عبد الله محمد بن عبد الرحمان بن الحكيم اللخمى بود ، از مشايخ رنده . ابو عبد الله پيش از اين از دبيران ديوان انشاء بود . مردى بود با اراده‌اى بس استوار و عزمى ثابت . او را ذوالوزارتين لقب داده بودند زيرا ميان كتابت و وزارت جمع كرده بود . پيروزيها و\r\n\r\n\r\n","description":"","footnote":"\r\n( 23 ) . عكس اين پيمان‌نامه را با اسناد و نامه‌هاى ديگرى كه ميان پادشاهان آراگون و غرناطه مبادله شده در بارسلون در  nogarA ed anaroc aL ed ovihcrA  به دست آوردم . در آنجا به شماره 148 ضبط است .\r\n nocralA , seranil ed . G . R \r\nنص آن را در مجموعهء معاهدات ديپلوماسى با عنوان\r\n sotnemucoD soL nogarA ed anoroC al ed ovihcrA led socitamolpiD sebarA \r\nنشر داده‌اند .\r\n","page_name":" 95 ","page_number":109},
  {"content":"\r\n\r\nاستقرار دولت در اين عهد به سبب دورانديشى و عزم او بود . « 24 »\r\n\r\n2\r\nپس از محمد الفقيه پسرش ابو عبد الله محمد ملقب به مخلوع ( محمد سوم ) كه نابينا بود به جاى او نشست . ابو عبد الله مردى هوشيار و صاحب عزم بود . نيز عالم و شاعر .\r\nمجالس علما و شعراء را دوست مىداشت و به سخن آنان گوش فرامىداد و به آنان صله مىبخشيد و به عمران و آبادى شوق وافر داشت . از بناهاى او مسجد بزرگ الحمراء است . او بود كه به بناى اين مسجد فرمان داد و در آرايش آن ابداعات بسيار به كار برد و به ستونها و چلچراغهاى فخيم و نفيس بياراست ولى در سياست ملك ناتوان بود و وزير او و وزير پيشين پدرش ابو عبد الله محمد بن الحكيم اللخمى زمام كارهاى او را به دست داشت و بر راى و انديشه او غالب بود تا كم‌كم عوامل انقراض دولتش آشكار شد ، در واقع ابو عبد الله مخلوع در آغاز فرمانروائىاش مىخواست ميان دولت خود و بنى مرين روابط دوستانه برقرار نمايد . پس وزير پدر ابو سلطان عزيز الدانى و وزير خود ابن الحكيم را نزد سلطان مغرب فرستاد تا عهد مودت تازه گرداند . اين دو در لشكرگاه سلطان در تلمسان با او ديدار كردند و مورد اكرام واقع شدند . سلطان از آن دو خواست كه پاره‌اى از سپاهيان اندلس را كه در گرفتن دژها آگاهى داشته باشند به نزد او فرستند .\r\nفرمانرواى غرناطه نيز بفرستاد و آنان وظايف خويش نيك به جاى آوردند .\r\nدر هنگامى كه روابط دوستانه به اوج خود بود ناگاه ابن الاحمر ابو عبد الله مخلوع از هم‌پيمانى سلطان ابو يعقوب يوسف به دوستى با قشتاله عدول كرد . سلطان سخت برآشفت و در سال 703 ه گروه سپاهيان اندلس را بازگردانيد . ابن الاحمر ابو عبد الله مخلوع اعمال تجاوزكارانهء خود را آغاز نهاد . از اين قرار كه عم و پدرزن خود رئيس\r\n\r\n\r\n","description":"","footnote":"\r\n( 24 ) . رجوع كنيد به الاحاطه ج 2 / ص 278 به بعد .\r\n","page_name":" 96 ","page_number":110},
  {"content":"\r\n\r\nابو سعيد فرج بن اسماعيل صاحب مالقه را فرمان داد كه مردم سبته را كه در آن سوى دريا بودند به نافرمانى سلطان تحريض كند و او را از سلطنت خلع نمايند و خود لشكر به جنگ سلطان كشيد تا او را از حركت به اندلس بازدارد . ابو سعيد به بهانهء دفاع در برابر مسيحيان ناوگان خود در آبهاى مالقه به حركت درآورد و ناگاه رهسپار سبته شد .\r\nاين واقعه در ماه شوال سال 705 ه / 1306 م بود . اين حمله به سردارى عثمان بن ابى العلاء المرينى بود . پس بر سبته مستولى گرديد . رئيس ابو سعيد بيامد و زمام كار سبته به دست گرفت و اعلان كرد كه در زير پرچم ابن الاحمر است . آنگاه حاكم بصره از جانب سلطان و نيز زن و فرزند و خاندانش را بگرفت و به غرناطه فرستاد . سلطان ابو يعقوب بر اين حوادث آگاهى يافت و در آن هنگام در پاى باروهاى تلمسان بود . از اين غدر ملول شد و سپاهى به سردارى پسرش ابو سالم به سبته فرستاد . ابو سالم چندى شهر را محاصره نمود ولى نتوانست بر آن غلبه يابد و بازگرديد . عثمان بن ابى العلاء با سپاه اندلس در پى او از شهر خارج شد و در حوالى سبته و بلاد مجاور دست به تاراج و كشتار گشود ( سال 706 ه )\r\nاين حوادث در روحيهء سلطان ابو يعقوب تأثيرى ناگوار داشت و عزم آن كرد كه خود براى بازپس گرفتن سبته قدم در ميدان نبرد نهد ولى حادثه قتل او به دست خواجه سرايان روى داد . اينان كه از خشم او مىترسيدند در ماه ذوالقعدهء سال 706 ه / آوريل سال 1307 م به ناگاه او را كشتند . پس از قتل سلطان بر سر تصاحب تخت پادشاهى مغرب ميان دو پسرش ابو ثابت و ابو سالم جنگ درگرفت ابو سالم منهزم و كشته شد و ابو ثابت بر تخت نشست .\r\nدر اين روزها عثمان بن ابى العلاء المرينى با لشكر خود در نواحى شمالى ، سرزمين مغرب پيش مىتاخت . اين سپاهى مرد طماع را هواى تخت مغرب در سر افتاده بود . و آنچه او را در كارش دلير مىكرد وابستگى او به بنى مرين بود و ازاين‌رو برخى قبايل نيز تأييدش مىكردند . ازاين‌رو به سوى جنوب راند و خود را پادشاه خواند و چند دژ را نيز بگرفت .\r\n\r\n","description":"","footnote":"","page_name":" 97 ","page_number":111},
  {"content":"\r\n\r\nچون ابو ثابت بر تخت سلطنت استقرار يافت ، نخستين اقدامش بازپس گرفتن سبته بود . در ماه ذوالحجهء سال 707 ه با سپاهى عظيم به سوى سبته راند . هنگامى كه عثمان بن ابى العلاء به كثرت قواى سلطان آگاه شد از بيم با لشكر خود پاى به فرار نهاد .\r\nسلطان به دژهايى كه به ضد او سر به شورش برداشته بودند حمله كرد و خونها ريخت و بر آنها مستولى گرديد . سپس رهسپار طنجه شد . عثمان بن ابى العلاء در سبته موضع دفاعى گرفته بود . سلطان برفت و بر گرد شهر لشكر بداشت و فرمان داد شهر تيطاوين ( يا تطوان ) را براى فرود آمدن لشكرش بنا كردند ولى در اثناء اين احوال بيمار شد و بمرد . مرگ او در ماه صفر سال 706 ه / ژوئيهء سال 1308 م اتفاق افتاد . « 25 »\r\nچون ابو ثابت بمرد برادرش سلطان سليمان ابو الربيع به جاى او نشست . او سبته را به حال خود رها كرد و لشكر به فاس بازگردانيد . ابو عثمان با قواى خود از پى او تاختن آورد . ميان دو فريق نبرد درگرفت و عثمان منهزم گرديد و از اندلسيان شمار كثيرى كشته شدند . عثمان از عاقبت كار بترسيد و با خاندان خويش به اندلس بازگرديد و به غرناطه رفت . سلطان ابو الربيع راه خود به فاس ادامه داد و كارها استقامت يافت .\r\nهنوز چند ماهى نگذشته بود كه در اندلس حوادث عظيمى رخ داد . عوامل شورش چند سال در ايام حكومت محمد مخلوع به تنظيم كار خود پرداخته بودند و عاقبت آتش شورش زبانه كشيد . رهبر و مدبر اين شورش برادرش ابو الجيوش نصر بن محمد الفقيه بود و پشت سرش گروهى از بزرگان ملك . اينان از نظام طغيان‌آميزى كه ابو عبد الله محمد مخلوع و وزيرش ابن الحكيم بر مردم تحميل كرده بودند به جان آمدند . در روز عيد فطر سال 708 ه / اوايل سال 1309 م قيام آغاز شد . شورشيان وزير او ابن الحكيم را به چنگ آوردند و كشتند و سلطان محمد را نيز دربند كشيدند و وادارش كردند كه از تخت سلطنت كناره گيرد . برادرش نصر به جايش نشست و سلطان\r\n\r\n\r\n","description":"","footnote":"\r\n( 25 ) . تاريخ ابن خلدون ج 7 / ص 237 .\r\n","page_name":" 98 ","page_number":112},
  {"content":"\r\n\r\nمخلوع را به دژ المنكب فرستادند . در آنجا پنج سال دربند اسارت گذرانيد . چون بيمار شد او را به غرناطه بازگردانيدند . در آنجا در سال 713 ه درگذشت . « 26 »\r\nسلطان مغرب از حوادث اندلس خبر يافت و گفتندش كه مردم سبته از يوغ اندلسيان ملول شده‌اند . سلطان سپاهى به سردارى تاشفين بن يعقوب به سبته فرستاد .\r\nچون طلايهء لشكر مغرب آشكار شد مردم بشوريدند و سپاهيان ابن الاحمر را از آنجا بيرون راندند . درحال لشكر مغرب بر سبته استيلا يافت . و اين در ماه صفر سال 709 ه بود . ابو الربيع سلطان مغرب ، از اينكه حادثه‌اى كه سالها بنى مرين را به خود مشغول داشته بود پايان گرفت شادمان شد .\r\nنصر بن محمد الفقيه سلطان جديد غرناطه در روز جلوس جوانى بيست و سه ساله بود . ظواهر پادشاهى را سخت دوست مىداشت . هم اديب و عالم بود و از رياضيات و نجوم آگاه . چند جدول فلكى ترتيب داده است . ولى نيك‌سيرت نبود و از تدبير امور ملك بىخبر بود . به زودى مردم از او به خشم آمدند ، آن‌سان كه از برادرش به خشم آمده بودند . كارها پريشان شد و بحرانها از پى هم بيامد . حوادث سبته روابط غرناطه و فاس را تيره كرده بود . از سوى ديگر روابط غرناطه و قشتاله هم به سردى گراييده بود .\r\nقشتاليان بنابر عادت خويش پريشيدگى اوضاع غرناطه را مغتنم شمردند و در اوايل سال 709 ه به اراضى مسلمانان تاختند . فرناندوى چهارم پادشاه قشتاله براى تصرف جبل طارق برنامه‌اى تنظيم كرده بود . از آن زمان كه مسيحيان طريف را گرفته بودند ، ديگر از سوى مغرب مدد نمىرسيد . بنى مرين خود به حوادث و آشوبهاى داخلى سرگرم بودند و به بنى الاحمر نمىپرداختند . فرناندوى چهارم براى فرود آوردن ضربهء خويش موقع را مناسب يافت و لشكر به جزيرة الخضراء برد و ناوگان خويش براى محاصرهء جبل طارق گسيل داشت . در همان وقت خايمه پادشاه آراگون را نيز فرمان داد كه المريه را محاصره كند تا اندلس را سرگرم دارد . او نيز بپذيرفت . محاصرهء جبل طارق و المريه\r\n\r\n\r\n","description":"","footnote":"\r\n( 26 ) . ابن الخطيب : الاحاطه ج 1 / ص 552 - 564 . ابن الخطيب : اللمحة البدريه ص 48 - 54 .\r\n","page_name":" 99 ","page_number":113},
  {"content":"\r\n\r\nدر يك زمان ، در اوايل سال 709 صورت گرفت . مسيحيان براى تصرف المريه كوششى سخت به كار بردند و براى فروافكندن باروهاى آن آلات عظيم نصب نمودند و در زير بارو نقبى بزرگ زدند . مسلمانان درون نقب راه بر آنان بستند مسيحيان با تلفات بسيار مجبور به فرار شدند . در نزديكى المريه نبردى سخت ميان سپاه اندلس به سردارى عثمان بن ابى العلاء و لشكر آراگون ، درگرفت . مسيحيان محاصره را رها كردند و گريختند . و المريه از سقوط برهيد . « 27 » ولى جبل طارق كه از دريا و خشكى در محاصره افتاده بود پايدارى نتوانست و با آنكه يك بار هم مسلمانان مسيحيان را منهزم ساختند عاقبت تسليم شد . سقوط اين دژ استوار به دست مسيحيان در اواخر سال 709 ه / مارس سال 1310 م بود . سقوط جبل طارق در اندلس و مغرب تأثيرى ناسزا داشت ، زيرا دروازهء جنوبى اندلس بود و راه اتصال ميان دو مملكت اسلامى .\r\nابن الاحمر ، نصر بن محمد الفقيه پس از وقوع اين حادثه به خطاى خود در بريدن از بنى مرين پى برد و رسولان خود نزد ابو الربيع سلطان مغرب فرستاد و تأسف خود را بر گذشته اعلان نمود و از او طلب عفو كرد . سلطان اجابت نمود . نصر بن محمد جزيرة الخضراء ورنده و دژهاى آن را به سلطان واگذاشت . تا مگر او را خشنود سازد و به جهاد ترغيب نمايد و براى استحكام رشته‌هاى مودت خواهر سلطان را به زنى گرفت . سلطان نيز براى او مردان جنگى و اموال فرستاد و بار ديگر روابط ميان غرناطه و فاس بهبود يافت .\r\nاما اين معاهدات دوستانه و حسن روابط ميان غرناطه و فاس در عزم مسيحيان خللى پديد نياورد . سپاهيان مغرب هم آنچنانكه بايد به اين سوى آب نيامدند . زيرا اوضاع مغرب به گونه‌اى نبود كه بنى مرين بتوانند به نحو گسترده‌اى در جهاد شركت كنند . اوضاع غرناطه هم مسيحيان را به حمله و كشتار تشجيع مىكرد . چون ابن الاحمر نصر بن محمد الفقيه ديد كه خطر سقوط تهديدش مىكند به فرناندوى چهارم پادشاه\r\n\r\n\r\n","description":"","footnote":"\r\n( 27 ) . تاريخ ابن خلدون ج 7 / ص 240 . اللمحة البدريه ص 62 .\r\n","page_name":" 100 ","page_number":114},
  {"content":"\r\n\r\nقشتاله دست دوستى داد و جزيه بر عهده گرفت و اين عمل او بر سوء سيرت و ناتوانيش در تدبير مملكت درافزود . عاقبت رئيس ابو سعيد فرج بن اسماعيل النصرى صاحب مالقه و پسر عم پدر سلطان عصيان و خروج آغاز كرد . و شورشيان ابو الوليد اسماعيل ( اول ) بن فرج را به جاى نصر به فرمانروايى برگزيدند . او نوادهء اسماعيل برادر محمد بن الاحمر سر خاندان نصريه بود . طولى نكشيد كه ابو سعيد و يارانش بر المريه و بلش و ديگر بلاد جنوبى غلبه يافتند و در اوايل سال 712 ه / 1313 م با قواى خود به غرناطه راند . سلطان نصر براى رويارويى با او بيرون آمد ولى به هزيمت شد و به غرناطه بازگشت . اما پس از اندك زمانى به ناچار از تخت پادشاهى غرناطه فرود آمد و با زن و فرزند خويش به وادى آش رفت و تا پايان عمر سال 722 ه / 1322 م در آنجا فرمان مىراند . « 28 »\r\n\r\n\r\n","description":"","footnote":"\r\n( 28 ) . ابن الخطيب : الاحاطه ج 1 / ص 393 و 394 . ابن الخطيب : اللمحة البدريه ص 57 - 63 .\r\n","page_name":" 101 ","page_number":115},
  {"content":"\r\n . \r\n","description":"","footnote":"","page_name":" 102 ","page_number":116},
  {"content":"\r\n\r\n\r\nفصل هفتم مملكت غرناطه در نيمهء اول قرن هشتم هجرى و اوج كشاكش ميان بنى مرين و اسپانياى مسيحى\r\n\r\n1\r\nسلطان ابو الوليد اسماعيل در ماه شوال سال 713 ه / 1314 م بر تخت فرمانروايى غرناطه نشست . عصر او عصر استحكام اركان ملك و استقرار امور و احياء رسم جهاد بود . در اوايل فرمانروائيش به سال 716 ه لشكر قشتاله بر حسب عادت به حوالى غرناطه آمد و چند دژ و شهر را تصرف كرد و مسلمانان را در وادى فرتونه شكست داد . قشتاليان از اين پيروزى به وجد آمدند و آمدند تا جزيرة الخضراء را نيز تصرف كنند و راه امداد از مغرب به اندلس را ببندند . ولى سلطان ابو الوليد اسماعيل ناوگان خود را فرستاد تا از جزيره دفاع كند . قشتاليان از تصرف آن منصرف شدند و آهنگ هجوم به غرناطه نمودند . ابو الوليد اسماعيل از ابو سعيد سلطان مغرب يارى طلبيد ولى سلطان از يارىاش سر باز زد و خواست تا عثمان بن ابى العلاء را به سبب اعمالى كه در حق بنى مرين كرده بود تسليم او كند . سلطان ابو الوليد اسماعيل از عواقب كار بترسيد و لشكر عظيم قشتاله به غرناطه نزديك مىشد . سردار اين سپاه پدرو ( دوبطره ) و دون خوان سرپرستان آلفونسوى يازدهم پادشاه قشتاله بودند . جمعى از امراى قشتاله نيز با اين سپاه بودند و نيز گروهى از متطوعهء انگلستان به سردارى يكى از امراى انگلستان .\r\nمسلمانان براى رويارويى با دشمن به ارتفاعات البيره در نزديكى غرناطه رفتند . شمار سپاهيان غرناطه از شش يا هفت هزار تجاوز نمىكرد كه از اين عده هزار و پانصد تن\r\n\r\n","description":"","footnote":"","page_name":" 103 ","page_number":117},
  {"content":"\r\n\r\nسوار بودند . سردار سپاه شيخ الغزاة ابو سعيد عثمان بن ابى العلاء بود . او از كثرت سپاه خصم بيمناك نشد و در بيستم ربيع الثانى سال 718 ه / ماه مه سال 1318 م به سوى خصم در حركت آمد . سپاه اندلس با طلايه‌داران سپاه مسيحيان روياروى شد و آنان را منهزم ساخت . سپس ابو سعيد با گزيدگان سپاه خويش حمله آورد و بر سپاه قشتاله زد .\r\nقشتاليان منهزم شدند و جمع كثيرى از ايشان كشته شدند . از جملهء كشتگان دون‌پدرو و دون‌خوان بودند و شمارى بزرگ از امراء و اشراف و روحانيان ، جمعى نيز به هنگام فرار در رود شنيل غرق شدند و هزاران تن نيز به اسارت درآمدند . جنگ سه روز مدت گرفت . مردم غرناطه شادمان بيرون آمدند و امتعه و اسيران را گرد آوردند . از جمله غنايم مقدار عظيمى طلا و نقره بود . بيشتر اين پيروزى به سبب وجود سپاهيان مغاربه و شيوخ ايشان بنى العلاء بود كه فرماندهى سپاه اندلس را بر عهده داشتند . ابن خلدون پيروزى سپاهيان مغرب را به سبب قريب العهد بودن ايشان به تقشف و بداوت مىداند .\r\nمسلمانان پيكر دون‌پدرو را در تابوتى از طلا بر باروى الحمراء نهادند تا نشان پيروزى ايشان و جاويدان ساختن خاطره آن باشد .\r\nواقع اين است كه مملكت قشتاله در اوايل قرن چهاردهم به سبب جنگهاى پىدرپى و بروز بيمارى و قحط و اسراف دربار در تجمل‌پرستى و اختلاس كارگزاران و مطالبات رجال دين و آزمندى اشراف و خالى بودن خزانهء دولت ، حالتى اسف‌انگيز داشت . ادارهء امور مالى در دست يهود و رجال كليسا بود كه هر دو به يكديگر دشمنى مىورزيدند و براى خرد كردن يكديگر در تلاش بودند . اينان اموال مردم را به زور غصب مىكردند و دستگاه قضائى هم كارى نمىكرد . درباريان حقوق خاص و عام را زير پى مىسپردند .\r\nجنگهاى صليبى اسپانيا بر ضد مسلمانان سبب نيرو گرفتن شواليه‌هاى دينى شده بود .\r\nاين گروه در واقع سرنوشت سياست و جنگ را تعيين مىكردند و خود در زير پردهء دين مرتكب اعمال زشت چون فسق و فجور و رشوه‌خوارى و غير آن مىشدند « 1 » .\r\n\r\n\r\n","description":"","footnote":"\r\n( 1 ) .  . 874 . 674 . P . 11 . V , dibi ttocS \r\n","page_name":" 104 ","page_number":118},
  {"content":"\r\n\r\nدر سال 721 ه / 1321 م سلطان ابو الوليد اسماعيل با خايمه دوم بنا بر ميل او معاهدهء دوستانه را تجديد كرد . بر طبق اين معاهده ميان طرفين به مدت پنج سال صلح برقرار مىشد و در اين مدت سرزمين آراگون و اندلس از دريا و خشكى در امان از تعرض بود و بازرگانان هر طرف مىتوانستند براى تجارت به كشور ديگرى روند و نيز هر دو پادشاه متعهد مىشدند كه با دشمنان هم دشمنى كنند و اگر دشمن يكى به ديگرى پناه برد او را پناه ندهد . از مواد اين معاهده‌نامه يكى هم آن بود كه پادشاه آراگون نبايد مانع مهاجرت باشندگان « مدجنون » و خانواده و اموال ايشان از اراضى خود به اراضى مسلمانان شود ، زيرا از اين مسلمانان بسيارى در بلنسيه و مرسيه و شاطبه و ديگر شهرهاى شرقى زندگى مىكردند و ملوك آراگون به دلايل اقتصادى و عمرانى نمىخواستند كه آنان به جاى ديگر مهاجرت نمايند « 2 » .\r\nپس از واقعه البيره غزوات مسلمانان به اراضى مسيحيان تكرار شد و دولت اسلامى اندلس كه به پرتگاه زوال رسيده بود بار ديگر سر بر كرد و نيرو گرفت .\r\nدر سال 724 ه / 1324 م سلطان ابو الوليد اسماعيل به شهر بياسه لشكر برد و به شدت محاصره‌اش نمود . مسلمانان از يك نوع آلات پرتاب‌كننده كه شبيه توپ بود و بر سر شهر آهن و آتش مىباريد استفاده مىكردند . شهر عاقبت تسليم شد . در ماه رجب سال بعد ، سال 725 ه ، ابو الوليد اسماعيل لشكر به مرتش راند و بر آن مستولى گرديد و اين بزرگترين نبرد او بود . مسلمانان از اين نبرد با اموال و غنايم بسيار بازگشتند .\r\nسلطان نيز تاج پيروزى بر سر بازگرديد ولى پس از سه روز بر در قصر خود به ناگاه كشته شد . قاتل او پسر عمش محمد بن اسماعيل صاحب جزيرة الخضراء بود كه چون سلطان كنيز زيباى او را برده بود از شدت خشم و كينه او را از پاى درآورد . اين كنيز را در جنگ مرتش به دست آورده بود و آن را به حرمسراى خود فرستاده بود . چون محمد بن اسماعيل خواستار اين كنيز شد سلطان او را از نزد خود براند و تهديدش كرد كه از دربار طردش خواهد كرد او نيز موقع را مغتنم شمرد و سلطان را كه در بين وزرا و\r\n\r\n\r\n","description":"","footnote":"\r\n( 2 ) .  . 151 oN , nogarA ed anoroC al ed ovihcrA \r\n","page_name":" 105 ","page_number":119},
  {"content":"\r\n\r\nحشم خود ايستاده بود خنجر زد . پيكر مجروح سلطان را به درون بردند . وى در اثر آن ضربت بمرد . اين قتل در بيست و ششم رجب سال 725 ه / ژوئن سال 1325 م واقع گرديد .\r\nسلطان ابو الوليد اسماعيل را صفات و سجاياى درخشنده بود . در قمع بدعتها و اقامهء حدود مىكوشيد . در عهده او رواج مسكرات ممنوع شد و با فساد اخلاقى مبارزه گرديد ، نشستن زنان در مجالس مهمانى مردان نيز از كارهاى ممنوع شد . با يهوديان به شدت رفتار شد و آنان ملزم شدند كه علامات خاص خود را آشكار كنند . يعنى عمامه‌هاى زرد بر سر نهند « 3 » .\r\nپس از ابو الوليد اسماعيل پسرش ابو عبد الله محمد بن اسماعيل ( - محمد چهارم ) كه نوجوانى يازده ساله بود به جايش نشست . مادرش مسيحى بود و علوه ناميده مىشد . وزير پدرش ابو الحسن بن مسعود براى او بيعت گرفت و تا زنده بود كفالت او را بر عهده گرفت . سپس وكيل پدرش محمد بن احمد بن المحروق را به وزارت برگزيد . او زمام همهء كارها به دست گرفت چنان كه پادشاه جوان از او برنجيد و در سال 729 فرمان داد او را بكشند .\r\nاز كارهاى نخستين او تجديد معاهدهء دوستىاش با آراگون بود . پادشاه آراگون خايمهء دوم سفير خود را نزد او فرستاد و خواست معاهدهء صلح و دوستى را تجديد كند .\r\nسلطان با تجديد آن با همهء مواد و شروط آن موافقت كرد . معاهدهء تازه در جمادى الثانى سال 726 ه / ماه مه سال 1326 م منعقد گرديد « 4 » .\r\nدر آغاز كار ميان او و شيوخ غازيان مغرب و در رأس آنها عثمان بن ابى العلاء خلاف افتاد . آنان در بعضى از ثغور موضع گرفتند ، از جمله در المريه .\r\nعم سلطان ، محمد بن فرج بن اسماعيل به ايشان پيوست و آنان نيز به نامش دعوت كردند . ميان دو فريق نبردهاى محلى درگرفت . قشتاليان بر حسب عادتشان موقع را مغتنم شمردند و در اراضى مسلمين به خونريزى پرداختند و بر ثغربيره و چند دژ غلبه\r\n\r\n\r\n","description":"","footnote":"\r\n( 3 ) . ابن الخطيب : الاحاطه ج / ص 395 - 401 . اللمحة البدريه ص 71 - 74 .\r\n( 4 ) .  . 841 . oN nogarA ed anoroC al ed ovihcrA \r\n","page_name":" 106 ","page_number":120},
  {"content":"\r\n\r\nيافتند « 5 » . چون تجاوز مسيحيان بالا گرفت سلطان ترجيح داد با شورشيان راه مدارا در پيش گيرد و ميانشان توافق شد كه آنان در وادى اش بمانند و تحت فرمان او باشند .\r\nپس از قتل ابن المحروق ، حاجب ابو النعيم رضوان النصرى به وزارت رسيد و فتنه‌ها بغنود و امور به گونه‌اى به آرامش گراييد . ولى ابن الاحمر ، ابو عبد الله محمد بن اسماعيل از اينكه مسيحيان همواره منتظر فرصت هستند تا به مملكت او دستبرد زنند بيمناك بود .\r\nپس چنان ديد كه از بنى مرين يارى طلبد . در اين روزها روابط ميان غرناطه و فاس حسنه بود . بنى مرين چون به امور داخلى خود مشغول بودند جزيره و دژهاى آن را در سال 712 ه به ابو عبد الله محمد بن اسماعيل ( محمد چهارم ) واگذار كردند . چون فشار مسيحيان بر غرناطه افزون شد ابو عبد الله محمد بن اسماعيل جزيره را در سال 729 ه به پادشاه مغرب ابو سعيد بازپس داد تا براى نيروهايى كه از آن سوى دريا مىآيند پايگاهى باشد . ولى مسيحيان بيشتر دژهاى آن را گرفتند و راه عبور بخصوص بعد از از دست دادن جبل طارق پر از مخاطرات شد . محمد بن اسماعيل در اواخر سال 732 ه از دريا گذشت و به مغرب آمد تا به فاس رود از سلطان مغرب سلطان ابو الحسن على بن عثمان بن ابى يعقوب المرينى يارى طلبد . سلطان او را به گرمى پذيرا شد .\r\nابن الاحمر اوضاع اندلس را براى او بازگفت و از عواقب سقوط جبل طارق و قطع رابطهء ميان دو مملكت او را آگاه ساخت و خواست تا به يارىاش برخيزد .\r\nواقع اين است كه استيلاى مسيحيان بر جبل طارق در سال 709 ه / 1310 م براى اندلس از آن پس كه شهرهاى مهم آن سقوط كرده بود فاجعه‌اى عظيم بود و فرمانرواى غرناطه از آيندهء كشور خود به بيم افتاده بود . براى من ميسر شد كه اين صخرهء عظيم و هولناك را از نزديك ببينم . مسلمانان در نيمهء قرن ششم هجرى هنگامى كه خليفهء موحدين عبد المؤمن بن على به مغرب مىآمد بار ديگر استحكاماتى در آن به‌وجود آوردند و خليفه آن را جبل الفتح ناميد ، اين استحكامات هنوز در ناحيهء شمالى آن بر فراز\r\n\r\n\r\n","description":"","footnote":"\r\n( 5 ) . الاحاطه ج 1 / ص 544 . بيره ، به اسپانيائى  areV  شهرى است مستحكم در شمال شرقى المريه در نزديكى دريا .\r\n","page_name":" 107 ","page_number":121},
  {"content":"\r\n\r\nآن صخره برجاست . سلطان غرناطه علاقه داشت كه اين پايگاه استوار را بازپس گيرد تا از سمت جنوب در دفاع از مملكت خود بدان متكى باشد ، سلطان ابو الحسن نيز به غزو و جهاد شوقى وافر داشت و از خطر اسپانياى مسيحى نيز آگاهى داشت . اين خطر نه‌تنها اندلس بلكه مغرب را هم تهديد مىكرد . اندلس همواره به منزلهء خط دفاعى مغرب در برابر هجوم مسيحيان شمال بود .\r\nبدين ملاحظات سلطان ابو الحسن دعوت ابو عبد الله محمد بن اسماعيل را اجابت كرد و به سردارى پسر خود ابو مالك سپاهى همراه او نمود و كشتيها پر از سپاهى و ساز و برگ و آذوقه و علوفه بر پهنهء دريا شراع گشودند . ناوگان مغرب در درياى زقاق استقرار يافت تا راه بر تعرض مسيحيان بربندد . پادشاه قشتاله ( آلفونسوى يازدهم ) با سپاه خود براى يارى پادگان محصور بيامد . فرمانرواى غرناطه پيشدستى كرد و به قواى مسيحيان حمله آورد و آنان را در برابر جبل طارق در محاذى تنگهء اسپانى منهزم ساخت . موفقيت او در اين پيروزى به سبب درايت و براعت حاجب رضوان النصرى بود . سپس مسلمانان محاصره را شدت بخشيدند و همه راهها را بربستند . هنوز هفته‌اى چند نگذشته بود كه پادگان مسيحى در تنگنايى عظيم افتاد و مجبور شد پيش از رسيدن لشكر قشتاله تسليم شود . بدينگونه در اواخر سال 733 ه / 1333 م اين شهر مرزى استوار را بازپس گيرند .\r\nشهرى كه بيست و چهار سال در تصرف دشمن باقى مانده بود . سلطان ابو الحسن را در تصرف جبل طارق سهمى عظيم بود . پادشاه قشتاله ديد كه ديگر نبرد پس از تصرف شهر به دست مسلمانان سودى ندارد ، از اين‌رو ترجيح داد كه با بستن يك پيمان صلح كار را خاتمه دهد « 6 » . سلطان ابن الاحمر ابو عبد الله محمد بن اسماعيل با سپاه خود به غرناطه بازگرديد ولى همين كه از جبل طارق بيرون آمد ، روز بعد جماعتى از توطئه‌گران به تحريض بنى ابى العلاء او را كشتند ( ذو الحجهء سال 733 ه ) اين سرداران مغربى و در رأس آنان عثمان بن ابى العلاء كارشان در دولت بالا گرفته بود و با سلطان در تصرفاتش منازعه مىكردند ، ابن الاحمر از دخالت آنان در كارها و استبدادشان ملول\r\n\r\n\r\n","description":"","footnote":"\r\n( 6 ) . ابن الخطيب : الاحاطه ج 1 / ص 540 - 552 . اللمحة البدريه ص 77 - 82 . تاريخ ابن خلدون ج 7 / ص 255 .\r\n","page_name":" 108 ","page_number":122},
  {"content":"\r\n\r\nشده بود . چون سلطان ابو الحسن به اندلس آمد ، ابن الاحمر در باب آنان نيز با او به گفتگو پرداخت تا مگر راه خلاصى بيابد . بنى ابو العلاء احساس خطر كردند و پيش از آنكه ابن الاحمر دست به كارى زند او را از ميان برداشتند بدين‌گونه كه او را به ضرب نيزه‌هاى خود كشتند و پيكر او را همچنان در بيان رها كردند . بعدها در مالقه به خاك سپرده شد « 7 » .\r\n\r\n2\r\nبعد از ابو عبد الله محمد بن اسماعيل برادرش ابو الحجاج يوسف ( اول ) بن ابى الوليد اسماعيل كه جوانى شانزده ساله بود به جايش نشست . او از بزرگترين و دورانديشترين فرمانروايان بنى نصر بود . عالم و شاعر بود و از ادب و هنر حمايت مىكرد . او است كه بزرگترين و پرشكوهترين قسمتهاى قصر الحمراء را بدان افزوده است . چون بر تخت سلطنت استقرار يافت به تعقيب بنى ابو العلاء ، قاتلان برادر خود پرداخت . و آنان را از كارهاى مملكت دور گردانيد و جمعشان پراكنده ساخت . و شيوخشان را در بند كشيد و اين اعمال همه به خواست سلطان ابو الحسن بود . سپس آنان را به كشتى نشاند و به تونس تبعيد نمود و بدينگونه به نيم قرن رياست ايشان در اندلس پايان داد . چون تبعيديان بر ابو يحيى سلطان تونس وارد شدند ، سلطان ابو الحسن سلطان مغرب آنان را طلب داشت . ابو يحيى ايشان را به نزد او فرستاد ولى با طلب شفاعت سلطان ابو الحسن عفوشان كرد و چندى مورد اكرام قرار داد ولى سرانجام ايشان را به تهمت توطئه بگرفت و به زندان فرستاد « 8 » .\r\nتدبير امور سلطان ابو الحجاج يوسف بن ابى الوليد به دست وزير برادرش حاجب ابو النعيم رضوان بود . اين وزير نيرومند كه در تاريخ غرناطه نقش مهمى داشت از يك\r\n\r\n\r\n","description":"","footnote":"\r\n( 7 ) . تاريخ ابن خلدون ج 7 / ص 263 و 264 .\r\n( 8 ) . تاريخ ابن خلدون ج 7 / ص 264 .\r\n","page_name":" 109 ","page_number":123},
  {"content":"\r\n\r\nخاندان مسيحى قشتالى يا قطلونى بود . در كودكى در نبردى اسير شد او را به سراى سلطانى بردند . در دربار ابو الوليد اسماعيل پرورش يافت « 9 » . چون محمد به فرمانروايى رسيد وزارت خود به حاجب رضوان داد و او لياقت و كفايت خود در ادارهء امور مملكت آشكار ساخت . و چند بار لشكر به اراضى مسيحيان كشيد و پيروزى يافت .\r\nيك بار در سال 732 ه به اراضى شرقى قشتاله حمله كرد و تا لورقه و مرسيه پيش تاخت . سال بعد لشكر به باغه برد و بر آن مستولى گرديد . چون سلطان ابو الحجاج يوسف بر تخت نشست همگان به وزارت حاجب رضوان راى دادند . در عهد او اوضاع آرام بود و امن و آسايش در همه جا حكمفرما . ابن الخطيب كه معاصر و دوست او بود از صفات و مواهب او ياد مىكند و او را با عبارت « حسنة الدولة النصريه و فخر مواليها » مىستايد و از راى اصيل و عقل رزين و صبر عظيم و تجمل وافر و تهور و ثبات‌قدم و عزت نفس و همت عالى و عفت و نزاهت او ياد مىكند . بزرگترين يادگارهاى او مدرسهء مشهور غرناطه است كه بنايى فخيم بود و داراى موقوفات جليل . اين مدرسه پس از اندك زمانى يكى از مراكز علم در اندلس و مغرب گرديد . همچنين فرمان داد بارويى بر گرد ريض البيازين كشيدند و چند برج دفاعى برآوردند و بسيارى از دژهاى داخلى را اصلاح كرد . مدرسهء غرناطه كه از آن ياد كرديم در جنب مسجد جامع پشت قيصريه بود و كليساى بزرگ غرناطه در مكان مسجد جامع است . و مدرسه تا قرن هجدهم برپا بود .\r\nدر آن روزگار آن را ويران كردند و به جاى آن بناى ديگرى برآوردند . تنها بعضى از رواقهاى قديم آن باقى است . بارى حاجب رضوان ، خود زمام همهء كارها به دست داشت . و به سلطان ابو الحجاج يوسف نمىپرداخت . چون سلطان خودكامگى وزير بديد و در حق او سعايتها كردند فرمان داد بگيرندش و به المريه تبعيد كنند . اين واقعه در سال 740 ه بود ولى پس از چند ماه او را به وزارت بازگردانيد ، زيرا از رفتن او در كار ملك خلئى پديد آمده بود . وزير تا پايان عمر در همان منصب خويش بماند . « 10 » .\r\n\r\n\r\n","description":"","footnote":"\r\n( 9 ) . ابن الخطيب الاحاطه ج 1 / ص 515 .\r\n( 10 ) . رجوع كنيد به الاحاطه ج 1 / ص 518 به بعد .\r\n","page_name":" 110 ","page_number":124},
  {"content":"\r\n\r\nاز وزراى سلطان يوسف يكى هم كاتب و شاعر بزرگ الرييس ابو الحسن على بن الجياب بود كه نخست در ديوان انشاء كار مىكرد و عاقبت به رياست آن رسيد . از همكاران و ياران او در ديوان انشاء عبد الله بن الخطيب پدر لسان الدين الخطيب بود . چون عبد الله بمرد پسرش لسان الدين جانشين او گرديد و مورد توجه و امين على بن الجياب شد . چون در سال 749 ه ابن الجياب در طاعون بزرگ بمرد عبد الله جانشين او گرديد و از آن هنگام ستارهء اقبالش درخشيدن گرفت .\r\nدر عهد سلطان ابو الحجاج يوسف غزوات مسيحيان بر اراضى مسلمانان افزون شد .\r\nآلفونسوى يازدهم پادشاه قشتاله چشم طمع به ممالك مسلمانان دوخته بود . چون فشار قشتاليان روى به تزايد نهاد و وسايل دفاع به حد كافى نبود ، نزد سلطان ابو الحسن على بن عثمان پادشاه مغرب كس فرستاد و مدد خواست . سلطان بار ديگر براى او همراه پسر خود امير ابو مالك مدد فرستاد . ابو مالك دشتهاى جزيرة الخضراء را درنورديد و اعلان جهاد داد . اسپانياى مسيحى از آمدن سپاه مغرب بر خود بلرزيد و با قواى متحدهء خود آهنگ رويارويى با آن نمود . ناوگان مشترك قشتاله و آراگون و پرتغال به آبهاى جبل طارق آمد . سردار اين ناوگان دون جوفرى تنوريو بود ، تا مگر راه رسيدن مدد از سوى مغرب را بربندد . پاپ نيز اين لشكركشى را تأييد نمود و در حق جنگجويان دعا كرد . ابو مالك در اين اثناء به اراضى مسيحيان تاخت آورد و از دشت بجانه « 11 » گذشت و غنايم بىحساب فراچنگ آورد ولى پيش از آنكه بتواند به سرزمين مسلمانان بازگردد با قواى دشمن برخورد كرد . ميان دو فريق نبرد هولناك درگرفت . مسلمانان منهزم شدند و ابو مالك كشته شد . اين واقعه در اواسط سال 740 ه / 1339 م اتفاق افتاد .\r\nسلطان ابو الحسن براى گرفتن انتقام اين تلفات ، خود با سپاه به اندلس تاخت .\r\nشمار ناوگان مغرب در اين ايام به صد و چهل مىرسيد كه شمارى از آنها كشتيهاى جنگى بودند . سلطان از دريا گذشت و در اوايل محرم سال 741 ه / ژوئيهء سال 1340 م\r\n\r\n\r\n","description":"","footnote":"\r\n( 11 ) . به اسپانيائى  anihceP \r\n","page_name":" 111 ","page_number":125},
  {"content":"\r\n\r\nبه اندلس درآمد و در حوالى طريف فرود آمد . سلطان يوسف نيز با قواى اندلس به او پيوست . لشكرهاى مسيحى به اعماق مملكت غرناطه نفوذ كرده به دشتهاى جزيرة الخضراء رسيده بود . ناوگان ايشان نيز در درياى زقاق ميان مغرب و اندلس مستقر شده بود . مسيحيان طريف را محاصره كردند و بر پادگان مدافع آن غلبه يافتند .\r\nچند ماه گذشت و ميان دو لشكر برخوردى پديد نيامد . آذوقهء مسلمانان به پايان رسيد و نيرويشان روى به ضعف نهاد . سپاه اسلام در دشتى واقع در شمال غربى طريف در نزديكى رود كوچك سالادو - كه در نزديكى شهر كونيل در فاصلهء اندكى از طرف الغار به اقيانوس اطلس مىريزد - استقرار يافته بود . روز سىام اكتبر سال 1340 / جمادى الاول سال 741 ه بر كرانه رود سالادو جنگ درپيوستند . سلطان ابو الحسن خود فرماندهى لشكرش را بر عهده داشت و سلطان ابو الحجاج يوسف هم فرماندهى سواران اندلس را . گويند كه اندلسيان در اين جنگ سلاحى در اختيار داشتند شبيه به توپ و در همين سلاح بعدها دگرگونيهايى پديد آمد و « انفاظ » ناميده شد . آلفونسوى يازدهم با سپاه خود براى هجوم بر سپاه مغرب پيش تاخت . سپاهيان اندلس با لشكر پرتغال درگير شدند در اين هنگام حادثه‌اى رخ داد و آن اينكه پادگان مسيحى طريف ، از سمت جنوب حمله كرد و لشكر مسلمانان از عقب دچار پراكندگى گرديد .\r\nدر اين نبرد شمار كثيرى از مسلمانان كشته شدند و لشكرگاه خاص سلطان مغرب به دست مسيحيان افتاد . حرم و حشم و برخى فرزندان سلطان كه در آنجا بودند به وضع هولناكى همه كشته شدند . سپاه اسلام منهزم گرديد و سلطان ابو الحسن بگريخت . و توانست با بقاى لشكر خود به غرناطه بازگردد . از زمان شكست عقاب مسلمانان به چنين شكستى دچار نشده بودند « 12 » و اين شكست را در روحيهء آنان اثرى عظيم بود « 13 » .\r\n\r\n\r\n","description":"","footnote":"\r\n( 12 ) . براى آگاهى از نبرد عقاب رجوع كنيد به جلد چهارم صفحه 211 همين كتاب .\r\n( 13 ) . تاريخ ابن خلدون ج 7 / ص 261 و 262 . السلاوى : الاستقصاء لاخبار دول المغرب الاقصى ج 2 / ص 65 و 66 . ابن الخطيب : اللمحة البدريه ص 92 و 93 . در موزه كليساى طليطله دو علم بزرگ هست از علمهاى سلطان ابو الحسن كه مسيحيان به غنيمت گرفته‌اند و بر آن آيات قرآن و ادعيه و نام سلطان ابو الحسن نوشته شده .\r\n","page_name":" 112 ","page_number":126},
  {"content":"\r\n\r\nپادشاه قشتاله پيروزى خود و ضعف مسلمانان را مغتنم شمرد و بر قلعهء بنى سعيد يا قلعهء يحصب « 14 » در حوالى غرناطه مستولى گرديد . اين واقعه در سال 742 ه اتفاق افتاد .\r\nپادشاه مغرب در عطش انتقام مىسوخت . بار ديگر قواى خود گرد آورد و چون وسائل نبرد آماده ساخت ناوگان خويش را به درياى زقاق فرستاد و لشكر خود در سبته بداشت .\r\nپادشاه قشتاله نيز ناوگان خود را به مقابلهء مسلمانان فرستاد . در دريا ميان دو طرف نبرد درگرفت و مسلمانان شكست خوردند و ناوگانشان پراكنده شد . اين واقعه در سال 743 ه / 1342 م اتفاق افتاد . مسيحيان جزيرة الخضراء را محاصره كردند . سلطان ابو الحجاج يوسف با سپاهى به يارى شهر محصور شتافت . لشكرش مسلح به همان آلت جديد بود كه شبيه توپ بود . ولى كارى از پيش نبرد و مسلمانان مجبور به تسليم شدند . بدين‌گونه دو شهر مرزى جنوبى مشرف به تنگهء جبل طارق كه پايگاه ميان مغرب و اندلس بود به دست دشمن افتاد .\r\nاين حوادث كه در اندلس ميان مسيحيان و سلطان ابو الحسن اتفاق افتاد موضوع برخى مكاتبات سياسى ميان دربار مراكش و دربار قاهره گرديد . ميان ملوك مصر و مغرب از زمان قيام دولت بنى مرين سفارتها و مكاتبات دوستانه بر دوام بود . پس در سال 739 ه سلطان ابو الحسن نزد سلطان الناصر محمد بن قلاون فرمانرواى مصر و شام بعضى از اكابر دولت خود را به سفارت فرستاد . همراه با آنان والدهء خواهر سلطان اميره حره عازم حج شد . با اين كاروان هدايايى كرامند از اسبان راهوار و امتعهء نفيس و ديگر زيورها به بهايى بيش از صد هزار دينار همراه بود . همچنين قرآنى را كه سلطان به خط خود نوشته بود و به آب زر مذهب كرده بود در قابى فخيم از آبنوس و صندل همراه برده بودند تا آن را در حرم شريف به وديعت نهند . الملك الناصر در قاهره ايشان را استقبالى عظيم نمود و زاد و توشهء سفر آن‌سان كه در خور چنان كاروانى بود تقديم داشت . « 15 » سپس سلطان ابو الحسن بار ديگر پس از هزيمتش در برابر مسيحيان ، در دريا و\r\n\r\n\r\n","description":"","footnote":"\r\n( 14 ) . اين قلعه در شمال غرناطه و شمال غربى جيان است . امروز در مكان آن شهر  laeR al alaclA  اسپانيائى واقع شده است .\r\n( 15 ) . المقريزى السلوك فى دول الملوك ج 2 / ص 447 و 448 . مقريزى حره را دختر سلطان مىداند . تاريخ -\r\n","page_name":" 113 ","page_number":127},
  {"content":"\r\n\r\nخشكى ، به سلطان مصر الملك الصالح بن الملك الناصر قلاون نامه نوشت و در آن از روابط دوستانهء خود با پدرش ياد كرد . و شرح ياريهاى او به مردم اندلس بازگفت . اين نامه در ماه صفر سال 745 ه / 1344 م نوشته شده است .\r\nسلطان مصر به نامه‌هاى سلطان ابو الحسن پاسخ گفت و در رمضان سال 745 ه نامه‌اى كه در آن از سقوط جزيرة الخضراء ابراز تأسف شده بود و به سبب از دست رفتن ناوگانش به او تعزيت گفته بود برايش بفرستاد و به ادامهء جنگ ترغيبش كرد و به لطف و عنايت بارى تعالى قويدل گردانيد . « 16 »\r\nدر عهد سلطان ابو الحجاج يوسف روابط سياسى ميان دولت غرناطه و دول مسيحى برقرار بود . بويژه مملكت آراگون بيش از دولت قشتاله با مسلمانان اظهار دوستى مىنمود . پس در سال 735 ه / 1335 م سلطان سفير خود سردار سپاه ابو الحسن بن كماشه را به نزد آلفونسوى چهارم پادشاه آراگون فرستاد تا از او خواستار تجديد معاهدهء صلح ميان دو مملكت شود . آلفونسو پذيرا آمد و معاهده تجديد شد .\r\nدر اواخر سال 745 ه / 1345 م سلطان ابو الحجاج يوسف با پدروى چهارم پادشاه آراگون معاهدهء صلح تازه‌اى در دريا و خشكى به مدت ده سال منعقد كرد . اين معاهده نيز به دست همان سفير بسته شد . سلطان يوسف از سلطان ابو الحسن المرينى ملك مغرب نيز خواستار شد كه با آن صلح موافقت كند . او نيز موافقت كرد و همان شروط را در همان مدت بپذيرفت و اين از معاهده‌اى كه در ماه صفر سال 746 ه / ژوئيهء سال 1345 م ميان دو طرف بسته شده ، برمىآيد . « 17 »\r\nدر اين هنگام همان طوفان محنت‌بارى كه در مغرب و مشرق وزيدن گرفته بود وزيدن گرفت . يعنى طاعون بزرگى كه غالب امم اسلامى را كه در حوضهء درياى مديترانه مىزيستند دربرگرفت . ( در سال 749 - 750 ه / 1348 م ) . آغاز ظهور آن در بهار همان\r\n\r\n\r\n","description":"","footnote":"\r\nابن خلدون ج 7 / ص 264 .\r\n( 16 ) . نص نامه در نفح الطيب آمده است . ج 2 / ص 539 ، 546 .\r\n( 17 ) .\r\n sebarA sotnemucoD : notnaS Y nocralA . 25 . oN nogarA ed anoroC al ed ovihcrA . 69 65 , 14 , soN . socitamolpiD \r\n","page_name":" 114 ","page_number":128},
  {"content":"\r\n\r\nسال در ايتاليا بود . بسيارى از مردم اندلس را به ديار عدم فرستاد . از آن جمله جماعتى از رجال مبرز و علماى بزرگ بودند . ابن الخطيب كه خود معاصر اين محنت عظيم بوده است شرح آن را در رساله‌اى به نام « مقنعة السائل عن مرض الهائل » وصف كرده است .\r\nهمچنين در المريه نيز كشتار بسيار كرد و شاعر بزرگ المريه ابن خاتمه رساله‌اى در توصيف آن نوشته تحت عنوان « تحصيل غرض القاصد فى تفصيل المرض الوافد » « 18 »\r\nپادشاه قشتاله چند سال ديگر همچنان به حمله و هجوم بر مملكت اسلامى ادامه داد و مسلمانان تا آنجا كه مىتوانستند از خود دفاع مىكردند . در همان حال امراى مغرب به سبب شكستهاى پىدرپى از ميدان نبرد رخ برتافته سرگرم نزاع با خود بودند .\r\nدر سال 750 ه / 1349 م مسيحيان بار ديگر دشتهاى جزيرة الخضراء را گرفتند و پادشاه قشتاله را قصد آن بود كه بر جبل طارق دست يابد . اين ثغر همواره از ثغور استوار اندلس بود . چون مسيحيان ديدند كه دست يافتن به آن را نتوانند به محاصره‌اش پرداختند .\r\nيك پادگان نيرومند مغربى از آن دفاع مىكرد . محاصره يك سال مدت گرفت .\r\nو مسلمانان چونان صخره‌اى سخت پايدارى مىكردند . تا آنگاه كه مدافعان را مقاومت به پايان رسيد ولى طاعون در لشكر مسيحى افتاد و پادشاه قشتاله با جماعتى از سپاهيانش مردند . اين حادثه سبب شد كه به محاصرهء شهر در سال 751 ه / 1350 م پايان دهند و مسلمانان از محنتى عظيم نجات يابند . مسلمانان بسى جوانمردى نمودند و اجازت دادند كه موكب پادشاه متوفى بىآنكه به آن تعرضى شود به اشبيليه رود و بسيارى از بزرگان مملكت به احترام او جامهء عزا در بر كردند . پس از آلفونسو در حال پسرش پدرو ( بطره ) ملقب به ستمگر بر تخت نشست . « 19 »\r\nابن الخطيب كاتب و شاعر اندلس كه در اين روزها دبير سلطان ابو الحجاج يوسف بود شرح ماجراى محاصرهء جبل طارق و افتادن طاعون در لشكر مهاجم را در نامه‌اى\r\n\r\n\r\n","description":"","footnote":"\r\n( 18 ) . اين دو رساله در ضمن مجموعه‌اى خطى در كتابخانهء اسكوريال به شمارهء 1785 نگهدارى مىشود . رسالهء ابن الخطيب با ترجمهء آلمانى آن در مجله آكادمى علوم باواريا به سال 1863 منتشر شده است .\r\n( 19 ) . تاريخ ابن خلدون ج 4 / ص 183 .\r\n","page_name":" 115 ","page_number":129},
  {"content":"\r\n\r\nبراى فرمانرواى مغرب سلطان ابو الحسن نوشته است « 20 » .\r\nمحاصرهء جبل طارق و مردن پادشاه قشتاله در پاى باروهاى آن انعكاسى عميق در مغرب و در انحاء عالم اسلامى داشت . ابن بطوطه طنجى نيز شرح ماجرا را در سفرنامهء خود به تفصيل آورده است « 21 » .\r\nاز توصيفات ابن بطوطه برمىآيد كه اندلس با وجود حملات مسيحيان و كشتار و تاراج در آن سرزمين همچنان سرزمينى آبادان بوده است و پرنعمت و مردم فعال و هوشيار داشته و در صنايع ممتاز بوده است و جمع كثيرى از علما و فقها و كاتبان و شاعران در آنجا مىزيسته‌اند . آرى وقتى در اين زمان مردى شاعر و نويسنده چون ابن الخطيب بزرگترين شعراى اندلس در آن سرزمين مىزيسته سخن ابن بطوطه مبالغه نمىنمايد .\r\nابو الحجاج يوسف چند سال ديگر بر غرناطه فرمان راند . اين سالها همه صلح و ايمنى بود . در سال 755 ه / 1354 م به هنگام نماز در مسجد اعظم در روز عيد فطر به دست مردى كه هرگز از سبب ارتكاب عملش چيزى بر زبان نياورد كشته شد « 22 » . قاتل را كشتند و آتش زدند . ابو الحجاج به هنگام مرگ سى و هفت سال داشت . ابن الخطيب شرح ماجرا را كه خود شاهد آن بوده است در نامه‌اى براى سلطان ابو عنان فرستاده است « 23 » .\r\nسلطان شهيد را در مقبرهء الحمراء در كنار پدرانش به خاك سپردند و مردم در مرگ او سخت گريستند .\r\nابو الحجاج يوسف از بزرگترين ملوك غرناطه بود . علاوه بر جنگاورى و سلحشورى اديب و عالم بود و به عمران و آبادانى بسى مشتاق . او بود كه برج اعظم قصر الحمراء را\r\n\r\n\r\n","description":"","footnote":"\r\n( 20 ) . رجوع كنيد به نفح الطيب ج 2 / ص 570 ، 571 .\r\n( 21 ) . رحلة ابن بطوطه ( مصر ) ج 2 ص 183 و 188 . ترجمهء فارسى به قلم محمد على موحد ( شركت نشر كتاب ) ج 2 / ص 777 / م .\r\n( 22 ) . ابن الخطيب : اللمحة البدريه ص 97 .\r\n( 23 ) . رجوع كنيد به نفح الطيب ج 2 / ص 565 .\r\n","page_name":" 116 ","page_number":130},
  {"content":"\r\n\r\nبرآورد و پرشكوه‌ترين و مبتكرانه‌ترين رواقهايش را ساخت و بر زيور و زينت آن درافزود كه هنوز هم نشانه‌هاى آن برجاست . در عصر او علوم و ادبيات شكوفا شد و صيت شهرت علماى مسلمان همه جا را بگرفت . مخصوصا در نجوم و شيمى اشتهاردى عظيم يافتند .\r\nروابط دولت غرناطه با دولت بنى مرين بر يك روال نبود گاه دوستانه بود و گاه خصمانه . ولى شكى نمىتوان داشت كه دولت بنى مرين بازويى توانا بود كه همواره دولت غرناطه را در برابر تجاوز يارى مىداد . بنى مرين در اين راه خدمات مهمى انجام داده بودند و فداكاريهاى بسيار نموده بودند و گاه آنچنان شكستى به مسيحيان وارد مىآوردند كه ياد شكوهمند زلاقه و الارك را در خاطره‌ها زنده مىكردند . در واقع اگر ياريهاى بنى مرين و گرفتاريهاى داخلى دولت قشتاله نبود ، دولت بنى الاحمر نمىتوانست بر روى پاى خود بايستد . در اين سالهاى سراسر حادثه ستارهء اقبالشان درخشيد و بقاى اسلام را صد سال ديگر در اندلس ادامه دادند . ولى بدبختانه دولت غرناطه پيوسته با اين همپيمان طبيعى خويش راه خلاف مىپيمود حتى يك بار ابن الاحمر سبته را كه از بلاد مغرب بود به تصرف خويش درآورد . البته بنى مرين هم گاه مرتكب اعمالى مىشدند كه زبان شكايت فرمانروايان غرناطه مىگشود . از جمله آنكه مخالفان و ياغيان دولت غرناطه را بر ضد آن يارى مىدادند . و اين خود جنگهاى داخلى را شدت مىبخشيد و نيرويى كه بايد صرف دفاع در برابر حملات دشمن مشترك گردد صرف كشاكشهاى داخلى مىگرديد . دولت بنى مرين پس از وفات سلطان ابو الحسن در سال 752 ه / 1351 م دستخوش دورهء ضعف و انحلال شد و به گرداب جنگهاى داخلى غوطه‌ور گرديد ، از آن پس اندلس تنها بازوى نيرومند پشتيبان خود را از دست داد .\r\nدر روابط غرناطه و بنى مرين عصر ديگرى آغاز شد كه بيشتر روابط دربارى بود كه پيوسته با دسايس معمول كاخهاى سلطنتى توام بود . در اين عهد ديگر لشكرهاى مغرب راه عبور به اندلس و نبرد با دولتهاى مسيحى را فراموش كردند و هرگز نظير آنچه در ايام ابو يوسف و ابو يعقوب و ابو الحسن اتفاق مىافتاد ، صورت نبست . سپاه مغرب تنها يك بار آن هم براى يارى شورشيان بر ضد غرناطه به جبل طارق رفت . و ما در آن باب\r\n\r\n","description":"","footnote":"","page_name":" 117 ","page_number":131},
  {"content":"\r\n\r\nسخن خواهيم گفت . غرناطه از اين پس تنها با سرنوشت خويش در اسپانيا رها شد و خود به همان اندازه كه نيرو داشت ، مىتوانست در برابر مسيحيان مقاومت كند ولى آنچه در اين سالها به يارى او آمده بود اختلاف كلمهء ميان گروههاى مسيحى و سرگرم شدنشان به كشاكشهاى داخلى بود و بس .\r\n\r\n","description":"","footnote":"","page_name":" 118 ","page_number":132},
  {"content":"\r\n\r\n\r\nفصل هشتم اندلس در كشاكش جزر و مد\r\n\r\n1\r\nاندك ساعاتى پس از مرگ سلطان ابو الحجاج يوسف در بامداد عيد فطر سال 755 ه پسرش محمد بن يوسف ملقب به الغنى بالله ( محمد پنجم ) جاى او را گرفت .\r\nمحمد جوانى نوخاسته بود . حاجب و كارگزار پدرش ابو النعيم رضوان كارهاى ملك به دست گرفت . غرناطه در زمان مرگ پادشاه قشتاله پس از آن همه حوادث و بحرانها كه در اواخر عهد ابو الحجاج يوسف بر آن گذشته بود اكنون نفسى به راحت مىكشيد . از دبيران و وزيران او يكى لسان الدين بن الخطيب مورخ دولت نصريه بود كه در اين ايام بزرگترين شاعر و نويسندهء اندلس به حساب مىآمد . اين متفكر فرزانه يكى از دو نابغهء بزرگى بود كه در اين ايام در غرب اسلامى مىزيستند . ديگرى عبد الرحمان بن خلدون بود .\r\nابن الخطيب در لوشه « 1 » از اعمال غرناطه به سال 713 ه / 1313 م زاده شد . به تحصيل لغت و ادب و طب و فلسفه پرداخت و در نظم و نثر سرآمد همگان شد . « 2 » از نوجوانى به خدمت دولت درآمد و در ديوان كتابت سلطان ابو الحجاج يوسف به كار پرداخت . سپس به خدمت پسرش محمد الغنى بالله درآمد و پس از اندك زمانى به مقام\r\n\r\n\r\n","description":"","footnote":"\r\n( 1 ) - لوشه ، به اسپانيايى  ajoL  در 55 كيلومترى مغرب غرناطه و امروز شهر متوسطى است .\r\n( 2 ) - در جاى خود از زندگى و كارهاى علمى و ادبى ابن الخطيب ياد خواهيم كرد .\r\n","page_name":" 119 ","page_number":133},
  {"content":"\r\n\r\nوزارت ارتقاء يافت . محمد الغنى بالله پس از رسيدنش به حكومت ، در سال 755 ه ابن الخطيب را در رأس هيأتى از بزرگان اندلس به سفارت به نزد پادشاه مغرب سلطان ابو عنان مرينى فرستاد ، تا با او عهد صداقت و مودت تازه گرداند و اين شيوهء اسلاف او ملوك بنى الاحمر بود . سلطان او را به گرمى بپذيرفت و ابن الخطيب قصيده‌اى به مطلع :\r\n خليفة الله ساعد القدر * علاك مالاح فى الدجى قمر\r\nو دافعت عنك كف قدرته * ما ليس يسطيع دفعه البشر \r\nدر برابر سلطان بخواند . قصيده در سلطان كارگر افتاد و خواستهاى او اجابت كرد .\r\nبدين‌گونه ابن الخطيب سفارت خويش را با موفقيت به جاى آورد و از آن پس در حوادث اندلس سهم بسزايى داشت . « 3 »\r\nدر اواخر سال 756 ه / اواخر سال 1355 م حاكم مرينى جبل طارق ، عيسى بن الحسن بن ابى منديل آهنگ شورش نمود . اين كار كارى خطرناك بود ، چه بسا به مسيحيان فرصت مىداد كه در آنجا پايگاهى به دست آورند تا اندلس را مورد تجاوز قرار دهند . ازاين‌رو مردم جبل طارق از يارى او سر برتافتند و شورش در نطفه خفه شد . عيسى بن الحسن و پسرش دستگير شدند و آنها را بند برنهاده به مغرب فرستادند و در آنجا اعدام شدند . سلطان ابو عنان پسر خود ابو بكر السعيد را با خيلى از سواران براى حمايت ثغر و تجديد استحكامات به جبل‌طارق فرستاد . « 4 »\r\nدر اوايل عهد سلطان الغنى بالله محمد ، قشتاله سرگرم جنگهاى داخلى بود و غرناطه از شر ايشان در امان . ولى حوادث درونى غرناطه خبر از تحولاتى مىداد .\r\nدر ماه رمضان سال 760 ه / 1359 م در غرناطه شورشى برخاست كه الغنى بالله از پادشاهى برافتاد . از اين قرار كه برادرش اسماعيل كه در يكى از برجهاى الحمراء زندانى بود به يارى جماعتى از بزرگان و در پيشاپيش آنان الرئيس عبد الله داماد سلطان در نهان به سود خويش دعوت مىكرد و منتظر فرصتى بود كه محمد را فروگيرد .\r\nمادرش در قصر مىزيست و با كوشش تمام براى اجراى مقاصد توطئه‌گران تلاش\r\n\r\n\r\n","description":"","footnote":"\r\n( 3 ) - رجوع كنيد به الاحاطه ( مقدمه ص 37 ) و نفح الطيب ج 3 / ص 52 و تاريخ ابن خلدون ج 7 / ص 373 .\r\n( 4 ) - رحلة ابن بطوطه ج 2 / ص 184 .\r\n","page_name":" 120 ","page_number":134},
  {"content":"\r\n\r\nمىكرد . سلطان محمد الغنى بالله فرزندان خود را در جنة العريف واقع در شمال شرقى الحمراء مسكن داده بود . توطئه‌گران يك شب فرصت دور بودن او را از دار الملك مغتنم شمردند ، به دژ الحمراء حمله كردند . اين واقعه در بيست و هشتم ماه رمضان سال 760 ه بود . شورشيان به سراى الحاجب رضوان راه يافتند و او را در ميان زن و فرزندش كشتند و بانگ برآوردند كه اسماعيل برادر سلطان محمد را به جاى سلطان محمد به شاهى برگزيده‌اند . سلطان محمد را ياراى مقاومت نبود به وادى آش گريخت .\r\nابن الخطيب با سلطان جديد راه همدلى پيمود و در مقام خويش ابقاء گرديد ولى پس از چندى سلطان اسماعيل از او بيمناك شد و فرمان داد در بندش كشند و اموالش بستانند .\r\nميان سلطان مخلوع و پادشاه مغرب سلطان ابو سالم پسر سلطان ابو الحسن ، روابط دوستانه همچنان برقرار بود . زيرا ابو سالم به هنگامى كه مغلوب برادر خود ابو عنان گرديد و از مغرب به اندلس تبعيد شده بود به او پناه برده بود . سلطان محمد الغنى بالله هم او را به گرمى پذيرا شد و اكرام كرد . چون فتنه افتاد و محمد خلع گرديد ، ابو سالم شرط وفا به جاى آورد و به غرناطه نزد اولياء دولت رسول فرستاد تا اجازت دهند كه سلطان مخلوع و وزيرش كه اكنون در بند بود به مغرب روند . سفير در كار خويش موفق شد و به مغرب بازگرديد در حالى كه سلطان محمد مخلوع و وزير او ابن الخطيب نيز با او همراه بودند . اين واقعه در سال 761 ه بود . ابو سالم آن دو را در فاس استقبال كرد و به اكرام درآورد و محفلى بزرگ ترتيب داد كه خود از روزهاى فراموش ناشدنى بود .\r\nابن الخطيب در آن مجلس قصيده‌اى خواند به اين مطلع :\r\n سلاهل لديها من مخبرة ذكر * و هل اعشب الوادى و نمّ به الزهر \r\nبرخواند و به استغاثه از سلطان مغرب يارى طلبيد . اين قصيده در سلطان مؤثر افتاد . « 5 » سلطان مخلوع چندى در ديار فاس زيستن گرفت . در اين ايام ميان او و فيلسوف ابن خلدون كه در اين روزها از اكابر رجال دولت مرينى بود روابط دوستى پديد آمد كه بعدها هرچه مستحكمتر شد . محمد الغنى بالله اميدوار بود كه بتواند به يارى پدروى\r\n\r\n\r\n","description":"","footnote":"\r\n( 5 ) . ابن الخطيب : الاحاطه ( مقدمه ) ص 38 - 43 . اللمحة البدريه ص 108 . تاريخ ابن خلدون ج 7 / ص 306 به بعد المقرى : ازهار الرياض ج 1 / ص 194 و 195 .\r\n","page_name":" 121 ","page_number":135},
  {"content":"\r\n\r\nدوم ( بطره ) پادشاه قشتاله ملك خويش بازستاند . زيرا ميانشان چنين معاهده‌اى بسته شده بود ولى براى تحقق آن دست به كارى نزد . واقع اين است كه پادشاه قشتاله گرفتار اوضاع پريشان كشور خويش بود و ترجيح داد كه با سلطان تازهء غرناطه دست دوستى دهد .\r\nدر اثناء اين احوال در مغرب شورشى برپا شد و ابو سالم به هلاكت رسيد و وزير عمر بن عبد الله زمام امور مملكت بر دست گرفت . محمد الغنى بالله مخلوع از عمر بن عبد الله خواست كه او را يارى دهد تا ملك خويش بازستاند وزير نيز روى موافقت نشان داد و محمد در سايهء عنايت او در تدبير كار خويش بود . در اين هنگام در غرناطه آشوب شد و سلطان اسماعيل به دست الرئيس ابو سعيد كشته شد . محمد با وزير خود ابن الخطيب به اندلس رفت و بر مالقه مستولى گرديد آنگاه در ميان جماعت ياران خود به غرناطه رفت و بر آن مستولى گرديد . ابو سعيد به نزد پادشاه قشتاله گريخت . محمد در جمادى الاخر سال 763 ه / 1361 م ملك خويش فراچنگ آورد . مورخ شهير ابن خلدون پس از اندك زمانى به نزد او رفت و مورد اكرام واقع شد . سلطان محمد الغنى بالله او را به سفارت نزد « پدرو » پادشاه قشتاله فرستاد . اين سفارت در سال 765 ه / 1363 بود .\r\nپدرو ابن خلدون را اكرام كرد . آنگاه ابن خلدون با هداياى فخيم به دربار اشبيليه رفت و كار سفارت خويش با براعت و تدبير بگذارد و مورد توجه و اعجاب پادشاه قشتاله قرار گرفت . ابن خلدون شرح اين سفارت را در « التعريف » به تفصيل آورده است و گويد بقاياى آثار خاندان خويش را در اشبيليه به چشم ديده است . اشبيليه در قديم جايگاه بنى خلدون بود و در آنجا بود كه مدتى ستارهء اقبالشان درخشيدن گرفت . طبيبى يهودى در دربار قشتاله به نام ابراهيم بن زرزر ، پادشاه را به مقام و منزلت ابن خلدون آگاه كرد . اين طبيب زين پيش در دربار سلطان ابو عنان كار مىكرد . ابن خلدون مىگويد كه پادشاه قشتاله از او خواسته است كه در نزد او بماند تا ميراث خاندانش در اشبيليه را نيز به او بازگرداند ولى ابن خلدون قبول نكرده است . چون ابن خلدون عزم بازگشتن نمود پادشاه استرى راهوار با زين و ستام زرين به او داد . ابن خلدون آن‌ها را\r\n\r\n","description":"","footnote":"","page_name":" 122 ","page_number":136},
  {"content":"\r\n\r\nبه سلطان اهداء كرد . سلطان از او خشنود گرديد و قريهء البيره را به اقطاع او داد . ابن خلدون مدت زمانى ديگر در نهايت اكرام و احترام در دربار غرناطه ماند . « 6 »\r\nديرى نگذشت كه بار ديگر كشاكشها و نزاعهاى داخلى در قشتاله از سر گرفته شد و غرناطه در خلال اين مدت از تعرض خصم آسوده ماند . پدرو پادشاه قشتاله ( دون بطره ) ملقب به ستمگر كه در سال 1350 به جاى پدرش آلفونسوى يازدهم نشست ، خودكامگى و قساوت از حد بگذرانيد ، آن‌سان كه از قتل زنش ملكه بلانش دوبوربون خواهر پادشاه فرانسه نيز رويگردان نبود . او ملكه را زهر خورانيد . و اين كار بدان كرد تا با زنى كه او را دوست مىداشت ازدواج كند . امرا و اشراف كه از جور او به تنگ آمده بودند بر او خشم گرفتند . برادر غير شرعىاش كنت هنرى دوتراستمارا ، پسر الينورا دوكزمان ، عليه او خروج كرد و به فرانسه گريخت . در آنجا با شارل پنجم پيمان بست كه لشكرى از سربازان مزدور در اختيارش نهد تا به قشتاله برد . اين برنامه زير نظر دوك‌ژوسكلان زعيم شواليه‌هاى فرانسه به اجرا درآمد . هنرى در سال 1366 سپاه به قشتاله فرستاد . پدرو بدان سبب كه مورد خشم و كينه بود ، ياراى مقاومت نداشت زيرا مردم او را تنها به حال خود رها كرده بودند . پدرو به يكى از ولايات فرانسوى در آن سوى جبال پيرنه گريخت و از امير ادوارد ولىعهد انگلستان يارى طلبيد . او در اين بخش از كشور اشغال شدهء فرانسه به نام پدرش حكومت مىكرد . امير انگليسى به دو پاسخ داد و همراه او با قواى خود به قشتاله راند . كنت هنرى به يارى ملت خود و پادشاه آراگون توانست لشكرى عظيم بسيج كند . دو فريق در سوم آوريل سال 1367 مصاف دادند ، كنت هنرى با وجود كثرت لشكرش شكست خورد و جمع كثيرى كشته داد و پدرو تخت سلطنت را به دست آورد . ولى به وعده‌هايى كه به امير انگليس داده بود وفا نكرد و مبلغى را كه شرط كرده بود نپرداخت . امير انگليسى خشمگين شد و با قواى خود به\r\n\r\n\r\n","description":"","footnote":"\r\n( 6 ) . رجوع كنيد به « التعريف » در تاريخ ابن خلدون كه شرح زندگى اوست . ج 7 / ص 412 . اين بخش جداگانه نيز چاپ شده ( طبعة لجنة التأليف و الترجمه ) ص 84 و 85 . الاحاطه ج 2 / ص 15 .\r\n","page_name":" 123 ","page_number":137},
  {"content":"\r\n\r\nشمال بازگرديد . در اين هنگام بار ديگر آتش آشوب در قشتاله شعله كشيد و مردم بار ديگر بر پدرو بشوريدند . كنت هنرى بازگرديد و در مونتيل ميان دو لشكر مصاف افتاد .\r\nپدرو منهزم شد و به قتل رسيد و برادرش در سال 1368 « 7 » م به تخت نشست .\r\nدر ميان قواى پادشاه مقتول فرقه‌اى از هم‌پيمانان مسلمان او بودند كه او را در جنگ يارى كرده بودند .\r\nابن الخطيب حوادث اين جنگ داخلى قشتاله را كه خود معاصر آن و در نزديكى آن مىزيسته به تفصيل بيان كرده است . روايت او از اطلاع و دقت فهم او در سير حوادث حكايت مىكند . « 8 »\r\nابن الخطيب وزارت الغنى بالله را بار ديگر به عهده گرفت و در دربار غرناطه صاحب نفوذى عظيم شد و بر نفوذ رقيب خود شيخ الغزاة عثمان بن يحيى پايان بخشيد .\r\nاز معاونان او در وزارت شاگردش كاتب و شاعر بزرگ ابو عبد اللّه بن زمرك بود كه با سمت كاتب سرّ ، در كنف حمايت او مىزيست . ابن الخطيب پس از چندى به سبب قدرتى كه در دولت غرناطه يافته بود راه خودكامگى در پيش گرفت و جمعى را با خود دشمن ساخت و زبان طاعنان و ساعيان در حق او دراز گرديد . تا آنجا كه او را به الحاد و زنديقى متهم كردند و اين اتهام از مضمون برخى عبارات او در نوشته‌هايش حاصل شده بود .\r\nابن الخطيب دريافت كه ساعيان در كار خويش موفق شده‌اند و توجه و محبت سلطان در حق او كاستى گرفته است . از عاقبت كار بترسيد و آهنگ آن نمود كه از اندلس بيرون رود . پس با جمعى از ياران خويش به عنوان بازجست از حال مملكت و رعايا رهسپار ثغور غربى شد و ناگهان از دريا عبور كرد و به سبته رفت . ( به سال 773 ه ) زيرا ميان او و سلطان مغرب عبد العزيز المرينى روابط مستحكم دوستى بود .\r\n\r\n\r\n","description":"","footnote":"\r\n( 7 ) .  . 502 - 202 . P . II . V . dnalgnE fo yrotsiH : emuH divaD \r\n( 8 ) . الاحاطه ج 2 / ص 24 - 26 .\r\n","page_name":" 124 ","page_number":138},
  {"content":"\r\n\r\nابن الخطيب ده سال بود كه بر مقام وزارت بود . شاگردش ابن زمرك كه در اين اواخر با او دل بد كرده بود به جايش نشست و از دشمنترين دشمنان او گرديد .\r\nابن الخطيب سه سال دور از غرناطه ، در فاس به عزت و احترام تمام درنگ كرد .\r\nولى سلطان عبد العزيز وفات كرد و پسر خردسالش السعيد به جاى او نشست . آنگاه انقلاباتى در فاس پديد آمد كه منجر به جلوس سلطان احمد بن ابى سالم بر تخت سلطنت گرديد . احمد بن ابى سالم را با محمد الغنى باللّه دوستى و پيمان بود . دشمنان او در دربار غرناطه از سلطان احمد خواستند كه ابن الخطيب را به اتهام الحاد و زندقه دربند كشد . قضا را در اين كار موفق شدند و ابن الخطيب به زندان افتاد . بعضى از فقهاى متعصب حكم قتلش را دادند . پس جمعى از اوباش در زندان او را از پاى درآوردند . اين واقعه در اواخر سال 776 ه / 1375 م اتفاق افتاد . بدين‌گونه كاتب و شاعر بزرگى چو او قربانى غدر سياسى و تعصب گرديد . « 9 »\r\nابن الخطيب از سياستمداران دورانديش بود . از آن سوى پرده‌هاى حوادث سرنوشت اندلس اسلامى را به خوبى مىديد و حتى يك قرن پيش از سقوط سراسر آن به دست دشمن حوادث آينده را پيشبينى كرد و مسلمانان را فرامىخواند كه كارى كنند كه اين مملكت اسلامى برجاى و برپاى بماند و در كتب و رسائل و نامه‌هاى خود از اين سرنوشت شوم خبر داده است . « 10 »\r\nالغنى باللّه به جزم و قوت و صرامت زمام امور مملكت به دست داشت . پادشاهى عادل بود و به برآوردن عمارات سخت شائق . از جمله بناهاى او بيمارستان بزرگ بود در غرناطه كه در آن راه اموالى گران صرف كرد . در استحكام ثغور نيز جد بليغ داشت و روح جهاد و حميت را در مردم برمىانگيخت تا به دفاع از دين و وطن پردازند . وزير\r\n\r\n\r\n","description":"","footnote":"\r\n( 9 ) . تاريخ ابن خلدون ج 7 ص 340 و 341 . ابن الخطيب ماجراى ايام تبعيدش را در مغرب در كتابى به نام « نفاضة الجراب » آورده است . نسخه خطى آن در اسكوريال شماره 1755 موجود است .\r\n( 10 ) . رجوع كنيد به نفح الطيب و ازهار الرياض . و نيز الاحاطه ج 2 / ص 31 - 39 در نفح الطيب وصيت ابن الخطيب به طور كامل آمده است . ج 2 / ص 425 به بعد . ازهار الرياض ج 1 / ص 32 به بعد .\r\n","page_name":" 125 ","page_number":139},
  {"content":"\r\n\r\nنيرومند سخن‌پرداز او ابن الخطيب در اين انگيزش سهم بسزايى داشت . نامه‌ها و خطب او چه در اندلس و چه در مغرب اين وظيفه را به خوبى به انجام مىرسانيد .\r\nدر اواخر سال 767 ه / 1366 م بعضى از زعماى شورشيان براى خلع سلطان و قرار دادن برخى خويشاوندانش به جاى او توطئه‌اى ترتيب دادند . اينان به قلعهء الحمراء حمله بردند ولى به دست سپاهيان پراكنده شدند و زعيمشان نيز اسير گرديد .\r\nدر عصر الغنى باللّه رشته‌هاى مودت بين دربار غرناطه و قاهره استوار گرديد . و سفارت و مكاتبت برقرار شد . از جملهء اين مكاتبات يكى نامه‌اى است كه « امير المسلمين اندلس » محمد بن يوسف بن اسماعيل الغنى باللّه نزد سلطان مصر الملك الاشرف شعبان فرستاده . اين نامه به انشاء وزير ابن الخطيب است . سلطان غرناطه از رسيدن نامه سلطان مصر اظهار شادمانى كرده است و از غرناطه به عنوان مركز جهاد ياد نموده است كه همواره در معرض هجوم دشمنان است و به سلطان الاشرف شعبان از اينكه لشكريان او در نبرد اسكندريه « 11 » ، به سال 767 ه / 1365 م ، بر فرنگان پيروز شده تهنيت گفته است « 12 » .\r\nاز آنچه به روابط ديپلماسى اختصاص دارد يكى هم معاهده‌نامه‌اى است كه الغنى باللّه از جانب خود و به نيابت از دوستش ابو فارس عبد العزيز سلطان مغرب با پدروى چهارم پادشاه آراگون بسته است . از تاريخ عقد قرارداد يعنى رجب 768 ه / مارس 1367 م به مدت سه سال ميان مسلمانان و مسيحيان در دريا و خشكى صلح برقرار مىشود و رعاياى هر طرف مىتوانند براى گردش يا تجارت به اراضى طرف ديگر وارد شوند و در اين سفرها چه در دريا و چه در خشكى هيچ باج و خراج غير عادى نخواهند پرداخت . آراگون نيز مهاجرت باشندگان ( مدجنون ) را آزاد مىگذارد و هر طرف حق\r\n\r\n\r\n","description":"","footnote":"\r\n( 11 ) . سپاه فرنگان به سردارى لوسنيان پادشاه قبرس در ماه صفر سال 767 ه به اسكندريه حمله كرد . روزى چند مهاجمان اسكندريه را اشغال كردند و پس از نبردهايى سخت رو به گريز نهادند .\r\n( 12 ) . همهء نامه در صبح الاعشى ج 8 / ص 107 - 115 آمده است .\r\n","page_name":" 126 ","page_number":140},
  {"content":"\r\n\r\nيارى كردن دشمنان طرف ديگر را ندارد « 13 » .\r\nحكومت الغنى باللّه تا سال 793 ه / 1391 دوام يافت . عصر او عصر امنيت و صلح بود . و چون قشتاله سرگرم جنگهاى داخلى بود ميان غرناطه و قشتاله برخورد چندانى رخ نداد . يكى از اين موارد هنگامى بود كه قواى قشتاله از اطراف ولايت اشبيليهء جنوبى به حوالى شرقى رنده تجاوز كرد و دو پايگاه مهم از اراضى مسلمانان يعنى برغه « 14 » و جيره « 15 » را تصرف كرد و بدين‌گونه راه بين رنده و مالقه را بربست . پس در ماه شعبان سال 767 ه / 1366 م مسلمانان از سمت شمال و جنوب بر اين دو دژ حمله بردند و آنها را تصرف كردند . و ديگر آنكه در ماه شعبان سال 768 ه / 1367 م الغنى باللّه با قواى خود بر اراضى اشبيليه حمله كرد و به شهر اطريره در جنوب شرقى آن تاختن آورد و دژ اشر از دژهاى آن را بگشود و بر بسيارى از غنايم و اسيران دست يافت و در حوالى اشبيليه كشتار و تاراج كرد . اشبيليه در اين روزها پايتخت قشتاله بود . در اواخر اين سال الغنى باللّه با سپاه كثيرى به شهر جيان رفت و آن را به سختى محاصره نمود و پس از نبردهايى سخت در تصرف آورد . و اموال و اسلحه هرچه بود بربود و خلقى را به اسارت گرفت . اين حمله در اواخر ماه محرم سال 769 ه / سپتامبر سال 1367 م اتفاق افتاد . هم در ماه ربيع الاول اين سال الغنى باللّه به ابده لشكر برد . اين شهر در شمال شرقى جيان بود و آن را به جنگ بستد و كاخها و كليساهايش را ويران نمود و باروهاى آن را فروكوفت و شهر را خراب كرد و مظفرانه بازگرديد « 16 » .\r\nدر اواخر سال 769 ه الغنى باللّه به سمت جنوب به سوى جزيرة الخضراء لشكر در حركت آورد و شهر را محاصره نمود و پس از قتال هولناكى مسيحيان را به تخليهء آن\r\n\r\n\r\n","description":"","footnote":"\r\n( 13 ) .  . 251 . oN'nogarA ed anoroC al ed ovihcrA \r\n( 14 ) . برغه ، به اسپانيائى :  agruB  واقع است نزديكى رنده و در مشرق آن .\r\n( 15 ) . جيره ، به اسپانيائى :  areuG  واقع است در جنوب شرقى رنده .\r\n( 16 ) . ابن الخطيب الاحاطه ج 2 / ص 54 - 58 . السلاوى الاستقصاء ج 2 / ص 132 . ريحانة الكتاب از ابن الخطيب .\r\nنسخهء خطى اسكوريال ( شمارهء 1835 ) برگهاى 37 - 44 .\r\n","page_name":" 127 ","page_number":141},
  {"content":"\r\n\r\nوادار نمود . بدين‌طريق اين ثغر قديمى بار ديگر به دست مسلمانان افتاد .\r\nمسلمانان بهتر آن ديدند كه كاخها و دژها و كليساها و خانه‌هايش را ويران سازند ، تا ديگر بار سالم به دست مسيحيان نيفتد . پس شهر را به بيابانى خشك تبديل كردند .\r\nدر بهار سال 771 ه / 1370 م بار ديگر مسلمانان حوالى اشبيليه را مورد حمله قرار دادند و شهر استوار قرمونه را مدتى محاصره كردند و مرشانه واقع در جنوب شرقى قرمونه را گرفتند . بدين‌گونه مملكت اسلامى در اين فاصله زمانى مظهر چنان قدرتى شده بود كه از سالها به اين سو به آن پايه نرسيده بود . عصر الغنى بالله دورهء طلائى غرناطه است همه سيادت و آسودگى و رفاه ، مدتها بود كه ملت اندلس چنين عصرى را به خود نديده بودند .\r\n\r\n2\r\nچون الغنى بالله در سال 793 ه / 1391 م وفات كرد پسرش ابو الحجاج يوسف دوم به جاى او نشست . زمام كارهايش به دست خالد غلام پدرش افتاد . خالد فرمان داد سه برادر يوسف يعنى سعد و محمد و نصر را در زندان بكشند ولى يوسف بر وزير خود خشم گرفت و او را به قتل آورد . او را گفته بودند كه با طبيب او يحيى بن الصائغ يهودى همدست شده تا زهر در طعامش كند . يوسف دوم طبيب را هم به زندان كرد و پس از چندى به قتل آورد « 17 » . يوسف خود به زمامدارى نشست و به پادشاه قشتاله نامه نوشت تا با او قرارداد صلح بندد و جمعى از جنگجويان مسيحى را كه در جنگهاى سابق اسير شده بودند ، آزاد كرد و با اكرام تمام به دربار اشبيليه فرستاد . پادشاه قشتاله اجابت كرد و روابط مودت ميان دو مملكت برقرار گرديد .\r\n\r\n\r\n","description":"","footnote":"\r\n( 17 ) - السلاوى الاستقصاء ج 2 / ص 142 .\r\n","page_name":" 128 ","page_number":142},
  {"content":"\r\n\r\nمحمد فرزند سلطان يوسف دوم ( - محمد هفتم ) بر ضد پدر شورش كرد ، زيرا برادر بزرگتر كه او نيز يوسف نام داشت بيش از او مورد توجه و اعتماد پدر بود . ازاين رو او را به ولايت‌عهدى برگزيده بود . محمد با ياران خود به الحمراء رفت ولى توطئه درهم شكست . سفير مغرب كه در اين موقع در قصر بود شورشگران را از عواقب كارى كه در پيش گرفته بودند برحذر داشت . پس هريك از گوشه‌اى فرارفتند . سفير آنان را نصيحت كرده بود كه بهتر است به جاى اين گونه شورشها همه بر ضد دول مسيحى متحد شوند « 18 » .\r\nمسلمانان در عهد يوسف دوم به اراضى مسيحيان در حوالى مرسيه و لورقه حمله كردند . سلحشوران مسيحى هم در فحص غرناطه ( المرج )  agev al  دست به تجاوز زدند و مسلمانان ايشان را بازپس راندند و سخت به هزيمت فرستادند . سپس ميان دو فريق عقد صلح منعقد گرديد .\r\nسلطان يوسف دوم در اوايل سال 797 ه / 1394 م درگذشت . مدت حكومتش سه سال و چند ماه بود . گويند به تدبير سلطان مغرب ابو العباس المرينى او را به زهر هلاك كردند . از اين قرار كه در ضمن هدايا ، براى او شنلى زهرآلود فرستاد . يوسف آن را به هنگام سوارى در بر نمود ، عرق كرد و زهر در تنش نفوذ نمود و بمرد . البته اين روايت رنگ اغراق و تخيل دارد « 19 » .\r\nپس از يوسف دوم پسرش محمد ( محمد هفتم ) به جاى او نشست . به تدبير زعماء و رجال دولت برادر بزرگ خود يوسف ( يوسف دوم ) را از ميدان به در كرد سپس او را بگرفت و به زندان قلعهء شلوبانيه فرستاد . اين زندان دژى در نزديكى ثغر المنكب بود .\r\nمحمد بن يوسف پادشاهى سخت‌كش و طماع بود ولى از عزم و شجاعت نيك بهره داشت . در آغاز حكومت وزير ، ابو عبد الله بن زمرك را حاجبى خود داد . اين وزير\r\n\r\n\r\n","description":"","footnote":"\r\n( 18 ) .\r\n . 961 . P . III . V : anapsE ne sebarA sol ed noicanimoD al ed airotsiH : ednoC \r\n( 19 ) .  91 . 171 . P . III . V : dibi : ednoC  . نيز رجوع كنيد به الاستقصاء كه اين روايت را از يك منبع اسپانيايى نقل كرده است ج 2 / ص 142 .\r\n","page_name":" 129 ","page_number":143},
  {"content":"\r\n\r\nسركش همان بود كه پس از استاد خود ابن الخطيب به وزارت الغنى بالله رسيد و چون خودكامگى از حد گذرانيد الغنى بالله او را از درگاه دور داشت . مدت وزارتش از چند ماه درنگذشت . سيرت بد خويش آشكار ساخت و دشمنانش بسيار شدند . در اواخر سال 797 ه / 1395 م جماعتى از توطئه‌گران به خانه‌اش ريختند و او را كشتند . « 20 »\r\nسلطان محمد بن يوسف روابط دوستانه ميان غرناطه و قشتاله را تجديد كرد و ميان دو طرف پيمان صلح بسته شد ولى پس از اندك زمانى قشتاليان بر حوالى غرناطه لشكر آوردند و دست به تاراج و كشتار زدند . محمد ( هفتم ) قواى خود گرد آورد و به غزاى ولايت الغرب « 21 » رفت و آنجا را ويران نمود و بر دژ ايامونته « 22 » مستولى شد و با غنايم و اسيران بازگرديد . مسيحيان براى انتقام ، به جنگ در اراضى غرناطه بازگشتند .\r\nهنرى سوم پادشاه قشتاله چشم طمع به غرناطه دوخته بود و به تجهيز ساز و برگ نبرد مىپرداخت . سلطان محمد هم غافل نبود و دفاع را مهيا مىشد و نزد ملوك آن سوى آب رسول مىفرستاد و يارى مىطلبيد . فرمانرواى تونس و تلمسان براى يارى مسلمانان اندلس ناوگانى فرستاد ولى اين ناوگان منهدم شد و در محاذى جبل طارق پراكنده گرديد . سپس ميان دو گروه در ششم اكتبر سال 1406 م پيمان صلح منعقد شد « 23 » ولى هنرى سوم پس از امضاى پيمان در اواخر سال 1406 بمرد و پسرش خوان ( يوحنا ) كه كودكى خردسال بود و تحت حمايت مادرش و عمش فرناندو بود به جاى پدر نشست . پادشاه نو به پيمان وقعى ننهاد و با عزمى تمام لشكر به سوى اراضى مسلمانان كشيد . و به دژ الصخره در نزديكى رنده مستولى گرديد و دژ باغه « 24 » را نيز به تصرف درآورد و پس از خونريزى و غارت دژ ايامونته را نيز از مسلمانان بستد .\r\n\r\n\r\n","description":"","footnote":"\r\n( 20 ) . المقرى نفح الطيب ج 4 / ص 282 و 290 ما در باب پنجم از زندگى و آثار ابن زمرك ياد خواهيم كرد .\r\n( 21 ) .  evraglA \r\n( 22 ) .  etnomayA  شهرى كوچك بر ساحل اقيانوس اطلس ميان اندلس و پرتغال .\r\n( 23 ) .  sacnamiS ed lareneg ovihcrA \r\n( 24 ) . به اسپانيائى  ogeirP \r\n","page_name":" 130 ","page_number":144},
  {"content":"\r\n\r\nمحمد بن يوسف نيز به نوبهء خود به غزو اراضى قشتاله - از ناحيهء شرقى - رفت و در ولايت جيان دست به كشتار و تاراج گشود . فرناندو مجبور شد كه براى يارى مسيحيان به سوى شرق گرايد . مدتى ميان دو طرف زدوخورد بود . سپس به عقد پيمان صلح ميان دو طرف به مدت هشت ماه ( اوايل سال 1408 م ) منتهى گرديد . چون محمد به غرناطه بازگرديد بيمار شد و پس از اندكى در سال 811 ه / 1408 م درگذشت . ناگفته نماند در ايامى كه ميان غرناطه و قشتاله نبرد بود ، غرناطه را با آراگون رقيب و خصم قشتاله روابط نزديك دوستى بود . در ماه ربيع الاول سال 808 ه / سپتامبر سال 1405 م ميان سلطان محمد بن يوسف و مارتين پادشاه آراگون و پسرش مارتين پادشاه صقليه پيمان دوستى بسته شد . از متن دقيق و همه جانبهء اين معاهده مسائلى كه ذهن مسلمانان و مسيحيان را در شبه جزيرهء اسپانيا به خود مشغول مىداشته آگاه مىشويم .\r\nاز جمله آنكه ميان دو دولت ، صلح پايدار به مدت پنج سال از تاريخ عقد اين قرارداد برقرار خواهد بود . رعاياى دو طرف حق دارند براى امور بازرگانى و خريد و فروش برخوردار از ايمنى به اراضى هم آمدوشد كنند . هرگاه پادشاه آراگون يا پادشاه صقليه براى ايستادگى در برابر دشمنانشان نياز به مردان جنگى داشته باشند سلطان غرناطه چهارصد يا پانصد سوار به يارى او خواهد فرستاد و خود متكفل مخارج آنها خواهد شد و اين در صورتى است كه آن دشمن از دوستان مملكت غرناطه نباشد .\r\nپادشاه صقليه و آراگون هم متعهد مىشوند كه در چنين وضع مشابهى چهار يا پنج كشتى پر از مردان جنگى و سلاح به يارى سلطان غرناطه فرستند و هزينهء آنها را نيز خود متكفل شوند در صورتى كه آن دشمن دوست آراگون و صقليه نبوده باشد .\r\nهمچنين هيچ‌يك از دو طرف حق ندارند شورشيان طرف ديگر را به هيچ نوع مساعدت كنند . و در مورد مسائل بحرى در آن آمده است كه هريك از دو طرف به طرف ديگر اجازه مىدهد كه كشتيهايش در بنادر او لنگر بيندازند و در عين امان و آسودگى به خريد و فروش پردازند و اگر نيازى به كمك داشتند آنها را كمك كنند . همچنين كشتى يكى از دو طرف متعرض كشتى طرف ديگر نشود . كشتيهايى كه در اثر طوفان آسيب\r\n\r\n","description":"","footnote":"","page_name":" 131 ","page_number":145},
  {"content":"\r\n\r\nمىبينند و متعلق به يكى از دو طرف باشند حق دارند كه در بنادر آن ديگر تعمير شوند .\r\nو هرگاه دشمنى كشتى يكى از طرفين را بربايد و به آبهاى طرف ديگر برد آن طرف نبايد اجازه دهد كه كالاهاى درون كشتى در بنادر او فروخته شود . همچنين است حكم اشخاص و متاعى كه از يكى از طرفين ربوده مىشود .\r\nدر مورد افراد رعيت و آزاد ساختن آنان چنين آمده است كه هرگاه يكى از دو طرف شهرى را از دشمن خود بستاند و در آن شهر رعاياى طرف ديگر باشد بايد در حال آنان را به مال و جان امان دهند . همچنين است حكم كشتيهايى كه يكى از طرفين از دشمن خود تصرف مىكند و هرگاه اسيرى از يك طرف در نزد طرف ديگر باشد بايد در برابر صد دينار زر از بابت هر شخص آزاد گردد . و اگر آن اسير ملك كسى شده باشد بايد بهاى آن را بدهد و آزادش كند . هر دو طرف ملزم‌اند كه هيچ اسيرى را پنهان نكنند و هرگاه يكى از همسايگان تابع يك طرف به اراضى طرف ديگر داخل شود و از آنجا اسير يا متاع يا مالى بياورد بايد كه اسير يا متاع يا مال را از او بازپس گيرند و مرتكب را مجازات كنند . « 25 »\r\nچون محمد بن يوسف بمرد برادرش يوسف ( سوم ) به جاى او نشست . يوسف سالها در دژ شلوبانيه محبوس بود . يوسف با موكبى عظيم به غرناطه درآمد مردم شادمانه استقبالش كردند . او را صفاتى پسنديده بود و مردم به او اميدها بسته بودند . نخستين كار او عقد پيمان دوستى با دربار قشتاله بود به مدت دو سال . ولى پس از سرآمدن مدت دولت قشتاله از تجديد آن سر باز زد . و از او خواستند كه اگر مىخواهد صلح بر دوام باشد بايد از دولت قشتاله فرمانبردارى كند و او را از اعلان جنگ بيم دادند .\r\nيوسف ( سوم ) نيز اين پيشنهاد را نپذيرفت و بسيج نبرد كرد . پادشاه قشتاله در اين سالها خوان دوم بود و تحت سرپرستى مادرش و عمش فرناندو پادشاهى مىكرد . تا مدت قرارداد سپرى شد سپاه مسيحيان به سردارى فرناندو وصى شاه به اراضى غرناطه روى\r\n\r\n\r\n","description":"","footnote":"\r\n( 25 ) .  . 371 . ON , nogarA ed anoroC al ed ovihcrA \r\n","page_name":" 132 ","page_number":146},
  {"content":"\r\n\r\nنهاد و شهر انتقيره در شمال غربى مالقه را محاصره كرد . يوسف به رويارويى با دشمن شتافت . پادگان انتقيره خود آهنگ آن داشت كه حلقهء محاصره را بشكند . سپس ميان مسلمانان و مسيحيان جنگ درگرفت و مسلمانان براى رهايى شهر انتقيره از محاصره جانفشانيها نمودند ولى سرانجام منهزم شدند و شهر رزمنده تسليم شد . مسيحيان در سال 1413 م به شهر درآمدند و فرناندو فاتح آن ، از آن پس « صاحب انتقيره » لقب يافت . مسيحيان از آن پس در اراضى مسلمانان به تاخت‌وتاز پرداختند . سلطان يوسف ( سوم ) براى جلوگيرى از ريخته شدن خون مسلمانان و اجتناب از ويرانيهاى جنگ حاضر شد با دولت قشتاله پيمان صلح امضا كند بدان شرط كه خود صدها تن اسير مسيحى را بدون گرفتن فديه آزاد سازد .\r\nدر عهد سلطان يوسف مردم شهر جبل‌طارق عصيان كردند و سلطان ابو سعيد المرينى را به تصرف شهر فراخواندند ، آنان بر اين اعتقاد بودند كه او مىتواند ايشان را در برابر تعرض مسيحيان حمايت كند . ابو سعيد برادر خود عبد الله را با سپاهى بفرستاد . ولى سلطان يوسف تا از اين توطئه خبر يافت نزد حاكم جبل طارق مدد فرستاد و غرناطيان توانستند مغربيان را در يك نبرد هولناك منهزم سازند و فرماندهشان عبد الله را اسير نمايند . سلطان يوسف او را گرامى داشت و مال و زاد داد و با شمارى از لشكريان خود به مغرب فرستاد . قبايل مغرب نيز او را يارى دادند و او توانست ملك از برادر بستاند . « 26 »\r\nاز آن پس كه ميان دربار غرناطه و قشتاله پيمان آشتى بسته شد ، تا چندى روابط دو طرف مودت‌آميز بود . در اين سالها همواره جمع كثيرى از شواليه‌ها و اشراف مسيحى به غرناطه مىآمدند . جاذبهء اخلاق سلطان و دربار و مردان سلحشور غرناطه آنان را به آنجا مىكشيد . گاه نيز در ميدان بزرگ شهر ميان سواركاران مسيحى و مسلمان مسابقات برگزار مىشد . و زنان مسلمان روى گشاده به تماشا مىنشستند .\r\n\r\n\r\n","description":"","footnote":"\r\n( 26 ) . السلاوى : الاستقصاء ج 2 / ص 148 .\r\n","page_name":" 133 ","page_number":147},
  {"content":"\r\n\r\nغرناطه در زيبائى به اوج خود رسيده بود . « 27 » امت اندلسى در سايهء پادشاه رشيد و عادل خود از نعمت امن و آسودگى برخوردار بود ، ولى در اين سالهاى صلح و آسودگى كمتر در انديشهء آن بود كه براى روزهاى سختى كه در پيش داشت ساز و برگ دفاع بيندوزد .\r\nسلطان يوسف بن يوسف در سال 820 ه / 1417 م پس از نه سال فرمانروايى وفات كرد . اميرى خردمند و سياست‌مدار و دلير بود . ملت خود را دوست مىداشت . ايام كوتاه حكومت او در تاريخ مملكت غرناطه نيك مىدرخشد .\r\n\r\n3\r\nپس از سلطان يوسف ( سوم ) چند تن ديگر از اميران ناتوان بر تخت پادشاهى غرناطه استقرار يافتند . نخستين آنها پسرش ابو عبد الله محمد ( - محمد هشتم ) ملقب به الايسر بود . ابو عبد الله اميرى تندخو و خودخواه بود . با مردم نيز هيچگونه ارتباطى نداشت . در مراسم عمومى شركت نمىجست . وزيرش يوسف بن سراج تنها واسطهء ميان او و بزرگان مملكتش بود . اين وزير زعيم بزرگترين و شريفترين خاندانهاى غرناطه بود . با فرزانگى و نرمخويى كارهاى مملكت را اداره مىكرد . زندگى بنى سراج در سالهاى بعد با مبالغه و افسانه آميخته شد . آن‌سان كه المقّرى مىگويد به قبايل مذحج و طى نسب مىرسانند و از يكى از بطون اصيل عربى هستند كه در آغاز فتح اندلس به آنجا مهاجرت كرده‌اند . منازلشان در قرطبه و نواحى جنوبى مرسيه بود ولى تا اين سالها بر صحنهء حوادث تاريخ اندلس ظهور نكرده بودند . در غرناطه به درجه‌اى بس رفيع فرارفتند ، آن‌سان كه خود را رقيب سلاطين مىشمردند . « 28 » از عهد سلطان ابو عبد الله\r\n\r\n\r\n","description":"","footnote":"\r\n( 27 ) .\r\n dibi ednoC . 04 . P . III . V ) 6091 ( adanarG ed airotsiH : artnaclA etneufaL . 891 791 . P . III . V : \r\n( 28 ) . رجوع كنيد به نفح الطيب ج 1 / ص 138 . و نيز مقاله خاورشناس سيبولد در  malsI'l ed cycnE  تحت عنوان  segarrecnebA \r\n","page_name":" 134 ","page_number":148},
  {"content":"\r\n\r\nمحمد الايسر بنى سراج در رأس سرداران و زعماى ملك آشكار شدند و در حوادث اندلس سهم بسزائى يافتند . دوره سلطنت الايسر آغاز يك سلسله آشوبها بود . مردم بر پادشاه خود سخت خشمگين بودند و كوششهاى وزير در دلجوئى مردم نتوانست اوضاع را آرامش بخشد . بارها سلطان الايسر تخت پادشاهى خود از دست داد و باز آن را فراچنگ آورد . و خواهيم ديد كه دسايس و تفرقه‌افكنيهاى قشتاله چگونه در اين عهد از عوامل مهم انحلال قدرت در مملكت اسلامى و شتاب در سقوط آن بود .\r\nدر خلال فرمانروايى الايسر مسيحيان فرصت يافتند كه به غزاى مملكت غرناطه آيند . پس در سال 831 ه / 1428 م لشكر به غرناطه كشيدند و در حوالى وادى آش دست به كشتار و تاراج گشودند . اوضاع در غرناطه پريشان شد ، سلطان كه در اوج خودپرستى خويش بود ، نتوانست دشمن را از سرزمين وطن دور سازد . در اين حال آتشفشان منفجر شد و شورشيان به قصر الحمراء تاختند و به نام امير محمد بن يوسف ( سوم ) ( - محمد نهم ) پسر برادر الايسر ندا در دادند . در روايتى هم آمده است كه او فرزندش بود . اين امير محمد ، الزغير « 29 » لقب داشت . الايسر با زن و فرزند و جمعى از خواص خود بگريخت و به كشتى نشسته به تونس رفت و در سايهء حمايت سلطان تونس ابو فارس الحفصى بيارميد .\r\nمحمد الزغير بر تخت نشست . اميرى فرزانه بود و دلير و عاشق ادبيات و فنون . در اكتساب محبت ملت خود سعى مىكرد . مجالس سرور و مسابقات اسب‌سوارى ترتيب مىداد . ولى نتوانست آتش فتنه‌ها را خاموش كند . بنى سراج دشمنترين دشمنان او بودند . الزغير براى فروكاستن از نفوذ ايشان آنان را به اطراف پراكنده ساخت . از جمله يوسف بن سراج با جمعى از سروران و دليران و سلحشوران خاندانش غرناطه را ترك گفت تا به دست انتقام الزغير گرفتار نيايد . يوسف بن سراج نخست به ولايت مرسيه رفت ،\r\n\r\n\r\n","description":"","footnote":"\r\n( 29 ) . زغير تلفظ عاميانهء واژهء « صغير » است  . 595 . P . I . V sebarA tciD exua . ppuS . yzoD  ولى كنده معتقد است كه  riuqaZ  به معنى السكير ( - مست ) است  . 281 . P . III . V , dibi ednoC \r\n","page_name":" 135 ","page_number":149},
  {"content":"\r\n\r\nسپس به اشبيليه تا به پادشاه قشتاله خوان دوم پناه برد . خوان آنان را بپذيرفت و آفرين گفت . يوسف بن سراج و پادشاه قشتاله متفق شدند كه سلطان الايسر را به تخت فرمانروايىاش بازگردانند . پس الايسر را از تونس فراخواند ، او نيز بيامد .\r\nسلطان ابو فارس او را به گروهى از سواران خويش يارى داد و براى پادشاه قشتاله هداياى گران فرستاد . الايسر با جماعت خود در ثغر المريه فرود آمد . در آنجا مردم به گرمى و مهربانى استقبالش كردند و او را پادشاه خواندند . خبر به الزغير رسيد . شمارى از قواى خود را براى دستگيرى او فرستاد ولى بيشتر آنان به الايسر پيوستند . الايسر سپس به وادى اش رفت زيرا بسيارى از يارانش در آنجا گرد آمده بودند . پس با نيروى عظيمى به غرناطه راند . محمد الزغير ديد كه يارانش پراكنده شده‌اند و همچنان از اطراف او مىگريزند . ولى با گروه اندكى همچنان در قلعهء الحمراء پايدارى مىكرد و از پادشاهى خود دفاع مىنمود . الايسر به غرناطه داخل شد . مردم به پيشباز آمدند و او را پادشاه خواندند . الايسر الحمراء را محاصره كرد . ياران الزغير مواضع خود تسليم او نمودند . سپس الزغير گرفتار آمد و سرش را بريدند .\r\nآنگاه زن و فرزندش را اسير كردند . بدين‌سان كار الزغير پس از دو سال و چند ماه فرمانروائى پايان گرفت . اين واقعه در سال 1430 م اتفاق افتاد . « 30 »\r\nسلطان الايسر امور ملك را انتظام داد و يوسف بن سراج را به وزارت بازگردانيد و نزد پادشاه قشتاله خوان دوم كس فرستاد تا عهد دوستى تازه گرداند .\r\nشرط تجديد روابط دوستانه آن بود كه الايسر هرچه دربار قشتاله در راه بازگرداندن تخت پادشاهىاش هزينه كرده است بازپس دهد . و علاوه بر آن جزيه‌اى سالانه نيز بپردازد تا نشان فرمانبردارى او باشد . الايسر اين شروط به جاى نياورد و پادشاه قشتاله را به جنگ تهديد كرد . چون جنگهاى داخلى در قشتاله فروكش كرد ،\r\n\r\n\r\n","description":"","footnote":"\r\n( 30 ) .\r\n . 231 121 . P . III . V dibi artnaclA etneufaL . 581 481 . P . III . V : dibi , ednoC \r\n","page_name":" 136 ","page_number":150},
  {"content":"\r\n\r\nمسيحيان آهنگ بلاد مسلمانان كردند و آهنگ رنده نمودند . الايسر به رويارويى تاخت و توانست در آغاز دشمن را واپس نشاند ولى پادشاه قشتاله خود با سپاهى عظيم پيش تاخت و به دژ اللوز و ارشدونه رسيد و در آن مناطق دست به كشتن و غارت كردن زد و با اسيران و غنايم بسيار به قرطبه بازگرديد .\r\nدر اثناء اين احوال الايسر به غرناطه بازگرديد و در پى يافتن سير حوادث بود .\r\nفتنه‌هاى داخلى سر بر كرده بودند و خبر از انقلابات تازه مىدادند . تخت غرناطه بار ديگر دستخوش حوادث تقدير شد و گروههاى رقيب در برابر هم صف‌آرايى كردند .\r\nمسيحيان نيز براى افروختن آتش فتنه فرصتى به دست آوردند و در كشورى كه سراسر ضعف و اختلاف بود بسط نفوذ دادند . دشمنان الايسر به گرد اميرى كه از سوى مادر به خاندان سلطنت ارتباط داشت گرد آمدند .\r\nاو ابو الحجاج يوسف ( چهارم ) بن المول بود . مادرش دختر سلطان محمد بن يوسف الغنى بالله بود . پدرش ابن المول از وزراى دولت نصريه بود . براى خلع الايسر تدبيرى انديشيد . يوسف اميرى نيرومند و توانگر بود و با هيبت . پادشاه قشتاله خوان دوم با لشكر خود بيامد و در نزديكى غرناطه لشكرگاه برپاى داشت و چشم به راه فرصت نشست . يوسف به نزد او رفت و از او براى گرفتن تخت پادشاهى خود يارى طلبيد . و تعهد كرد كه به نام او حكومت كند و تحت فرمان او باشد . پادشاه قشتاله بپذيرفت و با يوسف پيمان بست .\r\nيوسف اقرار كرد كه از اتباع و خادمان قشتاله خواهد بود و تعهد كرد كه همهء اسيران مسيحى را آزاد نمايد و سالانه به پادشاه قشتاله جزيه دهد . مقدار اين جزيه بيست هزار دينار در سال بود . همچنين براى جنگ با دشمنانش خواه مسيحى يا مسلمان هزار و پانصد سوار به لشكرگاه او فرستد و خود در كورتس ( مجلس نمايندگان قشتاله ) حضور يابد در صورتى كه اين مجلس در جنوب طليطله منعقد گردد و اگر در درون قشتاله منعقد شد يكى از فرزندان يا خويشاوندان خود را بفرستد . پادشاه قشتاله نيز تعهد كرد كه تا زنده است اين صلح را ادامه دهد و او را در جنگهايش بر ضد\r\n\r\n","description":"","footnote":"","page_name":" 137 ","page_number":151},
  {"content":"\r\n\r\nمسلمانان و مسيحيان يارى كند و نيز هيچ يك از دشمنانش را كه به او پناه مىبرند پناه ندهد . اين معاهده در هفتم ماه محرم سال 835 ه / شانزدهم سپتامبر سال 1431 منعقد گرديد و برفور به اجرا درآمد . بدين‌گونه كه پادشاه قشتاله لشكر خود به مرج غرناطه فرستاد . الايسر در رأس قواى خود به دفاع بيرون تاخت و در دشتهاى اليبره با مسيحيان روبه‌رو گرديد . الايسر منهزم شد و به غرناطه بازگرديد .\r\nاما يوسف بن المول ، توانست به يارى مسيحيان بر چند شهرى كه به اطاعت او گردن نهاده بودند چون رنده و لوشه و دژ اللوز مستولى شود . پادشاه قشتاله هم يوسف را پادشاه خواند . پس از آن يوسف با قواى خود به غرناطه آمد و سپاه الايسر به سردارى وزير ابن سراج به جنگ او آمد ولى منهزم شد و ابن سراج به قتل رسيد . لشكر يوسف به پايتخت درآمد و بيشتر نواحى مملكت به اطاعت او درآمدند . اشراف كه كار الايسر را روى در شكست مىديدند از گردش پراكنده شدند . الايسر اموال و زن و فرزند خود بگرفت با تنى چند از خواص خود از غرناطه خارج گرديد و به مالقه رفت . اين شهر همچنان به فرمان او باقى مانده بود . يوسف بن المول پيروزمند به الحمراء درآمد و در ژانويهء سال 1432 بر تخت نشست .\r\nنخستين كار يوسف بن المول آن بود كه با پادشاه قشتاله تجديد رابطه فرمانبردارى كرد ، و به عنوان سلطان غرناطه در بيست و دوم جمادى الاول همان سال / بيست و هفتم ژانويهء سال 1432 م بر آن مهر نهاد . « 31 » ولى مدت فرمانروائىاش دير نپائيد ، زيرا پيرمردى بيمار بود . پس از شش ماه كه در آن جز اعتراف به اطاعت پادشاه قشتاله كار ديگرى نكرد از جهان برفت . خضوع و فرمانبردارى غرناطه در برابر قشتاله چيزى بود كه سالها قشتاله براى تحقق آن كوشش كرده بود .\r\nپس از مرگ سلطان يوسف همهء احزاب به سلطان الايسر روى آوردند و او براى بار سوم بر تخت نشست و با پادشاه قشتاله به مدت يك سال پيمان صلح بست ولى\r\n\r\n\r\n","description":"","footnote":"\r\n( 31 ) .  . 921 . II . R . P sacnamiS ed lareneg ovihcrA \r\n","page_name":" 138 ","page_number":152},
  {"content":"\r\n\r\nقشتاليان به زودى اراضى شرقى غرناطه را مورد حمله قرار دادند . مسلمانان به سردارى وزير ابن عبد البر زعيم بنى سراج آنان را منهزم ساختند و در نزديكى شهر ارشدونه باز هم شكست ديگر دادند و جمع كثيرى از ايشان را به اسارت بردند . اين واقعه در سال 838 ه / 1434 م اتفاق افتاد .\r\nسال بعد سلطان الايسر لشكر به جنگ قشتاليان كشيد . اين جنگ در حوالى غرناطه و وادى آش بود . بارها ايشان را منهزم ساخت . سپس مسيحيان بازگشتند و بر بسطه و وادى آش حمله كردند و برخى دژها و قريه‌ها را گرفتند . سپاه بزرگ مسيحيان به سردارى حاكم لبله بر جبل طارق تاخت آورد ولى مردم شهر مسيحيان را غافلگير كردند و آن را منهزم ساختند . سردارانشان و بسيارى از آنان كشته شدند . ( در سال 840 ه / 1436 م ) سپس ميان مسلمانان و مسيحيان در نزديكى كازورلا جنگى درگرفت كه هر دو طرف متحمل خسارات صعب گرديدند ولى به پيروزى مسلمانان انجاميد . اما سردار سپاهشان ابن سراج فرزند وزير سابق در ميدان جنگ به قتل رسيد و غرناطه در مرگ او عزادار شد . « 32 »\r\nبدين‌گونه چند سال جنگ ميان مسلمانان و مسيحيان بر دوام بود . چون مسيحيان بسيارى تلفات و بىنتيجه ماندن حملات خود را دريافتند چندى دست از جنگ و تجاوز برداشتند . سلطان الايسر در اواخر عهد خويش سفيرى به مصر فرستاد بدين اميد كه سلطان مصر به يارى او قدمى بردارد ، زيرا فشار مسيحيان را در افزايش مىديد . روايت ناقصى از داستان اين سفارت به دست ما رسيده است . « 33 » تواريخ مصرى هم به آن اشارت كرده‌اند . اين نخستين بار است كه دولت غرناطه از مصر يارى مىطلبد و حال آنكه تا اين زمان همواره از ملوك مغرب يارى مىطلبيد . ديديم كه دولت بنى مرين سالها\r\n\r\n\r\n","description":"","footnote":"\r\n( 32 ) .  . 051 - 741 . P . III . V . dibi artnaclA etneufaL \r\n( 33 ) . دوست من استاد دكتر عبد العزيز الاهوانى در يكى از كتابخانه‌هاى ملى مادريد به اين اوراق دست يافت و آنها را ضمن بحث « سفارة سياسيه من غرناطه الى القاهر فى القرن التاسع الهجرى » در مجلهء دانشكدهء ادبيات دانشگاه قاهره ( المجلد السادس عشر ، الجزء الاول ص 95 - 121 ) چاپ كرده است .\r\n","page_name":" 139 ","page_number":153},
  {"content":"\r\n\r\nتكيه‌گاه دولت غرناطه بود ولى در اين روزها خود دستخوش ضعف و انحلال شده بود .\r\nروايات مصرى تاريخ اين سفارت را در ماه رجب سال 844 ه / دسامبر 1440 م ضبط كرده‌اند . ولى در ذكر نام سلطان غرناطه دچار اشتباه شده‌اند . مقريزى او را الغالب بالله عبد الله بن محمد بن ابى الجيوش نصر خوانده و سخاوى او را عبد الله بن محمد بن نصر « 34 » . به نظر ما اين سفارت از سوى سلطان ابو عبد الله محمد بن يوسف يعنى سلطان الايسر صادر شده . زيرا او تا اوايل سال 1441 م فرمان مىرانده است . و نيز محتمل است كه فرستندهء اين سفيران محمد بن نصر بن محمد الغنى بالله ( - محمد دهم ) بوده باشد كه به الاحنف معروف بوده . شايد هم خبر اين انقلاب در هنگامى كه سفيران غرناطه به قاهره رفته‌اند هنوز به مصر نرسيده باشد و وصول ايشان به قاهره پس از وقوع اين انقلاب بوده . ازاين رو ترجيح مىدهيم كه بگوييم كه فرستنده سفيران سلطان الايسر بوده باشد .\r\nدر هر حال سفيران غرناطى چهار تن بودند - از روايت مخطوط چنين برمىآيد - كه در ماه رجب سال 844 نامه سلطان خويش به نزد سلطان مصر الظاهر سيف الدين چقمق برده‌اند .\r\nسلطان مصر پاسخ داد كه به زودى نزد ابن عثمان سلطان قسطنطنيه كس خواهد فرستاد تا به يارى غرناطيان برخيزد . سفيران تأكيد كردند كه آمده‌اند تا از سلطان مصر يارى جويند نه از كس ديگر . سلطان عذر آورد كه راه دور است و فرستادن لشكر ميسر نيست . سفيران خواستند كه سلطان آنان را به مال يارى دهد . سلطان آنان را وعده داد .\r\nسفيران غرناطه هداياى خود را كه سفالهاى مالقى وانجبار ( ؟ ) غرناطى و جامه‌هاى خز اندلسى بود تقديم نمودند . سلطان تحسين كرد و آنها را ميان مماليك خود تقسيم نمود . البته معلوم نيست كه نتيجهء اين سفارت چه بود و آيا در موعد مقرر كمكهاى مصر به غرناطه رسيد يا نه . از همان اوراق مخطوط برمىآيد كه سفيران غرناطه با كاروان حجاج براى گزاردن فريضهء حج به مكه رفتند و كاتب تنها به وصف بقاع مقدسه پرداخته\r\n\r\n\r\n","description":"","footnote":"\r\n( 34 ) . اولى در كتاب « السلوك فى دول الملوك » و دومى در كتاب « الضوء اللامع فى اعيان القرن التاسع »\r\n","page_name":" 140 ","page_number":154},
  {"content":"\r\n\r\nيعنى اين سفارت نتايج عملى در بر نداشته است .\r\nحوادث غرناطه خبر از تحول تازه‌اى مىداد . سلطان الايسر با آنكه در مبارزه بر ضد مسيحيان امتحان خود را داده بود در سياست داخلى چندان موفق نبود و نتوانست ملت را به سوى خود جلب كند . از جمله گروهى از دشمنان او - از سران دلير سپاه - به حمايت قشتاله درآمدند . در رأس اين گروه امير يوسف بن احمد نوادهء يوسف دوم و پسر عم الايسر بود كه در تواريخ قشتالى به « ابن اسماعيل » شهرت دارد ، زيرا نسب به سلطان ابو الوليد اسماعيل مىرساند كه در سال 712 ه بر تخت نشست . فرقهء ديگر از شورشيان در المريه بودند كه امير محمد بن نصر بن محمد الغنى بالله را كه الاحنف لقب داشت يارى مىدادند . الاحنف توانسته بود با جماعتى از ياران خود در نهان به غرناطه درآيد و آتش فتنه را برانگيزد . چون فرصتى يافت با اصحاب خود برجست و بر الحمراء و چند دژ مستولى گرديد . و الايسر و خاندان او را گرفت و به زندان فرستاد و خود را پادشاه خواند . اين واقعه در اوايل سال 1441 م يا اوايل سال 1442 م بود . بنابر سندى به زبان عربى و آن نامه‌اى است از سوى او كه در ماه ذو القعدهء سال 846 ه / مارس 1443 م نزد پادشاه قشتاله فرستاده شده و در آن از برخى مسائل ميان دو دولت سخن رفته و خواسته شده كه سفيرش را كه در قشتاله زندانى است آزاد كند « 35 » .\r\nجمع كثيرى از مردم شهر با حكومت الاحنف به مخالفت برخاستند زعيم اين فريق وزير ، ابن عبد البر زعيم بنى سراج بود كه در دژ مونتىفريو در شمال غربى غرناطه اقامت داشت و حكومت امير يوسف ( ابن اسماعيل ) را كه در دربار قشتاله بود تأييد مىكرد .\r\nهنوز اندك زمانى نگذشته بود كه اين امير از اشبيليه به غرناطه راند ، گروهى از جنگجويان مسيحى هم با او بودند ، اينان را پادشاه قشتاله به يارى او فرستاده بود .\r\nظاهرا ابن اسماعيل توانست بر الاحنف غلبه يابد و الحمراء را اشغال نمايد و چند ماهى هم فرمان راند . ولى الاحنف بازگرديد و در اوايل سال 1446 م بر او غلبه يافت و تخت خود بازپس گرفت . سلطان الاحنف به غزاى اراضى مسيحى شتافت از جمله در سال\r\n\r\n\r\n","description":"","footnote":"\r\n( 35 ) . متن اين نامه با عكس آن در كتاب نبذة العصر فى اخبار ملوك بنى نصر به اهتمام دانشكدهء فرانكو در تطوان چاپ شده است . ص 76 - 78 .\r\n","page_name":" 141 ","page_number":155},
  {"content":"\r\n\r\n1446 م به دژ بنى موريل و قلعهء ابن سلامه حمله كرد و مسيحيانى را كه در آنجا بودند به قتل آورد . در وقت بخشى از قواى خود را به جنگ خصمش ابن اسماعيل فرستاد .\r\nالاحنف اختلاف ميان آراگون و قشتاله را مغتنم شمرد و نزد پادشاه آراگون كس فرستاد و اظهار دوستى نمود . بنابراين پيمان دوستى ، الاحنف موفق شد كه از ناحيهء مرسيه به اراضى مسيحيان لشكر برد . او در سال 1450 م در نزديكى جنجاله با قشتاليان روبه‌رو گرديد و آنان را به سختى منهزم ساخت . سپس در مناطق ديگر نيز دست به كشتار و تاراج زد . ابن اسماعيل در اين اوان در دژ مونتىفريو مىزيست و برخى از بلاد و دژهاى مجاور به اطاعت او درآمده بودند . بدين‌گونه دامنهء مبارزه گسترش يافت و جنگ داخلى از يك سو و لشكركشيهاى مسيحيان از ديگر سو بر نيروى دفاعى غرناطه زيان وارد مىآورد . سلطان الاحنف با وجود نيروى عزم و اراده‌اش ، با سبب خودسريها و قساوتها و شدتى كه در او بود ، خشم مردم را برانگيخته بود و بيشتر خاندانهاى بزرگ براى ساقط كردنش تلاش مىكردند . بدين‌گونه اوضاع براى يك انقلاب نوين آماده شده بود .\r\nدر اينجا سرنوشت تخت فرمانروايى غرناطه تاريك است و اقوال مختلف . در روايات اسلامى چندان مطالبى ديده نمىشود . بنابراين بيشترين اعتماد ما بر روايات قشتالى است .\r\nدر يكى از اين روايات آمده است كه پادشاه قشتاله پس از آنكه اختلافات خود را با آراگون رفع كرد به غرناطه توجه نمود و شمارى از سپاهيان خود را همراه ابن اسماعيل كرد و الاحنف به قتال رقيب خود بيرون آمد . ميان دو گروه در خارج غرناطه نبرد رخ داد كه به فرار الاحنف انجاميد و ابن اسماعيل به غرناطه داخل شد و بر تخت نشست . اين واقعه در سال 1454 م اتفاق افتاد . در برخى روايات ديگر هم آمده است كه سلطان الاحنف تا سال 1458 فرمان راند و پس از او امير سعد بن على نوادهء سلطان يوسف دوم به جايش نشست . او نيز چهار سال حكومت كرد .\r\nسپس در سال 1462 م معزول شد و بار ديگر سلطان يوسف پنجم ( ابن اسماعيل ) را به حكومت بازگردانيدند او نيز تا اواخر سال 1463 م فرمان راند « 36 » .\r\n\r\n\r\n","description":"","footnote":"\r\n( 36 ) .  202 102 . P . III . V , dibi ednoC \r\n","page_name":" 142 ","page_number":156},
  {"content":"\r\n\r\nسلطان ابن اسماعيل اميرى عاقل و حازم و عادل و دوستدار اصلاحات و آبادانى بود . زمام كارها به دست گرفت و امن و آسايش برقرار ساخت و چند بناى شامخ برآورد و در استحكامات شهرها و مرزها كارهاى مهم كرد . همچنين مردى سلحشور بود و خود در مسابقات اسب‌سوارى شركت مىجست . در آغاز حكومتش نزد پادشاه قشتاله خوان دوم كس فرستاد تا فرمانبردارى خويش اعلان كند . ازاين‌رو مدتى كوتاه ميان مسلمانان و مسيحيان صلح برقرار شد . ولى خوان دوم پس از چند ماه بمرد و پسرش هنرى چهارم به جاى او نشست . ابن اسماعيل چتر حمايت قشتاله را به يك سو افكند تا مگر ملت در كنار او ايستد و پايگاه داخلى خويش مستحكم گرداند . در وقت بخشى از سپاه خود را به اراضى قشتاله گسيل داشت . پادشاه قشتاله هم به نوبهء خود اصرار مىورزيد كه آن قرارداد به قوت خود باقى بماند . ازاين‌رو فشار بر غرناطه را افزون ساخت . و لشكر به اراضى غرناطه آورد و دست به كشتار و تاراج گشود و باغها و مزارع را نابود ساخت و جمع كثيرى را كشت يا اسير نمود . مسلمانان با نيروى كوچكى با او به مقابله پرداختند و به لشكرش تلفات بسيار وارد آوردند . سال بعد باز هم قشتاليان بيامدند . مسلمانان به نوبهء خود به منطقهء جيان حمله بردند و در آنجا به لشكر مسيحيان دستبردى نيكو زدند . اين گونه زدوخوردها مدتى ادامه داشت و در اين دور از حيات مملكت اسلامى مسيحيان چند شهر و ثغر اسلامى را تصرف نمودند . بعضى را سلاطين غرناطه خود به آنان واگذار كرده بودند و بعضى را ايشان فتح كرده بودند .\r\nبزرگترين ضربت بر پيكر مملكت غرناطه در عهد ابن اسماعيل سقوط ثغر جبل‌طارق بود . در سال 1462 م سپاهى از قشتاليان بيامد و ناگهان بر شهر مستولى شد . اين امر سبب شد كه رابطه غرناطه با مغرب بريده شود و ديگر از آن سوى آب مدد نرسد .\r\nمدتها بود كه جوش و خروش دولت بنى مرين در آن سوى آب فروكش كرده بود .\r\n\r\n\r\n","description":"","footnote":"\r\n al a noicacifitceR anU : anecul ed oceS ) 1 . esaF . IIVX loV saladnA lA ( seirsaN somitlu sol ed airotsiH \r\n","page_name":" 143 ","page_number":157},
  {"content":"\r\n\r\nآخرين سلطان اين خاندان سلطان عبد الحق در سال 823 ه / 1415 به جاى پدرش ابو سعيد المرينى نشست . در عصر او در اطراف مملكت پريشانيهايى رخ نمود . وزيرش يحيى بن يحيى الوطاسى زمام امور دولت را به دست گرفته بود . بنى وطاس به بطنى از بطون بنى مرين انتساب داشتند و از رقباى آنان در ملك و رياست به شمار مىآمدند .\r\nچون خودكامگى از حد گذرانيدند ، سلطان عبد الحق به قلع و قمع ايشان پرداخت و چند تن از رؤسايشان از جمله وزير خود يحيى را به قتل آورد . جماعتى از ايشان به اطراف پراكنده شدند . عبد الحق زمام كارهاى دولت خود را به يهوديان سپرد . آنان نيز به تاخت‌وتاز پرداختند . مردم بر سلطان خشمناك شدند و آتش شورش افروخته گرديد .\r\nعبد الحق در سال 869 ه / 1464 م معزول شد و به قتل رسيد و با مرگ او دولت بنى مرين پس از دويست سال منقرض گرديد . بنى وطاس دشمنان قديم ايشان ميراث بر ايشان شدند . زعيم بنى وطاس محمد الشيخ توانست در سال 876 ه / 1471 م بر فاس مستولى گردد . « 37 » بدين‌گونه در مغرب دولت جديدى به وجود آمد ولى آنچنان نيرويى نداشت كه بتواند از دريا بگذرد و به اندلس آيد و در امر جهاد شركت جويد .\r\nبدين‌سان امت اندلسى احساس كرد كه در برابر چنان دشمنى تنها مانده است .\r\nدولت غرناطه هم در پى آنهمه كشاكش ديگر ناتوان شده بود و راهى جز قبول همهء تحميلات پادشاه قشتاله را نداشت .\r\nمملكت غرناطه در اين موقعيت حساس خود گرفتار اضطرابات داخلى بود . و يكى از مهمترين آنها كشاكش ميان دربار و خاندانهاى نيرومند و مدعى بود ، چون بنى سراج و بنى اضحى و بنى الثغرى و غير ايشان . « 38 » از سوى ديگر نفوذ زنان در دولت افزون شده\r\n\r\n\r\n","description":"","footnote":"\r\n( 37 ) . السلاوى : الاستقصاء ج 2 / ص 148 و 150 ، 151 و 160 .\r\n( 38 ) . در الاحاطه ، ابن الخطيب از خاندان بنى ضحى يا بنى اضحى ياد كرده است ولى از اصل و نسبت بنى الثغرى در روايات اسلامى سخن نرفته است . در روايات مسيحى از آنان به نام  sirgeZ  ياد شده . خاورشناس اسپانيايى گاينگوس مترجم نفح الطيب مىگويد زگرى تحريف شدهء ثغرى است زيرا اينان از آراگون يا ثغراعلى ( مملكت سرقسطه ) پس از سقوط ثغراعلى به دست مسيحيان به غرناطه مهاجرت كرده‌اند .\r\n","page_name":" 144 ","page_number":158},
  {"content":"\r\n\r\nبود . در سال 1462 م سلطان ابن اسماعيل كوشيد و به نفوذ بنى سراج نيرومندترين اين خاندانها پايان داد . با آنكه غرناطه مدت كوتاهى از مزاياى آن پيمان ظالمانه با پادشاه قشتاله در آرامش به سر برد ولى مسلم بود كه اين مملكت اسلامى در سراشيب سرنوشت پر خطر خود افتاده است و شبح انحلال و انقراض آشكار شده است .\r\nهنوز ديرزمانى نگذشته بود كه انقلاب تازه‌اى در غرناطه پديد آمد . از اين قرار كه امير سعد بازگرديد و با ياران خود در سال 1463 م به الحمراء حمله كرد و تخت سلطنت را از آن خود نمود . ابن اسماعيل و دشمنان سلطان جديد گريختند . در اينجا برخى از روايات اسلامى حوادث غرناطه را در اين عصر روشنتر مىنمايند . از جمله روايت مورخ و جهانگرد مصرى عبد الباسط بن خليل الحنفى است كه در اين ايام از مغرب و اندلس ديدن كرده است . كتاب او « الروض الباسم فى حوادث العمر و التراجم » نام دارد . « 39 » او پاره‌اى اخبار اندلس را كه در اثناء ديدارش از مغرب شنيده است نقل مىكند .\r\nسپس در سال 870 به غرناطه رفته و آنچه در آنجا از حوادث ميان سالهاى 867 - 870 شنيده در كتاب خود آورده است . سپس بار ديگر به اندلس بازگشته و اخبار اندلس را تا سال 887 ه / 1482 م آورده است .\r\nاين جهانگرد مصرى مىگويد كه سلطان اندلس در سال 867 ه / 1462 - 1463 سعد بن محمد بن يوسف المستعين بالله معروف به ابن الاحمر بود . چون بر تخت نشست پسرش ابو الحسن به تحريك بنى سراج بر او بشوريد و او را از غرناطه براند . سعد به مالقه رفت و ابو الحسن به جاى او نشست . در سال بعد يعنى سال 868 ه چون فشار مسيحيان بر اندلس شدت گرفت ، ابو الحسن با پدرش سعد آشتى كرد و او را\r\n\r\n\r\n","description":"","footnote":"\r\n ) etaN 51 . P . rtnI , arbmahlA 145 . P . II . V , niapS ni seitsanyD nademmahoM ( \r\nواژه الثغر بعدها لقب بسيارى از كسانى شد كه از ثغر اعلى به اطراف اندلس مهاجرت كردند ( رجوع كنيد به الحلة السيراء ابن الابار ص 217 و 218 . و نيز برمىآيد كه آل الثغرى از خاندانهاى بربر و از قبيلهء غماره‌اند .\r\nدر جنگهاى اخير غرناطه داراى نشان و مقامى خاص بوده‌اند .\r\n( 39 ) . تنها نسخهء اين كتاب در كتابخانهء رسولى واتيكان است به شمارهء  927 , 827 graB  . كتاب در دو مجلد است يكى 259 ورق بزرگ و ديگرى 66 ورق .\r\n","page_name":" 145 ","page_number":159},
  {"content":"\r\n\r\nآزاد ساخت . سعد در المريه اقامت گزيد و متعرض فرزند نشد ولى پس از اندكى در اواخر آن سال بمرد و ابو الحسن در پادشاهى بدون رقيب ماند .\r\nپس از آن باز هم بر سر تخت سلطنت منازعاتى ميان ابو الحسن و برادرش ابو الحجاج يوسف درگرفت و اين نزاع جز به مرگ يوسف پايان نگرفت . يوسف ديرى نپاييد .\r\nجهانگرد مصرى مىگويد كه سلطان ابو الحسن را در الحمراى غرناطه در اواخر جمادى الاول سال 870 ه / ژانويهء سال 1466 م ديده است . « 40 »\r\nاين بود خلاصه‌اى از آنچه اين جهانگرد مصرى براى ما نقل كرده و گوشه‌اى از حوادث غرناطه را در اين برهه از حياتش روشن ساخته است .\r\n* * * در اين هنگام سلطان محمد فاتح پادشاه ترك عثمانى بر قسطنطنيه پيروز شد ( سال 1453 م ) و آن كاخ مستحكم و رفيع كه اروپاى مسيحى را در برابر مسلمانان از جانب شرقى حمايت مىكرد فروريخت . طوفان فتح عثمانى جنوب شرقى اروپا را بگرفت و در راه خود هر مقاومتى را از ميان برداشت . اروپاى مسيحى در برابر اين خطر جديد خود را مورد تهديد ديد . ازاين‌رو بار ديگر گرايشهاى صليبى اوج گرفت . اين صدا در اسپانياى مسيحى نيز پيچيد . در آنجا مملكت غرناطه با وجود ضعف و خردىاش نمايانگر صولت قديم دولت اسلام در اسپانيا بود . بنابراين براى مسيحيان به منزلهء هستهء خطر به شمار مىآمد پس بايد اين ماده به كلى قطع گردد كه روزى منشاء خطر بزرگى نگردد .\r\nآرى غرناطه براى اسپانياى مسيحى يك دشمن خطرناك داخلى بود . حقيقت اين است كه زندگى اين مملكت اسلامى كوچك بيش از آنچه اسپانياى مسيحى حساب مىكرد به طول انجاميد و پنجاه سال ديگر توانست به حيات خود ادامه دهد تا اسپانياى مسيحى به صورت يك مملكت متحد نيرومند درآيد . چون اسپانياى مسيحى از جنگهاى داخلى\r\n\r\n\r\n","description":"","footnote":"\r\n( 40 ) . علامه خاورشناس  adiv alled . G  ، آنچه را در كتاب عبد الباسط از اخبار اندلس آمده است در مقاله‌اى تحت عنوان\r\n . onaizige orettaigaiv nu id idrocer ein 66 - 3641 len atanarG ed ongeR lI \r\nدر مجلهء  II - csaF - 3391 - I . loV suladnA lA  آورده است .\r\n","page_name":" 146 ","page_number":160},
  {"content":"\r\n\r\nبرهيد و وحدت خويش به دست آورد فرصت آن يافت كه آخرين ضربت را بر پيكر اين مملكت كوچك اسلامى فرود آورد و به زندگىاش پايان بخشد .\r\n\r\n","description":"","footnote":"","page_name":" 147 ","page_number":161},
  {"content":"\r\n . \r\n","description":"","footnote":"","page_name":" 148 ","page_number":162},
  {"content":"\r\n\r\n\r\nفصل نهم تاريخ اسپانياى مسيحى از قيام مملكت غرناطه تا اتحاد دو مملكت قشتاله و آراگون\r\n\r\n1 - قشتاله\r\nچون فرناندوى سوم ( فرديناند ) پادشاه قشتاله به سال 1252 م بمرد پسرش آلفونسوى دهم ملقب به دانشمند يا حكيم  oibaS LE  - كه به سبب شوق و علاقه‌اش به علوم و ادبيات اين لقب يافته بود - به جاى پدر نشست . آلفونسوى دانشمند به اصلاح امور ملك پرداخت و بويژه در اصلاح قوانين گام بزرگى برداشت . جامعهء اسپانيايى در اين عصر نياز به قوانينى داشت كه با تحولاتى كه در آن پديد آمده بود سازگار باشد .\r\nاين قوانين بايد جلو طغيان اشراف و سروران را بگيرد و از رقابتها و كينه‌توزيهاى ميان طوايف بكاهد . ديديم كه خايمهء فاتح پادشاه آراگون هم در همين اوان در مملكت خود سرگرم يك سلسله اصلاحات مهم بود . آلفونسوى دهم طمع در آن داشت كه امپراطورى عظيمى به وجود آورد حتى هواى به دست آوردن تاج امپراطورى مقدس روم را در سر مىپرورانيد . سبب اين بلندپروازيها آن بود كه مادرش بانويى آلمانى بود از خاندان‌هاى اصيل و دخت امپراطور فيليپ . آلفونسو براى تحقق اين خيال اموال بسيار خرج كرد و چون نيازمند پول شد سكه‌هاى قلب به جريان گذاشت و اين امر در وضع اقتصادى مملكت تأثير ناگوارى داشت .\r\nآلفونسو با وجود اشتغالاتش به امور داخلى به شيوهء اسلاف خود جنگ در اراضى اسلامى را ادامه مىداد . در اوايل كار توانست شهر قادس را از ساكنان\r\n\r\n","description":"","footnote":"","page_name":" 149 ","page_number":163},
  {"content":"\r\n\r\nمسلمانش بستاند و در اين پيكار ابن الاحمر صاحب غرناطه او را يارى مىداد . اما امير غرناطه محمد الفقيه چون دريافت كه آلفونسو براى بلع همهء مملكت اسلامى نقشه كشيده است ، از دريا گذشته به مغرب آمد و از سلطان ابو يوسف يعقوب المنصور يارى خواست و ديديم كه سلطان مغرب چندبار به اندلس لشكر برد و بر سپاهيان قشتاله شكست وارد آورد .\r\nدر اواخر عهد آلفونسوى دهم ، اوضاع قشتاله ناگوار شد و اشراف بشوريدند تا او را از سلطنت خلع كنند زيرا آلفونسو متعرض امتيازات ايشان شده بود . سپس پسرش سانچو نيز بر ضد پدر برخاست زيرا معتقد بود كه به ولايت‌عهدى از فرزند برادر متوفايش سزاوارتر است . پس در قشتاله جنگ داخلى درگرفت و در نتيجه آلفونسو تخت خويش از دست بداد و به سلطان ابو يوسف پناه آورد . سلطان نيز او را به مال و لشكر يارى داد . ميان آلفونسو و پسرش سانچو جنگ دوام يافت تا آلفونسو در سال 1284 م در اشبيليه بمرد و با مرگ او جنگ داخلى هم پايان يافت .\r\nپسرش سانچو ملقب به دلير  ovarB LE  مدتى بدون هيچ منازعى فرمان راند تا آنگاه كه ميان او و اشرافى كه او را بر ضد پدرش يارى داده بودند و نيز با برادران كوچكترش و فرزندان برادر بزرگترش فرناندو كه پيش از اين مرده بود خلاف افتاد و بار ديگر بر سر تصاحب تخت قشتاله كشاكشها به وجود آمد . سانچو براى رهايى از دشمنان خود دست به توطئه و كشتارهاى ناگهانى زد و در تعقيب آنها تا سر حد قساوت پيش رفت . در اين روزها كه اوضاع قشتاله پريشان شده بود ، سانچو ترجيح داد كه با مملكت غرناطه عقد صلح بندد . ابن الاحمر نيز به نوبهء خود از اين پيمان استقبال كرد ، زيرا از دخالتهاى سلطان مغرب ابو يوسف يعقوب المنصور در امور اندلس ناخشنود بود - و ما در جاى خود از آن ياد كرديم - بدين‌گونه غرناطه سالى چند در آرامش و صلح به سر آورد .\r\nچون در سال 1296 سانچو بمرد ، پسرش فرناندوى چهارم ( فرديناند ) كه كودكى شش ساله بود جاى او را بگرفت - مادرش ماريا مولينا سرپرستى او را بر عهده\r\n\r\n","description":"","footnote":"","page_name":" 150 ","page_number":164},
  {"content":"\r\n\r\nگرفت . با آنكه اين زن با دليرى تمام از تخت پادشاهى دفاع مىكرد و كارها را با درايت و فرزانگى مىگردانيد ، عهد او عهد پريشانى و هرج‌ومرج بود . اشراف و رقبا براى دستيابى به تخت پادشاهى آشوبها به راه مىانداختند . پادشاه خردسال و مادرش مجبور شدند از اشبيليه بگريزند و به مردم آبله  alivA  پناهنده شوند .\r\nچون فرناندوى چهارم به حد رشد رسيد ، به يارى دوستان و ياران خود بار ديگر به تخت خويش بازگرديد ولى در گردانيدن امور احساس عجز و قصور مىكرد .\r\nعلاوه بر آن مادر را كه سالها او را حمايت كرده بود برنجانيد . در عهد فرناندو روابط ميان قشتاله و غرناطه برهم خورد و مسيحيان در اراضى مسلمانان به حمله پرداختند .\r\nبزرگترين حوادث در اين عهد استيلاى قشتاليان بر جبل طارق بود در سال 709 ه / 1310 م . در سال 1312 قشتاليان به سردارى فرناندوى چهارم با لشكرى به اندلس روى نهادند و جيان را محاصره كردند ولى فرناندو به ناگاه در خيمهء خود در برابر دروازه‌هاى شهر محصور بمرد . اين واقعه در سپتامبر سال 1312 بود .\r\nچون فرناندوى چهارم بمرد ، پسر خردسالش آلفونسوى يازدهم به تخت نشست و هنوز به يك سالگى نرسيده بود . سرپرستى او را دون پدرو و دون خوان كه هر دو از زعماى اشراف بودند بر عهده گرفتند .\r\nاشراف و امراء عزم كردند كه بار ديگر لشكر به سرزمينهاى اسلامى برند . قشتاليان در اراضى غرناطه پيش تاختند و بر چند دژ مستولى شدند و مسلمانان را در سال 1317 م در نبردى سخت منهزم ساختند . اين حمله در آغاز عصر سلطان ابو الوليد اسماعيل بود .\r\nدو سال بعد از آن لشكر قشتاله به سردارى دون پدرو و دون خوان سرپرستان پادشاه و شمارى از امراء به پايتخت اندلس حمله بردند . مسلمانان در نزديكى غرناطه با آنان مصاف دادند . جنگى سهمناك بود و به پيروزى مسلمانان انجاميد . دون پدرو و دون خوان و جمعى از اشراف و امراء كشته شدند . اين واقعه در سال 1319 م اتفاق افتاد .\r\nمسلمانان اين فرصت غنيمت شمردند و بر مملكت قشتاله تاختند و بر چند دژ و\r\n\r\n","description":"","footnote":"","page_name":" 151 ","page_number":165},
  {"content":"\r\n\r\nشهر مستولى شدند . ما در جاى خود از اين فتوحات ياد كرديم - در خلال اين احوال اوضاع قشتاله پريشان گرديد و ميان اشراف نزاع برخاست و اين امر تا هنگامى كه پادشاه خردسال تحت سرپرستى اشراف بود ادامه داشت .\r\nچون پادشاه خردسال به حد رشد رسيد و خود زمام كارها به دست گرفت اندك اندك لياقت خود بروز داد .\r\nآلفونسوى يازدهم با آنكه در ضبط مملكت و گردانيدن كارها و اقدام به اصلاحات ادارى و قضائى گامهاى بزرگ برداشت ، ولى پادشاهى سخت‌دل و سخت‌كش بود . تنها وسيله‌اى كه براى نگهدارى تخت پادشاهى خود مىشناخت قتل بود . ازاين‌رو بسيارى از اشراف و امراء و زعماى ملك به دست او كشته شدند ، بدون هيچ محاكمه‌اى . ازاين‌رو او را « انتقام گيرنده » لقب دادند . دربار قشتاله در عهد او مركز فجور و تباهى بود . ملكهء قانونى مارياى پرتغالى در گوشهء عزلت مىزيست و رفيقهء پادشاه الينورا بر قصر و دولت مستولى شده بود و آلفونسو چند فرزند غير مشروع از او داشت . بدين‌گونه قشتاله در عصر وحشت و انحلال سياسى و اجتماعى به سر مىبرد .\r\nآلفونسوى يازدهم ، پادشاهى دلير و لشكرانگيز بود . دولت غرناطه همواره از جانب او احساس خطر مىكرد . ازاين‌رو بار ديگر دست يارى به سوى مغرب دراز كرد .\r\nسلطان ابو الحسن المرينى لشكرى به يارى غرناطه به اندلس فرستاد . دو لشكر قشتاله و آراگون هم آماده پيكار شدند . مسيحيان پيروز شدند . چون سلطان ابو الحسن خبر شكست مسلمانان را شنيد عزم آن كرد كه خود از دريا بگذرد و به اندلس رود . اين‌بار با ناوگانى عظيم و لشكرى كشن . ميان دو لشكر در كنار رود سالادو در جزيرة الخضراء نبرد درگرفت . بار ديگر مسلمانان منهزم شدند و - چنان كه گفتيم - لشكرگاه سلطان به دست مسيحيان افتاد . اين واقعه در سىام اكتبر سال 1340 م / جمادى الاول سال 741 ه اتفاق افتاد . مسيحيان بر جزيرة الخضراء و طريف مستولى شدند .\r\nغزوات مسيحيان به اراضى غرناطه چند سال ديگر به طول انجاميد . در سال 1349 بار ديگر قشتاليان در اطراف جزيرة الخضراء پيش راندند . شهر جبل طارق كه\r\n\r\n","description":"","footnote":"","page_name":" 152 ","page_number":166},
  {"content":"\r\n\r\nمدتها پيش به دست مسيحيان افتاده بود اكنون به تصرف مسلمانان بازگشته بود .\r\nقشتاليان آهنگ تصرف مجدد شهر را نمودند و آن را محاصره كردند . محاصره يك سال مدت گرفت و مسلمانان در درون آن چون صخره‌اى استوار ايستاده بودند . سلطان غرناطه لشكر خود را پشت سر لشكر قشتاله جاى داد . در اين هنگام طاعون در سپاه مسيحى افتاد و جمع كثيرى كشته شدند و از جملهء قربانيان پادشاه بود . بدين‌گونه جبل طارق از دشمن برست . اين واقعه در سال 1350 م اتفاق افتاد .\r\nبدين‌گونه آلفونسوى يازدهم پادشاه قشتاله در عين قدرت و توان بمرد در حالى كه هنوز به سى و هشت سالگى نرسيده بود . پسرش پدروى دوم ملقب به ستمگر به جاى او نشست . اين پدرو را در روايات اسلامى « دون بطره » گويند .\r\nپدرو در تاريخ اسلام و اسپانيا مشهور است يكى از آن جهت كه مورخ فيلسوف ابن خلدون از سوى سلطان غرناطه ، به سفارت نزد او رفت و وصف سفارت خود و اقامت در دربار او را در كتاب خود آورده است . « 1 » ديگر آنكه معاصر مورخ بزرگ غرناطه وزير ابن الخطيب بود و ابن الخطيب اخبار او را به تفصيل و وضوح آورده است .\r\nپدروى دوم نيز چون پدر براى استحكام پايه‌هاى قدرت خويش به خونريزى دست يازيد . حتى گويند كه زن خود بلانش دوبوربون را زهر خورانيد تا با رفيقهء خود ازدواج كند . پدرو چون از مسيحيان هم‌وطن خود بيم داشت كارها به دست يهوديان داده بود و نيز نگهبانانى براى خود از باشندگان ( مدجنون ) برگزيده بود . ميان او و برادران غير شرعىاش پسران الينورا خلاف افتاد ، بويژه كنت هنرى دوتراستمارا . اشراف جانب برادران را گرفتند . و قشتاله چند سال دستخوش انقلابات داخلى گرديد و كار به جنگ داخلى كشيد . كنت هنرى توانست يارى پادشاه فرانسه را جلب كند و تخت قشتاله را به چنگ آورد . پدرو بگريخت و به امير ادوارد ولىعهد انگلستان معروف به امير سياه پيوست . او نيز يارىاش كرد تا چند صباحى ديگر تخت پادشاهى خويش به دست آورد .\r\n\r\n\r\n","description":"","footnote":"\r\n( 1 ) . رجوع كنيد به تاريخ ابن خلدون ج 7 / ص 306 به بعد .\r\n","page_name":" 153 ","page_number":167},
  {"content":"\r\n\r\nولى برادرش كنت هنرى بار ديگر به جنگ او بازگرديد . پدرو منهزم شد و در نبرد مونتيل به سال 1368 م به قتل رسيد . ما اين حوادث را به تفصيل به هنگامى كه از عصر سلطان محمد الغنى بالله سخن مىگفتيم آورده‌ايم . ميان الغنى باللّه و پدروى دوم روابط دوستانه بود . غرناطه در كنار او دست به گريبان محنت خويش بود . اين حوادث را در روايات اسلامى انعكاسى بزرگ بود و ابن الخطيب در « الاحاطه » از آنها ياد كرده است .\r\nپس از جنگ مونتيل كنت هنرى دوتراستمارا به جاى برادرش به تخت نشست ( در سال 1368 م ) . با آمدن كنت هنرى فصل تازه‌اى در تاريخ قشتاله گشوده گرديد . عهد او عهد آرامش و نظم بود . اشراف او را تأييد كردند و شهرهايى كه او را براى نيل به پادشاهى يارى كرده بودند ، از امتيازات خاصى بهره‌مند شدند . پارلمان قشتاله « كورتس » نيرو گرفت ولى نتوانست به سركشيهاى دربار لگام زند . كنت هنرى در امور داخلى و خارجى موفقيتهايى به دست آورد . از جمله آنكه با پرتغال پيمان دوستى بست و توانست در يك جنگ دريايى در آبهاى لاروشل پيروز گردد . كلا در عهد او مردم در رفاه و امنيت بودند . در اين عصر دولت غرناطه هم فرصت يافت كه به اصلاحات داخلى خود پردازد و نيروهاى خود را تقويت كند و چند بار به اراضى قشتاله حملات موفقيت‌آميز كند .\r\nچون كنت هنرى در سال 1379 م درگذشت پسرش خوان اول ( يوحنا ) جانشين او شد . امير جان آوگانت پسر ادوارد سوم پادشاه انگلستان با بزرگترين دختران پدروى دوم ازدواج كرده بود و اكنون به نام او ادعاى تاج و تخت قشتاله داشت . بدين سبب جنگ داخلى آغاز شد .\r\nولى خوان اول توانست خود را از اين خطر بر كنار دارد و با امير جان تفاهم حاصل كند . بدين‌گونه كه ميان فرزند خود و شاهزاده خانم كنستانس دختر بزرگ فرمانرواى انگليسى عقد ازدواج بندد . با اين ازدواج ميان دو شاخه از خاندان آلفونسوى يازدهم اتحاد پديد آمد و خطر رقابت آن دو خاندان بر سر تاج و تخت پادشاهى از ميان برخاست . خوان اول از سوى ديگر آهنگ آن كرد كه پس از وفات پادشاه پرتغال فرناندو\r\n\r\n","description":"","footnote":"","page_name":" 154 ","page_number":168},
  {"content":"\r\n\r\nدر سال 1383 به نام زنش شاهزاده خانم بئاتريس تنها دختر پادشاه متوفى ادعاى تاج و تخت پرتغال كند . به سبب اين ادعا در سال 1385 ميان قشتاله و پرتغال جنگ درگرفت كه منجر به هزيمت قشتاليان در جنگ آلخوبروتا گرديد . پادشاه قشتاله مجبور شد از ادعاى خود صرفنظر كند .\r\nخوان اول از اسب فروافتاد و در اكتبر سال 1390 بمرد . پسرش هنرى سوم كه هنوز خردسال بود به جاى او نشست . جوانى بيمار بود و از آن زمان كه به حد رشد رسيد بيش از چند سال اندك حكومت نكرد ولى در همان سالهاى معدود توانست امن و نظم را در داخل مملكت خويش برقرار سازد و بر طغيان اشراف پايان دهد و همهء اقطاعاتى را كه در اوان كودكىاش از دربار گرفته بودند بازپس ستاند . در عهد او مدتى ميان مسلمانان و مسيحيان جنگ درگرفت و با بستن قرارداد صلح ميان دو طرف پايان گرفت . هنرى سوم در جوانى به سال 1406 م بمرد .\r\nبزرگان ملك فرزندش خوان دوم را كه كودكى دو ساله بود به جاى پدر نشاندند .\r\nاو تحت سرپرستى مادرش ملكهء انگليسى كنستانس و عمش امير فرناندو كه به فرناندو صاحب انتقيره معروف است قرار گرفت . فرناندو را ازاين‌روى چنين لقب داده بودند كه اواخر سال 1406 م اين شهر را از مسلمانان گرفته بود .\r\nفرمانروايى خوان دوم قريب به نيم قرن مدت گرفت . اميرى سست رأى و ناتوان بود و بدخوى . به لهو و لعب عشق مىورزيد و اوقات خود را در شكار و اسب‌سوارى و شعرسرائى مىگذرانيد . عمّش فرناندو كه سرپرست او بود زمام امور ملك به دست گرفت ولى از سال 1412 م از سوى مجلس شوراى آراگون دعوت شد كه بر تخت پادشاهى آراگون نشنيد . ازاين‌رو قشتاله را با سرنوشت خود رها كرد . هنوز خوان دوم به سن رشد نرسيده بود كه بر سر وضع ماليات و منطقهء نفوذ ميان او و اشراف اختلاف پديد آمد . قشتاله مدتى سرگرم حل اين كشاكش بود . خوان دوم زمام ملك به دست وزير برگزيده‌اش الوار و دلونا داد . او نيز در استحكام اركان سلطنت و نظم امور و امنيت بلاد سعى فراوان نمود . هنگامى كه خوان با زوجهء دوم خود ايسابلاى ( ايزابل )\r\n\r\n","description":"","footnote":"","page_name":" 155 ","page_number":169},
  {"content":"\r\n\r\nپرتغالى ازدواج كرد ، آن زن تلاش بسيار كرد تا مگر شوى خود را از زير نفوذ وزير نيرومندش خارج كند و همچنان به تلاش خويش ادامه داد تا وزير را از كار بيفكند .\r\nگويند اين عمل ناجوانمردانه در سالهاى آخر ، زندگى او را تباه كرده بود . خوان در ژوئيه سال 1454 م در بلد الوليد بمرد . از زن دومش صاحب دخترى شد به نام ايسابلا ( ايزابل ) كه بعد از پدر به پادشاهى نشست . اين زن به ايسابلاى كاتوليكى شهرت يافت و در تاريخ اسپانياى مسيحى مقام و مزيتى بسزا دارد .\r\nبيشتر سالهاى عصر خوان دوم عصر صلح و آرامش ميان غرناطه و قشتاله بود . مراسم مسابقات اسب‌سوارى ميان سروران و اشراف دو كشور در فضاى عاطفه و مؤدت برقرار بود . ولى غرناطه سرانجام گرفتار عصيانهاى داخلى شد ، و رقبايى كه از عصر سلطان الايسر محمد بن يوسف و يارانش به تخت و تاج غرناطه چشم دوخته بودند بار ديگر سر برداشتند . طبق معمول قشتاله همچنان به نفاق‌افكنى و تحريك دسته‌جات رقيب مشغول بود .\r\nپس از خوان دوم پسرش هنرى چهارم به پادشاهى رسيد . او نيز چون پدرش بيمارگونه و ناتوان بود آن‌سان كه « عاجز » لقب يافت . با اين همه دولت قشتاله در عهد او از تجاوز به اراضى اسلامى و مملكت غرناطه كه اوضاع داخلىاش پريشان شده بود بازنايستاد . سلطان غرناطه ابن اسماعيل ( يوسف بن احمد ) مجبور شد كه جزيه بر عهده گيرد . يكى از مهمترين حوادث در عصر هنرى چهارم استيلاى قشتاليان براى هميشه بر شهر مرزى جبل طارق بود در سال 1462 م . و ما از آن حوادث در جاى خود ياد كرديم .\r\nهنرى در سال 1474 بمرد . پس از مرگ او اشراف از جانشينى تنها دخترش خوانا بدان سبب كه در نسبتش ترديد مىكردند . ممانعت كردند . در اين هنگام خواهرش ايسابلا براى تصاحب تخت پادشاهى قيام كرد .\r\nاو در سال 1469 با پسر عمّش امير فرناندوى آراگونى ازدواج كرده بود ، و حال آنكه برادرش هنرى چهارم با اين ازدواج موافق نبود . اين ازدواج چنان كه خواهيم گفت در سير تاريخ اسپانيا اثرى شگرف داشت .\r\n\r\n","description":"","footnote":"","page_name":" 156 ","page_number":170},
  {"content":"\r\n\r\n\r\n2 - آراگون\r\nخايمهء اول يا خايمهء فاتح پادشاه آراگون ، در سال 1275 م بمرد . و پسرش پدروى سوم به جاى او نشست . از زمان فرمانروايى پدرو ، صفحهء تازه‌اى در تاريخ آراگون گشوده شد و دامنهء نفوذ آن تا آن سوى دريا ، تا صقليه و جنوب ايتاليا ( مملكت ناپل ) گسترده شد . سبب آن بود كه پدروى سوم با شاهزاده خانم كنستانس دخت مانفرد ، دوك بنونتو « 2 » و صاحب مملكت ناپل و صقليه كه از خاندان امپراطورى هوهنشتاوفن بود ، ازدواج كرد . پاپ مىخواست كه خود را از سلطهء اين امراى آلمانى برهاند .\r\nازاين‌رو شارل دآنژو پسر پادشاه فرانسه را فراخواند تا بر تخت پادشاهى ناپل فرارود . شارل اين دعوت بپذيرفت و به جنگ ناپل رفت و فرمانرواى آن مانفرد را بكشت . در اين هنگام پدروى سوم به نام زنش مدعى تصاحب تخت دادشاهى ناپل گرديد و ميان دو گروه آراگونى و گروه شارل دآنژو نزاع درگرفت . در نهايت پدرو توانست لشكر به صقليه برد و آن را از چنگ فرانسويها به درآورد . اين پيروزى سبب شد كه او را پدروى كبير بخوانند . هنگامى كه فرانسويان به طرفدارى از شارل دآنژو لشكر به قطلونيه بردند پدرو آنان را منهزم ساخت و ماجرا پايان گرفت . فتح صقليه اولين گام در بسط سيادت اسپانيا در جنوب ايتاليا بود . چون پدروى سوم در سال 1285 م درگذشت ، شعاع سيادت آراگون صقليه را نورديد و به برخى از نواحى پرووانس در جنوب فرانسه كشيد .\r\nپس از پدرو پسرش آلفونسوى سوم به حكومت رسيد . او پادشاهى ناتوان و ناستوده بود . بيش از چند سال نتوانست فرمان براند . در عهد او فشار اشراف افزون گرديد و خواستهايشان بسيار شد . آلفونسوى سوم نتوانست مقاومت كند . سر فرود آوردن پادشاه در برابر اشراف سبب شد كه امور مملكت آراگون پريشان گردد .\r\n\r\n\r\n","description":"","footnote":"\r\n( 2 ) .  otneveneB \r\n","page_name":" 157 ","page_number":171},
  {"content":"\r\n\r\nآلفونسوى سوم در سال 1291 م بدون فرزندى بمرد . زيرا هنوز ازدواج نكرده بود .\r\nبرادر كوچكش خايمهء دوم جانشين او شد . او از زمان وفات پدرش در سال 1285 م تا زمان مرگ برادر بزرگش در صقليه فرمان مىراند . خايمه چنان ديد كه ميان آراگون و ناپل اتحاد پديد آورد . ازاين‌روى بلانكا دخت شارل دآنژو را به زنى گرفت و چندى ميان آراگون و فرانسه صلح برقرار گرديد . حكومت خايمه تا سال 1327 م ادامه يافت .\r\nعهد او عهد صلح و استقرار بود . پسرش آلفونسوى چهارم جانشين او شد و قريب به نه سال فرمان راند . اميرى ناتوان بود . در عهد او اشراف را طغيان درافزود ، بويژه در آراگون و بلنسيه . تا عاقبت آلفونسو را وادار كردند كه فرمان معروف به اتحاد را صادر كند و در آن فرمان دربار اعتراف مىكند كه مجازات و معاقبت اشراف به جان و مال جز به حكم قانون جايز نيست و نيز به آنان حق مىدهد كه بزرگترين مقام قضا را كه مىتواند احكام خود را بدون امضاء و تصويب پادشاه صادر كند ، انتخاب نمايند . و هرگاه كه احساس خطر كردند حق دارند براى دفاع از خود مسلحانه اقدام كنند . در اين فرمان موادى بود كه هرگز هيچ پادشاهى آن را تصويب نكرده بود .\r\nپدروى چهارم كه در سال 1336 جانشين پدر شد اميرى نيرومند و با عزم و اراده بود . همواره آرزوى آن داشت كه در برابر طغيان اشراف سدى ايجاد كند و آن فرمانى را كه پدرش مجبور به صدور آن شده بود لغو نمايد . ولى اشراف مواضع خود را نگهداشتند و براى دفاع از امتيازات خود ، آمادهء دفاع شدند . در آراگون جنگ داخلى ميان دربار و اشراف شروع شد و سرانجام در سال 1348 م به پيروزى پدروى چهارم بر اشراف پايان گرفت . از آن پس پدرو به تعقيب و قتل مخالفان خود پرداخت و اشراف را مجبور ساخت كه از آن فرمان چشم بپوشند و خود آن را در برابر مجلس نمايندگان در سرقسطه بردريد و چنان به خشم آمد كه دست خود را به خنجر مجروح ساخت . در اين هنگام فرياد زد كه براى ابطال چنين سندى سزاوار است كه خون شاهى جارى گردد .\r\nاز آن پس او را « صاحب خنجر » لقب دادند . پدرو پادشاهى خردمند بود . از اين‌رو اين حق را براى اشراف اثبات كرد كه به مقتضاى قانون محاكمه شوند و در حق\r\n\r\n","description":"","footnote":"","page_name":" 158 ","page_number":172},
  {"content":"\r\n\r\nايشان به ستم حكم نشود . در سال بعد يعنى در سال 1349 م پدروى چهارم موفق شد كه جزاير شرقى ( جزاير بليار ) را از پسر عمّش خايمهء سوم بازپس بگيرد . خايمهء سوم در اين پيكار منهزم شد و در يك جنگ خونين به قتل رسيد . اين جزاير را خايمهء فاتح به يكى از فرزندانش كه او نيز خايمه لقب داشت تفويض كرده بود . او نيز چندى در آنجا به استقلال فرمان راند . پس از آن ميان پدرو پادشاه آراگون و پدروى ستمگر پادشاه قشتاله جنگ افتاد . پادشاه آراگون به كنت هنرى دوتراستمارا كه در طلب تاج و تخت قشتاله بود گرايش يافت و او را به لشكر و مال يارى داد تا سرانجام بر برادر خود پدروى ستمگر غلبه يافت و در سال 1369 م بر تخت سلطنت قشتاله جلوس كرد . پدرو همچنين توانست در سال 1377 م صقليه را بازپس ستاند ولى فرمانروايى آن را به پسرش مرتين سپرد . پدرو دختر خود الينور را به خوان اول پادشاه قشتاله داد و اين امر سبب شد كه تخت و تاج پادشاهى آراگون به خاندان پادشاهى قشتاله منتقل گردد ، زيرا از او فرزند ذكور برجاى نماند .\r\nپدروى چهارم در سال 1387 م درگذشت در حالى كه آراگون سخت نيرومند شده بود . پسرش خوان اول به جاى او نشست . او كه مردى ضعيف‌النفس بود ، از ادارهء امور مملكت ملول مىشد و به شعر و ادب روى مىآورد . مدت حكومتش از چند سال معدود درنگذشت . در سال 1395 م از اسب بيفتاد و بمرد .\r\nبرادر كوچكش مرتين اول به جاى او نشست . عصر او عصر آرامش و استقرار بود .\r\nدر عهد او روابطى دوستانه ميان آراگون و غرناطه به به‌وجود آمد و در سال 1405 م ميان دو مملكت پيمان دوستى بسته شد . چون مارتين اول در سال 1410 م درگذشت ، و جانشينى نداشت بر سر تاج و تخت آراگون كشاكش درگرفت . پارلمان ( كورتس ) خود زمام امور مملكت بر دست گرفت و مدت دو سال بر سر اينكه چه كسى بر تخت نشيند بحث و مشاجره بود . عاقبت راى بر حكومت فرناندوى قشتالى پسر خوان اول پادشاه قشتاله صادر شد . او را فرناندو صاحب انتقيره مىگفتند ، مادرش ملكه الينور بود ، دخت پدروى چهارم پادشاه آراگون و خواهر مرتين . فرناندو اين دعوت بپذيرفت و از\r\n\r\n","description":"","footnote":"","page_name":" 159 ","page_number":173},
  {"content":"\r\n\r\nسرپرستى برادرزاده‌اش خوان دوم پادشاه قشتاله استعفاء جست و در سال 1412 م بر تخت پادشاهى آراگون استقرار يافت . با روى كار آمدن او باب تازه‌اى در سلطنت آراگون گشوده گرديد .\r\nمدت حكومت فرناندو صاحب انتقيره از چهار سال درنگذشت . او اميرى مقتدر و هوشيار و مدبر بود ولى همواره هواى سلطهء مطلقه در سر داشت و اين عادتى بود كه از قشتاله به ارث برده بود . ازاين‌رو از حدود و مقرراتى كه مجلس آراگون براى او تعيين مىكرد ملول شده بود . در واقع روحيه احترام به قانون در آراگون بيشتر از قشتاله بود و اين به طبيعت مردم آراگون بستگى داشت كه همواره از حكومت مردان مطلق‌العنان برحذر بودند .\r\nچون فرناندوى اول ( فرديناند ) در سال 1416 م بمرد پسرش آلفونسوى پنجم معروف به آلفونسوى باشكوه  sminangaM LE  بر تخت نشست . آلفونسوى پنجم را در تاريخ ايتاليا و مملكت ناپل نام و آوازه بيش از تاريخ آراگون است . آلفونسو فرمانروايى صقليه و آراگون را - هردو - از آن خود ساخت و توانست پس از حوادث و خطرات بسيار مملكت ناپل را نيز تصرف كند و در سال 1442 م بر تخت سلطنت ناپل نشيند .\r\nآلفونسو در ناپل ماند و فرمانروايى آراگون و اراضى تابع آن را به برادرش خوان ( يوحنا ) سپرد كه از سوى او حكومت مىكرد . آلفونسو بر ناپل و صقليه بسط نفوذ داد و دربارش در ميان كاخهاى ايتاليا درخشندگى خاص داشت . آلفونسو ياريگر علوم و ادبيات و هنر بود و در اين راه همانند ديگر معاصران خود از رجال دولتى و دينى بود كه در انگيزش نهضت علمى و ادبى كه از آن به رونسانس تعبير مىشود سهم بسزايى داشت . او نيز بدون جانشين قانونى در سال 1458 بمرد و مملكت ناپل را به فرزند غيرقانونىاش فرناندو واگذاشت . برادرش خوان به نام خوان دوم بر تخت سلطنت آراگون جلوس كرد . خوان دوم پادشاهى نيرومند بود ولى سركش و ستم‌پيشه . خوان به امور داخلى آراگون نمىپرداخت . زيرا همه آرزويش دست يافتن به ناوار بود . او شوى و وارث بلانش ملكهء ناوار بود . همچنين مدتى سرگرم فرونشاندن انقلاب پسر خود\r\n\r\n","description":"","footnote":"","page_name":" 160 ","page_number":174},
  {"content":"\r\n\r\nامير كارلوس معروف به امير ويانا ( - شارل ويانايى ) بود . زيرا او نيز چون پدر هواى پادشاهى ناوار در سر داشت و مىپنداشت كه به ميراث مادرش سزاوارتر از اوست . خوان به تحريض زن دومش كوشيد تا پسر خود را از نيابت تخت و تاج ناوار محروم سازد پس گروهى از مردم آراگون به يارى او برخاستند و ميان پسر و پدر چند بار جنگ درگرفت كه با مرگ پسر در سال 1461 م به پايان آمد . بعضى گويند كه زن پدرش او را زهر خورانيد . همچنين ملت قطلونى اعلام استقلال نمودند و چند سال سپرى شد تا خوان دوم توانست در سال 1474 م اين شورش را فرونشاند . همچنين ميان آراگون و فرانسه بر سر ايالت روسيون فرانسه ، نبرد درگرفت . خوان چند بار منهزم گرديد .\r\nمهمترين كارهايى كه در اواخر ايامش ذهن او را به خود مشغول داشته بود ، كوشش در ازدواج پسرش فرناندو - از زن دومش - با شاهزاده خانم ايسابلاى « 3 » قشتالى بود . عاقبت در اين كوشش خود موفق شد و اين امر سبب شد كه آراگون و قشتاله در يك مملكت واحد اسپانيا متحد گردند .\r\nفرمانروايى خوان دوم تا سال 1479 م دوام يافت . سالهاى عمرش به هشتاد رسيد و چشمانش نابينا گرديد پس تخت پادشاهى را براى پسرش فرناندو واگذاشت . فرناندو و زنش ايسابلا توانستند در ايجاد اسپانياى بزرگ نقش مهمى بر عهده گيرند .\r\n\r\n3 - اسپانياى متحد مسيحى\r\nچون هنرى چهارم پادشاه قشتاله در سال 1474 م بمرد بر سر جانشينى او كشاكش درگرفت . زيرا جز دخترى خردسال به نام خوانا از او باقى نماند . با اين همه نسب او نيز مورد ترديد بود . او را به دوست هنرى يعنى دوك بلتران دلاكويوا نسبت\r\n\r\n\r\n","description":"","footnote":"\r\n( 3 ) . در تواريخ قشتاله دونا ايسابل  lebasI anoD  يا  lebasY  آمده است ولى به شيوهء تواريخ غربى ايسابلا را ترجيح داديم .\r\n","page_name":" 161 ","page_number":175},
  {"content":"\r\n\r\nمىدادند ، ازاين‌رو به خوانا لابلترانخا شهرت يافت . گروه كوچكى از اشراف پشتيبان او بودند ولى شاهزاده خانم ايسابلا خواهر هنرى - برعكس او - از حمايت مردم قشتاله برخوردار بود و خيل كثيرى از اشراف از او طرفدارى مىكردند . برادرش هنرى حق او را در تخت و تاج قشتاله تأييد كرده بود . مجلس نمايندگان ( كورتس ) نيز پس از وفات برادرش آلفونسو در سال 1468 م به او رأى داده بود . با اين مقدمات فرار رفتن او بر تخت پادشاهى قشتاله امرى واضح بود .\r\nملكه ايسابلا چند سال پيش از وفات برادرش با پسرعم خود امير فرناندوى آراگونى پسر خوان دوم ازدواج كرده بود و اين ازدواج باعث اتحاد اسپانياى مسيحى شد . شاهزاده خانم ايسابلا از آن هنگام كه به سن رشد رسيد انظار را به خود جلب كرده بود و احتمال داده مىشد كه روزى تاج پادشاهى قشتاله را بر سر خواهد نهاد .\r\nخوان دوم پادشاه آراگون آرزوى آن داشت كه او را براى پسرش فرناندو به زنى گيرد . تا مگر ميان دربارهاى قشتاله و آراگون روابط خويشاوندى هم ايجاد گردد . فرناندو از نخستين كسانى بود كه به خواستگارى او آمده بودند ولى برادرش هنرى بدان راضى نمىبود . جمعى از اشراف و امراء نيز با فرناندو رقابت مىكردند . از آن جمله بود رئيس شواليه‌هاى قلعه رباح . ولى پيش از آنكه كار سرگيرد آن شواليه بمرد . همچنين آلفونسو پادشاه پرتغال نيز او را خواستگارى كرده بود و نيز جمعى ديگر از اشراف . ولى ايسابلا از همهء آنان رخ برتافت و پس از تعمق و تفكر به خواستگارى پسر عمش فرناندوى آراگونى پاسخ داد . يكى از علل اين گرايش آن بود كه هردو به يك نيانسب مىرسانيدند . چون هنرى با اين ازدواج موافق نبود شروط ازدواج را در نهان معين كردند و يكى از آن شروط آن بود كه فرناندو آداب و رسوم قشتاله را محترم دارد و در قشتاله سكونت كند و بدون اجازه زوجهء خود از آنجا بيرون نرود و نيز بدون اذن او در امور مملكت تصرف روا ندارد . يكى از اين شروط هم آن بود كه تعهد كند جنگ با مسلمانان را ادامه دهد . در اكتبر سال 1469 م در بلد الوليد آنجا كه شاهزاده خانم سكونت داشت در يك محفل خاص كه جز اندكى از دوستان حضور نداشتند مراسم عقد\r\n\r\n","description":"","footnote":"","page_name":" 162 ","page_number":176},
  {"content":"\r\n\r\nبه عمل آمد . آنگاه شاهزاده خانم نامه‌اى به برادر نوشت و انگيزه‌هاى خود را در اين ازدواج برشمرد و فوايد آن را ذكر كرد و خواهيم ديد كه حوادث آينده بعد نظر و دورانديشى او را به اثبات رسانيد .\r\nايسابلا پس از مرگ برادرش ملكهء قشتاله و ليون گرديد . او در آن هنگام در شقوبيه « 4 » مىزيست . اين واقعه در دسامبر سال 1474 م اتفاق افتاد . شهرهاى ديگر نيز پس از شقوبيه به پادشاهى او اعتراف كردند ولى كار به آسانى پايان نگرفت . گروهى از اشراف شاهزاده خوانا دختر پادشاه متوفى را جانشين پدر مىدانستند و شوهرش فرناندو را هواى آن بود كه تخت پادشاهى را از آن خود كند زيرا خود را آخرين بازماندهء ذكور خاندان پادشاهى قشتاله مىدانست . ولى ايسابلا حاضر نبود كه از حق خود عدول ورزد .\r\nعاقبت به توافق رسيدند كه به اشتراك هم پادشاهى كنند ولى ايسابلا ملكهء اصلى شمرده شود و در كارهاى مهم سخن سخن او باشد و آراء قضات به نام او صادر گردد و سكه به نام او زده شود . در اين هنگام مخالفان ايسابلا و در رأس آنان مطران طليطله با پادشاه پرتغال آلفونسوى پنجم تفاهم كردند كه سعى خود به كار برند تا ملكه خوانا را - كه دختر خواهر او بود - به پادشاهى بردارند . در ماه مه سال 1475 پادشاه پرتغال لشكر به قشتاله آورد و ارتفاعات شمالى آن را تا شهر سموره تصرف كرد . فرناندو و ايسابلا لشكر به دفاع بيرون آوردند . دو لشكر در نزديكى تور در همسايگى سموره جنگ درپيوستند . قشتاليان شكست خوردند ولى آلفونسو از تفوق خود سود نبرد و چند ماه جنگ ادامه يافت . سرانجام كفه قشتاليان چربيد و در فوريهء سال 1476 م پادشاه پرتغال منهزم گرديد .\r\nبدين‌سان فرناندو و ايسابلا بر دشمنان خود غلبه يافتند و بدون هيچ منازعى به فرمانروايى پرداختند . در سال 1479 م فرناندو پس از مرگ پدرش خوان دوم به\r\n\r\n\r\n","description":"","footnote":"\r\n( 4 ) . به اسپانيائى  aivogeS \r\n","page_name":" 163 ","page_number":177},
  {"content":"\r\n\r\nپادشاهى آراگون رسيد و دو كشور آراگون و قشتاله پس از سالها رقابت و كشاكش متحد گرديدند و اسپانياى مسيحى پس از سالها جدايى به صورت يك كشور مقتدر درآمد . فرناندو و ايسابلا كه هر دو كاتوليكى لقب داشتند ، سرآغاز عصر طلايى تاريخ اسپانيا شدند .\r\nفرناندوى پنجم يا فرناندوى كاتوليكى يكى از بزرگترين پادشاهان اسپانياى مسيحى بود كه هم در كشورگيرى و هم كشوردارى و سياست سرآمد همگان بود .\r\nفرناندو در عين حال به صفات نكوهيده‌اى نيز متصف بود . مثلا براى رسيدن به اهداف خود از هر وسيلهء ممكن استفاده مىكرد كه غالبا با شرايط وفا و مردانگى سازگار نبود .\r\nزنش ملكه ايسابلا نيز ملكه‌اى هوشيار و با عزم و اراده بود . و چون ملكه‌اى مهربان و فروتن بود محبت مردم قشتاله را نسبت به خود برانگيخته بود . ملكه ايسابلا داراى احساسات سخت مذهبى بود كه چه بسا جنبهء تعصب به خود مىگرفت . بيشتر تحت تأثير روحانيان متعصب بود و به رهنمودهاى آنان گوش مىنهاد . از جمله برنامهء او براى جنگ با مملكت غرناطه و برافكندن سلطهء مسلمين در اسپانيا يكى از همين اعمال تعصب‌آميز او به شمار است . به همين سبب بود كه او را كاتوليكى لقب داده بودند .\r\nايسابلا اعمال محاكم تفتيش عقايد « 5 » را تأييد مىكرد و بر جرائمى كه به نام دين مرتكب مىشدند صحه مىگذاشت .\r\nدر ايامى كه فرناندو و ايسابلا بر تخت پادشاهى اسپانياى متحد و نيرومند نشستند ، غرناطه پس از يك سلسله جنگهاى طولانى داخلى آخرين نفسهايش را بر مىآورد .\r\nدر اين هنگام سلطان ابو الحسن على پسر سلطان سعد المستعين باللّه بر غرناطه فرمان مىراند . ازآن‌رو كه دو مملكت قشتاله و آراگون سرگرم كشاكشهاى خود براى تصرف تخت و تاج پادشاهى بودند ، فرصت نيافته بودند به جنگ مسلمانان لشكرآرايى\r\n\r\n\r\n","description":"","footnote":"\r\n( 5 ) .  noicisiuqnI  يا  noitisiuqnI \r\n","page_name":" 164 ","page_number":178},
  {"content":"\r\n\r\nكنند ولى با روى كار آمدن فرناندو و ايسابلا آن كشاكشها پايان گرفته بود و اكنون لشكركشى به غرناطه ، مهمترين برنامهء آن دو پادشاه بود و چنان كردند كه مقتضاى وقت بود .\r\nدر اينجا از بيان تاريخ اسپانياى مسيحى بازمىايستيم تا از مملكت غرناطه و حوادث دردناك اندلس سخن بگوئيم .\r\n\r\n","description":"","footnote":"","page_name":" 165 ","page_number":179},
  {"content":"\r\n\r\nمملكت غرناطه و مغرب\r\n\r\n","description":"","footnote":"","page_name":" 166 ","page_number":180},
  {"content":"\r\n\r\nآلفونسوى دانشمند فرناندوى پنجم كاتوليكى موزهء سان‌تلمو در اشبيليه ملكه ايسابلا ( ايزابلا ) كاتوليكى .\r\nموزهء سان‌تلمو در اشبيليه .\r\n\r\n","description":"","footnote":"","page_name":" 167 ","page_number":181},
  {"content":"\r\n\r\nعهدنامهء صلح ميان سلطان ابو الحسن مرينى و پدروى چهارم .\r\nدر سال 746 ه / 1345 م\r\n\r\n","description":"","footnote":"","page_name":" 168 ","page_number":182},
  {"content":"\r\n\r\nنامهء سلطان ابو عبد اللّه الايسر به سران و مشايخ دژ قمارش در باب آمادگى براى دفاع در برابر دشمن .\r\nبه تاريخ شعبان 831 ه / 1428 م\r\n\r\n","description":"","footnote":"","page_name":" 169 ","page_number":183},
  {"content":"\r\n . \r\n","description":"","footnote":"","page_name":" 170 ","page_number":184},
  {"content":"\r\n\r\n\r\nباب دوم پايان دولت اسلام در اندلس 868 - 897 ه / 1463 - 1492 م\r\n\r\n","description":"","footnote":"","page_name":" 171 ","page_number":185},
  {"content":"\r\n . \r\n","description":"","footnote":"","page_name":" 172 ","page_number":186},
  {"content":"\r\n\r\n\r\nفصل اول اندلس بر لبهء سراشيب\r\n\r\n1\r\nخورشيد تابان اندلس آهنگ غروب كرده بود و با حركتى كند ولى مصمم به افق نزديك مىشد .\r\nشكى نبود كه اين مملكت كوچك اسلامى آن‌گونه كه دستخوش اختلاف و تفرقه شده بود با آن كشاكشها و جنگهاى داخلى كه اساس و بنيانش را به لرزه آورده بود چنين روزى را در پيش مىداشت . اندلس آرام‌آرام مىمرد و ملت اندلس با وحشت و اضطراب به آيندهء تيره و تار خود مىنگريست .\r\nرجال انديشمند اندلس از سالهاى دور - حتى پيش از آنكه اوضاع اين‌سان بحرانى گردد و غرناطه بازيچه دست دربار قشتاله شود چنين روزگارى را چشم مىداشتند و خطر فناى واقعى را احساس مىكردند . ابن الخطيب وزير و متفكر بزرگ اندلسى بيش از همه از سرنوشت اندلس بيمناك بود . او يك قرن پيش از حدوث واقعه ، از آن خبر داد .\r\nابن الخطيب قوم خود و مسلمانان آن سوى دريا را فراخواند كه بسيج جهاد كنند كه طاغيه‌هاى مسيحى سلاحهاى خود را به روى آنها كشيده‌اند و بازوان صليب به سوى آنها دراز گرديده پس بايد به يارى دين خويش برخيزند و پيش از آنكه فرصت از دست برود به جهاد فى سبيل الله روى نهند و سرزمين اسلامى اندلس را قبل از آنكه آخرين\r\n\r\n","description":"","footnote":"","page_name":" 173 ","page_number":187},
  {"content":"\r\n\r\nنفسهايش را برآورد دريابند . « 1 »\r\nابن الخطيب در يكى از نامه‌هايش به سلطان ابو سالم مرينى سلطان مغرب از رنجى كه اندلس تحمل مىكند و خطر و محنتى كه او را تهديد مىنمايد سخن مىگويد و از اتحاد پادشاهان مسيحى بر ضد اندلس او را هشدار مىدهد . « 2 »\r\nدر كنار اين نامه‌ها قصائدى پرشور مىسرود و در آن مسلمانانرا به جهاد فرا مىخواند و به يارى مردم اندلس دعوت مىكرد . « 3 »\r\nابن خلدون مورخ و فيلسوف نيز در چند جا از كتاب خود سرنوشت شوم اندلس را پيشگوئى كرده است . بويژه از آن پس كه به غرناطه رفت و مدتى در آنجا زيست و در اوضاع و احوال آن مطالعه نمود . « 4 »\r\nديديم كه مملكت غرناطه ، بر روال يك سياست معمول در اندلس كه هرگاه عرصه تنگ مىشد از مرابطين و موحدين در آن سوى دريا يارى مىطلبيدند از بنى مرين يارى طلبيد .\r\nصولت اسلام در آن سوى دريا همواره اسپانياى مسيحى را بيمناك مىداشت .\r\nولى بنى الاحمر وقتى از بنى مرين يارى مىخواستند خود از آنان بيمناك بودند . زيرا اينان اگر گاهگاهى هم به نداى مردم اندلس پاسخ مىدادند بيشتر در پى مطامع خويش بودند ، تا مگر قطعه‌اى از اراضى جنوبى آن را ضميمهء قلمرو خود سازند . اسپانياى مسيحى هم هنگامى كه مىديد ميان دو كشور همكيش آنچنانكه بايد روابط صميمانه‌اى وجود ندارد چون فرصتى حاصل مىكردند دامنهء نفوذ خود را قدرى پيشتر مىآوردند و يك دو شهر و دژ را تسخير مىكردند . چون دولت بنى مرين روى در\r\n\r\n\r\n","description":"","footnote":"\r\n( 1 ) . رجوع كنيد به ازهار الرياض ج 1 / ص 64 .\r\n( 2 ) . ابن الخطيب : ازهار الرياض ج 1 / ص 66 .\r\n( 3 ) . قصيده در ديوان ابن الخطيب موجود است . نسخهء خطى كتابخانهء جامع القرويين در فاس موسوم به « الصيب و الجهام و الماضى و الكهام » .\r\n( 4 ) . تاريخ ابن خلدون ج 4 / ص 178 و ج 7 / ص 379 .\r\n","page_name":" 174 ","page_number":188},
  {"content":"\r\n\r\nسراشيب انقراض نهاد و سرزمين مغرب گرفتار فتنه‌هاى داخلى گرديد ، اميد مردم اندلس نيز در يارى خواستن از آن ناحيه ، بر باد رفت . مملكت غرناطه مجبور شد خود از زندگى خويش با همان نيرو و امكاناتى كه دارد ، دفاع نمايد و هنوز قرن نهم هجرى / قرن پانزدهم ميلادى به نيمه نرسيده بود كه غرناطه بخش بزرگى از مناطق جنوبى و غربى خود را از دست داد و قواى مسيحى از هر سمت آن را در ميان گرفتند تا چون زمان فرارسد به حياتش خاتمه دهند .\r\n\r\n2\r\nچون سلطان سعد بن محمد بن يوسف النصرى در اواخر سال 868 ه / 1463 م درگذشت ، پسر بزرگش ابو الحسن على ملقب به الغالب بالله « 5 » بيش از يك سال بود كه به جاى پدر نشسته بود . ابو الحسن جوانى تقريبا سى ساله بود . زيرا پيش از سال 840 ه زاده شده بود . و اين بقول جهانگرد مصرى است كه پيش از اين از او ياد كرديم . « 6 »\r\nعلى ابو الحسن نتوانست عرصهء دربار را از رقبا خالى گرداند مگر بعد از جدال و آويز بسيار . در رأس رقباى او برادرانش ابو الحجاج يوسف و السيد ابو عبد الله محمد ( - محمد يازدهم ) جاى داشتند . ابو عبد الله محمد به « الزغل » ( - شجاع ) معروف بود .\r\nيوسف به زودى بمرد و الزغل باقى ماند تا با زندگى پر حادثهء خويش دست و پنجه نرم كند .\r\nابو الحسن على اميرى دلير و با عزم و اراده بود . به جنگ و جهاد عشق مىورزيد .\r\nدر ايام پدرش در اراضى مسيحيان پيروزمندانه جنگها كرده بود . و چون بر تخت سلطنت\r\n\r\n\r\n","description":"","footnote":"\r\n( 5 ) . رجوع كنيد به نفح الطيب ج 2 / ص 607 .\r\n( 6 ) . رجوع كنيد به آنچه دلاودا در مجله 110 -  3391 suladnA - LA  نقل كرده است .\r\n","page_name":" 175 ","page_number":189},
  {"content":"\r\n\r\nجلوس كرد به استحكام مبانى كشور پرداخت و كارها به نظم آورد و در پيكر آن ، روح نيرو و اطمينان و اعتماد دميد و توانست چند دژ را از مسيحيان بازپس گيرد . وزير او ، وزير پدرش سردار سپاه ابو القاسم بن رضوان بنيغش « 7 » بود . اين وزير نيز چون سلف خويش حاجب رضوان النصرى از خاندانى در اصل مسيحى بود . جدّش در يكى از جنگها اسير شده بود و در كنف دربار سلطانى پرورش يافته بود و اكنون خاندان او در ميان خاندانهاى غرناطه صاحب مكانتى رفيع شده بود و در بسيارى از حوادث سياسى غرناطه شركت داشت . از جمله همواره عهده‌دار وزارت بودند .\r\nدر اوايل حكومت على ابو الحسن برادرش ابو عبد الله الزغل كه در اين هنگام والى مالقه بود و در جرأت و شجاعت همانند او بود بر ضدش خروج كرد . « 8 » الزغل از پادشاه قشتاله هنرى چهارم يارى خواست و با او در لشكرگاهش در خارج ارشدونه به سال 874 ه / 1469 م ديدار نمود . هنرى چهارم او را وعدهء يارى داد . سلطان ابو الحسن على در سال 1470 م به اراضى قشتاله لشكر برد و دست به كشتار و تاراج زد . در سال بعد نيز حمله كرد و برخى اماكنى را كه مسيحيان گرفته بودند بازپس ستد .\r\nعلى ابو الحسن سه سال ديگر را در نبرد با برادر خود ابو عبد الله الزغل گذرانيد . و اين جنگ داخلى او را از تعرض به بلاد مسيحيان بازداشت . قشتاليان خود نيز گرفتار اختلافات داخلى شده بودند و اين اختلاف تا سال 1474 م سال وفات پادشاهشان هنرى چهارم دوام داشت .\r\nدر اين اثنا مالقه از اطاعت على ابو الحسن بيرون رفت ، زيرا يكى از سرداران به نام محمد الفرسوطى در آنجا قيام كرد و بسيارى از سرداران و سپاهيان به او پيوستند .\r\nعلى ابو الحسن لشكر به مالقه برد و آن را محاصره نمود ولى نتوانست آتش شورش را\r\n\r\n\r\n","description":"","footnote":"\r\n( 7 ) . خاندان بنيغش به اسپانيائى  sageneV soL  در تواريخ قشتاله جاى مهمى دارد . پس از سقوط غرناطه برخى از افراد آن به مسيحيت بازگرديدند . از ميان اين خاندان چند تن سرداران سپاه و مردان دين برخاسته‌اند .\r\n( 8 ) . در باب دليريهاى الزغل رجوع كنيد به دوزى  . 495 . P . II . V . sebara . tciD xua . ppuS \r\n","page_name":" 176 ","page_number":190},
  {"content":"\r\n\r\nفرونشاند . سران شورش برادرش ابو عبد الله محمد بن سعد الزغل ( محمد يازدهم ) را كه در اين ايام در قشتاله مىزيست فراخواندند و او را به پادشاهى برداشتند . بدين‌گونه مملكت غرناطه به دو قسمت متخاصم تقسيم گرديد . « 9 »\r\nچون نزاع ميان على ابو الحسن و برادرش محمد ابو عبد الله اوج گرفت سرانجام دو فريق صلح را بر جنگ ترجيح دادند و ميان دو برادر پيمانى برقرار شد كه همان وضع موجود را تصويب كنند ، بدين‌گونه كه ابو عبد الله الزغل در مالقه و حوالى آن به استقلال فرمان راند و ابو الحسن در غرناطه و متعلقات آن . در همان هنگام هم قرارداد صلح موقتى ميان مسلمانان و مسيحيان بسته شد .\r\nدر اين اوان عوامل تفرقه و پراكندگى بندبند مملكت كوچك اسلامى را از هم مىگسست و حال آنكه اسپانياى مسيحى آخرين گامهاى خود را در راه اتحاد برمىداشت . فرناندو پسر خوان دوم پادشاه آراگون با ايسابلا دخت هنرى چهارم پادشاه قشتاله زناشويى كرد . سپس اين زن و شوى در سال 1479 م پادشاهى خود را در قشتاله اعلان نمودند و فرناندو از آن پس - چنان كه گفتيم - بر تخت آراگون قرار گرفت و دو مملكت قديمى اسپانيا پس از سالها جنگ و خلاف با يكديگر متحد شدند و به صورت يك نيروى عظيم درآمدند . آرى آن روزها كه ميان قشتاله و آراگون جدال و آويز بود اندلس مىتوانست از فرصت سود برده چند صباحى نفسى به راحت كشد ولى اكنون در برابر نيروى متشكل و استوارى قرار گرفته بود .\r\nسلطان ابو الحسن كوشيد با قشتاله پيمان دوستى بندد ، باشد كه در پرتو صلح بتواند به برخى استحكامات و ايجاد بناها پردازد . نص عربى توافقنامهء غرناطه و قشتاله به دست ما رسيده است . اين قرارداد ميان سلطان على ابو الحسن و فرناندو و ايسلابلا پادشاهان قشتاله و آراگون منعقد شده و تاريخ آن شوال سال 882 ه / ژانويهء سال\r\n\r\n\r\n","description":"","footnote":"\r\n( 9 ) . مرآت المحاسن از الفاسى ( طبع فاس 1324 ه ) ص 142 .\r\n","page_name":" 177 ","page_number":191},
  {"content":"\r\n\r\n1478 م است . « 10 » سلطان ابو الحسن در اوايل سال 883 ه / 1478 م نزد آن دو ، كس فرستاد تا پيمان صلح ميان آنان تجديد شود . فرناندو و ايسابلا در اين زمان در اشبيليه مىزيستند و با آنچه سلطان ابو الحسن طلب داشته بود موافقت كردند . البته بدان شرط كه مملكت غرناطه به اطاعت از آنان اعتراف كند و باج و خراجى را كه سلاطين پيشين مىپرداخته‌اند بپردازد . در حال سفيرى نزد سلطان ابو الحسن فرستادند تا اطاعت خويش اعلام دارد و باج و خراج مقرّر ادا كند . سلطان ابو الحسن از اداى باج و خراج سر بر تافت و سفير قشتاله را تهديد كرد كه جز با زبان جنگ با زبان ديگرى سخن نمىگويد . و پس از اندك زمانى قشتاليان حمله آغاز كردند و بر دژ بللنقه ( ويلالونگا ) مستولى شدند و در حوالى رنده دست به كشتار و تاراج گشودند . سلطان ابو الحسن به قشتاله اعلان جنگ داد و برفور به شهر الصخره  arahaZ  لشكر برد .\r\nاين شهر مركزى منيع است در حدود غربى اندلس و در شمال غرب شهر رنده .\r\nقشتاليان در همان نزديكى آن را تصرف كرده بودند . ابو الحسن بر شهر غلبه يافت و پادگانى را كه از آن حفاظت مىكرد بكشت و ساكنان شهر را اسير نمود . اين واقعه در ماه دسامبر سال 1481 م اتفاق افتاد . ابو الحسن با آنكه در اين نبرد پيروز شد و مردم شادمان شدند و روح سلحشورى در آنان انگيخته گرديد ولى بعضى از عقلا آن را كارى بىثمر خواندند ، زيرا همواره چشم به راه عواقب آن بودند . يك روايت قشتالى مىگويد كه فقيهى سالخورده و زاهد كه در پيشگويى اشتهار داشت ، در ميان هيئت‌هايى كه فرداى روز پيروزى به قصر الحمراء رفتند به قصر داخل شد و رودرروى سلطان بانگ برآورد : « واى بر ما ، اى غرناطه عمرت به سر آمد . زودا كه ويرانه‌هاى صخره بر سر ما فرود آيد و پايان دولت اسلام در اندلس فرامىرسد » « 11 » . در هر حال اين پيروزى موقت\r\n\r\n\r\n","description":"","footnote":"\r\n( 10 ) .  4 . II . R . P sacnamis ed lareneg ovihcrA  در اين معاهده‌نامه از فرناندو به دون هرانده و از ايسابلا به دونيى قشتبيل ياد شده است .\r\n( 11 ) .\r\n . 112 012 . p . III . v . dibi : ednoC 502 - 202 p . III . v , dibi , ARTNACLA tneufaL \r\n","page_name":" 178 ","page_number":192},
  {"content":"\r\n\r\nدر احياء روحيه حماسى مردم غرناطه مؤثر افتاد و از ديگر سو اسپانياى مسيحى دريافت كه اندلس محتضر بار ديگر جان مىگيرد و برپاى مىخيزد . بارى سلطان ابو الحسن پس از اندك زمانى خود را تسليم نوشخوارى و هواپرستى نمود و خشم و كينهء بسيارى را برانگيخت . زيرا سران و سرداران نيز دست به ستم گشودند و تا هزينهء عياشيهاى خويش گرد آورند بر مردم مالياتهاى سنگين بستند . وزير ابو القاسم بنيغش نيز سلطان را در اعمال نكوهيده‌اش يارى مىداد ولى در نزد مردم به گونهء ديگر تظاهر مىكرد . بدين‌گونه عوامل فساد و انحلال و تفرقه كار خود را كردند و سقوط حتمى را شتاب بخشيدند . « 12 » .\r\nسلطان ابو الحسن با دخترعم خود السلطان الايسر ازدواج كرد « 13 » . ولى در روايات اسلامى نام آن شاهزاده خانم نيامده است ، هرچند در تاريخ اندوهبار اندلس جايگاهى مهم دارد و شخصيت او در بسيارى از اخبار شورانگيز پيچيده شده است .\r\nصاحب اخبار العصر هم از او نام نبرده . المقرى هم كه روايت او را نقل كرده نام او را ذكر نكرده است . همچنين در روايات قشتالى معاصر از نام او نشانى نيست . ولى يك مورخ قشتالى كه كتاب خود را صد سال بعد نوشته نام او را عايشه نوشته است . اين مورخ علاوه بر آن صورت رسمى معاهدات سرى را كه آن دو پادشاه كاتوليك به هنگام تسليم\r\n\r\n\r\n","description":"","footnote":"\r\n( 12 ) . رجوع كنيد به « اخبار العصر فى انقضاء دولة بنى نصر » . كه در جمادى الآخر سال 947 ه يعنى پنجاه سال بعد از سقوط غرناطه تأليف شده . از نويسنده‌اى مجهول . چنان برمىآيد كه نويسنده خود در ايام جوانى آن حوادث به چشم ديده است حتى در برخى از آنها شركت داشته و در زمره جنگجويان بوده ( ص 17 چاپ ميللر ) بعضى از حوادث را هم از قول پيرمردانى كه شاهد ماجرا بوده‌اند نقل مىكند . نيز برمىآيد كه مؤلف از اشراف غرناطه بوده كه در غرناطه باقى مانده و كيش مسيحيت برگزيده . ولى در نهان مسلمان بوده است و مىترسيده نام خود آشكار كند . خاورشناس آلمانىى . ميللر كتاب را با ترجمهء آلمانى آن تحت عنوان ( روزهاى آخر غرناطه )  . adanarG noV netieZ netztel eiD  منتشر كرده است . سپس تحت عنوان ( نبذة العصر فى اخبار ملوك بنى نصر » به اهتمام فريد البستانى توسط دانشگاه فرانكو در تطوان چاپ شده . اين چاپ با ترجمهء خاورشناس الاب كارلوس كروس چاپ شده . ( العرايش 1940 م ) نسخهء خطى چاپ ميللر در كتابخانهء اسكوريال بوده كه بعدها از ميان رفته است ( گوتنگن سال 1863 م )\r\n( 13 ) . اخبار العصر : ميللر ص 6 و چاپ تطوان ص 5 .\r\n","page_name":" 179 ","page_number":193},
  {"content":"\r\n\r\nغرناطه با ابو عبد الله محمد فرزند سلطان ابو الحسن بسته‌اند نقل كرده و به صراحت مىگويد « ملكه عايشه مادر او » يعنى مادر ابو عبد الله « 14 » . تاريخهايى كه بعدها نوشته شده همه او را عايشه خوانده‌اند . ولى از تحقيقات تازه‌اى ه در اسناد سياسى غرناطه به عمل آمده بعضى پنداشته‌اند كه نام اين ملكه عايشه نبوده است بلكه نام حقيقى او فاطمه بوده است و نيز دخت سلطان الايسر نيست ، بلكه دخت سلطان الاحنف بوده است . « 15 »\r\nالبته ما اصل اين اسناد را مورد تحقيق قرار داديم . به طور قطع نمىتوان دريافت كه نام آن شاهزاده خانم چيست . از سوى ديگر آنچه ما را به شك وامىدارد روايت صاحب اخبار العصر است كه او را دخت سلطان الايسر دانسته و راوى اين روايت مسلمانى است معاصر آنها كه براى تحقيق مسلما وسايلى در دست داشته . مورخ قشتالى هم كه او را عايشه خوانده قريب به همان عصر مىزيسته و با شيوخ موريسكيها ( يعنى مسلمانان مسيحى شدهء غرناطه ) ارتباط داشته . مسلما اينان از نام آن شاهزاده خانم - مادر آخرين پادشاهشان كه پدرانشان با او معاصر بوده‌اند - آگاهى داشته‌اند .\r\n\r\n\r\n","description":"","footnote":"\r\n( 14 ) . اين مورخ  lajavaraC lomraM led siuL  است . در كتاب خود انقلاب موريسكيها او را عايشه ناميده .\r\nنام كتاب او چنين است :\r\n . tipaC , I . biL ( adanarG ed socsiroM sol ed ogitsaC y noilebeR led airotsiH ) XIX IIX \r\n( 15 ) . دوست خاورشناس غرناطى من استاد  anecuL ed oceS  در مجلهء الاندلس تحقيقى دارد تحت عنوان\r\n . 7491 - ll . csaF , llX loV suladnA - lA . lidbaoB ed erdaM anatluS aL \r\nو در آن دو سند آورده به زبان عربى . يكى از آنها سند بيع ملكى است به تاريخ سال 852 ه / 1448 م .\r\nدومى نيز سند يك معامله است به تاريخ سال 897 ه / 1492 م . از آن اسناد برمىآيد كه سلطان محمد الاحنف را علاوه بر دختر بزرگش ام الفتح دو دختر ديگر بوده است از زن ديگر به نام عايشه و فاطمه يكى از آن دو يعنى فاطمه با سلطان ابو الحسن ازدواج كرد و قريهء صخيره كه ارث ام الفتح شده بود بعد از آن به خواهرش فاطمه منتقل گرديد . فاطمه به هنگام تسليم غرناطه زنده بوده و در سىام اكتبر سال 1492 يعنى بعد از سقوط غرناطه فاطمه كه در آن سند از آن السيده الحره ياد شده قريهء مذكور را به يك شواليهء مسيحى فروخته است به مبلغ دو هزار و پانصد ريال نقره . وكيل او محمد بن مقاتل به نيابت از او اين معامله را تنفيذ كرده است . لوسنا معتقد است كه اين سند قاطع است و مادر ابو عبد الله فاطمه بوده نه عايشه و بنابر آنچه در سند آمده دخت سلطان الاحنف بوده است .\r\n","page_name":" 180 ","page_number":194},
  {"content":"\r\n\r\nپس در پرتو اين تحقيقات قول راجح اين است كه زوجهء سلطان ابو الحسن و مادر ابو عبد الله عايشه ناميده مىشده است .\r\nشخصيت عايشه در حوادث سقوط غرناطه جاى آشكارى دارد و در تاريخ اين برهه از زمان اعجاب‌انگيز و احترام‌آميز است . مصائبى كه به او روى نموده و مقاومت و استوارى او در برابر آنها چيزى است كه نظير آن را در داستانهاى قهرمانى كهن توان يافت .\r\nعايشه ملكه غرناطه در ظل مملكتى محتضر و دولتى كه چون شمع سحرگاهى آخرين پرتوهاى خود را مىافشاند از شوى خود سلطان ابو الحسن صاحب دو پسر شد :\r\nابو عبد الله محمد و ابو الحجاج يوسف . روحيهء عزم و خوشبينى كه در آغاز اين عصر در غرناطه به وجود آمده بود سبب شده بود كه اميد رهايى مملكت ديرين در دلها پديد آيد و عايشه را وادارد تا فرزند خود را نامزد فرمانروايى كند . ولى بعدها حوادثى رخ داد كه اين آرزو را بر باد داد . از اين قرار كه امير ابو الحسن در اواخر ايامش به نوشخوارى روى نهاد و به دام هوى و هوس افتاد . و دوشيزه‌اى مسيحى را كه در جمال به كمال بود به زنى گرفت . در روايات اسلامى از او به ثرياى روميه ياد كرده‌اند . روايات مسيحى حاكى است كه ثريا نام اسلامى اوست و نام مسيحى او ايسابلا ( ايزابلا ) بوده است . در برخى روايات نيز به نام زريده شناخته شده . ثريا دخت يكى از بزرگان و سرداران سپاه اسپانيا بود ، به نام سانچوخمنيس دسولس كه در يكى از جنگها اسير شد و به عنوان كنيز به قصر الحمراء افتاد . در آنجا اسلام آورد و ثريا نام گرفت . گاه نيز او را « كوكب الصباح » مىخواندند . امير ابو الحسن شيفته او شد و پس از اندك زمانى او را به زنى گرفت و بر زن نخستين خود ملكه عايشه كه در اين زمان « الحره » لقب گرفته بود - تا از كنيز مسيحى تميز داده شود - برترى نهاد « 16 » . مورخ معاصر هرناندودبايثا مىگويد\r\n\r\n\r\n","description":"","footnote":"\r\n( 16 ) . رجوع كنيد به  adanarG fo tseuqnaC : gnivrI  در آنجا روايات اسپانيايى دربارهء ثريا آمده است ( فصل چهارم ) . كنده مىگويد ثريا دخت حاكم مسيحى مرتش بوده است  ) 242 . P . III , dibi , ednoC (  در روايات\r\n","page_name":" 181 ","page_number":195},
  {"content":"\r\n\r\nكه سلطان ابو الحسن با زن زيبا و جوانش در الحمراء در قصر قمارش مىزيست و زن قديمش « الحره » با فرزندان خود در بهو السباع . « 17 »\r\nازدواج يك فرمانرواى مسلمان با يك دوشيزه مسيحى بدعت نبود . رسمى كهن بود در دربارهاى اندلس . بعضى از خلفا و امراى بزرگ اندلس مادرشان از زنان مسيحى بود ، چون عبد الرحمان الناصر و نوادهء او هشام المؤيد . همچنين برخى از امراى بنى نصر ملوك غرناطه از مادران مسيحى زاده شده‌اند . چون سلطان محمد بن اسماعيل النصرى « 18 » . ازدواجهاى مختلط در جامعهء اندلسى امر نادرى نبود بويژه در ايام ملوك الطوايف بسيارى از امراء و اكابر و اشراف دختران مسيحى را به زنى مىگرفتند چه از اسيران و چه از آزاد زنان . عكس قضيه هم نادر نبود . از آن هنگام كه شهرهاى اندلس يك‌يك به دست مسيحيان مىافتاد ، ازدواج باشندگان ( مدجنون ) و مسيحيان فراوان بود . باشندگان با گذشت زمان زبان و دين خود از ياد بردند و در جوامع مسيحى حل شدند .\r\nدر ميان زعماى طوايف بعضى از امراء را مىبينيم كه اصل مسيحى داشته‌اند ، چون محمد بن سعد معروف به ابن مردنيش فرمانرواى بلنسيه و مرسيه . ابن مردنيش به زبان قشتالى سخن مىگفت و به شيوه ايشان لباس مىپوشيد و سلاحهاى قشتالى حمايل مىكرد . بيشتر سربازان و سرداران او از مسيحيان بودند و اسپانيائيها او را « دون‌لوپه » مىخواندند . « 19 »\r\n\r\n\r\n","description":"","footnote":"\r\nعربى او را كنيزى رومى خوانده‌اند . ( المقرى در نفح الطيب ج 2 / ص 608 و اخبار العصر فى انقضاء دولة بنى نصر ، طبع ميللر ص 6 ) . پرسكوت نيز روايت عربى را برمىگزيند و مىگويد ثريا كنيزى رومى يا يونانى بود .\r\n 912 . P allebasI dna dnanidreF fo yrotsiH \r\n( 17 ) . هرناندو د بايثا  azeaB ed odnanreH  اين روايت معاصر را به عنوان  adanarG ed sasoC saL  نوشته و خاورشناس ميللر آن را با كتاب اخبار العصر منتشر كرده است ( ص 65 ) .\r\n( 18 ) . ابن الخطيب : الاحاطه ج 1 / ص 353 .\r\n( 19 ) . رجوع كنيد به الاحاطه ج 2 / ص 82 . و نيز :\r\n . 05 94 . P . I . V . anapS ni noitisiuqnI eht fo yrotsiH : aeL \r\n","page_name":" 182 ","page_number":196},
  {"content":"\r\n\r\nترديدى نمىتوان داشت كه اين ازدواجها را عواقب مهم اجتماعى در پى بود .\r\nاين ارتباط و آميزش استوار از اهم عواملى بود كه بعدها به انحلال جامعهء اسلامى و انحلال عصبيت دولت اسلامى انجاميد .\r\nامير ابو الحسن در اين ايام پير و سالخورده شده بود و بازيچه دست زن جوان و زيبايش ثريا . ثريا علاوه بر زيبايىاش زنى هوشيار و آزمند بود . وجود اين ملكه بيگانه در دربار غرناطه و شيفتگى سلطان به او ، آن هم در اين موقعيت حساس ، عامل تازه‌اى در برافروختن آتش رقابتها و كينه‌توزيها بود . او نيز مانند عايشه از شوى خود صاحب دو فرزند شد به نام سعد و نصر و اميد مىداشت كه يكى از اين دو به پادشاهى نشينند .\r\nثريا براى رسيدن به هدف خويش مىكوشيد تا به انواع مختلف ملكه عايشه را از سر راه خود بردارد و دو پسر او محمد و يوسف را از هر حقى محروم گرداند . و اين در حالى بود كه ابو عبد الله محمد ولىعهد پدر و نامزد جانشينى او بود و اشراف غرناطه كسى را كه از خاندان شاهى غرناطه بود بر فرزندان كنيزى مسيحى برترى مىدادند .\r\nولى ثريا نه نوميد شد و نه در عزم خود سست گرديد تا عاقبت سلطان ابو الحسن را همه از آن خود كرد و عايشه و دو پسرش را از چشم او انداخت . ثريا به اين نيز بسنده نكرد ، سلطان را واداشت تا عايشه و دو پسرش را در برج قمارش ، يكى از محكمترين برجهاى الحمراء در بند كشد و با آنها در نهايت شدت و قساوت رفتار نمايد .\r\nچنين رفتارى خشم بسيارى از بزرگان را كه ملكه فانونى و دو پسرش را تأييد مى كردند برانگيخت و خبر از شورش و اختلاف در غرناطه مىداد . زعماء و سرداران به دو دسته شدند ، دسته‌اى ملكه قانونى و دو پسرش را تأييد مىكردند و دسته‌اى سلطان و سوگلىاش را . دستهء دوم مدتى يكه‌تاز ميدان شد و بر شدت آتش شهوات و كينه‌توزيهايش افزوده مىگرديد .\r\nسوگلى سلطان بانوى اول غرناطه شده بود و هر كار كه مىخواست مىكرد . ثريا در سركشيهاى خود كار را به جايى رسانيد كه سلطان را به طرد پسرش ابو عبد الله محمد وادار كرد .\r\n\r\n","description":"","footnote":"","page_name":" 183 ","page_number":197},
  {"content":"\r\n\r\nملكه عايشه زنى باعزم و دلير بود . تسليم سرنوشت شوم خود نشد . بلكه به گردآورى ياران پرداخت . از جمله بنى سراج نيرومندترين خاندانهاى غرناطه را به سوى خود جلب كرد و توانست به يارى آنان وسائلى ترتيب دهد شايد از زندان بگريزد .\r\nسلطان هرگز اين عمل بنى سراج را نبخشود و گويند در يكى از تالارهاى الحمراء آهنگ هلاكت ايشان نمود و چون ملكه عايشه به وسيلهء يكى از دوستان خود به نيت شوى پى برد ، كوشيد تا پيش از آنكه فرصت از دست برود با دو پسر خود از قصر الحمراء بگريزد . در شبى از شبهاى ماه جمادى الثانى سال 887 ه / 1482 م ملكه با دو پسرش يوسف و محمد فرار كرد . در روايات اسلامى آمده است كه تنها دو فرزند او محمد و يوسف گريختند نه مادرشان ولى روايات قشتالى حاكى است كه او نيز همراه پسران بود و تفصيل ماجرا چنين داده شده كه يكى از خادمان با چند اسب در نزديكى الحمراء بر ساحل رود و نزديك برج قمارش ايستاده بود . ملكه توانست چند چادر شب به هم بندد و در تاريكى شب پس از آنكه فرزندان را فروفرستاد خود نيز فرود آيد و در تاريكى ناپديد شوند « 20 » .\r\nفراريان در جايى پنهان شدند تا آنگاه كه دعوتشان بالا گرفت و جمع كثيرى از مردم غرناطه به آنها پيوستند . نام عايشه و داستان فرار او بر سر زبانها افتاد و محبت و اعجاب همگان را برانگيخت . پسرش امير جوان ابو عبد الله محمد در وادى اش ظاهر شد . در آنجا جماعتى از اصحابش گرد آمده بودند . به هنگام فرار ملكه و دو پسرش ، سلطان ابو الحسن در غرناطه نبود . از دژ لوشه در برابر مسيحيان دفاع مىكرد . آرى حوادث به سرعت خبر از بروز يك طوفان سهمگين مىدادند .\r\n\r\n\r\n","description":"","footnote":"\r\n( 20 ) .  . IIX . paC . / , dibi . lomraM led . L  او روايت خود را يك قرن بعد نوشته است .\r\n","page_name":" 184 ","page_number":198},
  {"content":"\r\n\r\n\r\n3\r\nپادشاه قشتاله حوادث مملكت غرناطه را به دقت زير نظر داشت هنگامى كه آتش جنگ داخلى ميان مسلمانان افروخته شد و نشانه‌هاى فرصتى مناسب پديد آمد جنگ بر ضد غرناطه را آغاز كرد . پادشاه قشتاله از اينكه در زمان پيمان صلح ، مسلمانان الصخره از او گرفته‌اند و او هنوز نتوانسته آن را بازپس ستاند ، در لهيب خشم مىسوخت .\r\nپس لشكرى نيرومند به سوى غرناطه روان داشت . سرداران قشتالى بر آن بودند كه نخست به الحامه ( الحمه ) در قلب اندلس و جنوب غربى غرناطه حمله كنند زيرا از ضعف وسائل دفاع در آنجا نيك آگاه بودند و اگر بر آن مستولى مىشدند مىتوانستند غرناطه و مالقه را تهديد كنند . الحامه شهرى توانگر بود و از جهت حمامهايش كه مجمع ملوك غرناطه و امراى آن بود اشتهار داشت . اين نقشه پيروز شد و در يك شبيخون ، بر قلعهء آن دست يافتند . سپس با وجود دفاع جانانهء مردم بر شهر نيز مستولى گرديدند و بسيارى از مسلمانان را كشتند و اسير كردند و برده ساختند . اين واقعه در ماه محرم سال 887 ه / فوريهء سال 1482 م اتفاق افتاد . سلطان ابو الحسن با قواى خود براى بازپس گرفتن الحامه در حركت آمد و آن را به شدت در محاصره گرفت ولى نتوانست بر آن غلبه يابد . و چون شنيد كه پادشاه قشتاله خود با سپاهى گران به يارى مدافعان شهر مىآيد ، از محاصره دست برداشت و بازپس نشست . « 21 » هنوز چند ماهى نگذشته بود كه پادشاه قشتاله لشكر به لوشه « 22 » برد . لوشه بر ساحل رود شنيل است در شمال غربى الحامه و در نزديكى آن . پادگان مستقر در لوشه به سردارى امير سالخورده على العطار « 23 » كه در عين سالخوردگى از دليران و سلحشوران غرناطه در آن عصر بود به\r\n\r\n\r\n","description":"","footnote":"\r\n( 21 ) . اخبار العصر ص 6 و 9 . همچنين  012 . 602 . p : dibi . ttocserP \r\n( 22 ) . به اسپانيائى  ajoL \r\n( 23 ) . در روايات مسيحى از دلاوريهاى اين سردار مسلمان كه به  ratailA  معروف است ياد شده . رجوع كنيد به روايت  azeaB ed odnanreH  كه به اهتمام ميللر همراه با كتاب اخبار العصر منتشر شده .\r\n","page_name":" 185 ","page_number":199},
  {"content":"\r\n\r\nدفاع برخاست . ابو الحسن لشكر به يارى مدافعان لوشه برد . سرانجام مسيحيان با تلفات بسيارى از مردان و سازوبرگ نبرد منهزم شدند . ( در ماه جمادى الاول سال 887 ه / ژوئيه سال 1482 م ) از جمله سلاحهايى كه مسلمانان بدان دست يافته بودند آلتى بود به نام « انفاظ » كه در محاصره شهرها به كار مىبردند و ما بعدها از آن ياد خواهيم كرد . « 24 »\r\nهنگامى كه ابو الحسن به مقر فرمانروايى خود بازگرديد اوضاع را دگرگون يافت . با وجود پيروزىاش در جنگ اوضاع داخلى بر خلاف او بود . دعوت امير جوان ابو عبد الله محمد بن ابى الحسن اوج گرفته بود ، آن‌سان كه ابو الحسن را ياراى مقاومت در برابر آن نبود . پادشاه پير به مالقه گريخت . برادرانش امير ابو عبد الله محمد بن سعد معروف به الزغل ( محمد دوازدهم ) در آنجا بود و از آن در برابر لشكر جرارى كه پادشاه قشتاله فرستاده بود دفاع مىكرد . ابو عبد الله محمد « 25 » به جاى پدر بر تخت سلطنت غرناطه نشست . ( در اواخر سال 887 ه ) غرناطه و وادى اش و اعمال آن به اطاعت او درآمد ولى مالقه و غرب اندلس در اطاعت پدرش باقى ماند . ابو عبد الله در اين هنگام جوانى بيست و پنج ساله بود .\r\n* * * فرناندوى پنجم پس از هزيمتش در لوشه لشكر به فتح مالقه آراست . مالقه بزرگترين شهر باقيمانده در دست مسلمانان بود . مسيحيان براى آنكه محاصرهء اندلس را از سمت جنوب كامل گردانند مىخواستند آن را تصرف كنند ولى مسلمانان جانانه از اين ثغر استوار دفاع مىكردند .\r\nمسلمانان و مسيحيان در ارتفاعات ميان مالقه و بلّش چندبار مصافى خونين دادند و در هر بار مسيحيان منهزم گرديدند و با تلفات و خسارات فراوان بازگرديدند . امير محمد بن سعد الزغل از مالقه بيرون آمد و در همان نزديكى با مسيحيان به پيكار پرداخت . در اين\r\n\r\n\r\n","description":"","footnote":"\r\n( 24 ) . اخبار العصر ص 11 .\r\n( 25 ) . در روايت قشتاله و فرانسه ابو عبد الله را  lidbaoB  مىگويند .\r\n","page_name":" 186 ","page_number":200},
  {"content":"\r\n\r\nنبرد هم مسيحيان به شدت شكست خوردند و چند هزار تن از ايشان كشته و اسير گرديد كه بيشتر از زعما و اكابر بودند . اين واقعه در ماه صفر سال 888 ه / مارس سال 1483 م اتفاق افتاد . « 26 » اين جنگ به جنگ شرقى معروف گرديد ، زيرا در منطقه‌اى در شرق مالقه رخ داد .\r\nفرمانده اين دفاع درخشان امير ابو عبد الله الزغل بود . پيروزى مسلمانان روح حماسه را در ابدان مسلمانان بردميد و نسيم شادمانى و پيروزى بار ديگر بر غرناطه وزيدن گرفت .\r\nپادشاه جوان غرناطه ابو عبد الله محمد عزم آن كرد كه در غزو و جهاد پاى به جاى پاى عم دلير خود نهد و انهزام دشمن را براى وارد آوردن ضربه‌اى ديگر مغتنم شمارد . پس در ماه ربيع الاول سال 888 ه / آوريل سال 1483 م رهسپار قرطبه شد . قرطبه در شمال غربى غرناطه است . در راه چند دژ و روستا را تصرف كرد و در چند جنگ محلى مسيحيان را مغلوب ساخت . و با غنايم بسيار بازگرديد . مسيحيان با او در خارج قلعهء لسانه  anecuL  « 27 » روياروى شدند . مسلمانان قصد محاصره قلعه را داشتند . ميان دو سپاه جنگى هولناك درگرفت و مسلمانان به ساحل رود شنيل واپس نشستند . و جمع كثيرى از سران اسير شدند . ابو عبد الله محمد خود نيز در ميان اسيران بود . سپاهيان مسيحى او را شناختند . شايد هم او خود خويشتن را به آنان شناساند تا از تعرض در امان ماند . او را نزد سردارشان كنت دكابرا ( تبره ) بردند . كنت او را به گرمى و احترام استقبال كرد و در يكى از دژهاى غربى تحت مراقبت شديد نگهداشت و در حال پادشاه و ملكهء قشتاله را خبر دادند .\r\nفرناندو فرمان داد كه اسير را به قرطبه برند و چون امراى بزرگ مراسم استقبال به عمل آورند . ابو عبد الله و يارانش را نگهبانان به قرطبه بردند . مردم قرطبه براى تماشاى آن موكب عظيم شاهانه گرد آمده بودند . ابو عبد الله شنلى سياه بر دوش افكنده بود و بر اسبى سياه با زين و ستام گرانبها غمگين نشسته بود . پادشاه اسير را نخست به خانهء اسقف كه روبه‌روى مسجد جامع بود بردند و از آنجا در دژى مستحكم جاى دادند ولى از شرايط احترام هيچ فروگذار نكردند . ابو عبد الله چشم به راه روز خلاص خويش بماند .\r\n\r\n\r\n","description":"","footnote":"\r\n( 26 ) . اخبار العصر ص 13 .\r\n( 27 ) . شهر كوچك و استوارى است . امروز در منطقهء قرطبه و در جنوب شرقى شهر\r\n","page_name":" 187 ","page_number":201},
  {"content":"\r\n\r\nلشكر شكست‌خورده و پراكندهء اسلام بدون پادشاه خود به غرناطه بازگرديد . شهر از وحشت به خروش آمد و الحمراء در اندوه فرورفت . تنها مادرش ملكه عايشه بود كه سكوت و آرامش خود حفظ كرده بود . بزرگان و سرداران گرد آمدند و ابو الحسن على بن سعد سلطان مخلوع را فراخواندند كه بر تخت نشيند ولى ابو الحسن بيمار و ناتوان بود . چشمانش هم نابينا شده بود و پس از اندكى كار را به برادر خود ابو عبد اللّه محمد بن سعد الزغل ( محمد دوازدهم ) فرمانرواى مالقه واگذاشت و خود به المنكب بازگرديد و در آنجا بماند تا پس از اندك زمانى در سال 890 ه / 1485 م جان تسليم كرد . الزغل بر تخت نشست و به تنظيم امور مملكت و تقويت نيروى دفاعى آن پرداخت .\r\nاما سلطان ابو عبد اللّه محمد ( يازدهم ) همچنان در اسارت مسيحيان باقى ماند .\r\nپادشاه و ملكهء قشتاله در حال به اين نتيجه رسيدند كه ماندن او را در اسارت هيچ فايده‌اى نيست . ازاين‌رو بهتر آن ديدند كه با شروطى آزادش كنند تا به غرناطه بازگردد . و بازگشت او آتش جنگهاى داخلى را افروخته خواهد داشت . ابو الحسن على بن سعد براى رهايى پسر اقدام كرد و به فرناندو پيشنهاد كرد كه در برابر آزادى جمعى از اكابر مسيحى كه در نزد او اسير هستند پسر را از اسارت برهاند ، ولى فرناندو نپذيرفت و ترجيح داد كه سلطان چندى در اسارت بماند . ملكه عايشه هم از راه ديگر به يارى گروهى كه گردش را گرفته بودند ، براى آزادى پسر قيام نمود و هيأتى به رياست وزير ابن كماشه به نزد پادشاه قشتاله فرستاد تا در باب آزادى او در برابر شروطى گفتگو كنند . اين شروط مورد رضايت پادشاه بود و پس از گفتگوهايى ، ميان دو طرف يك معاهدهء سرى بسته شد كه خلاصهء آن را در پى مىآوريم .\r\nابو عبد اللّه به اطاعت پادشاه فرناندو و زنش ملكه ايسابلا اذعان نمود و مقرر شد كه هر سال باج و خراجى به مقدار دوازده هزار « دوبل » طلا بپردازد و در حال چهار صد تن اسير مسيحى را كه در غرناطه هستند به انتخاب پادشاهشان آزاد نمايد . سپس به مدت پنج سال هر سال هفتاد اسير را آزاد كند . و پسر بزرگ خود را با چند تن از پسران امراء و اكابر به گروگان دهد . دو پادشاه كاتوليكى هم از سوى ديگر بر عهده گرفتند كه ابو عبد اللّه محمد را برفور آزاد كنند و او را مكلف به كارى نكنند كه خلاف شريعت\r\n\r\n","description":"","footnote":"","page_name":" 188 ","page_number":202},
  {"content":"\r\n\r\nاسلامى باشد و او را در گشودن بلادى كه عليه حكومت غرناطه قيام كرده‌اند يارى دهند و اين شهرها چون فتح شدند همچنان تحت فرمان پادشاه قشتاله باقى بمانند .\r\nمدت اين قرار از تاريخ آزادى سلطان اسير دو سال خواهد بود . « 28 »\r\nروايات در باب آزادى ابو عبد الله مختلف است . بعضى گويند چند ماه پس از گرفتار شدنش آزاد گرديد . در اول سپتامبر سال 1483 م « 29 » . ولى روايت ديگرى است حاكى از اينكه ابو عبد الله بيش از دو سال در زندان ماند و تنها در اواخر سال 1485 يا اوايل سال 1486 م از اسارت آزاد گرديد . « 30 »\r\nاين روايت را صاحب اخبار العصر تأييد مىكند كه مىگويد دشمن ، ابو عبد الله را در اواخر سال 890 ه / 1485 پس از پيروزى مسلمانان در نبرد موكلين از بند رهايى داد . « 31 »\r\nعلاوه بر اين مىگويد كه ابو عبد الله يك بار ديگر در جنگ لوشه - چنان كه خواهيم گفت - اسير گرديد و تا اواخر سال 891 ه / 1486 م آزاد نگرديد . « 32 »\r\nدرهرحال پس از آنكه پادشاه و ملكه قشتاله از ابو عبد الله پيمانهاى ديگرى گرفتند او را آزاد ساختند . اجراى اين قرارداد گام ديگرى در پايان دادن به عمر مملكت غرناطه بود .\r\nابو عبد الله اميرى ضعيف الاراده بود و هيچ يك از اخلاق و صفات عاليه اسلاف خود از خاندان بنى الاحمر را نداشت . او فقط مىخواست عنوان پادشاهى داشته باشد و به هر بهايى كه ميسر بود آن را مىخريد . و پادشاه قشتاله هم از اين نقطهء ضعف سوءاستفاده\r\n\r\n\r\n","description":"","footnote":"\r\n( 28 ) . خاورشناس  orimeR y rapsaG . M  در كتاب خود :\r\n irazaN etroC al ed sebarA sotnemucoD adanarG ed \r\nخلاصه‌اى از متن اين معاهدات سرى را به استناد به مورخين قشتالى آن زمان آورده است .\r\n( ص 21 و 22 ) .\r\n( 29 ) .  . 72 . P . dibi orimeR yrapsaG \r\n( 30 ) . اخبار العصر ص 18 .\r\n( 31 ) . اخبار العصر ص 21 و 22 .\r\n( 32 ) . اخبار العصر ص 18 .\r\n","page_name":" 189 ","page_number":203},
  {"content":"\r\n\r\nمىكرد و او را بازيچهء دست خود ساخته بود . قشتاليان به منطقهء غربى ( غرب ولايت مالقه ) لشكر آوردند و بر دژ قرطبه و دژ ذكوين و چند دژ ديگر كه در شمال غربى مالقه بين مالقه ورنده بودند مستولى گرديدند . بدين‌گونه شهر رنده منعزل گرديد و راه براى تصرف آن گشوده شد . قشتاليان از آن پس به رنده لشكر بردند . رنده سنگر مدافع اندلس بود . شهر را با « انفاظ » فروكوفتند و باروها را ويران ساختند . پادگان رنده به فرماندهى حامد ثغرى زعيم قبيلهء غماره به دفاع پرداخت ولى به زودى از پاى درآمد ، زيرا رنده از پايتخت دور بود و از رسيدن مدد مأيوس . ازاين‌رو مدافعان امان خواستند و مال و متاع خويش برگرفتند و از شهر بيرون رفتند . در ماه جمادى الاول سال 890 ه / آوريل سال 1485 م قشتاليان رنده را گرفتند و سپس اماكن و دژهاى آن منطقه را به تصرف درآوردند . سقوط رنده براى مسلمانان فاجعه‌اى دردناك بود و با سقوط آن ديگر براى دفاع از منطقهء غربى راهى و وسيله‌اى نمانده بود ، قشتاليان مالقه را از غرب تهديد مىكردند . آنگاه به محاصرهء موكلين واقع در شمال غربى غرناطه روى نهادند .\r\nامير ابو عبد الله الزغل با سپاه غرناطه در آنجا بود . توانست به عمارت باروها و استحكامات آن بپردازد . ميان دو گروه نبرد درگرفت . سردار قشتاليان كنت دكابرا فاتح جنگ لسانه بود . در آغاز سپاه مسلمانان در تنگنا افتادند ولى به سردارى امير دلاورشان كه دل به هلاكت نهاده بود پيروزى يافتند و مسيحيان با تلفات بسيار عقب نشستند . اين جنگ در ماه شعبان سال 890 ه / ژوئيهء سال 1485 م اتفاق افتاد . امير و سپاهش شادمان به غرناطه بازگرديدند .\r\nاز بخت بد هنوز اندك زمانى نگذشته بود كه در غرناطه جنگ داخلى جديدى برپا شد . پادشاه و ملكهء كاتوليكى ابو عبد الله محمد بن ابى الحسن على را از اسارت آزاد كردند در حالى كه از او پيمان گرفته بودند كه مطيع قشتاله باشد . در واقع جنگ داخلى در غرناطه در خلال اسارت ابو عبد الله ، آغاز شده بود ، هنگامى كه الزغل به پادشاهى نشست ، خواست سراسر باقيماندهء اندلس را از آن خود كند . امير ابو الحجاح يوسف برادر ابو عبد الله در المريه بود و قصد جنگ با عمّ خود الزغل داشت . بدين منظور\r\n\r\n","description":"","footnote":"","page_name":" 190 ","page_number":204},
  {"content":"\r\n\r\nلشكر به المريه برد . يارانش كه در المريه بودند بشوريدند و بر دشمنان خود فايق آمدند و درهاى شهر را بر روى او گشودند . يوسف در اثناء اين پيكارها كشته شد . گويند او را به اشارت عمش الزغل يا پدرش ابو الحسن كشتند . تا الزغل به غرناطه بازگرديد بار ديگر فتنه بالا گرفت . ابو عبد الله هنگامى كه از زندان آزاد شد به يكى از دژهاى شرقى رفت و به سود خود دعوت نمود . سپس به منطقهء بلش « 33 » رفت در شرق بسطه و خود را پادشاه خواند و دعوت آشكار كرد و از مزاياى صلحى كه با قشتاله كرده بود و در آن استقرار و صلح براى مسلمانان تضمين شده بود سخنها گفت .\r\nواضح بود كه افروخته شدن آتش فتنه در غرناطه ، آن هم در اين هنگام از اشارت ابو عبد الله و دار و دسته‌اش به دور نبود . اهالى ربض البيازين در غرناطه ، واقع در شمال شرقى آن روبه‌روى الحمراء به طرفدارى او برخاستند . اينان همواره از عناصر شورشگر جانبدارى مىكردند . « 34 » پادشاه غرناطه ابو عبد الله الزغل به فرونشاندن اين شورش سرگرم شد و از مقاتله با مسيحيان بازماند و اين يكى از اهداف پادشاه قشتاله بود . اين جنگ در سال 891 ه / اوايل سال 1482 م اتفاق افتاد . فتنه بالا گرفت . الزغل ربض البيازين را زير ضربات منجنيق و انفاط گرفت . مردم ربض نيز به جان كوشيدند و از خود دفاع كردند . در خلال اين احوال ابو عبد الله رسولان خود به نزد آنان فرستاد و وعده داد كه مىآيد . فتنه بيش از دو ماه مدت گرفت . سپس ميان ابو عبد الله و عمش الزغل ( سلطان غرناطه ) گفتگوهايى شد و صلح برقرار گرديد . بدين‌شروط كه ابو عبد الله از تخت و تاج غرناطه چشم بپوشد و به اطاعت عمش درآيد . « 35 »\r\nدر روايت ديگر آمده است كه توافق كردند كه مملكت را ميان هم تقسيم نمايند و از اين قرار كه الزغل در غرناطه و مالقه و المريه و بلش و المنكب فرمان راند و ابو عبد اللّه\r\n\r\n\r\n","description":"","footnote":"\r\n( 33 ) . مراد از منطقهء بلش دو شهر بلش الحسناء  oibuR zeleV  و بلش البيضاء  ocnalB zeleV  است و هر دو نزديك هم در شمال شرقى شهر بسطه‌اند .\r\n( 34 ) . اخبار العصر ، ص 18 و نفح الطيب ج 2 / ص 611 .\r\n( 35 ) . اخبار العصر ص 19 .\r\n","page_name":" 191 ","page_number":205},
  {"content":"\r\n\r\nدر نواحى شرقى . « 36 »\r\nبه‌هرحال پادشاه قشتاله فرصت غنيمت شمرد تا به شهر لوشه لشكر برد . در اين باب روايات قشتالى و اسلامى متفق هستند . ابو عبد اللّه چون از حركت لشكر مسيحيان به لوشه آگاه شد خود و جمعى از نخبهء يارانش به لوشه رفت و در آنجا تحصن گزيد .\r\nمسيحيان بار دوم به لوشه حمله كردند و آنجا را سخت محاصره نمودند . مسلمانان باز هم نيك دفاع كردند . روايت قشتالى حاكى از اين است كه ابو عبد اللّه در دفاع سخت پاى فشرد و در اثناء جدال و آويز مجروح گرديد . « 37 »\r\nولى ما در روايات اسلامى چيزى كه مؤيد اين قول باشد نيافتيم . صاحب اخبار العصر به اين اكتفا مىكند كه ابو عبد اللّه در هنگام محاصرهء لوشه در آنجا بود و المقرى مىافزايد كه مردم غرناطه شايع كردند كه ابو عبد اللّه به لوشه رفته تا آن را تسليم پادشاه قشتاله كند تا به جاى فديهء آزادى او از اسارت باشد .\r\nدرهرحال شهامت مردم لوشه در برابر آن قوهء قاهره چيزى نسنجيد و شهر در زير ضربات سنگين دشمن مجبور به تسليم شد . دشمن پذيرفت كه آن گروه از مردم لوشه را كه مىخواهند از شهر خارج شوند به جان امان دهد و از حمل اموال خود تا آنجا كه مىتوانند منع ننمايد و اجازت دهد كه در هر جاى كه خواهند زيستن گيرند و هر كه خواهد به قشتاله رود يا آراگون و يا بلنسيه و شهر را با همهء اسيران مسيحى به پادشاه قشتاله تسليم نمايد . قشتاليان در بيست و ششم ماه جمادى الاول سال 891 ه / ماه مه 1482 م به شهر لوشه درآمدند . بيشتر ساكنان لوشه با متاع و اسب و سلاح خود به غرناطه مهاجرت كردند .\r\n\r\n\r\n","description":"","footnote":"\r\n( 36 ) .\r\n . 23 . P , dibi : orimeR y rapsaG . VIXXX . hC . adanarG fo tseuqnoC : gnivrl . 082 . P . ll . V . dibi , artnaclA etneufaL \r\n( 37 ) . اخبار العصر ص 19 .\r\n","page_name":" 192 ","page_number":206},
  {"content":"\r\n\r\nاما ابو عبد اللّه ، روايت قشتالى حاكى است كه شركت او در دفاع از لوشه منافى تعهدنامهء او با پادشاه و ملكهء كاتوليك بود . با اين همه آن دو ازين خطا چشم‌پوشى كردند و همچنان عنوان « ملك غرناطه و صاحب وادى اش » را برايش باقى گذاشتند كه در آتيه بتواند بر آن دو مستولى گردد و اجازت دادند كه اگر خواهد به قشتاله پناهنده گردد و اگر خواهد به مغرب رود و پادشاه قشتاله وسايل سفر او را فراهم خواهد ساخت . « 38 »\r\nچون پادشاه قشتاله از لوشه بيرون رفت ابو عبد الله را ، يا به قول صاحب اخبار العصر به صورت اسير با خود برد ، يا ابو عبد الله خود با او همراه شد تا از ياريهاى پادشاه براى دست‌يابى به تاج و تخت غرناطه بهره‌مند شود . و اين برنامه‌اى بود كه قشتاليان براى حصول مقاصد خويش كه برهم‌زدن اوضاع غرناطه بود ، آن را تأييد مىكردند .\r\nفرناندو اين فرصت طلايى را كه در پى آن جدا كردن بخشى از اراضى غرناطه براى او ميسر مىشد از دست نداد . در همان هنگام كه در غرناطه جنگ و كشمكش داخلى اوج گرفته بود ، سپاه مسيحيان به دژ اليوره « 39 » واقع در شمال غربى غرناطه حمله برد و آن را زير ضربات انفاط گرفت تا مردم راضى به تسليم شدند و از شهر بيرون رفتند . سپس به موكلين واقع در شمال شرقى اليوره حمله كردند . ميان ايشان و مدافعين مسلمان نبردى سهمگين درگرفت . باروهاى شهر به وسيله « انفاط » ويران شد . مسيحيان بر شهر مستولى شدند و مسلمانان راه غرناطه در پيش گرفتند . آنگاه مسيحيان دژ قلنبيره « 40 » را در مشرق موكلين به امان تصرف كردند زيرا مردم را ياراى مقاومت نبود . سپس چند دژ ديگر را در حوالى غرناطه تصرف كردند و آنها را تعمير نمودند و به مردان جنگى و سلاح و آذوقه بينباشتند تا در موقع مناسب عليه غرناطه از آنها بهره گيرند .\r\nاكنون اندكى درنگ مىكنيم تا ببينيم كه اين « انفاط » كه در سير اين معارك از آن\r\n\r\n\r\n","description":"","footnote":"\r\n( 38 ) .  . 23 . P , dibi , orimeR y rapsaG \r\n( 39 ) . شهر اليوره ، دژ اليوره به اسپانيايى  arollI \r\n( 40 ) . قلنبيره به اسپانيايى  aremoloC  امروز در شمال غربى منطقهء غرناطه است .\r\n","page_name":" 193 ","page_number":207},
  {"content":"\r\n\r\nياد كرديم و مخصوصا به عنوان يك سلاح مخرب در جنگهاى لوشه و رنده و دژهاى مجاور غرناطه به كار مىرفت و سبب پيروزى مسيحيان بر مسلمانان گرديد چه بوده است . صاحب اخبار العصر كه خود شاهد برخى از اين جنگها بوده و كتاب خود را نيم قرن بعد از آن نوشته است در وصف « انفاط » گويد كه « پادشاه قشتاله داراى « انفاط » بود و به وسيله آن گلوله‌هايى از آتش پرتاب مىكرد ، كه به هوا مىرفت و سپس در جايى فرود مىآمد و بر هر جا كه فرود مىآمد به آتش مىكشيد و مردم مواضعى را كه بر آن فرود مىآمد وادار به تسليم مىساخت . » « 41 »\r\nمىدانيم كه مسلمانان مشرق از آغاز جنگهاى صليبى در به كار بردن سلاحهاى آتشى و انفاط مهارت يافته بودند . اين آتش به وسيلهء آلاتى پرتاب مىشد كه آنها را حراقه مىگفتند . اين گلوله را بر لشكرگاهها و دژهاى دشمن و كشتيها مىافكندند و آنها را نابود مىكردند . اين آتش‌افكنها را در جنگهاى صليبى نقش مهمى بود . مصريان براى رد تجاوز صليبيان و پراكنده ساختن لشكرشان از آن سود مىبرده‌اند . ظاهرا اين سلاحى كه مسلمانان مشرق از پيش مىشناخته‌اند مسلمانان افريقيه و اندلس از نيمهء قرن هفتم هجرى با آن آشنا شده‌اند و در جنگ با مسيحيان اندلس به كار برده‌اند . در محاصرهء لبله به سال 655 ه / 1257 م موحدين براى دفع لشكرهاى آلفونسوى دهم پادشاه قشتاله آلاتى داشته‌اند كه سنگ و مواد ملتهب پرتاب مىكرده و صدايى چون صداى رعد داشته . در طول اين سالها در ساختمان آنها نيز تغييراتى داده شده . از اواسط قرن هشتم هجرى / چهاردهم ميلادى مىبينيم كه مسلمانان اندلس در جنگ با مسيحيان چنين سلاحى را كه ضمن پرتاب كردن سنگ و آتش بانگى سهمناك برمىآورده به كار مىبرده‌اند . « 42 »\r\nمسلمانان اندلس توانائى و مهارت خود را در به كار بردن اين سلاح در چند مورد آشكار ساخته‌اند . در محاصرهء بياسه به سال 724 ه / 1324 م در عهد سلطان ابو الوليد\r\n\r\n\r\n","description":"","footnote":"\r\n( 41 ) . اخبار العصر ص 22 .\r\n( 42 ) . رجوع كنيد به كتاب من « مواقف حاسمة فى تاريخ الاسلام » الطبعة الثالثه ص 108 و 109 .\r\n","page_name":" 194 ","page_number":208},
  {"content":"\r\n\r\nاسماعيل ، مسلمانان با آلتى شبيه به توپ بر سر شهر آهن و آتش باريدند . در نبرد وادى لكه ( ريوسليتو ) هم در سال 1340 م / 740 ه و نيز در دفاع از جزيرة الخضراء در سال 1342 م / 742 ه يعنى در عصر سلطان ابو الحجاج يوسف مسلمانان را چنين سلاحى بوده است . از وصف آنها برمىآيد كه نوع ساده‌اى از توپ بوده است كه درون آن را از آهن و سنگ و بعضى مواد آتش‌زاى مىانباشته‌اند ، كه در گذشته اساس حراقات يا انفاط شرقى بوده است . بعيد هم نيست كه مسلمانان اندلس در اين عصر به راز باروت قبل از آنكه كشيش آلمانى بر تولد شوارتس در اواسط قرن چهاردهم به آن پى ببرد پى برده باشند . قول راجح اين است كه مسيحيان اسپانيا ساختن اين سلاح را از مسلمانان اندلس آموخته‌اند و با گذشت زمان در به كار بردن آن مهارت حاصل كرده‌اند . چون مملكت غرناطه از حيث نيروى دفاعى ناتوان شد بويژه پس از آنكه شهرهاى صنعتى خود را از دست داد نتوانست در جنگهاى خود از اين گونه سلاح استفاده كند ، يا اندك و محدود استفاده مىكرد . ولى قشتاليان از آن به حد وفور در اختيار داشته‌اند و به هنگام حمله به شهرها و دژهاى اسلامى آنها را زير ضربات « انفاط » مىگرفته‌اند . در روايات غربى آمده است كه پادشاه قشتاله به ساختن سلاحهاى آتشين ( انفاط ) در نبرد با مسلمانان سخت اهتمام مىورزيد . و در همين روايات آمده است كه آنها را در شهر وشقه مىساخته‌اند و مقادير بسيارى از گلوله‌هاى مخصوص به آن در جبال قسطنطينه « 43 » ساخته مىشده . در روايات اسلامى آن عهد هم از باروت سخن رفته است . آنجا كه صاحب اخبار العصر در وصف شورش ربض البيازين گويد كه فريقى از شورشيان را به « مردان جنگى و انفاط و باروت » يارى دادند تا آتش فتنه را در ميان مسلمانان روشن سازند . بدين‌گونه آشكار مىشود كه انفاط كه در روايات اسلامى در جنگ غرناطه از آن ياد شده همان توپ بوده است و تفوق قشتاليان در به كار بردن اين سلاح تاثير عظيمى در پيروزى آنان و شكست و انقراض مملكت غرناطه داشته است .\r\n* * *\r\n\r\n\r\n","description":"","footnote":"\r\n( 43 ) .  . anitnatsnoC arreiS : 322 . P , dibI , ttocserP \r\n","page_name":" 195 ","page_number":209},
  {"content":"\r\n\r\nاكنون به داستان جنگ داخلى غرناطه بازمىگرديم . گفتيم كه مردم ربض البيازين به تحريض داعيان ابو عبد اللّه و مادرش ملكه عايشه شورش كردند ولى بيشتر مردم غرناطه گرد فرمانرواى غرناطه ابو عبد اللّه الزغل را گرفته بودند . جنگ ميان دو فريق چند ماه مدت گرفت . در اثناء اين جنگها مسيحيان بر لوشه و بسيارى دژهاى شمال غربى مستولى شدند . پس از سقوط لوشه ابو عبد اللّه با پادشاه قشتاله برفت و هنوز چندان زمانى نگذشته بود كه از نواحى شرقى به منطقهء بلش بازگرديد و همچنان برنامهء كار خود را تعقيب مىنمود . در اوايل شوال سال 891 ه / سپتامبر سال 1482 ابو عبد اللّه از نواحى شرقى بيرون آمد و ناگهان در ربض البيازين آشكار گرديد و شورشيان گرد او را گرفتند . ابو عبد اللّه شايع كرد كه با مسيحيان پيمان صلح بسته و فرناندو او را به مردان جنگى و اسلحه از جمله انفاط يارى كرده است . « 44 » آتش كينه‌ها تيزتر شد و ابو عبد اللّه الزغل بر مردم ربض البيازين سخت گرفت . در همان نزديكى كه خبر يافت كه پادشاه قشتاله با قواى خود به شهر بلش مالقه « 45 » روى نهاده . اين واقعه در ماه ربيع الثانى سال 892 ه / مارس 1487 م بود . « 46 » بلش دژ مالقه بود و سقوط آن مالقه را در معرض خطر قرار مىداد . ابو عبد اللّه الزغل كه از اهميت دژ بلش آگاه بود روى به سوى آن نهاد و بخشى از لشكرش را با خود برد و قدرى را براى قتال با برادرزادهء خود ابو عبد اللّه و ربض البيازين گذاشت . ولى دلاورى الزغل و پايدارى مردم بلش در دفاع از شهرشان سود نبخشيد و در ماه جمادى الاول سال 892 ه / آوريل سال 1487 الزغل به غرناطه بازگرديد . در اثناء راه خبر يافت كه در غياب او مردم غرناطه به ابو عبد اللّه محمد گراييده‌اند و او به شهر درآمده در پنجم جمادى الاول / بيست و هشتم آوريل به جاى او بر تخت نشسته است . مردم غرناطه ابو عبد اللّه الزغل را دوست مىداشتند و\r\n\r\n\r\n","description":"","footnote":"\r\n( 44 ) .  . 24 . P dibi orimeR y rapsaG \r\n( 45 ) . به اسپانيايى  agalaM zeleV  .\r\n( 46 ) . اخبار العصر ص 22 - 24 . و نفح الطيب ج 2 / ص 612 .\r\n","page_name":" 196 ","page_number":210},
  {"content":"\r\n\r\nدلاورى و وطن‌دوستى او را مىستودند ولى از او روى گردانيدند و برادرزادهء او ابو عبد اللّه را تأييد كردند . زيرا ابو عبد اللّه با مسيحيان پيمان دوستى داشت و مردم به اميد آنكه اين پيمان دوستى مملكت و مال و جانشان را حفظ خواهد كرد به او گراييده بودند . ابو عبد اللّه الزغل ديد كه مقاومت را فايدتى نيست با ياران خود به وادىاش بازگرديد و در آنجا موضع گرفت . بدين‌گونه مملكت كوچك غرناطه به دو بخش شد كه هر بخش به آن ديگر چنگ و دندان مىنمود . غرناطه و اعمال آن تخت حكومت ابو عبد اللّه محمد بن سلطان ابو الحسن قرار گرفت و وادىاش و اعمال آن تخت حكومت عمش امير محمد بن سعد ابو عبد اللّه الزغل . با اين تقسيم پادشاه قشتاله كه مىخواست بازمانده دولت اسلامى در اندلس را به دو پاره كند تا بلع آن آسانتر باشد ، به آرزوى خود رسيد .\r\n\r\n","description":"","footnote":"","page_name":" 197 ","page_number":211},
  {"content":"\r\n . \r\n","description":"","footnote":"","page_name":" 198 ","page_number":212},
  {"content":"\r\n\r\n\r\nفصل دوم آغاز انقراض\r\n\r\n1\r\nابو عبد اللّه محمد بن سلطان ابو الحسن على ( محمد يازدهم ) بار ديگر بر تخت سلطنت غرناطه جاى گرفت . يك سال بود كه از اسارت آزاد شده بود . ولى اين بار تنها بر يك مملكت كوچك حكومت مىكرد و از اين بالاتر به نام پادشاه قشتاله و تحت حمايت او ، حوادث و سختيهايى كه پىدرپى مملكت غرناطه را مورد هجوم قرار داده بود ، آن را پاره‌پاره كرده بود و از آن جز چند شهر پراكنده به دست مسلمانان باقى نمانده بود . و آن چند شهر هم هريك سازى مىزد و در راهى مىرفت . نواحى شمال غربى زير علم او بود و بقيه زير علم عمش ابو عبد الله الزغل محمد بن سعد كه شامل نواحى جنوبى و شرقى مىشد . واضح بود كه پس از نفوذ لشكرهاى مسيحى در قلب مملكت اسلامى و استيلا بر شهرها و دژهاى داخل آن چون الحامه و رنده و لوشه و بلش مالقه سرنوشت آن بازيچهء دست تقدير شده بود . پادشاه قشتاله همچنان در پى تحقق يافتن برنامهء خود - يعنى به زير فرمان درآوردن باقيماندهء دولت اسلامى در اندلس - بود و مىخواست قبل از آنكه وحدت كلمه‌اى پديد آيد كار را يكسره كند و قشتاله ترجيح داد كه جنگ را از شهرهاى جنوبى و شرقى ، قلمرو ابو عبد الله الزغل آغاز كند . زيرا الزغل در اطاعت او نبود و گويى نمىخواست در زير فشار خصم ، نرمش نشان دهد . از سوى ديگر با امير غرناطه پيمان صلحى به مدت دو سال منعقد كرده بود و نمىخواست چنان\r\n\r\n","description":"","footnote":"","page_name":" 199 ","page_number":213},
  {"content":"\r\n\r\nوانمود شود كه رعايت عهد و پيمان نمىكند و سرانجام بر آن بود كه از هر طرف غرناطه را در ميان گيرد و آن را منزوى و منعزل سازد .\r\nديديم كه چگونه بلش دژ مالقه در شرق آن ، پس از دفاعى جانانه در ماه جمادى الاول سال 892 ه / ماه مه سال 1487 م به دست مسيحيان افتاد . پس از سقوط شهر بيشتر اهل آن در اطراف آن بخش از اندلس كه هنوز در دست مسلمانان مانده بود ، پراكنده شدند . و بسيارى از آب گذشته به مغرب رفتند . مسيحيان بر همهء دژها و قريه‌هاى مجاور آن چون دژ قمارش و دژ مونتميور غلبه يافتند و بدين‌گونه از هرسوى مالقه را در ميان گرفتند . مالقه همچنان استوارترين ثغور اندلس بود و پس از سقوط جبل طارق آخرين حلقهء ارتباط ميان مغرب و اندلس .\r\nفرناندو مىكوشيد همهء راههاى ارتباطى اندلس را به آن سوى دريا قطع كند و استيلا بر مالقه اين مقصود را به حاصل مىآورد . ازاين‌رو لشكرهاى مسيحى پس از تسلط بر بلش و دژهاى مجاور آن روى به مالقه نهادند و در ماه جمادى الثانى سال 892 ه / ژوئن سال 1487 م از دريا و خشكى محاصره‌اش كردند . شهر از سلحشوران مدافع موج مىزد با ساز و برگ تمام حتى چند عدد انفاط و ديگر سلاحهاى سنگين ديگر . مالقه تحت فرمان محمد بن سعد يعنى ابو عبد الله الزغل فرمانرواى وادىاش بود .\r\nولى الزغل از بيم غدر پسر برادر خود امير غرناطه نتوانست خود به يارى مالقه آيد و مالقه تنها ماند . الزغل براى رهايى اندلس از خطرى عظيم كه تهديدش مىكرد راه ديگرى به نظرش رسيد ، بدين‌گونه كه از ديگر پادشاهان اسلام براى آخرين بار يارى طلبد . پس رسولانى نزد امراى افريقيه و نزد سلطان مصر الاشرف قايتباى فرستاد .\r\nالبته اميد نمىرفت كه مالقه آن‌قدر مقاومت تواند كرد كه از آن فاصلهء دور براى او مدد رسد . دفاع از شهر بر عهده سپاهيان غماره به سردارى حامد ثغرى بود . مسلمانان بارها نزديك بود حلقهء محاصره را بردرند و بارها بر مسيحيان تلفات فراوان وارد كردند ولى مسيحيان بر شدت محاصره افزودند آن‌سان كه تمام راهها بسته شد و ديگر هيچ مدد و آذوقه‌اى به شهر نمىرسيد . مسلمانان به خوردن پوست و برگ درختان پرداختند .\r\n\r\n","description":"","footnote":"","page_name":" 200 ","page_number":214},
  {"content":"\r\n\r\nبيمارى نيز در ميان آنها افتاد و بسيارى از جنگجويان طعمهء مرگ شدند و سرانجام به تسليم رضايت دادند ، بدين‌شرط كه به مال و جانشان امان يابند . آرى مالقه پس از سه ماه دفاع دليرانه به دست قواى دشمن افتاد . اين واقعه در اواخر ماه شعبان سال 892 ه / هجدهم اوت سال 1487 م بود . فرناندو به تأمينى كه به جان و مال مردم داده بود پايبند نماند و حكمى صادر كرد كه مسلمانان برده‌اند و بايد براى رهايى جان و مال خود مبلغى فديه دهند و هر مرد و زنى در هر سن يا در هر شرايطى كه باشند اعم از آزاد و بنده هريك سى « دوبل » طلا هر دوبل به وزن بيست و شش قيراط يا معادل آن زر و سيم و جواهر و جامه‌هاى گرانبها و حرير بپردازند . كسانى كه اين فديه را مىپردازند اگر بخواهند مىتوانند به مغرب روند و براى انتقال آنان كشتى مهيا خواهد شد . به مسلمانان اعم از زن و مرد اجازه داده نمىشود كه به مملكت غرناطه روند ولى مجازند كه در هر جاى قشتاله كه خواهند زندگى كنند .\r\nبنى الثغرى و زنان و فرزندانشان و بعضى ديگر كه در آن حكم به آنها اشارت رفته بود مشمول اين امر نمىشدند « 1 » . مسيحيان همانند فاتحان به شهر درآمدند و دست به تاراج و كشتار و به اسارت گرفتن زنان و كودكان زدند . از مسلمانان هركه توانست به غرناطه يا وادىاش گريخت يا به مغرب رفت . يكى از مورخان معاصر آن واقعه در وصف محنت مردم مالقه گفته است : مصيبتشان مصيبتى عظيم است آن‌سان كه دلها را غمگين و جانها را ملول و چشمها را گريان مىسازد . » « 2 »\r\n\r\n\r\n","description":"","footnote":"\r\n( 1 ) . اين شروط در سندى كه در موزه عمومى اسپانيا موجود است آمده است .\r\n . 5 . II . R . P : sacnamiS ed lareneG ovihcrA \r\n( 2 ) . اخبار العصر ص 27 و 28 .\r\n","page_name":" 201 ","page_number":215},
  {"content":"\r\n\r\n\r\n2\r\nاكنون به قصه سفيرانى كه ابو عبد الله الزغل به نزد ملوك افريقيه و مصر و قسطنطينيه فرستاد و از آنان خواست كه به يارىاش برخيزند ، مىپردازيم . البته پناه بردن اندلس به ملوك مغرب و از آنان يارى خواستن امرى طبيعى و بر طبق يك سنت قديم اندلسى بود و ما بارها به آن اشاره كرده‌ايم . ولى در اين ايام دول مغرب خود دستخوش ضعف و تفرقه بودند و مسلما نمىتوانستند به يارى اندلس شتابند . ازاين‌رو نداى يارىطلبانهء ابو عبد الله الزغل فقط گروه كوچكى از مجاهدين متطوع را برانگيخت كه از دريا گذشته به اندلس رفتند و در آخرين پيكار شركت جستند .\r\nاما استغاثهء اندلس از مصر اولين بار در همين اواخر صورت گرفت و اين به هنگامى بود كه دولت نيرومند بنى مرين روى به ضعف نهاده بود و ياراى رفتنش به اندلس نبود .\r\nقبلا از يك هيئت اندلسى كه سلطان ابو عبد الله الايسر به نزد سلطان مصر الظاهر چقمق ( به سال 844 ه / 1440 م ) فرستاد ياد كرديم و ديديم كه هيچ فايدهء عملى از آن حاصل نگرديد . ترديدى نيست كه صيت حوادث دردناك اندلس در اين ايام سراسر عالم اسلامى را دربرگرفته بود و همهء امراى اسلام را لرزانيده بود . اين صدا در دربار قاهره و ديگر دربارهاى مشرق پيچيده بود . امراى اندلس در چنين مواقعى كه خطرى پيش مىآمد دست يارى به سوى مراكش و قاهره و قسطنطينيه دراز مىكردند . از نوشته‌هاى آن زمان برمىآيد كه مصر به نوعى خاص حوادث اندلس را تعقيب مىكرده است . مثلا ابن اياس مورخ مصر در اين عصر ، حوادث مصر را به ترتيب وقوع آنها در يادداشتهاى خود ذكر كرده است . از جمله در حوادث ذو الحجهء سال 886 ه / 1481 م نوشته است كه « در اين ماه از بلاد غرب خبر رسيد كه ابو عبد الله محمد بن ابى الحسن بن على بن سعد بن الاحمر بر پدر خود الغالب بالله صاحب غرناطه بشوريد و غرناطه را از پدر بستد .\r\nو ميان آن دو حوادثى گذشت كه شرح آن به درازا مىكشد . كار به آنجا انجاميد كه اندلس از دست مسلمانان به‌دررود و فرنگان مالك آن شوند » . در حوادث ماه رجب سال 890 ه / 1485 م آمده است : « در ماه رجب خبر وفات پادشاه اندلس صاحب\r\n\r\n","description":"","footnote":"","page_name":" 202 ","page_number":216},
  {"content":"\r\n\r\nغرناطه الغالب بالله ابو الحسن رسيد » . و در حوادث جمادى الآخر سال 891 ه / 1486 م نوشته است كه : « صاحب غرناطه ( ابو عبد الله ) نزد عم خود كس فرستاد و از او خواست كه در جنگ با صاحب قشتاله او را يارى دهد . فتنه و جنگ همچنان ادامه دارد » « 3 » . بدين گونه حوادث اندلس با وجود بعد مسافت و سختى ارتباط به مصر مىرسيد و مورخ معاصر مصر آنها را يادداشت مىكرد هرچند نقل آنها از حيث دقت و وضوح نقص داشت .\r\nمصر در اين روزها با ثغور اندلس بويژه مالقه و المريه روابط استوار بازرگانى داشت . از زمان جنگهاى صليبى دول مسيحى مصر را به ديدهء ديگر مىنگريستند .\r\nمخصوصا بقاع مقدس مسيحى در تصرف مصر بود و در بين رعاياى مصر ميليونها مسيحى مىزيست . بنابراين اگر اندلس در آخرين لحظات حياتش به مصر اميد بندد در حالى كه دول مغرب از يارى او قصور ورزيده‌اند ، شگفت نخواهد بود . در روايات اسلامى تنها به رفتن سفراى اندلسى به دربار مصر اشارت شده ولى از آن به صورت يك انديشه سياسى ياد نشده . اما در روايات غربى رفتن سفيران به دربار مصر مبتنى بر يك سياست شمرده شده است و خلاصه آنكه سراسر مشرق از حوادثى كه در اندلس اتفاق افتاد و سقوط شهرهاى آن يكى پس از ديگرى به دست مسيحيان تكان خورد . بايزيد دوم سلطان ترك و الاشرف قايتباى سلطان مصر موقتا اختلافها را به يك‌سو نهادند و از جنگهاى خونين كه ميان دو طرف بود دست كشيدند و براى رهايى اندلس و دولت اسلام در اندلس دست دوستى به هم دادند و قرار بر آن شد كه بايزيد دوم ناوگانى نيرومند به جنگ جزيرهء صقليه فرستد - اين جزيره در اين روزها در تصرف اسپانيا بود - تا بدين وسيله فرناندو و ايسابلا را به خود مشغول دارند . آنگاه لشكرهاى عظيم مصر و افريقيه از دريا بگذرند و به اندلس درآيند « 4 » . بعيد به نظر مىرسد كه با وجود روابط\r\n\r\n\r\n","description":"","footnote":"\r\n( 3 ) . تاريخ مصر ( بولاق ) ج 2 / ص 216 و 230 و 237 .\r\n( 4 ) .  . 271 . P adanarG fo tseuqnoc : gnivrI \r\n","page_name":" 203 ","page_number":217},
  {"content":"\r\n\r\nخصمانهء مصر و قسطنطينيه ، ميان دو كشور چنين معاهدهء حساسى بسته شده باشد .\r\nتركها چشم طمع به مصر دوخته بودند و هربار آماده پيكار با آن بودند ، مصر نيز همواره در بيم و اميد به سر مىبرد . آنچه مىتوان باور داشت اين است كه حوادث اندلس توجه دربارىهاى قسطنطينيه و مصر را به خود جلب كرده است . ولى ميان آن دو براى يك نقشهء جنگى تفاهم به‌وجود نيامده است .\r\nدرهرحال ترديد نمىتوان داشت كه مصر به استغاثهء اندلس ترتيب اثر داد و يك سلسله حركات ديپلوماسى را آغاز كرد . هيئت اندلسى در اواخر سال 892 ه / نوامبر سال 1487 م به مصر رسيد . ابن اياس مىنويسد كه در ماه ذو القعدهء سال 892 ه قاصدى از سوى پادشاه غرب فرمانرواى اندلس برسيد و نامه‌اى آورد حاكى از آنكه فرنگان نزديك است غرناطه را بگيرند و او اكنون با ديگر مردم غرناطه در محاصره است .\r\nچون سلطان مصر از ماجرا خبر يافت رأيش بر اين قرار گرفت كه نزد كشيشانى كه در قمامه در قدس مىزيستند نامه فرستاد و از آنها خواست كه نامه‌اى به دست كشيشى از اعيان و بزرگان خود نزد پادشاه فرنگان صاحب ناپل بفرستند و از او بخواهند به فرمانرواى اشبيليه بنويسد كه دست از محاصرهء غرناطه بردارد و لشكر خود از آنجا ببرد . اگر چنين نكنند سلطان بر مسيحيان قلمرو خود خشم خواهد گرفت و اعيانشان را دستگير خواهد كرد . و از آمد و شد مسيحيان به قمامه جلو خواهد گرفت و آن را ويران خواهد ساخت . كشيشان قمامه هم به دست يكى از بزرگان خود چنين نامه‌اى به پادشاه ناپل نوشتند ولى اين تهديد سود نبخشيد و مسيحيان پس از چندى غرناطه را تصرف كردند . « 5 » در روايت ابن اياس خلط و اشتباهى است . از اين قرار كه آخرين محاصرهء مسيحيان غرناطه در مارس سال 1491 م / جمادى الثانى سال 896 هجرى روى داد . پس موضوع مربوط به نجات غرناطه نبوده است . لشكرهاى فرناندو و ايسابلا از\r\n\r\n\r\n","description":"","footnote":"\r\n( 5 ) . تاريخ مصر ج 2 / ص 246 .\r\n","page_name":" 204 ","page_number":218},
  {"content":"\r\n\r\nآغاز سال 892 ه - چنان كه ديديم - به اراضى ابو عبد الله الزغل حمله‌ور شدند تا ثغور جنوبى را از او بستانند و در جمادى الاول همين سال ( ماه مه سال 1487 ) بر بلش مالقه مستولى شدند و در حال رهسپار مالقه گرديدند و در ماه جمادى الثانى ( ژوئن سال 1487 م ) آن را محاصره نمودند . در اواخر سال 892 ه نداى اندلس به مصر رسيد و اين سه ماه بعد از سقوط مالقه به دست مسيحيان بود . بنابراين يارى خواستن اندلس از مصر ، براى رهايى مالقه بوده نه غرناطه و اين يارى خواستن از سوى ابو عبد الله الزغل بوده نه از صاحب غرناطه ابو عبد الله محمد برادرزاده او ، كه در اين ايام در سايهء پيمانى كه با مسيحيان بسته بود ( هرچند غدرآميز ) در صلح و امنيت به سر مىبرده است .\r\nبراى مصر ميسر نبود كه به طور فعال به نداى اندلس پاسخ گويد و براى او كمكهائى فرستد . زيرا علاوه بر دورى راه خود نيز گرفتار تجاوزات تركها بود كه مرزهاى شمالىاش را تهديد مىكردند . پس آنچه از مصر ساخته بود يك سلسله حركات ديپلوماسى بود . از اين قرار كه الاشرف به سفيران اندلس پاسخ داد و خود سفيرانى نزد پاپ و پادشاهان مسيحى گسيل داشت . الاشرف براى اين كار دو تن از رعاياى مسيحى خود را برگزيد كه يكى از آنها اسقف آنتونيوميلان رئيس ديرقديس فرانسيس در بيت المقدس بود و به وسيله آنها نامه‌اى براى پاپ اينوكنتيوس ( اينوسان ) هشتم فرستاد و نامه‌اى به پادشاه ناپل فرديناند اول و نيز نامه‌اى به فرناندو و ايسابلا پادشاهان قشتاله و آراگون نوشت . اين نامه‌ها همه تهديدآميز بود و سلطان مصر تاكيد كرده بود كه چسان بر همكيشان او در مملكت غرناطه از سوى مسيحيان اين تجاوز مىرود و خونشان بر زمين مىريزد ، در حالى كه ميليونها رعاياى مسيحى در مصر و بيت المقدس آزادانه زندگى مىكنند و جان مال و عقايد و املاكشان در امان است . و از پادشاه قشتاله و آراگون خواسته بود كه دست از تجاوز بردارند و از اراضى مسلمانان بيرون روند و متعرض آنان نگردند و هرچه گرفته‌اند بازپس دهند ، و از پاپ و پادشاه ناپل نيز خواسته بود در اين مهم دخالت ورزند و قشتاله و آراگون را از آزار مسلمانان منع كنند كه هرگاه بر وفق خواست او عمل نشود رعاياى مسيحى در قلمرو مصر گرفتار قصاص\r\n\r\n","description":"","footnote":"","page_name":" 205 ","page_number":219},
  {"content":"\r\n\r\nخواهند شد و كشيشان بيت المقدس آزار خواهند ديد و از ورود همهء مسيحيان به اراضى مقدسه ممانعت خواهد شد و افزون بر اينها قبر مسيح و همهء ديرها و معابد و بناهاى مقدس مسيحى با خاك يكسان مىشود . « 6 »\r\nاسقف انتونيوميلان و همكارش از مصر بيرون آمدند تا سفارت خويش به انجام رسانند . دقيقا نمىدانيم كه چه زمانى از مصر بيرون آمده‌اند ولى مىدانيم كه در پاييز سال 1489 به اسپانيا رسيدند ، يعنى يك سال و نيم پس از رسيدن فرياد اندلس به قاهره . در اين هنگام دو سال بود كه مالقه به دست مسيحيان افتاده بود و آنان بر بسيارى از شهرها و دژها غلبه يافته و اكنون رهسپار بسطه شده بودند . در پاى باروهاى بسطه اسقف و همراهش به لشكرگاه مسيحيان كه بسطه را در محاصره داشتند ، رسيدند . ( در اواخر سال 1489 م ) فرناندو آنان را به گرمى استقبال كرد و نامهء سلطان بستد و به سخن ايشان گوش فراداد . آن دو سفير بر سر راه خود به ناپل و رم رفته بودند و نامه‌هاى سلطان را به پاپ اينوسان و پادشاه ناپل تسليم كرده بودند . پاپ به فرناندو و ايسابلا نوشت كه لازم است به تهديدات سلطان مصر توجه كنند . پادشاه ناپل فرديناند اول هم در باب مسير جنگ اندلس سؤالهايى كرده بود و آنان را در باب سركوبى مسلمانان مورد عتاب قرار داده بود و نصيحت كرده بود كه پاى تجاوز واپس كشند تا مباد كه مسيحيان مشرق گرفتار قتل و عذاب گردند . البته اين گونه خطاب از سوى پادشاه ناپل به سبب اختلافى بود كه ميان پادشاهان ناپل و آراگون بر سر حقوق تخت پادشاهى ناپل وجود داشت و پادشاه ناپل مىترسيد كه اگر فرناندو در اندلس پيروز شود به جنگ او لشكر بيارايد . بارى ، آن‌دو اسقف از جيان نيز كه مقر ملكه ايسابلا بود ديدار كردند و از سوى او هم مورد اكرام و محبت بسيار واقع شدند . « 7 »\r\n\r\n\r\n","description":"","footnote":"\r\n( 6 ) . ابن اياس در تاريخ مصر ج 3 / ص 246 و نيز :\r\n . 722 . P . dibi : gnivrI , 872 . P allebasI dna dnanidreF : ttoceerP \r\n( 7 ) .  . 872 . P : dibi : ttocserP . 852 . P , dibi : gnivrI \r\n","page_name":" 206 ","page_number":220},
  {"content":"\r\n\r\nدر شرايطى كه شهرهاى اندلس يكى پس از ديگرى سقوط مىكرد ، و پيروزى نهايى چهره نموده بود ، فرناندو و ايسابلا ضرورى ندانستند كه به نامهء سلطان مصر ترتيب اثر دهند ولى در عين حال نامه‌اى مجامله‌آميز در پاسخ او نوشتند كه « آن‌دو با رعاياى مسلمان و مسيحى خود يكسان رفتار مىكنند ولى نمىتوانند اراضى آباء و اجدادى خود را در دست بيگانگان ببينند . اگر مسلمانان بخواهند كه در سايه حكومت آنها زندگى كنند دقيقا با آنان چنان رفتار خواهد شد كه با رعاياى مسيحى » دو اسقف جواب آن‌دو پادشاه را با هدايا و تحف بسيار برگرفتند و رهسپار مصر شدند .\r\nما نمىدانيم اين نامه‌نگاريها به چه نتيجه‌اى رسيد ولى مىدانيم كه سلطان مصر هرگز تهديد خود را در باب فشار بر مسيحيان مشرق يا ويران ساختن امكنهء مقدسه بيت المقدس ، عملى ننمود . گفتيم كه مصر علاوه بر آنكه گرفتار يك سلسله كشاكشهاى داخلى بود ، مجبور بود به تجاوزات و دست‌اندازيهاى بايزيد دوم هم - كه مرزهاى شمالىاش را پىدرپى به خطر مىانداخت - پاسخ گويد . ازاين‌رو اين حركت ديپلوماسى در همين‌جا متوقف شد و اندلس در پنجهء سرنوشت محتوم و شوم خود تنها ماند .\r\n\r\n3\r\nسقوط مالقه استوارترين سنگر اندلس در دست مسيحيان ، بر پيكر پاره‌پارهء مملكت اسلامى ضربت دردناكى بود . زيرا با از دست رفتن مالقه ديگر اميدى نبود كه از آن سوى دريا براى مسلمانان فريادخواه اندلس مددى رسد . از اول معلوم بود كه پادشاه قشتاله همه تلاشش قطع اين كمكهاست . و چون جبل طارق هم از دست رفته بود از شهرهاى مرزى جز المريه و المنكب باقى نمانده بود . جماعاتى از متطوعين و مجاهدين با وجود دورى راه از سواحل مغرب خود را به آنجا مىرسانيدند . اكنون مىبايست المريه و المنكب هم تسخير شود تا براى كسانى كه از افريقيه و مغرب به اندلس مىآيند ديگر هيچ پايگاهى نباشد . فرناندو پيش از آنكه اين نقشهء خود را عملى سازد به\r\n\r\n","description":"","footnote":"","page_name":" 207 ","page_number":221},
  {"content":"\r\n\r\nپاكسازى منطقه مالقه پرداخت و باقى دژهاى شرقى و غربى را تصرف كرد تا آنجا كه در سراسر آن كوچكترين نيروى مقاومتى بر جاى ننهاد .\r\nدر بهار سال 1488 م / 893 ه فرناندو به جانب شرقى مملكت غرناطه لشكر برد .\r\nاين شهرها از پايتخت دور بودند و از جهت دفاعى ضعيف . اين لشكركشى به استيلاى مسيحيان بر بيره و بلّش الحسناء و بلش البيضاء و اشكر و چند موضع ديگر در شمال شرقى انجاميد . با وجود آنكه مردم اين شهرها طبق معاهده‌اى كه قشتاليان با ابو عبد اللّه بسته بودند مىبايست از هر تعرضى در امان بمانند ولى فرناندو به آن معاهده ننگريست و به عهد خود وفا ننمود .\r\nمانص آن امان‌نامه‌اى را كه پادشاه و ملكهء كاتوليكى براى مردم اشكر صادر كرده‌اند در دست داريم و به طور قطع ديگر شهرها نيز داراى امان‌نامه‌اى به اين مضمون بوده‌اند . در اين نص پادشاه و ملكه تعهد مىكنند كه اهل اشكر را در ميان رعايا و تحت حمايت خود بپذيرند و از مال و متاع آنها هيچ نستانند و به آنان مكروهى نرسانند و افزون از خراجى كه به ملوك خود مىداده‌اند بر آنان تحميل نكنند و آنان را به جنگ با برادران مسلمان خود برنينگيزند و اجازت دهند كه زعما و فقهايشان در ميان ايشان بمانند و به آيين و دين ايشان تعرض نشود . و نيز به آنان اجازه داده مىشود كه در هر جاى در مملكت قشتاله كه خواهند زندگى كنند و اگر خواهند كه به مغرب روند كسى مانع آنان نگردد و با همه شهروندان از زن و مرد با مدارا و احترام رفتار شود و به زور خانه‌هايشان را غصب نكنند و به چيزى از متاع يا محصول آنها آسيب نرسانند و مرد مسيحى با زن مسلمان و مرد مسلمان با زن مسيحى به عشرت ننشيند . هركس بر خلاف اين عمل كند جزايش مرگ و مصادرهء اموال است . همچنين كسانى را كه به ساختن دژ و باروى شهر به كار مىدارند بايد كه به آنان مزد عادلانه داده شود « 8 » . و خواهيم ديد كه\r\n\r\n\r\n","description":"","footnote":"\r\n( 8 ) . اين سند در شهر اشكر نگهدارى مىشود :  . racseuH ed otneimatnuyA led ovihcrA \r\n","page_name":" 208 ","page_number":222},
  {"content":"\r\n\r\nپادشاه و ملكه از اين گونه تعهدها براى مردم ديگر شهرها كرده بودند ولى بدون نيت صادقانه يا وفاى به آنها .\r\nدر هنگامى كه قواى قشتاله به شهر بسطه يكى از بلاد شرقى غرناطه نزديك مىشد تا آن را محاصره كند ، فرناندو خود با بخشى از قواى خود به المنكب راند . اين شهر در وسط راه مالقه به المريه بود . فرناندو المنكب را محاصره كرد . سردار سپاه محمد بن الحاج از شهر دفاع مىكرد ، و با آنكه نتيجهء از اول معلوم بود ولى مسلمانان از شهر خود نيك دفاع كردند و سه ماه در برابر دشمن پايدارى ورزيدند و به آنان تلفات بسيار وارد آوردند . سپس در باب تسليم شهر گفتگو به عمل آمد و از سوى پادشاه و ملكه به نام محمد بن الحاج و معاون او فقيه ابو عبد اللّه الزليخى فرمانى صادر شد كه اگر قلعهء شهر و همه دژهاى آن را در مدت نه روز تسليم كند خود و فرزندان و اصحاب و اقربايش ، همچنين همه وزراء و سرداران و فقها و همهء اهل المنكب در ميان رعاياى قشتاله پذيرفته خواهند شد و به آنان به جان و مال امان داده مىشود كه در شهر خود بمانند و بر وفق شريعت خويش عمل كنند و مساجد و صومعه‌هايشان به ايشان واگذاشته خواهد شد و اسب و سلاحشان - جز گلوله‌هاى باروت - در نزد آنها خواهد ماند . البته اينها به شرطى است كه در موعد مقرر شهر تسليم شود . همچنين هديه‌اى تقديم محمد بن الحاج گرديد به بهاى سه‌هزار دوبل قشتالى . نيز اجازت داد كه اگر خواهد به مغرب رود كشتى خوبى در اختيار او خواهد گذاشت كه بدون پرداخت كرايه با زن و فرزند در آن نشيند و به آن سوى آب رود . اهالى نيز اگر خواهند به مغرب روند مىتوانند املاك خود را بفروشند يا هر ساله از محصول آن استفاده كنند . بدين‌گونه ثغر المنكب به قشتاليان تسليم گرديد . اين واقعه در ماه دسامبر سال 1489 م / محرم سال 895 ه بود . از اين پس از بلاد مرزى تنها المريه براى مسلمانان باقى مانده بود كه آن\r\n\r\n\r\n","description":"","footnote":"\r\nو ما آن را از اين مجموعه نقل كرديم :\r\n . 371 071 . P . lllV . loV anapsE ed airotsiH al araP sotidenI sotnemucoD \r\n","page_name":" 209 ","page_number":223},
  {"content":"\r\n\r\nنيز از هر طرف در محاصرهء دشمن بود .\r\nچون به طور كلى رابطهء اندلس با مغرب و شمال افريقيه قطع شد فرناندو آخرين گامهاى خود را براى نفوذ در داخل مملكت اسلامى برداشت . مملكت غرناطه چنان كه ديديم به دو قسمت شده بود : نواحى شرقى شمال وادى اش و اعمال آن كه امير ابو عبد اللّه الزغل بر آن فرمان مىراند و نواحى غربى شامل شهر غرناطه و اعمال آن كه در فرمان امير ابو عبد اللّه محمد بن ابو الحسن على بود . فرناندو تصميم گرفت كه كار نواحى شرقى را به پايان رساند و چون از ابو عبد اللّه الزغل بيم داشت نخست آهنگ او كرد . پس تا المنكب را تصرف كرد و المريه را در محاصره گرفت ، همهء فشار خود را متوجه شهر بسطه نمود .\r\nنيروهاى فرناندو - چنان كه گفتيم - بسطه را در ميان گرفته بودند . ملكه ايسابلا با حواشى و خدم خود در جيان بود ، در نزديكى لشكر پيروز . بسطه بهترين شهرهاى شرقى بود كه ابو عبد الله الزغل بعد از وادى اش بر آن مستولى شده و مقر فرمانروائيش بود .\r\nابو عبد الله الزغل از بيم هجوم برادرزاده‌اش به وادى آش نتوانسته بود آن شهر را ترك گويد و به يارى مدافعان بسطه آيد ، پس دسته‌اى از سواران دلير خود را به سردارى دامادش امير يحيى النيار كه در تواريخ قشتاله به « سيدى يحيى » شناخته شده به بسطه فرستاد . قشتاليان آهنگ آن داشتند كه بسطه را محاصره كنند ولى مسلمانان بارها آنان را به عقب راندند .\r\nميان دو فرقه در خارج شهر ، در كنار باروها چند بار مصاف افتاد كه هربار مسيحيان تلفات و خسارات بسيار متحمل شدند . با آنكه مسيحيان هجوم خود را در ماه رجب سال 894 ه / ژوئن سال 1489 به شهر بسطه آغاز كرده بودند ولى پس از سه ماه توانستند آن را در حلقهء محاصره خويش درآورند . مسيحيان سه ماه ديگر محاصره را دوام دادند تا در شهر خوردنى به پايان رسيد و مردم به تنگنا افتادند . چون مسلمانان را ياراى دفاع نماند به تسليم راضى شدند . يحيى النيار با آنكه در آغاز چنان دلاوريها نموده بود مجبور شد با قشتاليان وارد مذاكره شود و جان خود و وابستگان خود را از مهلكه برهاند . ما به نص اين معاهدهء سرّى كه ميان نايب فرناندو ، دون گوتييرى دكارديناس و يحيى بسته شده دست\r\n\r\n","description":"","footnote":"","page_name":" 210 ","page_number":224},
  {"content":"\r\n\r\nيافته‌ايم .\r\nاين معاهده در لشكرگاه سلطنتى نزديك شهر المريه در روز بيست و پنجم ماه دسامبر سال 1489 م منعقد گرديد . فرناندو به يحيى زعيم بسطه قول مؤكد مىدهد كه او را و فرزندانش را و پسر عمان او را در سايهء حمايت خود خواهد گرفت و آنان را در سراى خود فرود خواهد آورد و همانند يكى از اشراف مملكتش با آنها رفتار خواهد كرد و از املاك و اتباع ايشان دفاع خواهد نمود . سپس پادشاه قشتاله يحيى را مخاطب مىسازد كه :\r\n« اگر به ثبوت رسد كه مىخواهى به كيش مسيحيت درآيى و مرا خدمت كنى و با مردانت مرا يارى نمائى من اين راز را نهان خواهم داشت تا مورد تعرض همراهان خود واقع نشوى . ازاين‌رو غسل تعميد را در نهان ، در سراى من ، به گونه‌اى كه هيچ يك از مسلمانان قبل از تسليم وادى اش به آن پى نبرند انجام خواهى داد .\r\nتاكستانها و روستاها و دژهايى كه از پدرت امير المريه به ميراث به تو رسيده همه را به تو مىبخشم تا هرطور كه خواهى در آنجا عمل كنى . من و زنم ملكه هر دو به تو قول مىدهيم .\r\n« تو و فرزندانت و پسر عموهايت و اعقاب تو و حشم تو تا ابد از پرداخت هرگونه باج و خراج معاف هستيد » .\r\n« براى تشريفات به تو اجازه مىدهم كه بيست سوار مسلح همراه داشته باشى و با آنها در هر جاى مملكت من كه مىخواهى سفر كنى . پسرت نيز از چنين اجازه‌اى برخوردار خواهد بود . . . علاوه بر اينها هرگاه تسليم وادى اش در موعد مقرر ميسر شود ، من ده هزار ريال به تو خواهم داد و . . . » « 9 »\r\nپادشاه و ملكهء كاتوليكى در همان وقت تعهد كردند كه مردم بسطه را نيز به جان و مال امان خواهند داد و مردم اجازه دارند در شهر بمانند و دين خويش نگهدارند و\r\n\r\n\r\n","description":"","footnote":"\r\n( 9 ) .  . II . II . R . P . sacnamiS ed lareneG ovihcrA \r\n","page_name":" 211 ","page_number":225},
  {"content":"\r\n\r\nبدين شروط بسطه تسليم گرديد . در دهم محرم سال 895 ه / اوايل دسامبر سال 1489 م قواى مسيحى به شهر درآمدند . بيشتر مردم هرچه توانستند از امتعه و اموال خود برگرفتند و به وادى اش رفتند . همه دژها و مواضع و محلات نزديك نيز تسليم شدند و به اطاعت مسيحيان درآمدند . در فوريهء سال 1490 م / ربيع الاول سال 895 ه المريه هم تسليم شد . فرناندو با آنان نيز معاهده‌اى بست ، خلاصه آنكه دين و قوانين و اموال مسلمانان در امان است . از مالياتهاى ايشان كاسته مىشود . هيچ يهودى بر آنان فرمانروا نشود و هيچ مسيحى در مجالس مشاوره شركت نجويد . فرزندانى كه از مادر مسيحى زاده مىشوند پس از آنكه به حد بلوغ رسيدند هر دينى را كه خواهند اختيار كنند و از اين قبيل مواد و عبارات فريبنده كه به مردم ديگر شهرهايى كه فتح كرده بودند تحويل مىدادند . پس فرناندو دامنهء قلمرو خود را در سراسر نواحى شرقى اندلس از دريا تا شمال گسترش داد و جز شهر وادى اش مقر ابو عبد الله الزغل بيرون از حيطهء اقتدار او نماند .\r\nهنوز هفته‌اى چند نگذشته بود كه خيانت يحيى النيار ثمرهء شوم خود را داد ، ابو عبد الله الزغل هم به نوبهء خود در زير سايهء حمايت قشتاله خزيد . ابو عبد الله از آن هنگام كه به وادى اش پناه گرفته بود مراقب سير حوادث بود . ديگر از همه جا قطع اميد كرده بود . پس از سقوط بسطه لشكر فرناندو روى به سوى وادى اش - تنها سنگر مدافع او - نهاد . ابو عبد الله با دلاورى و سلحشورىاش چون خود را در حلقهء محاصره دشمن ديد تصميم خود را گرفت و روى به لشكرگاه پادشاه مسيحى نهاد تا فرمانبردارى خويش عرضه دارد . فرناندو به خواستهاى او پاسخ داد و ابو عبد الله الزغل دست بيعت به او داد . سران سپاه نيز بيعت كردند .\r\nدر اوايل ماه صفر سال 895 ه / سىام دسامبر سال 1489 م مسيحيان به وادى اش داخل شدند . ميان الزغل و پادشاه و ملكهء قشتاله يك پيمان سرى به همان سياق معاهده‌اى كه با يحيى النيار بسته شده بود ، بسته شد . دو طرف به هم امتيازاتى دادند . مثلا الزغل در شهر اندرش و متعلقات آن چون سرورى بزرگ زيستن گيرد و دو هزار تن از هموطنان او\r\n\r\n","description":"","footnote":"","page_name":" 212 ","page_number":226},
  {"content":"\r\n\r\nدر خدمتش باشند . خرج سالانه او به مبلغ گزافى پرداخت گردد . و همهء املاك او و املاك متعلقانش در غرناطه از هر باج و خراجى معاف باشند . پادشاه و ملكه قشتاله ملزم به نگهداشت اين معاهدات هستند و پس از آن دو اعقاب آنها چنين الزامى را به عهده خواهند داشت و سرانجام آنكه پاپ با اين عهود توافق كند « 10 » . البته هنوز اندك زمانى نگذشته بود كه ابو عبد الله الزغل احساس كرد كه نمىتواند اين وضع اهانت‌بار را تحمل كند . ازاين‌رو با گرفتن مبلغ گزافى از فرناندو همهء حقوق و امتيازات خود را به او داد و به كشتى نشست و به مغرب رفت . نخست در وهران فرود آمد سپس راهى تلمسان شد و در آنجا باقى عمرش را در حسرت و ندامت سپرى ساخت . اعقاب او مدتها به « بنى سلطان الاندلس » معروف بودند . بسيارى از بزرگان كه يقين كرده بودند عصر اسلامى اندلس به پايان رسيده است با او همراه شدند . « 11 »\r\nصاحب اخبار العصر روايتى نقل مىكند به اين مضمون كه عمل ابو عبد الله الزغل در تسليم قلمرو خود به پادشاه قشتاله نوعى خيانت عمدى بوده است . او و سردارانش همهء بلاد تحت تصرف خود را در مقابل مبلغى به قشتاله فروختند . الزغل چنين كرد تا از برادرزاده خويش امير ابو عبد الله محمد بن على صاحب غرناطه انتقام بستاند « 12 » . البته ما با سابقه‌اى كه از عزم و شهامت و غيرت و اسلامخواهى ابو عبد الله الزغل در خلال تاريخ محنت‌اثر اين ايام سراغ داريم نمىتوانيم اين تهمت را بپذيريم . الزغل تسليم موقعيتى شد كه از آن گزير و گريز نداشت و راه رهايى از آن بر رويش بسته شده بود .\r\n\r\n\r\n","description":"","footnote":"\r\n( 10 ) .\r\n . 84 . P . dibi orimeR y rapsaG . 21 . II . R . P sacnamiS ed lareneG ovihcrA \r\n( 11 ) . اخبار العصر ص 31 . المقرى نفح الطيب ج 2 / ص 613 ، 614 . و نيز رجوع كنيد به :\r\n . 582 . P , dibi ttocserP \r\n( 12 ) . اخبار العصر ص 32 .\r\n","page_name":" 213 ","page_number":227},
  {"content":"\r\n . \r\n","description":"","footnote":"","page_name":" 214 ","page_number":228},
  {"content":"\r\n\r\n\r\nفصل سوم آخرين كشاكش\r\n\r\n1\r\nپس از تسليم همهء ثغور و مراكز جنوبى و شرقى اندلس در برابر پادشاهان قشتاله و آراگون ، فرناندو و ايسابلا ، براى پايان دادن به دولت اسلام در اندلس تنها استيلا بر غرناطه ، آخرين پايگاه مسلمانان ، باقى مانده بود . غرناطه در اين زمان مملكت يا دولتى نبود . بلكه نمادى بود از يك مملكت اسلامى كه آخرين نفسهاى خود را برمىآورد .\r\nغرناطه آخرين دانه‌هاى مرواريد گردنبندى گرانبها بود كه رشته‌اش گسيخته و دانه‌هايش پراكنده شده بود . چراغ افروخته اندلس اكنون به دمى بند بود كه به خاموشى گرايد .\r\nپس از تسليم ابو عبد الله الزغل و سقوط وادى اش و بسطه و المريه فرناندو و ايسابلا اين دم را دميدند و چراغ را در ظلمت ابد فروبردند .\r\nپس از سقوط لوشه به دست مسيحيان در ماه مه سال 1486 م و اسارت دوباره امير ابو عبد الله محمد بن على به دست پادشاه و ملكه كاتوليكى با آن دو معاهده صلح تازه‌اى منعقد گرديد به مدت دو سال . اين معاهدهء صلح شامل غرناطه و بلاد قلمرو ابو عبد الله مىشد . در سايهء مسموم اين صلح ، ابو عبد الله وارد غرناطه شد و با يارى و همدستى فرناندو تخت پادشاهى بازپس گرفت . روشن بود كه فرناندو براى كمكهاى خود در موارد اين معاهده بهاى گزافى معين كرده است . ظاهرا اين پيمان صلح در سال ديگر هم تجديد شد .\r\nدليل آن سندى است كه در محرم سال 895 ه / دسامبر 1489 م از سوى ابو عبد الله محمد\r\n\r\n","description":"","footnote":"","page_name":" 215 ","page_number":229},
  {"content":"\r\n\r\nصادر شده و در آن خطاب به مردم اجيجر از پيمان « صلح سعيد » ى كه ميان او و قشتاله به مدت دو سال بسته شده ياد مىكند و مردم را به دخول در آن پيمان فرامىخواند و معارضان آن را به موافقت دعوت مىكند « 1 » .\r\nما از متن كامل اين پيمان صلح اطلاع نداريم ولى در برخى روايات قشتاله آمده است كه امير ابو عبد الله محمد تعهد كرد كه پس از سقوط بسطه و المريه و وادى اش غرناطه را خود تسليم پادشاه و ملكهء كاتوليكى كند « 2 » .\r\nدرهرحال در آغاز سال 1940 م / اوايل صفر سال 895 ه پادشاه و ملكه دو تن از شواليه‌ها به نام گونثالو فرنانديث سردار دژ اليوره و مرتين الاركون سردار دژ موكلين را به سفارت به نزد او فرستادند تا در باب تسليم مذاكره كنند « 3 » . در روايت اسلامى آمده است كه فرناندو طالب تسليم غرناطه نبود ، تنها مىخواست شهرك الحمراء يا كاخهاى الحمراء كه مقر فرمانروايى پادشاه بود به او تسليم گردد و سلطان خود در غرناطه در تحت حمايت او باقى بماند ، بدان‌گونه كه در ديگر نواحى اندلس عمل كرده بود . « 4 » و اگر خواهد شهر ديگرى را اختيار كند تا پادشاه آن را به اقطاع او دهد و به مالى گزاف يارىاش كند . « 5 »\r\nجواب امير ابو عبد اللّه بن محمد برعكس تصور پادشاه و ملكه منفى بود . ابو عبد اللّه پاسخ خود را در روز بيست و نهم صفر سال 895 ه / بيست و دوم ژانويهء سال 1490 به وسيلهء سردار سپاه ابو القاسم المليح نزد فرناندو و ايسابلا فرستاد و پيشنهاد ايشان را رد\r\n\r\n\r\n","description":"","footnote":"\r\n( 1 ) . اين سند را گاسپاررميرو در كتاب خود\r\n adanarG ed irazaN etroC al ed sebarA sotnemucoD \r\nمنتشر كرده است .\r\n( 2 ) .  . 482 . P allebasI dna dnanidreF : ttocserP \r\n( 3 ) . رجوع كنيد به روايت  azeaB ed odnanreH  كه به اهتمام ميللر همراه با اخبار العصر منتشر شده است . ص 92 .\r\n( 4 ) . اخبار العصر ص 33 .\r\n( 5 ) . نفح الطيب ج 2 / ص 614 .\r\n","page_name":" 216 ","page_number":230},
  {"content":"\r\n\r\nكرد . « 6 » ظاهرا سفير امير ابو عبد اللّه در كار خود موفق نشد و خبر آورد كه آن دو در مطالبه پاى مىفشرند . روايت قشتالى حاكى است كه ابو عبد اللّه سخت دچار دهشت شد و مصمم شد كه با آن دو وارد جنگ شود ولى بعضى از اكابر ملك او را به شكيبايى اندرز دادند . اين بار امير ابو عبد اللّه وزير خود يوسف ابن كماشه را همراه با بازرگانى از بزرگان غرناطه به نام ابراهيم القيسى كه با مسيحيان روابط حسنه داشت نزد آن دو به اشبيليه فرستاد تا مگر آنها را قانع كنند كه از غرناطه چشم بپوشند ولى آن دو نيز نوميد بازگشتند . بنابراين بار ديگر جنگ ميان مسلمانان و مسيحيان از سر گرفته شد . « 7 »\r\nدر اينجا اندكى درنگ مىكنيم تا وضع جديد را از نظر امير ابو عبد اللّه بررسى كنيم . آرى حوادثى كه در اين سالها بر اندلس گذشته بود از امير ابو عبد اللّه مرد ديگرى ساخته بود . امير ابو عبد اللّه مردى ناتوان بود و در عين ناتوانى چشم به راه حوادث و از وراى آن سرنوشت محتوم خويش را مىديد . درست است كه با از ميدان به در رفتن عمش ابو عبد اللّه الزغل از شر يكى از رقباى نيرومند خود خلاصى يافت ولى احساس كرد كه ديگر براى دفاع و مقاومت تكيه‌گاهى ندارد . همهء شهرهاى اندلس سرانجام در تصرف قشتاله درآمده بود و براى آنها حكام مسيحى معين شده بود . مردم آن شهرها بسيارى به اطاعت پادشاهى مسيحى گردن نهاده بودند . مسيحيان دعوت گسترده‌اى را آغاز كردند و بسيارى از مسلمانان يا براى آنكه در موطن خود بمانند يا براى رعايت مصالح خود يا از بيم تعقيب مرتد شده ، كيش تازه‌اى برگزيده بودند . بعضى هم تا جان و عقيدت خويش حفظ كنند ، از دريا گذشته به مغرب مهاجرت كردند و جماعاتى هم به غرناطه آمدند كه تنها سنگر باقيماندهء اسلام در اسپانيا بود . جمعيت غرناطه رو به فزونى نهاد تا آنجا كه در شهر و ربضها بالغ بر چهارصد هزار نفر زندگى مىكردند و اين خلق كثير را هاله‌اى از يأس و اندوه در برگرفته بود ، جمعى نيز بىهيچ جرمى\r\n\r\n\r\n","description":"","footnote":"\r\n( 6 ) . اين نامه در مجموعه‌اى كه گاسپاررميرو منتشر كرده آمده است .\r\n( 7 ) . رجوع كنيد به روايت  azeaB ed odnanreH  در اخبار العصر ص 93 .\r\n","page_name":" 217 ","page_number":231},
  {"content":"\r\n\r\nاوطان و اموال و زن و فرزند خود را از دست داده بودند . ازاين‌رو رأى عموم بر اين بود كه از صلح و مصالحه دم نزنند و تا پاى جان مقاومت ورزند . امير ابو عبد اللّه از اين گرايش و خواست مردم بىخبر نبود . ازاين‌رو وقتى سفيرانش بازگشتند و گفتند در سفارت خود شكست خورده‌اند و پادشاه و ملكه جز تسليم غرناطه هيچ نمىخواهند به خشم آمد و براى اولين‌بار به خطاى خود در هم‌پيمانى و مصالحه با چنان مرد غدارى پى برد و در كنار هموطنان خود قرار گرفت . امير ابو عبد اللّه بزرگان ملك و سرداران سپاه را گرد آورد و اصرار فرناندو را براى تصرف غرناطه با آنان در ميان نهاد و گفت كه آهنگ مقاومت دارد . آنان نيز سوگند خوردند كه تا آخرين نفس پيكار خواهند كرد و از وطن و دين خود دفاع خواهند نمود « 8 » . امير ابو عبد اللّه به اطلاع پادشاه قشتاله رسانيد كه مردم غرناطه جز دفاع و مقاومت نمىخواهند . « 9 »\r\nخروش نبرد در سراسر غرناطه افتاد و مردم گروه‌گروه به لشكرگاه پيوستند تا به اراضى مسيحيان بتازند . در ماه ربيع الاول سال 1490 م / 895 ه پادشاه قشتاله افروخته از آتش خشم به ميدان كارزار پاى نهاد و به حوالى غرناطه تاخت و دست به كشتار و تاراج گشود و كشته‌ها نابود كرد و چارپايان را ببرد . مسلمانان به سردارى امير ابو عبد اللّه محمد به دفاع بيرون آمدند و در خارج شهر غرناطه جنگ درپيوستند .\r\nمسيحيان مجبور به عقب‌نشينى شدند و در ماه رجب سال 895 ه / ژوئن 1490 م از آنجا برفتند . فرناندو به هنگام بازگشت برخى از دژهاى نزديك به غرناطه را چون برج الملاحه و برج رومه و غير آنها را براى جنگهاى آينده استحكام بخشيد و جمعى از سپاهيان خود را با ساز نبرد در آنجا مستقر ساخت .\r\nپس از رفتن قواى قشتاله ، امير ابو عبد اللّه محمد لشكر بيرون آورد تا پاره‌اى از دژها و مواضع نزديك غرناطه را بازپس ستاند . نخست بر شهرك بذول غلبه يافت ، سپس چند\r\n\r\n\r\n","description":"","footnote":"\r\n( 8 ) . اخبار العصر ص 34 . المقرى نفح الطيب ج 2 / ص 614 .\r\n( 9 ) .  . 092 . P : dibi . ttocserP \r\n","page_name":" 218 ","page_number":232},
  {"content":"\r\n\r\nروستاى ديگر . مسلمانان آن حوالى روحيه‌اى ديگر يافتند مردم البشرّات ( البشره ) و حوالى آن بر حكام مسيحى بشوريدند . در همان هنگام مردم وادى آش از حمله‌هاى ابو عبد اللّه به جوش آمدند و قيام كردند و از او يارى طلبيدند . ابو عبد اللّه به آهنگ دژ اندرش « 10 » لشكر روانه گردانيد ، زيرا مسلمانان در آنجا برپاى خاسته بودند . عمش ابو عبد اللّه محمد بن بن سعد ( الزغل ) همچنان در آنجا بود . چون از آمدن ابو عبد اللّه بن محمد آگاه شد شهر را ترك گفت و به المريه رفت و در آنجا بماند تا - چنان كه گفتيم - رهسپار مغرب گرديد . امير ابو عبد الله محمد بر اندرش و ديگر دژهاى نزديك آن مستولى گرديد و براى دفاع از آنها پادگانهاى مسلمان جاى داد . اين واقعه در سال 895 ه اتفاق افتاد و اين جنگهاى داخلى ميان مسلمانان و مسيحيان مدتى دوام داشت . مسيحيان پس از چند هفته اندرش را كه پادگان مسلمانان قادر به دفاع آن نبود ، بازپس گرفتند . در ماه رمضان سال 895 ه / اوت 1490 م امير ابو عبد اللّه به روستاى الهمدان « 11 » در نزديكى غرناطه لشكر برد . مسلمانان دژهاى استوار آن را تصرف كردند و غنايم فراوان فراچنگ آوردند ، با ذخاير و خوردنيهاى بسيار . نيز از پادگان مدافع شهر دويست تن را اسير كردند و شادمان به غرناطه بازگرديدند . شادمانى سراپاى غرناطه را بگرفت . در اواخر رمضان امير ابو عبد اللّه آهنگ فتح المنكب نمود تا بار ديگر ارتباط ميان اندلس و سواحل مغرب برقرار شود . و مسلمانان به اين ارتباط سخت اهميت مىدادند . ابو عبد اللّه در راه دژ شلوبانيه « 12 » را در مشرق المنكب تصرف كرد .\r\nمسيحيان به قصد او پى بردند و پادگانهاى بلش و مالقه به يارى المنكب آمدند . امير ابو عبد اللّه ديد كه ياراى مهاجمتش نيست و نيز به دو خبر رسيد كه پادشاه قشتاله به مرج غرناطه لشكر آورده و دست به كشتار و تاراج گشوده است ، ازاين‌رو بازگرديد . فرناندو\r\n\r\n\r\n","description":"","footnote":"\r\n( 10 ) . اندرش  xaradnA  در جنوب شرقى غرناطه نزديك به درياى مديترانه .\r\n( 11 ) . قريهء همدان  nidnehlA  در جنوب غربى غرناطه .\r\n( 12 ) . به اسپانيائى  anerbolaS \r\n","page_name":" 219 ","page_number":233},
  {"content":"\r\n\r\nاز شورش بلاد مفتوحه ترسيده بود و براى ايجاد نظم و انضباط از قرطبه با لشكرى روى به آن بلاد نهاده بود . از جمله بر مردم وادى آش سخت گرفت و شمار افراد پادگان را در آن نواحى دو برابر كرد . مردم وادى آش فريب خوردند ، به طورى كه بيشترشان از شهر بيرون آمدند و در دشتهاى مجاور جاى گرفتند . « 13 »\r\nامير ابو عبد اللّه به نداى ايشان پاسخ داد و براى نقل مال و متاعشان چارپايان و مردان فرستاد ، تا با زن و فرزند به غرناطه روند . اينان از روستاها و املاك خود مقادير بسيارى حبوبات و ديگر خوردنيها حمل مىكردند . همين كه اين قافلهء عظيم به حركت درآمد به ناگاه با سواران قشتالى و در رأس آنها فرناندو روبه‌رو گرديد . فرناندو زبان به ملايمت بگشود و كسانى را كه به شهر بازگردند امان داد و هركس را كه عزم رحيل داشت اجازت داد . مسلمانان از وادى آش و اعمال آن بيرون آمدند . در المريه و بسطه نيز چنين شد . مسلمانان با مال و متاع خود جمعى به غرناطه رفتند و جمعى از آب گذشته به مغرب شدند . آن نواحى بيشتر ساكنان مسلمان خود را از دست داد . پادشاه قشتاله هم مهاجران مسيحى را براى آباد ساختن و سكونت در آن بلاد ، روانه ساخت .\r\nامير ابو عبد اللّه از اين پريشانى استفاده كرد و بار دوم اندرش را گرفت و چند دژ مهم ديگر را به تصرف آورد « 14 » .\r\nپادشاه قشتاله بهتر آن ديد كه به جاى حمله به غرناطه فعلا در مناطق مفتوحهء اسلامى دست به پاره‌اى اصلاحات بزند . پس همهء زمستان سال 1490 م را به تهيهء ساز و برگ پرداخت و در اوايل سال 1491 با قواى خود به عزم تصرف مركز عظيم اسلامى يعنى شهر غرناطه در حركت آمد . بعضى از مورخين شمار سپاه او را از سوار و\r\n\r\n\r\n","description":"","footnote":"\r\n( 13 ) .  . 35 . P . III . V , dibi : aratnaclA etneufaL \r\n( 14 ) . اخبار العصر ص 38 - 48 . نفح الطيب ج 2 / ص 614 . نيز رجوع كنيد به :  192 092 . P . dibi ttocserP  در تقاصل ميان روايات اسلامى و مسيحى اندك تفاوتى هست .\r\n","page_name":" 220 ","page_number":234},
  {"content":"\r\n\r\nپياده پنجاه هزار نفر و بعضى هشتاد هزار نفر نوشته‌اند . « 15 » فرناندو لشكر خود را به توپ و ديگر سلاحهاى سنگين مجهز ساخت و آذوقه و علوفهء فراوان گرد آورد . پادشاه قشتاله لشكر به فحص غرناطه  ageV aL  واقع در جنوب غربى غرناطه بداشت . در روز بيست و سوم آوريل سال 1491 م / دوازدهم جمادى الثانى سال 896 ه بود كه به اين موضع رسيد . بر كنار رود شنيل لشكرگاه زد : دو فرسنگ دور تر از شهر در خارج قريه‌اى به نام عتقه . در حال لشكر به مزارع بشرات فرستاد كه انبار غلهء غرناطه بود . و مزارع را نابود كرد و روستاها را فروكوفت و جمع كثيرى از مردم را كشت و به اسارت گرفت و آن بهشت سرسبز را به بيابانى خشك و بىحاصل تبديل نمود . بدين‌گونه راه ورود هرگونه آذوقه را به غرناطه بربست « 16 » .\r\nفرناندو غرناطه را محاصره كرد و مصمم شد كه به محاصره ادامه دهد تا شهر را بگشايد يا شهر خود تسليم شود . ازاين‌رو فرمان داد تا در مكانى كه لشكرگاه برپاى كرده بود شهرى بسازند تا اگر زمستان فرارسيد لشكرش از سرما در امان باشد . به مدت سه ماه شهرى ساختند كه ملكه ايسابلا آن را سانتافه  eF atnaS  ناميد ( به عربى شنتفى ) يعنى ايمان مقدس . و اين حاكى از جنبهء صليبى اين جنگ است . اين شهر تاريخى امروز هم در نزديكى غرناطه در جنوب غربى آن باقى است مورخ اسپانيايى در توصيف آن مىگويد « تنها شهر اسپانيايى است كه پاى مسلمانان به آن نرسيده است » . « 17 »\r\n\r\n2\r\nآخرين مرحله از كشاكش ميان مسيحيت و اسلام در اسپانيا آغاز شد . نتيجهء اين\r\n\r\n\r\n","description":"","footnote":"\r\n( 15 ) .  . 192 . P : dibi : ttocserP \r\n( 16 ) . اخبار العصر ص 44 . و نيز ،  492 . P , dibi : ttocserP \r\n( 17 ) .  . 592 . P : dibi : ttocserP \r\n","page_name":" 221 ","page_number":235},
  {"content":"\r\n\r\nمبارزه كه اسپانياى مسيحى با ساز تمام وارد در آن شده بود ، از ابتدا معلوم بود .\r\nغرناطه را دشمن در ميان گرفته بود و راه ارتباطش را با خارج بريده بود . آرى غرناطه در تابستان سال 1491 م وضعى چنين داشت . با اين همه غرناطه آسان به دست نمىآمد و از سمت مشرق كوههاى شامخ سييرانواداياشلير آن را حمايت مىكرد و از سمت جنوب - يعنى از روبه‌روى لشكرگاه مسيحى - باروها و برجهاى استوار و نفوذناپذير شهر قرار داشت . هزاران جنگجوى مسلمان نيز از اطراف و اكناف به غرناطه روى آورده بودند . شمار ساكنان شهر را دويست هزار نوشته‌اند . با آنكه تهيهء آذوقه براى چنين جمعيتى آن هم در چنان موقعيتى دشوار بود ولى حداقل بيست هزار سرباز سلحشور اندلسى در زمرهء مهاجرين به شهر درآمده بودند . البته پايتخت محصور اسلامى از سالها پيش منتظر چنين روز هولناكى بود . ازاين‌رو براى يك دفاع درازمدت خود را آماده كرده بود .\r\nمسلمانان در خلال محاصره بارها از شهر بيرون مىتاختند و بر لشكر دشمن مىزدند و پس از وارد آوردن تلفاتى به آنها بازمىگشتند يا نقشه‌هايشان را نقش بر آب مىساختند . در روايات اسلامى هم چون روايات مسيحى به اين جنگهايى كه در حوالى غرناطه روى داده اشارت رفته است « 18 » . در روايات مسيحى از شجاعت و سلحشوريهاى سواران مسلمان تمجيد شده . اينان بقاياى دلاورمردان اندلسى بودند كه صيت شهرتشان سراسر قرون وسطا را پر كرده بود .\r\nنمونهء عالى سلحشورى و جنگاورى اندلس ، سوار سرافراز ، موسى بن ابى الغسان « 19 »\r\n\r\n\r\n","description":"","footnote":"\r\n( 18 ) . اخبار العصر ص 45 . و نيز :  lloF 392 . P , dibi : gnivrI \r\n( 19 ) . در منابع عربى كه در دسترس ماست چيزى از كارهاى موسى بن ابى الغسان نيافتيم . مرجع ما در اين مورد كنده مورخ اسپانيايى است  ) 452 P . III . V , dibi ; ednoC (  كنده مىگويد آن را از يك منبع عربى نقل كرده ولى بر حسب عادت خود از آن نام نبرده است . وزير ، محمد بن عبد الوهاب الغسانى در سفرنامه خود به كسى بدين نام اشارت دارد كه ( موسى برادر سلطان ابو الحسن فرمانرواى غرناطه است . ) ( رحلة الوزير المنشوره بعناية معهد فرانكو ص 13 ) ولى در روايات اسلامى از اينكه سلطان ابو الحسن برادرى به نام\r\n","page_name":" 222 ","page_number":236},
  {"content":"\r\n\r\nبود . موسى يكى از خاندانهاى اصيل عربى بود كه نسب به ملوك مىرسانيد . موسى به مسيحيان مهاجم سخت كينه مىورزيد و مرگ را هزار بار بر زندگى در حالى كه ميهن عزيزش دستخوش سلطهء بيگانگان شود بهتر مىدانست . در ميان پيكارگران غرناطه كس در نيزه‌گذارى و سوارى به پايهء او نمىرسيد . از آن وقت كه امير ابو عبد اللّه بر تخت فرمانروايى غرناطه نشست و به قشتاليان اظهار اطاعت كرد موسى سخت در خشم و خروش بود . و با جديت تمام به افروختن روح حماسه و جهاد در مردم شهر و واداشتن آنان به فراگرفتن فنون نبرد سرگرم بود .\r\nچون فرناندوى پنجم نزد ابو عبد اللّه كس فرستاد و تسليم الحمراء را خواستار شد موسى سخت به معارضه برخاست و امير ابو عبد اللّه را از پذيرفتن اين پيشنهاد اهانت‌آميز منع كرد . ابرام و پافشارى او اوضاع را دگرگون ساخت و عزم جهاد را در امير و مردم قوت بخشيد . گويند كه در آن روز بر زبان او گذشت كه « پادشاه نصارا بداند كه عرب براى اسب و نيزه زاده شده . اگر به شمشيرهاى ما مشتاق است قدم پيش نهد و بهاى گزاف آن را بپردازد . اما من خفتن در گور را ، در زير ويرانه‌هاى غرناطه - همانجا كه در دفاع از آن جان مىبازم - از زيستن به ننگ خشوع در برابر دشمنان دين در قصور فخيم دوستتر دارم » .\r\nهنگامى كه فرناندو با سپاه خود به باروهاى غرناطه نزديك مىشد موسى بن ابى الغسان در ميان سپاهيان محبوبترين مردم و لشكر بود .\r\nموسى هرچند گاه با دسته‌اى از رزم‌آوران به يكى از دژهاى اطراف كه در تصرف مسيحيان بود حمله مىبرد و پيروزمند بازمىگشت . بازگشت پيروزمندانهء او روح حماسه\r\n\r\n\r\n","description":"","footnote":"\r\nموسى داشته است سخنى نيست . درهرحال داستان موسى در روايات اسپانيايى جاى بسيارى را گرفته است . يكى از آنها داستان كشيش انتونيو آگاپيدا  adipagA oinotnA  است كه نسخهء خطى آن در كتابخانهء اسكوريال موجود است و واشنگتون اروينگ در كتاب خود  adunarG fo tseuqnoC  از آن نقل كرده است .\r\n","page_name":" 223 ","page_number":237},
  {"content":"\r\n\r\nرا در ملت برمىانگيخت . فرناندو لشكريان خود را براى از بين بردن كشته‌ها و باغهاى مجاور گسيل مىداشت ، موسى نيز در مقابل گروهى را به سر راه آنان مىفرستاد تا راه‌هشان را ببرند و اگر چيزى همراه آورده‌اند از آنان بستانند - ديرى نكشيد كه سپاهيان مسيحى سراسر فحص غرناطه  ageV aL  را پر كرد و راه آمد و شد به شهر را بربست . مسلمانان مجبور شدند براى دفاع در شهر بمانند - دفاع از شهر ميان زعماى لشكر و خاندانها تقسيم شد . موسى بن ابى الغسان فرماندهى سواران را بر عهده داشت .\r\nنعيم بن رضوان و محمد بن زائده او را يارى مىدادند . حراست باروها به عهدهء خاندان الثغرى بود و زعماى قصبه و الحمراء حمايت از دژها را . نبردهاى مسلمانان در خارج از باروها ، با آن بسالت و شجاعت ، تحسين‌برانگيز بود ولى چندان فايده‌اى در برنداشت ، زيرا قدرت و تفوق دشمن بيش از نيروى آنان بود .\r\nكشتيهاى اسپانيائى سراسر تنگهء جبل طارق را گرفته بودند و بدين‌گونه از افريقيه هيچ مددى نمىرسيد . از سوى ديگر شهرهاى شمالى مغرب چون طنجه و سبته به تصرف پرتغاليها درآمده بود . دولت بنى وطاس هم كه تازه در مغرب اقصى بر روى كار آمده بود دولتى بس ناتوان و تازه‌كار بود و هرگز در فكر آن نبود كه مسيحيان را بر ضد خود تحريك كند . همچنين حكومتهائى كه در آن سوى آب بودند همه ناتوان و رو به انحلال بودند و از نيروى دريايى اسپانيا مىترسيدند و همه تلاش و سعيشان ايجاد روابط با اسپانيا و خزيدن در سايهء حملات آن بود . ازاين‌رو محاصرهء غرناطه از خشكى و دريا سخت مستحكم بود . براى غرناطه يك راه باقى مانده بود و آن هم از سمت جنوب از بشرات و از ناحيهء جبال سييرانواداياشلير كه از آن راه پاره‌اى آذوقه آن هم به دشوارى به شهر مىرسيد . « 20 » زمستان فرارسيد و دره‌ها و گردنه‌هاى كوهستان را برف فروپوشيد و گرسنگى در شهر بيداد كرد . در اين هنگام حاكم شهر ابو القاسم\r\n\r\n\r\n","description":"","footnote":"\r\n( 20 ) . اخبار العصر ص . 46 .\r\n","page_name":" 224 ","page_number":238},
  {"content":"\r\n\r\nعبد الملك روزى اعلان كرد كه اندوختهء آذوقه روى به پايان دارد و مردم پس از اندك مدتى هيچ نخواهند يافت . قلوب مردم و سپاهيان پر از نوميدى شد و دانستند كه استمرار دفاع كارى عبث خواهد بود . « 21 » اين‌بار نيز موسى بن ابى الغسان بنابر عادت معهود خويش زبان به اعتراض گشود كه دفاع ممكن و واجب است و بار ديگر رؤسا و سرداران را قويدل ساخت . سلطان ابو عبد اللّه محمد نيز تسليم اين روحيه شد و امر دفاع را به سرداران سپرد . موسى همچنان فرمانده سواران بود و از ياران او مقدم بر همه نعيم بن رضوان و محمد بن زائده بودند . سپس فرمان داد دروازه‌ها را بگشايند و سواران خود را شب و روز بر دروازه‌ها بگماشت و هرگاه دسته‌اى از مسيحيان نزديك مىشدند سواران موسى آنان را زير ضربات خود مىگرفتند و بدين‌گونه صفوف لشكر فرناندو را درهم ريخت . موسى به سواران خود مىگفت « جز همين زمينى كه بر روى آن ايستاده‌ايم جايى براى ما باقى نمانده است و اگر آن را از دست بدهيم نام و وطن را از دست داده‌ايم » .\r\nسرانجام پادشاه قشتاله مصمم شد كه باروهاى شهر را مورد حمله قرار دهد و لشكر پيش آورد . مسلمانان و در رأس آنها سلطان ابو عبد الله و موسى نيز به مقابله پيش تاختند . ميان دو گروه در حوالى غرناطه چند جنگ خونين درگرفت . سواران مسلمان و در رأس آنان ابو عبد الله روح و قوام اين نبرد بودند . سلطان ابو عبد الله فرمانده نگهبانان سلطنتى بود زمين وجب به وجب از خون جنگجويان دو طرف رنگين شد تا جايى كه پيادگان مسلمان را ياراى پايدارى نماند و به سرعت پراكنده شدند . ابو عبد الله با گروه خود شتابان از پى ايشان تا دروازه‌هاى شهر بيامد باشد كه آنان را به ميدان جنگ بازگرداند ولى تلاش او سودى نبخشيد و چون فراريان وارد شهر شدند سلطان با\r\n\r\n\r\n","description":"","footnote":"\r\n( 21 ) .  . 76 . P . III . V . dibi , aratnac lA etneufaL \r\n","page_name":" 225 ","page_number":239},
  {"content":"\r\n\r\nسواران يكدل خويش تنها ماند . بعضى مجروح شده بودند و برخى به قتل رسيده بودند و او در حالى كه از غضب و نوميدى بر خود مىلرزيد مجبور شد به شهر بازگردد .\r\nدر اين هنگام مسلمانان دروازه‌ها را بستند و در پشت باروها موضع گرفتند . چند روز يا چند هفته بيش به سرنوشت محتوم باقى نمانده بود . محاصرهء غرناطه از آغاز بهار تا زمستان يعنى قريب به نه ماه مدت گرفت . گرسنگى از يك سو و نوميدى از ديگر سو مردم را از پاى درآورده بود . ابو عبد الله بزرگان لشكر و فقها و اعيان را در تالار بزرگ الحمراء ( تالار قمارش ) گرد آورد و ابو القاسم عبد المك بر ايشان توجيه كرد كه چگونه فاجعه به اوج خود رسيده است . گفت كه پهلوانان لشكر بر خاك هلاك افتاده‌اند و نيروى دفاعى ناتوان گشته و آذوقه به پايان رسيده و بلا بر جان مردم فزونى گرفته ، ديگر چشم اميدى به مغرب نتوان بست و جز تسليم يا مرگ راه چاره‌اى نيست . مردمى كه در آن مجلس گرد آمده بودند فرياد زدند كه مردم را تاب مقاومت نيست .\r\nدر آن مجلس تنها يك فرياد اعتراض برخاست . فرياد موسى بن ابى الغسان كه بر حسب عادت خويش با كلمات آتشين مىخواست سردى نوميدى را به آتش اميد بزدايد . موسى بن ابى الغسان گفت : نه ، هنوز همهء راهها به روى ما بسته نشده . بايد ملت را به ميدان جنگ كشيم ، سلاح به دستش بدهيم و تا آخرين نفر با دشمن بجنگيم . اگر در شمار كسانى بياييم كه در دفاع از غرناطه كشته بشوند بسى بهتر از آن است كه در شمار كسانى باشيم كه زنده مانده و شاهد تسليم شهر مىشوند .\r\nاين‌بار كلمات او مؤثر نيفتاد . زيرا روى سخنش با مردانى بود كه نور اميد از دلهايشان رخت بربسته و غرور و حماسه در آنان فروكش كرده بود . پس سلطان ابو عبد الله كار را به‌دست مجلس مشاوران سپرد و آنان همگى رأى به مذاكره با پادشاه قشتاله و تسليم در برابر او دادند . وزير و سردار سپاه ابو القاسم عبد الملك براى اين مهم برگزيده شد . اين واقعه در ماه اكتبر سال 1491 م / اواخر سال 896 ه بود .\r\nدر اينجا حقايقى در پرده نهفته است . صاحب اخبار العصر مىگويد كه بسيارى از مردم پندارند كه امير غرناطه و وزيرش و سران لشكرش قبلا در نهان با پادشاه قشتاله\r\n\r\n","description":"","footnote":"","page_name":" 226 ","page_number":240},
  {"content":"\r\n\r\nدر باب تسليم غرناطه گفتگو كرده بودند . ولى از بيم شورش مردم جرئت آشكار كردن آن نداشتند . ازاين‌رو چندى با مردم به ملاطفت و مجامله سخن گفتند تا رضايت و موافقت ايشان را جلب نمودند . اصحاب اين نظريه به قطع جنگ ميان مسلمانان و مسيحيان مدتى قبل از شروع مذاكرات استشهاد مىكنند و نيز مىگويند كه سردارانى مسلمان كه به اين گفتگو تن دردادند از پادشاه قشتاله تحف و هداياى بسيار دريافت نمودند . « 22 »\r\nدر چاپ اول اين كتاب ما در صحت اين روايت ترديد كرديم ولى بعدا اسنادى به دست آورديم كه صحت آن را مورد تأييد قرار مىداد . از اين قرار كه در همان زمان كه مجلس مشاوره در باب تسليم غرناطه به گفتگو نشسته بوده است در خفا كوششهايى به عمل مىآمده ، كه براى سلطان ابو عبد الله و افراد خانواده و وزرايش از پادشاه و ملكه تضمينهايى بگيرند . پادشاه و ملكه هم مىخواستند به هر نحو ممكن غير از جنگ بر غرناطه دست يابند . ازاين‌رو به درخواستهاى آنان پاسخ مثبت دادند و در همان هنگام كه معاهدهء تسليم منعقد گرديد ، معاهده سرى ديگرى هم منعقد گرديد كه به امير ابو عبد الله و افراد خاندان و وزرايش به جان و مال و املاك و عقار تأمين داده مىشد .\r\nاين معاهده همچنان در پردهء اختفا باقى ماند و جز چند تن از خواص كسى از آن آگاهى نداشت . اشارهء صاحب اخبار العصر به همين معاهده است .\r\nروايات قشتالى خود وضع خاصى را كه ابو عبد الله و وزرايش را به عقد چنين قراردادى مجبور كرده بود روشن مىسازند . از جمله مارمول كه كتاب خود را هفتاد سال پس از تسليم غرناطه نوشته است مىگويد :\r\n« هنگامى كه الزغيبى ( ابو عبد الله ) ديد كه شهر غرناطه ديگر نمىتواند دفاع كند و از يارى و امداد هم مأيوس است و ديد كه اكثر مردم را ياراى مقاومت نيست نزد پادشاه\r\n\r\n\r\n","description":"","footnote":"\r\n( 22 ) . اخبار العصر ص 48 و 49 . نفح الطيب ج 2 ص 615 .\r\n","page_name":" 227 ","page_number":241},
  {"content":"\r\n\r\nو ملكهء كاتوليكى كس فرستاد و طلب قطع جنگ نمود تا در خلال آن دربارهء صلح مذاكره كنند و با شروطى كه به مقتضاى آن عقد آشتى بسته مىشود توافق نمايند « 23 » »\r\nلافونته الكانترا مىگويد : چون گرسنگى محاصره‌شدگان را از پاى درآورد و خيل‌خيل مردم در شهر به راه افتادند و توانگران را تهديد كردند ، ابو عبد الله و نزديكانش بر خود بلرزيدند . امير ، زعما و سرداران را براى تشكيل مجلس مشاوره فراخواند و از آنها خواست كه راهى بجويند تا شهر از تهديدات داخلى و خارج رهايى يابد . شيوخ و فقها گفتند جز تسليم يا مرگ راهى نيست . آنگاه اهل راى اشارت كردند كه ابو القاسم عبد الملك به اجازهء ابو عبد الله براى گفتگو با مسيحيان قيام كند « 24 » » .\r\nخلاصه آنكه در آن موقعيت ضعيف كه ابو عبد الله و وزرايش گرفتار آمده بودند مجال آن نيست كه سخن از خيانت رود ، يا بگوئيم كه حرص مال و دارائى آنان را به چنان كارى واداشت . آرى مىتوان گفت كه ضعف بشريت چنان اقتضا نموده كه براى حفظ جان خود دست به اقدامى زده باشند .\r\n\r\n3\r\nسردار ابو القاسم عبد الملك ، از سوى سلطان ابو عبد الله محمد به لشكرگاه پادشاه و ملكهء كاتوليك رفت تا كارى را كه به او محول كرده بودند به انجام رساند . نام اين سردار علاوه بر آنكه در اين معاهده كه ميان ابو عبد الله و پادشاه و ملكه كاتوليك بسته شد ، آمده است ، نام او را در بيشتر معاهداتى كه ميان قشتاله و غرناطه در اين مدت از\r\n\r\n\r\n","description":"","footnote":"\r\n( 23 ) .  . XIX . paC . I . biL ; dibi ; lomraM led siuL \r\n( 24 ) .  . 79 . P . III . V . dibi ; aratnaclA etneufaL \r\n","page_name":" 228 ","page_number":242},
  {"content":"\r\n\r\nزمان بسته شده مىبينيم . گويا همواره او از سوى امير ابو عبد الله براى مذاكره با مقامات قشتالى معين مىشده است . ما در باب شخصيت و اصل و نسب اين وزير به تفاصيل بسيار دست نيافتيم ولى از كارهايى كه كرده است ، چنان برمىآيد كه قويا ايمان و اعتقاد داشته كه در برابر مسيحيان سياست تسليم و خضوع را بايد پذيرفت . همچنين مرد فرصت‌طلبى است كه چون فرصتى مناسب به چنگش آيد به هيچ بهايى آن را از دست نمىنهد . « 25 » فرناندو نمايندهء پادشاه غرناطه را به گرمى پذيرا شد و براى مذاكره با او امين خود فرناندو دوثافرا و سردار سپاه گونزالو و دكردوبا را كه زبان عربى مىدانست و از مسائل عالم اسلامى نيك آگاهى داشت برگزيد . گفتگو به گونه‌اى پنهانى ميان دو طرف جريان يافت . اين مذاكرات گاه در غرناطه بود و گاه در جرليانه « 26 » مكانى نزديك به سانتافه و در جنوب شرقى آن ، صورت مىگرفت . از نامه‌ها و پيامهايى كه ميان دو طرف : امير ابو عبد الله و پادشاه و ملكهء كاتوليكى رد و بدل شده معلوم مىشود كه گفتگوها در اوايل سپتامبر سال 1491 آغاز شده و در اين مذاكرات وزير ، يوسف بن كماشه نيز ابو القاسم عبد الملك همراه بوده است . ابن كماشه هم از خواص امير ابو عبد الله و از طرفداران سياست تسليم بوده است . امير ابو عبد الله در نامه‌اى كه براى شاه و ملكهء فرستاده خواسته است كه گفتگوها سرى باشد تا آنگاه كه نتيجهء آن معلوم گردد ، مبادا سبب شورش مردم غرناطه شود . همچنين آن دو وزير نامه‌اى به پادشاه و ملكه نوشته‌اند و در آن به اخلاص و دوستى خود تأكيد ورزيده‌اند و گفته‌اند كه براى خدمت آمادگى كامل دارند . همه اينها براى آن است كه پس از انعقاد پيمان صلح و تسليم غرناطه به آرزوهاى خويش برسند .\r\n\r\n\r\n","description":"","footnote":"\r\n( 25 ) . نام ابو القاسم عبد الملك در اسناد قشتالى تحريف شده و به صورتهاى ابو القاسم عبد المليح يا ابو القاسم المليخ :  heluM le mesacluB , nicacluB  درآمده ، عجيب اين است كه اين تحريف در كتابت اسم او به عربى هم راه يافته و در پاره‌اى اسناد ابو القاسم المليخ ضبط شده است .\r\n( 26 ) . امروز قريهء  anairuhC  از توابع غرناطه است .\r\n","page_name":" 229 ","page_number":243},
  {"content":"\r\n\r\nمطالعه اين اسناد موقعيت عجيبى را كه امير ابو عبد الله و وزراى او در مسأله تسليم گرفتار آن بودند به خوبى روشن مىسازد . « 27 »\r\nگفتگوها چند هفته به طول انجاميد تا در باب شروط مصالحه به توافق رسيدند .\r\nاين واقعه در روز بيست و پنجم ماه نوامبر سال 1491 م / بيست و يكم محرم سال 897 ه بود .\r\nاين معاهده‌نامه مشهور كه در آن سرنوشت آخرين شهر اندلس و امت اندلس رقم زده شده شامل پنجاه و شش ماده است . در روايات اسلامى بيشتر محتويات آن با اندكى تحريف آمده است . « 28 » ولى ما براى اولين بار محتويات اين معاهده را از متن قشتالى آن نقل مىكنيم و اين است مضمون آن محتويات :\r\n« متعهد مىشوند پادشاه غرناطه و سرداران سپاه و فقها و وزراء و علماء و همهء مردم ، چه در غرناطه چه در البيازين و ربضهاى آنها ، به رغبت و اختيار در مدت شصت روز كه ، ابتداى آن تاريخ اين معاهده است ، تسليم كنند قلاع الحمراء و دژ و دروازه‌ها و برجهاى آن را و نيز دروازه‌هاى غرناطه و البيازين را به پادشاه و ملكه كاتوليكى يا به هر كس از رجالشان كه معين مىكنند بدان شرط كه هيچ مسيحى حق نداشته باشد كه بر باروى ميان قصبه و البيازين فرارود تا كشف احوال مسلمانان نمايد و هركس كه چنين كند مستوجب عقوبت خواهد بود . براى ضمانت سلامت اين تسليم پادشاه ابو عبد الله و سرداران مذكور يك روز قبل از تسليم الحمراء پانصد تن را همراه وزير ابن كماشه از ابناء و برادران زعماى غرناطه و البيازين نزد آن اعليحضرتين به به گروگان خواهند فرستاد و آنان به مدت ده روز در نزد آن دو ، گروگان خواهند بود تا كار تسليم الحمراء\r\n\r\n\r\n","description":"","footnote":"\r\n( 27 ) . صورت قشتالى اين نامه‌ها در ضمن مجموعهء فرناندو دوثافرا در بلديهء غرناطه موجود است -  odirraG azneitA  آنها را در مجموعهء اسناد مخصوص تسليم غرناطه موسوم به :\r\n . 712 . 002 . P ) 0191 adanarG ( adanarG ed agertnE al araP senoicalutipaC saL \r\n( 28 ) . اخبار العصر ص 48 و 50 . المقرى : نفح الطيب ج 2 / ص 615 و 616 .\r\n","page_name":" 230 ","page_number":244},
  {"content":"\r\n\r\nبه پايان رسد . پس از اين مدت گروگانها آزاد هستند . اعليحضرتين ، پادشاه غرناطه و همهء سرداران و زعما را و سكان غرناطه و البشرات و ديگر اراضى را رعايا و اتباع خود به حساب مىآورند و تحت حمايت خويش مىگيرند » ( 1 ) .\r\n« هنگامى كه اعليحضرتين مردان خود را براى تحويل گرفتن الحمراء مىفرستند بر آنهاست كه رسولان را از در العشار و نجده از ميان مزارع و باغستانهاى خارجى داخل كنند و آنان را از ميان شهر نگذرانند » ( 2 ) .\r\n« هنگامى كه تسليم الحمراء و قلعه به پايان رسيد فرزند مولاى ابو عبد الله كه به گروگان نزد اعليحضرتين است به نزد پدر بازخواهد گشت و از حشم او هركس كه مسيحيت اختيار نكرده باشد بازپس فرستاده خواهند شد ( 3 ) .\r\n« اعليحضرتين و جانشينان آن دو تا ابد تعهد مىكنند كه پادشاه مذكور ابو عبد الله و سرداران و وزراى او و علما و فقها و جنگاوران و همهء مردم شهر ، همچنان تابع شريعت خويش باقى بمانند . و كسى آنان را به ترك مساجد و صوامعشان مجبور نخواهد نمود و درآمد مساجد به همان نحو كه بوده است باقى خواهد بود . و در مرافعات قضاتشان بر وفق شريعتشان حكم خواهد كرد و همهء رسوم و آيينهاى خود را نگه خواهند داشت » ( 4 ) .\r\n« اسب و سلاحشان نه اكنون و نه بعد از اين گرفته نخواهد شد . مگر توپهاى بزرگ و كوچك كه بايد تحويل داده شود » ( 5 ) .\r\n« ساكنان غرناطه و البيازين و جاهاى ديگر كه بخواهند به مغرب مهاجرت كنند ، حق دارند اموال منقول خود را به هركس كه خواهند بفروشند . اعليحضرتين نيز مىتوانند از اموال خاص خود آنها را خريدارى كنند » ( 6 ) .\r\n« ساكنان مذكور حق دارند به مغرب يا هر جاى ديگر كه خواهند آزادانه بروند و اموال و امتعه و زيورآلات خود را از طلا و نقره و غير آن با خود ببرند . پادشاه و ملكه ملتزم مىشوند كه از تاريخ تسليم تا شصت روز دو كشتى از كشتيهاى خود را در دريا آماده نگهدارند تا مهاجران به مغرب را به آن سوى آب رسانند . سپس تا سه سال\r\n\r\n","description":"","footnote":"","page_name":" 231 ","page_number":245},
  {"content":"\r\n\r\nآينده باز هم اگر كسى بخواهد به مغرب مهاجرت كند از او كرايهء كشتى يا باج و خراج گرفته نخواهد شد و از آن به بعد از هركس مبلغ يك ( دويل ) خواهند گرفت . همچنين كسانى كه نمىتوانند املاك خود را بفروشند كسى را براى ادارهء آنها وكيل مىكنند و حاصل آن را به هر نحو كه بخواهد تصرف خواهد كرد » ( 7 ) .\r\n« هيچ يك از مسلمانان و اعقاب آنها را - اكنون يا بعد - حق ندارند به آويختن علامت خاص مجبور سازند » . ( 8 ) .\r\n« اعليحضرتين ، ملك ابو عبد الله مذكور و سكان غرناطه و البيازين و ربضهاى آنها را به مدت سه سال از اين تاريخ از همهء حقوقى كه اداى آنها از خانه‌ها و مواشىشان بر آنها واجب است معاف مىنمايند » . ( 9 ) .\r\n« بر سلطان ابو عبد الله و ساكنان غرناطه و البيازين و ربضهاى آنها و البشرات و اراضى آن واجب است كه به هنگام تسليم به دلخواه و بدون گرفتن هيچ فديه‌اى همهء اسيران مسيحى را كه در دست آنهاست آزاد نمايند . » ( 10 ) .\r\n« هيچ مسيحى حق ندارد بدون اجازه به عبادتگاه مسلمانان داخل شود و هركس كه چنين كند عقوبت خواهد شد » . ( 12 ) .\r\n« بر مسلمانان ، حاكم يهودى گماشته نخواهد و به يهوديان حق هيچگونه سلطه و فرمانروايى بر مسلمانان داده نخواهد شد » ( 13 ) .\r\n« با سلطان ابو عبد الله مذكور و همهء ساكنان مسلمان به رفق و كرامت رفتار خواهد شد تا مقررىها و رسوم خود را دريافت كنند و حقوق معين فقها هم بر طبق قواعد مشخصه پرداخت خواهد شد » ( 14 ) .\r\n« هرگاه ميان مسلمانان نزاعى درگير شود ، آن نزاع بر وفق شريعت ايشان حل‌وفصل خواهد شد و قضاتشان آن وظيفه بر عهده خواهند داشت » ( 15 ) .\r\n« نبايد هيچ مسلمانى را مجبور ساخت كه مهمانى را در خانه خود بپذيرد يا از او لباس يا مرغ خانگى يا طعام يا چارپا و غير آن بدون ميل و خواست او گرفته شود » ( 16 ) .\r\n« هرگاه شخصى مسيحى به عنف وارد منزل مسلمانى شود ، عقوبت\r\n\r\n","description":"","footnote":"","page_name":" 232 ","page_number":246},
  {"content":"\r\n\r\nمىشود » ( 17 ) .\r\n« در باب ميراث ، مسلمانان بر وفق نظام و شريعت و حكم فقهاى خود عمل خواهند كرد » ( 18 ) .\r\n« ساكنان غرناطه و البشرات و غير آن كه مشمول اين معاهده هستند اگر در مدت سى روز از زمان تسليم به اعليحضرتين اعلان « ولاء » كنند حق دارند كه تا مدت سه سال از معافيتى كه به آنان اعطا شده متمتع باشند » ( 19 ) .\r\n« مداخل مساجد جامع و هيئتهاى دينى و هريك از امور خيريه همچنين مداخل مدارس زير نظر فقها خواهد بود و اعليحضرتين به هيچ صورت در آنها دخالت نخواهند نمود و هيچگاه كسانى را به گرفتن آنها مأمور نخواهند ساخت » ( 20 )\r\n« هيچ مسلمانى به گناهى كه ديگرى مرتكب شده موآخذه نخواهد شد و پدر به گناه فرزند و فرزند به گناه پدر و برادر به گناه برادر و پسرعم به گناه پسرعم بازخواست نمىشود . تنها كسى كه مرتكب جرم شده عقوبت خواهد شد » . ( 21 )\r\n« اگر اسيرى كه مسلمان باشد به غرناطه يا البيازين يا ربضهاى آنها يا غير آن بگريزد ، آزاد شمرده شود و كسى حق تعقيب او را ندارد . مگر آنكه فرارى برده باشد » . ( 24 )\r\n« مسلمانان بيش از آن مبلغ كه به ملوك مسلمان خود ماليات مىپرداخته‌اند ماليات نخواهند پرداخت » . ( 25 )\r\n« كسانى از ساكنان غرناطه و البيازين و البشرات و غير آن كه به مغرب مهاجرت كرده‌اند اگر در خلال سه سال آينده بازگردند از همهء حقوقى كه در اين معاهده‌نامه ذكر شده برخوردار خواهند شد » . ( 26 )\r\n« همچنين همهء كسانى كه به مغرب مهاجرت كرده‌اند و نخواسته‌اند كه در آنجا زندگى كنند اگر در خلال سه سال آينده بازگردند از همه حقوقى كه در اين معاهده‌نامه ذكر شده برخوردار خواهند شد » . ( 28 )\r\n« بازرگانان غرناطه و ربضهاى آن و البشرات و اراضى آن در فروش كالاهاى خود\r\n\r\n","description":"","footnote":"","page_name":" 233 ","page_number":247},
  {"content":"\r\n\r\nآزاداند و مىتوانند به مغرب بروند و بازگردند يا به هريك از بلادى كه تابع اعليحضرتين است آمدوشد كنند و از آنان همان‌قدر ماليات گرفته شود كه از بازرگان مسيحى گرفته مىشود » . ( 29 )\r\n« هرگاه يكى از مسيحيان - اعم از مرد يا زن - اسلام آورد كسى حق ندارد او را آزار يا تهديد نمايد و هركس كه چنين كند مستوجب عقوبت است » . ( 30 )\r\nهرگاه مرد مسلمانى با زن مسيحى ازدواج كند و آن زن اسلام آورد نبايد آن زن را به بازگشت به مسيحيت مجبور كرد ، بلكه در برابر مسلمانان و مسيحيان در اين باب از او پرسش مىشود . و فرزندان ( روميات ) چه پسر و چه دختر را نبايد به پذيرفتن آيين مسيح مجبور نمود » . ( 31 )\r\n« هرگز هيچ مرد مسلمان يا زن مسلمانى را نبايد به زور وادار كرد كه مسيحى شود » . ( 32 )\r\n« اگر زن مسلمان اعم از اينكه شوى داشته باشد يا بىشوى بود يا دوشيزه ، بخواهد به انگيزهء عشق مسيحى شود از او پذيرفته نخواهد شد . مگر آنكه نخست از او سؤال شود و بر طبق قانون موعظه‌اش كنند . و اگر از خانه يكى از خويشاوندان خود چيزى بربايد اعم از وسائل زيور يا چيز ديگر به صاحبش بازگردانيده مىشود و مقررات دربارهء مسئول اجرا مىگردد » . ( 33 )\r\n« اعليحضرتين از پادشاه مذكور مولاى ابو عبد الله يا خادمان او يا از مردم غرناطه يا البيازين و ربضهاى آن دو و يا از مردم البشرات و غير آن كه داخل در اين معاهده‌نامه هستند ، طلب نخواهند كرد كه هرچه در ايام جنگ از مسيحيان يا باشندگان ( مدجنون ) ، از اسب و ديگر چارپايان يا جامه يا سيم و زر يا اشياء موروث و غير آن گرفته‌اند ، بازپس دهند و به كس ديگر نيز چنين اجازه‌اى نخواهند داد » . ( 34 )\r\n« از مسلمانى كه تهديد كرده يا مجروح نموده يا كشته است ، مرد اسير يا زن اسير مسيحى را كه آن مرد يا آن زن در حوزهء او نبوده است غرامت اين عمل نه اكنون و نه در آينده مطالبه نمىشود » . ( 35 )\r\n\r\n","description":"","footnote":"","page_name":" 234 ","page_number":248},
  {"content":"\r\n\r\n« از املاك و اراضى سلطانى پس از انقضاى سه سال معافيت ، بر وفق بهاى آنها باج و خراج گرفته خواهد شد ، آن هم همانند اراضى معمولى و عادى » . ( 36 )\r\n« املاك سرداران و جنگجويان مسلمان نيز مشمول همين ماده است » . ( 37 )\r\n« يهوديان غرناطه و البيازين و ربضهاى آنها و اراضى تابعهء آنها و اراضى آنها نيز مشمول امتيازات اين معاهده‌نامه هستند . به آنان نيز اجازه داده مىشود كه در خلال سه ماه - از روز هجدهم دسامبر - به مغرب مهاجرت كنند » . ( 38 )\r\nحكام و سرداران سپاه و قضاتى كه براى غرناطه و البيازين و اراضى تابعهء آنها معين شده‌اند بايد كه با مردم به نيكى و كرامت رفتار كنند و امتيازات اعطايى را رعايت نمايند . هرگاه يكى از آنها به وظيفه خويش عمل نكند ، عقوبت مىشود و شخص ديگرى كه حق را اجرا مىكند به جاى او منصوب خواهد شد » . ( 39 )\r\n« اعليحضرتين و اعقاب تا ابد حق ندارند كه سلطان ابو عبد الله يا يكى از مسلمانان مذكور را به هيچ‌وجه در باب اعمالى كه تا روز تسليم الحمراء يعنى به مدت شصت روز ، انجام داده‌اند بازخواست كند » . ( 40 )\r\n« هيچ‌يك از سواران يا سرداران يا خادمانى كه تابع پادشاه وادىاش « 29 » بوده‌اند بر آنان امارت داده نخواهد شد » . ( 41 )\r\n« هرگاه نزاعى افتد ميان مردى مسيحى يا زنى مسيحى و مردى مسلمان يا زنى مسلمان بايد دو قاضى يكى مسلمان و يكى مسيحى دربارهء آن حكم كنند » . ( 42 )\r\n« اعليحضرتين همه اسيران مسلمان را از زن و مرد كه از اهالى غرناطه و البيازين و ريضها و اراضى آنها باشند آزاد مىكنند . بدون هيچ فديه‌اى يا چيزى ديگر . اسيرانى كه در اندلس هستند ظرف پنج ماه آتيه و اسيرانى كه در قشتاله هستند در ظرف هشت ماه آينده آزاد خواهند شد . و دو روز بعد از تسليم اسيران مسلمان به اعليحضرتين دويست\r\n\r\n\r\n","description":"","footnote":"\r\n( 29 ) . مراد ابو عبد الله الزغل است .\r\n","page_name":" 235 ","page_number":249},
  {"content":"\r\n\r\nتن از اسيران مسلمان - صد تن گروگان و صد تن ديگر - آزادى خود را بازخواهند يافت . ( 44 )\r\n« هر محله‌اى از نواحى البشرات كه به اطاعت اعليحضرتين درآيند بايد همهء اسيران مسيحى را از زن و مرد در ظرف پانزده روز تسليم آن دو كنند بدون هيچ هزينه‌اى » . ( 46 )\r\n« به كشتيهاى مغربى كه اكنون در سواحل مملكت غرناطه پهلو گرفته‌اند امان داده مىشود كه بازگردند . به شرطى كه حامل هيچ اسير مسيحى نباشند . و هر كشتى كه اسير مسيحى حمل كند از اين امان بيرون است . اعليحضرتين حق دارند كسانى را به تفتيش كشتيها براى اين منظور گسيل دارند » . ( 47 )\r\n« هيچ مسلمانى بر خلاف ميل و رغبتش به جنگ فراخوانده نمىشود و هرگاه اعليحضرتين سواران يعنى كسانى را كه اسب و سلاح دارند براى عمل در نواحى اندلس فراخوانند از روزى كه حركت مىكنند تا روزى كه بازمىگردند به آنان مواجب مقرر پرداخت خواهد شد » . ( 48 )\r\n« هركس را كه بر ذمه دينى است يا تعهدى است بايد آن را به صاحب حق ادا كند و كسى از اداى اين حقوق معاف نيست » . ( 52 )\r\n« مأمورين قضائى محاكم مسلمانان ، از اكنون تا ابد همه بايد مسلمان باشند » . ( 53 )\r\n« همچنين مأمورين امور حسبت خاص مسلمانان بايد مسلمان باشند و هيچ مسيحى هيچ‌گاه مأمور و مسئول اين سمت نخواهد شد » . ( 54 )\r\n« اعليحضرتين در روزى كه الحمراء و قلعه و دروازه‌ها به آنها تسليم مىشود - به قرارى كه معين شده - فرمانهايى شامل امتيازاتى براى ملك ابو عبد الله و شهر مذكور صادر خواهند كرد ، ممهور به توقيع ايشان و مختوم به خاتم سربى ايشان با حاشيه‌هاى ابريشمى . پسر آن دو و نيز كاردينال محترم و رؤساى هيئتهاى دينى و بزرگان و دوكها و ماركيزها و كنتها و رؤسا آن فرمانها را تصديق خواهند كرد تا در اين زمان و هر زمان\r\n\r\n","description":"","footnote":"","page_name":" 236 ","page_number":250},
  {"content":"\r\n\r\nديگر صحيح و ثابت باشند » ( 56 ) .\r\nدر ذيل اين معاهده‌نامه مطالبى ديگر افزوده شده ، خلاصه آنكه پادشاه و ملكهء قشتاله به دين و شرف خود سوگند مىخورند كه همهء مواد اين معاهده‌نامه را اجرا كنند و به نام خود توقيع مىكنند و به مهر خود ممهور مىنمايند . تاريخ تحرير آن روز بيست و پنجم نوامبر سال 1491 است . « 30 »\r\nسپس ذيل ديگرى در تاريخ روز سىام دسامبر سال 1492 يعنى يك سال بعد از تسليم غرناطه بر آن افزوده شده و در آن پادشاه و ملكه پسر خود و ديگر بزرگان مملكت را به رعايت اين معاهده‌نامه فرمان مىدهند ، كه نه بر آن بيفزايند و نه از آن بكاهند و بار ديگر آن دو به دين و شرف خود سوگند مىخورند كه آن را حفظ كنند . اين ذيل نيز به نام پادشاه و ملكه و پسرشان و همه امراء و روحانيان و اشراف و بزرگان توقيع شده است . « 31 »\r\n* * * در همان روزى كه معاهدهء تسليم غرناطه به توقيع رسيد ( روز بيست و پنجم نوامبر سال 1491 م ) در همانجا در لشكرگاه سلطنتى در برج غرناطه معاهده‌اى ديگر يا معاهده‌اى ملحق به معاهدهء اول نيز منعقد شد كه شامل حقوق و مزايايى بود براى\r\n\r\n\r\n","description":"","footnote":"\r\n( 30 ) . در ترجمه و تلخيص مواد اين معاهده‌نامه به دو سند رسمى مراجعه كرده‌ايم . يكى سندى كه در آرشيو عمومى سيمانقاست  sacnamiS ed lareneg ovihcrA  - به شمارهء  702 . II . R . P  ضمن مجموعهء\r\n ) alitsaC ed sorellabaC ysoroM noc senoicalutipaC ( \r\nشامل يازده برگ بزرگ به زبان قشتالى قديم . كه نسخه عكسى آن نزد ماست . ديگر سند معروف به سند فرناندو دتافرا امين پادشاه و ملكه كاتوليكى . اين نيز در مجموعهء دثافرا در بلديه غرناطه نگهدارى مىشود و ضمن مجموعهء اسناد تسليم غرناطه :\r\n azneitA odirraG leugiM roP adanarG ed agertnE al araP senoicalutipaC saL . 592 - 962 . P ) 0191 adanarG ( \r\nنگهدارى مىشود .\r\n( 31 ) . رجوع كنيد به مجموعهء اسناد تسليم غرناطه - كه از آن ياد كرديم - ص 289 و 290 .\r\n","page_name":" 237 ","page_number":251},
  {"content":"\r\n\r\nسلطان ابو عبد الله و افراد خاندان و حاشيهء او و خلاصهء آن چنين است :\r\n« پادشاه و ملكهء كاتوليكى به ابو عبد الله و فرزندان و نوادگان و ورثهء او تا ابد حق مالكيت ابدى مىدهند . اين حق شامل همه ضياع ايشان در بلاد برجه و دلايه و مرشانه و لوشار و اندرش و اجيجر و ارجبه و چند موضع ديگر است ، از باج و خراج و حاصل اراضى و نيز خانه‌ها و اماكن و قلاع و برجها . همه اينها به اولاد و اعقاب ايشان به ارث مىرسد و تا ابد مالك آن هستند و از همهء محصولات و عشريه‌ها و حقوق آن برخوردار مىشوند . ابو عبد الله صاحب و سرور آن اراضى است و در عين حال تابع و خاضع در برابر اعليحضرتين است . حق دارد اعيان مذكور را بفروشد يا به رهن دهد و هر وقت و هرگونه كه خواهد با آن عمل نمايد . هرگاه او را قصد فروش املاك خود باشد نخست بايد آنها را به اعليحضرتين عرضه دارد ، هرگاه آن دو نخواهند ، به هركس ديگر كه خواهد بفروشد . »\r\n« اعليحضرتين قلعهء ادره و همهء قلاع واقع در ساحل را براى خود نگه خواهند داشت » .\r\n« اعليحضرتين به مولاى ابو عبد الله هبه‌اى به مبلغ سى هزار سكه طلاى قشتالى ( كاستيليانو ) ارزانى مىدارند و آن را پس از تسليم الحمراء و ديگر قلعه‌هاى غرناطه در آن مدت مقرر ، به نزد او خواهند فرستاد » .\r\n« اعليحضرتين همهء اراضى و آسيابها و باغها و مزارعى را كه ابو عبد الله از ايام پدرش سلطان ابو الحسن مالك بوده ، چه در غرناطه و چه در البشرات به او خواهند بخشيد و تا ابد ملك او و فرزندانش و اعقاب و ورثه‌اش خواهد بود . ابو عبد الله مىتواند آنها را بفروشد و يا به گرو نهد يا هرگونه كه خواهد عمل كند » .\r\n« اعليحضرتين همچنين املاك مادرش و خواهرانش و زنش و زن ابو الحسن را از باغها و مزارع و اراضى و آسيابها و حمامهايى كه در غرناطه و البشرات داشته‌اند به آنها ارزانى مىدارد ، كه ملك ايشان و اعقاب ايشان باشد تا ابد . ايشان حق دارند آنها را بفروشند يا به رهن دهند يا به همان شيوهء پيشين از آن بهره برند » .\r\n\r\n","description":"","footnote":"","page_name":" 238 ","page_number":252},
  {"content":"\r\n\r\n« همهء اراضى خاصهء سلطان مذكور و ملكه‌هاى مذكور و زوجهء مولاى ابو الحسن تا ابد از پرداخت ماليات و ديگر حقوق معاف‌اند » .\r\n« اعليحضرتين يا اعقاب آن دو حق ندارند از سلطان غرناطه يا خدم و حشم او املاك و اموالى را كه در زمان خود از مسيحيان يا مسلمانان گرفته‌اند ، بازپس ستانند » .\r\n« هرگاه سلطان مذكور ، ابو عبد الله و ملكه‌هاى مذكور و زوجهء مولاى ابو الحسن و فرزندان ايشان و نوادگانشان و اعقابشان و سران سپاه و خدمه و درباريان و سواران و غير ايشان از خرد و كلان بخواهند به مغرب مهاجرت كنند حق دارند . اعليحضرتين ، اكنون يا هروقت ديگرى موظف هستند براى اشخاص مذكور - هروقت كه آنها بخواهند - دو كشتى مهيا كند تا همهء امتعه و مواشى و اسلحه خود را با خود حمل كنند و آنان كرايه يا هزينه‌اى نخواهند پرداخت » .\r\n« سلطان مذكور و فرزندان و نوادگان و اعقاب او و ملكه‌هاى مذكور و زوجهء مولاى ابو الحسن و سرداران سپاه و حشم و خدم ، به هنگام مهاجرت به مغرب حق فروش املاكى كه به آنها اشارت رفت ندارند . بلكه مىتوانند كسى را براى گرفتن درآمد آن املاك وكيل كنند . آنچه را به عنوان درآمد املاك حاصل مىشود مىتوان براى آنها فرستاد بدون هيچ قيدى يا هيچ مالياتى » .\r\n« سلطان مذكور هر زمان كه خواهد حق دارد يكى از خدم خود را براى فروش امتعهء خود كه از املاك او حاصل مىشود يا غير آن ، به مغرب فرستد و آن نيز از ماليات معاف است . »\r\n« سلطان مذكور هنگامى كه از غرناطه خارج مىشود حق دارد در اراضيى كه به او اقطاع داده شده سكونت كند و خدم و سرداران و علماء و قضات و سواران او كه مىخواهند همراه او باشند حق دارند با اسبها و ديگر چارپايان خود مسلح در ركاب او باشند . همچنين زنان و خادمان ايشان حق دارند كه آنان را همراهى كنند . از آنان سلاحى جز توپها ، گرفته نخواهد شد . چه اكنون و چه در هر زمان ديگر در حق ايشان مقرر نخواهد شد كه علامتى به جامه‌هاى خود بدوزند يا به صورت ديگر با خود داشته باشند . آنان از همهء امتيازاتى\r\n\r\n","description":"","footnote":"","page_name":" 239 ","page_number":253},
  {"content":"\r\n\r\nكه در معاهدهء تسليم غرناطه به آنها داده شده برخوردار خواهند بود . »\r\n« در روزى كه مراسم تسليم ، الحمراء و دژهاى وابسته به آن به پايان رسد ، اعليحضرتين اين اجازت نامه‌ها را توقيع شده و مهر نهاده شده با تصديق پسرش امير و كاردينال و ديگر بزرگان تقديم او خواهند كرد . » « 32 »\r\n* * * اين بود شروطى كه براى تسليم غرناطه و ديگر شهرهاى اندلس وضع شده بود . به طور قطع - اگر به آنها عمل مىشد - بهترين شروط ممكن در چنان موقعيتى بود . ولى در پى آن چيزى جز غدر و خيانت پنهان نشده بود . پس از اندك سالهايى كه از تسليم غرناطه سپرى شد همه نقض شد تا آنجا كه مورخ غربى هم بىهيچ ترديدى در وصف آن گويد كه آن معاهده‌نامه « بهترين نمونه‌اى براى سنجش ميزان غدر اسپانيايى است در آن ايام « 33 » » .\r\nابو القاسم عبد الملك وزير و ابن كماشه شروط تسليم را آوردند و فرناندو دوثافرا نايب پادشاه قشتاله هم همراه آنان بود . اينان در نهان به قصر الحمراء درآمدند .\r\nابو عبد اللّه فقهاء و اكابر جماعت را در تالار بزرگ الحمراء موسوم به تالار قمارش گرد آورد و پس از مناقشات پرشور با آن موافقت شد و پس از مهر و توقيع ابو عبد اللّه آن را به لشكرگاه پادشاه قشتاله بازگردانيدند .\r\nموسى بن ابى الغسان در اين روز حالى ديگرگون داشت . گويند كه چون بزرگان ملك در تالار بزرگ گرد آمدند تا معاهده را امضا كنند و از ميان رفتن دولت خود را اعلان دارند ، بسيارى از ايشان از گريه و فرياد و فغان خوددارى نتوانستند . ولى\r\n\r\n\r\n","description":"","footnote":"\r\n( 32 ) . نسخهء قشتالى اين معاهدهء سرى كه ميان پادشاه و ملكه از يك سو و ابو عبد الله از سوى ديگر منعقد شده در آرشيو عمومى در سيمانقا  acnamiS ed lareneg ovihcrA  نگهدارى مىشود . به شمارهء -  II , geL . R . P 602 . LOF  .\r\n( 33 ) .  . 692 . P : dibi . ttocserP \r\n","page_name":" 240 ","page_number":254},
  {"content":"\r\n\r\nموسى بن ابى الغسان ، همچنان خاموش و عبوس بود . روى به جماعت كرد و گفت : گريه و شيون را براى زنان و كودكان واگذاريد . ما مرد هستيم و دلهاى ما براى اشك ريختن آفريده نشده بلكه براى خون ريختن آفريده شده . مىبينم كه روحيه‌هاى ما آنچنان به پستى گراييده كه از نجات غرناطه مأيوس شده‌ايم . نه ، نفوس شريف را راهى ديگر در پيش است ، راه مرگ شرافتمندانه . بيائيم در راه دفاع از غرناطه شرافتمندانه تن به مرگ دهيم . فرزندان غرناطه آزاد از زنجيرى كه آن مرد فاتح بر دست و پاى آنان خواهد نهاد در زير خاك غرناطه خواهند خفت . اگر قبرى نيابيم كه اجساد ما را در خود فروپوشد آسمانى هست كه بر آن سايه افكند . هرگز مباد كه بگويند اشراف غرناطه ترسيدند كه در دفاع از غرناطه جانفشانى كنند « 34 » » .\r\nموسى خاموش شد و سكوت مرگ بر مجلس سايه افكند . ابو عبد اللّه به چهرهء كسانى كه در آن مجلس گرد آمده بودند نگريست ، چيزى جز نشان نوميدى در آنها نديد . در اين هنگام فرياد برآورد : « اللّه . اكبر . لا إله الا اللّه . محمد رسول اللّه .\r\nلا رادّ لقضاء اللّه » سپس افزود به خدا سوگند مقدر شده كه من شقى باشم و اين ملك به دست من از پاى درآيد .\r\nحاضران نيز فرياد برآوردند كه « اللّه اكبر . لا رادّ لقضاء اللّه » و گفتند كه ما را از قضاى خداوندى راه فرار نيست و اين بهترين شروطى است كه مىتوان بر آن دست يافت . چون موسى بن ابى الغسان ديد كه جماعت آمادهء تسليم و امضاى معاهده هستند خشمگين برخاست و فرياد زد كه « خويشتن را فريب مدهيد . نپنداريد كه مسيحيان به عهود خود عمل خواهند كرد . به پادشاهشان اعتماد مكنيد . كمترين چيزى كه در پيش داريم مرگ است . شهرهاى ما را غارت و ويران خواهند كرد مساجد ما را خواهند آلود و به زنان و دختران ما تطاول خواهند كرد . آنچه در پيش روى داريم ستمى است فاحش و تعصبى است وحشى و تازيانه‌ها و زنجيرها و زندانها و سر بريدنها و سوختن‌هاست . اينها\r\n\r\n\r\n","description":"","footnote":"\r\n( 34 ) .  . 752 652 . P . III . V : dibi ednoC \r\n","page_name":" 241 ","page_number":255},
  {"content":"\r\n\r\nمصائب و شوربختيهايى است كه در پيش داريم . اينهاست هديهء نفوس ضعيفى كه امروز نمىخواهند مغرورانه بميرند ولى من به خدا سوگند كه چنان روزى را نخواهم ديد » . سپس از مجلس بيرون آمد از تالار شيران گذشت همچنان عبوس و محزون از الحمراء بيرون آمد ، بىآنكه سخنى بگويد يا به كسى بنگرد و به سراى خود رفت . سلاح بر تن راست كرد و بر پشت اسب محبوب خويش جاى نمود . كوچه‌هاى غرناطه را طى كرد تا به دروازه البيره رسيد . و از دروازه بيرون رفت . از آن پس كس ندانست كه بر سر او چه آمد و چرخش به كجا افكند .\r\nاين روايت قشتالى است در پايان كار موسى بن ابى الغسان « 35 » . اما مورخ قديم اسپانيا انتونيواگايدا مىكوشد خط سير او را پيدا كند . مىگويد كه گروهى از سواران مسيحى كه پانزده تن بودند ، در آن شب در ساحل رود شنيل به او رسيدند . او را غرق در اسلحه ديدند كه نيزه به دست بر اسبى برگستوان‌پوش نشسته است . در حالى كه صورتش در زير خود پوشيده شده بود سواران مسيحى از او خواستند كه بايستد ولى سوار مسلمان پاسخ نداد و خود را به ميان ايشان افكند و با نيزه يكى را از زين بربود و بر زمين زد . و به ديگران حمله نمود . احساس نمىكرد كه پيكرش پىدرپى زخم برمىداشت . زيرا مىخواست كشته شود . بيشتر آن گروه را از پاى درآورد تا خود نيز از پاى درآمد . و با ضربتى از اسب فروغلطيد . آنگاه خنجر بركشيد و همچنان به جنگ ادامه مىداد تا آنجا كه در او رمقى بيش باقى نماند . تا به دست دشمن اسير نشود .\r\nآخرين بار برجست و خويشتن به آب رود افكند . آب در حال او را بلعيد و سنگينى اسلحه او را به اعماق آب برد .\r\nروايت مذكور گويد كه اين سوار نقاب‌پوش كه اينچنين مردانه مرد ، كسى جز موسى بن ابى الغسان نبود . پاره‌اى از عربهاى مسيحى شده در لشكرگاه اسپانيا اسب او\r\n\r\n\r\n","description":"","footnote":"\r\n( 35 ) . اين روايت كنده است به نقل از مأخذ غيرمعروف عربى :  752 . P . III . V . dibi ednoC \r\n","page_name":" 242 ","page_number":256},
  {"content":"\r\n\r\nرا كه كشته شده بود شناختند . البته اين خود روايتى است ولى حقيقت اين است كه كس از سرنوشت او خبر نشد . « 36 »\r\n\r\n4\r\nچون خبر امضاى معاهده‌نامهء تسليم در غرناطه پراكنده شد مردمان ملول شدند . در همان حال اخبار ديگرى شايع شد مبنى بر اينكه ميان سلطان ابو عبد الله و وزرايش با قشتاليان معاهدهء سرى ديگرى منعقد شده و آنان را از امتيازات خاصى بهره‌مند ساخته است . كم‌كم نجواها به فريادها بدل شد و مردم بر رؤساى خود به خصوص ابو عبد الله كه او را مصدر همهء مصائب و محنتهاى خود مىشمردند به خشم آمدند و آوا برداشتند كه بايد تا آخرين نفر در برابر دشمن مقاومت كنيم . ابو عبد الله و سرداران از آن بيم داشتند كه مبادا شورشى برپا شود و رشته‌ها پنبه گردد . ولى پس از اندك زمانى طوفان فرونشست و هركس به فكر سرنوشت خويش فروشد .\r\nمسلمانان به عهد و پيمان پادشاه و ملكه به ديدهء ترديد مىنگريستند ازاين‌رو آن دو در روز بيست و نهم نوامبر رسما به خدا سوگند خوردند كه به همهء مسلمانان آزادى مطلق خواهند داد كه در اراضى خود هرچه خواهند بكنند و شعائر دينى و مساجدشان را برپاى دارند و هركه خواهد مىتواند به مغرب مهاجرت كند . از آنجا كه ابو عبد الله و بزرگان مملكتش از بروز حوادث بيمناك بودند تا سررشته كار از دست ندهند منتظر گذشت شصت روزى كه در معاهده‌نامه مهلت داده شده بود ، نشدند و در روز بيستم دسامبر ابو عبد الله و وزيرش يوسف بن كماشه پانصد تن از وجوه و اعيان را به عنوان گروگان نزد فرناندو فرستادند ، تا حسن نيت خود را در اجراى مواد معاهده‌نامه به اثبات رسانيده باشند . همچنين هديه‌اى نفيس شامل شمشيرى شاهانه و دو اسب عربى با زين و\r\n\r\n\r\n","description":"","footnote":"\r\n( 36 ) . رجوع كنيد به :  79 hc , adanarG fo tseuqnoC : gnivrI \r\n","page_name":" 243 ","page_number":257},
  {"content":"\r\n\r\nستام گرانبها برايش گسيل داشتند و با او اتفاق كردند كه در دوم ژانويهء سال 1492 م / دوم ربيع الاول سال 897 ه يعنى سى و نه روز پس از امضاى عهدنامهء تسليم ، شهر را به او تحويل دهند . « 37 »\r\nدر بامداد آن روز در شنتفى لشكرگاه فرناندو ( در سانتافه  eF atnaS  ) فريادهاى شادى به آسمان مىرفت . فرمانها صادر شده بود و همه چيز براى اشغال شهر مهيا بود .\r\nابو عبد الله و فرناندو قرار گذاشتند كه به نشان آمادگى براى تسليم از الحمراء سه توپ شليك شود . فرناندو نخواست قبل از تسليم كامل شهر و به فرمان درآمدن آن خود بدان داخل شود . پس سه هزار نفر سپاهى پياده را با خيلى از سواران به سردارى كاردينال پدرو دمندوسا ، مطران بزرگ اسپانيا به شهر فرستاد . ميان فرناندو و ابو عبد الله قرار آن بود كه لشكر از ميان شهر نگذرد تا سبب انگيزش خشم مردم نشود . ازاين‌رو لشكر قشتاله پيش آمد تا از حومهء ارميليا  allimrA  ( ارمله ) واقع در جنوب غرناطه گذشت ، سپس از رود شنيل عبور كرد و از ناحيه التل ، موسم به تل الرحى  ed atseauQ soniloM sol  واقع در غرب شهر و جنوب غربى الحمراء ، به قصر درآمد .\r\nفرناندو نيز با نيروى ديگرى پيش آمد و بر ساحل رود شنيل لشكر بداشت .\r\nبزرگان شواليه‌ها و خواص با جامه‌هاى پرزرق‌وبرق در كنار او بودند . تا كاردينال راه موكب پادشاه را نيك بگشايد .\r\nملكه ايسابلا هم با گروهى از سواران در ارميليا ، در همان نزديكى درنگ كرده بود .\r\nنزديكيهاى ظهر سپاه قشتاله از همان راه پر پيچ و خم به الحمراء رسيد . درهاى الحمراء باز و تالارها خالى شده بود .\r\nدر اينجا روايات مختلف است . بعضى مىگويند وزير ، يوسف بن كماشه از كاردينال استقبال كرد و نگهبانان مسلمان سلاحها و برجها را تسليم مسيحيان نمودند .\r\nبر سراسر شهر و قلعه و قصر سكوت مرگ حكمفرما بود .\r\n\r\n\r\n","description":"","footnote":"\r\n( 37 ) . رجوع كنيد به اخبار العصر ص 50 المقرى : نفح الطيب ج 2 / ص 615 . ازهار الرياض ج 1 / ص 65 .\r\n","page_name":" 244 ","page_number":258},
  {"content":"\r\n\r\nدر روايت ديگر آمده است كه ابو عبد الله خود بشخصه در تسليم الحمراء حضور يافت . از اين قرار كه چون قشتاليان از تل الرحى به سوى الحمراء در حركت آمدند ، ابو عبد الله از دروازه طباق السبع پياده بيرون آمد . پنجاه تن از حشم و سواران او در پى او بودند . كاردينال چون او را شناخت از اسب فرود آمد و به احترام تمام سلامش گفت .\r\nسپس اندكى دور شدند و به تنها سخن گفتند . آنگاه ابو عبد الله با صدايى كه همگان شنيدند گفت : « 38 »\r\n« بيا سرور من ، در اين ساعت خوش قصرها - قصرهاى مرا - به نام آن دو پادشاه بزرگ كه خداى توانا اراده كرده بر آنها مستولى شوند ، بستان . و اين امر به سبب فضايل آنها و خطاها و لغزشهاى مسلمانان بوده است . »\r\nكاردينال نيز سخنانى محبت‌آميز گفت و او را دعوت كرد كه در لشكرگاه پادشاه - تا زمانى كه در شنتفى ( سانتافه ) هستند - سكونت كند . ابو عبد الله سپاس گفت و با سواران و حشم خود به ديدار فرناندو پادشاه كاتوليكى شتافت .\r\nمراسم تحويل و تحول به دست وزير ابن كماشه كه از سوى ابو عبد الله اين مهم به او سپرده شده بود انجام پذيرفت . همين كه كاردينال و اصحابش وارد قصر فخيم اسلامى شدند ، بر فراز برج بلند موسوم به برج الحراسه  aleV al ed erroT  صليب نقره‌اى بزرگى نصب شد . اين صليب را فراندو در تمام مدت محاصرهء غرناطه با خود حمل مىكرد . سپس علم قشتاله و علم قديس ياقب را نيز در كنار صليب برافراشتند . منادى از فراز برج با صداى بلند سه بار بانگ برآورد كه « غرناطه ملك دو پادشاه كاتوليكى گرديد . »\r\nآنگاه توپها در فضا غرش كردند و فرقهء راهبان سلطنتى با نغمهء موسيقى آواز به ستايش از پروردگار  ) sumaduaI mueD eT (  برداشتند . بدين‌گونه بر صفت صليبى اين جنگها كه اسپانياى مسيحى بر ضد امت اندلسى و اسلام در اسپانيا برانگيخته بود\r\n\r\n\r\n","description":"","footnote":"\r\n( 38 ) . فرض اين است كه ابو عبد الله به زبان قشتالى كه به آن نيكو تكلم مىكرد اين سخنان را گفته باشد .\r\n","page_name":" 245 ","page_number":259},
  {"content":"\r\n\r\nتأكيد وزريدند .\r\nدر خلال اين احوال ، ابو عبد الله براى ديدار پادشاه كاتوليكى در راه بود . فرناندو در كنار رود شنيل نزديك به مسجدى كه بعدها كليساى سان سپاستيان نام گرفت خيمه زده بود . در آنجا ابو عبد الله با او ديدار كرد و كليدهاى الحمراء را به او تسليم كرد و ما بعدها شرح اين ملاقات را خواهيم آورد .\r\nهمچنين ابو عبد الله خاتم زرين خويش را كه با آن بر فرمانهاى رسمى مهر مىنهاد به كنت دتندليا كه براى محافظت از شهر معين شده بود ، تسليم كرد .\r\nابو عبد الله به همراه مادر و زن و خواهرانش رهسپار مكان ملكه ايسابلا شد و به ارميليا رفت . ملكه با خانواده‌اش به مهربانى و ملاطفت او را استقبال كرد و كوشيد تا از آلام او بكاهد . و كودك خردسالش را كه در نزد او گروگان بود تسليم پدر و مادر كرد .\r\nبعضى روايات حاكى است كه پادشاه و ملكه در همان روز به قصر الحمراء داخل شدند و بعضى روايات ديگر از جمله روايت اخبار العصر حاكى است كه پس از چند روز به قصر درآمدند .\r\nروايت نخستين مىگويد كه ملكه ايسابلا پس از استقبال از ابو عبد الله همراه او به ديدار فرماندو شتافت و سپس هردو به سوى الحمراء در حركت آمدند سپاهيان قشتاله در سراسر ميدان پراكنده شده بودند . آن دو از باب الشريعه داخل شدند . كاردينال مندوساو وزير ، ابن كماشه استقبال كردند . شاه و ملكه اندكى در قصر تفرج نمودند و شكوه و فخامت آن بديدند آنگاه كليدهاى قصر را به دون‌ديگو دمندوسا كه به فرماندارى شهر معين شده بود داد و هردو به سانتافه ( شنتفى ) بازگرديدند . كنت دتندليا با پادگانى نيرومند مركب از پانصد مرد سپاهى در الحمراء بماند .\r\nبار ديگر در روز ششم ژانويه پادشاه ملكه با مركبى عظيم از امراء و بزرگان و اشراف براى ديدار رسمى بيامدند و از باب البيره وارد الحمراء شدند و در تالار قمارش\r\n\r\n","description":"","footnote":"","page_name":" 246 ","page_number":260},
  {"content":"\r\n\r\nيا « المشور » « 39 » جلوس كردند ، درست در همانجا كه ملوك مسلمان بر تخت خود مىنشستند . تخت را كنت دتندليا مهيا كرده بود . در اين هنگام اشراف قشتاله به تهنيت آمدند . همچنين برخى شهسواران مسلمان كه براى برگزارى مراسم سلام آمده بودند .\r\nدر خلال اين احوال آن دو پانصد تن گروگانهاى مسلمان را آزاد نمودند و مقدم بر همه فرزند ابو عبد الله بود . مسلمانان نيز به نوبهء خود هفتصد اسير مسيحى را از زن و مرد رها نمودند . قشتاليان نيز قول دادند كه اسيران مسلمان را كه در مملكت قشتاله هستند اگر در اندلس باشند تا پنج ماه و اگر در باقى اراضى قشتاله باشند تا هشت ماه ديگر آزاد كنند .\r\nاين بود خلاصه روايت قشتالى از تسليم الحمراء و شهر غرناطه به فرناندو و ايسابلا . اما روايت ديگرى نيز هست كه راوى آن يكى از شواليه‌هاى فرانسوى است كه در صفوف لشكر قشتاله مىجنگيده و اين مراسم و حوادث را به چشم خود ديده است و روايت او در قرن شانزدهم در ضمن كتابى تحت عنوان  sairotsiH sal ed raM aL  ( بحر التواريخ ) منتشر شده است .\r\nبر طبق اين روايت كسى را كه پادشاه و ملكهء كاتوليكى براى تحويل گرفتن الحمراء در روز دوم ژانويه فرستادند ، استاد اعظم رئيس جمعيت شنت‌ياقب‌كوتيرى دكارديناس بوده نه كاردينال مندوسا چنان كه در تواريخ قشتاله آمده است . او قصر و برجها را تحويل گرفت و نگهبانان مسلمان را مرخص كرد و به جاى آنان نگهبانان مسيحى گماشت .\r\nآنگاه صليب بزرگ را سه بار بالا برد و بر فراز برج نگهبانى نصب كرد . مسلمانان در پايين ايستاده بودند و اشك مىريختند . آنگاه علم شنت‌ياقب را سه بار در هوا تكان داد و در كنار صليب برافراشت . سپس به شادى سه بار بانگ برداشت : « قديس يعقوب » و سه‌بار : « قشتاله » و سه بار : « غرناطه از آن سروران مادون فرناندو و دونيا ايسلابلا است » .\r\nفرناندو چون صليب را ديد با سپاهيانش پياده شدند . فرناندو زانو زد و همه\r\n\r\n\r\n","description":"","footnote":"\r\n( 39 ) . آن را تالار سفرا نيز گويند و ما در آتيه به توصيف آن خواهيم پرداخت .\r\n","page_name":" 247 ","page_number":261},
  {"content":"\r\n\r\nلشكريان نيز به زانو درآمدند آنگاه توپها به غرش درآمدند .\r\nروز بعد روز سوم ژانويه كاردينال مندوسا و كنت دتندليا كه نگهبانى الحمراء را زير نظر داشت با هزار سوار و دو هزار پياده به قلعهء الحمراء روان شدند و استاد اعظم كليدهاى قلعه و قصر را تسليم آنان نمود .\r\nروز هشتم ژانويه پادشاه و ملكهء كاتوليكى به غرناطه درآمدند . در ميان موكبى فخيم از اكابر و روحانيان و اشراف . پادشاه و ملكه الحمراء را رسما تحويل گرفتند و در جامع اعظم مراسم قداس برگزار شد و از آن پس مسجد جامع به كليساى بزرگ غرناطه تبديل گرديد .\r\nدر اين روز ضيافت عظيمى در قصر الحمراء بر پا گرديد و در تالارهاى قصر سفره‌ها گستردند پادشاه و ملكه و امراء و بزرگان بر سفره نشستند . از اين روايت برمىآيد - البته مورخان ديگر هم آن را تأييد كرده‌اند - كه ابو عبد اللّه به هنگام تسليم شهر نه پادشاه و ملكه را استقبال كرد و نه نمايندگان آنها را و ميان او و كاردينال يا ميان او و پادشاه و ملكه آن گفتگوها كه در روايات ديگر به آنها اشارت رفته است صورت نگرفته است .\r\nدر كنار اين روايات پاره‌اى از مورخين متأخر معتقدند كه ابو عبد الله هنگامى كه براى ديدار با پادشاه و ملكه رهسپار شد فقط همراه اصحاب خود بود و از خاندان او كس به همراهش نبود . او در اين روز از سراى خاص خود در محلهء البيازين بيرون آمد نه از قصر الحمراء . زيرا از زمان بازگشتش از اسارت تا زمانى كه به پادشاه و ملكه قشتاله اعلان جنگ داد همچنان در اين سراى مىزيست . « 40 » او تا هنگامى كه در آنجا زندگى\r\n\r\n\r\n","description":"","footnote":"\r\n( 40 ) . براى ديدن روايات در باب تسليم غرناطه رجوع كنيد به :\r\n . 37 27 . P . III . V dibi ; ) senoicatic y ( artnaclA etneufaL . I . biL adanarG ed onieR led socsiroM sol ed ogitsac y noilebeR led airotsiH : lomraM ed opmeit la adanarG ne socilotaC seyeR soL ed adartnE : orimeR y rapsaG . XX paC ) , I onA - onieR us y adanarG ed socirotsih soidutsE ed ortnec ed atsiveR ( noicidneR us \r\n","page_name":" 248 ","page_number":262},
  {"content":"\r\n\r\nمىكرد احساس مىكرد ميان ياران و مددكاران خويش است . در همين اواخر فرمان داد كه قصر الحمراء را تخليه كنند و در روز دوم ژانويه كسى را به انجام اين مهم معين كرد . در اين روز با جمعى از اصحاب خود بيرون آمد تا براى ابراز تحيت و خشوع به نزد پادشاه و ملكه رود . سپس به سراى خود بازگرديد و روزى چند در آنجا بماند تا آنگاه كه سرنوشت او را ، آن دو پادشاه كاتوليكى رقم زدند .\r\nاز بازجست در حوادث محاصرهء غرناطه و گفتگوهايى كه در باب تسليم صورت گرفت مىتوان اين قول راجح را پذيرفت كه ابو عبد الله حتى با فرض اينكه در مراسم تسليم حضور نداشته و خود متصدى اجراى آن نشده ، همچنان - در تمام اين مدت كه آن حوادث خطير مىگذشته است - در قصر الحمراء در ميان وزراء و سرداران سپاه خود مىزيسته است ، يا اقلا در همين روزهاى اخير در الحمراء بوده است . و چون آن لحظهء حساس فرارسيد براى ديدار با دشمن پيروز خود از الحمراء بيرون آمد . معقول آن است كه الحمراء پيش از اين تخليه شده باشد . تا به صاحبان جديد آن تحويل داده شود . و اين بنا بر قول صاحب اخبار العصر است . « 41 »\r\nصاحب اخبار العصر كه خود شاهد ماجرا بوده است در باب دخول پادشاه قشتاله به شهر غرناطه چنين مىگويد :\r\n« چون روز دوم ربيع الاول سال 897 ه ( برابر با دوم ژانويه سال 1492 م ) فرا رسيد ، پادشاه روم با لشكرهاى خود تا نزديك شهر بيامد . و بخشى از لشكرش را به درون شهر گسيل داشت . اينان داخل مدينة الحمراء شدند و خود و باقى لشكر در بيرون شهر درنگ كرد . زيرا مىترسيد كه به جان او آسيبى رسد . به هنگام عقد قرارداد صلح براى اطمينان بيشتر از مردم شهر چند گروگان خواسته بود . پانصد مرد به نزد او گروگان فرستاده شد و او گروگانها را در لشكرگاه خود جاى داد . چون از مردم شهر\r\n\r\n\r\n","description":"","footnote":"\r\n . 42 - 7 . P , I . muN \r\n( 41 ) . اخبار العصر ص 50 .\r\n","page_name":" 249 ","page_number":263},
  {"content":"\r\n\r\nاطمينان يافت و سوءقصدى مشاهدت نيفتاد ، لشكر براند تا به شهر و الحمراء داخل شود . خلق كثيرى از ايشان به شهر درآمدند و او خود در خارج شهر ماند . الحمراء را به مقدار فراوانى از آرد و طعام و ساز و برگ نبرد بينباشت و يكى از سرداران خود را بر آن برگماشت و خود به لشكرگاه بازگرديد .\r\n. . . سپس پادشاه روم گروگانها را بازپس فرستاد و آنان را در مال و جان امان داد و اكرام كرد . و چون كاملا مطمئن گرديد با چند تن از خواص خود به شهرك الحمراء داخل گرديد . لشكريانش در بيرون شهر مانده بودند . پادشاه در الحمراء به گردش پرداخت و تا پايان روز از قصرها و منارهء بلند ديدن كرد . آنگاه با لشكريان خود به لشكرگاه خود بازگرديد . روز ديگر بر استحكامات الحمراء درافزود و تعمير كرد و راههايش را بگشود . از آن پس هر روز به الحمراء مىآمد و شبها بازمىگرديد و بر اين حال ببود تا يقين كرد كه از مسلمانان به او آزارى نمىرسد در اين هنگام به شهر درآمد و در ميان قوم و حشم خود در شهر به گردش پرداخت . « 42 »\r\n* * * بدين‌گونه غمنامهء اندلس پايان يافت و قشتاليان بر غرناطه آخرين شهر اسلامى در اندلس غلبه يافتند و دولت اسلام در اندلس به پايان آمد و تا ابد اين صفحهء درخشان در تاريخ اسلام پيچيده شد و به تمدن و ادبيات و علوم و هنرهاى اسلامى در آن ديار خاتمه داده شد و آن ميراث شامخ و نفيس از دست بشد و به راه فنا افتاد .\r\nمسلمانان شكسته‌دل و محزون به چشم خود مىديدند كه چگونه دشمن پيروز شهرشان ، دار الملكشان و موطن آباء و اجدادشان را اشغال مىكند . اين مناظر غم‌انگيز ، صحنهء دردناك ديگرى را در سايه قرار داده بود . صحنهء دردناك سرنوشت ابو عبد اللّه آخرين ملوك بنى الاحمر و آخرين ملوك اسلام در اندلس را .\r\nالبته بر طبق آن معاهده‌نامه كه ميان او و پادشاه و ملكهء قشتاله بسته شده بود\r\n\r\n\r\n","description":"","footnote":"\r\n( 42 ) . اخبار العصر ص 50 و 51 .\r\n","page_name":" 250 ","page_number":264},
  {"content":"\r\n\r\nسرنوشت او معلوم بود . اراضى و روستايى در برجه و دلايه و اندرش و اجيجر و ارجبه و لوشار و چند مكان ديگر از اعمال منطقهء البشرات به اقطاع او داده بودند . اين بلاد برخى در جنوب غربى ولايت المريه بود و بعضى ديگر در جنوب شرقى ولايت غرناطه . تا ابو عبد اللّه در اين منطقه به نام پادشاه قشتاله و تحت حمايت او فرمان راند و از مداخل و غلات و ديگر حقوق آن بهره‌مند شود . ابو عبد اللّه يا به دستور آنها و يا به ميل خود در اندرش مىزيست . اندرش در كنار رودى است به همين نام و در شمال برجه .\r\nدر پايان مقال چند روايت ديگر را نقل مىكنيم :\r\n« چون روز تسليم نزديك شد ابو عبد اللّه با اهل و حشم و خواص خود آمادهء رحيل شد . در صبح روز دوم ژانويهء سال 1492 م به هنگامى كه مسيحيان به باروهاى غرناطه نزديك مىشدند ، ابو عبد اللّه قصر و موطن عزت و مجد آباء خود را در حالتى بس دلگذار ترك گفته بود » .\r\nدر اينجا باز هم چند روايت است . آيا ابو عبد اللّه در اين هنگام كه شهر را ترك مىگفت براى آخرين بار از الحمراء با اهل و حشم و امتعهء خويش بيرون آمد ؟ يا تنها در ميان اصحابش از الحمراء بيرون آمد و به ديدار پادشاه و ملكهء رفت سپس ، كاروان زن و فرزند و امتعهء او بعدها به او ملحق شدند ؟ يا خود شتابان به البشرات رفت تا در جايى كه براى او معين كرده بودند . اقامت كند ؟ يا به لشكرگاه قشتاله در شنتفى بازگرديد و چند روز ديگر در آنجا ماند ، سپس به البشرات رفت ؟\r\nاما روايت اول بيش از ديگر روايات در نزد مورخين قشتاله رواج دارد و از اين قرار است :\r\n« سپيده‌دم روز دوم ژانويه ، روزى كه براى تسليم الحمراء معين شده بود ، صداى گريه از غرفه‌ها و تالارهاى قصر الحمراء شنيده مىشد .\r\nخادمان در عين سكوت در حالى كه ناله‌ها را در سينه‌ها حبس كرده بودند سرگرم بستن بارهاى پادشاه مخلوع و خانوادهء او بودند . چون هوا روشن شد ابو عبد الله قصر را ترك گفت . كاروان پادشاه تبعيدى و اموال و امتعهء او در حركت آمد و در پى آن\r\n\r\n","description":"","footnote":"","page_name":" 251 ","page_number":265},
  {"content":"\r\n\r\nاهل‌بيت و شمار اندكى از اصحاب . چند تن از ياران مخلص سواره در كنار او حركت مىكردند . مادرش ملكه عايشه بر پشت اسب خود نشسته بود ، با چهره‌اى غم‌گرفته و با وقار ولى زنان ديگر از گريستن خوددارى نمىتوانستند . در آن سايه روشن بامدادى كاروان از ميان غرناطه گذشت و چون به دروازه رسيد تا شهر را براى هميشه ترك كند ، نگهبانان نيز گريه سردادند . كاروان به سوى رود شنيل در حركت آمد و در جادهء البشرات راه خود در پيش گرفت » .\r\n« ابو عبد الله به سمت ديگر راند . بنابود در صبحگاه آن روز ميان او و پادشاه قشتاله ملاقاتى صورت گيرد . او از دروازهء الطباق السبع  soleuS eteiS  بيرون آمد تا با دشمن پيروز و سرور تازهء خود ديدار كند . اندكى از خواص همراه او بودند . فرناندو به خوشروئى و گرمى به استقبالش رفت . لشكرگاه پادشاه در كنار رود شنيل بود . در روايت قشتالى آمده است كه ابو عبد الله چون چشمش به فرناندو افتاد ، آهنگ پياده شدن كرد ولى فرناندو پيش تاخت و او را از اين كار بازداشت ، سپس ، در آغوشش كشيد و مهربانيها نمود . ابو عبد الله به نشان خضوع بازوى راست او را بوسه داد . سپس كليدهاى اصلى الحمراء را تقديم كرد و گفت : « اينها كليدهاى اين بهشت است ، آخرين آثار دولت مسلمانان در اسپانيا اكنون اى پادشاه تو وارث دارايى و شهر ما و مردم شهر ما شده‌اى ، و اين قضاى خداوند بود . پس اكنون كه پيروزى يافته‌اى با مردم به مدارا و عدل رفتار كن » . روايت قشتالى مىگويد كه پادشاه كليدها را گرفت و گفت : به وعده‌هاى ما ترديد مكن . اعتماد خويش را به ما ، از دست مده ، به زودى در عوض آنچه دست تقدير از تو ربوده در اثر صداقت با ما بازخواهى يافت » . « 43 »\r\n\r\n\r\n","description":"","footnote":"\r\n( 43 ) . بيشتر تواريخ قشتالى اين روايت را كه به نوعى اسطوره آميخته است نقل كرده‌اند . نقاشان اسپانيائى آن را بر تابلوهايى كه در موزه‌هاى اسپانيا هست كشيده‌اند . از جمله دستان هنرمندان در داخل كليساى بزرگ طليطله آن را نقر كرده است . رجوع كنيد به :\r\n 37 . P . III . V : dibi : artnaclA . L \r\n","page_name":" 252 ","page_number":266},
  {"content":"\r\n\r\nيكى از مورخان قشتالى كه قريب به آن عصر مىزيسته روايت ديگرى مىآورد كه معقولتر و به صحت نزديكتر است . در اين روايت آمده است كه « كليدهاى الحمراء را سردار سپاه ابن كماشه كه مأمور تسليم بود هنگامى كه فرناندو به دروازهء اصلى رسيد به او تقديم كرد . فرناندو نيز آنها را به سردار سپاه خود لوبث‌دومندوسا ( كنت تندليا ) كه حاكم نظامى غرناطه شده بود ، سپرد . « 44 » ابو عبد الله پس از آن در صحبت فرناندو به مقر ملكه ايسابلا در حومهء ارمليا رفت . در آنجا ملكه را تهنيت و سلام گفت . آنگاه به جاده البشرات بازگرديد كه به خانواده و خواص خويش بپيوندد . »\r\nروايت قشتالى مىگويد كه « چون ابو عبد الله به هنگام حركت برتل البذول ( مادول ) فرارفت از دور منظرهء غرناطه را بديد . درنگ كرد و آخرين بار شهرى را كه در آن زاده شده بود و پرورش يافته بود سرزمين عزت و سلطنت خود را نگريست و در گريه شد و سرشكش فروچكيد . مادرش عايشه بر او بانگ زد كه : آرى سزاوار است كه چون زنان براى كشورى كه نتوانستى چون مردان از آن دفاع كنى بگرييى . »\r\nدر روايات اسپانيائى ، اين تپه را نام شاعرانه‌اى داده‌اند « تپهء آخرين آههاى عرب »\r\n oroM led oripsuS omitlU LE \r\nاين تپه هنوز هم به اين نام شناخته است و ساكنان اين منطقه آن را به جهانگردان نشان مىدهند .\r\nاين روايت همچنين مىگويد كه دروازهء الحمراء كه ابو عبد الله براى آخرين بار از آن بيرون آمد دروازه الطباق السبع بود .\r\nابو عبد الله از پادشاه قشتاله خواست كه اين دروازه را بعدها سد كند تا از آن پس كسى از آن نگذرد . « 45 » بنا بر روايات اين دروازه در سمت ارتفاعات جنوب شرقى الحمراء و نزديك « برج الماد » است . من آن را ديده‌ام و آن را حقيقتا سد كرده‌اند .\r\n\r\n\r\n","description":"","footnote":"\r\n( 44 ) .\r\n . XX paC , I . biL adanarG ed socsiroM sol ed ogitsac y noileleR ; lomraM led siuL \r\n( 45 ) .\r\n . XX . PAC ; I bil : dibI ; lomraM . 08 . P . III . V ; dibi artnoclA . L \r\n","page_name":" 253 ","page_number":267},
  {"content":"\r\n\r\nاما روايت ديگرى كه كمتر شايع است حاكى از آن است كه « ابو عبد الله » بامداد روز تسليم ، تنها با چند تن از خواص خود به ديدار پادشاه و ملكه رفت سپس كاروان اموال و اهل بيت او از سراى او در محله البيازين بيرون آمد تا پس از انجام كارهايش به او پيوندد .\r\nو او فورا به البشرات نرفت . بلكه با اهل بيت و امتعهء به لشكرگاه قشتاله در سانتافه ( شنتفى ) رفت و روزى چند در آنجا درنگ كرد و در باب مسائل مربوط به آينده‌اش تصميم گرفت . سپس همگان به اندرش رفتند . و اين جايى بود كه او براى اقامت خود برگزيده بود » .\r\n* * * حادثهء اندوهزا و دردناك اندلس در همه نواحى عالم اسلامى تأثيرى شگرف و ژرف داشت ، بخصوص در مغرب و ساحل ديگر دريا . ولى بر خلاف سقوط ديگر شهرهاى اندلس در ايامى كه دولت اسلامى هنوز نيرو و اميدى داشت ، در شعر اندلسى چندان اثرى برجاى ننهاد . زيرا سالها بود كه دولت شعر اندلسى روى در زوال نهاده بود و قلمها شكسته بود و رنج و محنت بر دهانها قفل زده بود . ولى باز هم به آثارى بر مىخوريم كه تارهاى دل را مىلرزاند . البته بيشتر در ميان آثار شاعران مغرب .\r\nاز مشهورترين مراثى كه اندكى پس از حادثه در رثاء اندلس سروده شده قصيده طولانى و مؤثرى است از شاعر اندلسى كه خود شاهد ماجرا بوده ولى متاسفانه شاعر آن شناخته نشده است : او در قصيده خود حوادث را آنچنانكه اتفاق افتاده به ترتيب تاريخى آنها به رشتهء نظم آورده است و اينك قطعاتى از آن را مىآوريم :\r\n احقا خبا من جو رنده نورها * و قد كسفت بعد الشموس بدورها\r\nو قد اظلمت ارجاوها و تزلزلت * منازلها ذات العلا و قصورها\r\nفيا ساكنى تلك الديار كريمة * سقى عهدكم مزن يصوب نميرها\r\nاحقا اخلائى القضاء ابادكم * ودارت عليكم بالصروف دهورها\r\nفقتل و اسر ، لا يفادى و فرقه * لدى عرصات الحشر يأتى سفيرها \r\n\r\n","description":"","footnote":"","page_name":" 254 ","page_number":268},
  {"content":"\r\n\r\n* * *\r\n فواحسرتاكم من مساجد حولت * و كانت الى البيت الحرام شطورها\r\nو وااسفاكم من صوامع اوحشت * و قد كان معتاد الاذان يزورها\r\nفمحرابها يشكو لمنبرها الجوى * و آياتها تشكو الفراق و سورها\r\nو كم طفلة حسناء فيها مصونة * اذا اسفرت يسبى العقول سفورها\r\nفاضحت بايدى الكافرين رهينة * و قد هتكت بالرغم منها ستورها\r\nو كم فيهم من مهجة ذات ضجة * تودلو انضمت عليها قبورها\r\nلها روعة من وقعة البين دائم * اساها و عين لا يكف هديرها\r\nو كم من صغير كان فى حجرامه * و اكبادها حراء لفح هجيرها .\r\nو كم من صغير بدل الدهر دينه * و هل يتبع الشيطان الاصغيرها . \r\n* * *\r\n لاندلس ارتجت لها و تضعضعت * و حق لديها محوها و دثورها\r\nمنازلها مصدورة و بطاحها * مدائنها موتورة و ثغورها\r\nتهانمها مفجوعة و نجودها * و اجحارها مصدوعة و صخورها\r\nو قد لبست ثوب الحداد و مزقت * ملابس حسن كان يزهو حبورها\r\nفاحياوها تبدى الاسى و جمادها * يكاد لفرط الحزن يبدو ضميرها\r\nو مالقة الحسناء ثكلى اسيفة * قد اسنفرغت ذبحا و قتلا حجورها\r\nو جزت نواصيها و شلت يمينها * و قد بدل الويل المبين سرورها\r\nو قد كانت الغربيه الجنن التى * تقيها فاضحى جنة الحرب سورها\r\nو بلش قطعت رجلها بيمينها * و من سريان الداءبان قطورها\r\nو ضحت على تلك الثنيات حجرها * فاقفر مغناها و طاشت حجورها\r\nو بالله ان جئت المنكب فاعتبر * فقد خف ناديها و جف نضيرها\r\nالا ولتقف ركب الاسى بمعالم * قد ارتج باديها و ضج حضورها\r\nبدار العلا حيث الصفات كانها * من الخلد و المأوى غدت تستطيرها \r\n\r\n","description":"","footnote":"","page_name":" 255 ","page_number":269},
  {"content":"\r\n\r\n محل قرار الملك غرناطة التى * هى الحضرة العليا رهتها زهورها\r\nترى الاسى اعلامها و هى خشع * و منبرها مستعبر و سريرها\r\nو مأمومها ساهى الحجى و امامها * و زائرها فى مأتم و مزورها\r\nو بسطة ذات البسط ما شعرت بما * دهاها و انى يستقيم شعورها\r\nما انس لا انس المرية انها * قتيلة اوجال ازيل عذارها\r\nمنازل آبائى الكرام و منشى * و اولى اوطان غذانى خيرها . . . « 46 » \r\nادباى مغرب هم در آن سوى ساحل مراثى جانسوز سرودند و از فضائل اندلس سخن گفتند و از آن حادثهء دردناك ياد كردند . شعراى مغرب بدان سبب كه به صحنهء حوادث نزديكتر بودند و اخبار وحشت‌انگيز را از برادران اندلسى خود مىشنيدند بيش از ديگران از آن فاجعه متأثر شدند و بيش از ديگران واى و فغان سر داده‌اند . بعضى از اين مراثى مغربى در كتاب ازهار الرياض المقرى آمده است . از آن جمله است قصيده ابو العباس احمد بن محمد الصنهاجى مشهور به الدقوق . « 47 »\r\n\r\n\r\n","description":"","footnote":"\r\n( 46 ) . اين قصيده را كه بيش از صد بيت است يكى از ادباى الجزاير با ترجمه فرانسوى آن تحت عنوان\r\n enU . adanarG ed erreug al rus esuoladna eigelE \r\nناشر آن صويلح محمد گويد كه آن را از يك نسخهء خطى در كتابخانهء الجزاير نقل كرده . تاريخ آن در ماه شعبان سال 897 ه بوده است ( برابر با ژوئن سال 1492 م ) چند ماه پس از سقوط غرناطه . به نظر مىرسد در ايامى بوده كه اسپانيائيها قصد مسيحى كردن مسلمانان را داشته‌اند .\r\n( 47 ) . رجوع كنيد به ازهار الرياض ج 1 / ص 104 به بعد .\r\n","page_name":" 256 ","page_number":270},
  {"content":"\r\n\r\n\r\nفصل چهارم پايان فاجعه\r\n\r\n1\r\nسقوط غرناطه به دست مسيحيان حادثه‌اى ناگهانى نبود ، بلكه برعكس نتيجهء طبيعى حوادث پيشين اندلس بود و پايانى محتوم براى آن مقدمات درازمدت . معذالك سقوط غرناطه يا به عبارت ديگر پايان يافتن دولت اسلام در اندلس در ساحل ديگر درياى مديترانه ، در مردم مغرب كه همواره با اندلس روابط تنگاتنگ داشتند و نيز در سراسر جهان اسلامى تأثيرى عميق داشت .\r\nاين حادثه جهان مسيحيت را هم تكان داد و غرق شادمانى نمود و آن را انتقام سقوط قسطنطينيه - در چهل سال قبل از آن - به دست مسلمانان شمردند .\r\nدر رم بزرگترين مراسم قداس را به جاى آوردند و چند روز آذين بستند و شادى كردند . همه كاخهاى فرمانروايان اروپا غرق در بهجت و سرور شد و محافل دينى و مجالس عشرت برپا گرديد و همه از فرناندو و ايسابلا كه اين آرزو را برآورده بودند تجليل كردند .\r\nاندلس از همان آغاز كه سر در نشيب نهاد ، توجه ملل اسلامى را به خود جلب كرده بود ولى كسى نتوانست براى رهايىاش از سقوط حتمى كارى بكند . حركتهاى سياسى مصر و روانه كردن سفيران به دربارهاى ملوك مسيحى هم نتوانست در سير حوادث اندلس تأثيرى داشته باشد . وقتى كه مسيحيان بر غرناطه مستولى شدند و آرزوى\r\n\r\n","description":"","footnote":"","page_name":" 257 ","page_number":271},
  {"content":"\r\n\r\nتاريخى اسپانيا به تحقق پيوست پادشاه قشتاله فراموش نكرده بود كه سلطان مصر به زبان سفيرانى كه به نزدش فرستاده بود تهديدش كرده بود كه با رعاى مسيحى خود چنين و چنان خواهد كرد . ازاين‌رو به پيامى كه به وسيلهء آن دو راهب كه به سفارت آمده بودند ، فرستاد ، بسنده نكرد و چون بر سراسر اراضى اسلامى مستولى گرديد سفير خود پيترو مارتيرى دوانگلريا « 1 » را كه از روحانيان مجرب و نويسنده و مورخى بزرگ و مستشار دولت او بود به نزد سلطان مصر فرستاد تا به او بگويد كه در قلمرو پادشاه مسيحى ، مسلمانان در آزادى و رفاه زندگى مىكنند و براى انتقام وجهى نيست . اين سفير در ماه اوت سال 1501 با نامه‌ها و اسناد معتبر كه مورد لزوم او بود به سوى مصر حركت كرد . مارتيرى پس از تحمل رنج بسيار از راه ايتاليا و يونان - در اواخر ماه دسامبر - به اسكندريه رسيد و در آخر ژانويه وارد قاهره شد .\r\nسلطان مصر در اين هنگام الملك الاشرف جان بلاط بود . سفير پادشاه و ملكهء اسپانيا را به رفق و محبت استقبال كرد . ولى به او خبر دادند كه رفتار او با سفير اسپانيا خشم اشراف و مغربيان و اندلسيان مهاجر را برانگيخته است . زيرا انتظار نداشتند كه ديدار با سفير كسى كه اراضى اسلامى را در اسپانيا تصرف كرده و آنان را گرفتار تبعيد و عذاب نموده اين گونه صميمانه باشد ، سلطان نزد سفير پيام داد كه اميدوار است كه از همان راه كه آمده است بازگردد تا ماجرايى ناگوار پيش نيايد . مارتيرى نزد سلطان پيام فرستاد و او را از اهميت امر آگاه كرد و عظمت پادشاه و ملكهء خود را به شرح بازگفت و گفت كه قلمرو نفوذ آنان تا اواسط درياى مديترانه را در بر دارد و مىتوانند به هركس كه پاى از گليم خويش درازتر كند پاسخى دندان‌شكن دهند .\r\nسلطان مصر راى ديگرگون كرد و در يك جلسه سرى از بامداد تا نيمروز با او گفتگو نمود . اين واقعه در ششم فوريهء سال 1501 م / شعبان سال 907 ه بود .\r\nمارتيرى سندى در برابر او نهاد مبنى بر نفى اين اتهام كه فرناندو بر مردم غرناطه\r\n\r\n\r\n","description":"","footnote":"\r\n( 1 ) .  airelgnA ed iritraM orteiP \r\n","page_name":" 258 ","page_number":272},
  {"content":"\r\n\r\nستم روا داشته و مسلمانان را سركوب كرده و به زور وارد كيش مسيحيت كرده است .\r\nاين سند گواهى مىداد كه صدها هزار مسلمان كه در بلنسيه و آراگون زندگى مىكنند همه در انجام شعائر دينى خود آزاد هستند . سفير توانست به نيروى كياست و براعت خويش سلطان را به صدق گفتار خود و حسن نيت پادشاه و ملكه معترف گرداند و نيز شهادتنامه‌هايى نشان داد كه حكام ثغور مغرب همه شهادت داده بودند كه مسلمانان مهاجر با زنان و فرزندان خود سالم و ايمن از گزند به سواحل رسيده‌اند و از نمايندگان پادشاه و ملكه در طول سفر رفق و مدارا ديده‌اند « 2 » . سفير با زبان‌آورى خود توانست سلطان را قانع گرداند كه بايد مسيحيان بيت المقدس را از برخى باج و خراجها معاف دارد .\r\nمارتيرى قصر سلطان را توصيف مىكند و مىگويد بر روى تپه‌اى ساخته شده به شيوهء قصر واتيكان در رم و قصر الحمراء در غرناطه . سلطان نيز پنجاه ساله بوده و به عادت مردم آن بلاد ريش داشته و خردجثه و لاغراندام ولى مهيب بوده است با رنگى تيره و ظاهرى بدوى و چشمانى كوچك و گود و حركاتى سنگين . جامه‌اى بر تن داشت كه با آنچه مردم غرناطه « جبه » مىگويند چندان تفاوتى نداشت .\r\nمارتيرى در ضمن بيان حوادث سفارت خود فصلى طويل از تاريخ مصر را در عصر اسلامى مىآورد و قاهره و نيل و اهرام را با قلمى توانا وصف مىكند . « 3 »\r\nبدين‌گونه انعكاس اندوهزايى كه حوادث اندلس در امم اسلامى به وجود آورده بود اندك‌اندك روى به خاموشى نهاد و هنوز چند سالى نگذشته بود كه مردم مشرق اندلس را به فراموشى سپردند . ولى خاطره اندلس در مغرب تا سالها همچنان زنده ماند\r\n\r\n\r\n","description":"","footnote":"\r\n( 2 ) .  . Ivxx . paC . I , biL : dibi : lomraM \r\n( 3 ) . پيترو مارتيرى دوانگلريا ، ايتاليائى الاصل بود . در سال 1455 متولد شد و در سال 1525 درگذشت مردى مورخ و اديب بود . در جنگ غرناطه در كنار فرناندو بود . شرح سفارت خود را به مصر به زبان لاتينى نوشته تحت عنوان  ocimolybaB oitageL  كه به زبان اسپانيايى به اين نام ترجمه شده است :\r\n . otpigE a socilotaC seyeR sol ed adajabmE anU \r\n","page_name":" 259 ","page_number":273},
  {"content":"\r\n\r\nو به سقوط غرناطه پايان نگرفت و پيش از آنكه به پايان كامل خود رسد شاهد چند حادثهء ديگر بود و قربانيانى داد .\r\n\r\n2\r\nاكنون بنگريم كه كار پادشاه مخلوع ابو عبد الله محمد بن على آخرين ملوك اندلس به كجا كشيد . او پس از استيلاى مسيحيان بر غرناطه از شهر بيرون آمد و با اهل بيت و اصحاب و حشم خويش به منطقهء البشرات رفت و در آنجا و در شهر اندرش استقرار يافت و اين يكى از مناطقى بود كه به او اقطاع داده بودند تا در آنجا در ظل حمايت دولت قشتاله بياسايد . بسيارى از شهسواران و سروران و فقها با او به موطن جديد رفتند . مقدم بر همه وزير او يوسف بن كماشه و ابو القاسم عبد الملك ( يا عبد المليخ ) از ياران بسيار نزديك او بودند . خانواده سلطان مخلوع عبارت بود از مادرش عايشه و دخترش نيز عايشه و زنش مريم ( يا مريمه ) و پسر خردسالش « 4 » . برادر كوچكش يوسف در المريه در ايام فتنه به تحريك پدرش سلطان ابو الحسن على - چنان كه گفتيم - كشته شده بود .\r\nابو عبد الله در اين هنگام جوانى در حدود سى ساله بود ، هرچند دقيقا نمىدانيم در چه تاريخى به دنيا آمده است ولى دوستش مورخ قشتالى هرناندو دوبايثا مىگويد در روزى كه توانست از زندان پدر بگريزد - در سال 1482 م / 887 ه - قريب به بيست سال از عمرش رفته بود . بنابراين به هنگام تسليم غرناطه سى ساله بوده است . « 5 »\r\nدر وصف چهره و اندام او يك روايت قشتالى معاصر او حاكى است كه بلندبالا و\r\n\r\n\r\n","description":"","footnote":"\r\n( 4 ) . از برخى قراردادهاى ميان ابو عبد الله و پادشاه و ملكهء قشتاله برمىآيد كه بيش از يك دختر داشته و عايشه دختر بزرگ او بوده است .\r\n( 5 ) . رجوع كنيد به روايت  azeaB ed odnanreH  ضمن كتاب اخبار العصر ص 63 .\r\n","page_name":" 260 ","page_number":274},
  {"content":"\r\n\r\nزيباروى و سفيدچهره بوده با چشمانى سياه و ريشى پرپشت . « 6 »\r\nابو عبد الله و اهل بيت و اصحاب خود چندى در آن مملكت كوچك و حقير زندگى كردند . در اندرش خردك دربارى داشت . روايت قشتالى مىگويد در امن و راحت و رفاه بود . بيشتر اوقاتش در شكار و گردش در اطراف شهر مىگذشت « 7 » .\r\nفرناندو و ايسابلا با آنكه پيروز شده بودند ولى از ماندن سلطان مخلوع در اراضى اسپانيا بيمناك بودند و مىترسيدند منشأ برخى شورشها شود . ازاين‌رو بر او موكلان و جاسوسان برگماشتند تا حركات و حرفهاى او را گزارش كنند . دو تن از اين جاسوسان وزيران مكار او يوسف بن كماشه و ابو القاسم عبد الملك بودند . « 8 » هنوز سالى از توقفش در اندرش نگذشته بود كه پادشاه و ملكه براى دور كردن او از اندلس دست به كار شدند . و عامل اين كار نيز ابن كماشه و ابو القاسم بودند . در ماه مارس سال 1493 م ميان دو وزير و فرناندو دوثافرا امين پادشاه و ملكه در باب رفتن او از اراضى اسپانيا به مغرب گفتگوهايى درگرفت . گويند كه ابو عبد اللّه وزيران خود را از شركت در اين مذاكرات منع كرده بود ولى ناگهان خبر شد كه مقرر شده كه همهء حقوق و املاك خود را در برابر مبلغ ناچيزى واگذار كند و برود . چون ابن كماشه اين تصميم را به عرض او رسانيد برآشفت و به او پرخاش كرد و او را مشت زد . ولى وزير استدلال كرد كه ماندن در سرزمين دشمن آن هم با اين خوارى و خفت به صلاحش نيست زيرا كسى نمىتواند متكفل سلامت او شود و رفتن به اراضى اسلام بهتر از ماندن در اراضى كفر است .\r\nابو عبد اللّه نيز همانند عمش ابو عبد اللّه الزغل خود به چنين نتيجه‌اى رسيده بود . عاقبت\r\n\r\n\r\n","description":"","footnote":"\r\n( 6 ) .  . 47 . P . III . V , dibi , artnaclA etneufaL  - از ابو عبد الله دو تصوير به دست ما رسيده كه كار نقاشان اسپانيايى است . يكى در موزه قصر جنة العريف است و يكى در موزه غرناطه موسوم به  soriT sol ed asaC  كه در هنگام اسارت از او كشيده‌اند . هنگامى كه در غرناطه بودم اين دو تصوير را ديدم و از آن عكس گرفتم و عكسها را در اين كتاب آورده‌ام .\r\n( 7 ) .  . 18 . P . III . V dibi , artnaclA etneufaL \r\n( 8 ) .  . 18 . P . III . V dibi artnaclA etneufaL \r\n","page_name":" 261 ","page_number":275},
  {"content":"\r\n\r\nامين و مدير امور خود ابو القاسم عبد الملك را فرستاد تا در اين باب سندى امضاء شود كه مصالح او را رعايت كرده باشد . پس از گفتگوهاى طولانى عاقبت چنين سندى امضاء شد كه مورد قبول سلطان مخلوع قرار گرفت . خلاصه‌اش آنكه تعهد مىكند كه حداكثر تا ماه اكتبر سال 1493 م به مغرب رود و تمام املاك خود را در اندرش و لوشار ويرشينا و غير آن همچنين املاك ديگرى را كه در غرناطه دارد همه را به پادشاه و ملكه بفروشد .\r\nتقريبا به مبلغ بيست و يك هزار كاستليانو از طلاى خالص يا سكه‌هاى مسكوك از زر خالص . همچنين ابو عبد اللّه از همهء امتيازات مدنى و حقوقى خويش صرفنظر نمود . بنا شد كه هشت روز پيش از حركتش آن پولها را تقديم او كنند و دو گردونه براى حمل متاع او و چند كشتى براى عبورش از دريا در اختيارش گذارند . نيز اسناد ديگرى تنظيم شد در باب واگذارى املاك شاهزاده‌خانمها به پادشاه و ملكه مسيحى . همچنين وزير ، يوسف بن كماشه هم املاك خود را به همين شروط و همان مبلغ فروخت .\r\nاين سند تاريخ پانزدهم آوريل سال 1493 را در بر دارد . نسخهء قشتالى آن شامل ده صفحهء بزرگ است و بر خلاف اسناد ديگرى كه در اين برهه از زمان تنظيم شده ابو عبد اللّه موافقت خود را در چند سطر به زبان عربى نوشته است و توقيع كرده و مهر نهاده است . ابو عبد اللّه در ذيل سند خود را خادم پادشاه و ملكهء قشتاله خوانده است و به تاريخ بيست و سوم رمضان سال 898 ه رقم زده و رضايت و قبول خود را اعلام داشته . « 9 »\r\nابو عبد اللّه عاقبت موطن مألوف را ترك گفت . زنش در اثناء اين احوال بمرد ولى مصيبت مرگ او مانع آن نشد كه در رحيل خويش درنگ ورزد . در اوايل ماه اكتبر سال 1493 از اندلس بيرون آمد و به كشتى نشست و به مغرب راند . اموال و اولاد او نيز با چند كشتى در پى او بودند . ابو عبد اللّه از شهر كوچك ادره واقع در جنوب برجه به\r\n\r\n\r\n","description":"","footnote":"\r\n( 9 ) . اين سند در سيمانقا ، در آرشيو عمومى آن موجود است :\r\n sacnamiS ed lareneg ovihcrA \r\nبه شمارهء  3 / 11 . R . P  صفحهء آخر آن كه ابو عبد اللّه در ذيل آن به خط خود نوشته است در سالن آرشيو عمومى به معرض نمايش گذاشته شده . همچنين تصويرى از آن را بزرگ كرده‌اند و با ترجمهء قشتالى آن در موزهء آرتش در مادريد به نمايش گذاشته‌اند .\r\n","page_name":" 262 ","page_number":276},
  {"content":"\r\n\r\nكشتى نشست . در همان هنگام از المنكب هم چند كشتى بر پهنهء دريا شراع گشود .\r\nوزرا و سرداران سپاه و بزرگان و جمعى از اصحاب او كه ترجيح داده بودند اندلس را ترك گويند در اين كشتيها بودند . شمار كسانى كه همراه با پادشاه مخلوع از دريا گذشتند و به مغرب وارد شدند هزار و صد و سى تن بودند . « 10 »\r\nابو عبد اللّه چندى در مليله زيست . سپس آهنگ فاس نمود و در آنجا استقرار يافت . آنگاه دفاعيه‌اى تنظيم كرد و نزد سلطان فاس سلطان ابو عبد اللّه محمد الشيخ زعيم بنى وطاس كه بعد از بنى مرين به حكومت رسيده بود ، فرستاد و از مصائبى كه در عهد او در اندلس ، به اسلام رسيده بود ياد كرد و خود را از خطا يا تفريط در حق وطن و دين تبرئه نمود .\r\nاين دفاعيه قطعه‌اى است دلپذير آميخته با فصاحت سياسى و بيانى سحرانگيز و در واقع تنها رسالهء دفاعيه در تاريخ اسلام است . آن را وزير و كاتبش محمد بن عبد اللّه العربى العقيلى از زبان و تقرير آن پادشاه مخلوع به رشتهء تحرير كشيده است . و براى آن عنوانى شاعرانه برگزيده : « الروض العاطر الانفاس فى التوسل الى المولى الامام سلطان فاس » العقيلى يكى از اعلام كتاب اين عصر بود .\r\nچون ابو عبد اللّه عزم رحيل به مغرب كرد العقيلى نيز با او به مغرب آمد و پيش از اين ، قبل از سقوط غرناطه جمع كثيرى از اقطاب علم و ادب كه باقى بقاياى مجتمع فكرى اندلس بودند به مغرب مهاجرت كرده بودند . محمد بن عبد اللّه العربى العقيلى را در نظم و نثر آثار ارزنده‌اى است . در واقع بايد آنها را آخرين نفسهاى محتضرانهء ادب اندلسى برشمرد . و اين رسالهء دفاعيه خود در اين باب شاهدى صادق است . « 11 »\r\n\r\n\r\n","description":"","footnote":"\r\n( 10 ) .  . 18 . P . III . V , dibi : artnaclA etneufaL  - صاحب اخبار العصر مىگويد كسانى كه با ابو عبد اللّه به مغرب مهاجرت كردند هفتصد تن بودند .\r\n( 11 ) . براى متن اين دفاعيه رجوع كنيد به : المقرى ، نفح الطيب ج 2 / ص 617 - 628 و ازهار الرياض ج 1 / ص 72 - 102 .\r\n","page_name":" 263 ","page_number":277},
  {"content":"\r\n\r\nابو عبد اللّه چون به فاس رفت در ظل حمايت بنى وطّاس بياسود و در آنجا به شيوه اندلس كاخهايى برآورد . المقرى مورخ اندلسى قريب به صد و سى سال بعد يعنى در سال 1037 ه / 1628 م در آن كاخها گردش كرده است . « 12 » گويند كه چون ابو عبد اللّه و يارانش به شهر فاس درآمدند ، مردم شهر گرفتار قحطى و گرانى و بيمارى شدند .\r\nآن‌سان كه برخى مردم ، شهر را ترك كردند و اندلسيان مهاجر به ديار خود بازگشتند و بسيارى ديگر نيز كه قصد رفتن به مغرب را داشتند منصرف شدند . « 13 » پادشاه مخلوع در تبعيدگاه خود مدتى دراز زندگى كرد و در طول اين سالهاى دردانگيز به گوش خود مىشنيد كه چگونه سياست اسپانيا همه كوشش خود را براى نابودى اسلام در اندلس و نابود ساختن تمدن و رسوم و آثار آن ، به كار مىبرد و چگونه آن ملت شريف از سرزمينى كه هشت قرن در آن زيسته بود و آن همه آثار پديد آورده بود به اطراف پراكنده مىشود .\r\nدر باب تاريخ وفات او روايات مختلف است . المقرى در نفح الطيب مىگويد كه ابو عبد اللّه به سال 940 ه / 1534 م در فاس وفات كرد و در روبه‌روى مصلى بيرون باب الشريعه به خاك سپرده شد . « 14 » و در كتاب ديگر خود ازهار الرياض مىگويد كه او در فاس به سال 924 ه / 1518 ديده از جهان بربست . « 15 »\r\nدر روايت قشتالى نزديك به آن عصر آمده است كه ابو عبد اللّه در جنگ مشهور ابو عقبه ميان سلطان احمد ابو العباس الوطاسى نوادهء ابو عبد اللّه محمد الوطاسى و مخالفانش كه بر ضد او خروج كرده بودند كشته شد . ابو عبد اللّه در كنار حاميان خود بنى وطّاس مىجنگيد . اين واقعه در سال 943 ه / 1536 م اتفاق افتاد . در اين نبرد\r\n\r\n\r\n","description":"","footnote":"\r\n( 12 ) . نفح الطيب ج 2 / ص 617 .\r\n( 13 ) . ازهار الرياض ج 1 / ص 68 .\r\n( 14 ) . نفح الطيب ج 2 / ص 617 . السلاوى نيز در الاستقصاء ج 2 / ص 168 از روايت المقرى پيروى كرده است .\r\n( 15 ) . ازهار الرياض ج 1 / ص 168 .\r\n","page_name":" 264 ","page_number":278},
  {"content":"\r\n\r\nبنى وطاس شكست خوردند . « 16 » اگر اين روايت درست باشد بايد كه ابو عبد اللّه در سن هفتاد و پنج سالگى مرده باشد . البته ما روايت نخستين المقرى را ترجيح مىدهيم كه او در فاس ، در قصر خود به سال 940 درگذشته است . اما روايت دوم المقرى در ازهار الرياض بايد در آن تحريف عددى رخ داده باشد .\r\nاز ابو عبد اللّه محمد بن على دو پسر باقى ماند : احمد و يوسف . اعقاب او سالهاى دراز در فاس مشهور بودند ولى پس از چندى گرفتار فقر و بىنوائى شدند . المقرى مىگويد كه آنها را در سال 1037 ه ( 1628 م ) ديده است كه مردمى درويش بوده‌اند و از صدقات زندگى مىكردند .\r\nدر تحقيقات خود به تاريخ وفات ملكه با شهامت عايشه حره مادر ابو عبد اللّه دست نيافتيم ، حتما مدتها پيش از پسر چشم از جهان بربسته است .\r\nابو عبد اللّه در تاريخ اسپانيا به محمد يازدهم معروف است و او را پادشاه كوچك  lE ocihc yeR  لقب داده‌اند تا با عمش ابو عبد اللّه الزغل اشتباه نشود . همچنين او را الزغيبى خوانده‌اند . و الزغيبى به معنى بدبخت است . او را به سبب زندگى فلاكت‌بار خودش و مصائبى كه در عهد او اسلام بدان گرفتار آمد چنين لقب داده‌اند . « 17 »\r\n\r\n\r\n","description":"","footnote":"\r\n( 16 ) . اين روايت  lomraM led siuL  است در كتاب او به نام\r\n socsiroM sol ed ogitsaC ynoilebeR . IXX . pac . I . biL \r\nمورخ به روايت خود به طنز افزوده است كه تقدير چنان بود كه مردى كه در كشور خود جرئت دفاع نداشت در دفاع از كشور ديگر جان باخت . مورخان اسپانيايى و پرتغالى همين روايت را گرفته‌اند . رجوع كنيد به :  . 48 . P . III . V , dibi : artnaclA etneufaL  صاحب الاستقصاء اين روايت را از مورخى پرتغالى نقل مىكند ( ج 2 / ص 168 ) همچنين واشنگتن اروينگ ، در آخر كتاب خود  adanarG fo tseuqnoC  آن را نقل كرده است .\r\n( 17 ) . الزغيبى مصغر زغبى در لهجهء مردم غرناطه به معنى بدبخت حقير است . و به قول مارمول  titep eL emmoH ervuaP eL : xueruehlaM  ( رجوع كنيد به دوزى  495 . P sebara tciD xua ppuS ( \r\n","page_name":" 265 ","page_number":279},
  {"content":"\r\n\r\n\r\n3\r\nپيش از آنكه غمنامهء اندلس را به پايان آوريم لازم است از آن كاخ جاويدانى كه هنوز هم نماد زندهء اين تراژدى دردناك است سخن بگوئيم . كاخى دلاويز كه در ميان ديوارهاى خاموشش آن داستان به پايان رسيد و تا ابد هريك آن دو ديگرى را در ذهن تداعى مىكند . اين كاخ ، كاخ الحمراء و غرناطه است . كاخى كه يك دوره تاريخ اندلس را ، تمدن و فرهنگ اندلس را در بردارد و با شكوه و هيبت خود بسيارى از خاطرات جاويدان را در دلها برمىانگيزد .\r\nالحمراء به مدت دو قرن عنوان مجد و عظمت اسلام و دولت اسلامى و سمبل درخشان تمدن اسلامى بود . تمدنى كه پرتو تابناك آن در ظلمت قرون وسطا بر سراسر اروپا تابيدن گرفت . و چون دولت اسلامى اندلس روى در نقاب فنا پوشيد الحمراء آخرين گورگاه او شد و در ميان ديوارهاى آن صفحات شكوهمندش درنورديد . الحمراء و رواقها و تالارهاى گشاده و فخيم آن ، برجهاى شامخ آن تا قرنها عنوان آن عظمت از دست رفته و شاهد خاموش حوادث و يادبودهاى جليل ، خواهد بود .\r\nتاريخ الحمراء تاريخ قصرها و هياكل عظيمى است كه مقام و مكانت خود را در تاريخ دولتهايى كه آنها را برپاى داشته‌اند و اعصارى كه شاهد آن بوده‌اند اشغال كرده است . بنابراين تاريخ الحمراء از تاريخ اندلس جدا نيست ، همچنانكه قصر واتيكان جزء جداناشدنى تاريخ روحانيت مسيحى است . تاريخ الحمراء و سيرهء بنيانگذاران و سرورانى كه در آن زيسته‌اند چيزى جز تاريخ غرناطه نيست و الحمراء خود با آن فخامت و شكوه و حسن صنعت و بنا و آن بدايع هنرى صفحهء جامعى است از تاريخ تمدن و فرهنگ اندلسى . كسى كه امروز در ميان راهروها و تالارها و رواقهاى آن گام مىزند ، نمىتواند در ذهن خود داستان آن ملت بزرگى را كه روزگارى بر سراسر آن اراضى فرمان مىرانده است زنده نسازد . و از آن تمدن درخشان ياد نكند .\r\nالحمراء را تاريخى است كه به قرن چهارم هجرى ( قرن دهم ميلادى ) به ايام دولت\r\n\r\n","description":"","footnote":"","page_name":" 266 ","page_number":280},
  {"content":"\r\n\r\nبزرگ اسلامى در اسپانيا بازمىگردد . در آن زمان الحمراء قلعهء كوچكى بود . روايات اسپانيايى آن زمان از قلعه‌اى ياد مىكنند كه بر ساحل چپ رود حدرّه  orraD lE  ساخته شده بود و قلعهء الحمراء ناميده مىشد . از اين قلعه بويژه در آن ايامى كه در منطقه غرناطه جنگهاى داخلى ميان مولدين و بطون قبايل عرب درگرفته بود بسيار سخن رفته است . از جمله عبد الله العبلى يكى از شعراى اين عصر در ضمن ياد كردن از حوادث و فتنه‌هاى غرناطه از قلعهء الحمراء ياد مىكند :\r\n منازلهم منهم قفار ، بلاقع * تجارى السفافيها الرياح الزعازع\r\nو فى قلعة الحمراء تبديد جمعهم * و فيها عليها تستدير الوقائع\r\nكما جدلت آبائهم فى خلائها * اسنتها و المرهفات القواطع \r\nچون باديس بن حبوس زعيم بربر بر غرناطه فرمان راند و در اوايل قرن پنجم هجرى آنجا را مركز مملكت خود نمود و بر گرد تلى كه الحمراء بر فراز آن بود باروى ضخيمى كشيد و در داخل بارو قصبه‌اى ( قلعه‌اى ) براى اقامت خود و محل فرمانروايى خود برآورد . باديس اين قلعه را به نام قديم آن الحمراء ناميد . سپس به مرور ايام بر آن افزوده شد تا سرانجام دژ غرناطه يا به عبارت ديگر مركز مهم دفاعى آن گرديد .\r\nچون محمد بن الاحمر در سال 635 ه / 1238 م بر غرناطه غلبه يافت در همان مكان در درون بارو براى خود قصرى ساخت و او نيز قصر خود را الحمراء ناميد .\r\nمحمد بن الاحمر ، از رود حدرّه آب به آنجا كشيد و الحمراء را مركز مملكت خود ساخت و چند برج بلند و منيع در آن بنا نمود كه از آن جمله بود برج الحراسه  al ed erroT aleV  و برجى در مقابل برج الحراسه . آنگاه باروى استوارى بر گرد آن برآورد ظاهرا اقامتگاه خود را در جنوب غربى دژ يعنى همانجا كه قصر امپراطور شارل كن جاى دارد قرار داد . به ظن قوى برگزيدن نام الحمراء براى آن قصر نه از روى نام بناكننده آن ابن الاحمر بلكه از آن روى كه قصر ابن الاحمر بر روى خرابه‌هاى الحمراء قديم ساخته شده به آن داده شده است . بعضى گفته‌اند كه الحمراء به كاخ سلطنتى غرناطه اطلاق مىشد زيرا برجهاى بلند آن به رنگ قرمز بودند يا آنكه باروى خارجى آن از آجر\r\n\r\n","description":"","footnote":"","page_name":" 267 ","page_number":281},
  {"content":"\r\n\r\nقرمز ساخته شده بود .\r\nبعضى ديگر گويند ازآن‌رو آنجا را الحمراء مىگفته‌اند كه شب‌هنگام با نور قرمز رنگ مشعلها روشن مىشده ولى ما معتقديم كه الحمراء نام همان قلعهء قديمى است كه همچنان بر هر قلعه و قصرى كه در آنجا بنا مىشده اطلاق مىگرديده است . هنوز در جوار قصر الحمراء خرابه قلعهء كهنسال به نام « قلعهء برجهاى سرخ » ( - حمراء )  ollitsaC sajemreb serroT ed  باقى است و اين خود دليل است بر اينكه چرا آنجا را بدين نام مىخوانده‌اند . « 18 »\r\nپس از محمد بن الاحمر پسرش محمد الفقيه ملقب به الغالب باللّه همچنان به بناى قصور پرداخت . دژ و كاخ شاهى را در اواخر قرن هفتم هجرى پديد آورد . نواده‌اش محمد در جوار قصر و در جنوب شرقى آن مسجدى زيبا بنا كرد و در تزيين آن هنرمندان هنرها نمودند . « 19 » اين مسجد در مكانى بود كه امروز كليساى سانتاماريا قد برافراشته . كليسا را در قرن هفدهم ساخته‌اند و از آن مسجد جز چراغ برنزى بزرگى كه در موزهء ملى مادريد نگهدارى مىشود چيزى باقى نمانده است .\r\nبخش بزرگى از الحمراء در قرن چهاردهم ميلادى در عهد سلطان ابو الوليد اسماعيل و پسرش يوسف ابو الحجاج و پسر او محمد الغنى باللّه ساخته شده . و ما از مهندسان و هنرمندانى كه در بناى اين كاخها شركت داشته‌اند به طور تحقيق خبر نداريم . الحمراء فخامت و زيبايى خود را مديون سلطان ابو الحجاج است . او هم پادشاه بود و هم شاعر و هم هنرمند . سلطان ابو الحجاج در قصر الحمراء بسى درافزود و تالار عظيم قمارش را با برج بلندى كه بر فراز آن جاى داد تكميل كرد و به انواع تزيينات\r\n\r\n\r\n","description":"","footnote":"\r\n( 18 ) . رجوع كنيد به المغرب فى حلى المغرب از ابن سعيد ج 2 / ص 125 و مقدمهء خاورشناس گاينگوس بر « اطلس الحمراء »  arbmahlA  ص 5 در حاشيه و ص 7 و 8 . و نيز رجوع كنيد به سيبولد در  malsI I ed ycnE  تحت عنوان  arbmahlA \r\n( 19 ) . ابن الخطيب : اللمحة البدريه ص 50 و نيز رجوع كنيد به الاحاطه فى اخبار غرناطه ج 1 / ص 554 و 555 .\r\n","page_name":" 268 ","page_number":282},
  {"content":"\r\n\r\nبياراست . همچنين طاق بلندى را كه مدخل اصلى قصر است بنا نمود . اين مدخل را « باب الشريعه » مىگفتند و نام خود و تاريخ بناى آن سال 749 ه ( برابر با 1348 م ) را بر فراز آن بنوشت . الحمراء به همهء اين مجموعهء شاهانه اطلاق مىگردد .\r\nقصور الحمراء بر فراز تپه‌اى است به طول 736 متر و عرض 200 متر جمعا سى و پنج جريب است . بر گرد آن باروى عظيمى بوده با سيزده برج كه امروز تنها چند برج از آنها باقى است . برج قمارش « 20 » كه بزرگترين آنهاست و برج السلاح « 21 » و برج المتزين « 22 » و برج العقايل « 23 » و برج الاسيره « 24 » و برجهايى ديگر .\r\nرود حدرّه در دره‌اى واقع در مغرب آن جارى بوده . اين رود امروز خشك شده و قسمت اعظم آن پر شده است . مكان الحمراء مكانى است از زيبائى طبيعى نيك برخوردار . از شمال و مغرب بر شهر و بر دشت غرناطه يعنى  ageV aL  اشراف دارد و از مشرق و جنوب بر دامنه‌هاى جبال سييرانوادا ( كوه شلير ) . امروز از قلعهء الحمراء كه بر بلنديهاى تپه در شمال غربى آن جاى داشته جز باروهاى خارجى و برجهاى آن باقى نمانده است . ولى از قصر سلطنتى قسمت اعظم آن بر جاى است . قصر الحمراء از بديعترين آثار اسلامى است كه از حوادث روزگار رهيده و با آن ستونهاى بلند مرمر و طاقهاى رفيع و سقفهاى منقش همتايى ندارد . از نور و هوا به فراوانى بهره مىبرد . در جنوب و مشرق تپه بستان بزرگى است كه اسپانيائيها احداث كرده‌اند و جاده‌هايى كه به قصر مىپيوندند از ميان آن بستانها مىگذرند . در زمان تسلط مسلمانان به جاى اين بستانها ميدانى بود به نام السبيكه . آنجا در روزهاى بهار و تابستان پر از نغمات دلپذير\r\n\r\n\r\n","description":"","footnote":"\r\n( 20 ) . به اسپانيائى :  seramoC ed erroT \r\n( 21 ) .  samrA sal ed erroT \r\n( 22 ) -  rodanieP led erroT \r\n( 23 ) -  samaD sal ed erroT \r\n( 24 ) -  avituaC al ed erroT \r\n","page_name":" 269 ","page_number":283},
  {"content":"\r\n\r\nبلبل است و شمار كثيرى از جويبارها زمزمه‌كنان جريان دارند . در كنار الحمراء در ايام مسلمانان باغهاى پرتقال و گل و ريحان بوده است . از دروازه‌هاى اصلى كه به تپه مىپيوندد يكى دروازه‌اى است به نام دروازه انار  sadanarG ed atreuP  اين دروازه از ساخته‌هاى اسپانيائيها است . در ايام امپراطور شارل كن ساخته شده ، اين دروازه عبارت از يك طاق عظيم سنگى كه بر روى آن سه انار سنگى به صورت مثلث نصب شده است . از اين دروازه كه داخل شويم به باب الشريعه كه مدخل الحمراء است مىرسيم .\r\nبلندى طاق باب الشريعه پانزده متر است .\r\nباب الشريعه به يك دالان طاق زده و سپس به در كوچكى منتهى مىشود و از آن در به صحنى مىرسيم كه اسپانيائيها آن را صحن احباب  sibijlA sol ed azalP  ناميده‌اند و از آنجا براى اولين بار مجموعهء كاخها و اماكن باستانى را كه قصبهء الحمراء شامل آن مىشود مىبينيم .\r\nدر طرف راست قصرى كه امپراطور شارل كن در جنوب قصر الحمراء ساخته است ديده مىشود و در طرف چپ القصبه يا الحصن قرار دارد در پايان آن برج عظيمى است كه آن را برج الحراسه  aleV al ed erroT  نام نهاده‌اند . اين برج بر مرج غرناطه مشرف است . اسپانيائيها به هنگام ورود به غرناطه صليب خود را بر فراز آن نصب كردند و اين صليب از آن روز همچنان در همان مكان استوار باقى است . صليب چوبى عظيمى است كه در زاويهء شمال غربى برافراشته شده .\r\nدر روبه‌رو سمتى از قصر الحمراء به نظر مىآيد و اين همان است كه اسپانيائيها آن را قصر عربى  ebarA oicalaP  نام نهاده‌اند .\r\nمىتوان بناهاى قصر الحمراء را به دو مجموعهء بزرگ تقسيم كرد . يكى قصر قمارش شامل تالارى به همين نام با برج بلندش . اينجا اقامتگاه رسمى ملوك غرناطه بوده است .\r\nقصر قمارش منسوب است به تالار فخيمى كه زير برج قمارش است و ملوك اندلس مجالس رسمى خود را در آنجا تشكيل مىدادند و تخت پادشاه در آنجا بود .\r\nدوم قصر السباع و اين همان قصرى است كه در وسط آن تالار شيران است با فوارهء\r\n\r\n","description":"","footnote":"","page_name":" 270 ","page_number":284},
  {"content":"\r\n\r\nمشهور آن .\r\n\r\n1 - قصر قمارش\r\nكسى كه به ديدن قصر قمارش مىرود نخست به حياط معروف به « فناء البركه »  oitaP acreB - lA ed  يا « فناء الريحان » مىرسد و آن حياط بزرگ مستطيل شكلى است سرگشاده . در وسط آن بركه‌اى است كه درختان گل بر آن سايه افكنده‌اند .\r\n« فناء الريحان » از سمت شمالى به تالار كوچكى منتهى مىشود كه در آنجا محرابى است با نقوش بديع . اين تالار نيز به تالار ديگرى منتهى مىشود كه بزرگترين و فخيمترين تالارهاى الحمراء است . اين تالار همان تالار قمارش يا تالار سفراء است . اسپانيائيها آن را  serodajabmE ed nolaS  ناميده‌اند .\r\nتالار قمارش عبارت از تالار مستطيل شكلى است به طول هجده متر و عرض يازده متر . بر فراز آن گنبد بلندى است به ارتفاع بيست و سه متر . كه صور فلكى بر آن نقش شده است . ديوارهاى آن مزين به نقوش است . تخت پادشاه در اين تالار بوده است . آن را « المشور » مىخواندند . بر فراز تالار قمارش برجى است به همين نام و بس مرتفع .\r\nسلطان ابو الوليد اسماعيل در اوايل قرن هشتم هجرى ( اوايل قرن چهاردهم ميلادى ) بناى تالار قمارش را آغاز كرد ولى پسرش سلطان يوسف ابو الحجاج آن را به پايان آورد .\r\nپرشكوهترين قسمتهاى اين تالار سطح درونى گنبد آن است كه هنوز نقوش اصلى خود را حفظ كرده است . اما نقوش ديوارها با وجود زيبايىشان تقليدى است از نقوش قديم آن كه به دست هنرمندان اسپانيايى بازسازى شده است . در اين تالار اين عبارت « عزلمولانا السلطان ابى الحجاج » بسيار آمده و در ديگر جوانب شعار مشهور بنى نصر ، « و لا غالب الا اللّه » به چشم مىخورد .\r\nحياط بركه در ناحيهء راست به حياط ديگرى باز مىشود موسوم به « فناء السرو » امروزه در آنجا چند درخت سرو ديده مىشود . اين حياط را چندان ارزش تاريخى و باستانى نيست ، از بناهاى اسپانيائيها است . در كنار آن عمارت حمامهاى سلطنتى واقع شده است .\r\n\r\n","description":"","footnote":"","page_name":" 271 ","page_number":285},
  {"content":"\r\n\r\nدر مشرق « فناء البركه » صحن الاختين  sanamreH sod sol ed alaS  « دو خواهران » قرار دارد . آن را بدين نام خوانده‌اند ، زيرا زمينش محتوى دو قطعهء متساوى مرمر است كه از حيث ضخامت يكسانند .\r\n\r\n2 - قصر السباع ( قصر شيران )\r\nصحن الاختين از در جنوبى آن به زيباترين و مشهورترين قسمتهاى الحمراء منتهى مىشود ، به صحن شيران و متعلقات آن .\r\nاين صحن كه آن را به اسپانيائى  senoeL sol ed oitaP  مىگويند زيباترين و هنرمندانه‌ترين صحن‌هاى الحمراء است . سلطان محمد الغنى بالله كه از سال 1354 م تا 1391 م حكومت مىكرده آن را ساخته است و هنوز نام او بر ديوارهاى آن نقش است .\r\nصحن شيران به صورت مستطيل است ، طول آن سى و پنج متر است و عرض آن بيست متر . بدون سقف ، در چهار طرفش ايوانهايى است طاق‌زده با صد و بيست و چهار ستون مرمر كم‌حجم ولى در نهايت جمال و ظرافت . چهار گنبد دارد كه هريك در وسط يكى از اضلاع آن مستطيل برافراشته شده است .\r\nدر وسط صحن فوارهء مشهور شيرهاست و آن فواره آبى است كه حوض بزرگ مستدير مرمرى آن را دوازده شير كه دايره‌وار ايستاده‌اند حمل مىكنند . بر آن حوض شش بيت از قصيدهء مشهور ابن زمرك در وصف الحمراء نقش شده يعنى بالاى سر هر شير مصراعى از آن . مطلع آن قصيده اين است :\r\n تبارك من اعطى الامام محمدا * مغانى زانت بالجمال المغانيا \r\nدر وسط جانب جنوبى صحن شيران مدخل تالار بنى سراج  sol ed alaS sejarrecnebA  جاى دارد . بنى سراج نام خاندانى از غرناطه است كه در حوادث اخير غرناطه سهم بسزايى داشته‌اند . تالار بنى سراج به شكل مستطيل است به طول دوازده متر و عرض هشت متر بر فراز آن گنبدى است و در وسط آن حوض فواره‌اى است از سنگ مرمر به شكل دايره .\r\n\r\n","description":"","footnote":"","page_name":" 272 ","page_number":286},
  {"content":"\r\n\r\nدر تالار اينجا و آنجا تكه‌هايى است به رنگ تيره و ثابت ، مىگويند اينها خون بنى سراج است ، كه سلطان كسانى را به كمين آنها نشاند و آنان را به درون فراخواند ، به ناگاه آنان را فروگرفتند و كشتند .\r\nدر ناحيهء شرقى صحن شيران در ورودى تالارى است موسوم به قاعة الملوك  alaS seyeR sol ed  يا قاعة العدل . سه طاق دارد و بر سقف طاق وسطى صورت ده دلاور مرد مسلمان است كه عمامه بر سر بسته‌اند و بر پشتيها تكيه زده‌اند . از قيافه آنها وقار و عزت هويدا است . برخى از محققان گويند كه اينها صورت ده تن از ملوك غرناطه است كه پيش از ابو عبد الله بر تخت نشسته‌اند .\r\nدر شمال صحن شيران ايوانى است موسوم به منظرة اللندراخا  ed rodoriM ajaradniL  .\r\nميان صحن الاختين و منظرة اللندراخا درى است به فضايى مستطيل شكل گشاده مىشود كه از بناهاى اصلى الحمراء نبوده است ولى در ايام امپراطور شارل كن ساخته شده . رواقى باريك به آن پيوسته است كه به اطاق آرايش ملكه  anieR al ed rodanieP  منتهى مىگردد . اطاقى است كوچك و پست كه در قرن شانزدهم ساخته شده و بر ديوارهايش تصاوير و تزيينات مسيحى ديده مىشود .\r\nاين بود محتويات قصر الحمراء . براى آنكه شرحى از تصويرى بياوريم كه بر ديوارهاى آن كشيده شده و قصايدى كه بر گنبدها و جدار آن نقش بسته است مقام مناسب نيست . ولى آنچه در خور توجه است اين است كه شعار بنى نصر « لا غالب الا اللّه » بر هر ركنى از اركان و در هر ناحيه‌اى از نواحى آن رسم شده است . تكرار اين شعار بدين‌گونه انسان را به فكر وامىدارد كه شايد بنى نصر سرنوشت شوم خود را مىدانسته‌اند .\r\nدر نزديكى قصر الحمراء يك بناى تاريخى اندلسى ديگر نيز وجود دارد و آن قصر جنة العريف  efilareneG lE  است . اين قصر امروز بر سر تپه‌اى جداگانه خودنمايى مىكند . پشت آن جبال بلند سييرانوادا ( جبل الثلج ) پيداست . جنة العريف كاخ كوچك و\r\n\r\n","description":"","footnote":"","page_name":" 273 ","page_number":287},
  {"content":"\r\n\r\nزيبايى است كه وضع طبقات پايينى آن با آنچه پادشاهان اسپانيا بر روى آن ساخته‌اند آميخته شده است . پس از عبور از يك راهرو ساده به صحن وسيعى مىرسيم كه در دو سوى آن دو رواق باريك و طولانى قرار دارد . در وسط آن بركهء آبى است كه بر گرداگرد آن گلها و رياحين سحرانگيز كاشته شده است .\r\nچنان به نظر مىرسد كه قصر جنة العريف تابستانگاه يا گردشگاه تابستانى سلاطين غرناطه بوده است و براى استحمام و استراحت به آنجا مىرفته‌اند .\r\n* * * الحمراء اين بناى عظيم اسلامى كه مظهر تمدن درخشان اندلسى است ، از تطاول تجاوزكاران در امان نماند و آن نيز چون بانيان مغلوبش قربانى سياست خشن اسپانيا شد . اسپانيا از زمان سقوط غرناطه به محو جمال و شكوه الحمراء كمر بست . اثاث و تزيينات آن را يا به جاهاى ديگر بردند و يا نابود كردند و نقش و نگارهايش را مسخ كردند يا محو نمودند .\r\nامپراطور شارل كن در سال 1526 در كنار الحمراء و در جنوب غربى آن قصر جديدى ساخت و بيشتر قصر زمستانى قديم را ويران نمود تا براى قصر جديد جا باز كند .\r\nفيليپ پنجم ( 1700 - 1746 ) نقشهاى غرفه‌هاى غربى را به سبك ايتاليائى درآورد و با گرفتن پنجره‌ها و ديوار كشيدن ميان قسمتهاى مختلف آن صورتى نازيبا به آن داد .\r\nخلاصه آنكه حكومتهاى اسپانيايى اين بناى عظيم و شكوهمند اسلامى را به بوتهء اهمال رها كردند و به دست تخريب و نابودى سپردند . تنها يك بار آن هم در اعصار اوليه به اصلاح و ترميم آن همت گماشته شد .\r\nدر اواسط قرن شانزدهم در سال 1590 در الحمراء حريقى پديد آمد كه موجب انفجار كارخانهء باروت‌سازى مجاور آن گرديد و در نتيجه زيانهاى بسيار ديد . از قرن هفدهم الحمراء روى به خرابى نهاد و دستخوش فراموشى و تنهائى گرديد . در سال 1802 - در ايام جنگهاى ناپلئون - فرانسويان بعضى از برجها را ويران كردند و قصر به\r\n\r\n","description":"","footnote":"","page_name":" 274 ","page_number":288},
  {"content":"\r\n\r\nگونه‌اى شگفت‌انگيز از ويرانى نجات يافت . در اواسط قرن نوزدهم حكومت اسپانيا از خواب گران ديرسالهء خود بيدار شد و همت به اصلاح و ترميم الحمراء گماشت . اين ترميم و اصلاح به مدت نيم قرن ادامه يافت و الحمراء در جامهء جديد خود آراسته گرديد . بسيارى از تزيينات و نقوش قديم در بيشتر تالارها و صحنها از روى اصل آنها بازسازى گرديد ولى در بسيارى مواقع هنرمندان جديد دچار خطاهايى شده‌اند .\r\nالحمراء با همه حوادثى كه بر آن گذشته و با آنكه سالهاى دراز دستخوش اهمال و فراموشى و ويرانى بوده است باز هم از بناهاى عظيم باستانى اسپانيا است و نيز نمونهء هنر اندلسى است در آخرين تحول آن و بعد از آزادىاش از تأثيرات هنر بيزانطى و امروز سبب شهرت غرناطه پايتخت قديم اندلس در سراسر آفاق است . و از هرجا و هرسو جهانگردان و مسافران براى ديدن آن به ارتفاعات الحمراء مىشتابند تا لحظاتى را به انديشيدن در سرنوشت آن قصر عظيم سپرى سازند . « 25 »\r\n* * * الحمراء با برجهاى منيع و تالارها و صحنهاى شاهانه‌اش دو قرن مقر فخيم پادشاهان غرناطه بود و دژ استوار آنان كه به هنگام بروز خطر يا بحرانهاى عمومى به آن پناه مىبردند . تا آنگاه كه در پايان شاهد انقراض ملك ايشان بود ، آن‌سان كه زين پيش شاهد عظمت شگرف آنان بود .\r\nدر كنار آن حوادث تاريخى كه الحمراء صحنهء آنها بود - و ما در جاى خود از آنها ياد كرديم - يك سلسله افسانه‌ها نيز در پيرامون تاريخ الحمراء پديد آمده است يكى از اين افسانه‌ها افسانهء جادو بودن بنيانگذار آن الغالب باللّه ( ابن الاحمر ) است ( از سال 671 تا 701 ه ) . مىگويند كه او در بناى دژ و قصر از نيروى شياطين مدد گرفت . ازاين‌رو ديوارها و برجهاى آن توانستند در برابر حوادث طبيعى چون طوفانها و زلزله‌ها مقاومت\r\n\r\n\r\n","description":"","footnote":"\r\n( 25 ) . در نوشتن اين فصل به كتاب  arbmahlA  كه به كوشش  oneraM . zemaG . M  در سلسله انتشارات  lE anapsE ne etrA  مراجعه كرده‌ايم .\r\n","page_name":" 275 ","page_number":289},
  {"content":"\r\n\r\nورزند بىآنكه فروريزند . اين مقاومت به سبب طلمسها و تعاويذى است كه الحمراء را از هر شرى حفظ مىكنند . هم از اين افسانه‌هاست اينكه الحمراء هنگامى ويران مىشود كه زبانه‌اى كه در زير برج خارجى است كج شود و به محل قفل برسد . در اين هنگام الحمراء يكباره فرومىريزد و همه گنجهايى كه مسلمانان در اعماق ، آن نهفته‌اند ، آشكار خواهد شد .\r\nدر باب اين گنجها گفته‌اند كه چون غرناطه به دست مسيحيان افتاد ، مسلمانان معتقد بودند كه اين يك حادثهء موقت است و پس از اندك زمانى بار ديگر دولت مسلمين به اندلس بازخواهد گشت ، حتى نيرومندتر از پيش . و آنان زمان درازى دور از خان‌مان خود نخواهند ماند . ازاين‌رو ذخائر و زروزيور و اموال نفيس خود را در اعماق الحمراء دفن كردند و براى حفظ و حراست آنها جادوگران طلمسها تعبيه كردند .\r\nنگهبانان آن گنجها گاه به صورت غولها يا وحوش يا سواران مسلح مسلمان ديده شده‌اند . اينان شب‌هنگام پيدا مىشوند ، با چهره‌هايى جامد كه هرگز پلك برهم نمىزنند . از هيچ‌يك از تالارها و برجهاى الحمراء نيست مگر آنكه در باب آن گنجها كه در زيرزمين آنها نهفته است داستانى بر زبانهاست . اين افسانه‌ها بيشتر در جنوب اسپانيا رايج است كه غالبا باستان‌شناسان را ديده‌اند كه از درون يا بيرون الحمراء سكه‌هاى زر يا اشياء نفيس اسلامى بيرون مىآورند .\r\nاز صحن‌هاى افسانه‌برانگيز الحمراء يكى صحن شيران است و تالار مقابل آن يعنى تالار بنى سراج . اما صحن شيران مىگويند در آنجا ، در يك حادثهء خونين پسران سلطان ابو الحسن به قتل رسيده‌اند . اما تالار بنى سراج مىگويند مقتل بنى سراج يكى از خاندانهاى اصيل غرناطه بوده است . اينان در اواخر سلطنت سلطان ابو الحسن با او خلاف آشكار كردند و فرمان قتل آنان صادر شد « 26 » . گويند كه رئيس ايشان محمد بن سراج از اكابر فرسان و سروران غرناطه بود . به عشق يكى از شاهزاده خانمها گرفتار آمد\r\n\r\n\r\n","description":"","footnote":"\r\n( 26 ) . رجوع كنيد به روايت هرناندو دبايثا كه با « اخبار العصر » منتشر شده است .\r\n","page_name":" 276 ","page_number":290},
  {"content":"\r\n\r\nسلطان خبر يافت و به خشم آمد و مصمم شد كه همهء آن خاندان را از ميان بردارد . از اين‌رو توطئه‌اى ترتيب داد و آنان را به قصر خود دعوت نمود تا در ضيافت شام شركت جويند ، پس آنان را به ترتيب معين يك‌يك به درون مىآوردند و در كنار حوض مرمرى كه در وسط بود سر مىبريدند تا همه كشته شدند . و آن لكه‌هاى تيره كه هنوز بر روى زمين باقى است لكه‌هاى خون آنهاست كه هرگز محو نخواهد شد . در اين افسانه آمده است كه از آن‌جا در بعضى شبها صداى ناله‌ها يا صداى برهم خوردن سلاحها به گوش مىرسد . در دل شب بارها نگهبانان الحمراء بعضى از سپاهيان مسلمان را ديده‌اند كه با جامه‌هاى فاخر و سلاحهاى درخشان در آن تالار قدم مىزنند « 27 » .\r\nعلاوه بر اينها يك سلسله افسانه‌هاى عشقى است در پيرامون ملوك و سرورانى كه در الحمراء مىزيسته‌اند . گويند بسيارى از شاهزاده خانمها و زنان زيبارويى كه مورد خشم پادشاهان قرار گرفته بوده‌اند در آن برجها و سردابها زندانى شده‌اند و در ظلمات آنها جان باخته‌اند . هم در اين افسانه‌ها آمده است كه يكى از پادشاهان خودكامهء غرناطه سه دختر خود را در يكى از برجهاى الحمراء حبس كرد . تنها شبها اجازه مىداد در تپه‌هاى اطراف - آن هم به گونه‌اى كه كس آنها را نبيند - گردش كنند . اين سه\r\n\r\n\r\n","description":"","footnote":"\r\n( 27 ) . در روايات اسلامى هيچ نشانى از اين حادثه نيست ولى در روايات واغانى اسپانيايى از آن سخن بسيار رفته است . وزير محمد بن عبد الوهاب الغسانى سفير پادشاه مغرب به دربار پادشاه اسپانيا در اواخر قرن هفدهم در سفرنامهء خود به نقل از تواريخ اسپانيايى به اين افسانه اشاره مىكند . ( رجوع كنيد به سفرنامهء او تحت عنوان رحلة الوزير فى افتكاك الاسير ص 24 ) اين حادثهء خيالى سبب پديد آمدن يك سلسله داستانها شده از جمله شاتوبريان شاعر فرانسوى كتابى در عشقبازيهاى آخرين مردان خاندان بنى سراج دارد به نام :\r\n segarrecnebA reinred ud serutnevA \r\nكه در آن از جوانى اندلسى آخرين بازماندهء بنى سراج حكايت دارد كه خاندان او پس از سقوط غرناطه به تونس مهاجرت كرده و در آنجا در فقر و فاقه زيسته است . اين جوان قصد آن مىكند كه به غرناطه موطن قديم اجداد خود بازگردد . در آنجا عاشق دختر زيباى اسپانيايى مىشود . ولى اختلاف در دين مانع زناشويى آن دو است . جوان مسلمان سر به صحرا مىگذارد و ديگر كس از او خبرى نمىشنود و معشوق نيز در كنج عزلت و انزواى خود باقى مىماند تا خاطرهء آن عشق را در دل خود نگهدارد .\r\n","page_name":" 277 ","page_number":291},
  {"content":"\r\n\r\nشاهزاده خانمها هنوز هم در شبهاى مهتاب بهترين جامه‌ها و زيورهاى خود را مىپوشند و بر اسبهاى راهوار خود سوار مىشوند و در آن تپه‌ها مىگردند . اگر كسى بخواهد با آنان حرف بزند يا به نحوى مزاحمشان بشود ، از ديده‌ها ناپديد مىگردند و در تاريكى شب مخفى مىشوند .\r\nپس از سقوط غرناطه اين قصه‌هاى مبالغه‌آميز بر سر زبانها افتاد . از اين قبيل كتابى در اواخر قرن شانزدهم نوشته شد به نام « جنگهاى داخلى غرناطه »  sarreuG adanarG ed selivic  مؤلّف كه اسپانيايى و از مردم مرسيه است و خينس‌پرث ده‌ايتا .  . atiH ed zereP seniG  ناميده مىشود كتاب خود را از كاتبى اندلسى به نام ابن امين نقل كرده آميخته‌اى از برخى وقايع تاريخى است با داستانهاى خرافى . بيشتر حوادث آن مربوط به وقايع اخير غرناطه و جنگهاى داخلى آن و احوال دربار آن و مكايد و دسايس سياسى و عشقى آن و نيز رقابتهاى بنى سراج و بنى الثغرى و غير ايشان از بزرگان غرناطه . اين كتاب در اسپانيا و بيشتر در ميان روستائيان اندلس رواج يافته و به چند زبان ترجمه شده است ولى از سياق آن برمىآمد كه از عربى ترجمه نشده و هرچه در آن است آميزه‌اى است از افسانه‌هاى مسيحى و ملى كه در آن عصر در پيرامون حوادث غرناطه رواج داشته است و مخيلهء اسقفها و جنگجويان آن را پرورش داده و بويژه از عوامل دينى و سياسى مايه گرفته است .\r\nاينها بود برخى از قصه‌ها و افسانه‌هاى الحمراء ، البته مورخ نمىتواند به اين قصه‌ها و افسانه‌ها بپردازد ولى مىتواند از آنها اين نتيجه را حاصل كند كه اندلس مسلمان را در اسپانياى مسيحى و در غرب شأن و هيبتى عظيم بوده و خاطرات غرناطه و الحمراى آن به گونه‌اى سحرانگيز و شكوه‌آميز اذهان مردم آن سامان را سالهاى سال به خود مشغول داشته است . « 28 »\r\n\r\n\r\n","description":"","footnote":"\r\n( 28 ) . نويسنده آمريكايى واشينگتون ايروينگ  gnivrI . W  شمارى از اين افسانه‌ها را كه در باب الحمراء و گنجها و ملوك آن است در كتاب خود به نام  arbmahlA eht fo selaT  گرد آورده است .\r\n","page_name":" 278 ","page_number":292},
  {"content":"\r\n\r\nو اين غمنامه را با بيتى چند از قصيدهء شيواى زنده‌ياد احمد شوقى در رثاى الحمراء به پايان مىآوريم « 29 » .\r\n لا ترى غير وافدين على التا * ريخ ساعين فى خشوع ونكس\r\nنقلوا الطرف فى نضارة آس * من نقوش و فى عصارة ورس\r\nو قباب من لازورد و تبر * كالربى الشم بين ظل و شمس\r\nو خطوط تكفلت للمعانى * و لا لفاظها بازين لبس\r\nو ترى مجلس السباع خلاء * مقفر القاع من ظباء و خنس\r\nلا الثريا ، و لا جوارى الثريا * ينزلن فيه اقمار انس\r\nمرمر قامت الاسود عليه * كلة الظفر لينات المجس\r\nتنثر الماء فى الحياض جمانا * يتنزى على ترائب ملس\r\nآخر العهد بالجزيره كانت * بعد عرك من الزمان و ضرس\r\nيا ديارا نزلت كالخلد ظلا * و جنى دانيا و سلسال انس\r\nلا تحس العيون فوق رباها * غير حور حوالمراشف لعس\r\nكسيت افرخى بظلك ريشا * و ربافى رباك و اشتد غرسى\r\nهم بنو مصر لا الجميل لديهم * بمضاع و لا الصنيع بمنسى\r\nمن لسان على ثنائك وقف * و جنان على ولائك حبس\r\nجسهم هذه الطلول عظات * من جديد على الدهور و درس\r\nو اذا فاتك التفات الى الما * ضى فقد غاب عنك وجه التاسى \r\n\r\n\r\n","description":"","footnote":"\r\n( 29 ) . قصيدهء شوقى استقبالى است از قصيدهء بحترى در وصف ايوان كسرى به مطلع :\r\n صنت نفسى عمايدنس نفسى * و ترفعت عن جدى كل جبس . \r\n","page_name":" 279 ","page_number":293},
  {"content":"\r\n\r\nغرناطهء اسلامى\r\n\r\n","description":"","footnote":"","page_name":" 280 ","page_number":294},
  {"content":"\r\n\r\nنقشهء مدينة الحمراء و قصر جنة العريف .\r\n\r\n","description":"","footnote":"","page_name":" 281 ","page_number":295},
  {"content":"\r\n\r\nابو عبد اللّه محمد پادشاه غرناطه . آخرين فرمانرواى مسلمان اندلس .\r\nاو را به هنگام اسارت در قرطبه نشان مىدهد .\r\nموزه دار الرمايه . غرناطه .\r\n\r\n","description":"","footnote":"","page_name":" 282 ","page_number":296},
  {"content":"\r\n\r\nابو عبد اللّه محمد آخرين پادشاهان اندلس .\r\nموزهء جنة العريف ، غرناطه .\r\n\r\n","description":"","footnote":"","page_name":" 283 ","page_number":297},
  {"content":"\r\n\r\nصفحه آخر از معاهدهء تسليم ابو عبد اللّه و مردم غرناطه به فرناندو و ايسابلاى كاتوليكى در 25 نوامبر 1491 م / 21 محرم 897 ه .\r\nآرشيو سيمانقا\r\n 702 II . R . P \r\n\r\n","description":"","footnote":"","page_name":" 284 ","page_number":298},
  {"content":"\r\n\r\nذيل آخرين معاهده‌اى كه ميان فرناندو و ايسابلاى كاتوليكى با ابو عبد اللّه محمد بسته شد در تاريخ 15 آوريل سال 1493 موزهء سيمانقا . شماره  3 - II . R . P \r\n\r\n","description":"","footnote":"","page_name":" 285 ","page_number":299},
  {"content":"\r\n\r\nغرناطه ، الحمراء و كوههاى برف‌پوش سييرانوادا .\r\n\r\n","description":"","footnote":"","page_name":" 286 ","page_number":300},
  {"content":"\r\n\r\n\r\nسرنوشت غم‌انگيز موريسكيها يا عربهاى مسيحىشده 897 - 1018 ه / 1494 - 1609 م\r\n\r\n","description":"","footnote":"","page_name":" 287 ","page_number":301},
  {"content":"\r\n . \r\n","description":"","footnote":"","page_name":" 288 ","page_number":302},
  {"content":"\r\n\r\n\r\nباب سوم مراحل سركوبى و تغيير كيش مسلمانى به مسيحى\r\n\r\n","description":"","footnote":"","page_name":" 289 ","page_number":303},
  {"content":"\r\n . \r\n","description":"","footnote":"","page_name":" 290 ","page_number":304},
  {"content":"\r\n\r\n\r\nفصل اول آغاز تحول در زندگى مغلوب\r\n\r\n1\r\nپيروزى اسپانياى مسيحى بر غرناطه و فروماليدن دولت اسلام در اندلس پايان كار نبود ، ملت اندلس را حوادثى ديگر در راه بود و آن سختيهايى بود كه معمولا ملل مغلوب بايد در انتظار آن باشند . آرى سرنوشت مسلمانان اندلس پس از برافتادن دولتشان و زوال مملكتشان يكى از دلگدازترين سرنوشتهايى است كه ملل بزرگوار مغلوب با آن روبه‌رو شده‌اند و اين سرنوشت دردناكترين سرنوشتهاى تاريخ است .\r\nدريغا كه زندگى اسف‌بار موريسكىها « 1 » يا عربهاى مسيحى شدهء اندلس بعد از سقوط غرناطه چندان مورد توجه مورخين اسلامى واقع نگرديده است و جز رساله‌هايى مختصر از سرگذشت آنان چيزى به دست ما نرسيده است و از اين مرحله تاريخ اندلس جز كتاب « اخبار العصر فى انقضاء دولة بنى نصر » روايت ديگرى در دست نداريم . اين كتاب - كه قبلا هم به آن اشاره كرديم - در سال 947 ه 1540 م يعنى پنجاه سال بعد از سقوط غرناطه نوشته شده است . نويسندهء ناشناختهء آن در زمرهء اشراف غرناطه بوده كه پس از سقوط در آن شهر مانده‌اند و آنان را مجبور كرده‌اند كه مسيحى شوند ولى آنان در نهان و در دل مسلمان باقى مانده‌اند . اين كتاب پايه و اساس همهء مطالبى است كه\r\n\r\n\r\n","description":"","footnote":"\r\n( 1 ) .  socsiroM  تصغير شدهء كلمه  soroM  است و معنى آن مسلمانان يا عربهاى حقير است .\r\n","page_name":" 291 ","page_number":305},
  {"content":"\r\n\r\nمسلمانان متاخر در باب سقوط غرناطه نوشته‌اند . غير از اين كتاب و برخى رساله‌ها و مطالب پراكنده و قصائد كه مورخ اندلس المقرى در كتاب « ازهار الرياض » خود نقل كرده چيزى براى ما باقى نمانده است . بيشتر آنها را ادباى مغرب اندكى پس از حدوث آن وقايع به رشتهء تحرير كشيده‌اند .\r\nمىتوان اين نقيصه را معلول دو عامل دانست . نخست آنكه در دورهء انحلال و سقوط فعاليتهاى ادبى و فكرى به سردى گراييد و ديگر كس را به تدوين تاريخ توجهى نماند ، همچنانكه در ديگر نواحى تفكر و ادب نيز چنين سردى و ركودى ملاحظه مىشود . نظام طغيان و ستم و سركوبى كه بر جامعه اندلس سايه گسترده بود خود هر صدايى را خاموش مىكرد و هر قلمى را مىشكست . ديگر آنكه بسيارى از كتب و اسناد عربى كه در اين ايام فراهم شده و المقرى توانسته اندكى از آنها را نقل كند ، از ميان رفته است و كتاب المقرى دليل بر اين است كه اين اسناد تا عصر او يعنى تا قرن هفدهم وجود داشته‌اند . تعجب در اين است كه صاحب « اخبار العصر » با آنكه خود معاصر آن حوادث بوده جز اندكى براى ما نقل نكرده است و ما اين سكوت را به چيزى جز وجود نظام وحشت و خشونتى كه پس از سقوط غرناطه در آن بلاد حكمفرما شد ، حمل نتوانيم كرد ، نظامى كه نفس‌ها را در سينهء مخالفان خويش حبس كرده بود .\r\nاين مرحلهء دردناك تاريخ ملت اندلس - برعكس - در تاريخ اسپانياى مسيحى جاى وسيعى را اشغال كرده كه نزديك به يك قرن و ربع قرن به درازا كشيده است . ولى روايات اسپانيايى نتوانسته است از تأثير عوامل قومى و دينى تا حدود زيادى عارى باشد و متاسفانه همهء آن كشتارها و همه ستمى كه اسپانيا بر عربهاى مسيحى شده اعمال مىكرده و همه اعمالى كه محاكم تفتيش عقايد  noicisiuqnI  يا  noitisuqnI  به نام دين مرتكب مىگرديده و همه ابزار و آلاتى را كه براى شكنجهء مخالفان خود به كار مىبرده به چشم كبريا و خشنودى نگريسته است و همواره در آنها نوعى رهايى ملى و پاكيزه‌سازى دين و وطن را از آثار اسلام ديده است . روايات تاريخى اسپانيايى را در اين دوره يك سلسله قصص و اساطير حماسى دربر گرفته است كه سراسر آنها نغمهء پيروزى\r\n\r\n","description":"","footnote":"","page_name":" 292 ","page_number":306},
  {"content":"\r\n\r\nمسيحيان است و اين پيروزيها هم منبعث از عنايات اللهى است براى از ميان بردن بازماندهء اسلام و عربهاى مسيحى شده و نابودى دولت اسلامى كه مدت هشت قرن با آن تمدن و فرهنگ درخشان خود بر اندلس سايه افكنده بوده است .\r\nاين روايات اسپانيائى با وجود آنكه از عوامل ملى و دينى سخت متأثر است به شيوه‌اى درخور آخرين مبارزات مسيحيان با مسلمانان را به ما عرضه مىدارند و در پاره‌اى موارد از توجه اعجاب‌آميز به آن ملت دلير ولى مغلوب خوددارى نتوانند كرد .\r\nملتى كه تا آخرين نفس از كرامت و ميراث ملى و معنوى خود دفاع كرد .\r\n\r\n2\r\nسياست اسپانيا بعد از سقوط غرناطه و پس از آنكه اسپانياى مسيحى بر دولت اسلام در اندلس نقطهء پايان نهاد و به بزرگترين آرزوهاى ملى خود تحقق بخشيد مدتى جانب تعقل و اعتدال را رعايت كرد .\r\nچون فرناندو و ايسابلا ، از غرناطه بيرون رفتند به حاكم جديد غرناطه كنت تندليا ( ماركيز دومونتخار بعد از آن ) توصيه كردند كه با رعاياى تازهء خود به مدارا رفتار كنند و چنان كنند كه آن عناصر مختلف از يكديگر نرمند . اين سياست سبب شد كه در آغاز بسيارى به ماندن در سرزمين خود رغبت نشان دادند و زمينها و املاك مهاجران را به بهايى ارزان خريدند . « 2 » ولى طبقهء اشراف و پيشاپيش ايشان بنى سراج ، از خاندانهاى قديم غرناطه ، مهاجرت به مغرب را بر ماندن در اسپانيا ترجيح دادند و گروه‌گروه راه بلاد مغرب را در پيش گرفتند . ازاين‌رو بعضى مناطق بويژه منطقهء البشرات از اعيان مسلمين تهى گرديد . اين سيل مهاجران خود دليل بر آن است كه ملت مغلوب اعتمادى به قول و قرارهاى سروران جديد خود نداشتند و اعمال آنها را در آينده به ديدهء ترديد\r\n\r\n\r\n","description":"","footnote":"\r\n( 2 ) . ازهار الرياض ج 1 / ص 67 .\r\n","page_name":" 293 ","page_number":307},
  {"content":"\r\n\r\nمىنگريستند .\r\nصاحب اخبار العصر مهاجرت ساكنان مملكت غرناطه را به تفصيل بيان كرده و مىگويد باقيماندهء مسلمانان مالقه از دريا گذشته به باديس رفتند و مردم المريه راه تلمسان در پيش گرفتند و اهل جزيرة الخضراء رهسپار طنجه شدند و اهالى رنده و بسطه و حصن موجر و روستاى قردوش و حصن مرتيل به تطوان و حوالى آن مهاجرت كردند . مردم لوشه و روستاى الفخار و برخى از مردم غرناطه و مرشانه و البشره راهى اراضى غماره شدند . اهل بيره و برجه و اندرش در سرزمينهاى ميان طنجه و تطوان سكونت گزيدند و ساكنان بلش به سلا رفتند . بسيارى از غرناطيان ، شهرهاى بجايه و وهران و قابس و صفاقس و سوسه را برگزيدند و اهل طريف رهسپار آسفى و ازمور شدند . « 3 »\r\nاز كسانى كه اندكى پس از سقوط غرناطه به مغرب مهاجرت كردند جماعتى از سپاهيان غرناطى بودند كه به رياست سپاهى مرد بزرگ ابو الحسن على المنظرى ( يا المندرى ) به اراضى مرتيل ( يا مرتين ) در ساحل دريا در نزديكى تطوان فرود آمدند .\r\nتطوان در اين ايام جايى ويرانه بود و مهجور .\r\nاينان از سلطان فاس محمد الشيخ الوطاسى اجازت خواستند كه آنجا را آبادان سازند و در آنجا مقام كنند . سلطان اجازت فرمود . اينان پايگاهى استوار بنا كردند و مسجد و قلعه ساختند . اين واقعه در سال 898 ه / اواخر سال 1492 م بود . در روايت ديگر آمده است كه مهاجران اندلسى براى اولين بار تطوان را آبادان ساختند و چند سال پيش از سقوط غرناطه يعنى در سال 888 ه / 1483 م به آنجا آمده بودند . شمار ايشان را شصت تا هشتاد نفر نوشته‌اند . پس از سقوط غرناطه جماعت ديگرى به تطوان مهاجرت كردند و به آباد ساختن آن و برآوردن استحكامات پرداختند . درهرحال قول مرجح آن است كه مهاجرت المنظرى و قوم او بعد از سقوط غرناطه بوده است و اين\r\n\r\n\r\n","description":"","footnote":"\r\n( 3 ) . اخبار العصر ( چاپ تطوان ) ص 48 .\r\n","page_name":" 294 ","page_number":308},
  {"content":"\r\n\r\nگروه از مهاجرين اندلسى هستند كه بايد آنان را در آباد ساختن تطوان و برآوردن استحكامات آن به حساب آورد . از اين زمان تطوان پناهگاه بسيارى از خاندانهاى اندلسى شد كه مجبور بودند اندلس را ترك گويند . اينان فرار از يوغ اسپانيائيها و محاكم تفتيش عقايد و بازگشت به دين قديم را بر قرار ترجيح دادند و تا به امروز اعقاب ايشان در آنجا هستند . « 4 »\r\nبارى فرناندو و ايسابلا در سالهاى نخستين نسبت به مسلمانان نرمش نشان دادند . اسپانياى مسيحى هم خود را به رعايت معاهده‌نامه‌هاى خود ملزم و وفادار نشان داد و مسلمانان چند سالى در نوعى آرامش و اطمينان به سر آوردند .\r\nاما اسپانيا همواره از اين ملت هوشيار و بافرهنگ بيم داشت و كليسا به سبب گرايشهاى مذهبى تعصب‌آميزش در تلاش بود كه باقى بقاياى امت اسلامى را از آن سرزمين براندازد . هنوز خلق كثيرى از مسلمانان در مملكت غرناطه مىزيستند و با بلاد مغرب روابط نزديك داشتند . جماعات كثيرى از باشندگان ( مدجنون ) نيز در منطقهء بلنسيه و سرقسطه و جز آن از بلاد آراگون مىزيستند اينان تا چند سال بعد از سقوط غرناطه دين خود را حفظ كرده بودند . وجود اين جمعيت انبوه از مسلمانان در قلب اسپانياى مسيحى ، سياست اسپانيا را سخت به خود مشغول داشته بود .\r\nظاهرا سياست اسپانيا مدتى در اين انديشه بود كه در برابر مسلمانان چه روشى برگزيند . زيرا مسلمانان از عوامل فعاليت و رفاه و علم و معرفت در اسپانيا بودند .\r\nمهارت آنان در زراعت و صنعت و علوم و فنون و نيز اخلاق و خصال ايشان در كار و كوشش و زهد و عفت مورد تصديق دشمنانشان هم بود . خلاصه بهترين عناصرى بودند كه يك دولت كه دعوى تمدن داشت مىتوانست آنان را در جوار خود نگاهدارد . « 5 » ولى كليسا هواهاى خود را در سر داشت و سياست اسپانيا در اين ايام آلت دست كليسا بود ،\r\n\r\n\r\n","description":"","footnote":"\r\n( 4 ) . رجوع كنيد به السلاوى : الاستقصاء ج 2 / ص 162 و مختصر تاريخ تطوان از محمد داود ص 14 - 17 .\r\n( 5 ) .  . 7 . P : socsiroM ehT : aeL . rD \r\n","page_name":" 295 ","page_number":309},
  {"content":"\r\n\r\nزيرا كليسا به اوج قدرت و نفوذ خود رسيده بود .\r\nمورخ اسپانيايى كه در آن عصر مىزيسته از خيالى كه كليسا براى مسلمانان در سر مىپخته است پرده برمىدارد و مىگويد كه از آن زمان كه فرناندو بر غرناطه مستولى شد كشيشان به اصرار از او مىخواستند كه طايفهء « محمد » را از اسپانيا براندازد و از مسلمانان بخواهد يكى از اين دو راه را انتخاب كنند يا ماندن و مسيحى شدن يا فروختن املاك خود و رفتن به مغرب و مىگفتند « اگر مىگوييم مسيحى شوند باعث نقض معاهدات نمىشود ، زيرا قصد ما رهايى دادن روح آنها و حفظ مملكت است ، زيرا محال است كه مسلمانان در عين مسلمانى بتوانند با مسيحيان در صفا و سلامت زندگى كنند يا نسبت به پادشاهان مسيحى وفادار بمانند ، پس بايد اين دشمنان دين را از ميهن مسيحى بيرون راند » . « 6 »\r\nدر واقع پادشاه و ملكه اسپانيا فرناندوى پنجم و زن متعصبش ايسابلاى كاتوليكى از اين خيال و بيم به دور نبودند . معاهداتى را كه با مسلمانان بسته بودند و آنان را به جان و مال امان داده بودند و اجازه داده بودند كه آيينها و شعائر دينى خود را برپاى دارند ، مانع آن نمىدانستند كه براى تحقق اغراض سياسى و ملى زير پاى نهند .\r\nپس سياست مبتنى بر خونريزى و شكنجه راه خود را بگشود و محكمه تفتيش عقايد يا محكمهء مقدس كه هم از الهام كليسا برخوردار بود هم از تأييد مقام سلطنت براى برافكندن اسلام و مسلمانان ، كار خود آغاز كرد . كار اصلى اين محكمه حمايت دين ( كاتوليك ) و طرد كفار و مخالفان عقيدتى كليساى كاتوليك بود . بيشتر قربانيان آن در آغاز يهوديان و مسلمانان بودند سپس موريسكىها يا عربهاى مسيحى شده هم را دربر گرفت . و ما در فصلى خاص تاريخ اين محاكم و اعمال آنها و شيوهء محاكمه و مجازاتهاى آن را بيان خواهيم داشت .\r\n\r\n\r\n","description":"","footnote":"\r\n( 6 ) .\r\n . IIXX . paC . 1 : adanarG ed socsiroM sol ed ogitsaC y noilebeR : lomraM led siuL \r\n","page_name":" 296 ","page_number":310},
  {"content":"\r\n\r\nروح اين سياست خشن ، دو تن از كشيشان بزرگ بودند يكى كاردينال خيمنس مطران طليطله و رئيس كليساى اسپانيا و يكى دون‌ديگو دسا قاضى القضاة « 7 » ديوان تفتيش .\r\nسياست اسپانيا به نوبهء خود مىخواست به اين اعمال كسوت حق و عدالت بپوشاند . ازاين‌رو مواد معاهده‌نامه‌هاى خود از جمله معاهدهء تسليم را يك‌يك به دلخواه خود تفسير مىكرد ، تا آنجا كه سراسر همه را بردريد و از آن هيچ باقى نگذاشت .\r\nعاقبت مساجد را بست و مسلمانان را از اقامهء شعائر خود ممنوع داشت و عقايد و شرايع ايشان را مورد تجاوز قرار داد . « 8 »\r\nمسلمانان خود را در معرض تهديد دولت و كليسا ديدند آنگاه سخنان جاويدان آن شهسوار غرناطى را در روز امضاى معاهدهء تسليم به ياد آوردند كه گفته بود :\r\n« مپنداريد كه قشتاليان به معاهدات خود وفادار مىمانند و اين پادشاه پيروزمند از كرم و شهامت بهره‌اى دارد ! سخت در اشتباه هستيد اينان همگان تشنهء خون ما هستند .\r\nمرگ براى ما از سرنوشتى كه آنان براى ما رقم زده‌اند بهتر است . بدانيد كه جز بردگى و هتك حرمت و اهانت و غارت خانه‌ها و غصب زنان و دختران و آلودن مساجدتان چيزى در انتظارتان نيست . اينان شما را خواهند سوخت و خاكستر خواهند كرد »\r\nفرناندو در آغاز از تنفيذ اين سياست بيم داشت ، زيرا هنوز در مناطق مفتوحه امنيت استقرار نيافته بود و مسلمانان همگى خلع سلاح نشده بودند و اى بسا فشار زياد آنان را به قيام مىكشيد و جنگهاى داخلى از سر گرفته مىشد . ولى چاره‌اى جز تسليم در برابر ارادهء كليسا نداشت . كاردينال خيمنس را به غرناطه خواند تا امر مسيحى كردن مسلمانان را به انجام رساند . كاردينال در ماه ژوئيهء سال 1499 م / 905 ه به\r\n\r\n\r\n","description":"","footnote":"\r\n( 7 ) . مدعى العموم  rotisiuqnI lareneG  قاضى القضاة محكمه بود و در آن روز بزرگترين قدرت دينى و قضائى اسپانيا به شمار مىآمد .\r\n( 8 ) . اخبار العصر ص 54 .\r\n","page_name":" 297 ","page_number":311},
  {"content":"\r\n\r\nغرناطه آمد و از اسقف غرناطه دون‌تالاويرا خواست كه براى اجراى برنامهء مسيحى كردن مسلمانان وسايل لازم را آماده سازد . آنگاه فقهاى شهر را گرد آورد و به كيش مسيحيت خواند و به آنان تحف و هداياى جزيل تقديم نمود . بعضى مسيحى شدند و جماعت بزرگى از عامه هم از ايشان متابعت كردند . آنگاه براى مسيحى كردن بعضى از اعيان انواع وسائل تحبيب و تهديد به كار گرفته شد .\r\nكمى قبل از سقوط غرناطه و بعد از آن جماعتى از امراء و وزراء مسيحى شده بودند و از آن جمله بودند امير سعد و امير نصر پسران سلطان ابو الحسن از زن مسيحىاش به نام اليزابت معروف به ثريا . اين دو مسيحى شدند و املاك و اراضى در ارجبه به آنان داده شد و يكى دوك فرناندو دگرانادا ( يعنى صاحب غرناطه ) نام گرفت و به سردارى در سپاه قشتاله برگزيده گرديد . او در خدمت به تخت سلطنت قشتاله از خود وفادارى بسيار نشان داد . پسر دوم دون‌خوان دگرانادا ناميده شد . « 9 » همچنين يحيى النيار سردار سپاه المريه و پسر عم الزغل نيز پس از سقوط المريه به كيش مسيحى درآمد و دون پدرو دگرانادا نام گرفت . زوجه‌اش سيده مريم دخت وزير بنيغش نيز مسيحى شد . پسرش على نيز به كيش مسيحيت درآمد و او را دون آلونسو دگرانادا - ونگاس خواندند او با دونيا دومندوثا خادمهء ملكه ازدواج كرد . وزير ، ابو القاسم بن رضوان بنيغش نيز با بيشتر اهل و خاندان مسيحى شد و لقب قشتالى قديم خود  soL sageneV  را بازيافت . او در تاريخ جديد اسپانيا صاحب نام و آوازه بود و جمعى از اكابر و سرداران و روحانيان از نسل او بودند . آل الثغرى كه در دفاع از مالقه و غرناطه رشادتها نموده بودند به زور مسيحى شدند . عميدشان گونثالوو فرنانديث ثگرى نام گرفت . همچنين وزير ، يوسف بن كماشه نيز كيش مسيحى را پذيرفت و در سلك راهبان درآمد . بدينگونه موج مسيحى شدن بسيارى از اكابر و عامه را دربر گرفت .\r\nحركت گرايش به مسيحيت بالاخص در محلهء البيازين متمركز بود . مسجد آنجا\r\n\r\n\r\n","description":"","footnote":"\r\n( 9 ) .  . 56 . P , dibi , azeaB ed odnanreH \r\n","page_name":" 298 ","page_number":312},
  {"content":"\r\n\r\nدر حال به كليساى سان‌سالوادور تبديل شد « 10 » . بعضى از اكابر مسلمانان بر اين اعمال اعتراض مىكردند ولى حرفشان به جايى نرسيد . ساكنان البيازين در محلهء خود موضع گرفتند و از پيمان‌شكنى مسيحيان به خشم آمدند ولى كاردينال خيمنس حاكم شهر براى اقناع ايشان به سكوت و سكون كوشش بسيار نمود و تعهدات شفاهى داد « 11 » .\r\nكاردينال خيمنس به وحشت‌افكنى خويش ادامه داد ، حتى دست به اعمال وحشيانه‌اى زد از اين قرار كه هرچه توانست از كتب عربى در غرناطه و ربضهاى آن گرد آورد و در ميدان باب الرمله بزرگترين ميدانهاى شهر روى هم انباشت و آتش زد . در ميان آنها بسيارى قرآنهاى بديع و آراسته و هزارها مجلد كتب در ادبيات و علوم طعمهء حريق شد . از كتبى كه گردآورده بودند سيصد مجلد در طب و علوم جدا كردند و به دانشگاهى كه در شهر الكالادهنارس ( يا قلعهء هنارش ) تأسيس كرده بود بردند . دهها هزار مجلد كتاب عربى كه حاصل ميراث فكرى اسلامى در اندلس بود به آتش كشيده شد « 12 » .\r\nتنها ما نيستيم كه عمل خيمنس را به عنوان يك عمل وحشيانه نكوهش مىكنيم ، حتى متفكران غرب هم او را تقبيح مىكنند . مثلا خاورشناس ايتاليايى كشيش سكيا\r\n\r\n\r\n","description":"","footnote":"\r\n( 10 ) . كليساى  rodavlaS naS  هنوز هم در جاى مسجد قديم البيازين برپاى است و در عقب آن چند طاق از مسجد قديم باقى است .\r\n( 11 ) .  . IIIXX paC . I , dibi : lomraM led siuL \r\n( 12 ) . مورخان اسپانيايى در شمار كتب عربى كه به اين آتش بيداد سوخته است اختلاف دارند . دروبلس  ed . E selbaR  كه يك قرن بعد در كتابى در زندگى كاردينال خيمنس به نام\r\n zenemiX lanidraC led sanazaH y adiV al ed odinepmoC \r\nنوشته شمار كتابها را يك ميليون و پنج هزار نوشته . و برمندت دوپدارثا  azardeP ed . B  كه بعد از او به اندك زمانى كتاب خود به نام  adarnarG ed acitsaiselcE airotsiH  را تأليف كرده شمار كتابهاى سوخته شده را صد و بيست و پنج هزار مجلد تخمين زده . بعضى ديگر تنها پنج هزار مجلد گفته‌اند . كنده هشتاد هزار مجلد نوشته و اين به عقل نزديكتر است ، رجوع كنيد :\r\n seton 154 . P , allebasI dna . dreF : ttocserP \r\n","page_name":" 299 ","page_number":313},
  {"content":"\r\n\r\nپارللى\r\n illerapaihcS \r\nدر مقدمهء يكى از كتب خود به « تعصب كاتوليكى و اعمال وحشيانهء خيمنس اشاره كرده كه مصحف‌ها و كتب اسلامى ديگر ، از آن مسلمانان غرناطه را آتش زد شايد بتواند آنان را مسيحى كند » .\r\nمورخ امريكائى ويليام پرسكوت مىگويد كه « آنكه مرتكب اين عمل دردناك شد ، يك مرد عامى بىسروپا نبود بلكه يك كشيش درس‌خوانده بود ، آن هم نه در ظلمت قرون وسطا بلكه در سپيده‌دم قرن شانزدهم و در ميان يك ملت بافرهنگ كه خود به خزائن كتب عربى هزاران مجلد افزوده بود » .\r\nسپس به گفتار خود چنين مىافزايد كه « كتب ادبى عربى در كتابخانه‌هاى شهرى كه خود در آن به وجود آمده بود بس نادر الوجود گرديد . و تأليف و تصنيف كتب كه پيش از اين در اسپانيا رواج بسيار داشت روى به نابودى نهاد زيرا مادهء حيات آن قطع شده بود . اين بود نتايج آن تعقيب و سختگيرى كه بعضى زيان آن را براى ملت اسپانيا از اتلاف بسيارى نفوس بيشتر برشمرده‌اند . « 13 » »\r\nاين عمل ناپسند را كه بعضى از مورخان و محققان غربى به تقبيح آن پرداخته‌اند بعضى نيز كوشيده‌اند به نوعى توجيه كنند . از جمله خاورشناس سيمونت در دفاع از كاردينال خيمنس كه از او به عنوان يكى از اعاظم كليساى اسپانيا ياد مىكند ، در رساله‌اى به نام « كاردينال خيمنس دسيسنروس و نسخ خطى كتابهاى عربى غرناطه » گويد ، عملى كه كاردينال خيمنس به آن چنگ زد و كتابها را به آتش كشيد عملى ناشايست نبوده است . او مشتى اشياء زيانمند را نابود كرد . حتى عملى محمود بوده است . همانطور كه به هنگام بروز يك بيمارى همگانى بايد چيزهايى را نابود كرد تا باعث سرايت بيمارى نشوند . پادشاه و ملكهء كاتوليكى پس از مسيحى شدن به مسلمانان فرمان دادند كه كتب دينى آنان را بستانند تا در سراسر مملكت غرناطه سوخته شود و تنها كتابهايى نزد آنان بماند كه به دينى كه آن را به دور افكنده‌اند ، ربطى نداشته\r\n\r\n\r\n","description":"","footnote":"\r\n( 13 ) .  . 454 - 354 . p , dibi : ttocserP . W \r\n","page_name":" 300 ","page_number":314},
  {"content":"\r\n\r\nباشد . به تأخير انداختن اين امر تا عهد ملكه خوانا چيزى جز سهل‌انگارى نبوده است .\r\nملكه در مجلس خود در اين باب مشورت كرد ، سپس به تاريخ بيستم ژوئن سال 1511 فرمان سلطنتى صادر شد كه همه اهالى كه جديدا مسيحى شده‌اند خواه در غرناطه يا در ديگر شهرهاى مملكت غرناطه همهء كتب عربى را كه نزد آنهاست چه كتب دينى ، چه كتب طبى و فلسفى و تاريخى به قاضى محل تحويل دهند و پنجاه روز مهلت داد كه قضاة در ميان آنها به تفحص پردازند و كتب دينى را بيرون كشند و بقيه را در اختيار خود نگهدارند . « 14 »\r\nسيمونت با شور فراوان از عمل كاردينال خيمنس دفاع مىكند و مىگويد آتش زدن او در كتابها نظايرى هم داشته است كه در خلال انقلابهاى جديد به وقوع پيوسته است . چون انقلاب پروتستانى انگليس و آلمان تا انقلاب فرانسه . در خلال اين انقلابها بسيارى از آثار ادبى و هنرى در بلاد اروپا نابود گرديد و يا در آتش سوخت .\r\nالبته نمىتوان كتاب سوزان خيمنس را با كتابسوزان عمر در اسكندريه مقايسه كرد .\r\nزيرا در اين زمان بسيارى از كتب عربى را مهاجران از اسپانيا با خود برده بودند . اخيرا بسيارى از آنها در ايام پادشاه فيليپ دوم جمع‌آورى شد و در كتابخانه اسكوريال به وديعت نهاده شد . « 15 »\r\nاين بود خلاصه‌اى از رسالهء دفاعيهء خاورشناس سيمونت از عمل كاردينال خيمنس كه در آن جاى پاى تعصب و عدول از حق آشكار است . سيمونت هرچه بكوشد تا براى عمل كاردينال خيمنس نظايرى بيابد باز هم نمىتواند عمل او را توجيه كند .\r\nاكنون به حديث مسيحى كردن مسلمانان بازمىگرديم و مىگوئيم آنچه در غرناطه اتفاق افتاد در ديگر بلاد و نواحى هم اتفاق افتاد . مردم البشرات و المريه و\r\n\r\n\r\n","description":"","footnote":"\r\n( 14 ) .\r\n - ogibarA sotircsunaM sol y sorensiC ed zenemiX lanidraC lE : tenomiS seievaJ . F . sonidanarG \r\n( 15 ) .  . 13 72 , 02 , 81 , 71 , 01 , 8 , 3 . P , dibi : tenomiS \r\n","page_name":" 301 ","page_number":315},
  {"content":"\r\n\r\nبسطه و وادى آش در سال بعد يعنى سال 1500 م مسيحى شدند و گرايش به مسيحيت در همهء انحاء مملكت غرناطه رواج گرفت . اما حركت مسيحى كردن ديگر امم اندلسى كه با وعد و وعيد و اكراه و ترغيب توام نبود بدون برخى مقاومتها و سركشيها پايان نگرفت .\r\nترغيب مردم به مسيحيت گاه با دادن برخى هدايا به مردم يك شهر يا يك منطقه صورت مىگرفت . مثلا مردم وادى الكرين ( الاقليم ) و لا نخرون و البشرات هديه‌شان اين بود كه پادشاه و ملكهء كاتوليكى در سىام ژوئن سال 1500 م فرمانى صادر كردند و آنها را از پرداخت هرگونه حقوق و تعهدات مقرر معاف داشتند . از جمله آنكه خراج از اراضى و همهء اموال منقول و غير منقول ايشان برداشته شد . جزيهء سرانه‌اى كه بنا بود به مدت شش سال بپردازند لغو گرديد و نيز جريمه‌اى به مبلغ پنجاه هزار دوگيه كه به سبب شورشى كه برپا كرده بودند ، پاى آنها نوشته شده بود بخشوده گرديد . « 16 »\r\nدر روز سىام سپتامبر سال 1500 از سوى پادشاه و ملكه فرمانى صادر شد كه همهء مسلمانانى كه در محله خود  aireroM  در شهر بسطه سكونت دارند چه مسيحى شده باشند يا مسيحى بشوند از همهء مالياتها و جريمه‌هايى كه بر موريسكىها مقرر شده است معاف‌اند . و در همان روز كه به مسيحيت گرايند خود و منازل و اموال منقول و غير منقول ايشان آزادند . و كسى بر خلاف ميل ايشان حق ورود به خانه‌هايشان را ندارد و هر كه خلاف آن رفتار كند سخت به عقوبت رسد . و همهء كسانى كه نسبت به مقام سلطنت مرتكب گناهى شده‌اند پس از مسيحى شدن از مجازات معاف مىگردند . همهء معاهدات و معافيتهايى كه به زبان عربى نوشته شده و فقها و قضاتشان بر آن تصديق نوشته‌اند محترم است . با مسيحىشدگان ايشان چون مسيحيان ديگر كه در بسطه هستند ، معامله\r\n\r\n\r\n","description":"","footnote":"\r\n( 16 ) . اين فرمان در محل آرشيو عمومى اسپانيا موجود است رجوع كنيد به :\r\n sacnamiS ed lareneg ovihcrA \r\nبه شمارهء  89 11 . R . P \r\n","page_name":" 302 ","page_number":316},
  {"content":"\r\n\r\nخواهد شد . آنان نيز مىتوانند به هر جاى از مملكت قشتاله كه خواهند بروند و در آنجا مقام كنند و براى ايشان هيچ قيدى و مانعى نيست ، و از اين معافيتها و امتيازات . « 17 »\r\nسرانجام فرمانى صادر شد كه به مقتضاى آن همهء ساكنان محلهء مسلمين  aireroM  در غرناطه و قراى ملحق به آن از همهء گناهان و خطاهايى كه تا روز مسيحى شدنشان مرتكب شده بودند ، عفو شدند و هيچ كس حق بازخواست آنان و حق تعرض به اشخاص و املاك ايشان را نداشت .\r\nدر روايات اسلامى معاصر آن ايام از اين حوادث و تطورات تفاصيلى نيامده است ولى تنها در اخبار العصر به چنين عباراتى برخورد مىكنيم :\r\n« سپس پادشاه قشتاله آنان را فراخواند كه مسيحى شوند . و در سال 904 آنان را اكراه كرد و مردم به اكراه وارد دين جديد شدند و اندلس سراسر مسيحى گرديد و در آنجا كسى كه بگويد « لا الله الا الله ، محمد رسول الله » باقى نماند مگر آنها كه اين شهادتين را در اعماق قلب خويش تكرار مىكردند .\r\nبه جاى اذان در صوامع شهر ناقوس مىزدند و در مساجد صورتها و صليبها قرار دادند و ذكر خدا و تلاوت قرآن فراموش شد . چه بسا كسانى كه چشمانشان گريان و دلهايشان بريان بود . و چه بسا كسانى ناتوان بودند و ياراى مهاجرت و پيوستن به برادران مسلمانشان نبود . دلهايشان در آتش غم مىسوخت و سرشكشان سيل آسا فرو مىريخت . و فرزندان خود را مىديدند كه عبادت صليب مىكنند و در برابر بتها سر به سجده مىگذارند و گوشت خوك و مردار مىخورند و شراب مىنوشند كه ام الخبائث است و نمىتوانند آنان را منع كنند زيرا هر كه بخواهد آنان را منع كند به اشد عقوبات گرفتار مىآيد . چه فاجعهء تلخى و چه مصيبت بزرگى و چه فتنهء عظيمى » ! آنگاه گفتار خود را با اين عبارات پايان مىدهد . « فروغ اسلام در اندلس به خاموشى گراييد و ايمان\r\n\r\n\r\n","description":"","footnote":"\r\n( 17 ) .  . 701 11 . R . P : sacnamiS ed lareneg ovihcrA \r\n","page_name":" 303 ","page_number":317},
  {"content":"\r\n\r\nرخت بربست . گويندگان بگويند و نوحه‌سرايان نوحه‌سرايى كنند . ما از خدائيم و به خدا بازمىگرديم و اين در كتاب تقدير خداوندى مسطور بوده و خدا هرچه خواهد همان شود » « 18 » .\r\nالمقرى بخشى از نامه‌اى را نقل مىكند كه نويسندهء آن به مسيحى شدن مسلمانان اندلس اشارت مىكند :\r\n« نه‌تنها از يك طريق و نه‌تنها از يك فريق شنيديم كه مردم اندلس گرفتار محنتى شده‌اند كه در گذشته هيچ ملتى بدان گرفتار نيامده است . از اين قرار كه اگر به كفر اقرار نكنند طعمهء تيغ هلاك خواهند شد . و از مردم غرناطه شروع كردند بخصوص از روستاها زيرا اولا جمعيت كم بود ثانيا مردم آن نواحى به سبب اختلاف اجناس از عصبيت عارى هستند . و مسيحيان مىدانند كه مسلمانانى كه در آنجا مانده‌اند ، پس از آنكه ايشان را خلع سلاح كردند و سنگرهايشان را گرفتند جز اسيرانى در دست ايشان نيستند . جماعتى را نيز به خروج و جلاى وطن وادار كردند و چون ديگر در مسلمانان توانى نماند ، آن طاغيهء ملعون همهء معاهدات خود را نقض كرد و براى غدر و فريب آنان مواد ديگرى پيشنهاد نمود . . . الح » « 19 » .\r\nدر روايت ديگر قضيهء مسيحى كردن مسلمانان غرناطه بدين‌گونه وصف شده است : طاغيهء قشتاله و آراگون بر غرناطه ضربتى سخت نواخت و كسانى را كه در آنجا مانده بودند مجبور كرد كه كافر شوند . نخست بالهاى پروازشان را گسيخت و نيروى رزمشان را در هم شكست . آنگاه سپاه خسران مدارش در سراسر اندلس به حركت درآمد . طاغيه غرق در غرور و مباهات به كفر خود مىخرامد و حال آنكه اختران فروزان اسلام در اندلس افول مىكنند و رسوم و آيين آن منطمس مىشود . اگر ببينيد كه كفر\r\n\r\n\r\n","description":"","footnote":"\r\n( 18 ) . اخبار العصر ص 54 و 55 و 56 .\r\n( 19 ) . ازهار الرياض ج 1 / ص 69 ، 70 ، 71 .\r\n","page_name":" 304 ","page_number":318},
  {"content":"\r\n\r\nبر سر اسلام چه آورده است و با اندلس و مردم اندلس چه معامله‌اى كرده است به جاى اشك از ديدگان خون خواهيد باريد . شمشيرهاى مسيحيان بر فرق جماعت اندكى از مسلمانان كه باقى مانده‌اند مىدرخشد و مىگويند كسى نبايد در پذيرفتن مسيحيت درنگ ورزد و لحظه‌اى مهلت خواهد . مسلمانان اندلس با اين مصائب هول‌انگيز دست بگريبانند و درهرحال خواستار لطف پروردگار خويش‌اند » .\r\nآوازهء محنتى كه به مردم اندلس رسيده بود به زودى در سراسر جهان اسلام منعكس شد . ابن ايّاس مورخ مصرى - از مورخان معاصر حادثه - در شرح حوادث ماه صفر سال 906 ه / اوت سال 1500 م چنين مىگويد : « در اين ماه از مغرب خبر رسيد كه فرنگان بر غرناطه دار الملك اندلس غلبه يافته‌اند و شمشير در مسلمانان نهاده‌اند و مىگويند هركس به دين وارد نشود او را مىكشيم . جماعتى از مردم مغرب از بيم جان به دينشان گرويده‌اند و مسلمانان بر آنان شوريده‌اند و تا حدودى انتقام گرفته‌اند . جنگ همچنان ميانشان ادامه دارد و كارها به امر خداى تعالى است . » « 20 »\r\nاما مسلمانانى كه در مملكت پرتغال باقى ماندند سرنوشت ديگرى يافتند شايد بهتر از سرنوشت مسلمانان اندلس . پادشاه پرتغال در سال 1496 همه را از مملكت خود اخراج كرد و اجازه داد به مغرب يا هر جاى ديگر كه خواهند بروند و چون براىشان عبور از اراضى اسپانيا با مشكلاتى توام بود ، پادشاه و ملكه كاتوليكى به خواست پادشاه پرتغال در ماه آوريل سال 1497 فرمانى صادر كردند و اجازه دادند كه مسلمانان پرتغال از زن فرزند و خدم ايشان حق دارند از مملكت قشتاله عبور كنند و با اموال و امتعهء خود به بلاد ديگر روند . و اگر بخواهند مىتوانند چندى در مملكت قشتاله درنگ كنند و سپس با اموال خود به هر جاى كه خواهند بروند .\r\nالبته به آنها اجازه داده نمىشود زر و سيم با خود خارج كنند . در راه از هر تجاوز و تعرضى درامانند و در برابر اين خدمت از آنان چيزى گرفته نخواهد شد . » « 21 »\r\n\r\n\r\n","description":"","footnote":"\r\n( 20 ) . ابن اياس ج 2 / ص 392 .\r\n( 21 ) .  . 3 . loF 82 . geL . R . P , sacnamiS ed neg hcrA \r\n","page_name":" 305 ","page_number":319},
  {"content":"\r\n\r\n* * * اين حوادث و مصائب پس از آنكه بر ملت بازماندهء اندلس آيين مسيحيت را تحميل نمود او را به ملتى تازه بدل كرد كه در تاريخ : موريسيكها  socsiroM  يا مسلمانان حقير يا عرب مسيحى شده نام گرفت . البته اين تحميل بدون مقاومت و سركشى صورت نگرفت و نشانه‌هاى شورش در مناطق كوهستانى كه هنوز جرقه‌اى از حماسهء دينى در دل ايشان بود پديد آمد . سياست اسپانيا در پى راهى بود كه براى هميشه خود را از آن معاهدات بىارزش برهاند ، عاقبت مجلس اسپانيا مقرر ساخت كه مسلمانان براى دين و دولت خطرى بزرگ محسوب مىشوند بويژه پس از آنكه حركتهاى شورشگرانه از آنان مشاهده شد . و آنان با برادران خود در مغرب و مصر و قسطنطينيه رابطه برقرار كردند .\r\nاين رأى قوت گرفت . مقرر شد كه مسلمانان همه بدون استثناء مسيحى شوند و كسانى كه مخالفت مىورزند اسپانيا را ترك گويند .\r\nاين قرار چون صاعقه‌اى در ميان مسلمانان منفجر شد و به زودى به گوش همگان رسيد و حميت و غيرت ديرين را در جانها برانگيخت و در بسيارى از نواحى غرناطه و ربض البيازين و البشرات اعلان شورش كردند . بخصوص در بلفيق و اندرش كه حاكم شهر مسجد مسلمانان را با باروت ويران كرده بود و در فيحار و جويجار و غير آن شورش از شدت وحدت بيشتر برخوردار بود . مسلمانان آهنگ آن كردند كه در راه دين و حريت خويش جانفشانى كنند ولى سلاح نداشتند و فشار سپاهيان مسيحى هم از حد برون بود . ازاين‌رو در همان روز نخست جمعشان را پراكنده ساختند و بسيارى را كشتند و زنانشان را اسير كردند و همه را جز اطفال كمتر از يازده ساله را كه براى مسيحى شدن مهيا بودند محكوم به مرگ كردند . سرانجام دلبستگى به موطن مألوف و خوف فاقه و روابط خويشاوندى بسيارى را مجبور كرد كه تسليم شوند و اذعان كنند و جان خود برهانند . حكومت پس از فرونشاندن شورش غرناطه و البيازين راه مدارا در پيش گرفت و كارگزاران خود و كشيشان را به اطراف فرستاد . اينان با وعده و وعيد مسلمانان را به كيش خود جذب كردند و بدين‌گونه در سراسر مملكت سابق غرناطه\r\n\r\n","description":"","footnote":"","page_name":" 306 ","page_number":320},
  {"content":"\r\n\r\nموج مسيحى شدن اوج گرفت .\r\nدر همان وقت مسلمانانى هم كه در ابله و سموره و بلاد ديگر جليقيه بودند يعنى باشندگان ( مدجنون ) و تا آن زمان در مسلمانى زيسته بودند مجبور شدند كه دين قديم خود رها كنند و مسيحى شوند .\r\nهرجا كه حركت اعتراض‌آميزى پديد مىآمد فرناندو آن را سركوب مىكرد و در آن هنگام كه مسيحى شدن يك فرمان محتوم بود و فرناندو خود را در شكستن همهء معاهداتى كه با مسلمانان بسته بود محق مىدانست ، دسا قاضى القضاة محاكم تفتيش عقايد پيشنهاد كرد كه تشكيل چنين محكمه‌اى در غرناطه ضرورى است تا با وسائلى كه در دست دارد كار تعقيب مسلمانان را شدت بخشد . از سوى دربار اجازهء تشكيل محكمه صادر شد و بسيارى از مسلمانان غرناطه را به تهمت مسلمانى روانهء زندانها كردند . اين‌بار نيز هزاران تن از آنان از بيم زندان و تعقيب به مسيحيت گرويدند .\r\nفرناندو و ايسابلا از تشكيل محكمهء تفتيش در غرناطه ناخشنودى نمودند و گفتند بهتر است كه امور محكمهء غرناطه به محكمهء قرطبه احاله شود و مسلمانان يا موريسكيها را جز به سبب تهمتهاى بزرگ به محكمه جلب نكنند ولى كليسا چنين پيشنهادى را نپذيرفت و دامنهء فعاليتهاى خود را گسترش داد . در روز بيستم ژوئيهء سال 1501 شاه و ملكه فرمانى صادر كردند كه چون خداوند آن دو را براى پاك ساختن مملكت غرناطه از كفار برگزيده است وجود مسلمانان در غرناطه ممنوع است . فرضا هم كسانى از ايشان بخواهند در غرناطه بمانند حق ملاقات و آميزش با ديگران را ندارند . تا سبب تأخير در مسيحى شدن ديگران و يا سبب فساد عقيدهء كسانى كه مسيحى شده‌اند ، نشوند و هركس كه از اين فرمان سرپيچى كند كيفر او مرگ يا مصادرهء اموال است .\r\nمسلمانان در عين نوميدى قصد آن كردند كه از سلطان مصر يارى جويند ، نامه‌هايى براى او نوشتند و شرح دادند كه چسان آنان را به ترك دين اسلام و پذيرفتن دين مسيح اكراه مىكنند و از او خواستند كه به پادشاه اسپانيا هشدار دهد كه اگر از اين كار بازنايستد ، مسيحيان بلاد مصر را مورد آزار قرار خواهد داد . سلطان مصر هم\r\n\r\n","description":"","footnote":"","page_name":" 307 ","page_number":321},
  {"content":"\r\n\r\nنزد فرناندو كس فرستاد و او را سخت بيم داد . فرناندو فرصت مغتنم شمرد و در سال 1501 همان سفيرانى را كه از آن ياد كرديم به دربار مصر فرستاد . اين سفارت به رياست پيتر و مارتيرى كشيش نويسنده و مورخ بود . مارتيرى سفارت خود را با مهارت و فرزانگى تمام به پايان آورد و توانست سلطان را قانع كند كه مسلمانان غرناطه در عين رفاه و آزادى زندگى مىكنند و هيچ مشكلى ندارند . « 22 »\r\nبدين‌گونه مسلمانان به كلى نوميد شدند . در اين اوان شورشى در دامنه‌هاى كوهستان وليالونگا و سييرا و رمليا ( كوههاى سرخ ) در حوالى رنده شكل گرفت .\r\nجماعاتى از بطون قبايل مغرب توانستند در دره‌ها و گردنه‌هاى كوه كمين كنند و عمال حكومت و سپاهيان او را بكشند . فرناندو لشكرى به سردارى جنگجوى شهير آلونسودا گيلاردوك قرطبه به آن كوهستانها گسيل داشت . در آنجا ميان مسيحيان و مسلمانان نبردى سخت درگرفت . مسيحيان منهزم شدند و جمعى از بزرگان به قتل رسيدند و از جمله كشتگان سردار سپاه آلونسو بود . اين واقعه در ماه مارس سال 1501 اتفاق افتاد .\r\nاين شكست در دربار اسپانيا اثرى عميق نهاد . فرناندو به غرناطه شتافت و اين‌بار راه مدارا در پيش گرفت و اعلان كرد كه اگر شورشيان در ظرف سه ماه مسيحى شوند يا خود از اسپانيا بيرون روند و املاك خود را براى دولت بگذارند ، مورد عفو واقع خواهند شد . بيشتر مسلمانان مهاجرت به افريقيه را برگزيدند و بسيارى از ايشان به فاس و وهران و بجايه و تونس و طرابلس و ديگر جايها رفتند . حكومت اسپانيا كه از مهاجرت مسلمانان خوشدل بود برايشان چند كشتى هم آماده ساخت « 23 » . بسيارى از ايشان هم در بلاد خود ، خاضع و تسليم باقى ماندند . دپدراثا كه مورخى است از كشيشان كليسا و در همان اوان مىزيسته ، آنان را چنين توصيف كرده است : « مردمى هستند داراى\r\n\r\n\r\n","description":"","footnote":"\r\n( 22 ) .\r\n . 782 . P , dibi ttocserP 63 . P , socsiroM ehT : aeL . rD \r\n( 23 ) .  . 764 . P : dibi , ttocserP \r\n","page_name":" 308 ","page_number":322},
  {"content":"\r\n\r\nمبادى اخلاقى استوار . در معاملات و معاهدات خود شريف . ميانشان بيكاره‌اى نيست .\r\nهمه كار مىكنند و به فقراى خود نهايت توجه دارند . « 24 »\r\nمورخين مسلمان هم به اين آخرين جهاد مسلمانان در اسپانيا اشارت كرده‌اند از جمله المقرى چنين گويد :\r\n« خلاصه آنكه مردم غرناطه همه مسيحى شدند از شهرى و روستايى . در آن ميان جماعتى سر برتافتند و خود را از ميان مسيحيان به كنارى كشيدند ولى سودشان نكرد .\r\nبعضى روستاها و اماكن هم چون بلفيق و اندرش و غير آن مقاومت ورزيدند . دشمن سپاه گرد آورد و تا آخرين نفر آنان را كشت يا اسير كرد . مگر آن گروه كه در كوه بلنقه ( يعنى وليالونگا ) بودند كه خداوند تعالى آنان را در برابر دشمنانشان يارى داد تا شمار عظيمى از آنها را كشتند . از جمله فرمانرواى قرطبه جزء كشتگان بود - عاقبت امان يافتند تا با زن و فرزند برخى از اموال و ذخاير سبك‌وزن خود به فاس روند . از آن پس مسلمانانى كه مانده بودند به مسيحيت تظاهر مىكردند و در نهان خدا را مىپرستيدند و نماز مىگزاردند . مسيحيان به بحث و تحقيق در عقايد ايشان پرداختند و بدان سبب بسيارى را در آتش سوختند و مسلمانان را حتى از حمل يك چاقوى كوچك منع كردند تا چه رسد به سلاح آهنين . مسلمانان تا چندى در برخى كوهستانها بارها بر ضد مسيحيان دست به قيام زدند ولى خداوند برايشان ياريگرى مقدر ننمود » « 25 » .\r\nسياست اسپانيا در سركوبى مسلمانان و موريسكيها انواع مختلف داشت . از جمله آنكه فرناندو فرمانى صادر كرد و مسلمانان و موريسكيها را ملزم ساخت در شهرها در محلات خاص خود زندگى كنند . آن‌سان كه در قرون وسطا يهوديان به چنين كيفرى\r\n\r\n\r\n","description":"","footnote":"\r\n( 24 ) .\r\n socsiroM sol ed asoigileR adiV : acitsaiselcE . tsiH : azardeP ed . B . tic ( sagnoL . P ) IIL . P ( \r\n( 25 ) . نفح الطيب ج 2 / ص 616 ، 617 . اخبار العصر ص 55 .\r\n","page_name":" 309 ","page_number":323},
  {"content":"\r\n\r\nمحكوم شده بودند . پس از آنكه در غرناطه حكم مسيحى شدن همهء اهل شهر صادر شد ، مسلمانان و مسيحى شدگان را در دو محله جاى دادند . يكى محله كوچكى بود در داخل شهر شامل پانصد خانه و يكى در خارج شهر ، در ربض البيازين ، شامل پنج هزار خانه . محله‌هايى را كه مسلمانان يا مسيحى شدگان در آنجا مىزيستند  » aireroM «  مىناميدند . يعنى محلهء موريسكيها ، همچنانكه محلات خاص يهود را گتو  ottehG  مىگفتند . ميان اين محله‌ها و محله‌هاى مسيحيان باروهاى بزرگ بود . شمار مسلمانانى كه در غرناطه باقى ماند در اين روزها چهل هزار بود « 26 » .\r\nدر ماه سپتامبر سال 1501 قانون وضع گرديد كه بر طبق آن حمل اسلحه چه پنهان و چه آشكارا براى مسلمانان ممنوع بود . مرتكب آن براى اولين‌بار به حبس و مصادرهء اموال محكوم مىشد و در دفعات بعد به مرگ . اين قانون بارها يعنى در مواردى كه از سوى مسلمانان اعتراضى يا مقاومتى پديد مىآمد قوت مىگرفت .\r\nسياست اسپانيا از گردآمدن موريسكيها در مملكت غرناطه بيمناك بود . ازاين‌رو در فوريهء سال 1515 از سوى پادشاه حكمى صادر شد و در طليطله اعلان گرديد كه هيچ‌يك از مسلمانانى كه تازه مسيحى شده‌اند يا پيش از اين مسيحى شده‌اند حق ورود به اراضى مملكت غرناطه را ندارند . كسانى كه خلاف اين حكم عمل كنند به قتل و مصادره محكوم مىشوند . هم در اين فرمان آمده بود كه كسانى كه به تازگى مسيحى شده‌اند بدون اجازه حق ندارند املاك خود را به هركه خواهند بفروشند و هركس چنين كند به مرگ و مصادره محكوم خواهد شد . اين فرمان بدان سبب صادر شد كه اينان تظاهر به مسيحيت مىكردند و املاك خود را مىفروختند و چون پولى به چنگ مىآوردند از دريا گذشته به مغرب مىرفتند و در آنجا به اسلام بازمىگشتند . « 27 »\r\n\r\n\r\n","description":"","footnote":"\r\n( 26 ) .  . 251 151 , 13 . P : socsiroM ehT : aeL . rD  .\r\n( 27 ) .\r\n 021 . loF , 8 ojageL . R . P , sacnamiS ed lareneg ovihcrA \r\n.\r\n","page_name":" 310 ","page_number":324},
  {"content":"\r\n\r\n\r\nفصل دوم محكمهء تفتيش عقايد اسپانيا و اهتمام آن به نابود ساختن ملت اندلس\r\n\r\n1\r\nمحكمهء تفتيش عقايد  ) noicisiuqnI aL (  براى تعقيب موريسكيها فعاليت شديد خود را آغاز كرد و در شوربختى و سركوب آنها اثرى عميق باقى گذاشت . ازاين‌رو شايسته است كه نخست از تاريخ اين محاكم و قوانين و اعمال وحشت‌انگيز آنها سخنى بگوييم .\r\nمحاكم تفتيش عقايد حاصل انديشه قديمى نظارت بر عقايد مردم و كوشش در سلامت و پاكيزه داشتن آن از شائبه ترديد است . انديشه تحقيق در عقايد در كليساى روم در سالهاى دور به وجود آمد و از اوايل قرن سيزدهم شكل گرفت . پاپ ، اسقفها و آباء دومينيكن را مأمور ساخت كه بدعت‌گذاران و كفار را تحت تعقيب قرار دهند و عقوبت كنند . اين قانون در آغاز در ايتاليا و آلمان و فرانسه به اجرا درآمد . نمايندگان پاپ در هرجا مىگرديدند تا كفار را شناسايى كنند و بگيرند و به مجازات برسانند . براى اين امر در كليسا محاكم موقتى تشكيل شد كه بايد آنها را هستهء اصلى محاكم تفتيش عقايد در سالهاى بعد به حساب آورد .\r\nچندى بعد براى محاكم تفتيش عقايد مراكز ثابتى به وجود آمد كه بيشتر آنها در ديرهاى كشيشهاى دومينيكى و فرانسيسى تشكيل مىشد . در ابتدا اين محاكم را زندان خاص يا محل مخصوصى نبود بلكه هرجا كه براى بازجويى يا زندانى كردن مناسب مىافتاد از آن استفاده مىكردند . رياست اين محاكم با كشيشان بود و آنان سلطهء مطلق\r\n\r\n","description":"","footnote":"","page_name":" 311 ","page_number":325},
  {"content":"\r\n\r\nداشتند . تحقيقات سرى انجام مىگرفت و چون حكمى صادر مىشد بدون هيچ گذشتى به مرحلهء اجرا درمىآمد . در اين محاكم شهادت زنان و كودكان و بردگان بر ضد متهم مسموع مىافتاد و براى گرفتن اعتراف به خدعه و شكنجه هم متوسل مىشدند . البته شكنجه بر طبق قوانين كليسا در گرفتن اعتراف وسيله نامشروعى بود ولى دستگاه پاپ مىگفت براى گرفتن اقرار از به كار بردن آن چاره‌اى ندارد . زندانهايى كه محكمهء تفتيش براى متهمان در نظر گرفته بود ، تاريك و وحشت‌انگيز بود . بسيارى از زندانيان در اثر بيمارى يا آلام روحى جان مىباختند . زندانيان را غالبا به زنجيرهاى گران مىبستند . مجازاتهاى اصلى زندان ابد ، اعدام و مصادرهء اموال بود . قدرتهاى دينى مسيحى و دستگاه پاپ از اموال مصادره شده سهم بسزايى مىبردند و قدرتهاى اجرايى مدنى نيز بىنصيب نمىماندند . محكمهء تفتيش در تعقيب و شكنجهء آلبيگائيان « 1 » و غير ايشان از ملحدانى كه از اوايل قرن سيزدهم در جنوب فرانسه آشكار شدند ، جديت بسيار نمود . در عهد لويى نهم پادشاه فرانسه براى محاكم كليساها دستورالعمل تازه‌اى تنظيم گرديد .\r\nمحاكم تفتيش عقايد در اين اعصار احكامى هم بر ضد كتب محرّمه صادر كرد و فرمان به سوختن آنها داد . از جمله كتاب تلمود و بعضى كتب ارسطو و ديگر كتب فلسفى قديم طعمه حريق گرديد .\r\nدر سالهاى بعد دامنهء فعاليتهاى محاكم تفتيش گسترش يافت و علاوه بر كافران و بدعتگذاران ، جادوگران و قيافه‌شناسان و فالگيران را هم دربرگرفت زيرا اينان را شبيه كافران برمىشمرد . بعد از اين نوبت يهوديان رسيد . اينان را به دشنامگويى به مسيحيت و رباخوارى محكوم نمودند و مجازات كردند . ولى محاكم تفتيش عقايد هيچگاه وظيفه اصلى خود را در تعقيب اهل كفر و بدعت و حفظ عقيدهء كاتوليكى از ياد نمىبرد .\r\n\r\n\r\n","description":"","footnote":"\r\n( 1 ) . منسوب به آلبى ، شهرى در جنوب فرانسه . از فرقه‌هاى بدعتگذار مسيحى بودند .\r\n","page_name":" 312 ","page_number":326},
  {"content":"\r\n\r\n\r\n2\r\nاينها كه گفتيم به محاكم اوليهء تفتيش عقايد در نواحى اروپا چون ايتاليا و فرانسه و آلمان مربوط بود ، اما محاكم تفتيش عقايد در اسپانيا مستقل از ديگر محاكم بود و انگيزهء تشكيل آن يك انگيزهء صرفا دينى بود و بس كه در موقعيتى خاص به وجود آمد .\r\nمحاكم تفتيش در آراگون از اوايل قرن سيزدهم به وجود آمد و در سال 1242 براى آن مقررات تازه‌اى وضع گرديد كه بعدها در نظام محاكم اسپانيا تأثير بسزا داشت .\r\nاين محكمهء آراگونى را محكمهء قديم مىگويند . سالها در تعقيب آلبيگائيان وقت صرف كرد تا مگر دعوت آنان را در آراگون بىاثر سازد و ازاين‌رو پس از مدتى به صورت يكى از وحشتناكترين محاكم درآمد .\r\nمحاكم تفتيش اسپانيا با اين همه در آغاز كار بود و فعاليت دامن گسترده‌اى نداشت . در سالهاى بعد ميان اسپانياى مسيحى و اسپانياى مسلمان برخوردهايى به وجود آمد ، اسپانياى مسيحى در ميدان جنگ و سياست بر اسپانياى مسلمان برترى يافت و اين امر سبب شد كه تعصب مذهبى در ميان مسيحيان اسپانيا افزونتر گردد :\r\nملت اندلس از آغاز قرن چهاردهم عبارت از طوايف بزرگى از باشندگان ( مدجنون ) بودند كه در سرزمين قديم خويش در قشتاله و آراگون مىزيستند و باقيماندهء اندكى كه در مملكت كوچك غرناطه كه سرنوشت محتوم آن ديگر از افق پديدار گشته بود ، زندگى مىكردند . در اين سالها امواج تعصب دينى يهوديان مسيحى شده  ) sosrevnoC (  را دربرگرفت . بسيارى از اينان كه به تازگى به مسيحيت گرويده بودند مناصب بزرگ كليسا و مجلس مشاورهء سلطان را اشغال كرده بودند و به سبب اموال و نفوذ خود ، در دولت و اجتماع نفوذ و مكانت عظيمى حاصل كرده بودند .\r\nبزرگان كليسا در آنان به ديدهء ترديد مىنگريستند و آنان را از يهوديانى كه بر دين قديم باقى مانده بودند خطرناكتر مىدانستند و به الحاد و ارتداد متهم مىساختند و مىگفتند كه در نهان شعائر مذهبى خود را اجرا مىكنند . در سال 1465 در عهد\r\n\r\n","description":"","footnote":"","page_name":" 313 ","page_number":327},
  {"content":"\r\n\r\nهنرى چهارم پادشاه قشتاله ، اين اتهام بالا گرفت . پادشاه براى اسقفها فرمانى صادر كرد كه به كار اينان نيك برسند و مرتدين و ملحدين را معاقبت كنند . در اثر اين فرمان اين يهوديان تازه مسيحى شده را به محاكم كشيدند و جمعى را در آتش سوختند . ولى مسائل داخلى قشتاله مانع آن شد كه اين اقدام دامنهء گسترده‌ترى بيابد . در اين هنگام پاپ سيكستوس چهارم كوشيد تا محاكم تفتيش عقايد قشتاله را فعال كند . نماينده‌اى با اختيار تام از سوى خود به قشتاله فرستاد تا ملحدان و مرتدان را بگيرد و عقوبت كند .\r\nپادشاه و ملكهء قشتاله - فرناندو و ايسابلا - در عين اينكه خود از تعصب دينى بهرهء بسيار داشتند ، نمىخواستند كه بدين‌گونه كليسا در امور داخلى مملكتشان مداخله ورزد . ازاين‌رو مدتى چشم فروپوشيدند و از تحريض كشيشان به طرد و تعقيب متهمان خوددارى ورزيدند . به ويژه به صدق نيت و حسن‌عمل يهوديان مسيحى شده اعتقاد داشتند و در وفادارى آنان به دستگاه سلطنت ترديد روا نمىداشتند .\r\nپادشاه و ملكه مدت درازى نتوانستند در برابر اصرار كشيشان مقاومت ورزند .\r\nعاقبت فرمان تشكيل محاكم تفتيش عقايد را در قشتاله هم صادر كردند تا همان كارهايى را كه در آراگون مرتكب شده بود ادامه دهد .\r\nگويند به اصرار توماس دتوركمادا رئيس دير آباء دومنيكن در سانتاكروث در شقوبيه ، ملكه ايسابلا قانع شد كه اجازهء تشكيل محاكم دهد . البته توماس كشيشى بود كه ايسابلا در برابر او اعتراف كرده بود و كشيش را در او نفوذ فراوان بود .\r\nهمچنين پيش از آنكه ملكه به تخت سلطنت فرارود ، از ملكه قول گرفته بود كه اگر روزى به پادشاهى رسد به حمايت از مذهب كاتوليك ريشهء بددينان و مرتدان و بدعتگذاران را درآورد . در سال 1478 فرناندو و ايسابلا ، سفيران خود را نزد پاپ فرستادند كه در اين باب فرمان رسمى صادر كند . پاپ نيز در ماه نوامبر همين سال فرمان را صادر كرد .\r\nنخستين گام براى تنفيذ فرمان پاپ در سال 1480 برداشته شد و سه تن قاضى براى اولين محاكم در اشبيليه برگزيده شدند و بدين‌گونه محكمهء وحشتناك تفتيش عقايد قشتاله كار خود را آغاز كرد .\r\n\r\n","description":"","footnote":"","page_name":" 314 ","page_number":328},
  {"content":"\r\n\r\n\r\n3\r\nمحكمه كار خود را در اشبيليه از اينجا آغاز كرد كه هركس بايد محكمه را در معرفى ملحدين و كافران و هركس كه در عقيدهء او تزلزلى هست يارى دهد و در جمع‌آورى دليل براى محكوميت آنان با محكمه همكارى نمايد . طوفان نخست بر يهوديان مسيحى شده كه شمار كثيرى از آنان در اشبيليه مىزيستند فرووزيد و هنوز يك سال نگذشته بود كه هزارها تن قربانى گرديدند و از ايشان شمار كثيرى هم در آتش سوزانده شدند . خلق بسيارى هم به زندان افتادند و به جريمه‌هاى بزرگ محكوم شدند يا از همهء حقوق مدنى محروم گشتند .\r\nبسيارى از اين مسيحىشدگان براى نجات جان خويش به املاك اشراف گريختند ولى از سوى پادشاه فرمانى صادر شد كه همهء فراريان بايد تسليم محكمه تفتيش شوند و اشراف را تهديد كرد كه اگر از اجراى اين فرمان سر باز زنند ، وظيفهء آنها قطع مىشود و خود از كليسا طرد مىشوند . بعضى از بزرگان تازه مسيحىشدگان تصميم به مقاومت گرفتند و توطئه‌اى ترتيب دادند كه اعضاى محكمهء تفتيش را به قتل برسانند ولى توطئه كشف شد و بسيارى گرفتار آمدند و جمعى نيز محكوم به سوختن شدند . از آن پس در برابر محاكم تفتيش معارضى باقى نماند .\r\nفعاليتهاى محكمه به سرعت گسترش يافت و پادشاه و ملكه فرمانى صادر كردند و در ماه فوريه سال 1482 هفت تن قاضى ديگر معين كردند . از آن پس در قرطبه و جيان و شقوبيه و طليطله و بلد الوليد نيز محاكمى به وجود آمد و سراسر مملكت اسپانيا - قشتاله و آراگون - را دربر گرفت .\r\nفرناندو و ايسابلا مىكوشيدند به محاكم تفتيش عقايد صفت ملى دهند و بگويند كه بيشتر قدرت آن از پادشاه منبعث است تا از پاپ . پاپ در سال 1483 فرمانى صادر كرد كه به مقتضاى آن مجلس اعلاى محكمهء تفتيش  amerpuS  تشكيل مىشد . اين محكمه در امور دينى اختيار مطلق داشت و داراى چهار عضو بود ، كه يكى مقام رياست داشت . مقام رياست\r\n\r\n","description":"","footnote":"","page_name":" 315 ","page_number":329},
  {"content":"\r\n\r\nرا مفتش كل  lareneG rotisiuqnI  مىگفتند . در اكتبر سال 1483 پاپ طى فرمانى اسقف توماس دتوركمادا را كه شاه و ملكه نزد او اعتراف كرده بودند به اين منصب خطير برگزيد و او در همان وقت براى محكمهء مقدس مقررات تازه‌اى وضع كرد . توماس دتوركمادا كشيشى سخت متعصب بود و مهيب و باعزم . در تنظيم امور محكمه و پايه‌گذارى سلطه خويش جدى بليغ به كار برد . همهء همش آن بود كه محكمهء تفتيش اسپانيا را صورت ملى دهد و براى تحقق نيازهاى اسپانيا به كارش برد و براى رسيدن به اين هدف موفق هم شد .\r\nقانون محكمهء جديد در سال 1485 در مجمعى از قضات و بازجويان و مدعى العموم‌ها كه در اشبيليه گرد آمده بودند نوشته شد . سپس در سال 1488 در بلد الوليد مجمع ديگرى تشكيل شد و چند لايحه جديد را از تصويب گذرانيد . و در سال 1498 مجمع سوم در ابله تشكيل شد . مجلس اعلا  amerepuS  بعد از جرح و تعديل آن لوايح به كار پرداخت . وضع اين قوانين و مقررات در تحول محكمهء تفتيش اسپانيايى اثرى عميق داشت . زيرا از اين پس محكمه تفتيش اسپانيا جنبه ملى و مستقل به خود گرفت و به صورت چنان قدرتى درآمد كه حتى بزرگان مملكت هم از آن بيم داشتند و مردم عادى از شنيدن نامش بر خود مىلرزيدند . اين محكمه وحشت‌انگيز و احكام مرگبارش در تاريخ اسپانيا عنصر بارزى بود و به نوبه خود در راندن اسپانيا به لبه سراشيبى كه قريب به سه قرن اسپانيا در آن فرو مىغلطيد ، سهم بسزايى داشته است .\r\nتوماس دتوركمادا همچنان بر منصب خود باقى بود تا در سال 1498 بمرد . اين كشيش متعصب با وجود اظهار زهد و پرهيز پس از پادشاه بزرگترين قدرت اسپانيا بود و در كاخهاى فخيم زندگى مىكرد و گروه بزرگى نگهبان داشت ، از سواره و پياده . به سبب همين شدت و خودكامگى و ستمگرى او بود كه پاپ در سال 1494 پنج تن قاضى ديگر را كه همه را قدرتى همسنگ قدرت او بود در كنار او به كار گماشت . چون توماس بمرد ديگوديسا اسقف جيان جاى او را گرفت و او تا سال 1507 بر آن منصب ببود .\r\n\r\n","description":"","footnote":"","page_name":" 316 ","page_number":330},
  {"content":"\r\n\r\n\r\n4\r\nاكنون به بيان شرحى موجز از مقررات و اعمال محاكم تفتيش عقايد مىپردازيم و خواهيم ديد كه اين محاكم چقدر از مبادى منطق و عدالت به دور بودند و به ستمگرى و سختدلى و توحش نزديك .\r\nقضاياى محكمهء تفتيش يا محاكم فرعى آن از يك گزارش يا چيزى كه همانند آن باشد آغاز مىشد . در اين فرقى نبود كه گزارش‌دهنده شخص معينى باشد يا يك نامهء بىنام و نشان . در صورت اول گزارش‌دهنده را به محكمه مىخواندند و اقوال و مشاهداتش را مىشنيدند و اين اساس پرونده را تشكيل مىداد . همچنين ممكن بود كه اين گزارش به وسيلهء كشيش داده شود كه در حين « اعتراف » شنيده است . كشيشان موظف بودند كه اعترافاتى را كه بوى انحراف از عقايد كاتوليكى مىدهد با آنكه بايد آن را پوشيده دارند ، به محكمه گزارش دهند . البته جزئيات اعتراف را از او نمىخواستند بلكه كشيش به طور كلى مىگفت كه در اعترافات فلان چيزهايى بود كه با دين كاتوليكى يا حقوق محكمه منافات داشت . محكمه در حال دست به كار مىشد و به تحقيقات سرى مىپرداخت . آنگاه نتيجه تحقيقات را با گزارشهايى كه به محكمه رسيده بود مطابقت مىكردند تا معلوم شود واقعا طرف كافر است يا شبهه‌اى ايجاد شده است . گزارش اين تحقيقات سرنوشت طرف را رقم مىزد . گزارش‌دهندگان نيز سوگند مىخوردند كه هرچه حاصل مىكنند فقط محكمه را از آن آگاه سازند . بيشتر اينان از ميان كشيشهاى نادان و متعصب انتخاب مىشدند . ازاين رو اخلاق و آراء بلكه شرف و وجدانشان مورد ترديد بود و آراءشان جز در موارد نادر به زيان متهم بود .\r\nچون گزارش تحقيقى به محكمه مىرسيد فرمان دستگيرى متهم و به زندان فرستادنش صادر مىشد . اين زندان سرى بود . زندانهاى محكمه كه متهمين كفر و ارتداد را به آنجا مىفرستادند به زندانهاى سرى معروف بودند و به اطاقهاى بازجويى و شكنجه متصل بودند . اين زندانها گود و تاريك و مرطوب و پر از موشها و حشرات بود . در آنجا\r\n\r\n","description":"","footnote":"","page_name":" 317 ","page_number":331},
  {"content":"\r\n\r\nمتهم را زنجير مىكردند . « 2 »\r\nبه قول لورنته مورخ محاكم تفتيش عقايد اسپانيايى آنچه بيش از همه دردناك بود آن بود كه هركه پايش به زندانهاى محاكم تفتيش عقايد مىرسيد ، در حال در نظر افكار عمومى سقوط مىكرد و چنان عار و ننگى به او مىچسبيد كه در هيچ زندان مدنى يا دينى ديگر نمىچسبيد . زندانى در اندوهى وصف‌ناشدنى و عزلتى عميق و دايم فرومىرفت و هرگز نمىدانست چه وقت به پرونده او رسيدگى خواهند كرد . در اين مدت نه كسى او را تسليتى مىداد و نه از او دفاعى مىكرد . اما در باب زنجير كردن متهم و بستن دست و پاى و گردن در اغلال مىگويد اين عمل در مواقع نادر صورت مىگرفت . « 3 »\r\nدكتر لى مىگويد : « دستگيرى كه به وسيلهء محكمهء تحقيق انجام مىگرفت خود عقوبت خطرناكى بود ، زيرا اموال زندانى برفور مصادره مىشد و رابطه‌اش با جهان خارج تا پايان محاكمه‌اش قطع مىشد . معمولا محاكمه از يك سال تا سه سال طول مىكشيد و در طول اين سه سال نه زندانى و نه خانواده‌اش چيزى از سرنوشت خود نمىدانست . هزينه زندان از فروش اموال مصادره شدهء متهم بود و چه‌بسا همهء آن در ايام محاكمه به مصرف مىرسيد . » « 4 » .\r\nزندانى غالبا نمىدانست او را به چه گناهى متهم كرده‌اند . ولى پس از دستگيرى سه جلسه متوالى به مدت سه روز او را به جلساتى مىبردند كه به جلسات رأى و انذار معروف بود . در آن جلسات از او مىخواستند كه به حقيقت اقرار كند و وعده‌اش مىدادند كه اگر خود به گناه خود اقرار كند با او به رفق و مدارا رفتار خواهد شد و اگر دروغ گويد يا انكار كند او را شكنجه خواهند كرد . زيرا « ديوان مقدس » هيچكس را بدون ادلهء كافى نمىگيرد و اين يك روش غدّارانه بود . بسا متهم مرتكب چنان كارى\r\n\r\n\r\n","description":"","footnote":"\r\n( 2 ) .\r\n VI . pahC . I . V niapS fo noitsiupnI eht fo yrotsiH : aeL . rD \r\n( 3 ) .\r\n ) 7181 - 5181 ( anapsE ed noicsiuqnI al ed acicirC airotsiH : etnerolL . A . S noD \r\n( 4 ) .  . niapS fo socsiroM eht : aeL . rD \r\n","page_name":" 318 ","page_number":332},
  {"content":"\r\n\r\nنشده بود ولى براى برخوردار شدن از رفق و مدارا يا تخفيف در مجازات به آن اعتراف مىكرد . در اين هنگام محكمه حكم به كفرش مىداد و با همه وعده‌هايى كه داده بود او را تسليم مرگ مىساخت .\r\nهرگاه متهم پس از اين سه جلسه بازجويى همچنان بر انكار خود باقى مىماند بر طبق همان گزارشها هرچند كه ركيك و ضعيف مىبودند او را مجرم مىشناختند و به شكنجه‌گاه مىفرستادند . زيرا اصل بر اين بود كه متهم حقيقت را مخفى داشته و به آن اعتراف نكرده است يا دروغ گفته است . قرار شكنجه در غرفهء مشورت و در مجمع قضات صادر مىشد . در اوايل چنان بود كه متهم را به محض دستگيرى در محاكم تفتيش عقايد به شكنجه مىكشيدند ، و از اواسط قرن سيزدهم براى حصول اعتراف شكنجه رايج شد . در قشتالهء شكنجه يكى از وسايل معمولى تحقيق بود كه قضات عادى آن را براى به اعتراف آوردن متهم ضرورى مىشمردند ، بنابراين اگر در چنين محاكمى هم رواج داشته باشد ، تعجب‌آور نيست . بسيارى از مورخين به شيوه‌هاى شكنجه در اين گونه محاكم اشارت كرده‌اند . از جمله دون لورنته مىنويسد : من نمىخواهم انواع شكنجه‌هائى را كه در ديوان تحقيق براى گرفتن اعتراف اجرا مىشد توصيف كنم . زيرا ديگر مورخين به دقت دربارهء آنها سخن گفته‌اند . فقط در اينجا تصريح مىكنم كه هرچه آنها گفته‌اند مبالغه‌آميز نيست . بسيارى از قضاياست كه ذكر آنها آدمى را به لرزه مىآورد و دچار وحشت و اشمئزاز مىنمايد . از ميان بازجويان كسانى اين وسيله را بيشتر به كار مىبرند كه در جمود و خشك‌مغزى به حد توحش رسيده باشند » « 5 » . ولى يكى ديگر از مورخين جديد محاكم تفتيش عقايد دكتر لى است كه اين اقوال را مبالغه‌آميز مىشمارد و مىگويد شكنجه‌اى كه در محاكم تفتيش عقايد اعمال مىشد هرگز قساوت‌آميزتر از محاكم عادى نبوده است . البته در محاكم تفتيش رم شكنجهء متهمين بسى سخت‌تر از محاكم اسپانيا بوده است « 6 » .\r\n\r\n\r\n","description":"","footnote":"\r\n( 5 ) .  . dibi : etneroL \r\n( 6 ) .\r\n . IIIV : hc . III . V : noitisiuqnI eht fo yrotsiH eht : aeL . rD \r\n","page_name":" 319 ","page_number":333},
  {"content":"\r\n\r\nبيشتر انواع شكنجه كه در قرون وسطا معمول بود در محاكم تفتيش هم معمول شد .\r\nاز جمله شكنجه به آب بود . از اين قرار كه دست و پاى متهم را به آلتى شبيه نردبان مىبستند به گونه‌اى كه سرش رو به پايين باشد آنگاه دهانش را پيوسته پر از آب مىكردند به نحوى كه متهم نزديك بود خفه شود . ديگر شكنجه‌اى بود به نام « ژاروكا » بدين‌قرار دستهاى متهم را از پشت مىبستند و با ريسمانى كه دور كف دستها و شكمش محكم شده بود او را بالا و پايين مىكشيدند گاه نيز وزنه‌هاى سنگينى به او مىآويختند . ديگر از شكنجه‌ها داغ كردن پاها با سيخهاى گداخته بود يا گذاشتن قطعات گداخته بر شكم و لمبر او . يا خردكردن استخوانهاى او زير فشار يا پاره‌پاره كردن پاها يا از جاى درآوردن فك و غير آن .\r\nوحشت و آلام شكنجه را حدى نبود . غالبا براى متهم عواقب پرخطرى داشت و اين عواقب بر حسب نيروى جسمانى و روانى او فرق مىكرد . همچنين قانون و قاعدهء معينى هم نداشت و بيشتر به نظر و راى يا وجدان قاضى بستگى داشت . « 7 » در جلسات شكنجه تنها شكنجه‌گر و كشيشان بازجو حضور مىيافتند . گاه نيز طبيبى اگر وجودش ضرورى بود به جلسه حاضر مىشد . متهم غالبا نمىدانست دقيقا چه چيز را بايد اعتراف كند و از او نمىخواستند به يك سؤال مشخص پاسخ دهد بلكه او را شكنجه مىدادند تا به هرچه خواهد اعتراف كند . طبيب هنگامى كه متهم را در شرف مرگ مىديد دستور مىداد شكنجه را متوقف كنند و چون متهم به هوش مىآمد و خونها بند مىآمد بار ديگر شكنجه از سر گرفته مىشد . چون متهم اعتراف مىكرد و قضات به صحت اعتراف او يقين مىكردند از تعذيب او بازمىايستادند . اگر متهم قدرت تحمل شكنجه را داشت و بر افكار خود پاى مىفشرد باز هم فايده‌اى نداشت زيرا قضاة غالبا براى محكوم كردن متهم براى خود دلايلى داشتند . و بر حسب آن دلايل و اعتبارات متهم را محكوم مىكردند . متهم مجبور بود هرچه را كه در زير شكنجه اعتراف كرده روز ديگر نيز آزادانه اعتراف كند و بر صحت اعتراف روز پيش تأكيد ورزد . اگر باز هم انكار مىكرد شكنجه نيز از سر گرفته مىشد . پس از پايان\r\n\r\n\r\n","description":"","footnote":"\r\n( 7 ) .  . 22 . P . III . V : dibi : aeL . rD \r\n","page_name":" 320 ","page_number":334},
  {"content":"\r\n\r\nشكنجه ، متهم را مجروح و خون‌آلود به سالن جلسه مىبردند تا براى اولين‌بار به تهمتهايى كه بر او وارد مىآوردند پاسخ گويد . بدين‌گونه كه تهمت را قاضى مىخواند و متهم بدون فاصله به آن جواب مىداد . سپس مىپرسيدند اكنون چه دفاعى دارد . بر حسب قوانين محكمه متهم بايد دفاع كند . و در اين هنگام براى او يكى از وكلاى مدافعى را كه نامش در دفتر محكمه بود ، محكمه برايش انتخاب مىكرد ، گاهى نيز در موارد استثنائى مىتوانست از خارج از محكمه هم وكيل بگيرد . وكيل سوگند مىخورد كه وظيفهء خود را از روى امانت انجام خواهد داد و از سوءنيت در تعبير مقررات دورى ورزد و در هر مرحله از محاكمه كه برايش آشكار شد كه موكلش محق نيست از وكالت او شانه خالى كند . البته اين مدافعات نوعا چيزى مسخره‌آميز بود زيرا هرگز به وكيل اجازه نمىدادند پروندهء اصلى را بخواند و با موكل خود تنها گفتگو كند . بلكه خلاصه تحقيق و قرار اتهام را در اختيار او مىگذاشتند و هرگاه وكيلى در كارى كه به او محول شده بود قصد احقاق حق موكل خود داشت ، خود نيز مورد خشم محكمه واقع مىشد .\r\nپس از سؤالهاى قضاة و جوابهاى متهم قضيه به مجمع كشيشان احاله مىشد تا از نو راى خود را اعلام دارند و اين يك مرحلهء حساس بود زيرا پايه و اساس رأى نهائى بود . كشيشان بار ديگر رأى مىدادند و كمتر اتفاق مىافتاد با آنچه در آغاز گفته بودند اختلاف داشته باشد . پس از صدور حكم در اين مرحله متهم فرصت استيناف از مجلس اعلاى محكمهء تفتيش ( سوپرما ) داشت ولى كمتر اتفاق مىافتاد كه مجلس اعلا حكمى را نقض كند . آنگاه متهم حق داشت كه از كرسى رسولى طلب عفو كند . خزانهء پاپ از اين راه اموال بسيار حاصل مىكرد . از اين فرصت كسانى استفاده مىكردند كه داراى ثروت هنگفتى باشند .\r\nدر اين محاكم به ندرت كسى تبرئه مىشد يا پيش از محاكمه آزاد مىگرديد . زيرا اندك شكى در برائت مطلق متهم ، او را گناهكار به حساب مىآورد منتهى از نوع خفيف آن  ivel ed  . در اين هنگام مجازاتهايى متناسب با گناهش براى او در نظر مىگرفتند و مقرر مىشد كه با انجام يك سلسله اعمال خود را از هرگونه شبههء كفر\r\n\r\n","description":"","footnote":"","page_name":" 321 ","page_number":335},
  {"content":"\r\n\r\nتبرئه گرداند . و چون حكم به برائت كسى داده مىشد - البته به ندرت - آزاد مىگرديد و به او شهادتنامه‌اى مىدادند حاكى از اينكه صاحب آن از هر گناهى پاك شده است و اين به عوض از دست رفتن مال و شرف و تحمل انواع آزارها و شكنجه‌هايش بود .\r\nاما اگر متهم محكوم مىشد تا زمان اجراى حكم او را از مفاد حكم آن آگاه نمىكردند و متهم در زندان مىماند ، بدون آنكه بداند چه سرنوشتى خواهد داشت .\r\nآنگاه مراسم اتودافه  ef - ad - otuA  انجام مىشد . خلاصه آنكه بر متهم جامهء مقدس مىپوشانيدند و ريسمانى به گردنش مىبستند و شمعى به دستش مىدادند و او را به كليسا مىبردند تا مراسم توبه صورت گيرد . سپس او را به جايگاه اجراى حكم مىبردند . در آنجا براى اولين بار حكم محكمه را براى او مىخواندند . اين حكم ممكن بود زندان ابد باشد يا مصادرهء اموال يا اعدام به سوزانيدن و اين در حالت كفر صريح بود و گاهى نيز به كيفر گناهان سبكتر ، متهم را براى مدت معينى به زندان مىكردند يا به جريمه محكوم مىنمودند . احكام اعدام غالبا در دورهء اول محاكم تفتيش عقايد كيفر كسى بود كه به كفر محكوم شده باشد . در شهرهاى بزرگ حكم را در ميدان بزرگ شهر اجرا مىكردند . كشيشان و بزرگان با لباسهاى رسمى حضور مىيافتند . گاه پادشاه هم شركت مىكرد . اين مراسم غالبا براى اعدام چند نفر تشكيل مىشد . مثلا دهها نفر را به سوختن محكوم مىكردند . قربانيان را در موكب اتودافه  ef - ad - otuA  كه از قرن پانزدهم در اسپانيا رواج يافته بود حركت مىدادند . با آنكه اين مراسم مراسمى سخت وحشت‌انگيز بود ، جمع كثيرى از عامهء مردم به تماشا مىشتافتند . لازم به ذكر است كه فرناندوى كاتوليكى خود از عاشقان تماشاى اين موكبهاى وحشتناك بود و از ديدن مراسم آتش زدن انسانها لذت مىبرد و قضات محكمه تفتيش را كه براى او چنين محافلى ترتيب داده‌اند مىستود . « 8 »\r\nدر محاكم تفتيش احكام به كندى صادر مىشد و متهم را مايوس مىساخت ، يعنى\r\n\r\n\r\n","description":"","footnote":"\r\n( 8 ) .  . I , V , dibi : aeL . rD  .\r\n","page_name":" 322 ","page_number":336},
  {"content":"\r\n\r\nبسته به ميل قضات بود و اقدامات محكمه . گاه مدت يك محاكمه آن قدر به درازا مىكشيد كه پس از سالها متهم پيش از آنكه حكم درباره‌اش صادر شود در زندان مىمرد .\r\nاتفاق مىافتاد كه مردگان و غائبين را هم محاكمه و محكوم كنند . مثلا حكم به مصادرهء اموالشان داده مىشد يا اگر مرده بودند گورشان را مىشكافتند و با همان مراسم اتودافه استخوانهايشان را مىسوزانيدند .\r\nهمچنين حكم صادره از محكوم عليه به خاندان او هم سرايت مىكرد از جمله آنان را از حقوق اجتماعى محروم مىكردند يا به گونه‌اى خاص مورد توهين و تحقير قرار مىدادند . يعنى بىگناهان را به گناهى كه بر ديگرى ثابت كرده بودند مواخذه مىنمودند . « 9 »\r\n\r\n5\r\nاين بود خلاصه‌اى از اعمال محاكم كليسايى كه به مدت سه قرن صفحات تاريخ اسپانيا را سياه كرده است .\r\nاز آن هنگام كه محاكم تفتيش به كار قضا پرداخت ، بر سراسر اسپانيا وحشت و هراس حكمفرما شد . بسيارى از كسانى كه به تازگى مسيحى شده بودند ، اعم از يهوديان و مسلمانان راه فرار در پيش گرفتند آن‌سان كه حكومت در سال 1502 دستور داد كه هيچ ناخداى كشتى و هيچ بازرگانى حق ندارد كسى را كه تازه مسيحى شده بدون اجازه مخصوص از دريا بگذراند ، و بدين‌صورت بسيارى از اين تازه مسيحى شدگان را در مرزها گرفتند و به محاكم تفتيش فرستادند . اعضاى محاكم كه از قدرتى\r\n\r\n\r\n","description":"","footnote":"\r\n( 9 ) . رجوع كنيد به كتاب من تحت عنوان « ديوان التحقيق و المحاكمات الكبرى » فصل اول ص 24 ، 32 .\r\n","page_name":" 323 ","page_number":337},
  {"content":"\r\n\r\nشگرف برخوردار بودند و خود را ما فوق هر قانونى مىشمردند ، جيبهاى خود را از اموال مغصوب متهمان و رشوه‌هايى كه از اين و آن مىگرفتند پر مىكردند . در خزانهء پادشاه كاتوليكى نيز صدها هزار دينار گرد آمد در حالى كه صاحبان آن اموال خود در زندانها از گرسنگى جان مىباختند « 10 » . در قرطبه مدعى العمومى بود به نام لوسرو كه در قساوت همتايى نداشت . در عهد او غارت اموال و غصب زنان و دختران به حدى رسيد كه فرياد از خلق برآمد و بزرگان قرطبه شكايت به پادشاه بردند و بناليدند . فرمان شد كه به اعمال او رسيدگى كنند و اين رسيدگى به دستگيرى و عزل او انجاميد « 11 »\r\nدربار ، خود از ستمى كه اين محاكم بر رعيت روا مىداشتند آگاه بود ولى توان آن نداشت كه بر آن لگام زند . از سوى ديگر چندان هم ناخشنود نبود ، زيرا محاكم در برانداختن موريسكيها همان كارى را مىكردند كه دربار مىخواست . مثلا در وصيت‌نامه‌اى كه فرناندوى كاتوليكى براى فرزند خود نهاد ، او را به حمايت از مذهب كاتوليك و كليسا سفارش مىكند و از او مىخواهد قضاتى خداىترس برگزيند تا با عدل و حزم به خدمت آيين كاتوليك قيام كنند و تا آنجا كه در توان دارند طايفه پيروان محمد را سركوب كنند . « 12 »\r\nچون فرناندو بمرد قاضى القضات محكمهء تفتيش كاردينال خيمنس مطران طليطله بود كه گفتيم در تعقيب مسلمانان و مسيحى كردن ايشان مرتكب چه اعمالى شد .\r\nكاردينال آهنگ آن كرد كه محاكم كليسائى را تطهير كند ، ازاين‌رو بسيارى از بازجويان و قضات را عزل نمود ولى پس از اندك زمانى بار ديگر كارها به همان روال اول بازگرديد . چون شارل پنجم بر تخت نشست مجلس قشتاله به او نوشت كه « سلامت مملكت و تقويت پادشاهى او منوط به تأييد محاكم تفتيش است » . شارل نيز اين نصيحت\r\n\r\n\r\n","description":"","footnote":"\r\n( 10 ) .  . 291 - 091 . P . I . V : dibi : aeL . rD \r\n( 11 ) .  . 012 . P . I . V , dibi : aeL . rD \r\n( 12 ) .  . 512 . P . I . V : anairaM . tiC : dibi : aeL . rD \r\n","page_name":" 324 ","page_number":338},
  {"content":"\r\n\r\nرا به زودى به كار بست راه سلطه‌جوئيهاى محاكم را بگشود و همه كوششى كه براى محدود كردن اعمال ستمگرانهء محاكم صورت گرفته بود ، بىاثر گرديد .\r\n\r\n6\r\nمحاكم تفتيش در قشتاله اندكى پيش از سقوط غرناطه بود ، يهوديانى كه ساليان دراز در سايه دولت اسلام در آزادى و امنيت گذرانيده بودند ، نخستين قربانيان سياست جديد اسپانيا شدند . از اين قرار كه چون غرناطه به دست پادشاه و ملكهء كاتوليكى افتاد و يهوديان در زير فرمان حكومت تازه درآمدند ، در سىام مارس سال 1494 فرمانى صادر شد كه يهوديانى كه مسيحى نمىشوند در هر شرايط و سنى كه هستند بايد در مدت چهار ماه از تاريخ صدور اين فرمان قشتاله را ترك گويند و هرگز بدان بازنگردند و كسانى كه از اين حكم سرپيچى كنند به مرگ و مصادره محكوم خواهند شد . همچنين هيچ يك از اهالى قشتاله پس از انقضاى اين مدت حق ندارند آنان را حمايت كنند يا در جايى مأوى دهند . يهوديان موظف‌اند كه در خلال اين مدت املاك خود را بفروشند و يا به هر نحوى كه مىخواهند در آن تصرف كنند . « 13 » بسيارى از يهوديان كه نمىخواستند وطن مألوف را ترك كنند يا اموال خود را از دست بدهند مسيحى شدند .\r\nبسيارى نيز در زندانهاى محاكم مقدس مردند يا سوخته شدند . جمعى نيز سر به ديگر بلاد نهادند و رفتند . يهوديانى كه مسيحى شده بودند نيز از تعقيب و آزار در امان نماندند زيرا - چنان كه گفتيم - به كوچكترين شبهه‌اى به زندان مىافتادند . طوايفى از مسلمانانى هم كه از سالها پيش در مملكت قشتاله و آراگون مانده بودند همين سرنوشت غم‌انگيز را پيدا كردند .\r\n\r\n\r\n","description":"","footnote":"\r\n( 13 ) .\r\n . 6 , loF , 82 . ojageL . R . P : sacnamiS ed lareneg oevihcrA \r\n.\r\n","page_name":" 325 ","page_number":339},
  {"content":"\r\n\r\nچون مملكت غرناطه سقوط كرد و طومار دولت اسلامى در اندلس درنورديده شد و ميليونها مسلمان در قبضهء اقتدار اسپانياى مسيحى قرار گرفتند و مسلمانان به مسيحى شدن مجبور شدند و بقاياى امت اندلسى به طوايف موريسكى بدل گرديدند ، محاكم تفتيش در غرناطه نيز براى فعاليت ميدانى گسترده يافت . محاكم تفتيش كه در واقع مشت درشت كليسا بودند دو كار اساسى داشتند : دينى و سياسى . يعنى به نام دين به هدفهاى سياسى رسيدن . هدف سياسى دولت اسپانيا در درجهء اول در بند كشيدن امت اندلس و فناى اسلام و در پى آن نابود ساختن خصايص نژادى و اجتماعى آنان و منحل كردن ايشان در يك جامعهء مسيحى بود . دولت اسپانيا براى دست يافتن به هدف خود منتظر گذشت زمان و تطورات تاريخى نماند . بلكه به الهام و تحت فشار كليسا در اين كار تعجيل ورزيد و راه مبالغه و اسراف در پيش گرفت و بر مصائب موريسكيها يا اعراب مسيحى شده به نحو فاجعه‌آميزى درافزود و هم بر سياست اسپانيا در طول تاريخ مهر ننگ و عار زد .\r\nاز سال 1499 كه مقرر شد مسلمانان مملكت غرناطه مسيحى شوند محاكم تفتيش در آنجا به كار آغاز نمودند . با آنكه شمار كثيرى از مسلمانان دين جديد را پذيرفته بودند ولى همواره مورد سوءظن بودند و مسيحيان آنان را به ديدهء منافق مىنگريستند . يكى از مورخين اسپانيائى كه خود نزديك به همان عصر مىزيسته است و در ميان موريسكيها مدتى به سر برده است چنين مىگويد : « مسلمانان از دين جديد احساس ملالت مىكنند روزهاى يك‌شنبه اگر به مراسم قداس مىروند از باب مراعات عرف و هماهنگى با نظام است نه از روى ايمان ، به هنگام اعتراف هرگز حقايق را بر زبان نمىآورند . در روزهاى جمعه در خانه مىمانند و غسل مىكنند و در خانه‌ها را مىبندند و نماز مىگزارند و در روزهاى يك‌شنبه كار مىكنند . چون فرزندانشان به خانه بازمىگردند در نهان آنان را با آب گرم شستشو مىدهند و آنان را به نامهاى عربى مىخوانند . در مراسم ازدواج پس از آنكه عروس از كليسا - بعد از بركت يافتن - به خانه بازگرديد جامه‌هاى به شيوهء مسيحى را از تنش بيرون مىكنند و بر آنها جامه‌هاى عربى\r\n\r\n","description":"","footnote":"","page_name":" 326 ","page_number":340},
  {"content":"\r\n\r\nمىپوشند و بر حسب سنن خود مراسمى برپاى مىدارند . « 14 »\r\nسندى به دست ما رسيده كه با نگريستن در آن بر بسيارى از اوضاع و احوال موريسكيها در ظل مسيحيت آگاه مىشويم . اين سند نامه‌اى است از سوى يكى از فقهاى مغرب به جماعتى از اعراب مسيحىشده كه آنان را « الغرباء » مىخواند . در اين نامه آنان را نصيحت مىكند كه تا مىتوانند احكام اسلام را در خفا انجام دهند . تاريخ اين نامه غرهء ماه رجب سال 910 ه / بيست و هشتم نوامبر سال 1504 م است .\r\nنويسنده نامه نام خود را در متن نامه احمد بن ابو جمعة المغراوى و هرانى ذكر كرده و پس از حمد خدا و درود بر پيامبر ( ص ) و تأسف به حال مردمى كه دين خود را به دشوارى نگهداشته‌اند ، آن‌سان كه كسى بخواهد پاره آتشى را در دست نگهدارد ، و آرزوى فرج براى آنان چنين اندرزشان مىدهد كه « بدانيد كه بتان از چوب و سنگ ساخته شده‌اند و نه سود مىدهند نه زيان مىرسانند . ملك ملك خدايى است كه صاحب فرزندى نيست و با وجود او معبود ديگرى نباشد . پس او را بپرستيد و در پرستش او شكيبا باشيد . نماز بگزاريد اگرچه به ايماء و اشاره باشد و زكات بدهيد هرچند به عنوان هديه براى فقرا باشد يا حتى از روى ريا باشد . زيرا خدا به صورتهاى شما نمىنگرد كه به دلهاى شما مىنگرد . غسل جنابت به جاى آوريد اگرچه به غوطه‌ور شدن در دريا باشد . اگر شما را از نماز منع مىكنند ، در شب بخوانيد و قضاى نمازهاى روز را به جاى آوريد و اگر نمىتوانيد وضو بگيريد تيمم كنيد اگرچه با دست كشيدن به ديوار باشد .\r\nاگر برايتان ميسر نشد ، رأى مشهور اسقاط نماز و قضاى آن است به سبب نبودن آب و خاك جهت تيمم . اگر برايتان ميسر مىشود به دست و صورت اشاره كنيد به خاك پاك يا سنگ يا درخت از چيزهايى كه مىتوان به آن تيمم كرد و در اين اشاره نيت كنيد .\r\nابن ناجى در شرح « الرساله » اين سخن پيامبر را نقل كرده است كه هر مقدار كه از واجبات ميسر است و مىتوانيد به جاى آوريد ، به جاى آوريد . اگر در وقت نماز شما را\r\n\r\n\r\n","description":"","footnote":"\r\n( 14 ) .  . I . puC . II : dibi , lomraM \r\n","page_name":" 327 ","page_number":341},
  {"content":"\r\n\r\nمجبور كردند كه به بتها سجده كنيد يا در نمازهايشان حضور يابيد شما در دل تكبيرة الاحرام بگوييد و در دل نماز مشروع خود را بخوانيد و چون به بت اشاره مىكنيد خدا را در نظر داشته باشيد . اگر رو به قبله نماز كردن ميسر نبود ، اين تكليف از شما ساقط مىشود ، چنان كه در نماز خوف و در گيرودار جنگ رو به قبله شدن لازم نيست .\r\nاگر شما را مجبور به نوشيدن شراب كردند بنوشيد ولى نه به نيت استعمال آن و اگر تكليف كردند كه گوشت خوك بخوريد ، بخوريد ولى در دل آن را زشت و منكر شماريد و به حرمت آن معتقد باشيد و چنين است هرگاه شما را به عمل حرام ديگرى مجبور سازند . اگر دخترانشان را به عقد شما درآوردند ، جايز است زيرا آنها اهل كتاب‌اند و اگر شما را به زور واداشتند كه دخترانتان را به آنها دهيد با اعتقاد به حرمت آن و انكار در دل چنان كنيد ولى چون قدرتى يافتيد دختر به ديگرى دهيد . درهر حال هرگاه شما را به گرفتن ربا يا ارتكاب حرام ديگرى اكراه كردند ، آن عمل را انجام دهيد و در دل انكار كنيد . . . اگر شما را به گفتن كلمهء كفر اجبار كردند اگر مىتوانيد به كنايه و ابهام قصد ديگر كنيد ، بر زبان آوريد . . . اگر گفتند محمد را دشنام دهيد ، مىدانيد كه آنها محمد را ممد تلفظ مىكنند شما ممد را دشنام دهيد و نيت كنيد كه ممد نام شيطان است يا ممد يك نام يهودى است در ميان يهود كسانى كه ممد نام داشته باشند بسيارند و اگر گفتند كه بگوئيد عيسى پسر خداست و شما را مجبور كردند شما به جاى « پسر » « بنده » در نيت بياوريد . . . و اگر گفتند بگوئيد كه مريم زوجهء خداست ، شما به جاى خدا كلمه پسرعم را در نيت بياوريد . زيرا بنى اسرائيل مريم را به پسرعمش به زنى دادند ولى پيش از آنكه او را تصرف كند ، از او جدا شد . سهيلى در تفسير « المبهم من رجال القرآن » چنين گويد . و اگر گفتند بگوئيد كه عيسى بر روى صليب وفات كرده شما وفات را به معنى كمال و تشريف بگيريد . . . » « 15 »\r\n\r\n\r\n","description":"","footnote":"\r\n( 15 ) . اين نامه را ضمن جستجو در كتابخانهء رسولى رم پيدا كردم . در جنگى خطى از مخطوطات  inaigroB \r\n","page_name":" 328 ","page_number":342},
  {"content":"\r\n\r\nازاين‌رو موريسكيها ذهن كليسا و سياست اسپانيا را به خود مشغول كرده بودند .\r\nآنان عناصر كينه‌توز جامعهء اسپانيايى بودند و براى دولت و مملكت خطرى بزرگ به شمار مىآمدند و با آنكه به كيش مسيح درآمده بودند همچنان به ديدهء خائنان و منافقان در ايشان مىنگريستند كه در باطن دشمن دين هستند .\r\nچون موريسكيها شورش البشرات را برپا كردند هرچند شكست خوردند ولى دولت اسپانيا تا مگر چنين حوادثى تكرار نشود بر فشار و ارعاب خود افزود و از آنان جمع كثيرى به افريقيه مهاجرت كردند و چنان كه گفتيم باز هم اكثريتى در موطن مألوف خود باقى ماندند تا هدف سركوب دينى و اجتماعى مسيحيان شوند . حكومت علاوه بر منع مهاجرت با وضع قوانينى آنان را از داشتن اسلحه برحذر داشت . محاكم تفتيش عقايد هم در حبس و زجر و شكنجهء ايشان افراط مىكرد . و همهء حركات و سكنات ايشان را زير نظر داشت و به كوچكترين سوءظنى آنان را به محكمه مىكشيد و به كفر و ارتداد محكوم مىنمود . دون لورنته مورخ محاكم تفتيش اسپانيا يكى از عجيبترين اسناد قضائى را نقل كرده كه حاوى يك سلسله دستورالعملهاست براى دستگيرى مسلمانان مسيحى شده به تهمت كفر و ارتداد . از جمله آنكه : « از نشانه‌هاى اينكه عرب مسيحى شده باز هم به اسلام تمايل دارد اين است كه دين محمد را بستايد يا بگويد مسيح خدا نيست و فقط پيامبر است . يا صفات عذرا در خور مادرش نيست . بر هر مسيحى واجب است كه اگر به اين موارد برخورد كرد يا شنيد كه ديگرى برخورد كرده فورا گزارش كند .\r\nهمچنين هرگاه مشاهده شد كه موريسكى به برخى عادات اسلامى گرايش دارد بايد به اطلاع كليسا برساند و اين عادات از اين قبيل است : مثلا در روز جمعه گوشت بخورد زيرا او معتقد است كه خوردن گوشت در اين روز مباح است . يا در روز جمعه به\r\n\r\n\r\n","description":"","footnote":"\r\nوصف آن در فهرست كتابخانهء واتيكان آمده است . بعدها به ترجمه قشتالى آن نيز دست يافتم رجوع كنيد به :\r\n . ) 703 - 503 . P ( socsiroM sol ed asoigileR adiV aL ; sagnoL . P \r\n","page_name":" 329 ","page_number":343},
  {"content":"\r\n\r\nمهمانى برود و جامه‌هاى نظيف خود را بپوشد . يا چون رو به مشرق « 16 » مىكند بگويد بسم اللّه . يا موقع سر بريدن حيوانات پاى آنها را ببندد . يا از خوردن گوشت حيوانى كه ذبح نشده يا زنى آن را ذبح كرده است پرهيز كند . يا فرزندش را ختنه نمايد يا او را به نامهاى عربى بنامد يا آنكه در سخن خود اين رسوم را بستايد . يا بگويد بايد به خدا و محمد كه رسول اوست اعتقاد داشت يا به قرآن قسم بخورد . يا در رمضان روزه دارد . يا در ماه رمضان از فقرا دستگيرى كند ، يا جز به هنگام غروب نخورد و نياشامد . يا پيش از طلوع فجر غذا بخورد . يا از خوردن گوشت خوك و شراب امتناع ورزد . يا به گرفتن وضو و خواندن نماز قيام كند . يا بر طبق شريعت اسلام ازدواج نمايد . يا ترانه‌هاى عربى بخواند . يا مجالس رقص و موسيقى عربى تشكيل دهد . يا زنان به دستها و موى خود حنا بندند . يا از سنن پنجگانهء محمد پيروى كند . يا مردگان را غسل دهد و در پارچه تازه‌اى كفن كند يا آنان را در زمين دست نخورده دفن كند يا قبرهايشان را به شاخه‌هاى سبز بپوشاند يا در موقع حاجت از محمد يارى خواهد و او را به صفت نبى يا رسول خدا وصف كند . يا بگويد كه كعبه اولين معابد خداوند است . يا بگويد كه به دين مقدس هنوز از دل ايمان نياورده يا بگويد پدر و نياكانش كه مسلمان مرده‌اند مشمول رحمت خدا هستند . . . » « 17 »\r\nآرى اينها هريك بهانه‌اى بود براى دستگيرى موريسكيها و سپردن آنها به محاكم تفتيش . با آنكه چند بار اينجا و آنجا شورشهايى پديد آمد ولى دولت اسپانيا آن شورشها فرونشاند و بر شدت عمل خويش درافزود . از اين دوره از تاريخ مسلمانان نومسيحى سندى به زبان عربى به دست ما رسيده كه از اهميت بسيار برخوردار است . اين نامه را گويا يك اندلسى نومسيحى به سلطان بايزيد دوم سلطان عثمانى نوشته است و از او يارى خواسته كه به فرياد برادران عربش كه اكنون كيش مسيحيت برگزيده‌اند برسد .\r\n\r\n\r\n","description":"","footnote":"\r\n( 16 ) . مراد سمت قبله است در اسپانيا . م .\r\n( 17 ) .\r\n eht ; aeL . rD . anapsE ed noicisiuqnI aL eD acitirC airotsiH , etneroI'L oinotnA noD . 131 031 . P . socsiroM \r\n","page_name":" 330 ","page_number":344},
  {"content":"\r\n\r\nاين نامه به به شعر است آن هم شعرى نه چندان و الا و بلند ولى در آن با بيانى جذاب از ستمى كه محاكم تفتيش بر آنان روا مىدارد سخن رفته . شاعر پس از يك مقدمه كوتاه به نثر و مقدمه مفصلى به شعر در مدح سلطان بايزيد چنين گويد :\r\n فلما دخلنا تحت عقد ذمامهم * بدا غدرهم فينا بنقض العزيمة\r\nو خان عهودا كان قد غرنا بها * و نصرنا كرها بعنف و سطرة\r\nو كل كتاب كان فى امر ديننا * ففى النار القوه بهزء و حقرة\r\nو لم يتركوا فيها كتابا لمسلم * و لا مصحفا يخلى بها للقرائة\r\nو من صام او صلى و يعلم حاله * ففى النار يلقوه على كل حاله\r\nمن لم يجى منا لموضع كفرهم * يعاقبه اللباط شر العقوبة\r\nو يلطم خديه و ياخذ ماله * و يجعله فى السجن فى سوء حالة\r\nو فى رمضان يفسدون صيامنا * باكل و شرب مرة بعد مرة\r\nو قد امرونا ان نسب نبينا * و لا نذكرنه فى رخاء و شدة\r\nو قد سمعوا قوما يغنون باسمه * فادركتهم منهم اليم المضرة ( ؟ )\r\nو عاقبهم حكامهم و ولاتهم * بضرب و تغريم و سجن و ذلة\r\nو قد بدلت اسماونا و تحولت * به غير رضا منا و غير ارادة\r\nفآها على تبديل دين محمد * بدين كلاب الروم شر البرية\r\nو آها على تلك البلاد و حسنها * لقد اظلمت بالكفر اعظم ظلمة\r\nو آها على تلك الصوامع علقت * نواقيسهم فيها نظير الشهادة\r\nو صارت لعباد الصليب معاقلا * و قد امنوا فيها وقوع الاغارة\r\nو صرنا عبيدا لا اسارى لنفتدى * و لا مسلمين نطقهم بالشهادة\r\nفلو ابصرت عيناك ما صار حالنا * اليه لحادت بالدموع الغزيرة\r\nفيا ويلنا يا بوس ما قد اصابنا * من الضر و البلوى و ثوب المذلة « 18 » \r\n\r\n\r\n","description":"","footnote":"\r\n( 18 ) . المقرى در ازهار الرياض همهء اين قصيده را كه در حدود صد بيت است نقل كرده است . ج 1 / ص 109 - 115 .\r\n","page_name":" 331 ","page_number":345},
  {"content":"\r\n\r\nظاهرا نويسنده از بزرگان آن بلاد بوده و نامه را پس از شورش البشرات و سركوبيهاى بعد از آن براى سلطان نوشته است . و اين در حوالى سال 1505 بوده است . سلطان بايزيد در سال 1512 وفات كرده بنابراين بايد ارسال نامه پيش از اين تاريخ بوده باشد . مىدانيم كه اين تنها نامه‌اى نيست كه مسلمانان مسيحى شده به اطراف فرستاده‌اند . از اين قبيل نامه‌ها كه به قسطنطينيه و مصر و مغرب نيز فرستاده‌اند و ما به آنها اشارت كرده‌ايم .\r\nسياست اسپانيايى اين گونه نامه‌ها را كه مسلمانان مسيحى شده به هنگام سختى به برادران مسلمان خود در آن سوى دريا مىفرستادند دستاويزى براى شدت بخشيدن به تعقيب آنان قرار مىداد . زيرا مىپنداشت كه اينان براى سرنگونى دولت مسيحى اسپانيا دست به توطئه زده‌اند و با دشمنان آن رابطه برقرار كرده‌اند .\r\n\r\n","description":"","footnote":"","page_name":" 332 ","page_number":346},
  {"content":"\r\n\r\n\r\nفصل سوم اوج سركوبى و شورش موريسكيها\r\n\r\n1\r\nموريسكيها حدود بيست سال عصر فرناندوى پنجم را در يأس و اميد به سر آوردند در حالى كه سخت تحت تعقيب و زير نظر بودند . اين ملت درهم شكسته كه خواه و ناخواه به كيش مسيحيت درآمده بود ، نه مورد تأييد سرور جديدش اسپانيا بود و نه كليسا به ديده يك مسيحى به او مىنگريست . اسپانياى مسيحى در چهرهء اين باقى بقاياى ملت اندلس تصوير دشمن ديرين خود را مىديد و همواره در بيم آن بود كه مبادا اين ملت درهم شكستهء بىسلاح در زنجير ، روزى منشأ خطر شود و خواب خوش او را آشفته سازد . پس بايد لحظه‌اى از تعقيب و سركوب او غفلت نورزد .\r\nگاه بر او مالياتهاى گزاف ببندد گاه عواطف او را با هتك حرمت مقدساتش جريحه‌دار گرداند ، گاه به شكنجه‌اش كشد و گاه طردش نمايد . در همه حال مسلم بود كه جز فناى ابدى او ، مقصد و مقصودى نمىشناخت .\r\nفرناندوى كاتوليكى در روز بيست و سوم ژانويهء سال 1516 پس از آنكه بر ملت اندلس آن ستمها روا داشت و با او آن غدرها و نابكاريها نمود ، درگذشت . بنا به وصيتش او را در غرناطه در دير سان‌فرانسيسكو بر تپهء الحمراء ، به خاك سپردند .\r\nفرناندو را در كنار زنش كه در الحمراء به خاك شده بود دفن كردند . در عهد نواده‌اش امپراطور شارل كن پيكر هردو را به كليساى بزرگ غرناطه كه در مكان مسجد جامع\r\n\r\n","description":"","footnote":"","page_name":" 333 ","page_number":347},
  {"content":"\r\n\r\nغرناطه برپا شده بود نقل كردند و برايشان قبرى فخيم از سنگ مرمر ساختند كه هنوز هم در پيشاپيش گورهاى مسيحيان غرناطه برجاى است . دفن اين دو تن ، فرناندو و زنش ايسابلا ( ايزابلا ) فاتحان غرناطه در مسجد جامع غرناطه حكايت از پيروزى اسپانياى مسيحى بر اندلس اسلامى دارد .\r\nغدر و ريا بارزترين صفات اين پادشاه بزرگ پيروز جنگ بود . پادشاهى كه دولت اسلامى اندلس به دست او سقوط كرد . بعضى از بزرگان مورخين معاصرش و نيز متأخرين از جمله مورخين قشتاله به اين صفات نكوهيدهء او اشاره كرده‌اند . مثلا ثوريتا  atiruZ  يكى از مورخان اسپانيايى در قرن شانزدهم در وصف او گفته است « فرناندو نه تنها در ميان بيگانگان ، بلكه در ميان هموطنان خود نيز به پيمان‌شكنى و دروغگويى شهرت داشت . او همواره براى رسيدن به منافع و مصالح خويش حق و عدالت را زير پا مىنهاد » « 1 » .\r\nفيلسوف سياسى ماكياولى در حق او گويد : فرناندوى آراگونى در آغاز حكومتش به غرناطه لشكر كشيد ، تا اساس سلطنت خود را استوار سازد . توانست با اموال كليسا و ملت لشكرآرايى كند و به پايمردى آن بسى تجارب نظامى حاصل كند كه بعدها به آن شهرت يافت . فرناندو هميشه از دين به عنوان وسيله براى رسيدنش به اهداف خود استفاده مىكرد و با قساوتى كه آن را در جامهء تقوى پوشيده بود مسلمانان را از مملكتش بيرون راند و مملكت را از وجود ايشان پاك نمود . و با همين دستاويز به غزاى افريقيه رفت ، سپس به ايتاليا و فرانسه لشكر كشيد . « 2 »\r\nمعامله فرناندو پس از تسليم شدن غرناطه با مسلمانان همه بر مبناى غدر و مكر بود . چون او بمرد و نواده‌اش شارل يا كارلوس پنجم ( امپراطور شارل كن ) پس از اندك زمانى به توصيهء كاردينال خيمنس به جاى او نشست ، موريسكيها نفس راحتى كشيدند\r\n\r\n\r\n","description":"","footnote":"\r\n( 1 ) .  . ) eton ( 796 . P , dibi , ) selanA ( atiruZ . tiC , ttocserP \r\n( 2 ) .  . 871 771 . P ) namyrevE ( ecnirP eht : illevaihcaM \r\n","page_name":" 334 ","page_number":348},
  {"content":"\r\n\r\nو بار ديگر نهال آرزو در دلهايشان جوانه زد . پادشاه جديد هم تا حدودى نرمش و مدارا نشان داد . هم به مسلمانان و هم به موريسكيها . محاكم تفتيش عقايد هم در آراگون در اثر كوشش برخى از اشراف و سرورانى كه مسلمانان در مزارعشان كار مىكردند از تعقيب و حبس مسلمانان قدرى كوتاه آمد ، ولى اين سياست جز چند سال ادامه نيافت و بار ديگر عناصر مرتجع در دربار و كليسا قدرت يافتند و بار ديگر در دوازدهم مارس سال 1524 م فرمانى صادر شد كه تاكيد مىكرد بايد همه مسلمانانى كه هنوز بر دين خود باقى مانده‌اند مسيحى شوند . و هركس از اين فرمان سر برتابد بايد از اسپانيا اخراج گردد . و هر مسلمانى كه نه به مسيحيت گرايد و نه حاضر به اخراج شود عقوبتش اين است كه در تمام عمر برده شود . و بايد مسجدهاى باقيمانده به كليسا تبديل شوند .\r\nدر اين هنگام مسلمانان به امپراطور شكايت بردند و خواستار عدالت و حمايت او شدند . بدين‌گونه كه در سال 1526 هيأتى را به مادريد فرستادند تا شكوائيهء خود تسليم امپراطور كنند . امپراطور جمعى از نواب و كشيشان و قاضيان تحقيق را مأمور كرد كه در شكوائيه مسلمانان نظر كنند . مخصوصا تكليف كسانى را كه مسيحى شده‌اند ، روشن كنند كه آيا مسيحى هستند يا نه . محكمه پس از مناقشات بسيار حكمى صادر كرد كه آنان كه مسيحى شده‌اند ايمانشان صحيح و عارى از شائبه نفاق است . از آن پس پادشاه فرمانى صادر كرد و اجازه داد كه همه مسلمانانى كه حتى به اكراه مسيحى شده‌اند حق دارند همانند يك مسيحى در اسپانيا بمانند « 3 » ولى بايد فرزندان خود را به آيين مسيحيت بار آورند و هرگاه از مسيحيت مرتد شوند به مرگ و مصادره محكوم خواهند شد . پادشاه فرمان داد بايد همهء مساجد باقيمانده به كليسا بدل شوند .\r\nاين مقررات جديد مورد قبول مسلمانان واقع نشد و در برخى مناطق كه هنوز مسلمان‌نشين بود از جمله در سرقسطه و بلنسيه و ديگر جايها شورشهايى برپا شد ولى\r\n\r\n\r\n","description":"","footnote":"\r\n( 3 ) . رجوع كنيد به تاريخ  selraM eD  كه از تاريخ كنده گرفته شده به نام :\r\n . 983 . P . III . V , engapsE ne sebarA sed noitanimoD al ed , tsiH \r\n","page_name":" 335 ","page_number":349},
  {"content":"\r\n\r\nبه زودى سركوب گرديد اما بلنسيه وضع ديگرى داشت . در آنجا بيست و هفتهزار خانوادهء مسلمان زندگى مىكردند « 4 » و به واسطه راه داشتن به دريا مىتوانست با مسلمانان مغرب رابطه برقرار كند ، گذشته از اين بلنسيه هميشه سركردهء شورشها بوده است . ازاين‌رو حكومت اسپانيا به اهتمام خاص به آن مىنگريست . چون حكم مسيحى شدن همهء مسلمانان صادر شد در بلنسيه مقاومت شديد شد و جمعى به محله‌اى در بيرون شهر به نام محله بنى وزير\r\n licauganeB \r\nروى نهادند . حكومت مجبور شد براى سركوبى آنان سپاه برانگيزد . حتى سلاح توپ به كار برد . عاقبت مسلمانان مجبور به تسليم شدند . امپراطور آنان را امان داد به شرطى كه مسيحى شوند و به جاى برده شدن جريمهء نقدى بپردازند . « 5 »\r\nدر ديگر ولايات آراگون سروران و اشراف از باب اينكه اگر مسلمانان اخراج و سركوب شوند ، آنچنانكه در بلنسيه شدند امور زراعت املاكشان دچار اختلال خواهد شد ، نزد امپراطور رفتند و براى او اشتباه‌آميز بودن اين سياست را توضيح دادند و گفتند مسلمانان آراگون جماعتى بىآزار و آرام و كارى و گوش به فرمانند كه هرگز مرتكب خطائى نشده‌اند و عملى بر خلاف دين و سياست انجام نداده‌اند و بيشترشان بر روى اراضى پادشاه و سروران كار مىكنند ، بعضى هم صنعتكاران ماهرى هستند . اخراج آنها از آراگون زيانهاى بسيار در پى خواهد داشت . حتى داعيه‌اى نيست كه آنها را مجبور به پذيرفتن مسيحيت كنيم ، زيرا با چنين اجبارى از آنان اميد اخلاص نتوان داشت ، بهتر است كه آنها را به حال خود رها كنيم . ولى كوشش اين سروران و اشراف به جايى نرسيد و امپراطور در پاسخ گفت كه بايد دستور جديد اجرا شود . سپس از محاكم تفتيش خواست كه دست به كار شوند و مسلمانان را وادار سازند كه مسيحى شوند و بدين‌گونه در سال 1526 اين مهم به پايان آمد .\r\n\r\n\r\n","description":"","footnote":"\r\n( 4 ) .  . dibi , etnerolL \r\n( 5 ) .  . 29 19 . P , socsiroM ehT : aeL : rD \r\n","page_name":" 336 ","page_number":350},
  {"content":"\r\n\r\nاوامر و قوانين براى سركوبى مسلمانان پىدرپى صادر مىشد . از جمله قانونى صادر شد كه موريسكيها را از خريد و فروش حرير و طلا و نقره و آلات زينت و جواهرات منع مىكرد و مقرر مىساخت كه هر مسلمانى كه مىخواهد بر دين خود باقى بماند بر كلاه خود نشان كبود بدوزد . مسلمانان از حمل هرگونه سلاحى منع شدند و كسانى كه سر از اين فرمانها مىتابيدند به تازيانه محكوم مىشدند و مقرر شد كه هرگاه اسقف اعظم را در راه ببينند تعظيم كنند . در بلنسيه مقرر شد كه مسلمانان از اراضى شمالى اسپانيا اخراج شوند و هيچ‌يك از سروران حق ندارد آنان را در ملك خود نگهدارد و هر كه چنين كند به پرداخت جريمه محكوم خواهد شد . مسلمانان بلنسيه باز هم بشوريدند و چندى هم در برابر حكومت مقاومت كردند . ولى عاقبت مغلوب شدند و هيأتى به دربار فرستادند و اعلان كردند كه مسيحى خواهند شد ولى بايد خواستهاى آنان را مورد قبول قرار دهند . از جمله آنكه به مدت چهل سال كسى از آنان را به محاكم تفتيش فرانخوانند و جان و مالشان از تعرض آن قضات در امان بماند . ديگر آنكه در اين مدت زبان و لباس ملى خود را حفظ كنند و در ازدواج و ميراث بر طبق سنن خود عمل كنند .\r\nديگر آنكه از مداخل اراضى كه مسلمانان وقف امور خيريه كرده‌اند سهمى به فقهاى آنان داده شود و باقى را صرف بناى كليساهاى تازه نمايند و به آنان اجازهء حمل سلاح داده شود و مالياتهايشان تخفيف يابد . « 6 » دولت در برابر اين خواستها موافقت كرد كه همان مقررات كه در حق موريسكيهاى غرناطه و قرطبه اجرا مىشود درباره آنها هم اجرا گردد . و اجازه داد كه فقط به مدت ده سال حق دارند زبان و لباس خود را حفظ كنند . و در باب ازدواج و ارث و تخفيف مالياتها امتيازاتى به آنها داده شد كه در اين موقعيت ، براى ايشان موفقيتى بزرگ بود . مسلمانان بلنسيه فوج‌فوج مسيحى مىشدند و اگر شمار اندكى بودند كه باز هم مقاومت مىكردند لشكريان امپراطورى آنان را پراكنده و تارومار ساخت . محاكم تفتيش پس از اندك زمانى در جامعهء موريسكيهاى\r\n\r\n\r\n","description":"","footnote":"\r\n( 6 ) .\r\n . IILX . P , socsiroM soL ed asoigileR adiV , sagnoL . P \r\n","page_name":" 337 ","page_number":351},
  {"content":"\r\n\r\nبلنسيه ميدان وسيعى براى تاخت‌وتاز به دست آورد .\r\nموريسكيهاى غرناطه هم از برادران خود در بلنسيه پيروى كردند و به تلاش افتادند تا از امپراطور تخفيفهايى بگيرند . در سال 1526 كه امپراطور به غرناطه رفت سه تن از بزرگان خود را نزد او فرستادند . اين سه دون فرديناند بنگاس و دون ميشل داراگون و ديكولويز بودند ، از سلاله امراى غرناطه كه از زمان فتح مسيحى شده بودند .\r\nموريسكيها رنجهايى را كه متحمل مىشدند به شرح بازگفتند بخصوص از كشيشها و محاكم دينى به درد بناليدند . امپراطور هيأتى را براى رسيدگى به كارهاى ايشان معين كرد . اين هيأت نتيجهء تحقيقات خود را به عرض او رساند و مقرر شد كه موريسكيها زبان عربى و لباس ملى خود را ترك گويند و از رفتن به حمام خوددارى ورزند و در خانه‌هاى خود را در مواقع مهمانيها و جمعه‌ها و شنبه‌ها بازگذارند و از برگزارى مراسم مسلمين در مجالس سور خوددارى كنند و اسامى عربى را فراموش كنند . ولى اجراى اين مقررات به فرمان امپراطور به تأخير افتاد و پس از چندى باز تنفيذ شد و باز به تأخير افتاد .\r\nيك بار هم امپراطور فرمانى صادر كرد و گناهانى را كه موريسكيها پيش از اين مرتكب شده بودند عفو كرد . موريسكيها هم همهء آن مقررات را پذيرفتند ولى مبلغ گزافى فديه دادند تا حق داشته باشند لباسهاى ملى خود را بپوشند و چون از سوى محاكم تفتيش به ارتداد متهم شوند از آنان چشم‌پوشى شود . « 7 »\r\nامپراطور شارل كن وقتى فرمان داد كه همهء مسلمانان قلمرو او مسيحى شوند وعده داد كه در اين صورت با مسيحيان حقوق و وظايف مساوى خواهند داشت ولى اين مساوات هرگز تحقق نيافت . عربهاى مسيحى شده از همان ساعت اول دريافتند كه همچنان در معرض سوءظن و سركوبى هستند . بر آنان مالياتهاى گزاف بستند و فشار زندگى روزبه‌روز افزونتر مىشد . بار ديگر بازار اتهامات و سعايتها رواج گرفت و به\r\n\r\n\r\n","description":"","footnote":"\r\n( 7 ) .\r\n . III . LX . P : dibi , sagnoL . P . 512 412 . P : socsiroM ehT : aeL . rD \r\n","page_name":" 338 ","page_number":352},
  {"content":"\r\n\r\nبردگان شبيه‌تر بودند تا به رعاياى آزاد . چون حكومت احساس كرد كه موريسكيها مايل به مهاجرت هستند ، در سال 1541 فرمانى صادر كرد كه تغيير مسكن را ممنوع مىكرد ، همچنين رفتن به بلنسيه كه از آنجا مىتوانستند خود را به ساحل برسانند و به كشتى نشينند ممنوع شد . سپس قانونى وضع شد كه آنها را از نزديك شدن به شهرهاى مرزى برحذر مىداشت ، مگر با اجازه مخصوص از سوى دربار . محاكم تفتيش مراقب بود كه موريسكيها مهاجرت نكنند ولى با اين همه از سفراى اسپانيا در ونيز و جاهاى ديگر از ثغور ايتاليا خبر مىرسيد كه موريسكيهاى فرارى را به هنگام فرار به افريقيه و شرق اسلامى در آن شهرها ديده‌اند . « 8 »\r\nامپراطور در خلال اين سختگيريها گاهى راه مدارا مىپيمود . مثلا در سال 1543 به خواهش مطران طليطله و قاضى القضات محكمه تفتيش فرمانى صادر كرد كه گناهان مسلمان مسيحى شده شهر دلكامبو واريوالو را عفو كرده است . و كافى است كه در برابر محكمه به گناهان خويش اعتراف كنند . پس از اين اعتراف اموال غير منقول و منقولشان كه كشيشان گرفته‌اند به آنان مسترد خواهد شد و نيز به آنان اجازه داده مىشود كه پسران و دخترانشان با مسيحيان خلص ازدواج كنند و مهرهايشان كه به سبب گناهانشان به خزانهء دولت رفته بود مصادره نمىشود بلكه به فرزندانى كه در اين ازدواج به دنيا مىآورند تعلق خواهد گرفت . به زنان مسيحى خلص هم كه با موريسكيها ازدواج كرده‌اند اين امتياز داده مىشود كه املاكى را كه شوهرانشان به رسم ازدواج به آنها داده‌اند تصاحب كنند يا به ميراث برند . « 9 »\r\nسياست امپراطور شارل كن ( 1516 - 1555 ) نسبت به موريسكيها به همين نحو گاه با شدت و گاه با نرمش ، گاه با حمله و گاه با عقب‌نشينى ادامه داشت . ولى روىهم‌رفته در عصر او فشار و ستم كمتر و رعايت عدالت بيشتر از عصر فرناندو و\r\n\r\n\r\n","description":"","footnote":"\r\n( 8 ) .  . 981 781 . P , dibi : aeL . rD \r\n( 9 ) .  . 94 . loF . 82 . geL . R . P : sacnamiS ed . neg . hcrA \r\n","page_name":" 339 ","page_number":353},
  {"content":"\r\n\r\nايسابلا بود . در عصر او موريسكيها از نوعى رفق و مدارا و چشم‌پوشى و تسامح برخوردار بودند ولى نه چنان كه تصور رود عرصهء سركوبى و تعقيب نبودند يا محاكم تفتيش عقايد ذره‌اى از فعاليت خود را كاسته باشند .\r\n\r\n2\r\nچون شارل كن بمرد و پسر و ولىعهدش فيليپ دوم ( 1555 - 1598 ) به جايش نشست آن اندك مدارا و تسامح كه در عصر پدرش بود به پايان آمد . مسيحيت همهء موريسيكها را شامل شد و همهء مظاهر اسلام و عربيت دستخوش زوال گرديد . اما با وجود سياست وحشت‌انگيز اسپانيا در مقابله با اسلام و مسلمانان باز هم جرقه‌اى در زير خاكستر باقى مانده بود كه گهگاه تبديل به شعله مىشد . موريسكيها در غرناطه دسته‌هاى كوچك و بزرگى تشكيل مىدادند ، بخصوص در منطقهء كوهستانى البشرات .\r\nاز سوى دولت اسپانيا پادگانهاى نظامى و عوامل كليسا همواره مواظب اعمال و رفتار آنان بودند . ساكنين اين نواحى بيشتر در كار زراعت و تجارت بودند و از راه تجارت با ثغور مغرب در ارتباط . فيليپ دوم كوشيد تا اندك غفلتى را كه در عهد پدرش شده بود با ايجاد فشار و تعقيب بيشتر جبران كند . او در واقع كشيشى بود در كسوت پادشاهان و گوش به فرمان كليسا نهاده بود . با آمدن او يك سلسله مقررات تازه بر ضد موريسكيها وضع شد .\r\nمسئلهء اسلحه مقدم بر همهء مسائل بود . سياست اسپانيا از همان آغاز نسبت به مسلح بودن مسلمانان و موريسكيها حساسيت بسيار نشان مىداد . در عصر فرناندوى پنجم يك‌بار اجازه يافتند چاقوى خانگى با خود حمل كنند ، آن هم طبق مقررات خاص .\r\nولى حكومت بعدها از اجازه‌اى كه داده بود پشيمان شد و مقرر شد كه مسلمانان حق داشتن هيچ نوع اسلحه حتى چاقوى منزل را هم ندارند . از جمله در سال 1563 در عهد فيليپ دوم اين قرار صورت قانونى يافت و حال آنكه آنان كه در محلات دورافتاده\r\n\r\n","description":"","footnote":"","page_name":" 340 ","page_number":354},
  {"content":"\r\n\r\nزندگى مىكردند براى دفاع از خود به حداقل سلاح نيازمند بودند .\r\nقانون تحريم سلاح مقدمهء قانون ظالمانه‌ترى بود و آن قانون تحريم استعمال زبان عربى بود تا مگر رابطهء آنها با گذشته و ميراث گذشته به كلى بگسلد . بعضى از رؤساى كليسا بر آن بودند كه كشيشان زبان عربى بياموزند تا بهتر بتوانند موريسكيها را به حقايق دين مسيح آشنا سازند ، ولى فيليپ اين رأى را نپسنديد و فرمان داد كه فرزندان موريسكيها را از اوان خردى زبان قشتالى بياموزند . البته در اوايل عهد امپراطور شارل كن چنين برنامه‌اى در نظر گرفته شده بود ، از جمله در سال 1526 قانونى وضع شد كه موريسكيها را از تكلم به زبان عربى و پوشيدن لباس عربى و استفاده از حمامها و تشكيل محافل به شيوهء اسلامى منع مىكرد ولى موريسكيها - چنان كه گفتيم - در بلنسيه و غرناطه خواهش كردند كه اجراى اين برنامه چهل سال به تعويق افتد ، ولى در عوض مالياتى بپردازند . تا عهد فيليپ دوم از بابت اين ماليات مبلغ گزافى گرد مىآمد ولى فيليپ پادشاهى سخت متعصب بود و تحت تأثير شديد كشيشان . كليسا معتقد بود بقاى زبان عربى از عوامل منع نفوذ نصرانيت در اعماق نفوس موريسكيهاست پس بايد اين صخرهء عظيم كه موج حملات كليسا را درهم مىشكند از ميان برداشته شود . از اين گذشته آن چهل سال هم كه در عهد شارل كن بر آن توافق كرده بودند سرآمده بود و موريسكيها مجوزى در دست نداشتند . در سال 1566 مقرر شد كه قانون تحريم زبان و لباس عربى اجرا گردد و قانونى وضع شد كه بر طبق آن سه سال به موريسكيها فرصت داده مىشد كه زبان قشتالى بياموزند و از آن پس كسى را حق آن نباشد كه به زبان عربى تكلم كند يا بخواند و يا بنويسد خواه در مجامع عمومى يا به طور خصوصى . همه معاملات و قراردادهايى كه به زبان عربى انجام مىگيرد باطل است و قضات حق رسيدگى به آنها را ندارند . و مقرر شد كه در ظرف سى روز هركس كتابى به زبان عربى در نزد خود دارد - در هر موضوعى كه باشد - آن را به رئيس مجلس سلطنتى در غرناطه تسليم كند تا مورد مطالعه قرار گيرد و اگر غير ممنوع تشخيص داده شد به صاحبش بازگردانده شود . كه فقط در اين سه سال در نزد او بماند . اما لباس ، دوختن هرگونه\r\n\r\n","description":"","footnote":"","page_name":" 341 ","page_number":355},
  {"content":"\r\n\r\nلباسى كه در ايام مسلمانان معمول بوده ممنوع شد . از آن پس هركس بخواهد لباسى بدوزد بايد همانند لباس مسيحيان باشد تا سبب اتلاف لباسهايى كه از پيش داشته‌اند نشود . همچنين تا مدت يك سال حق دارند جامه‌هاى حرير بپوشند و تا مدت دو سال جامه‌هاى پشمى و از آن پس حق پوشيدن چنين لباسهايى را نخواهند داشت . حجاب براى زنان موريسكى ممنوع است و بايد گشاده‌رو ظاهر شوند و بايد به هنگام بيرون آمدن از خانه شنل در بر كنند و كلاه بر سر بگذارند ، آن‌سان كه زنان موريسكى آراگون مىكنند . در مهمانيها و جشنها اجراى هرگونه مراسم اسلامى ممنوع است و بايد هر عملى كه در آنجا صورت مىگيرد بر طبق مراسم كليسا و سنت مسيحيان باشد .\r\nدر هنگام جشنها و مهمانيها و در روزهاى جمعه و اعياد بايد در خانه‌ها باز باشد تا كشيشان و رجال حكومتى بتوانند به داخل آن نگاه كنند تا عملى ممنوع انجام نگيرد .\r\nخواندن سرودها و ترانه‌هاى ملى و رقص به شيوهء عربى يا برگزار كردن شبهاى طرب همراه با آلات طرب ممنوع است . همچنين خضاب به حنا و شستشو در حمامها جايز نيست و بايد همهء حمامهاى عمومى و خصوصى ويران شود . ناميدن به نامهاى عربى و القاب عربى حرام است و هركس را چنين اسم و لقبى هست بايد برفور آن را ترك كند .\r\nسرانجام موريسكيهايى كه غلامان سياه دارند يا مىخواهند استخدام كنند بايد اجازه بگيرند تا مورد مطالعه قرار گيرد و اجازه صادر شود . « 10 »\r\nبراى كسانى كه از اين قوانين ظالمانه سرپيچى كنند عقوبتهاى سخت در نظر گرفته شده بود ، از زندان و تبعيد و اعدام . كتب عربى بويژه قرآن در نزد هركس يافته مىشد دليل بود بر مرتد شدن او و متهم به سخت‌ترين انواع عذاب و شكنجه مبتلى مىگرديد .\r\nاين قانون در روز اول ژانويه سال 1567 يعنى سالروز سقوط غرناطه ، در غرناطه اعلان\r\n\r\n\r\n","description":"","footnote":"\r\n( 10 ) - نصوص اين قانون را از كتاب مارمول نقل كرديم :\r\n . IVLX - VLXP : dibi . sagnoL . P . IV . poC . II . dibi lomraM \r\n","page_name":" 342 ","page_number":356},
  {"content":"\r\n\r\nشد . اسپانيا اين روز را يكى از اعياد خود قرار داده بود و در هر سال مراسمى برگزار مىكرد . رئيس مجلس سلطنتى فرمان داد كه اين قانون در غرناطه و همه نواحى مملكت قديم پخش شود . گروهى از قضات كه در موكبى از ميان شهر مىگذشتند عهده‌دار پخش آن شدند . اين گروه با طبل و شيپور حركت مىكردند و آن را در ميدان باب البنود كه بزرگترين ميدان شهر بود و ربض البيازين بياويختند . موريسكيها ملول و مأيوس شدند .\r\nمقررات به زودى به اجرا درآمد و حمامها ويران گرديد . زعماى موريسكيها گرد آمدند و به سگالش نشستند كه در برابر اين محنت جديد چه راهى در پيش گيرند . تصميم بر اين شد كه به تضرع از پادشاه بخواهند كه اين قانون را لغو كند يا اقلا تخفيف دهد . نخست عريضه‌اى به رئيس مجلس سلطنتى رفع كردند . يكى از رؤسايشان به نام مولاى فرنسيسكونو نيز عريضه را عرضه داشت و رئيس مجلس سلطنتى از شدت و تناقض اين قانون با وعده‌ها و معاهداتى كه پيش از اين داده شده و بسته شده بود آگاه ساخت و خواست كه اجراى آن به تعويق افتد . آنگاه به تظلم به دربار پادشاه رفتند و عريضه‌اى به فيليپ دوم تقديم نمودند و عريضه‌اى به وزير ستمگرش كاردينال اسپينوسا . اين عريضه‌ها را يكى از اعيان غرناطه به نام دون خوان هنريكس به عرض رسانيد . دون خوان هنريكس به اين ملت مظلوم توجهى مهرآميز داشت و از عواقب چنان قوانينى بيمناك بود . دو تن از بزرگان يكى خوان هرناندث از اعيان غرناطه و يكى هرناندو الحبقى از اعيان وادى آش نيز با او به مادريد رفتند و اين هيأت از پادشاه خواست كه چون پدرش اجراى اين قانون را به بعد موكول كند . دون خوان هنريكس يادداشتى براى همهء اعضاء مجلس سلطنتى فرستاد و مضرات چنين مقرراتى را يادآور شد . ولى همه كوششها به هدر رفت و كاردينال اسپينوسا پاسخ داد كه اعليحضرت مصمم به اجراى قانون هستند . همچنين ماركيز دمونديخار حاكم غرناطه از اعتراض موريسكيها به پادشاه گزارش داد و اوضاع خطرناك را تشريح كرد و گفت كه اگر از پادشاه نوميد شوند كارشان به شورش خواهد كشيد و تركان در سواحل مغرب در نزديكى اسپانيا استقرار يافته‌اند . اين سخنان نيز مؤثر نيفتاد . گفته شد كه موريسكيها مردمى ترسو هستند\r\n\r\n","description":"","footnote":"","page_name":" 343 ","page_number":357},
  {"content":"\r\n\r\nنه قلعه‌اى دارند و نه اسلحه‌اى آرى پادشاه از تصميم خود حتى يك قدم واپس ننهاد . « 11 »\r\nتنها موريسكيهاى بلنسيه به سعى زعيمشان كوزمى بن عامر كه از مقربين دربار بود توانستند از اندك تخفيفى بهره‌مند شوند . البته اين زعيم نتوانست در چند مورد موفقيتى حاصل كند . يكى مدارا با كسانى كه به ردّه متهم مىشوند و كسانى كه به تهمت نفاق اموالشان مصادره مىشود يا تخفيف در پرداخت دو هزار و پانصد مثقال طلا به عنوان ماليات سالانه به محاكم تفتيش . « 12 »\r\nموريسكيهاى غرناطه خود را براى يك شورش مهيا ساختند و بدين اميد كه خود را به مناطق كوهستانى برسانند دست به كار شدند . اين آخرين مبارزه ميان موريسكيها و اسپانياى مسيحى بود كه متأسفانه در روايات اسلامى اطلاع چندانى از آن به دست نمىآيد ، ازاين‌رو بايد به روايات مسيحى روى آوريم .\r\nبذر انديشهء شورش نخست در غرناطه جوانه زد زيرا اعيان موريسكيها در آنجا مىزيستند و جماعتى از ايشان در محلهء البيازين گرد آمده بودند . زعيم اين فكر و افروزندهء آتش آن يكى از موريسكيها بود به نام فرج بن فرج . فرج پيشهء رنگرزى داشت ولى آن‌سان كه در روايات قشتالى آمده است مردى جسور بود با عزمى جزم و نسبت به مسيحيان سخت كينه‌توز . فرج بن فرج به بنى سراج انتساب داشت و اينان در ايام دولت اسلامى از اشراف و سلحشوران غرناطه بودند . فرج بن فرج به نواحى البشرات بسيار رفت‌وآمد مىكرد و با ساكنان آنجا پيوستگى بسيار داشت . در آنجا مصمم شدند كه لشكرى گرد آورند و در نهان رهسپار غرناطه شوند . بدين‌گونه كه از محلهء البيازين به الحمراء روند و ناگهان بر آن مستولى شوند و از آنجا شهر را در تصرف آورند . روز حمله را نيز معين كردند « پنجشنبهء مقدس » ، از ماه آوريل سال 1568 . زيرا در اين روز\r\n\r\n\r\n","description":"","footnote":"\r\n( 11 ) .\r\n socsiroM ehT . aeL rD . paC II , dibi lomraM . 92 - 21 . III . V niaps fo II pilihP . ttocserP . 151 - 051 . P \r\n( 12 ) .  . 621 . P , dibI . aeL . rD \r\n","page_name":" 344 ","page_number":358},
  {"content":"\r\n\r\nمسيحيان سخت سرگرم دعا و نماز بودند و از دفاع شهر غافل . ولى اخبار اين قيام از همان ابتدا به گوش پادشاه رسيد و بر شمار افراد پادگان غرناطه افزود . موريسكيها مجبور شدند كه كار خود به فرصت ديگر موكول كنند .\r\nمردى اديب از زعماى شورش كه به نام مسلمانىاش محمد بن محمد بن داود خوانده مىشود قصيده‌اى پرسوز و گداز ساخت كه در آن آلام هموطنان خويش را شرح داده بود و در آن از خدا و پيامبرش يارى خواسته بود . محمد بن محمد با قصيده‌اش در مرز جايى به نام ادره گير افتاد و او را با قصيده‌اش كه به زبان قشتالى ترجمه شده بود به دربار فرستادند .\r\nقصيده با حمد پروردگار و ثنا بر او آغاز مىشود كه همهء خلق در برابر حكم او خاضع و خاشعند . آنگاه مىخواهد كه به قصهء پرغصهء اندلس و ملت عظيم آن كه امروز دستخوش بازى تقدير شده است و در محاصرهء كفار قرار گرفته و چون گله‌اى بىشبان رها گشته ، گوش فرادهند .\r\nدر هر روز عذابى ديگر در انتظار ماست و راههاى چاره به روى ما بسته است مگر مرگ ما را از اين ورطه برهاند .\r\nيهوديانى كه به هيچ تعهدى پايبند نيستند بر ما فرمان مىرانند و هر روز دروغ و ضلالتى ديگر ساز مىكنند و خدعه و كينهء ديگرى بروز مىدهند ، ما را به زور وامىدارند كه شعائر مسيحيان را به جاى آوريم و به پرستش صور پردازيم و كسى از ما را ياراى سخن گفتن و اعتراض نيست . چون ناقوس به صدا درمىآيد اسقف موعظهء خود را با صدايى نخراشيده آغاز مىكند و به خوردن گوشت خوك و شراب ترغيب مىنمايد .\r\nسپس جماعت بدون هيچ شرم و حيائى در برابر بتان سر فرود مىآورند .\r\nهركس خدا را بپرستد محكوم به مرگ مىشود و هركه از عبادت بتان تن زند به زندان و شكنجه محكوم مىشود تا به باطل آنان اذعان كند .\r\nآنگاه به وسايل سركوبى ايشان اشاره مىكند ، چون مراسم بازجوئى و وضع مالياتها و غرامتهاى گزاف كه حتى بايد زندگان و مردگان و بزرگان و خردان و\r\n\r\n","description":"","footnote":"","page_name":" 345 ","page_number":359},
  {"content":"\r\n\r\nتوانگران و فقيران يكسان بپردازند . در اين قضيه سپس از ستم قاضيان محاكم تفتيش سخن رفته كه چگونه كس را از دست ستم آنان رهايى نيست و چگونه مردم را به زندانهاى تاريك مىسپارند و آنان را در زير شكنجه و زنجير به قبول مسيحيت وامىدارند و چگونه اندام آنان را در زير ضربات خرد مىكنند و سپس به ميدان مىبرند و در حضور جمع مىسوزانند .\r\nسپس گويد كه در روز عيد ( عيد سقوط غرناطه ) در ميدان باب البنود قانون جديدى آويختند و فرمان دادند كه جامه‌ها و عادات و رسوم كهن را از ما بستانند . پس جامه‌هاى ما بدريدند و حمامهاى ما خراب كردند .\r\nدر اين هنگام ما از عدل نوع بشر مايوس شده‌ايم . به درگاه پيامبر استغاثه مىكنيم و تنها به ثواب آخرت دلبسته‌ايم . شيوخ ما ، ما را به نماز و روزه تحريض مىكنند و مىگويند كه به خدا روى آوريم زيرا اوست كه سرانجام بر ما رحمت خواهد آورد . « 13 »\r\nدر همان هنگام از محمد بن محمد بن داود نامه‌اى به دست افتاد كه از سوى يكى از زعماى البيازين به رؤساى مغرب و برادران دينىشان فرستاده شده بود و اين يكى از نامه‌هاى متعددى بود كه در نهان براى امراى مغرب فرستاد مىشد و از آنان يارى و مددكارى درخواست مىشد . اين نامه به دست افتاد و تسليم حاكم غرناطه شد .\r\nنويسندهء نامه برادران خود را در مغرب به يارى خوانده بود و آنان را به حق روابط دينى و خونى سوگند داده بود كه در يارى آنان درنگ روا ندارند . در اين نامه آمده است كه « مسيحيان ما را به زور وادار مىكنند كه زبان خود را فراموش كنيم و دين خود را ترك گوئيم و زنانمان گشاده‌روى از خانه بيرون روند و درهاى خانه‌ها را باز بگذاريم ، در زندانها ما را شكنجه مىكنند و اموال ما را مصادره مىنمايند » . و از ايشان خواسته است كه صداى استغاثهء آنان را به گوش پادشاه مشرق برسانند . سپس مىگويد « ما در درياى\r\n\r\n\r\n","description":"","footnote":"\r\n( 13 ) . مارمول ترجمه قشتالى همهء اين قصيده را آورده است و ما خلاصه‌اى از آن را نقل كرديم . رجوع كنيد :\r\n . XI . paC . III , dibi , lomraM \r\n","page_name":" 346 ","page_number":360},
  {"content":"\r\n\r\nغم و اندوه غوطه‌ور گشته‌ايم . دشمنان ما ما را در ميان گرفته‌اند چونان آتشى شعله‌ور .\r\nمصيبتهاى ما بيش از آن است كه كسى را ياراى تحمل آن باشد . ما از ظلمات عذاب و اشك براى شما نامه مىنويسيم . هنوز در دل ما جرقه‌اى از آرزو در زير خاكستر نوميدى مىدرخشد » . « 14 »\r\nحكومتهاى مغرب آنچنان گرفتار مسائل داخلى خود بودند كه پرواى اندلسشان نبود . تنها جماعتى از متطوعين به اين ندا پاسخ دادند و پيش از اين شمار كثيرى از آنان در نهان به البشرات رفته بودند . در ميان اين مجاهدين بسيارى دريانوردان بودند كه در اين ايام كشتيهاى اسپانيايى را به خطر مىانداختند .\r\nموريسكيها همچنان در خفا مشغول مهيا شدن براى يك شورش بودند و نامه‌هاى فرج بن فرج به اطراف فرستاده مىشد و ديگر موريسكيها را به همدستى دعوت مىنمود . در ماه دسامبر سال 1568 حادثه‌اى عجيب اتفاق افتاد كه خبر از يك انفجار بزرگ مىداد . از اين قرار كه جمعى از موريسكيها بر مامورين و قضاة اسپانيائى كه به غرناطه مىرفتند در راه دستبرد زدند و جمعى هم به گروهى از سپاهيان حمله كردند .\r\nاينان مقادير بسيارى تفنگ حمل مىكردند و اين سلاحها به دست ايشان افتاد . در حال ابن فرج در رأس دويست تن از اتباع خود شب هنگام به شهر داخل شد و هموطنان خود را كه در محلهء البيازين بودند به يارى فراخواند . ولى آنان از شركت در چنين عمل جنون‌آميزى خوددارى كردند . زيرا آنان در نزديكى پادگان نيرومند غرناطه زندگى مىكردند و خود از اعيان قوم بودند كه در غرناطه وابستگيها و تعلقاتى داشتند و از آن بيم داشتند كه دولت اسپانيا از آنها انتقام كشد . البته نگهدارى و نيكخواهى و اموال خود از آنان دريغ نداشتند . ابن فرج بازگرديد و در دره‌هاى كوه شلير ( سييرانوادا ) تا ارتفاعات جنوبى ، ميان بلش و المريه به فعاليت پرداخت . هنوز چند هفته‌اى نگذشته بود\r\n\r\n\r\n","description":"","footnote":"\r\n( 14 ) . مارمول ترجمهء قشتالى اين نامه را نيز به طور كامل نقل كرده است . رجوع كنيد :\r\n XI paC . III . dibi , lomraM \r\n","page_name":" 347 ","page_number":361},
  {"content":"\r\n\r\nكه در همه روستاها آتش شورش افروخته شد و موريسكيها در حوالى البشرات در هرجا كه بودند سلاح به دست به سوى ابن فرج روى نهادند و نخست مسيحيانى را كه در ميان آنان زندگى مىكردند طعمه تيغ هلاك ساختند .\r\n\r\n3\r\nآتش انقلاب در ديگر نواحى اندلس زبانه كشيد و فرياد ديرين نبرد در همه جا پيچيد و موريسكيها اعلان استقلال نمودند و براى يك جنگ مرگ يا زندگى مهيا شدند . زعماى قوم در پى انتخاب اميرى بودند كه به گرد او حلقه زنند و اين رمز دولت پيشين ايشان بود . پس جوانى از اهالى البيازين را برگزيدند به نام دون فرناندود كردوباووالور « 15 » . نسب بلند عربى و اسلامى او در زير اين نام قشتالى پوشيده بود . اين دون فرناندو واقعا به بنى اميه انتساب داشت و بازماندهء ملوك و خلفايى بود كه سيصد سال در سايهء ايشان دولت اسلامى اندلس درخشيده بود . جوانى بود بيست ساله و در روايات قشتالى معاصرش زيباروى وصف شده است . پيش از آنكه در سلك شورشيان درآيد در غرناطه سمت مستشار داشت و صاحب مال و جاه بود . امير جديد از اهميت كارى كه به او واگذار شده بود آگاهى داشت . در حال نهانى از غرناطه رهسپار كوهستان شد و خاندان والور پيروان او در قريهء بذنار\r\n ranzeB \r\nبه او پيوستند و از هرسو مردم ديگر به نزد او گرد آمدند . در روز بيست و نهم دسامبر سال 1568 در يك مراسم ساده تاج بر سرش نهادند و علمهاى اسلامى كه نقش هلال داشت بر زمين گستردند و امير رو به مكه ايستاد و بر روى آنها نماز خواند و يكى از پيروان او به عنوان فرمانبردارى بر زمين بوسه داد و امير سوگند خورد كه حاضر است در راه دين و ملتش جان خويش فدا كند . او را به نام ملوك عرب محمد بن اميه صاحب اندلس و غرناطه\r\n\r\n\r\n","description":"","footnote":"\r\n( 15 ) . كردوبا يعنى غرناطه و والور روستايى است از غرناطه نزديك اجيجر .\r\n","page_name":" 348 ","page_number":362},
  {"content":"\r\n\r\nناميدند . عم خود فرناندو الزغوير ( الصغير ) را كه مسلم بن جوهر نام داشت به فرماندهى كل لشكر برگزيد و ابن فرج را مقام وزارت داد و او را در راس قواى خود به ارتفاعات البشرات فرستاد . تا هرچه مىتواند از اموال كليساها گرد آورد . سپس در دل كوهها در مقامى منيع براى خود مكانى انتخاب كرد و رسولان خود به همه جا بفرستاد و موريسكيها را به خلع طاعت مسيحيان و بازگشت به دين قديم خود فرامىخواند . « 16 »\r\nموريسكيها نخست با مسيحيانى كه در ميان آنها زندگى مىكردند بخصوص كشيشها و عمال حكومت درآويختند . اينان در محله‌هاى مختلف رياست داشتند و با موريسكيها در كمال قساوت رفتار مىكردند . كشيشها به خصوص عامل اصلى شوربختى و مصايب آنان بودند . ازاين‌رو اين طايفه اولين قربانيان شورش شدند . ابن فرج و مردانش در آن نواحى بر سر مسيحيان تاختند و بسيارى را به قتل آوردند . در روايات قشتالى از آن به قتل‌عام تعبير شده كه جز زنان و كودكان و پيران كس از كشتن رهايى نيافت . خبر اين كشتار هولناك در غرناطه پيچيد . هم موريسكيها و هم مسيحيان به هراس افتادند زيرا هريك از عواقب كار مىترسيد . موريسكيها مىترسيدند كه مبادا مسيحيان به انتقام خون هموطنان و همكيشان خويش خون ايشان بريزند و مسيحيان از اين بيم داشتند كه لشكر شورشيان به غرناطه سرازير شود و شهر به دست آنان افتد . در روايت قشتالى محمد بن اميه از اين كشتار تبرئه شده و مىگويد كه او فرمان چنين كشتارى صادر نكرده بود و با آن موافق نبود ، حتى كوشيد تا جلو آن را بگيرد و نايب خود ابن فرج را از فرماندهى لشكر عزل كرد . ابن فرج نيز به فرمان او گردن نهاد و به صفوف مجاهدان پيوست از اين پس ديگر بر صحنهء حوادث نام و نشانى از او نيست . « 17 »\r\n\r\n\r\n","description":"","footnote":"\r\n( 16 ) .  . IIV . paC . VI , dibi , lomraM \r\n( 17 ) .\r\n II . hc . III . V , II pilihP : ttocserP . 732 . P . socsiroM ehT . aeL . rD \r\n","page_name":" 349 ","page_number":363},
  {"content":"\r\n\r\n\r\n4\r\nدر اثناء اين احوال غرناطه در بيم و خشم به سر مىبرد . حاكم شهر مركيزدمنديخار براى سركوبى شورش از همان ساعت اول به جمع‌آورى سازوبرگ پرداخت ولى از ميزان گسترش و قدرت آن آگاهى نداشت . غرناطه پر از مردان سپاهى شد و اهالى البيازين با آنكه ثابت كرده بودند كه با شورشيان رابطه‌اى ندارند ، تحت نظر قرار گرفتند . در دوم ژانويهء سال 1569 دمنديخار پسر خود كنت تندليا را به جاى خود نهاد و لشكر از غرناطه بيرون برد و از جبال شلير ( سييرانوادا ) گذشت و به البشرات رفت كه مركز تجمع شورشيان بود . شورش موريسكيها سراسر منطقهء البشرات را دربر گرفته بود . اجيجر و برجه و ادره و اندرش و دلايه و لوشار و مرشانه و شلوبانيه و ديگر بلاد و روستاها در اين آتش مىسوخت . موريسكيها به آسانى توانستند بر بيشتر پادگانهاى اسپانيائى كه در سراسر بلاد پراكنده بودند غلبه يابند و شورش تا حوالى غرناطه گسترش يابد و به وادى منصور رسد . تنها رنده و مربله و مالقه در انقلاب شركت نكردند ، زيرا پادگانهاى اسپانيا در آنجا نيرومند بودند . انقلاب به نواحى المريه نيز رسيد و به گونه‌اى در بسطه و وادى آش و المريه هم شدت گرفت .\r\nمحمد بن اميه با قواى خود در دره‌هاى صعب العبور بوكرا جاى گرفته بود .\r\nموريسكيها با وجود اندك بودن آذوقه و اسلحه در جنگهاى كوهستانى و حمله‌هاى غافلگيركننده مهارت داشتند . ميان دو گروه نبردى درگرفت و موريسكيها در پى آن به دشت بطرنه عقب نشستند . در اين عقب‌نشينى بسيارى از ايشان بويژه زنان بازماندند و اسپانيائيها آنان را كشتند . دمنديخار را قصد آن بود كه با شورشيان مصالحه كند و يكى از هموطنان ايشان را براى مذاكره به نزدشان فرستاد . دون الونسو وينگاس ( بنيغش ) كه مردى از يكى از خاندانهاى ديرين غرناطه بود به نزد محمد بن اميه پيام فرستاد كه با اين قيام از عقل و حزم دور شده‌اى و مىخواهى ملت خود را به هلاكت برسانى و او را نصيحت كرد كه توبه كند و خواستار عفو شود .\r\n\r\n","description":"","footnote":"","page_name":" 350 ","page_number":364},
  {"content":"\r\n\r\nمحمد بن اميه به صلح و تفاهم گرايش يافت و ميان او و ماركيزدمنديخار در باب تسلم مكاتباتى صورت گرفت ولى جمعى از تندروان اصحاب او بويژه متطوعين كه از مغرب آمده بودند ، صلح را رد كردند و بار ديگر جنگ در پيوستند . اين بار اسپانيائيها پيروز شدند و بار ديگر موريسكيها رو به گريز نهادند . ماركيزد منديخار اعلان كرد كه اسيران موريسكى در شمار بردگانند . محمد بن اميه بگريخت و زنش و مادرش و خواهرانش اسير شدند . بار ديگر ميان دو لشكر مصاف افتاد . اين بار اسپانيائيها در دامنه‌هاى گواخاريس به هزيمت شدند و از آنان صد و پنجاه سپاهى و فرمانده به قتل رسيدند . ولى موريسكيها ترجيح دادند كه بازگردند . اسپانيائيها كسانى را كه بازپس مانده بودند به سختى قتل‌عام كردند . يكى از اين واپس‌ماندگان سردارى دلير بود به نام ( الزمار ) اسپانيائيها او را و دختر خردسالش را اسير كردند و به غرناطه فرستادند . در آنجا او را به زير شكنجه كشيدند و زنده‌زنده همه گوشتش را از استخوانش جدا كردند .\r\nسپس پيكرش را پاره‌پاره كردند . روش اسپانيائيها و محاكم تفتيش نسبت به عربهاى مسيحى شده اين گونه بود .\r\nمحمد بن اميه مدتى در خانهء يكى از خويشاوندانش به نام « ابن عبو » متوارى زيست .\r\nاو نيز از سرداران دلير شورش بود . اسپانيائيها او را تعقيب كردند ولى به او دست نيافتند . اين شكستها در عزم موريسكيها سستى نياورد و بار ديگر در مشرق البشرات اجتماعى كردند و المريه را مورد تهديد قرار دادند . مركيزلوس‌ويليس با لشكرى ديگر بر سر آنان تاخت . ميان دو گروه چند بار نبرد افتاد و از دو طرف جمعى به قتل رسيدند .\r\nموريسكيها پراكنده شدند و اسپانيائيها به عادت خود اسيران را و زنان و كودكان را كشتند .\r\nدر همان هنگام در غرناطه كشتار وحشتناكى روى داد از اين قرار كه در حدود صد و پنجاه تن از اعيان موريسكيها در زندان غرناطه به عنوان گروگان محبوس بودند ، اسپانيائيها شايع كردند كه موريسكيها براى نجات گروگانها به شهر حمله خواهند كرد و مردم البيازين نيز آنان را يارى خواهند كرد . ازاين‌رو حكم اعدام زندانيان صادر شد .\r\n\r\n","description":"","footnote":"","page_name":" 351 ","page_number":365},
  {"content":"\r\n\r\nسپاهيان به درون زندان هجوم بردند و آن بيچارگان را بيرون كشيدند و به فجيع‌ترين وضعيت كشتند .\r\nاين حوادث اخير را در برافروختن آتش انقلاب اثرى شايان بود و براى موريسكيها هشدارى بود كه مرگ در صحنهء قتال بسى بهتر از گرفتار شدن به سرنوشتى است كه براى آنها رقم زده‌اند . فرياد انتقام همه جا را فراگرفت . پادگانهاى اسپانيائى در هر جاى البشرات كه بود نابود گرديد و سربازان اسپانيائى تار و مار گرديدند . سپاه اسپانيا كه مأمور سركوبى شورش بود پراكنده گرديد . محمد بن اميه بار ديگر به تخت فرمانروايى بازگرديد و موريسكيها چند برابر دفعهء قبل به گرد او جمع شدند . محمد بن اميه برادر خود عبد الله بن اميه را به قسطنطينيه فرستاد و از سلطان يارى خواست . در همان وقت نزد امير الجزاير و سلطان مراكش كس فرستاد كه به ياريش بشتابند . ولى قسطنطينيه پاسخ به درخواست موريسكيها نداد ، امير الجزاير هم معذرت خواست كه فرستادن كشتى برايش ميسر نيست .\r\nسلطان مراكش وعده مساعدت داد ولى چندان اثرى از آن آشكار نگرديد . تنها برادران مجاهد آنها در افريقيه به ندايشان لبيك گفتند و جماعتى از مردان دلير و حادثه‌جو به سواحل اسپانيا راندند از آن جمله جمعى از تركان مزدور بودند . اينان مىرفتند تا به سود موريسكيها وارد كارزار شوند .\r\nاسپانيائيها از تجمع موريسكيها در البيازين بيم داشتند ازاين‌رو فرمانى صادر شد كه همهء آنها به نواحى شمالى كوچ داده شوند و اين فرمان براى اين ملت بدبخت مصيبت ديگرى در پى داشت . ميان پدر و مادرها و فرزندان و شوهران و زنان جدايى افتاد آن هم به گونه‌اى بس دلگداز . مركيز لوس‌ويليس در همان اوقات در دشتهاى المنصوره از اراضى مرسيه با موريسكيها مىجنگيد ولى چون ساز و برگ به اندازه كافى نداشت و ميان او و همتايش دمنديخار خصومت بود نتوانست جنگ را ادامه دهد . اين دو سبب شده بود كه براى تعقيب موريسكيها يك نقشه مشترك طرح نشود . دمنديخار متهم شد كه با موريسكيها بر سر لطف است . ازاين‌رو به مادريد احضار شد و از فرماندهى سپاه عزل شد .\r\nمادريد خود در اين نبرد بىرحمانه شركت جست .\r\n\r\n","description":"","footnote":"","page_name":" 352 ","page_number":366},
  {"content":"\r\n\r\nدر همان اثناء كه در دشتها و ارتفاعات اندلس ميان موريسكيها و قواى اسپانيا نبرد بود ، در لشكرگاه موريسكيها حادثهء دردناكى رخ داد . و آن كشته شدن محمد بن اميه در اثر يك توطئه خيانت‌آميز بود . محمد بن اميه به سبب حسن سيرت و صورت در ميان اطرافيان خود بسيار مورد توجه بود . ولى با سختگيرى و شدت خود كينهء برخى از سران سپاه را برانگيخته بود . يك روايت قشتالى سبب قتل او را چنين بيان كرده كه يكى از سرداران سپاه او به نام ديگو الجوازيل ( الوزير ) معشوقه‌اى زيبا داشت به نام زهره . محمد زهره را به زور تصاحب كرد . الجوازيل به يارى معشوقه خود قصد قتل او كرد ، بدين‌گونه از زبان او نامه‌اى خطاب به فرمانده كل لشكر ، ابن عبو جعل كرد كه او را به رهايى از دست لشكريان مزدور ترك تحريض كرده بود و جمع كثيرى از اين مزدوران در لشكر او بودند .\r\nتركها از مضمون نامه مطلع شدند و در لشكرگاه به مقر محمد بن اميه حمله كردند و با آنكه محمد از نوشتن چنان نامه‌اى اظهار بىخبرى مىكرد و سوگند مىخورد ولى مهاجمان به سخن او گوش ندادند و كشتندش . لشكريان اين حادثه را به سكوت برگزار كردند و زعماى قوم درهرحال ابن عبو را به پادشاهى برگزيدند . نام موريسكى او ديگو لوپث بود . ابن عبو پسر عم پادشاه مقتول بود . او را مولاى عبد الله محمد نام نهادند . عبد الله خود را پادشاه اندلس خواند . زيركى و كاردانى و تدبير او بيش از محمد بن اميه بود . آن‌سان كه همگى احترام او را نگه مىداشتند . عبد الله چندى به تنظيم لشكر و گردآورى اسلحه و ساز و برگ نبرد از ثغور مغرب پرداخت و توانست لشكرى جنگاور كه در حدود ده هزار نفر سپاهى از مزدور و متطوع و حادثه‌جو داشت گرد آورد .\r\nدر اواخر اكتبر سال 1569 مولاى عبد الله لشكر به سوى ارجبه كه كليد غرناطه به شمار مىآمد در حركت آورد و پس از اندك محاصره‌اى بر آن مستولى شد . صيت اشتهارش در همه جا پراكنده شد و موريسكيهاى مشرق البشرات به فرمان او درآمدند و قلمرو او تا جنوب تا اراضى رنده و مالقه گسترش يافت و بر فحص غرناطه\r\n ageV aL \r\nدستبردهايى جانانه زد . اين ناحيه پيش از سقوط غرناطه ميدان نبرد مسلمانان و مسيحيان بود . فيليپ دوم برادر خود دون خوان را فرماندهى كل غرناطه داد . چون دون خوان مشاهده كرد كه\r\n\r\n","description":"","footnote":"","page_name":" 353 ","page_number":367},
  {"content":"\r\n\r\nموريسكيها نيرومند شده‌اند ، عزم آن كرد كه خود به جنگ آنان رود . پس در اواخر دسامبر در رأس سپاهى به حركت درآمد و رهسپار وادى آش شد و شهر جلبرا را كه از مواضع مستحكم موريسكيها بود محاصره نمود . نزديك به سه هزار تن موريسكى از اين شهر دفاع مىكردند كه بخشى از آنها تركان بودند . اسپانيائيها چند بار به شهر حمله كردند و آن را زير آتش توپ گرفتند . پس از نبردهايى هولناك شهر مسخر آنان شد ولى در اثر رشادتهاى موريسكيها - از زن و مرد - بسيارى از اكابر و فرماندهان لشكر اسپانيا به قتل رسيد .\r\nاسپانيائيها به شهر درآمدند و هركه را كه در آنجا بود كشتند حتى زنان و كودكان نيز از مرگ رهايى نيافتند . اين كشتار هولناك در ماه فوريه سال 1570 اتفاق افتاد . دون خوان روى به كوهستان نهاد و تاسيرون در نزديكى بسطه پيش تاخت . در آنجا چند هزار تن از موريسكيها موضع گرفته بودند . فرماندهشان الحبقى بود . اسپانيائيها به ناگاه به دست موريسكيها غافلگير شدند . جمعى از ايشان به قتل رسيد و در لشكر اندك پراكندگى پديد آمد و دون خوان توانست با زحمت بسيار صفوف لشكر خويش را مرتب سازد و موريسكيها را پراكنده نمايد . دون خوان همچنان راه خود را به سوى جنوب ادامه داد تا در ماه مه سال 1570 به اندلس رسيد .\r\nدر آنجا حكومت اسپانيا صلاح در آن ديد كه به نرمى گرايد ، زيرا از عواقب چنين شورشهايى بيمناك بود . دون خوان رسولان خويش به نزد الحبقى فرستاد ، تا گفتگوهاى صلح را آغاز نمايد . فرمان پادشاه هم صادر شد كه هريك از موريسكيها كه در ظرف بيست روز از اعلان اين فرمان خود را تسليم كند مورد عفو واقع خواهد شد و دولت به شكايات آنها رسيدگى مىكند و اگر كسى به اين فرمان گردن ننهد جز كودكان كمتر از چهارده سال و زنان محكوم به مرگ خواهد بود و از آن پس به فرياد كسى گوش فراداده نخواهد شد . موريسكيها يقين داشتند كه اسپانياى مسيحى به عهد و پيمان خود وفا نخواهد كرد . ازاين‌رو به سخن آنان گوش ندادند . دون خوان كشتار و تعقيب از سر گرفت و در اين كشتار ميان جنگجويان و كناره‌جويندگان از جنگ فرقى نمىنهاد . نيرويى به سردارى دون سزار رهسپار شمال البشرات شد و با قواى مولاى عبد الله چند بار پيكار كرد .\r\n\r\n","description":"","footnote":"","page_name":" 354 ","page_number":368},
  {"content":"\r\n\r\nدر همان وقت از طريق الحبقى مذاكرات صلح آغاز گرديد . مولاى عبد الله وضع را بس دشوار ديد . ياران و هموطنانش پىدرپى در اطراف او به خاك هلاك مىافتادند و نيروى مهاجم همه راهها را به روى او بسته بود . ازاين‌رو به صلح گرايش يافت تا بتواند اقلا باقى بقايا را از نابودى نجات دهد .\r\nميان شورشيان و دون خوان ، يكى از بزرگان وادى اش به نام هرناندو دبراداس به آمد و شد پرداخت . او را با زعماى موريسكيها پيش از شورش دوستى بود . سندى به دست ما رسيده كه عبارت از نامه‌اى است كه مولاى عبد الله به دون هرناندو فرستاده و آمادگى خود را براى صلح و مذاكره اعلان نموده است . از اين نامه برمىآيد كه زبان عربى موريسكيها در عصر احتضار اين زبان به چه وضعى بوده است . اين لهجه لهجهء غرناطى است پس از هشت سال سركوب و تعقيب مردم غرناطه و شايد اين آخرين سند به زبان عربى است كه در اسپانيا به دست آمده است .\r\nالحمد لله وحدهو قبل الكلم\r\nاسلم الكرمو على من اكرمهو الكرمو سيد يا و حبيبى و عزاسر عنديا دون هرنندو و نى نعلم حرمتكم ين .\r\nاكن انت تقول يجى عند يا يجى عند اخكم و حببك و تجى مطمن و كل ميجكم فمليا و ذيمتى و كن انت تريد تتر كل فذى المبرك مين سلح و كل متعمل تعملو معى و نى نعمل معك كل متريد به حق و بل غدر و ذهر لى مين الحبقى ين اشمكن يعمل معلمن و تطلعنى على حق و ذهر لى ين اشم طلب طلب يرحو و ينسو و يسحبو بعد رعى .\r\nو دين انى نعرف حرمتك بهذاشى و حرمتك اعمل الذى يذهر لكم و عمل ميسلح بنترر .\r\nو بين و عسى يقذيا الله خير بينين و تكن حرمتكم اسبسب فداشى و عملن و فعدلكم يل‌اش . كن معى يكتب لى يل كينكن كتبت لكم اكثر و سلموا عليكم و رحمتوالله و بركتوالله .\r\nكتيب الكتب يوم الثليث فشهر و ليوفعم . . . ملاى عبد الله « 18 »\r\n\r\n\r\n","description":"","footnote":"\r\n( 18 ) . عكس اين نامه را خاورشناس  norcalA . M  در مجموعه اسپانيايى با عنوان :\r\n ) 196 . P 5191 dirdaM ( sebarA sotxeT Y soidutsE ed oenalecsiM \r\nآورده است .\r\n","page_name":" 355 ","page_number":369},
  {"content":"\r\n\r\nدون الونسو دونيگاس ( بنيغش ) نيز به مولاى عبد الله نامه نوشت و او را به مسالمت فراخواند و خواست كه از اين راه پرهول و خطر بازگردد . عبد الله پاسخ داد كه اكنون وضعى پيش آمده كه زيستن براى موريسكيها امرى محال شده است « 19 » . گفتگوها ميان الحبقى سردار شورشيان و هرناندو دبراداس به اينجا منتهى شد كه الحبقى نزد دون خوان رود و اظهار فرمانبردارى نمايد و براى هموطنان خود طلب عفو كند و موريسكيها مشمول اين عفو عمومى گردند . شامگاهى الحبقى با گروهى از سواران خود در اندرش به لشكرگاه دون خوان وارد شد و فرمانبردارى خويش اعلان نمود و مشمول عفو گرديد .\r\nولى اين صلح مورد رضايت مولاى عبد الله و باقى زعما نبود ، زيرا آنها به نيت دولت اسپانيا پى برده بودند كه مىخواهد آنان را از اوطانشان تبعيد كند ، بنابراين نتيجه اين شورش و مبارزه چه مىشود ؟ موريسكيها برپاى خاسته بودند زيرا اسپانيا مىخواست زبان و رسوم و سنتهايشان را از آنان بگيرد و حال آنكه اكنون مىخواهد ميهنى را كه در آن پرورش يافته‌اند و همه تاريخ و خاطرات پرشكوهشان را در بردارد از آنان بستاند . ازاين‌رو موريسكيها اين صلح را نپذيرفتند و مولاى عبد الله از اعمال الحبقى كه اينهمه براى انعقاد صلح تلاش مىكرد به شك افتاد . پس او را به لشكرگاه خود فراخواند و در نهان اعدام نمود .\r\nدون خوان چند هفته منتظر دريافت نتيجه شد . سپس رسول خود نزد مولاى عبد الله فرستاد و اعلان كرد كه موريسكيها در اعمال خود آزادى كامل دارند .\r\nولى مولاى عبد الله در پاسخ گفت موريسكيها مرگ را در راه دين و وطن خود بر\r\n\r\n\r\n","description":"","footnote":"\r\nاين نامه در ضمن مجموعه مخطوطات شرقى  rolF aneP  يافت شده . نسخه عربى آن به شماره 246 و نسخه قشتالى آن به شماره 245 نگهدارى مىشود . مارمول ترجمه قشتالى آن را در كتاب نهم فصل نهم درج كرده است .\r\n( 19 ) .  . IIVXX . paC ; IIIV ; dibi ; lomraM \r\n","page_name":" 356 ","page_number":370},
  {"content":"\r\n\r\nاسارت ترجيح مىدهند . ظاهرا مولاى عبد الله كه از اين گونه سخنان مىگفت از مغرب براى او مدد رسيده بود . بار ديگر آتش جنگ در حوالى رنده مشتعل شد . مولاى عبد الله برادر خود الغالب را فرستاد تا شورش را در آن نواحى رهبرى كند . حكومت اسپانيا نيز براى سركوبى شورشيان دست به اقدام زد . دون خوان با سپاه خود رهسپار وادى اش شد . لشكرى هم به سردارى دون ركيسانس به شمال البشرات اعزام گرديد و لشكر سومى راه اراضى رنده را در پيش گرفت . اسپانيائيها در راه هركس را كه يافتند كشتند و هر آبادى كه رسيدند خراب كردند . مقاومت موريسكيها بىثمر بود روى به گريز نهادند و اسپانيهائيها هم املاك و مزارع و روستاها را نابود كردند . تا شورشيان را راه آذوقه بسته گردد . بسيارى از موريسكيها نزد برادرانشان به افريقيه گريختند و در برابر لشكر اسپانيا جز مولاى عبد الله و اندك لشكرش باقى نماند . مولاى عبد الله در اعماق كوهستان موضع گرفته بود و از رويارويى با اين لشكر جرار حذر مىكرد .\r\nدر بيست و هشتم اكتبر سال 1570 فيليپ دوم فرمانى صادر كرد كه همه موريسكيها بايد از مملكت غرناطه به درون اسپانيا رانده شوند و املاك غير منقولشان مصادره مىشود و تنها در اموال منقول خود مىتوانند تصرف كنند . بر طبق فرمان موريسكيهاى غرناطه و فحص و وادى لكرين ( الاقليم ) و جبال بونتوفير تا مالقه و جبال رنده و مربله به ولايت قرطبه كوچ داده مىشوند و از آنجا به استراما دوره و جليقيه تقسيم مىشوند . موريسكيهاى وادى اش و بسطه و وادى المنصوره به جنجاله و بسيط كوچ داده خواهند شد تا از آنجا در اراضى قلعهء رباح و مونتيل متفرق شوند و موريسكيهاى المريه به ولايت اشبيليه خواهند رفت . اين فرمان با شدت تمام به اجرا درآمد . همه موريسكيهاى مسالم را از غرناطه و بسطه و وادى اش و غير آن گرد آوردند و دسته‌دسته به كليساها فرستادند . سربازان از هر طرف آنان را در ميان گرفته بودند .\r\nاينان وطن خود را ترك مىكردند و به اطراف قشتاله و ليون رخت مىبستند . « 20 »\r\n\r\n\r\n","description":"","footnote":"\r\n( 20 ) .  . IV . paC , X ; dibi ; lomraM \r\n","page_name":" 357 ","page_number":371},
  {"content":"\r\n\r\nدر اثناى اجراى اين حكم مناظر دردناكى ديده شد . رجال حكومت در بعضى نواحى بويژه در رنده به غارت تبعيديان و تعدى به زنان و كودكان آنان دست يازيدند .\r\nچون موريسكيهايى كه در كوهستان موضع گرفته بودند از اين ماجرا آگاه شدند به دشتها روى نهادند و بسيارى از سربازان را كشتند و غنايم هنگفت به چنگ آوردند .\r\nولى سرنوشت تبعيديان چيز ديگر بود . شمارى كثير از خستگى و بيمارى تلف شدند و آنان كه باقى مانده بودند از غربت تلخكام و ملول بودند . اينان در همه جا سخت تحت نظر بودند . نام و نشانى آنها را ثبت كرده بودند و حق نداشتند مساكن خود را جز به اجازه دولت تغيير دهند . اكيدا حق سفر به غرناطه را نداشتند . و هركس خلاف اين مقررات عمل مىكرد به مرگ محكوم مىشد . بدين‌گونه موريسكيها از مملكت غرناطه رانده شدند و رابطه آنها به ميهن قديم ببريد « 21 » .\r\nاكنون مىبايست مولاى عبد الله و لشكر كوچكش را از ميان برداشت . امير عبد الله مىديد كه هر روز از مقدار آذوقه و سربازانش كم مىشود . ديگر به پيروزى اميد نداشت . خود را در دره‌هاى برشول و تروليس با گروهى از ياران مخلص خويش پنهان كرده بود . در ماه مارس سال 1571 يكى از اسيران نهانگاه او را به اسپانيائيها لو داد .\r\nآنان چند تن را به لشكرگاه او فرستادند اينان توانستند يك فرمانده مغربى از خواص او را - كه گونثالوو ( الشنيش ) نام داشت بفريبند . اين مرد با او دشمنى داشت زيرا مانع فرار او به مغرب شده بود . اسپانيائيها او را وعده‌هاى جميل دادند و قول مؤكد دادند كه حكم عفو او را خواهند گرفت و مال و جانش در امان خواهد بود و زنش و دخترش را از اسارت خواهند رهانيد . به شرطى كه مولاى عبد الله را زنده يا مرده تسليم آنان كند .\r\nاين وعده‌ها مؤثر افتاد . گونثالوو نقشه قتل مولاى عبد الله را كشيد و در يكى از روزها با چند تن ديگر بر سرش شتافتند . عبد الله از خود دفاع كرد ولى زخمهاى گران برداشت و بمرد . خائنان پيكر او را از فراز صخره‌هاى كوهستان فروافكندند . اسپانيائيها او را به\r\n\r\n\r\n","description":"","footnote":"\r\n( 21 ) .  . 562 752 - 652 . P socsiroM ehT . aeL . rD \r\n","page_name":" 358 ","page_number":372},
  {"content":"\r\n\r\nغرناطه بردند . جامه‌هاى او را - چنان كه يك انسان زنده مىپوشد - بر او پوشانيدند و بر استرى سوارش كردند و در ميان موكبى كه برايش ترتيب داده بودند به حركت درآوردند . افواجى از موريسكيهايى كه پس از قتل زعيم خود تسليم شده بودند در پى او حركت مىكردند . آنگاه او را به جايگاه اعدام بردند و چون زندگان بر نطع نشاندند و سرش را بريدند . و پيكرش را در كوچه‌هاى غرناطه كشيدند و تكه‌تكه كردند و در ميدان بزرگ آتش زدند . سرش را در قفسى آهنين نهادند و در بيرون شهر روبه‌روى كوههاى البشرات بر روى دكلى برافراشتند . « 22 »\r\n* * * بدين‌گونه شورش موريسكيها سركوب و پايمال شد و اين آخرين جرقه عزم و مبارزت كه در سينه‌هاى اين ملت مغرور مجاهد مىدرخشيد خاموش شد . و دارها و كشتنها و سوختنها راه هر گرايش به خروج و مبارزه را بربست . وحشت مطلق بر اين جامعه رنجديده سايه افكند . از آن پس ديگر كس صدائى از موريسكيها نشنيد و از ميانشان كسى برنخاست هرچه بود برده ساختن بود و كشتار و سركوبى بود .\r\n\r\n\r\n","description":"","footnote":"\r\n( 22 ) .  . IIIV . paC ; X ; dibi , lomraM \r\n","page_name":" 359 ","page_number":373},
  {"content":"\r\n\r\nفيليپ دوم : موزهء مادريد دون خوان شارل پنجم ( امپراطور شاركن )\r\n\r\n","description":"","footnote":"","page_name":" 360 ","page_number":374},
  {"content":"\r\n\r\nكاردينال خمنيس\r\n\r\n","description":"","footnote":"","page_name":" 361 ","page_number":375},
  {"content":"\r\n\r\nنامهء مولاى عبد اللّه به دون هرناندو به خط او و توقيع او\r\n\r\n","description":"","footnote":"","page_name":" 362 ","page_number":376},
  {"content":"\r\n\r\n\r\nباب چهارم پايان آخرين مرحله\r\n\r\n","description":"","footnote":"","page_name":" 363 ","page_number":377},
  {"content":"\r\n . \r\n","description":"","footnote":"","page_name":" 364 ","page_number":378},
  {"content":"\r\n\r\n\r\nفصل اول سياست اسپانيا در برابر حملات دريايى مسلمانان\r\nشكست انقلاب موريسكى و سركوب شدن موريسكيها پايان عهد مبارزه‌اى تلخ بود ميان ملتى درهم كوفته و بىسلاح كه مىخواست شخصيت و كرامت و حق حيات خود را حفظ كند با نيرويى سركوبگر كه مىخواست آخرين جرقهء اميد را در دلهاى مغلوبين خاموش كند و آخرين آثار يك زندگى آزاد و شريف را زير پاى بسپرد . ولى مبارزه موريسكيها از سوى ديگر و از جنبهء ديگر عميقا سياست اسپانيا را تحت تاثير قرار داده بود . موريسكيها با وجود آنكه توان مادى خود را از دست داده بودند به صورت يك نيروى معنوى و اجتماعى درآمده بودند كه اسپانيا را به وحشت افكنده بود .\r\nموريسكيها با وجود ضعف و ذلّتشان سراسر شبه جزيره را به پايمردى فنون و فعاليتهاى ثمربخش خود تسخير كردند و در امور اقتصادى موقعيت بارزى به دست آوردند . كليسا همواره دمدمه سر مىداد و دولت را بر ضد جامعه‌اى كه به دوستى و صدق ايمانش اعتمادى نيست تحريك مىكرد . مطران جرير و در سال 1565 موريسكيها را چنين وصف مىكند : « اينان در برابر پذيرش مسيحيت تسليم شدند ولى در دل كافرند . در مراسم قدّاس كه حاضر مىشوند از ترس مجازات است ولى در اعياد خود مجالس سور برپا مىكنند و در روزهاى جمعه بيش از روزهاى يك‌شنبه به مهمانى و گردش مىروند . حتى در ماه دسامبر هم استحمام مىكنند و در نهان نماز\r\n\r\n","description":"","footnote":"","page_name":" 365 ","page_number":379},
  {"content":"\r\n\r\nمىخوانند .\r\nاگر بچه‌هاى خود را غسل تعميد مىدهند از ترس قانون است ، سپس براى محو آثار مسيحيت آنان را شستشو مىدهند . همچنين فرزندان خود را ختنه مىكنند و آنان را به نامهاى عربى مىنامند . به هنگام عروسى با جامه‌هاى اسپانيايى به كليسا مىروند و چون به خانه بازمىگردند لباس عربى مىپوشند و مراسم ازدواج را بر طبق سنت عربى برگزار مىكنند « 1 » .\r\nاين سخنان دروغ نيست ، موريسكيها با همه زجر و تعقيب ميراث معنوى قديم خود را حفظ كردند و با آنكه دين و زبانشان ممنوع شد بسيارى از ايشان همچنان بر دين اسلام باقى ماندند و در نهان مراسم مذهبى خود را به جاى مىآوردند و احكام اسلام و دعاها و مدايح پيامبر را به خط قشتالى مىنوشتند يا به زبان قشتالى و حروف عربى .\r\nو اين همان است كه آن را الخميادو  odaimajlA  ( يعنى الاعجميه ) مىگفتند و ما در آتيه از آن سخن خواهيم گفت . بسيارى از كتب دينى و ادعيه و مدايح اسلامى موريسكى كه به « الخميادو » نوشته شده به دست ما رسيده است . بيشتر اين نوشته‌ها سيرهء پيامبر عربى است يا شرح تعاليم قرآن و سنت ، كه در مطاوى آنها بسيارى از خرافات و اساطير مقدسه هم آمده است « 2 » ، كه درهرحال از اخلاص علاقهء اين قوم به اسلام حكايت دارد ولى با گذشت زمان اصول و شعائر آن برايشان دگرگون شده است .\r\nمحاكم تفتيش در تمام طول قرن شانزدهم از فعاليت بر ضد موريسكيها بازنايستاد و اين نشانهء آن است كه آثار اسلام با گذشت سالها تهديد و تعقيب هنوز برجاى بوده است . مثلا در سال 1591 ، 291 مورد و در سال بعد 117 مورد پروندهء موريسكيها در\r\n\r\n\r\n","description":"","footnote":"\r\n( 1 ) .\r\n . 412 312 . P socsiroM ehT aeL . rD . I . pac . II . dibi : lomraM \r\n( 2 ) . كشيش اسپانيائى  sagnoL ordeP  كتابى در زندگى موريسكيها تاليف كرده به نام :\r\n ) 5191 dirdaM ( socsiroM sol ed asoigileR adiV \r\nو ما از آن بسيار ياد كرده‌ايم . در اين كتاب بسيارى از مراسم دينى آنان و آيات و مدايح نبوى را به زبان قشتالى نقل كرده است .\r\n","page_name":" 366 ","page_number":380},
  {"content":"\r\n\r\nمحاكم تفتيش مطرح شده است و در مجلس اتودافه  efad - otuA  كه در پنجم دسامبر سال 1604 تشكيل شد ، حكم دربارهء شصت و هشت موريسكى اجرا شد و در جلسهء هفتم ژانويهء سال 1607 سى و سه موريسكى را محكوم كردند . و در محاكمات آنها پانزده بار حكم شكنجه داده شد . احيانا اتهام متوجه يك دسته از آنهاست كه در اثر حملهء ناگهانى به محلات و منازلشان گير افتاده‌اند . مثلا در سالهاى 1589 و 1590 در قريه مسلاته موريسكى نزديك بلنسيه صد مورد و در قريه كارليت دويست مورد بازجويى يادداشت شده و چهل خانواده به روزه گرفتن در ماه رمضان متهم شده‌اند .\r\nدر واقع كسانى كه با گذشت چند نسل و آن همه فشار و ارعاب هنوز هم به كيش پدران خود دلبستگى داشته باشند ، دشوار است كه مورد اتهام قرار نگيرند . ازاين‌رو موريسكيها در هرجا كه بودند به حق يا باطل عرضهء اتهام بودند . اگر گاهگاهى ملاحظه مىشود كه فعاليت محاكم تفتيش فروكش كرده است مخصوصا از اين جهت است كه توانسته‌اند به مأمورين رشوه دهند يا با پرداخت مالى حكم برائت دريافت دارند . قضيهء بنى عامر از زعماى موريسكى در بلنسيه اين حقيقت را روشن مىسازد .\r\nخاندان بنى عامر يكى از خاندانهاى مسلمان و قديم و اصيل غرناطه بود كه از مسيحى شدن بيزار بود . سه برادر بودند از زعماى اين خاندان به نام دون كوزمى و دون خوان و دون هرناندو پسران عامر . اينان در بنجوازيل ( بنى وزير ) در خارج شهر بلنسيه سكونت داشتند . هر سه برادر از مكانت و نفوذ برخوردار بودند . اجازهء حمل اسلحه داشتند و امتيازات ديگر كه ديگر موريسكيها از آنها محروم بودند . در ماه مه سال 1567 قرار محكمهء تفتيش به اتهام آنان صادر شد و حكم شد كه دستگير شوند .\r\nولى به سبب مقام ارجمندى كه داشتند اين حكم از سوى محكمهء عالى يا مجلس اعلا ( سوپرما ) صادر شد . سه برادر چندى مخفى شدند ولى در ژانويهء سال 1568 دون كوزمى خود را معرفى كرد و در تحقيق معلوم شد كه او در خردى مسيحى شده اما با وجود اين خود را مسيحى نمىداند و مسلمان مىشمارد و در تمام مدت عمر شعائر اسلامى را رعايت كرده است . و اگر براى اعتراف در نزد كشيش حاضر شده از بيم\r\n\r\n","description":"","footnote":"","page_name":" 367 ","page_number":381},
  {"content":"\r\n\r\nقانون بوده است .\r\nدون كوزمى در خلال محاكمهء خود هيچ دفاعى ننمود ولى در روز پانزدهم ژوئيهء همان سال با ضمانتى به مبلغ دو هزار سكه آزاد شد ، به شرطى كه در بلنسيه بماند و از آنجا خارج نشود . با اين همه دون كوزمى به مادريد رفت و در آنجا از پادشاه و محكمه عالى براى خود و برادرانش عفو گرفت البته با پرداخت هفت‌هزار سكه . علاوه بر اين به سبب نفوذ بسيارى كه داشت توانست قرار سال 1571 را - چنان كه ياد كرديم - در حق موريسكيهاى بلنسيه تحصيل كند .\r\nدر سال 1577 بار ديگر اتهام قديم بر ضد بنى عامر عود كرد و كوزمى و دو برادرش را گرفتند . كوزمى محاكمه شد و او عقيدهء دينى خود را براى محكمهء تفتيش عقايد شرح داد . آميزه‌اى از مسيحيت و اسلام بود . جلسات اوليه تشكيل شد ولى پيش از اينكه محكمه حكم شكنجه صادر كند محاكمه متوقف شد . معلوم شد كه بنى عامر با وجود آنكه وضع ماليشان چندان خوب نبود توانستند با پرداخت مبلغ ديگرى حكم برائت خود را به دست آورند . « 3 »\r\nاين از نظر دين بود ، اما از نظر اجتماعى موريسكيها جامعه‌اى به هم پيوسته و در انديشه و مسئول يكديگر بودند . شمار آنان در اواخر قرن شانزدهم بنابر قول سفير ونيز ششصد هزار نفر بود . بعضى نيز گفته‌اند چهارصد هزار و اين نسبت به جمعيت اسپانيا كه در آن روزها از هشت ميليون تجاوز نمىكرده شمار اندكى نبوده است . سفير ونيز در سال 1595 يعنى يك قرن بعد از سقوط غرناطه در توصيف آنان گويد : آنان ملتى هستند كه از حيث شمار افراد و دارايى روزبه‌روز در نمواند . . . به جنگ نمىروند ولى همه فعاليت خود را در بازرگانى متمركز كرده‌اند و از آن راه سودهاى كلان مىبرند .\r\nنويسندهء اسپانيايى سروانتس « 4 » در يكى از رساله‌هاى خود نوشته است كه موريسكيها\r\n\r\n\r\n","description":"","footnote":"\r\n( 3 ) .\r\n . 563 - 263 . PIII . V noitisiuqnI eht fo yrotsiH : aeL . rD \r\n( 4 ) . ميكل دثروانتس دساآوذرا ( 1547 - 1616 ) از بزرگترين شعرا و نويسندگان اسپانيا صاحب داستان مشهور دون كيخوتا ( دون كيشوت ) .\r\n","page_name":" 368 ","page_number":382},
  {"content":"\r\n\r\nتوانگر مىشوند . همه ازدواج مىكنند و فرزندان خود را به كهنوت يعنى لشكر نمىفرستند . در هزينه قناعت مىكنند و اموال خود مىاندوزند . امروز غنىترين طوايف اسپانيايى هستند . اما از جهت اقتصادى گويند كه موريسكيها تجارت اغذيه را در انحصار خود گرفته‌اند و به هنگام رسيدن محصول چنگ خود را بر روى آن مىاندازند .\r\nتجارت سبزى و ميوه و چارپايان در دست آنهاست . قصابان و نانوايان و صاحبان مهمانخانه‌ها از آنهاست . هرگز زمين و مزرعه‌اى را نمىخرند ، تا بتوانند از پول خود آزادانه استفاده كنند و اين از اسباب توانگرى و قوت اقتصادى ايشان است . « 5 »\r\nاسپانياى مسيحى در اين هنگام كمتر از هر زمان ديگرى به مسيحى شدن مسلمانان اطمينان داشت . اينان در نظر كليسا كفار و مرتدين بودند . دولت در برابر فشار كليسا از طرد و تعقيبشان شانه خالى مىكرد ، زيرا مىترسيد بار ديگر آتش شورش شعله‌ور گردد و نيز با قدرتى كه تركان يافته بودند از ارتباط يافتن ايشان با مسلمانان افريقيه بيم داشت . در عين حال در اين آرزو بود كه روزى فرارسد كه در سرتاسر اسپانيا كسى از مسلمانان و موريسكىها يافته نگردد .\r\n* * * واقع اين بود كه ارتباط موريسكيها با دشمنان اسپانيا همه سياست اسپانيا را به خود مشغول داشته بود . ممالك و امارات مغرب در ساحل ديگر درياى مديترانه ، نظر از اسپانيا و مسلمانان سركوب‌شدهء آن سرزمين برنگرفته بود .\r\nموريسكيها گاهگاه به نزد سلاطين ترك پيام مىدادند و از آنان يارى مىطلبيدند . رقابت ميان اسپانيا و تركها در آبهاى درياى مديترانه به اوج خود رسيده بود . طوايفى از موريسكيها هنوز در نزديكى ثغور شرقى و جنوبى زندگى مىكردند .\r\nافزون بر اين اسپانيا از رقيب نيرومند خود فرانسه در بيم بود كه مبادا با موريسكيها روابط دوستانه برقرار كند . همهء اين عوامل سبب شده بود كه اسپانيا دشمنان ملى خود\r\n\r\n\r\n","description":"","footnote":"\r\n( 5 ) .  . 012 402 . P socsiroM ehT aeL rD \r\n","page_name":" 369 ","page_number":383},
  {"content":"\r\n\r\nرا در موريسكيها اعتبار كند و آنان را هرچه بيشتر تحت پيگرد و فشار قرار دهد .\r\nدر سال 1573 مقامات اسپانيايى اخبارى به دست آوردند حاكى از آنكه اسراى تلمسان و الجزاير در تدارك حمله‌اى به المرسى الكبير در آبهاى بلنسيه هستند و موريسكيها در اين حمله با برپا كردن شورشى دشمن را يارى خواهند كرد . ازاين‌رو خلع سلاح موريسكيها در بلنسيه از سر گرفته شد . سپس شايع گرديد كه اين لشكركشى مغربيها با لشكركشى فرانسه به آراگون مقارن خواهد شد و اين لشكركشى را حاكم فرانسوى ترتيب خواهد داد و سلطان ترك و سلطان الجزاير هر دو او را تأييد خواهند نمود . و گفتند كه ناوگان مهاجمان آماده‌اند تا در آبهاى برشلونه و در دانيه ، در ميان مرسيه و بلنسيه آشكار شوند . شكست اين نقشه‌ها همه وابسته به حزم دون خوان و خلع سلاح موريسكيها بوده است .\r\nاز دلايل آنكه اسپانيا چندى از فرانسه و توطئه آن دولت با موريسكيها بر ضد اسپانيا در هراس بوده يكى اين است كه هنرى چهارم پادشاه فرانسه نقشهء بزرگى در سر داشت . بدين‌قرار كه جنگ با اسپانيا را از ناحيهء بلنسيه كه مركز تجمع طوايف موريسكيهاست آغاز كند . زعماى موريسكى هم وعده داده بودند كه آتش شورش برافروزند و شمار بزرگى از جنگجويان خود را به لشكرگاه فرانسه بفرستند و مىگفتند كه اينان جز سلاح هيچ نمىخواهند . انتظار مىرفت كه شورش موريسكيها در سال 1605 آغاز شود ولى در موقع مناسب توطئه كشف شد و نقشه جنگ به هم خورد . البته اين چند روايات را كه محكمه تفتيش عقايد اسپانيا به وسيله همكاران و جاسوسان خود گرد آورده است از نظر تاريخ چندان مستدل هم نيست . « 6 »\r\nخطر حقيقى در حملات مجاهدين مسلمان در دريا شكل مىگرفت . اينان به ثغور و سواحل اسپانيا دستبرد مىزدند . اين حملات دريايى بخشى از تاريخ اسپانيا را در برگرفته است و به آن جنبهء انتقامجويى در برابر سركوب مسلمانان اندلس داده شده .\r\n\r\n\r\n","description":"","footnote":"\r\n( 6 ) .  . 882 - 682 - 182 . P : socsiroM ehT : aeL . rD \r\n","page_name":" 370 ","page_number":384},
  {"content":"\r\n\r\nحملات دريايى در تمام طول قرن شانزدهم ادامه داشت و پس از اخراج عربهاى مسيحى شده از اسپانيا باز هم ادامه يافت . بعضى مىگويند كه اينان در زمرهء سپاهيان سلطان مغرب بودند و پايگاهشان در شهر سلا بود و عملشان به گونه‌اى ، جهاد در راه خدا بود « 7 » .\r\nبايد يادآور شويم كه آبهاى مديترانه در مشرق و مغرب آن ، در قرون وسطا همواره صحنهء خودنمايى ناوگان اسلامى بوده است . از عصر اغالبه و فاطميان و از خلافت قرطبه و سپس مرابطين و موحدين ، ناوگان مسلمانان در آبهاى مديترانه هم در نواحى وسطا و هم در نواحى غربى آن ، در آمدوشد بوده‌اند . دول اسلامى اندلس و مغرب با دول مسيحى واقع در شمال اين دريا ، چون ونيز و جنووا و پيزا روابط تجارى و سياسى مهمى داشته‌اند . زيرا اوقاتى پيش مىآمد كه مصالح بازرگانى بر گرايشهاى دينى و مذهبى غالب مىآمد .\r\nحادثه‌جوئيهاى دريايى و اعمال دزدان دريايى در اين اعصار خود بخشى از فعاليتهاى رسمى ناوگان بوده است و درياى مديترانه از روزگاران قديم صحنهء اين حادثه‌جوييها . بيشتر اين ياغيان ، يا دزدان دريايى در اين ايام ، از مسيحيان بودند يعنى از ملتهايى كه از ساليان دراز به جنگهاى دريايى خو گرفته بودند ، چون يونانيان و مردم سردانيه و جنووا و مالت . در روزگار صليبيان حادثه‌جويى دريايى رونق و رواج ديگر يافت و مسيحيان سالها از سركردگان اين ماجرا بوده‌اند . يك نيروى مقتدر دريايى كه بتواند آنان را تارومار كند وجود نداشت . اموال فراوانى كه از تجارت بردگان يا از غارت ديگر كشتيها يا فديه‌اى كه از اسيران مىگرفتند ، آنان را به چنين اعمالى ترغيب مىنمود و سيل حادثه‌جويان را از ملل ديگر به سوى ايشان مىراند . چون از اوايل قرن چهاردهم ناوگان نيرومندى در درياى مديترانه به وجود آمد اين حادثه‌جويان ناتوان شدند . آبهاى درياى مديترانه از فعاليتهاى حادثه‌جويان مسلمان نيز خالى نبود ، ولى اينان از آغاز قرن پانزدهم در ايالتى كه كار اندلس و دول مغرب روى به ضعف نهاده بود و هرج‌ومرج\r\n\r\n\r\n","description":"","footnote":"\r\n( 7 ) . نفح الطيب ج 2 / ص 617 . المقرى در سال 1630 كتاب خود را مىنوشته است .\r\n","page_name":" 371 ","page_number":385},
  {"content":"\r\n\r\nبر آنها حكمفرما بود بدين عمل آغاز كردند . در اين هنگام روابط تجارى منظمى از راه دريا ميان دول مغرب و دول مسيحى نبود و سواحل غربى براى آنها لنگرگاههاى مناسبى به شمار مىآمد . چون تركان بر قسطنطينيه غلبه يافتند و قدرت دريايى ايشان فزونى گرفت فعاليت حادثه‌جويان مسلمان هم روى به افزايش نهاد . سقوط غرناطه و سركوبى مسلمانان به وسيله اسپانيائيها به اين حادثه‌جوئيها رنگى ديگر داد ، به خصوص با ورود اندلسيان و موريسكيهاى تبعيد شده صورت جهاد و انتقامجويى ملى و دينى به خود گرفت « 8 » .\r\nپس از استيلاى اسپانيائيها بر غرناطه و اكراه مسلمانان به مسيحى شدن اين حملات دريايى در سواحل اسپانيا شروع شد . در اين هنگام هزاران تن از اندلسيان مجاهد از موطن مألوف بيرون آمدند و از راه دريا رهسپار سواحل مغرب شدند . اينان در برخى از شهرهاى ساحلى چون وهران و الجزاير و بجايه سكونت گزيدند و بسيارى از ايشان زندگى خود را وقف جهاد در راه خدا نمودند . دريا براى آنان كه توان نبرد در خشكى را از دست داده بودند فرصت مناسبى بود و سواحل مغرب با آن خليجهاى متعدد و صخره‌هاى عظيم براى اين گونه ماجراهاى دريايى از هر جاى ديگر مناسبتر بود .\r\nپيترو ماريترى دربارهء اين حملات به تفصيل سخن گفته و گفته است كه فرناندوى پنجم در سال 1507 فرمان داد سواحل جنوبى را از جبل طارق تا المريه به فاصلهء دو فرسنگ از دريا تخليه كنند . سپس فرمانهايى صادر شد كه موريسكيها را از نزديك شدن به سواحل برحذر مىداشت . ولى اين احتياطها سودمند نيفتاد و حملات دريايى همچنان ادامه داشت و غالبا موريسكيها بويژه مردم بلنسيه مورد اتهام بودند .\r\nموريسكيها هرگاه كار بر آنان مشكل مىشد و تعقيب و زندان از حد مىگذشت به برادران خود در مغرب روى مىآوردند و از آنان مىخواستند قدم پيش نهند و انتقام آنان بستانند . مجاهدين و مغاربه هم با كشتيهاى خود به سواحل اسپانيا حمله\r\n\r\n\r\n","description":"","footnote":"\r\n( 8 ) .  . 72 62 . P . sriazroC yralraB eht : elooP - enaL \r\n","page_name":" 372 ","page_number":386},
  {"content":"\r\n\r\nمىكردند و مسيحيان اسپانيايى را مىربودند و به صورت برده در بازارهاى مغرب مىفروختند . موريسكيها بدان سبب كه به اوضاع و احوال سواحل اسپانيا آگاه بودند و نقاط ضعف را مىشناختند و مىدانستند از حيث به دست آوردن آذوقه كجا مناسب‌تر است ، در اين حملات جنگجويان را يارى مىكردند . گاه نيز كشتيها به سواحل اسپانيا مىرفت تا مسلمانان و مسلمانان مسيحى شده را كه از خروج منع شده بودند به سواحل افريقيه برسانند . در خلال قرن شانزدهم جماعات بزرگى به اين سوى آب منتقل شدند .\r\nاز اوايل قرن شانزدهم در ميان حادثه‌جويان دريايى عنصر جديدى پيدا شد و آن دريانوردان ترك بود و در رأس آنها دو برادر به نام‌هاى اوروج ( يا عروج ) و خير الدين « 9 » اينان از مشرق درياى مديترانه به مغرب آن آمده بودند . در سال 1517 ، اوروج با يك نيروى زمينى و چند كشتى بر الجزاير تاخت و آنجا را تصرف كرد و چون در سال بعد در نبردى كه ميان او و اسپانيا درگرفت به قتل رسيد برادرش خير الدين بر الجزاير مستولى گرديد . سپس بيشتر ثغور ساحلى مغرب را تصرف نمود . سلطان سليم او را حكومت آن نواحى داد و چند كشتى و شمارى سپاهى در اختيار او گذاشت . از اين پس ستاره اقبال او درخشيدن گرفت و نامش در شمار فرماندهان بزرگ دريايى بر سر زبانها افتاد .\r\nجمعى از دريانوردان ترك چون طرغود كه بعد از او به رياست رسيد و صالح ريس و سنان اليهودى و ايدين ريس در خدمت او بودند . اينان خود در جرئت و اقدام شهرهء آفاق بودند . دريانوردان ترك سلطهء خويش را بر سراسر درياى مديترانه گستردند و سواحل ايتاليا و اسپانيا را مورد حمله قرار دادند و جمعى از مجاهدين و حادثه‌جويان از مغاربه و موريسكيها نيز به آنان پيوستند . خير الدين حملات خود را در آبهاى اسپانيا از حمله به سواحل شرقى آغاز كرد و به مدت سه ماه در شهرهاى ساحلى دست به كشتار و\r\n\r\n\r\n","description":"","footnote":"\r\n( 9 ) . هر دو برادر را در روايات اروپايى « بارباروسا » يعنى صاحب ريش قرمز نامند . در باب اعمال حادثه‌جويانهء اين دو برادر در دريا كتابى به عربى منقول از اصل تركى در سال 1934 تحت عنوان « غزوات عروج و خير الدين » منتشر شده . ظاهرا در همان زمان يا نزديك به آن نوشته شده است .\r\n","page_name":" 373 ","page_number":387},
  {"content":"\r\n\r\nتاراج زد . جمع كثيرى از موريسكيهايى كه قصد مهاجرت داشتند به كشتيهاى او رفتند .\r\nهمچنين بسيارى از اسپانيائيها را نيز اسير كرد و به هنگام بازگشت راه خود به جزيرهء ميورقه كج كرد . از مهمترين حملات خير الدين يكى حمله او در سال 1529 بود . از اين قرار جماعتى از موريسكيهاى بلنسيه با او وارد مذاكره شده بودند كه آنان را به سواحل مغرب برد . او نيز چند كشتى به سردارى نايب خود آيدين ريس و صالح ريس به آبهاى اسپانيا فرستاد . اين كشتيها شب هنگام در اوليوا واقع در شمال غربى دانيه در برابر مصب رود « التيا » موضع گرفتند و عده‌اى به ساحل آمدند و قريب به ششصد تن از موريسكيهايى را كه خواستار مهاجرت بودند گرد آوردند . در اين هنگام ناوگان نيرومند اسپانيا دررسيد و آنان را تا جزاير شرقى ( بليار ) فرارى داد . در آنجا ناگهان كشتيهاى دزدان دريايى بازگشتند و بر كشتيهاى اسپانيايى زدند و بعضى را غرق نمودند و بعضى را به اسارت گرفتند و با موريسكيهاى فرارى سالم به الجزاير رسيدند .\r\nجمعى از بزرگان اسپانيا به اسارت افتاده بودند و چند كشتى فخيم اسپانيايى نيز جزء غنايمشان بود . موريسكيها در مواقع اضطرار از خير الدين يارى مىخواستند ، بخصوص در ايام شورشهاى محلى كه فشار اسپانيائيها بر ملت مغلوب فزونى مىگرفت . آمدوشد كشتيهاى خير الدين براى كوچ دادن موريسكيها ادامه يافت تا آنجا كه گويند شمار كسانى كه به وسيله او به سواحل مغرب رسيدند هفتاد هزار نفر بود « 10 » .\r\nسلطهء خير الدين و ياران دريانورد ترك او در آبهاى مغرب خود عاملى بود براى عقيم ماندن فعاليتهاى ناوگان اسپانيا . اسپانيا در سال 1505 شهر وهران را تصرف كرده بود و در سال 1535 آبهاى تونس را اشغال كرد . سبب آن بود كه امير حفصى تونس كه معزول شده بود خود را زير لواى اسپانيائيها كشيده بود . و بسيار اتفاق مىافتاد كه امراى ثغور و شهرهاى مغرب كه خود را در معرض تهديد تركها مىديدند\r\n\r\n\r\n","description":"","footnote":"\r\n( 10 ) .  . sriasroC yrabraB ehT : elooP - enaL  و نيز رجوع كنيد به كتاب ياد شده : « غزوات عروج و خير الدين » صفحات 19 و 48 و 81 و 82 .\r\n","page_name":" 374 ","page_number":388},
  {"content":"\r\n\r\nبراى حفظ رياست و قدرت خويش به اسپانيا روى آورند . ما اسنادى در دست داريم كه حاكى از معاهدات اين امراء است با امپراطور شارل كن كه از او يارى خواسته‌اند و به فرمانبردارى او اعتراف كرده‌اند . « 11 »\r\nدر سال 1559 امير البحر ترك طرغود كه پس از خير الدين جانشين او شده بود ، به سواحل اسپانيا حمله كرد و توانست دوهزار و پانصد موريسكى را با خود ببرد .\r\nهمچنين در سال 1570 ناوگان مهاجم در بالميرا جمعى از موريسكيها را بردند و در سال 1584 م كشتيهايى از الجزاير به ثغر بلنسيه آمدند و دوهزار و سيصد موريسكى را بردند .\r\nدر سال بعد يعنى سال 1585 كشتيهاى اينان توانست همهء ساكنان شهر كالوسارا را با خود ببرند . شمار حملات اين حادثه‌جويان ميان سالهاى 1528 تا 1584 به سى و سه حمله رسيد و اين غير از حملات محلى بود كه كشتيهاى كوچك براى حمل جماعاتى از موريسكيهاى مهاجر صورت مىدادند .\r\nنويسنده اسپانيايى سروانتس اين حملات دريائى را بسى هيجان‌انگيز شرح داده است . عجب نيست كه او خود از قربانيان آن بود . زيرا در حمله‌اى كه در سال 1575 انجام گرفت اسير شد و او را به الجزاير بردند . چند سال در اسارت بماند تا عاقبت با پرداخت فديه‌اى در سال 1580 م از اسارت آزاد گرديد . « 12 »\r\n\r\n\r\n","description":"","footnote":"\r\n( 11 ) . ما به مجموعه‌اى از اين معاهده‌نامه‌ها  sacnamiS ed . neg . hcrA  دست يافته‌ايم يكى از آنها معاهده‌اى است ميان ابو عبد الله محمد سلطان تونس و امپراطور شارل كن كه در تاريخ دوازدهم صفر سال 942 ه / سيزدهم اوت سال 1535 م بسته شده و در آن سلطان متعهد مىشود كه شهر بونه را به امپراطور شارل كن تحت شرايطى تسليم كند . و نيز نامه‌اى است كه سلطان مذكور در تاريخ ذوالحجهء سال 942 ه / 1535 م نوشته با او از امور قصبهء بونه سخن گفته . و نامه‌اى است از ابو عبد الله المتوكل امير تلمسان به ملكه دونيا ايزابل زوجهء شارل كن ، به تاريخ 939 ه / 1532 . م و نامه‌اى است از ابو عبد الله محمد بن القاضى صاحب دژ كوكو در مغرب به امپراطور به تاريخ سال 949 ه / 1542 م كه او را به قتال با تركها و آسوده ساختن مردم از دست آنان تحريض مىكند . . . الح .\r\n( 12 ) .\r\n . 363 . P . III . V ; niapS ni noitisiuqnI eht fo yrotsiH ; aeL . rD \r\n","page_name":" 375 ","page_number":389},
  {"content":"\r\n\r\nاز كسانى كه در اين‌گونه حملات دريائى بر ضد اسپانيا شركت داشتند يكى زعيمى از زعماى موريسكيهاى تبعيد شده بود به نام الريس بلانكيو\r\n olliuqnalB \r\nو ديگرى الريس احمد ابو على از اشونيه و مراد الكبير گواديانو از شهر ثيودادريال ( شهر پادشاهى ) و غير ايشان . اين زعماى موريسكى در دريا رشادتها نمودند و رهبرى حملات به سواحل اسپانيا را بر عهده داشتند .\r\nدر سال 1602 يكى از دريانوردان حادثه‌جو به نام مراد الريس به شهر لورقه واقع در مغرب قرطاجنه در نزديكى ساحل حمله كرد و جمعى را به اسارت گرفت و با خود ببرد . در سالهاى بعد در سواحل جنوبى نيز حملاتى صورت گرفت و بعدها معلوم شد ترتيب‌دهندهء آن حملات يك دريانورد ماجراجوى انگليسى است كه جمعى از جنگجويان مغربى را در كشتيهاى خود گرد آورده است . اينان به سواحل اندلس دستبرد مىزدند و مسيحيان را اسير مىكردند و به صورت برده در بازارهاى مغرب مىفروختند .\r\nشهرهاى مرزى تونس در اين روزها ، يعنى در ايام حكومت عثمان‌داى ( سال 1007 - 1019 ه / 1598 - 1610 م پناهگاه طايفه‌اى نيرومند از اين دريانوردان حادثه‌جو بود كه به سواحل اسپانيا بدون وقفه دستبرد مىزدند . مشهورترين اين دريانوردان مردى دلير بود به نام محمد باى . او چندبار به سواحل جنوبى اسپانيا حمله كرد و هربار با غنايم و اسيران بازگرديد . « 13 »\r\nبدين‌گونه حملات دريايى سالهاى چندى حكومت اسپانيا را دچار دردسر كرده بود . مخصوصا در اواسط قرن شانزدهم شمار آنها افزون شد . و اين خود از عجايب بود ، زيرا نيروى دريايى اسپانيا در اين عصر بسى نيرومند بود و ناوگان عظيم آن آبهاى اقيانوس اطلس را تا درياى شمال و جزاير امريكا مىنورديد و بر آبهاى غربى درياى مديترانه سيطرهء كامل داشت . ولى نمىتوانست اين حملات كوچك و ناگهانى را كه غالبا\r\n\r\n\r\n","description":"","footnote":"\r\n( 13 ) . كتاب المونس فى اخبار افريقيه و تونس ، ص 192 .\r\n","page_name":" 376 ","page_number":390},
  {"content":"\r\n\r\nاز سوى جماعات مجاهد از راهزنان درياى مغرب كه با كشتيهاى كوچك حركت مىكردند و از يك روحيه سلحشور و دلير برخوردار بودند ، سركوب نمايد .\r\nدر اين حملات باز هم لبهء تيز اتهام متوجه موريسكيها بود ، بويژه مرزنشينان زيرا اينان بودند كه اطلاعاتى در اختيار دريانوردان حادثه‌جو مىگذاشتند و مواضع پهلو گرفتن و پياده شدن را به آنها نشان مىدادند و با وجود مراقبتهاى سخت دولت اسپانيا دسته‌دسته با تحمل خطرات بزرگ فرار مىكردند تا خود را به جمع مسلمانان افريقيه و مغرب برسانند .\r\nحملات دريايى سالها دولت اسپانيا را به خود مشغول داشته بود و براى آن راه چاره‌اى نمىشناخت . در خلال قرن شانزدهم پس از آنكه تبعيد موريسكيها - چنان كه به تفصيل خواهيم گفت - به پايان رسيد ، حملات دريايى شدت گرفت و جمعى از تبعيديان نيز در آن شركت جستند . شهر سلا بخصوص مركز تجمع اين تبعيديان بود و حملات به سواحل اسپانيا از آنجا سامان مىگرفت . « 14 »\r\nچند سالى دريانوردان ترك سركردگى اين حمله‌ها را به عهده داشتند و بيشتر اعتماد ايشان بر حادثه‌جويان مغرب و موريسكيها بود . سپس به مسير قديم خود افتاد و علاوه بر سواحل اسپانيا سواحل ايتاليا را هم در برگرفت و هدف آن بيش از هرچيز آوردن بردگان به بازارهاى مغرب و شرق نزديك بود . با دريانوردان ترك حادثه‌جويان بلاد فرنگان نيز شركت مىداشتند . پاشاها و داىهاى ترك كه در اواخر قرن شانزدهم بر طرابلس و تونس و الجزاير غلبه يافتند ، از اين راه سود بسيار مىبردند . از اين قرار كه رؤسا و زعماى اين راهزنان را در كارشان يارى مىدادند ، آنان نيز عشر غنايم را به خزانهء آن حكومتها واريز مىكردند . بدين‌گونه دهها هزار تن از مسيحيان به صورت برده در بازارهاى مشرق به فروش رسيدند و اين حملات سالهاى دراز همچنان ادامه\r\n\r\n\r\n","description":"","footnote":"\r\n( 14 ) . رجوع كنيد به نفح الطيب ج 2 / ص 617 .\r\n","page_name":" 377 ","page_number":391},
  {"content":"\r\n\r\nيافت . « 15 »\r\nدر اوايل عهد فيليپ سوم حوادث شگرفى رخ داد . يعنى در مراكش ميان سلطان زيدان بن المنصور و برادرش الشيخ المأمون جنگ درگرفت و پس از برخوردى چند الشيخ به هزيمت شد و با زن و فرزند و مادر خود خيزران به اسپانيا گريخت و از پادشاه اسپانيا فيليپ سوم يارى خواست و تعهد كرد كه شهر مرزى العرايش را در برابر ياريهاى او به اسپانيا واگذار خواهد كرد . اين واقعه در اوايل سال 1608 م / 1017 ه بود . « 16 » در اين زمان موريسكيهاى بلنسيه رسولان خود را نزد زيدان فرستادند و براى او سهولت جنگ با اسپانيا را به شرح بازگفتند و گفتند كه خود با دويست هزار جنگجو - هرگاه كه قدم به خاك اسپانيا گذارد - به يارى او برخواهند خاست . ولى سلطان زيدان به اين پيشنهاد توجه نكرد و گفت قصد ندارد بيرون از بلاد خود جنگ كند . « 17 » اما فيليپ سوم به دعوت الشيخ پاسخ داد و چند كشتى همراه او كرد تا به سواحل مغرب رود .\r\nاسپانيائيها بر شهر مرزى العرايش مستولى شدند . الشيخ راه خودكامگى پيش گرفت و يارانش از گردش پراكنده شدند تا عاقبت در يكى از حادثه‌جوئيهايش در نزديكى تطاون ( تيطوان ) به سال 1022 ه / 1613 م به قتل رسيد و كارش پايان يافت . « 18 » سلطان زيدان تا زمان وفات خود در سال 1037 ه / 1627 م يعنى بعد از تبعيد موريسكيها به مدت نوزده سال با اسپانيا در كشاكش بود . در خلال اين كشاكش يك‌بار به سال 1612 چند كشتى اسپانيائى در آبهاى مغرب در سواحل اقيانوس اطلس ميان آسفى\r\n\r\n\r\n","description":"","footnote":"\r\n( 15 ) . حملات راهزنان دريايى در درياى مديترانه در طول قرن هفدهم و هجدهم ادامه داشت . بعضى از دول اروپايى براى مزاحمت در امر تجارت آنان را تأييد و تشجيع مىكردند . از قرن هفدهم انگلستان و هلند و فرانسه در برابر اين راهزنان دست به مقاومت زدند تا به فاجعهء آنان پايان دهند . از اين قرار كه به سواحل مغرب حمله كردند و شهرهاى مرزى آن بويژه تونس و الجزاير را ويران ساختند ولى زمانى ماجرا كاملا پايان گرفت كه فرانسه به الجزاير لشكر كشيد و آنجا را در سال 1830 تصرف نمود .\r\n( 16 ) . رجوع كنيد به الاستقصاء ج 3 / ص 103 .\r\n( 17 ) .  . 092 - 982 . P : socsiroM ehT . aeL . rD \r\n( 18 ) . الاستقصاء ج 3 / ص 106 .\r\n","page_name":" 378 ","page_number":392},
  {"content":"\r\n\r\nو اغادير كشتيهاى سلطان زيدان را كه پر از نفايس بود به غنيمت گرفت . در يكى از اين كشتيها سه هزار جلد كتاب دينى و فلسفى بود . « 19 » سلطان زيدان در زير فشار حوادث از مراكش بيرون آمده بود و با كشتى رهسپار جنوب شده بود و كتابخانهء گرانبها و ديگر نفايس خود را نيز با خود مىبرد . اسپانيائيها اين كتابها را به اسپانيا حمل كردند . اين كتابها بعدها به كتابخانهء قصر اسكوريال تحويل داده شد .\r\n\r\n\r\n","description":"","footnote":"\r\n( 19 ) . الاستقصاء ج 3 / ص 130 .\r\n","page_name":" 379 ","page_number":393},
  {"content":"\r\n . \r\n","description":"","footnote":"","page_name":" 380 ","page_number":394},
  {"content":"\r\n\r\n\r\nفصل دوم فاجعهء اخراج\r\n\r\n1\r\nشورشهايى كه از سوى عربهاى مسيحى شده برپا گرديد ، اسپانياى مسيحى را بيش از پيش دچار بيم و وسوسه نمود . اينك آنان را بزرگترين خطر ملى به شمار مىآورد كه بايد هرچه زودتر خود را از چنگشان برهاند . اين بيم و وسوسه به مرور سالها بيشتر مىشد و حوادثى چون شورش بزرگ غرناطه و حملات راهزنان دريايى بر سواحل اسپانيا و رابطهء دائمى موريسكيها با مسلمانان افريقيه و دربار قسطنطينيه آتش آن را تيزتر مىنمود .\r\nدر اواخر عهد فيليپ دوم ، اسپانيا مصمم شد كار موريسكيها را يكسره كند . اين پادشاه متعصب قصد آن داشت كه پس از رنجى كه در سركوبى شورش موريسكيها متحمل شده بود ، آنان را يكسره اخراج كند . در سال 1582 براى تبعيد آنان قانونى وضع كرد ولى گرفتاريهاى سياسى او در خارج از كشور مانع اجراى آن گرديد . در اين زمان قريب به صد سال از سقوط غرناطه گذشته بود و باقيماندهء امت اندلسى به عنصر جديدى استحاله يافته بود كه ديگر چندان رابطه‌اى با گذشته خود جز خاطراتى تاريك نداشت . اغلب موريسكيها مسيحى شده بودند و فرزندان قريش و مضر به حكم حاكم در مراسم قداس در كليساها حاضر مىشدند و به زبان قشتالى سخن مىگفتند و به خط قشتالى مىنوشتند ولى با اين همه منعزل از ديگران مىزيستند و اسپانياى مسيحى با آنكه دين و زبان و تمدن خود را بر آنان تحميل كرده بود از پذيرفتن ايشان در ميان\r\n\r\n","description":"","footnote":"","page_name":" 381 ","page_number":395},
  {"content":"\r\n\r\nملت خويش ابا داشت . از اينان در بلنسيه و مرسيه و غرناطه و ديگر شهرهاى قديم اندلس جماعات كثيرى بودند كه همچنان دستخوش ستم و طرد و ذلت بودند . در عين حال از حيث صناعات و فنون براى اسپانيا منشأ خدماتى شايان بودند و با وجود ضعف و فرمانبرداريشان باز هم حكومت اسپانيا از آنان بيمناك بود . دستگاه تفتيش عقايد و در پشت سر آن كشيشان و كليسا آنان را با وجوديكه اذعان به مسيحيت كرده بودند ، مسيحى واقعى نمىشناخت و معتقد بود كه اسلام مانند خون در رگهاى آنها جارى است .\r\nسياستمداران و كشيشان مجلس كردند تا چه راهى براى بركندن ريشه آنها از سرزمين اسپانيا در پيش گيرند . بعضى از روحانيان مسيحى مىگفتند كه خطر هنگامى دفع مىشود كه آنان را از اسپانيا بيرون كنيم . يكى از مطرانها پيشنهاد كرد كه آنان را برده كنيم و در هر سال هزاران تن از آنان به كار در كشتيها و معادن هند ( امريكا ) برگماريم و به اين طريق همه را نابود سازيم . ديگرى مىگفت جاى آن است كه در يك روز همه را قتل‌عام كنيم يا بالغين را بكشيم و باقى را به صورت برده بفروشيم . يكى از وزراى فيليپ گفت همهء موريسكيها را به كشيشهايى سوار كنيم و در دريا غرق نمائيم . « 1 » مدتى اين بحث و جدال ادامه داشت تا در سال 1598 فيليپ دوم بمرد و پسرش فيليپ سوم به جاى او نشست . فيليپ سوم جوانى بىاراده و سست‌رأى بود و چون پدرش تحت تاثير كليسا و همواره گوش به فرمان وزير خود دوك دلرما . اين دوك در زمرهء كسانى بود كه به نابود ساختن موريسكيها رأى مىدادند و از سال 1599 در پى اجراى مقررات خود بود . او معتقد بود كه موريسكيها همه عرب‌اند و بايد جوان و پيرشان را از پانزده ساله تا شصت ساله نابود كرد . يا براى كار در كشتى فرستاد و اموالشان را مصادره نمود و مردان و زنانى را كه سنشان از صد گذشته است به مغرب تبعيد كرد و كودكان را به پرورشگاههاى دينى فرستاد . اين رأى را مجلس دولت هم پذيرفته بود و در نهان سرگرم تهيه مقدماتى بود براى شمارش موريسكيها در اسپانيا .\r\n\r\n\r\n","description":"","footnote":"\r\n( 1 ) .  . 992 - 692 . P , socsiroM ehT : aeL rD \r\n","page_name":" 382 ","page_number":396},
  {"content":"\r\n\r\nدر سال 1601 مطران مذكور نزد پادشاه تقريرى فرستاد كه در آن مىگفت « دين پايه و اساس مملكت اسپانياست و موريسكيها به آن اعتراف ندارند ، بركت نمىپذيرند و واجبات دينى را انجام نمىدهند . گوشت خوك نمىخورند و شراب نمىنوشند و هيچ يك از كارهايى كه مسيحيان مىكنند نمىكنند » سپس دلايل خود را بيان مىدارد كه چرا نمىتوان به صدق عقيدهء ايشان معتقد شد . سپس مىافزايد كه « اينان مىخواهند چون پدرانشان مسلمان باقى بمانند . بازجويان محاكم مىگويند با آنكه دو يا سه سال آنها را در زندان نگاه مىداريم و پيوسته عقايد مسيحيت را به گوش آنها مىخوانيم ، چون از زندان بيرون مىآيند حتى به يك كلمه از آنچه شنيده‌اند اعتقاد پيدا نكرده‌اند . خلاصه آنكه آنان به مسيحيت ايمان ندارند زيرا نمىخواهند ايمان بياورند و نمىخواهند كارهايى كنند كه آنان را مسيحى جلوه دهد » . « 2 » مطران در تقرير ديگرى مىگويد : « موريسكيها مشتى كفار عقيده‌اند كه مستحق قتل‌اند . ديگر راه هرگونه مدارا با آنان بسته شده و اسپانيا به سبب وجود آنان خود را با خطرهاى بسيار روبه‌رو مىبيند . بايد هميشه مراقب آنان باشد و حركاتشان را زير نظر داشته باشد و شورشهايشان را فرونشاند و در اين راه تلفات جانى و مالى تحمل كند . مطران سپس پيشنهاد مىكند كه يك محكمهء سرى از كشيشان تشكيل شود تا مراتب ارتداد و خيانت اين طايفه را مشخص كند . سپس علنا به تبعيد ايشان و مصادره اموالشان راى دهد و اين براى پادشاه مشكلى ايجاد نمىكند . اما پيشنهاد مطران قبول نشد . زيرا مجلس دولت معتقد بود كه بايد خيلى سرى به اين هدف دست يافت و به آن رنگ دين نداد .\r\nچند سال ديگر گذشت تا اين انديشه پخته شد . در سال 1607 حوادث مغرب پيش آمد . و موريسكيها متهم شدند كه با سلطان زيدان در طرح لشكركشى به اسپانيا شريك بوده‌اند و مىخواسته‌اند در اوان حملهء او در اسپانيا شورش به راه اندازند پس در اواخر ژانويهء سال 1608 مجلس دولت تشكيل شد و به بررسى جوانب امر و موارد اتهام\r\n\r\n\r\n","description":"","footnote":"\r\n( 2 ) .  . 992 - 692 . P , socsiroM eht . aeL . rD \r\n","page_name":" 383 ","page_number":397},
  {"content":"\r\n\r\nپرداخت و يك‌يك پيشنهادهاى گذشته مورد بررسى قرار گرفت . مطران بار ديگر پيشنهاد خود را در باب وجوب تبعيد آنان به مغرب مطرح ساخت و گفت اخراج كمترين مجازاتى است كه مىتوان در حق آنها انجام داد . اعضاى مجلس نيز رأى او را تأييد كردند و گفتند كه گريزى از اين اخراج نيست ، زيرا روزبه‌روز شمارشان بيشتر و اموالشان افزونتر مىشود در حالى كه از مسيحيان قديمى كاسته مىگردد . سپس بحث در اين بود كه چگونه اين قانون را به اجرا درآورند آن‌سان كه همهء احتياطهاى لازم به عمل آمده باشد . بويژه آنكه خبرهايى به موريسكيها رسيده بود و نشانه‌هاى اعتراض در سرقسطه و بلنسيه آشكار شده بود . گام بعد بررسى كل مسئله بود . در مجلس خاصى كه دوك دلرما در رأس آن بود مسئله مورد بررسى قرار گرفت و پس از بحث و جدل بسيار مقرر شد يك ماه به موريسكيها فرصت دهند تا املاك خود را بفروشند و از اسپانيا به هرجا كه خواهند بروند . هركس به مغرب مهاجرت كند امنيت او در سفر تأمين شود و هركس به اراضى مسيحىنشين رود در حد او سفارشهاى نيك كرده شود و هركس از مهاجرت خوددارى كند او را بكشند و اموالش را مصادره كنند . كسى از اعضاى مجلس با اين قرار مخالفتى ننمود .\r\nدر ماه ژانويهء سال 1609 بار ديگر مسئله در مجلس دولت مطرح شد و اخراج موريسكيها به علل دينى و سياسى ضرورى شمرده شد . مهمترين علت كه اين تبعيد را ايجاب مىكرد خطر جنگ مراكش با اسپانيا بود . و قوت گرفتن اين پندار كه موريسكيها همه خائنان هستند و مرتدان . بنابراين مستحق مرگ يا برده شدن . ولى اسپانيا مىخواهد با آنان مدارا كند و به اخراج اكتفا نمايد . بنا شد كه در پائيز همان سال اين قانون به اجرا درآيد . از حكام صقليه و ناپل و ميلان كشتى طلب كردند تا براى حمل موريسكيها و قواى ضرورى براى نگهبانى از آنان فراهم باشد . از اوايل تابستان دهها از اين كشتيها در آبهاى ميورقه گرد آمد و وسايل سفر به سرعت مهيا گرديد . بدين‌گونه اسپانيا پس از چندى درنگ براى تحقق آرزوى ديرين خود مصممانه قدم به پيش نهاد .\r\nآرزو آن بود كه روزى برسد كه در سرزمين اسپانيا ديگر نشانى از اسلام و عرب نباشد و\r\n\r\n","description":"","footnote":"","page_name":" 384 ","page_number":398},
  {"content":"\r\n\r\nآخرين صفحهء حيات اين ملت بزرگ در نورديده شود .\r\n\r\n2\r\nدر بيست و دوم سپتامبر سال 1609 قانون اخراج نهايى موريسكيها يا عربهاى مسيحى شده اعلان شد وحشت و اضطراب بر آنان چيره شد . اكنون بنگريم كه متن اين قانون چه بود :\r\nقانون مقدمه‌اى داشت حاكى از خيانت موريسكيها و ارتباط آنان با دشمنان اسپانيا در بىاثر ساختن كوشش اولياء امور براى مسيحى كردن آنان و اينكه هرگز در هيچ مورد به ايشان اعتماد نتوان داشت . سپس آمده بود كه پادشاه مقرر كرده كه همه به بلاد بربر ( مغرب ) كوچ داده شوند . بنابراين بر موريسكيها واجب است كه از زن و مرد بار سفر بندند و در ظرف سه روز از نشر اين قرار از همه شهرها و روستاها به شهرهاى مرزى كه مأمورين حكومت معين مىكنند بروند . كسانى كه خلاف كنند ، كشته خواهند شد .\r\nبايد از متاع خود آن‌قدر بردارند كه بتوانند بر پشت حمل كنند . كشتيها براى نقل آنان به بلاد مغرب آمده است . حكومت در خلال سفر متكفل غذاى آنهاست . ولى بر آنهاست كه هرچه مىتوانند آذوقه با خود حمل نمايند . مقرر است كه در اين سه روز در خانه‌هاى خود بمانند و تحت نظر مأموران باشند . اگر كسى در كوچه‌ها آمدوشد كند اموالش به تاراج مىرود و خودش تحويل محكمه داده مىشود يا اگر مقاومت كند جزاى او اعدام است . همهء اموال غير منقول و امتعهء شخصى كه نتوان حمل كرد از سوى پادشاه به سروران بخشيده مىشود . هركس چيزى از دارايى خود را پنهان كند يا در زمين دفن كند يا خانه و محصول خود را بسوزاند همهء ساكنان محل به اعدام محكوم مىشوند . از هر صد نفر شش نفر از آنان براى استفاده از آنها در نگهدارى خانه‌ها و كارگاههاى شكر و محصول برنج و امور آبيارى و راهنمايى ساكنان تازه‌وارد باقى خواهند ماند . اينان را سروران از ميان خانواده‌هايى كه به مسيحيت بيش از ديگران گرايش نشان داده‌اند\r\n\r\n","description":"","footnote":"","page_name":" 385 ","page_number":399},
  {"content":"\r\n\r\nانتخاب خواهند كرد . اما كودكان ، آنها كه سنشان كمتر از چهار سال است حق دارند كه اگر خود بخواهند ( كذا ) و پدر و مادرشان راضى باشند بمانند ، و اگر زير شش سال باشند در صورتى كه پدر از مسيحيان قديمى باشد ( يعنى غير از عربهاى مسيحى شده ) اجازه دارند كه بمانند و اگر مادر مسيحى اصيل غير عرب و پدر موريسكى باشد مىتواند به مهاجرت نرود . در چنين موردى فرزندان مىتوانند با مادر خود باشند . همچنين موريسكيهايى كه دو سال در بين مسيحيان اصيل زيسته‌اند و به اين جماعت نياميخته‌اند و كشيش آنها را تزكيه كرده باشد نيز حق ماندن دارند . آنگاه به كسانى كه فراريان را مخفى كنند يا حمايت نمايند به سختى هشدار داده شده بود كه مرتكبين به مدت شش سال به اعمال شاقه محكوم مىشوند . همچنين به سربازان مسيحى اصيل هشدار شده بود كه به موريسكيها اهانت نكنند نه در گفتار و نه در عمل و مرتكبين ، به مجازات تهديد شده بودند . سرانجام به ده تن از موريسكيها اجازه داده مىشد كه پس از هر انتقال بازگردند تا به ديگر برادران خود اطمينان دهند كه چگونه به خوبى و خوشى آنان را از دريا گذرانيده به مغرب برده‌اند . قرار اخراج موريسكيها چون صاعقه منفجر شد و وحشت بر دلها چيره گرديد . عصر انقلابها و مقاومتها سپرى شده بود و ديگر نه قوتى در تن داشتند و نه توشه و ساز و برگى در خانه . قواى اسپانيايى در همه جا براى اجراى دستور آمده شده بودند . زعما و فقهاى موريسكيها در بلنسيه گرد آمدند و پس از گفتگوهايى به اين نتيجه رسيدند كه ديگر اميدى به مقاومت نيست و چاره‌اى جز اطاعت ندارند و مقرر شد كه راه سفر بىسرانجام در پيش گيرند و حتى يك تن از آنان باقى نماند . حتى آن شش درصد هم كه دولت مقرر كرده از ماندن سر برتابند و هركس كه بماند مرتد تلقى خواهد شد . با اين همه باز هم در برخى جاها مقاومتهايى شد ، بخصوص در مناطق كوهستانى . حتى دست به كشتار و تاراج زدند . ولى اين چراغ آخرين قطرات روغن را مىسوزاند . اين جنبشها به زودى خاموش گرديد و بسيارى نيز در اين راه جان باختند .\r\nبسيارى از باشندگان ( مدجنّون ) از اين قرار اخراج شكايت كردند و گفتند كه ما خود\r\n\r\n","description":"","footnote":"","page_name":" 386 ","page_number":400},
  {"content":"\r\n\r\nبه رضاى دل خود مسيحى شده‌ايم و مسيحى شدن ما پيش از حكم مسيحى كردن مسلمانان بوده و اكنون واقعا مسيحى و اسپانيايى هستيم . فرمان صادر شد كه اسقفها به شكوائيهء ايشان رسيدگى كنند و به آنان كه نشانه‌هاى اخلاص مشاهده مىشود اجازهء ماندن دهند . « 3 »\r\nاما جماعت عظيم موريسكيها آماده سفر اخراجى خود شدند . هرچه از مال و منال داشتند و فروش آن ميسر بود فروختند . قيمتها در بازار پايين آمد چارپايان ، حبوبات ، شكر ، عسل ، لباس ، اثاث و غير آن را به بهاى اندك فروختند . در مناطقى كه معين شده بود ، مراسم كوچ دادن آغاز شد . بيست و هشت هزار نفر از مردم بلنسيه و حوالى آن نخستين گروه بودند . اينان از اوايل اكتبر سال 1609 از دانيه و شهرهاى نزديك به آن به كشتيهاى دولتى سوار شدند و به ساحل ديگر دريا به شهر وهران منتقل شدند .\r\nاين شهر در آن زمان در دست اسپانيا بود . سپس در حمايت جمعى از سپاهيان مزدور به تلمسان برده شدند و در آنجا در سايه حمايت سلطان قرار گرفتند . چند تن را نيز به اسپانيا برگردانيدند كه براى ديگران بگويند كه آن مهاجران در امن و سلامت به ساحل ديگر رسيده‌اند . با وجود اين بعضى از مهاجران ترجيح دادند كه خود كشتى كرايه كنند و از كشتى و طعام مجانى دولت استفاده نكنند . حكومت مجبور شد شمار كثيرى از كشتيهاى آزاد نيز به آبهاى بلنسيه بفرستد . با اين كشتيها قريب به پانزده هزار تن از مرز بلنسيه كه بيشتر مردم ثروتمند و متوسط الحال بودند ، حركت كردند . گروهى كه از لقنت به كشتى نشستند بسى شادمانى كردند و راه سفر را همراه با نغمه موسيقى و خواندن سرود و ترانه طى كردند . فقيهى از زعماى ايشان سبب شادمانيشان پرسيد ، گفتند كه پيش از اين براى سفر به مغرب و فرار از اندلس مجبور بوديم زورقى بخريم يا بدزديم و با تحمل خطرها خود را به مغرب برسانيم . اكنون فرصتى دست داده كه اين سفر را در امن و راحت به پايان بريم چگونه خوشحال نباشيم . اكنون به سرزمين\r\n\r\n\r\n","description":"","footnote":"\r\n( 3 ) .\r\n 993 . P III loV : niapS ni noitisiqnI eht fo yrotsiH . aeL rD \r\n","page_name":" 387 ","page_number":401},
  {"content":"\r\n\r\nاجدادى خود مىرسيم و در سايه حمايت پادشاه خود ، پادشاه ترك قرار مىگيريم و در آنجا چون مسلمانان آزاد خواهيم زيست نه چون بردگان . پس چگونه خوشحال نباشيم .\r\nسپاهيان در بيشتر احوال اخراج‌شدگان را در ميان گرفته بودند ، زيرا جماعاتى از مسيحيان اسپانيا گرد آمده بودند تا آنان را بزنند يا بكشند و اندك اموالشان را كه با خود داشتند بستانند . علاوه بر اين قرار اخراج در همه جا يك‌سان به سهولت اجرا نشد .\r\nجمعى از موريسكيهاى مناطق كوهستانى سر به فرمان نياوردند ، زيرا به قول و قرار حكومت اطمينان نداشتند . اينان ترجيح دادند كه تا پاى جان مقاومت كنند . بخصوص پانزده هزار نفر از ايشان در « دره اجوار » و نه هزار نفر در مويلادوكورتيس گرد آمدند .\r\nمأمورين حكومت موريسكيهاى دره اجوار را محاصره كردند و خلع سلاح نمودند و چند هزار نفر را كشتند . بسيارى نيز از سرما و گرسنگى جان دادند . باقى تسليم شدند و به بندرگاه برده شدند . سربازان بسيارى از زنان و فرزندان ايشان را اسير كردند و چون بردگان فروختند و از آنان جز اندكى به سواحل مغرب نرسيد . اما در مويلاد و كورتيس هنگام حركت با كشتى تنها سه هزار تن از آنها باقى مانده بود . بعضى همچنان در كوهها فرارى شدند و تا يك سال كه آخرين نفرشان كشته شد ، مقاومت كردند . « 4 »\r\nفرمان اخراج در قشتاله در پانزدهم سپتامبر سال 1609 صادر شد ولى مقرر شد كه ابتدا از بلنسيه آغاز كنند . ازاين‌رو تا اواخر دسامبر به تعويق افتاد . به موريسكيها همان شرايط را كه در اندلس ابلاغ كرده بودند ، ابلاغ كردند . از ايشان قريب چهارهزار خانوار به سوى شمال به حدود فرانسه كوچ كردند و دوهزار نفر به قرطاجنه . اينان به اراضى مسيحىنشين كوچ مىكردند تا بتوانند كودكان خود را نزد خود نگاه دارند .\r\nولى باز هم جمع كثيرى رهسپار بلاد مغرب شدند .\r\nشمار اخراج‌شدگان در سه ماه اول به صد و پنجاه هزار نفر رسيد . هزاران تن از\r\n\r\n\r\n","description":"","footnote":"\r\n( 4 ) .\r\n . 893 793 P , III LOV , noitisiuqnI eht fo yrotsiH , aeL . rD \r\n","page_name":" 388 ","page_number":402},
  {"content":"\r\n\r\nتوانگران و آنان كه تمكنى داشتند به هزينه خود رفتند . از موريسكيهاى آراگون حدود بيست و پنج هزار نفر به ولايت ناوار فرانسه مهاجرت كردند و از قشتاله هفت هزار نفر به فرانسه داخل شدند . هنرى چهارم پادشاه فرانسه اجازه داد به شرط باقى ماندن در دين كاتوليكى در ماوراء رود گارون وطن كنند و براى كسانى كه مىخواستند به مغرب روند چند كشتى مهيا ساخت .\r\nاما در غرناطه و نواحى اندلس ، قرار اخراج در دوازدهم ژانويهء سال 1610 اعلان شد . البته بعضى از مواد آن اندكى تعديل شده بود . مثلا براى مهيا شدن سى روز مهلت داده بودند و اجازه دادند كه همهء اموال منقول خود را بفروشند و بهاى آنها بستانند ولى به شرطى كه با آن امتعه اسپانيايى بخرند و اجازه نداشته باشند پول نقد يا طلا يا ديگر زيورها جز آنچه در راه سفر بدان نيازى افتد همراه داشته باشند . اما املاك غير منقول را به نفع پادشاه مصادره مىكردند .\r\nموريسكيهاى اندلس فرمان اخراج را با شادمانى و خشنودى تلقى كردند . از آنها چه با كشتىهاى دولتى و چه كشتيهاى غير دولتى صد هزار نفر به مغرب آمدند و بيشتر در مراكش سكونت گزيدند .\r\nفرمان اخراج در سرتاسر اسپانيا در مجامع موريسكى ابلاغ شد و در سال 1610 در قطلونيه و آراگون سپس در اشبيليه و استرمادوره و غير آن اجرا گرديد . اما در مرسيه تا چهار سال يعنى سال 1614 به تعويق افتاد . از مرسيه پانزده هزار نفر به سوى مرزهاى جنوبى در حركت آمدند .\r\nبعضى از اينان يكسره از طريق فرانسه به ايتاليا رفتند و بعضى از راه دريا به مصر و شام و قسطنطينيه كوچ كردند . « 5 » سلطان احمد ، سلطان ترك خبر يافت كه بسيارى از ايشان در اراضى فرانسه مورد تجاوز و غارت قرار گرفته‌اند . پس به نزد ملكهء فرانسه مارىدومديسى كه سرپرست پسر خود لويى سيزدهم بود پيام فرستاد و بر آزار آن\r\n\r\n\r\n","description":"","footnote":"\r\n( 5 ) . المقرى : نفح الطيب ج 2 / ص 617 .\r\n","page_name":" 389 ","page_number":403},
  {"content":"\r\n\r\nآوارگان اعتراض كرد و خواست تا آنان را در سايه حمايت خود گيرد . « 6 » در ميان آنان كه رهسپار مشرق شدند بعضى از طوايف يهود اندلس هم بودند ، مخصوصا از طايفهء « حسديم » اينان هنوز در قسطنطينيه‌اند و بعضى هم در مصر اقامت دارند .\r\nدر باب سرنوشت اخراجيان داستانهاى غم‌انگيز نقل كرده‌اند . آنها كه در وهران پياده شدند و خواستند به درون بلاد مغرب روند ، مورد حملهء دستجات غارتگر قرار گرفتند . زيرا شايع شده بود كه چيزهاى نفيس و قيمتى به همراه دارند و بسيارى از زنانشان را اسير كرده بردند . در واقع جمعى از ايشان از اشراف قديم بودند . مخصوصا از اهالى اشبيليه . گويند بسيارى از ايشان از بيم تجاوز عربها در وهران ماندند و گويند ثلث آنها كه به وهران آمده بودند يا بيشتر ، در اثر بيمارى يا تجاوز چپاولگران هلاك شدند . جمعى نيز به اسپانيا بازگشتند و به مقامات حكومتى اطلاع دادند كه آنان در مسيحيت خواهند ماند و به صورت برده خدمت خواهند كرد . بعضى از خاندانهاى اسپانيايى آنان را به بردگى پذيرفتند ولى روحانيان زبان به اعتراض گشودند و باز فرمانى صادر شد كه آنان را به سواحل اسپانيا بازگردانند . ولى بسيارى به اطراف بلنسيه گريختند و با همه كوششى كه براى اخراجشان صورت گرفت در اسپانيا ماندند . « 7 »\r\nدر اينكه شمار موريسكيهاى اخراج شده چقدر بوده است ميان مورخين اختلاف است . ناوارته بزرگترين مورخ اسپانيا مىگويد : در دوره‌هاى مختلف از يهوديان دو ميليون نفر و از موريسكيها سه ميليون نفر اخراج شده‌اند . دون لورنته مورخ محكمهء تفتيش عقايد شمار آنها را يك ميليون گفته و خاورشناس فون‌هامار از سيصد و ده هزار تن سخن مىگويد .\r\nدر روايات عربى جمعا ششصد هزار ثبت شده و ما معتقديم كه شمار اخراج‌شدگان\r\n\r\n\r\n","description":"","footnote":"\r\n( 6 ) .  . 463 . P : socsiroM ehT . aeL . rD \r\n( 7 ) .  . 463 363 . P : socsiroM ehT : aeL  . . . و رجوع كنيد به نفح الطيب ج 2 / ص 617 .\r\n","page_name":" 390 ","page_number":404},
  {"content":"\r\n\r\nاز اين عدد بيشتر نبوده است و شمار آنان بنابر آنچه گفتيم در اواخر قرن شانزدهم حدود ششصد هزار نفر بود . به هنگام اخراج قريب به صد هزار تن به بردگى گرفته شدند يا به هلاكت رسيدند . « 8 »\r\nبسيارى از موريسكيهايى كه به افريقيه و مشرق تبعيد شدند به اسلام - دين نياكان خود - بازگرديدند . زيرا صد سال مسيحى كردن و سركوبى مستمر جرقهء اسلام را در نفوسشان خاموش نكرده بود .\r\nبدينجا آخرين فصل از غمنامه موريسكيها يا اعراب مسيحى شده به پايان مىآيد و طومار حيات ملتى ، از شريفترين ملتها و تمدنى از درخشانترين تمدنهاى تاريخ در نورديده مىشود .\r\n\r\n3\r\nدر روايات غربى شرح زندگى و تبعيد موريسكيها به تفصيل آمده است از آغاز تا انجام با تفسير و نقد . ولى در روايات اسلامى آنچنانكه درخور اين حادثهء بزرگ است مطلب مفصل و مهمى ديده نمىشود و آنچه گفته‌اند از اشارتى درنمىگذرد .\r\nمهمترين چيزى كه ما بر آن دست يافتيم شرح حالى است كه يكى از موريسكيها از خود نوشته و از كوششهاى سرّى همنوعان خود براى نگهدارى دين خويش و اوضاع و احوال ايشان در روزهاى تبعيد ياد كرده است . اين موريسكى كه محمد بن عبد الرفيع اندلسى متوفى به سال 1052 هجرى / 1652 ميلادى است در اواخر عهد موريسكيها در جيان مىزيسته و اندكى پيش از اخراج همگانى به تونس مهاجرت كرده و بعدها كتابى در دفاع از موريسكيهاى مهاجر و شرف نسب ايشان نوشته و بر حسن اسلام و\r\n\r\n\r\n","description":"","footnote":"\r\n( 8 ) .  . 952 . P : socsiroM ehT : aeL \r\n","page_name":" 391 ","page_number":405},
  {"content":"\r\n\r\nصحت ايمان ايشان تاكيد ورزيده است و در ضمن آن پاره‌اى مسائل مهم تاريخى نيز به دست مىآيد و ما گزيده‌اى از آن را در اينجا مىآوريم . « 9 »\r\n« اكنون كه به اين سرزمين افريقيه آمده‌ايم برادران تونسى ما و غير ايشان در ما به ديدهء انكار مىنگرند و مىگويند شما كجا و شرف كجا ؟ و حال آنكه سالها در بلاد كفر بوده‌ايد . بنابراين در ميان شما ديگر كسى باقى نمانده كه اسلام را بشناسد در حالى كه با مسيحيان آميزش داشته‌ايد . و از اين دست سخنان . . .\r\n« با آنكه من خردسال بودم كه به اين ديار آمدم ولى خداوند مرا به وسيلهء پدرم به دين اسلام آشنا كرده بود . شش ساله بودم كه به مكتب مسيحيان مىرفتم تا دين آنها را بخوانم و بياموزم . وقتى كه به خانه بازمىگشتم پدرم مرا دين اسلام مىآموخت . پدرم براى من لوحى از چوب گردو خريده بود و براى من حروف الفبا را بر آن مىنوشت و تا نيك بياموزم خود حروف الفباى مسيحيان را يك‌يك از من مىپرسيد و چون آنها را مىآموختم حروف عربى را مىنوشت و مىگفت ولى حروف الفباى ما اينچنين‌اند . آنگاه كه حروف عربى را نيز مىآموختم مرا سفارش مىكرد كه اين راز پنهان نگاهدارم . حتى در اين باب با مادرم و عمويم و برادرم و هيچ‌يك از خويشاوندان سخن نگويم . پدرم امر مىكرد كه هيچ‌يك از بندگان خدا را از اين راز آگاه ننمايم . . .\r\n« پدرم - خدايش بيامرزد - به من ياد داده بود كه به هنگام ديدن بتها چه بگويم . . .\r\nچون پدرم يقين كرد كه من امور دينى اسلام را علاوه بر بيگانگان از خويشاوندان هم مخفى مىدارم به من گفت با مادرم و عمه‌ام و بعضى دوستان صادق خويش در اين‌باره گفتگو كنم . ايشان به خانهء ما مىآمدند و در مسائل دين بحث مىكردند و من گوش مىدادم . چون ديد كه با وجود خردى رعايت حزم و احتياط مىكنم خشنود شد و مرا به\r\n\r\n\r\n","description":"","footnote":"\r\n( 9 ) . اين رساله كه چهل و دو سال بعد از واقعهء موريسكيها نوشته شده ، در پايان كتاب او موسوم به « الانوار النبويه فى اباء خير البريه » آمده است و هنوز به صورت خطى است . اين رساله را شاعر ابو عبد الله محمد بوجندار در كتاب خود « مقدمة الفتح من تاريخ رباط الفتح » ( الرباط 1345 ه ) نقل كرده است و ما با تلخيص از آنجا برگرفته‌ايم ص ( 200 - 214 ) .\r\n","page_name":" 392 ","page_number":406},
  {"content":"\r\n\r\nديگر دوستان خود معرفى نمود و من نيز در جمع ايشان مىنشستم . سپس براى ديدار با ديگر مسلمانان مسافرت مىكردم و از جيان به شهر ابن مالك و غرناطه و قرطبه و اشبيليه و طليطله و جزيرة الخضراء سفر كردم . سرانجام با هفت تن آشنا شدم كه از اوضاع و احوال غرناطه و وضع اسلام در آنجا آگاه بودند . اينان در نزد يكى از مشايخ غرناطه به نام فقيه اللوطورى درس خوانده بودند . اين فقيه لوطورى مردى صالح و فاضل و زاهد و پرهيزگار بود . قرآن را پيش از آنكه دشمنان دين بر غرناطه مستولى شوند در آنجا آموخته بود ، در هشت سالگى پس از اندك مدتى غرناطه از دست نياكان مسلمان ما به در رفت و دشمن اجازه داد كه هركس مىخواهد اموال خود بفروشد و به كشتى نشيند و به آن سوى آب رود و ما را سه سال مهلت دادند . و نيز گفتند هركس هم مىخواهد كه به دين خود باقى باشد و مال خود را نگهدارد ، در همين جا بماند .\r\nالبته طبق شروطى كه آن دشمنان دين بر مسلمانان تحميل كردند . چون اجداد ما ترك ديار و اموال خود كردند و راه مهاجرت در پيش گرفتند و وارد درياى زقاق شدند كه به تونس و الجزاير و تطاون و فاس و مراكش و غير آن روند - و اين سال سال 902 ه بود - دشمن عهد خويش نقض كرد و آنان را بر خلاف ميل خود به سواحل بلاد خود بازگردانيد و به قهر از سفر بازداشت و از پيوستن به ديگر برادرانشان منع كرد . با آنكه اجداد مسلمان ما بارها از ملوك اسلام چون پادشاه فاس و مصر يارى طلبيدند از آنان جز نامه‌هايى حاكى از اينكه هرچه خداوند مقدر كرده همان خواهد شد ، سودى به دست نياوردند .\r\nسپس دشمن دست به كار شد . نخست لباس اسلامى از تن ايشان به درآورد و جماعات و رفتن به حمام و معاملات اسلامى را ممنوع نمود . البته مسلمانان مقاومت مىكردند حتى كار به جنگ كشيد . دشمنان دين هركس را كه در او نشان اسلام مىديدند به آتش مىسوختند يا به انواع عذاب معذب مىداشتند چه بسيار كسان كه در آتش سوخته شدند و چه بسيار كسان كه در زير شكنجه جان تسليم كردند و چه بسيار كسان كه نفى بلد شدند و تباه شدند . تا آنگاه كه پيروزى و فرج از سوى خداى\r\n\r\n","description":"","footnote":"","page_name":" 393 ","page_number":407},
  {"content":"\r\n\r\nسبحان در رسيد و دلها را براى گريز به حركت آورد اين واقعه در سال 1013 هجرى بود بعضى از ما نهانى به مغرب كوچيد و بعضى به مشرق ، در حالى كه تظاهر به دين كفار مىكرديم . مثلا يكى از احباب و برادران ما فقيه اجل محمد ابو العباس احمد الحنفى معروف به عبد العزيز قرشى با يكى از خويشاوندان مادرىاش به شهر بلگراد از بلاد تابع قسطنطينيه مهاجرت كرد و در آنجا با مراد پاشا وزير سلطان معظم مرحوم سلطان احمد بن سلطان محمد آل عثمان ديدار كرد . و او را از آنچه در اندلس بر برادران مىگذرد خبر دادند . او به فرمانرواى فرانسه فرمان داد كه سلطان او را فرمان مىدهد كه هرچه از مسلمانان اندلس در بلاد او هستند همه را در چند كشتى از آن خود با پرداخت زاد راه آنان به نزد او فرستد . چون فرمان سلطان در ديوان فرنسيس خوانده شد شخصى كه از سوى صاحب جزيرة الخضراء يعنى فيليپ سوم در آنجا حاضر بود ، مضمون فرمان سلطان احمد را به اطلاع فيليپ سوم رسانيد كه سلطان احمد به پادشاه فرانسه پيام داده كه بايد اندلسيانى را كه در قلمرو او هستند بيرون فرستد . پادشاه نيز فرمان او پذيرفته است و اجازه داده كه اندلسيان مىتوانند ، از سواحل مملكت او به كشتى بنشينند ، و اين كشتيها را دولت فرانسه مهيا مىكند و آنان را به هر جاى كه بخواهند مىبرد . چون دشمن خدا فيليپ صاحب اسپانيا از اين امر آگاه شد سخت بترسيد و همهء اكابر كشيشان و راهبان و بطريقان بلاد خود را گرد آورد و از آنها پرسيد كه اكنون چه بايد كرد . از مردم بلنسيه آغاز كرد و دربارهء آنان رأى خواست همه به اخراج مسلمانان راى دادند . پادشاه به ايشان كشتى داد و در باب ايشان اوامر و شروط صادر كرد و كيفيت اخراج ايشان بازنمود و به عمال خود سفارشهاى سخت كرد . اكنون پاره‌اى از آنچه را كه اين پادشاه كافر در حق برادران اندلسى ما صادر كرده است براى تو به طور خلاصه ترجمه مىكنم تا تو را به اعمال او آگاه سازم و تو بدانى كه عمل و اسباب اخراج آنها به طور تحقيق چه بوده نه آن‌سان كه برخى حاسدان گفته‌اند .\r\nپادشاه كافر به سخن آمد و گفت : چون سياست صحيح تا كنون اين بوده است كه كسانى را كه زندگى را به كام رعاياى نصرانى ما كه بايد در اين مملكت به خوشى و نعمت\r\n\r\n","description":"","footnote":"","page_name":" 394 ","page_number":408},
  {"content":"\r\n\r\nزندگى كنند تلخ مىكرده‌اند بيرون مىرانده‌ايم . و تجربه براى ما آشكار ساخته كه اين اندلسيان فرزندان كسانى هستند كه در گذشته عليه ما قيام مىكرده‌اند و اكابر مملكت ما را مىكشته‌اند و كشيشان و راهبانى را كه در ميان آنها مىزيسته‌اند مىكشته‌اند و گوشت تنشان را مىكنده‌اند و اعضايشان از يكديگر جدا مىكرده‌اند و آنان را به انواع عذاب معذب مىساخته‌اند و هرگز از عمل خود توبه ننموده‌اند و به مسيحيت از دل و جان نگرويده‌اند و از آنهمه پند و اندرز سودى نبرده‌اند حتى بسيارى از ايشان را در آتش سوزانيديم تا مگر از كيش خود ، كيش مسلمين بازگردند فايدتى نبخشيد . اكنون معلوم مىشود در نهان با سلطان عثمانى در رابطه‌اند و از او عليه ما يارى مىجويند حتى براى من روشن است كه ميان ايشان مراسلات اسلامى و معاملات دينى برقرار است و من از اخبار صحيحى كه به من داده شده بر آنچه مىگويم يقين دارم . مع هذا در اين مدت يك تن از ايشان نيامد كه ما را از توطئه خبردار كند و حال آنكه سالهاست كه اين روابط برقرار است . معلوم مىشود كه همه داراى يك راى واحد هستند و از يك دين واحد پيروى مىكنند و نيتشان واحد است .\r\nبه اين نتيجه رسيدم كه خردمندان و متدينين را از كشيشان و راهبان و بطريقان به اينجا دعوت كنم و با ايشان به مشورت پردازم كه چه بايد كرد وقتى كه نگهداشتن آنها در اين سرزمين سبب فسادى بزرگ مىگردد و براى سلطنت ما وحشتى شديد آفريده‌اند . جز اينكه ريشه فساد را بركنيم و آنان را از ميان خود بيرون برانيم . اگر چنين كنيم مىتوانيم اميد داشته باشيم كه زندگى به كام رعاياى مسيحى ما كه فرمانبردار اوامر ما و دين ما هستند شيرين و گوارا خواهد شد . چون اينان نيز مسلمانند بهتر است به ميان مسلمانانشان بيفكنيم .\r\nبنگر ، خداوند ترا رحمت كناد كه اين دشمن دين چگونه شهادت مىدهد كه آنها مسلمان‌اند و اعتراف مىكند كه نتوانسته است دين اسلام را از دلهايشان بزدايد و با آنكه در آتش سوخته مىشوند دست از اعتقاد اسلامى خود برنداشته‌اند . سپس از روى عناد آنان را وصف مىكند كه در چهره آنان نشانه‌هاى مسلمانى ديده ، كدام نشانه گوياتر از پايدارى ايشان براى دين حق و يارى خواستن ايشان از پادشاه مسلمان يعنى امير المسلمين\r\n\r\n","description":"","footnote":"","page_name":" 395 ","page_number":409},
  {"content":"\r\n\r\nسلطان احمد آل عثمان است . آرى اين سخنان براى اين طوايف اندلسى كه در اين بلاد آواره شده‌اند نهايت خير و عزت و بركت است .\r\n« پس همه در سال 1019 هجرى اخراج شدند . در دفاتر سلطان كافر شمار همه اخراج‌شدگان از خرد و كلان چيزى بيش از ششصد هزار نفر ضبط شده است و همه از اهالى اندلس بودند . اين تبعيد و اخراج همگانى در اين وسعت عظيم براى ما اندلسيان فضيلتى شگفت است . همچنين فرمان داد همه زندانيان در سراسر مملكت نيز اخراج گردند در ميان اينان شمارى هم بودند كه محكوم به سوختن شده بودند . ايشان را نيز عفو كرد و زاد راه داد و به بلاد اسلام فرستاد . چه حادثه عظيمى و ما را چه فضيلت و كرامت عظيمى .\r\nنعمتى است كه فراتر از آن نعمتى نيست و از اول دنيا تا آخر آن چنين واقعه‌اى شنيده نشده و نخواهد شد . »\r\n* * * چنان كه گفتيم قرار اخراج در بيست و دوم سپتامبر سال 1609 صادر شد كه مطابق است با 1018 ه ولى در روايات اسلامى گاه تاريخ صدور اين قرار را سال 1016 يا 1017 ضبط كرده‌اند كه تحريفى آشكار است .\r\nالمقرى مورخ اندلسى كه خود معاصر و فاجعه بوده گويد : « اخراج ايشان ( يعنى عربهاى مسيحى شده ) به وسيلهء مسيحيان ، در اين عصر يعنى سالهاى 1017 صورت گرفت . هزاران تن به فاس رفتند و هزاران تن از وهران به تلمسان ولى بيشترشان راهى تونس شدند . اعراب و جماعاتى كه از خداى نمىترسند در راهها به آنان دستبرد زدند و اموالشان را تاراج كردند . اين اتفاق در بلاد تلمسان افتاد ، تنها اندكى از اين مضرت خلاصى يافتند . آنهايى كه به نواحى تونس رفتند بيشترشان از اين گونه حوادث در امان ماندند . اينان تا اين زمان روستاهاى خالى را و بلاد ويران آنجا را آبادان ساخته‌اند . در تطاون و سلاوفيجه و الجزاير نيز چنين است . سلطان مغرب اقصى آنان را به خدمت گرفت و از آنان لشكرى تشكيل داد كه در سلاجاى دارند . اينان در جهاد در دريا كارهاى شگرف كرده‌اند . دژ سلا را نيز تعمير كردند و در آن قصرها و حمامها و خانه‌ها\r\n\r\n","description":"","footnote":"","page_name":" 396 ","page_number":410},
  {"content":"\r\n\r\nساختند . جماعتى نيز به قسطنطينيه رسيدند و به مصر و شام و ديگر بلاد اسلام رفتند .\r\nحال ايشان در اين زمان بر همين منوال است . « 10 »\r\nابن دينار تونسى كه تاريخ خود را قريب به هفتاد سال بعد از اين فاجعه نوشته در اخبار سال 1017 ه گويد : در اين سال و سال بعد اندلسيان از بلاد نصارى بيامدند . فرمانرواى اسپانيا آنان را اخراج كرده بود . جماعت كثيرى بودند . عثمان‌داى آنان را جاى داد و ضعفاى ايشان را ميان مردم تقسيم كرد و اجازه داد تا هرجا كه خواهند آبادان سازند . هناشير را خريدند و در آنجا خانه‌ها ساختند و در آن بلاد كارهاى عمرانى كردند و قريب بيست موضع را آبادان كردند . كه بعضى از آنها شهرهاى بزرگ شدند . تاكستانها غرس كردند و درختان زيتون كاشتند و بستانها احداث كردند و جاده‌ها ساختند و در ميان اهل بلاد اعتبارى تمام يافتند . « 11 »\r\nاز قول صاحب كتاب الخلاصة النقيه كه از آثار متأخر است آمده است كه در سال 1016 مهاجران از جزيرهء اندلس به تونس آمدند . صاحب تونس عثمان داى آنان را در كنف حمايت خود گرفت و اجازه داد در مملكت او روستاهايى احداث كنند و آنان حدود بيست روستا احداث كردند . درباريان را از آنان خوش آمد و حرفه‌هايشان را بياموختند و به آنان كارها تفويض كردند . « 12 »\r\nاين چند متن مختصر همهء مطالبى است كه در روايات اسلامى از حادثه اخراج عربهاى مسيحى شده آمده است . نوشتهء المقرى مآخذ همه كسانى بوده است كه بعد از او در اين مقوله سخن گفته‌اند . « 13 » شايد علت اين نقص يكى اين بوده كه نويسندگان مغرب كه در آن عصر مىزيسته‌اند حادثهء اخراج را چندان مورد توجه قرار نداده‌اند و در\r\n\r\n\r\n","description":"","footnote":"\r\n( 10 ) . المقرى : نفح الطيب ، ج 2 / ص 617 .\r\n( 11 ) . المؤنس فى اخبار افريقيه و تونس ( چاپ تونس ) ص 193 .\r\n( 12 ) . الخلاصة النقيه ( تونس ) ص 91 .\r\n( 13 ) - رجوع كنيد به الاستقصاء ج 3 / ص 101 .\r\n","page_name":" 397 ","page_number":411},
  {"content":"\r\n\r\nباب آن قلمفرسايى نكرده‌اند . شايد هم هرچه آن مورخان در آن زمان نوشته‌اند دستخوش تلف و نابودى شده است و از آن همه همان اندك به المقرى رسيده است .\r\nاسپانيا همهء كوشش خود را به كار برد تا باقى بقاياى ملت اندلس را از سرزمين خود بيرون راند و براى انجام اين مقصود از هر وسيلهء ممكن استفاده كرد . ولى با اين همه نشان موريسكيها برنيفتاد . ديديم كه بسيارى از اخراج‌شدگان به سبب رنجى كه در اين سفر از دزدان و غارتگران متحمل شدند به اسپانيا بازگشتند و خود را تسليم كردند و برده ساختند . همچنين بسيارى ديگر از اسيران مسلمان از مغاربه و جز ايشان در كشاكشهاى دريائى به دست مهاجمان افتادند و آنان را چون بردگان در بازارهاى اسپانيا فروختند و به مسيحيت درآمدند . اگرچه قرارى صادر شده بود كه ماندن اين گونه كسان را در پايتخت اسپانيا منع مىكرد ولى صاحبان اين بردگان حق داشتند بردگان خود را نزد خود نگهدارند . بعضى از اين بردگان موفق شدند آزادى خود را بخرند و در نهان به حيات خويش ادامه دهند ، سرانجام حكومت اسپانيا از وجود آنان آگاه شد و در سال 1712 فرمان اخراج آنان را صادر نمود . باز هم قضات محلى براى آنان مهلتى معين كردند و اجازه دادند خانواده و اموال خود را نيز با خود به افريقيه برند .\r\nاز اين پس زندگى موريسكيها يا سلاله‌هاى آنان در اين بلاد از محالات شده بود .\r\nيا اگر به گونه‌اى مىماندند از چنگ ديوان تفتيش ياراى گريزشان نبود . اين محكمه همواره در پى يافتن موريسكيهاى مخفى يا بردگان مسيحىشده بود ، ولى باز هم نمىتوان يقين كرد كه توانسته باشند با گذشت زمان اين عنصر را از جامعه اسپانيا به كلى برانداخته باشند . بعضى از كسانى كه در معركه‌هاى دريايى اسير شده و به اكراه مسيحيت را پذيرفته بودند ، در نهان آن را نفى مىكردند . بيشتر اينان موريسكيهايى بودند كه به اسلام برگشته بودند و براى جهاد رهسپار دريا شده بودند . محكمه تحقيق در تمام طول قرن هفدهم از اين گونه طعمه‌ها به چنگ مىآورد . خلاصه آنكه آثار موريسكيها يكسره از اسپانيا برنيفتاد . بسيارى از خانواده‌ها و افراد موريسكى بودند كه در جامعهء اسپانيا مندمج شده بودند در عين حال در خفا با گذشته‌هاى دور پيوند\r\n\r\n","description":"","footnote":"","page_name":" 398 ","page_number":412},
  {"content":"\r\n\r\nداشتند . در خلال قرن هجدهم باز هم در محاكم تفتيش پرونده‌هاى موريسكيها مطرح شده است . اينان در نهان شعائر اسلام را برپاى مىداشته‌اند . در سال 1769 مسجد كوچكى در قرطاجنه كشف شد . اين مسجد را مسيحىشدگان متأخر ساخته بودند و اين دلالت بر آن دارد كه هنوز هم در موريسكيها نشان ضعيفى از اسلام بوده است .\r\nبايگانيهاى محاكم تفتيش از اواخر قرن هجدهم چيزى به دست نمىآيد كه دال بر آن باشد كه قضاياى موريسكيها و اسلام و مسلمانان به كلى فروكش كرده باشد . « 14 » چنان كه حتى تا به امروز هم در بلنسيه و غرناطه و لا منشا جماعاتى از اسپانيائيها هستند كه در لباس و عادات بر سنن موريسكيها هستند و از مراسم خالص عبادتهاى مسيحيت بىخبرند . « 15 »\r\nدر حقيقت براى محقق دشوار است كه معتقد گردد كه اسپانياى مسيحى با تمام وسائل و عواملى كه به خدمت گرفت توانسته باشد به طور نهايى آثار سلاله عربى و حضارت اسلامى را در اسپانيا پس از هشت قرن كه از عمر آن مىگذشت و نصف جنوبى شبه‌جزيره را در زير پوشش خود داشت ، محو و نابود سازد . تاريخ تمدن دلالت بر اين دارد كه محال است آثار نسلهاى بشرى را بويژه اگر مدتهاى مديد در جايى زيسته باشند و در يكديگر تداخل كرده باشند از ريشه بركند . زيرا تمدن هر ملتى از ملتها خلاصهء تأثيرات متقابل نسلهاى گذشته است كه از پس يكديگر آمده‌اند . مورخ تاريخ تمدن مىتواند در جامعه كنونى اسپانيا بويژه در جنوب آن در ولايات اندلس قديم و در خصائص و رسوم و سنن و در زندگى اجتماعى و به طور كلى در تمدنش بسيارى از اخلاق و اعمال ظاهرى را كه ريشه در ميراث عربى و تمدن اسلامى دارد جستجو كند . « 16 »\r\n\r\n\r\n","description":"","footnote":"\r\n( 14 ) .  . 293 193 . P socsiroM ehT . aeL \r\n( 15 ) .  563 . P : dibI : aeL \r\n( 16 ) . در خلال سفرهاى پىدرپى خود به اندلس توانسته‌ام اين پديده را بخصوص در غرناطه به آشكار ببينم و در كتاب خود « الاثار الاندلسيه الباقيه » براى آن فصل خاصى قرار دهم .\r\n","page_name":" 399 ","page_number":413},
  {"content":"\r\n . \r\n","description":"","footnote":"","page_name":" 400 ","page_number":414},
  {"content":"\r\n\r\n\r\nفصل سوم تأملات و تعليقاتى در پيرامون فاجعه\r\nاين بود داستان موريسكيها يا عربهاى مسيحىشده ، قصه‌اى اندوهبار و پر از انواع فداكاريها و مقاومتها . سياست اسپانياى مسيحى و اعمال محاكم تفتيش عقايد نسبت به عربهاى مسيحىشده در طول آن سالها سبب انكار و خشم متفكران غربى و خود اسپانيائيها شده و تا به امروز از آن به بدى ياد مىكنند .\r\nامروزه معلوم شده است كه اخراج و برافكندن موريسكيها ضربتى شديد بر پيكر عظمت اسپانيا بود و اسپانيا هرگز نتوانست خود را از عواقب آن سياست بىرحمانه برهاند . بلكه از زمان اخراج موريسكيها روى در سراشيب سقوط نهاد و از اوج عظمتى كه در عصر شارل كن و فيليپ دوم بر آن فرارفته بود اندك‌اندك فروغلطيد و اين سقوط و انحلال حتى تا به عصر ما نيز ادامه دارد .\r\nما معتقديم كه عوامل اين انحلال حتى به پيش از فاجعهء اخراج موريسكيها باز مىگردد ، به عبارت ديگر به سياستى كه اسپانياى مسيحى در برابر ملت اندلس از اوايل قرن سيزدهم در پيش گرفت . شهرها و مراكز آباد اسلامى كه پىدرپى به دست اسپانياى مسيحى مىافتاد پس از چندى اهميت عمرانى و اقتصادى خود را از دست مىدادند زيرا ساكنان مسلمان كه خود از بازوهاى فعال كار بودند به ديگر بلاد اسلامى مهاجرت مىكردند و دارائيها و هنرها و صنايع خود را نيز به همراه مىبردند و آنچه پس از رفتن\r\n\r\n","description":"","footnote":"","page_name":" 401 ","page_number":415},
  {"content":"\r\n\r\nآنها برجاى مىماند خرابى و فقر و وضع نابسامان اقتصادى بود و بس . اين مهاجرت‌ها تا زمان سقوط غرناطه مدت دو قرن ادامه داشت . باقى بقاياى امت اندلسى در منطقهء جنوبى و در بعضى از شهرها و مراكز قديم چون بلنسيه و مرسيه گرد آمدند .\r\nپيش از سقوط غرناطه و بعد از آن جماعات كثيرى از مسلمانان به افريقيه مهاجرت كردند و ملت اندلس پس از چندى به گروههاى پراكنده و مغلوب و درهم كوفتهء موريسكيها يا عربهاى مسيحىشده تبديل گرديد ولى با وجود اين ، هنوز در اقتصاد ملى اسپانيا ، در رونق بخشيدن به زراعت و تجارت و هنرها و صنايع آن عامل مهمى به شمار مىآمد . موريسكيها بسيارى از ميراث آن ملت مغلوب را با خود حمل مىكردند .\r\nشكوفايى مزارع بزرگى كه سروران فئودال در اختيار داشتند در اثر كوشش و فعاليت آنان بود . و چون تحت فشار و ستم قرار گرفتند و سرانجام اسپانياى مسيحى مصمم به اخراج آنان گرديد ، بزرگترين ضربت هم به شكوفايى اقتصاد اسپانيا وارد آمد . توليدات كشاورزى - كه موريسكيها در آن مهارت داشتند - كاهش يافت . روستاها و مزارع ويران گرديد ، امور بازرگانى - كه موريسكيها در آن فعاليت مىكردند - كساد شد و كارگاههاى صنعتى تعطيل گرديد . شمار ساكنان شهرها نقصان يافت و شهرهاى بزرگ درهم كشيده شد و به ويرانى گراييد . در نتيجه درآمد خزينهء دولت هم نقصان گرفت و امور اصلاحى و پيشرفت متوقف ماند . هنوز يك قرن از برنامهء اخراج موريسكيها نگذشته بود كه همهء جمعيت اسپانيا به شش ميليون رسيد و حال آنكه جمعيت قشتاله به تنهايى در ايام سقوط غرناطه هفت ميليون بود . بيشتر شهرهاى بزرگ مانند قرطبه و اشبيليه و طليطله و غرناطه چهار پنجم ساكنان خود را از دست دادند . فقر و ويرانى صدها شهر و روستا را دربر گرفت بر سراسر اسپانيا جوّى از فقر و ركود و انحلال خيمه زده بود .\r\nاسپانيائيها كارهاى كشاورزى و فنى را دوست نمىداشتند و آنها را از اعمال پست و بىارج مىشمردند و فرزندان خويش را براى چنين كارهايى پرورش نمىدادند .\r\nآنهايى كه كارى در لشكر و دستگاه دولتى پيدا نمىكردند به كليسا مىپيوستند . مورخ اسپانيايى ناوارته از وجود چهارهزار مدرسه در عصر خود ( اواخر قرن هجدهم و اوايل\r\n\r\n","description":"","footnote":"","page_name":" 402 ","page_number":416},
  {"content":"\r\n\r\nقرن نوزدهم ) اظهار تأسف مىكند كه در آنها فرزندان كشاورزان درس مىخوانند در حالى كه مزارع را رها كرده‌اند . و چون به علت نقص معلوماتشان كارى در كليسا پيدا نمىكنند به گدايى و ولگردى و دزدى مىپردازند . سفراى ونيز در اوايل قرن شانزدهم به حكومتهاى خود گزارش داده‌اند كه اسپانيائيها كشاورزان و كارگران تنبلى هستند كه كارهاى يدى را تحقير مىكنند و كارى را كه در بلاد ديگر به مدت يك ماه تمام مىكنند اسپانيائيها در چهار ماه به پايان مىرسانند . « 1 »\r\nوزير محمد بن عبد الوهاب الغسانى سفير سلطان مغرب ، مولاى اسماعيل در اسپانيا كه در سال 1691 م يعنى هشتاد سال پس از فاجعه اخراج به اسپانيا آمده است در سفرنامهء خود نوشته است كه :\r\n« با به دست آمدن اين بلاد هندى ( يعنى آمريكا ) و منافع آن و اموال بسيارى كه از آنجا جلب مىشود ، اين جنس اسپنيولى امروز از هر ملت مسيحى ديگر ثروتمندتر و درآمدش بيشتر است . ولى نوشخوارى بر آنان غلبه دارد . كمتر كسى از آنان را مىبينى كه به تجارت يا به سفر در بلاد به قصد تجارت مشغول باشد و حال آنكه مسيحيان ديگر چون فلامنگ‌ها و انگليسيها و فرانسويها و جنووائيها و امثال آنان چنين مىكنند . همچنين حرفه‌هايى را كه مردم ديگر بدان مشغول‌اند اينان در شأن خود نمىدانند . اسپانيايى خود را از ملل مسيحى ديگر برتر مىشمارد . » « 2 »\r\nاشراف و روحانيان و صاحبان املاك بزرگ به طور كلى در تعهد اراضى و كشتن آنها به فعاليت موريسكيها و مهارت آنان متكى بودند و چون مسئلهء اخراج عمومى مطرح شد و صورت پذيرفت اين كارها متوقف ماند . بسيارى از روستاها از سكنه خالى افتاد ، بويژه در منطقهء بلنسيه . اشراف مجبور شدند براى اداره امور زراعت كارگرانى را از جزاير شرقى ( بليار ) و نواحى پيرنه و قطلونيه استخدام كنند . با وجود اين باز هم در اراضى بزرگ آنچنانكه بايد محصولى برداشت نمىشد و اشراف از زمينهايى كه بر آنها\r\n\r\n\r\n","description":"","footnote":"\r\n( 1 ) .  183 973 . P : socsiroM ehT : aeL \r\n( 2 ) . رحلة الوزير فى افتكاك الاسير ( العرائش 1940 ) ص 44 و 45 .\r\n","page_name":" 403 ","page_number":417},
  {"content":"\r\n\r\nاستيلا يافته بودند چندان سودى نمىبردند . برخى آنچنان تنگدست شدند كه دربار مجبور شد از دارايى خاص خود به آنان كمك مالى كند . طبقات ديگر هم كه از معاملات با موريسكيها سود مىبردند زيانمند شدند .\r\nهمچنين مداخل كليساها و ديرها نيز كاهش يافت و از درآمد محاكم تفتيش هم كاسته شد . اين محكمه از مصادرهء اموال موريسكيها و جريمه‌هاى سنگين كه برايشان مىبريد درآمد كلانى داشت . از اين پس دولت مجبور شد هزينهء اين محاكم را كه نزديك بود مفلس شوند بر عهده گيرد . زيرا ديگر كسانى كه آنان را به دادگاه كشند و اموالشان را مصادره كنند وجود نداشتند . اراضى و املاك موريسكيها به مبلغ گزافى به فروش رفته بود ولى دربار بر آن چنگ انداخته بود و آنها را ميان وزراء و اشراف و روحانيان تقسيم كرده بود و به محاكم تفتيش جز اندكى نرسيده بود .\r\nدر باب ويرانى اسپانيا كه در اثر اخراج موريسكيها پديد آمده بود مىتوان شهر ثيودادريال  laeR daduiC  را مثال آورد . اين شهر مركز لامنشا بود و آلفونسوى دانا در قرن سيزدهم آن را تأسيس كرده بود . آلفونسو بسيارى از يهوديان و مسلمانان را براى آمدن به اين شهر ترغيب كرد . در سال 1290 در آنجا از 8828 نفر يهودى جزيه مىگرفتند . چون در سال 1492 يهوديان را از آنجا اخراج كردند موريسكيها جاى ايشان گرفتند .\r\nاينان از غرناطه به ثيودادريال آمده بودند . چون اينان نيز از آنجا اخراج شدند شهر ويران گرديد و كارگاههاى نساجى كه موريسكيها در آنجا ايجاد كرده بودند تعطيل گرديد . و در سال 1621 شمار ساكنانش به 5060 نفر كاهش يافت و تنها نزديك به هزار خانوار در آنجا زندگى مىكرد ، در حالى كه پيش از اخراج دوازده هزار خانوار داشت . « 3 »\r\nاز عواقب ديگر اخراج موريسكيها رواج سكه‌هاى نقره قلب بود . آنان مقادير عظيمى از اين سكه‌ها را بعد از خود در اسپانيا باقى گذاشتند ، زيرا در ساختن چنين سكه‌هايى مهارت\r\n\r\n\r\n","description":"","footnote":"\r\n( 3 ) .  . 483 - 273 . P'socsiroM ehT : aeL \r\n","page_name":" 404 ","page_number":418},
  {"content":"\r\n\r\nخاصى داشتند . رواج اين سكه‌هاى تقلبى در وضع معاملات پريشانى و هرج و مرج شديد پديد آورد . حكومت به جمع‌آورى آنها و عقوبت كسانى كه آنها را رواج مىدهند تا سرحد اعدام اقدام نمود ولى نتوانست به ماجرا پايان دهد و اين وضع تا چند سال دوام يافت .\r\nاسپانيائيها هم به نوبهء خود به تقلب در كار سكه‌ها پرداختند و بسيارى از ايشان به محاكم تفتيش و محاكم عادى جلب شدند . بازرگانان و كسبه از اين بابت متحمل زيانهاى بسيار گرديدند .\r\nهنوز چند سالى از اخراج موريسكيها نگذشته بود كه آثار مخرب آن در زندگى اجتماعى اسپانيا آشكار گرديد . آن‌سان كه دربار از وضع نابسامان مردم و مملكت به وحشت افتاد و رئيس دولت دوك لرما در سال 1618 از مجلس دولت خواست كه در اين كار بنگرد و به تحقيق و چاره‌جوئى برخيزد . مجلس دولت پس از يك سال گزارش خود را تنظيم و تقديم نمود و در آن به ويرانى شهرها و روستاها اشارت كرد ولى از اخراج موريسكيها سخنى نگفت . همچنين در اين گزارش از افزون شدن شمار روحانيان و تقلبى بودن پولها و عدم علاقهء مردم به كارهاى شريف ياد كرده بود و كوشيده بود تا وضع نابسامان را به گرفتن مالياتهاى گزاف و تجمل‌پرستى طبقات ممتاز و اسراف پادشاه در بخشش به دوستان خود منسوب دارد . مجلس شورا ( كورتس ) نيز قضيه را مورد توجه قرار داد و گزارشى به پادشاه نوشت . ولى در آن نيز از تبعيد و اخراج موريسكيها كه عامل خرابى و فقر بوده است سخنى به ميان نياورد . در فرمانها و مقررات پادشاه هم به اخراج موريسكيها اشارت نرفته بود . در سال 1622 پادشاه فيليپ چهارم فرمانى صادر كرد و مالياتها را در بلنسيه تخفيف داد . در اين فرمان از مهاجرت اهالى و كم شدن مداخل در اثر اخراج موريسكيها و زيان بازرگانان به سبب قطع معامله با ايشان ياد شده بود .\r\nتلاش دربار و دولت تأثيرى در تخفيف نابسامانى اوضاع نكرد . اين بحران شامل همه طبقات شده بود ، چه توليدكننده و چه مصرف‌كننده . سالها گذشت تا زراعت و صناعت و تجارت از ضربه‌اى كه بر پيكر آنها وارد آمده بود به هوش آمد .\r\nدكتر لى مىگويد : « نمىتوان گروهى از شهروندان را كه سالها تكيه‌گاه دولت\r\n\r\n","description":"","footnote":"","page_name":" 405 ","page_number":419},
  {"content":"\r\n\r\nبوده‌اند و در توليد و تنظيمات امور مالى شهرها سهم بسزايى داشته‌اند ناگهان مورد خشم قرار داد و به دور افكند بدون آنكه چنان ويرانى و آشفتگى در پى نداشته باشد و نسلهاى بعد را تحت تأثير خود قرار ندهد . »\r\nسپس از سياست اسپانيا و كوته‌نظرى سياستمداران آن انتقاد مىكند و مىگويد « از خصوصيات سياست اسپانيا در آن عصر يكى آن بود كه هيچ‌كس حاضر نبود در اين ماجرا بينديشد و قضيهء موريسكيها را مورد تحقيق و بحث قرار دهد . هرچه بحث و جدل بود ، بر سر اين بود كه چگونه مىتوان وسايل اخراج را مهيا ساخت و به اخراج‌شوندگان چه مزايايى مىتوان ارزانى داشت و سرنوشت اطفال چه خواهد شد . ولى كسى در عواقب آن نمىنگريست و به آن نمىانديشيد . » « 4 »\r\nموضع متفكرين اسپانيائى در برابر اين عمل مختلف بود . مثلا روحانيان از اخراج موريسكىها با خشنودى بسيار استقبال مىكردند و آن را اوج پيروزى دين مىشمردند . يكى از آنها كشيشى است به نام بلدا كه خود از مورخان قرن گذشته است .\r\nاو در كتابى كه در دفاع از اين اقدام نوشته است گويد : « دورهء طلايى اسپانيا با اخراج موريسكيها آغاز شد . با اخراج آنها اسپانيا وحدت دينى خود را به دست آورد و در امور داخلى خود بر مشكلات غلبه يافت . حادثه اخراج مهمترين حادثه است بعد از ظهور مسيح و ايمان آوردن اسپانيا به مسيحيت » . « 5 » كشيش ديگرى مىگويد : « موريسكيها پندارند كه آسايش از اسپانيا رخت بربست ، از آن هنگام كه آنان را به پذيرفتن مسيحيت اكراه كردند ولى با اخراج آنها آسايش در همه جا سايه گسترد و تجارت رونق يافت و امنيت در خارج و داخل سايه افكند . » « 6 » كشيش ديگرى به نام وثنتى دولافونته در تاريخ دينى خود گويد : « مسخره است اگر بگوئيم كه اخراج موريسكيها سبب انحطاط اسپانيا شده\r\n\r\n\r\n","description":"","footnote":"\r\n( 4 ) .  . 783 . p , socsiroM ehT : aeL \r\n( 5 ) .\r\n . ainapsiH ni murohcsiroM evia murolghpoeN asuaC ni iedif oisnofeD . adelB \r\n( 6 ) .  . 663 . P ; socsiroM ehT ; aeL \r\n","page_name":" 406 ","page_number":420},
  {"content":"\r\n\r\nاست . گاه ملتى صد و پنجاه هزار نفر را در يك طاعون يا جنگ داخلى از دست مىدهد .\r\nپس چرا بايد فيليپ سوم را به سبب اين عملش ملامت كرد ؟ » ولى اين كشيش خود اعتراف مىكند كه اخراج آنان سبب كاهش مداخل اشراف و كليساها گرديد . « 7 »\r\nگروه ديگرى از كشيشان مىگويند كه اسپانيا با اجراى اخراج موريسكيها بهاى گزافى پرداخت ولى با يك گرايش فلسفى گويند ، رفاه و آسايش فراوان فضائل را از ميان مىبرد . پس فقر و پارسائى با وجود ايمان چه زيان دارد . پس از اخراج موريسكيها فقراى مسيحى توانستند براى خود كارى پيدا كنند . « 8 »\r\nمرد روحانى و مورخ بزرگ اسپانيا دون لورنته مورخ محاكم تفتيش عقايد چنين گويد : « وسائلى كه محكمه در كارهاى خود با قساوت تمام به كار مىبرد سبب وحشت عظيم موريسكيها از اين محكمهء خونين شده بود و به جاى آنكه به مسيحيت تعلق خاطر پيدا كنند از دينى كه از آن روز كه به آن گردن نهاده بودند جز زور و تحكم چيزى نديده بودند ، كينه به دل گرفتند . و اين خود سبب آشوبهاى سال 1609 گرديد و به اخراج اين ملت انجاميد . شمار اخراج‌شدگان به يك ميليون نفر مىرسيد . و اين براى اسپانيا خسارت و زيانى بزرگ بود . در مدت صد و سى و نه سال محكمهء تفتيش سبب شد كه اسپانيا سه ميليون نفر از جمعيت خود را از يهودى و مسلمان و موريسكى از دست بدهد . » « 9 »\r\nكاردينال ريشليو فرانسوى كه يكى از روحانيان بزرگ كليساست در خاطرات خود گويد : « اخراج موريسكيها از حيث جسارت و توحش سختترين حادثه‌اى است كه تاريخ ضبط كرده است . »\r\nغير از كشيشان ديگر صاحبنظران و متفكران در اين موضوع اظهارنظر كرده‌اند . مثلا\r\n\r\n\r\n","description":"","footnote":"\r\n( 7 ) .  . 693 493 . P . dibi ; aeL \r\n( 8 ) .  . 763 . P , dibi aeL \r\n( 9 ) .\r\n . ) 7181 - 5181 ( anapsE ed noicisiuqnI al ed acitirC airotsiH ; etnerolL \r\n","page_name":" 407 ","page_number":421},
  {"content":"\r\n\r\nدان‌ويلااىكوليادو مىگويد : سخنى خرافه‌آميز است اگر گفته شود كه موريسكيها عنصر مفيدى در توليدات اسپانيا بوده‌اند . اگر اينان از چنين موهبتى برخوردار بودند ، اين رفاه و فراوانى را با خود به بلاد مغرب مىبردند « 10 » .\r\nمودستو لافونته مىگويد : « به‌هرحال مقرراتى كه فيليپ سوم بر ضد موريسكيها وضع كرد ، اسپانيا را از جماعت كثيرى از ساكنان خود محروم كرد . به عبارت ديگر از ساكنانى كه همه كشاورزان و بازرگانان و صنعتگران بودند . اينان ماليات گزاف مىپرداختند . كمترين زيان اخراج ايشان آن بود كه اخراج‌شدگان ميليونها سكه با خود از مملكت خارج كردند و اين در حالى بود كه اسپانيا از حيث كمبود نقدينه در عسرت بود . از اين فاجعه‌آميزتر رواج هزاران سكهء قلب يا ناقص وزن در بازار اسپانيا بود و اين سوءقصدى بود كه از سوى موريسكيها پيش از اخراج صورت گرفت . « 11 »\r\nفلورثيوخانر گويد : آرى سقوط صنايع ما از سال 1609 آغاز مىشود سالى كه اخراج موريسكيها آغاز شد . بيهوده است اگر سياستمداران ما بخواهند ناكاميهاى ما را در قرن هفدهم به علل و اسباب ديگر منسوب دارند ضربت اخراج موريسكيها ضربتى ناگهانى بود كه تا به امروز ملت نتوانسته است از زير بار آن قد راست كند . اشتغال عربها به حرفه‌هاى سخت بر حرفه‌هاى معمولى در اسپانيا تنها دو اثر ناپسند داشت اول آنكه چنين حرفه‌هايى را در زمرهء كارهاى پست به حساب آوردند و ديگر آنكه خود به آموختن آن حرفه‌ها نمىپرداختند مبادا به كسانى كه اهل آن حرفه‌ها هستند شباهت پيدا كنند . موريسكيها زراعت مىكردند و نيشكر و پنبه و حبوبات توليد مىنمودند به خصوص در فن آبيارى مهارت بسيار داشتند و اين سبب شد كه در بلنسيه و غرناطه باغها و بستانها و مزارع بارور پديد آورند بافتن پارچه‌هاى حرير و پشمى و ساختن كاغذ و دباغى پوست در تخصص آنها بود و حال\r\n\r\n\r\n","description":"","footnote":"\r\n( 10 ) .\r\n . P ) 9881 dirdaM ( selonapsE socsiroM sol ed noislupxE aL : odalloC y alivnaD . M \r\n. 322 - 320\r\n( 11 ) .\r\n . P ) 7581 dirdaM ( anapsE ed socsiroM sol ed laicoS noicidnoC : renaJ oicerolF . D . 101 001 \r\n","page_name":" 408 ","page_number":422},
  {"content":"\r\n\r\nآنكه اسپانيائيها به سبب تن‌پرورى يا تكبر چنين كارهايى را حقير مىشمردند و از پرداخت به آنها امتناع مىكردند . و اكنون كه آنها را از مملكت اخراج كرده بودند اين كارها معطل مانده بود . سپس مسئله نقصان سكه‌هاى طلا پيش آمد ، زيرا آنها مبالغ بسيارى را با خود برده بودند و آنچه برجاى گذاشته بودند سكه‌هاى تقلبى يا ناقص‌وزن نقره بود . البته برخى از سروران كه اموال و خانه‌هاى موريسكيها را به بهاى اندك خريدند سودهاى كلان بردند و در آن ميان دوك دلرما و خانواده‌اش بودند كه از فروش خانه‌هاى آنان پنج ميليون و پانصد هزار ريال سود بردند .\r\nمورخ اجتماعى پيكاتوستى در كتاب خود به نام « عظمت و انحلال اسپانيا » گويد :\r\nاخراج موريسكيها مصيبت بزرگى بود كه بر اسپانيا وارد آمد . آرى در روزگار آن دو پادشاه كاتوليك بود كه بعضى از متعصبين چنين پيشنهادى كردند . در سال 1529 اسقف اشبيليه در اين راه كوشش فراوان نمود و در همه ايام فرمانروايى فيليپ دوم اين موضوع تعقيب شد ولى تنها در عصر فيليپ سوم بود كه اين خطاى بزرگ جامهء عمل به خود پوشيد « 12 » .\r\nمنندث اىپلايو در كتاب خود « اخراج شدگان از اسپانيا » ضمن تأييد اخراج موريسكيها از اسپانيا در پاسخ كسانى كه مىگويند با اخراج آنان زراعت و صنعت روى به انحطاط نهاد گويد : سقوط زراعت را نمىشود انكار كرد ولى در آن مبالغه شده است . اما در باب صنايع بايد گفت كه صنايع نيم قرن پيش از اين دستخوش اضمحلال گرديده بود .\r\nهمچنين صنايع اصلى و بزرگ - اگر كاغذسازى و حريربافى را استثناء كنيم - در دست موريسكيها نبود و آنان بيشتر كارگر بودند تا صنعتگر . بعضى مىگويند شمار كارگاههاى پارچه‌بافى پيش از اين واقعه در اشبيليه شش هزار دستگاه بود و حال آنكه در عهد فيليپ پنجم به سيصد رسيد و اين انحطاط را معلول اخراج موريسكيها مىدانند اينان فراموش مىكنند كه در اشبيليه هيچ يك از موريسكيها نمىزيسته‌اند و\r\n\r\n\r\n","description":"","footnote":"\r\n( 12 ) .\r\n dirdaM ( anapsE ed aicnedaceD y azednarG al erbos soidutsE : itsotaciP epileF . D . 201 101 . P ) 7881 \r\n","page_name":" 409 ","page_number":423},
  {"content":"\r\n\r\nاين صنعت پنجاه سال پيش از واقعهء اخراج رو به انحطاط نهاده بود . گويا اجداد ما براى دست يافتن به ثروت شركت در جنگ ايتاليا و بلاد فلاندر و جنگ در آمريكا را بر كار در كارخانه‌ها ترجيح مىداده‌اند و به كارهاى فنى به ديدهء تحقير مىنگريسته‌اند ، كشف دنياى جديد و ثروت عظيمى كه از آنجا به اسپانيا سرازير شد سبب واقعى تعطيل شدن كارگاههاى پارچه‌بافى و ركود كشاورزى ما شد ما را در آغاز در زمرهء حادثه‌جويان بهره‌مند درآورد و سپس در زمرهء اشراف گدا . « 13 »\r\nدكتر لى يكى از محققين متأخر گويد : « اگر بپذيريم كه اخراج موريسكيها همچنانكه منندث اىپلايو گفته نتيجهء محتوم قانون تاريخ و در عهد فيليپ سوم يك ضرورت بوده است بايد گفت كه اين ضرورت را تعصبات قرن شانزدهم ساخته و پرداخته كرد . » « 14 »\r\nاسكات معتقد است كه « نتايج اين جريمه ضربتى بود بر اسپانيا كه موجب ويرانى و قحط گرديد . حكومت به ناچار دست يارى خود را به سوى بسيارى از خانواده‌هاى اشراف دراز كرد ، كه در اثر اين اقدام انتحارى دربار ، ثروت خود را از دست داده بودند .\r\nمناطقى كه پوشيده در اراضى زراعتى بود در خاموشى فرورفت و به جاى كشاورزان و صنعتگران در هر جا دزدان و قانون‌شكنان آشكار شدند . » « 15 »\r\nپيدال بر آن است كه اسپانيا به سبب اخراج موريسكيها زيانهاى مادى بسيار ديد ، زيرا با رفتن آنان از وجود ملتى كوشا و كارا و ماهر در امور كشاورزى و صنعت محروم گرديد . ولى واقع اين است كه انقلاب پروتستانى ، اسپانيا را مجبور ساخت كه براى حفظ آيين كاتوليك سياست خشن در پيش گيرد و معامله با موريسكيها يكى از نشانه‌هاى اين سختگيرى بود .\r\n\r\n\r\n","description":"","footnote":"\r\n( 13 ) .\r\n . 343 - 933 . P . selonapsE sexodreteH sol ed airotsiH : oyaleP Y zedneneM . M \r\n( 14 ) .  . I 04 - 993 793 - 593 . P : socsiroM ehT : aeL \r\n( 15 ) .\r\n . 823 . P . III . V eporuE ni eripmE hcirooM ehT : ttocS \r\n","page_name":" 410 ","page_number":424},
  {"content":"\r\n\r\nاخراج موريسكيها گام موفقيت‌آميزى نبود ، پديده‌اى بود از آثار ارتجاع كاتوليكها .\r\nفيليپ دوم كه خود پادشاهى نيرومند بود از برداشتن چنين گام خطرناكى احتراز داشت ولى فرزند او فيليپ سوم پادشاهى ضعيف‌النفس و كم‌خرد بود و غالبا مغلوب سياست دينى و كليسا . اينان نمىانديشيدند كه حداقل نيمى از موريسكيها اسپانيائيهاى خالص بودند كه در اعصار مختلف اسلام آورده بودند و اكنون كه آنان را به پذيرش مسيحيت اجبار كرده بودند در زمرهء موريسكيها به حساب مىآمدند .\r\nدومارلس گويد : ملتى بيدار و هوشمند و روشن‌راى كه به همت و كوشش او ، سرزمينهايى كه در اثر غرور و خودپسندى گوتها ويران شده بود حياتى تازه يافت . . از آن پس نعمت و راحت بدان روى نهاد . قناتهاى متعدد حفر گرديد . ولى در اين جهان هيچ چيز پايدار نمىماند . ملتى كه گوتها را مغلوب كرده بود و قرنها فرمان‌روايى كرد خود چون اشباح ناپديد شد . عربها ناگهانى در اسپانيا ظاهر شدند ، چون شرارى كه در هوا بدرخشد و سراسر افق را روشنى بخشد سپس خاموش گردد و روى به ديار عدم نهد .\r\nميليونها عرب از اسپانيا راهى ديار ديگر گرديدند در حالى كه اموال و صنايع و هنرهاى خود را كه ثروت عظيم دولت بود با خود حمل مىكردند . اسپانيا چه چيز به جاى آنها آورد ؟ به اين سوال نتوان پاسخ داد جز اينكه بگوئيم اندوه و تباهى و ويرانى . « 16 »\r\nلين‌پول در مقدمهء كتاب خود « عرب در اسپانيا » مىگويد : اسپانيا هشت قرن در دست مسلمانان بود و فروغ تمدن درخشان آن اروپا را به حيرت افكند . سرزمينهاى آن در اثر سعى و جديت كشاورزان آن يكسره نعمت و آبادانى بود . در دشتهاى وادى الكبير شهرهاى بزرگ به وجود آمد ، كه اكنون نامهاى آنها گذشتهء شكوهمند آنان را در خاطره‌ها زنده مىدارند . در آنجا علوم و فنون رونق فراوان يافت شكوفه علوم رياضى و نجوم و گياهشناسى و تاريخ و فلسفه و قانونگذارى تنها در اسپانياى مسلمان ثمره داد .\r\nولى هنگامى كه غرناطه سقوط كرد عظمت اسپانيا هم روى در سراشيب سقوط نهاد .\r\nبراى مدتى كوتاه اشعه‌اى از خورشيد تمدن عربى بر سراسر زمينى كه هنوز از حرارت\r\n\r\n\r\n","description":"","footnote":"\r\n( 16 ) .\r\n te engapsE ne seruaM sed te sebarA sed noitanimaD al ed eriotsiH : selraM eD 604 - 404 . P . III . V ) ednoC hpesoJ . M ed eriotsiH ' l rus egider ( lagutroP \r\n","page_name":" 411 ","page_number":425},
  {"content":"\r\n\r\nآن تاب و توانى داشت درخشيد . آنگاه عظمت اعصار فرناندو و ايسابلا و شارل پنجم و فيليپ دوم و كلومبوس و كورتس و بيثارّو روى به ضعف نهاد تا با مرگ او دولتى عظيم بميرد . سپس با سيادت محاكم تفتيش نشانه‌هاى ويرانى آشكار شد و بر اسپانيا ظلمت سايه افكند . . . فنون و علوم اشبيليه و طليطله و المريه پايان گرفت و صنايع نابود شد .\r\nمدارس عمومى لگدكوب شد تا زوال آنها زوال آثار اسلام را در پى داشته باشد .\r\nشهرهاى بزرگ خراب شد . صفا و طراوت دره‌هاى سرسبز ناپديد گرديد و بدبختى و بينوايى جاى آنها را گرفت و دزدان و راهزنان جاى دانشجويان و بازرگانان و سلحشوران را گرفتند . چنين بود انحطاط اسپانيا پس از دور راندن عربها . « 17 »\r\n\r\n\r\n","description":"","footnote":"\r\n( 17 ) .  niapS ni srooM ehT : elooP - enaL \r\n","page_name":" 412 ","page_number":426},
  {"content":"\r\n\r\nفيليپ سوم . موزهء مادريد\r\n\r\n","description":"","footnote":"","page_name":" 413 ","page_number":427},
  {"content":"\r\n\r\nامير البحر خير الدين موزهء مادريد\r\n\r\n","description":"","footnote":"","page_name":" 414 ","page_number":428},
  {"content":"\r\n\r\n\r\nباب پنجم نظام حكومتى و حيات اجتماعى و فكرى در مملكت غرناطه\r\n\r\n","description":"","footnote":"","page_name":" 415 ","page_number":429},
  {"content":"\r\n . \r\n","description":"","footnote":"","page_name":" 416 ","page_number":430},
  {"content":"\r\n\r\n\r\nفصل اول نظام حكومتى در مملكت غرناطه و خواص اجتماعى آن\r\n\r\n1\r\nتمدن اندلسى صفحه‌اى از زيباترين و شكوهمندترين صفحات تمدن بشرى و اسلامى را در برابر ما مىگشايد . تمدن اسلامى در اندلس در محيط و موقعيت خاص خود به وجود آمد و تحت تاثير عوامل تاريخى و اقليمى و اجتماعى معين رنگ و ويژگيهاى خاص خود را به دست آورد .\r\nداستان تمدن اندلسى در تاريخ تمدنهاى اروپايى مكان منزلت رفيع خود را اشغال كرده ولى متأسفانه آنچنانكه بايد از روى مآخذ اسلامى مورد بحث و تحقيق قرار نگرفته و تا به امروز آنچنانكه در خور مقام اوست بر صفحات كتاب نقش نبسته است . آنچه در بارهء آن در مآخذ ما مكتوب است مطالبى است پراكنده و خالى از نظم و تنسيق و شرح حال اعلام انديشه و ادب كه آن هم از جوانب مختلف و مهم مورد بررسى قرار نگرفته است . البته بوى ادعا مىدهد اگر بگوئيم كه ما مىتوانيم اين قصهء درخشان را با جنبه‌هاى متعدد آن در يك يا چند فصل در كتابى كه ويژهء تاريخ مراحل متأخر زندگى ملت اندلس است بگنجانيم . آنچه در اينجا قصد بيان آن را داريم ارائهء صورى است از تمدن اندلسى در ظل مملكت غرناطه تا بتوانيم موضوعى را كه در پيرامون آن قلمفرسايى مىكنيم به اتمام رسانيم و نظامات و اوضاع و احوالى را كه ملت اندلس مراحل آخر حيات خود را در سايه آن سپرى ساخته‌اند كى روشن سازيم و بنگريم كه در\r\n\r\n","description":"","footnote":"","page_name":" 417 ","page_number":431},
  {"content":"\r\n\r\nمضمار انديشه و ادبيات و هنر تا به كجا رسيده است . البته منابع اسلامى ما در اين بخش از تاريخ اندلس اندك است . زيرا بيشتر آثار و اسناد اندلسى متعلق به اين عصر - چنان كه ديديم - به دست اسپانيائيها از ميان رفته و جز اندكى از آن به دست ما نرسيده است . از آنچه به دست ما رسيده يكى آثار ابن الخطيب است و آنچه المقرى از آثار و اسنادى كه اصل آنها از ميان رفته براى ما نقل كرده است و او را در رساندن آنها به ما ، بر ديگران فضيلتى است .\r\n* * * اگر تاريخ سياسى اندلس سراسر آشفتگى و جوشش و ركود و قوت و ضعف است ، تاريخ تمدن اندلس نيز چنين است . اندلس در سايهء خلافت اموى در عهد عبد الرحمان الناصر و پسرش الحكم المستنصر از نظر سياسى به اوج قدرت خود رسيد ، همچنين از نظر تمدن و فرهنگ نيز به مقامى شامخ دست يافت ، هرچند در اين روزگار به اوج نضج و انسجام فكرى نرسيد . چون خلافت اموى منقرض شد و نظم سياسى و اجتماعى آن روى به اضمحلال نهاد و شورش و هرج و مرج در سراسر اندلس حكمفرما شد و بسيارى از آثار عمرانى و فكرى در گرداب فتنه‌ها فرورفت ، براى مدت زمانى تمدن اندلسى نيز روى به ذبول و پژمردگى نهاد ، تا آن‌گاه كه دولت امراى طوايف بر روى خرابه‌هاى دولت اموى قد برافراشت و توانست با وجود خردى و رقابتها و كشاكشها در ميدان جنگ ، لمحهءاى از شكوه دولت اسلامى را بازگرداند و نشانه‌هاى حضارت اندلسى در قصور و تأسيسات و مجتمعات آن آشكار گردد و در سايه آن دولت تفكر و ادب بارور شود . اندلس در اين مرحله از تاريخ پر اضطراب خود جمعى از اعاظم متفكرين و ادبا و شعراى خود را چون فيلسوف ابن حزم متوفى به سال 456 ه / 1064 م و بزرگترين مورخ خود ابن حيان متوفى به سال 469 ه / 1076 م و شاگردش الحميدى متوفى به سال 488 ه / 1095 م و از شعرا و ادبا ابن زيدون متوفى به سال 462 ه / 1069 م و ابن عبدون متوفى به سال 520 ه / 1126 م و دهها تن ديگر از نويسندگان و شاعران كه فتح بن خاقان در كتاب خود ، قلائد العقيان ، از آنان ياد كرده\r\n\r\n","description":"","footnote":"","page_name":" 418 ","page_number":432},
  {"content":"\r\n\r\nاست به عرصه وجود آورد . حتى برخى از امراى طوايف خود در طليعهء ادبا و شعرا قرار داشتند . چون امير عالم عمر بن الافطس صاحب بطليوس متوفى به سال 484 ه و دو شاعر بزرگ المعتمد بن عباد صاحب اشبيليه متوفى به سال 488 ه و والمعتصم بن صمادح صاحب المريه متوفى به سال 484 ه . ولى به زودى اين نهضت ادبى و فكرى بزرگ فروكش كرد ، زيرا امراى طوايف برافتادند و مرابطين به سال 484 ه / 1091 م بر اندلس مستولى شدند . مرابطين بربرهاى صحراگرد بودند ، مردمى سخت و خشن كه جز سپاهيگرى هنرى نداشتند . با افكارى كهنه و واپس‌گرا . اينان به تمدن درخشان اندلس به چشم كينه مىنگريستند . در ايام مرابطين بازار انديشه و ادب راكد شد و شكوه و جلوهء حضارت اندلسى رو به زوال نهاد . با اين همه در عصر كوتاه‌مدت فرمانروايى ايشان شخصيتهاى بزرگى چون ابو القاسم خلف بن عباس القرطبى طبيب شهير متوفى به سال 516 ه / 1122 م و ابن باجه طبيب و فيلسوف متوفى به سال 523 ه / 1129 م ( در لاتينى  ecapnevA  ) و ابو بكر الطرطوشى فيلسوف سياسى صاحب كتاب سراج الملوك متوفى به سال 520 ه / 1126 م و فتح بن خاقان متوفى به سال 535 ه / 1140 م و ابن بسام شنترينى صاحب « الذخيره » متوفى به سال 542 ه / 1147 م و ابن قزمان امير زجل اندلسى متوفى به سال 555 ه / 1160 م . ولى ظهور اينان و كسانى همانند اينان چيزى جز آثار نهضت فكرى و ادبى عهد ملكوك الطوايف نبوده است .\r\nدولت موحدين جانشين دولت مرابطين گرديد ، از اين پس تمدن و فرهنگ اندلسى انتعاش حاصل كرد . موحدين نيز چون مرابطين در مهد خشونت و در يك زندگى زهدآميز پرورش يافته بودند . ولى افق فكريشان وسيع‌تر از آنها بود و براى پذيرفتن ثمره‌هاى تمدن استعداد بيشترى داشتند . دولت موحدى صبغهء علمى و دينى داشت ، زيرا مؤسس آن دولت محمد بن تومرت خود از پيشوايان تفكر دينى بود و جانشينان او عبد المؤمن و فرزندانش به علوم و فنون اهتمام بسيار داشتند . حريت انديشه و تحقيق كه در عهد مرابطين در بند كشيده شده بود از بند برهيد . خواندن كتب غزالى و ديگر متفكران مشرق كه در ايام مرابطين ممنوع شده بود ، آزاد گرديد . در اين ايام يعنى\r\n\r\n","description":"","footnote":"","page_name":" 419 ","page_number":433},
  {"content":"\r\n\r\nدر اواخر قرن ششم و اوايل قرن هفتم هجرى تمدن و فرهنگ اندلسى به اوج پختگى خود رسيد و چشمه‌هاى نبوغ جارى گرديد و طايفه‌اى از اعاظم اقطاب علم و عمل ظهور كردند . در طليعهء اين اقطاب بنى زهر اشبيلى بودند و عميدشان وزير و طبيب شهير ابو العلاء بن زهر سپس فرزندش ابو مروان عبد الملك بن زهر ، متوفى به سال 564 ه / 1168 م ( به لاتينى  aroznevA  ) . ابن زهر بزرگترين پزشك قرون وسطى بعد از ابو بكر محمد بن زكرياى رازى است . ابن رشد او را پس از جالينوس بزرگترين طبيب مىشمارد . كتاب « التيسير » او از بزرگترين مراجع طب در قرون وسطاست . آثار او كه چون آثار ديگر متفكران به لاتينى ترجمه شد در سير تحقيقات پزشكى در اروپا تأثيرى شگرف داشت .\r\nدر كنار اينان فلاسفه بزرگى نيز ظهور كردند چون ابو بكر بن الطفيل وادى آشى متوفى به سال 571 ه / 1176 م صاحب « رسالهء حىّ بن يقظان » و امام و فيلسوف بزرگ ابو الوليد محمد بن احمد بن رشد قرطبى متوفى به سال 594 ه / 1197 م و الرئيس موسى بن ميمون يهودى قرطبى متوفى به سال 602 ه / 1205 م .\r\nسياست موحدين را در برابر تفكر كه گاه به تسامح مىگراييد و گاه به شدت و سختگيرى ، مىتوان در زندگى ابن ميمون و ابن رشد مشاهده كرد . ابن ميمون از بزرگترين اطباء و فلاسفهء عصر خود بود ، ولى به سبب يهودى بودنش در خلال سركوبى بزرگ يهوديان ، در زمان عبد المؤمن خليفهء موحدى ، او نيز گرفتار بليات و محن بسيار شد . اندلس را ترك گفت و به مشرق رفت و در مصر فرود آمد و در ديار مصر به خدمت پرداخت و طبيب خاص سلطان صلاح الدين گرديد و براى تدريس در قاهره برگزيده شد . ابن رشد هم بدون شك از بزرگترين فلاسفه و متفكرين اسلام در اين عصر است . ابن رشد در سال 520 ه / 1126 م در قرطبه متولد شد . از آغاز جوانى به ابو يوسف يعقوب بن عبد المؤمن كه عهده‌دار امور اندلس بود پيوست . اين امير نيز چونان پدرش اعلام متفكرين و علماء را به نزد خود دعوت مىكرد . ابن رشد در فقه و طب و فلسفه سرآمد شد و در سال 565 ه به قضاى اشبيليه منصوب گرديد . سپس مسند\r\n\r\n","description":"","footnote":"","page_name":" 420 ","page_number":434},
  {"content":"\r\n\r\nقضاى قرطبه يافت و بيست و پنج سال همچنان در سايهء حكومت موحدين در اندلس و مغرب صاحب مشاغل قضا و امور ادارى بود و هم طبيب خاص ابو يعقوب يوسف . سپس طبيب خاص پسرش ابو يوسف يعقوب المنصور . بعضى از دشمنان ، او را به زندقه متهم كردند و به اندلس تبعيد نمودند كه در قرطبه بماند و تحت نظر قرار دادند . در اواخر عمر مقام پيشين خود بازيافت و بار ديگر به مراكش دعوت شد زيرا مورد عفو سلطان ابو يوسف يعقوب المنصور واقع شده بود .\r\nبزرگترين آثار ابن رشد شروحى است كه به فلسفه ارسطو نوشته است ، در منطق و ما بعد الطبيعه . آثار او از اوايل قرن سيزدهم ميلادى به لاتينى ترجمه شد و كليد تحقيقات ارسطويى در قرون وسطا گرديد . فلسفهء ارسطو پيش از آنكه ابن رشد به شرح آن پردازد غامض و تاريك بود . شروح ابن رشد اساس بسيارى از مباحث فلسفه در ايام شكوفايى عصر رنسانس شد . مورخان فلسفه مىگويند فلسفه نظرى اروپا آن قدر كه از عرب و فلسفهء عربى بهره گرفت از قسطنطينيه كه ميراث فلسفهء يونان را به وديعت داشت بهره‌مند نشد . ابن رشد در طب كتاب « الكليات » را تأليف كرد كه از مهمترين آثار پزشكى در قرون وسطا بود . اين كتاب از اوايل قرن سيزدهم به زبان لاتينى و ديگر زبانهاى اروپايى ترجمه شده است . ابن رشد را كتب و رسالات ديگرى است در مباحث كلامى و فلسفى .\r\nدر عصر موحدين فلسفه وضع پرخطرى داشت . ديديم كه بر سر ابن رشد چه آمد و به سبب داشتن آراء فلسفى به زندان افتاد . ديگر از قربانيان اين عصر متفكر ديگر اندلسى ابن حبيب اشبيلى بود كه به سبب آراء فلسفىاش در ايام المأمون بن المنصور به زندقه متهم گرديد و به قتل رسيد . « 1 » فلسفه در ايام موحدين همتاى الحاد و زندقه بود و خطرى به حساب مىآمد كه بسيارى از متفكرين آن عصر به آن گرفتار آمدند .\r\nدر اين ايام در كنار اين دانشمندان گروهى از اقطاب ادب و شعر پديد آمدند ، چون\r\n\r\n\r\n","description":"","footnote":"\r\n( 1 ) . المقرى : نفح الطيب ج 2 / ص 138 .\r\n","page_name":" 421 ","page_number":435},
  {"content":"\r\n\r\nابو القاسم خلف بن بشكوال القرطبى متوفى به سال 578 ه / 1183 م مؤلف كتاب « الصله » كه ذيل كتاب « علماء الاندلس » ابن فرضى است . « 2 » و ابن بدرون اشبيلى متوفى در آغاز قرن هفتم شارح قصيدهء مشهور ابن عبدون در رثاء بنى الافطس و ابن الصابونى صوفى اشبيلى شاعر متوفى به سال 604 ه / 1207 م . ابن الابار در حق او گفته است :\r\n« با رفتن او ادبيات نيز برفت و شعر اندلس خاتمه يافت » .\r\nدر عصر موحدين مدارس علمى در مغرب و اندلس فراوان شد . مدارس اندلس در شهرهاى اشبيليه و قرطبه و غرناطه و بلنسيه و مرسيه بود . اين شهرها در آن ايام مجمع علوم و معارف بودند و دانش‌پژوهان از همه جا به آنجا روى مىآوردند . كتابخانه‌هايشان نفيسترين كتب و مصنفات را در علوم و فنون مختلف دربرداشت .\r\nموحدين به هنر نيز توجه داشتند . در عهد ايشان در شهرهاى بزرگ اندلس مساجد و كاخهاى عظيم كه از حيث زيبايى و فخامت ممتاز بودند ، ساخته شد . ابو يوسف يعقوب المنصور نوادهء عبد المؤمن را به احداث ابنيه شوق فراوان بود . از آثار او در اندلس يكى مسجد جامع اشبيليه است كه منارهء عظيمش امروز برجاى است . اسپانيائيها آن را به برج ناقوس كليساى بزرگ اشبيليه كه به جاى آن مسجد ساخته شده تبديل كرده‌اند .\r\nاين برج از شكوهمندترين آثار باقيماندهء اندلس است و اسپانيائيها آن را « لا خير الدا »  adlarig aL  مىنامند .\r\nكشاورزى و صنعت و تجارت نيز در عصر موحدين رونق بسيار يافت . مخصوصا زراعت به شيوه‌هاى عالى فنى رواج يافت و محصولات متنوع به دست آمد . باغهاى ميوه اطراف بلنسيه و اشبيليه را در خود پوشيده بود .\r\nدر عصر موحدين صنعت نيز رونق يافت علاوه بر صنايع جنگى پارچه‌بافى و دباغى و كاغذسازى شكوفا شد . بازار تجارت رايج بود و شهرهاى مرزى اندلس چون بلنسيه و دانيه و اشبيليه و المريه و مالقه از بزرگترين مراكز تجارت خارجى در اين عصر بودند .\r\n\r\n\r\n","description":"","footnote":"\r\n( 2 ) . در دو مجلد به سال 1883 در مادريد به چاپ رسيده است .\r\n","page_name":" 422 ","page_number":436},
  {"content":"\r\n\r\nچون در اوايل قرن هفتم هجرى دولت موحدين در مغرب و اندلس روى به ضعف نهاد و بيشتر شهرهاى بزرگ و ثغور اندلس دستخوش بلوا و آشوب گرديد و از هرجا كسى سر بر كرد تا از ميراث آن دولت روى به انقراض سهمى حاصل كند . اسپانياى مسيحى نيز فرصت را مغتنم شمرد ، تا او نيز از اين نمد كلاهى به دست آورد . از آن پس شهرهاى بزرگ اندلس يكى پس از ديگرى به دست مسيحيان افتاد . اندلس براى دفع مهاجمان تا آنجا كه يارايش بود روى به ميدان جهاد نهاد . درست است كه عروض آن محنتها آتش طبع شاعران را تيزتر نمود تا دلگدازترين مراثى خود را بسرايند ولى هنر و صنعت را دايرهء فعاليت تنگ شد و دولت انديشه و ادب سر در سراشيب زوال نهاد .\r\n\r\n2\r\nفتنه‌هاى داخلى و بيش از سى سال كشاكش و جدال و آويز ميان اسپانياى مسلمان و اسپانياى مسيحى نتيجه‌اى جز سقوط بيشتر شهرهاى بزرگ و قديمى اندلس چون قرطبه و اشبيليه و بلنسيه و مرسيه و جيان به دست مسيحيان ، به بار نياورد .\r\nسرزمين اندلس ، كوچك و كوچكتر شد تا در مملكت غرناطه محدود گرديد . در گيرودار اين آشوبها مملكت غرناطه ظهور كرد و در سرزمين كوچكى ميان نهر الوادى الكبير و دريا ، استقرار يافت و بيشتر خاندانهاى قديمى اندلس كه نمىخواستند در ظل فرمانروايى مسيحيان زندگى كنند روى بدان نهادند و هنوز اندك زمانى نگذشته بود كه وديعتگاه ميراث ملى و سياسى اندلس و تمدت و فرهنگ و انديشهء اندلسى گرديد .\r\nمملكت غرناطه با وجود كمى وسعتش مملكتى ثروتمند بود . در كنار دره‌هاى سبز و خرم و باغها و مزارع بارورش از حبوبات و تاكها و زيتون و ميوه‌ها ، در كوهستانهاى صعب العبور خود هم معادن طلا و نقره و سرب و آهن داشت . « 3 »\r\n\r\n\r\n","description":"","footnote":"\r\n( 3 ) . ابن الخطيب الاحاطه فى اخبار غرناطه ( القاهره 1956 ) ج 1 / ص 104\r\n","page_name":" 423 ","page_number":437},
  {"content":"\r\n\r\nشهرهاى مرزىاش كه همان مرزهاى جنوب اندلس بود ، مخصوصا المريه و مالقه از حيث تجارت بازارهايى پررونق بود . ولايت غرناطه خود به تنهايى صد و چند روستا و شهر داشت كه ابن الخطيب آنها را نام برده ولى امروز به مرور زمان بسيارى از آنها از ميان رفته‌اند . « 4 » اما شهر غرناطه پايتخت مملكت پس از سقوط ديگر شهرهاى اندلس در دست مسلمانان باقى ماند و به صورت شهرى ثروتمند و پر جمعيت درآمد . با قصر منيع الحمراء ، خيابانها و ميدانهاى وسيع و كاخهاى فخيم استوار و بستانسراها و گردشگاههاى خرم و با طراوت خود يكى از زيباترين شهرهاى قرون وسطا گرديد .\r\nغرناطه شهرى استوار بود ، يكى از جهت موقعيت طبيعىاش و يكى به سبب باروى بلند و مستحكمش كه با هزار و سيصد برج مرتفع در روزهاى شكوفائىاش در شهر و ربضهايش نيم ميليون نفوس زندگى مىكرد در حالى كه كه سيل مهاجران از شهرهاى ديگر اندلس به آنجا روان بود . غرناطه در موقع جنگ مىتوانست پنجاه هزار جنگجو به صحنهء پيكار فرستد و صحنها و حياطهاى الحمراء به تنهايى گنجايش چهل هزار مرد داشت . « 5 »\r\nديديم كه چگونه مملكت غرناطه به دست مردى نابغه يعنى محمد بن الاحمر زعيم بنى نصر رشد يافت . و چگونه اعقاب او يكى پس از ديگرى به مدت دو قرن بر آن فرمان راندند ، تا آنگاه كه به دست مسيحيان افتاد . دولتشان ، دولت نصريه يا دولت بنى الاحمر نام گرفت . زعيم و مؤسس آن امير المسلمين ناميده شد و اين لقبى بود كه نخست از آن ملوك مغرب بود و بعدها به سلاطين غرناطه تعلق گرفت و تا پايان حيات دولت خود ، خود را امير المسلمين مىخواندند و گاه نيز عنوان « الغالب بالله » را بر آن مىافزودند .\r\nملوك بنى نصر هم چون ديگر ملوك قرون وسطا در فرمانروايى مستبد و مطلق العنان بودند و جز اين شيوهء ديگر نمىدانستند ولى در مواقع خطر سلطان از رأى\r\n\r\n\r\n","description":"","footnote":"\r\n( 4 ) . ابن الخطيب الاحاطه ج 1 / ص 133 - 138 .\r\n( 5 ) .\r\n . 981 . P , alleb asI dna dnanidreF : ) atiruZ tiC ( , ttocserP \r\n","page_name":" 424 ","page_number":438},
  {"content":"\r\n\r\nزعماء و سرداران صاحب عصبيت سود مىبرد . سلطان داراى سلطهء حقيقى بود و كارها را خود اداره مىكرد ولى گاه نيز براى خود وزيرى برمىگزيد ، چنان كه در عهد سلطان ابو عبد الله محمد ملقب به المخلوع ( 701 - 708 ه ) وزير ابو عبد الله بن الحكيم اللخمى كارها را مىگردانيد و در عهد سلطان ابو عبد الله محمد بن اسماعيل ( 725 - 733 ه ) وزيرش ابن محروق زمام امور به دست داشت و در عهد برادرش سلطان ابو الحجاح يوسف ( 733 - 755 ه ) حاجب ابو النعيم رضوان و در عهد سلطان الغنى بالله ( 755 - 793 ه ) تا چندى وزيرش ابن الخطيب عهده‌دار امور بود . وزيرانى كه در فرمانروايى كارشان به طغيان مىكشيد غالبا با انقلابى خونين روبه‌رو مىشدند و از كار برمىافتادند و سلطان خود زمام امور به دست مىگرفت .\r\nنظام مطلقه‌اى كه بر غرناطه تحميل مىشد بسا به شورشها مىكشيد و گروهها در دربار و سپاه با هم تعارض مىكردند و اگر پادشاه و قدرت مركزى ضعيف بود اين شورشها به نوعى فئوداليسم منجر مىگرديد و بعضى از زعماء نيرومند و خاندانهاى صاحب عصبيت بر بعضى شهرها و ثغور غلبه مىيافتند . ملت غرناطه ملتى زودخشم بود و در انقلابات سياسى سهمى بسزا داشت .\r\nمناصب مهم دولتى در غرناطه منحصر بود در وزارت و سردارى لشكر و مقام قضا .\r\nوزيران غالبا از ميان رجال اهل قلم برگزيده مىشدند و در ميان وزراى دولت نصريه همواره از اين صاحب‌قلمان ديده مىشد . چون ابن الحكيم اللخمى و ابن الجياب و ابن الخطيب و شاگردش ابن زمرك كه همه از اقطاب كتابت و شعر بودند . كار وزير آن بود كه اوامر سلطان را بشنود و آنها را به اجرا درآورد و كارها را ميان ارباب مناصب تقسيم نمايد و مكاتبات سلطان را انجام دهد و علامت خاص را رسم كند . وزيران بزرگى بودند كه در وزارت مجالى مىيافته‌اند براى جولان در ميدان نظم و نثر . از آن جمله از ابن الخطيب نمونه‌هايى با اسلوبى عالى و بيانى قوى براى ما باقى مانده است . « 6 »\r\n\r\n\r\n","description":"","footnote":"\r\n( 6 ) . ابن الخطيب شمارى از اين نامه‌ها را در كتاب خود « ريحانة الكتاب و نجعة المنتاب » آورده است . اين كتاب هنوز به چاپ نرسيده است .\r\n","page_name":" 425 ","page_number":439},
  {"content":"\r\n\r\nوزير گاه به فرماندهى لشكر نيز منصوب مىشد و به جنگ مىرفت . چنان كه در ايام حاجب رضوان اتفاق افتاد . وزير در غياب سلطان كارهاى سلطنت را به عهده مىگرفت .\r\nچنان كه ابن الخطيب به هنگامى كه سلطان به جنگ رفته بود ، چنين كرد . ابن الخطيب در ايام وزارتش به لقب « ذو الوزارتين » ملقب گرديد و در دولت نصريه جز او و ابن الحكيم الرندى وزير سلطان محمد مخلوع كس اين لقب نيافت . گاه وزير مقام حاجبى نيز حاصل مىكرد و از وزراى دولت نصريه جز حاجب رضوان وزير سلطان يوسف ابو الحجاج كس به اين مقام نرسيد .\r\nوزير براى انجام كارهاى خود چند تن از دبيران را زيردست خود داشت و سلطان را كاتب سر يا امين خاص بود و بسا اتفاق مىافتاد كه از ميان دبيران كسى به مقام وزارت ارتقاء يابد . خلاصه آنكه وزير در رأس كارهاى اجرايى مملكت بود و او بود كه يا از سوى خود كارها را مىراند و يا از سوى يك پادشاه نيرومند .\r\nاما سردارى سپاه از اهم مناصب دولتى بود . آن هم در مملكتى كه پيوسته مورد تجاوز دشمنان قرار مىگرفت . از اواخر قرن هفتم هجرى خاندان بنى العلاء يكى از بطون بنى مرين ملوك مغرب عهده‌دار چنين منصبى بودند و اين به سبب استوار شدن رشتهء اتحاد ميان بنى الاحمر و بنى مرين در مرحله‌اى از تاريخ بود . « 7 » اين سپهسالاران مغربى به مهارت و شجاعت اشتهار داشتند و در ميدان جنگ كارهاى شگرف مىكردند . فرمانده كل لقب شيخ الغزاة داشت . سربازان مغربى در سپاه اندلس عنصرى بارز بودند . از زمان مرابطين و موحدين جماعات كثيرى از بربر در اندلس مانده بودند . « 8 » اينان به سبب خوى بدويت و خشونتى كه داشتند سپاهيگرى را بر هر كار ديگر ترجيح مىدادند ، به هنگام عبور سپاه بنى مرين به اندلس شمار آنان روى در فزونى نهاد .\r\nسپاهيان و سرداران مغربى در مملكت غرناطه با آنكه منشأ خدمات بزرگى در ميدان جنگ بودند گاه نيز تخت پادشاهى و نظام حكومتى را به خطر مىانداختند . مثلا\r\n\r\n\r\n","description":"","footnote":"\r\n( 7 ) . رجوع كنيد به نفح الطيب ج 2 / ص 538 .\r\n( 8 ) . رجوع كنيد به صفحه 56 از همين كتاب .\r\n","page_name":" 426 ","page_number":440},
  {"content":"\r\n\r\nبنى العلاء را كه همواره شيخ الغزاة از آنان بود ، طمع دست يافتن به مقامات بالاتر آسوده نمىگذاشت و در بعضى شورشها و انقلابات چهره مىنمود .\r\nنيروى نظامى غرناطه اساس حيات آن در مدت بيش از دو قرن بود . اين نيروى نظامى توانست غرناطه را در برابر تجاوز دشمنى كه همواره مترصد ضربه زدن بود حفظ كند . سپاه اندلسى علاوه بر آنكه عناصر جنگجو و سلحشورى را از بربرها و سربازان البشرات و غير آن كه از مردم كوهستان در صفوف خود داشت ، از مزاياى ديگرى نيز برخوردار بود مثلا دسته‌هايى از ماهرترين تيراندازان و سواركاران را داشت كه در ميدان مسابقه كس هماورد آنان نبود . در كنار اين مردان جنگجو طبيعت نيز به گونه‌اى بود كه تعرض دشمن را بر غرناطه دشوار مىساخت . كوههاى مرتفع و گذرگاههاى صعب العبور بر شدت مقاومت مدافعان مىافزود . به سبب جنگهاى پىدرپى شهرهاى مملكت غرناطه هريك به صورت دژى استوار درآمده بود . حاجب رضوان النصرى وزير سلطان ابو الحجاج و پسرش الغنى بالله در اين راه كوشش بسيار كردند . از جمله باروى بزرگ غرناطه كه ربض البيازين را هم دربرمىگرفت ، در زمان او ساخته شد و يك سلسله برجها كه شمار آنها از چهل مىگذشت از شرق تا غرب مملكت سر برافراشته بود « 9 » . گذشته از اينها مسلمانان اندلس - چنان كه معلوم مىشود - به راز باروت پى برده بودند « 10 » و از نيمهء قرن چهاردهم آن را به كار مىبردند « 11 » . همه اينها مملكت كوچك غرناطه را توانايى بخشيده بود كه در مقابل دشمنان نيرومند خويش پايدارى كنند .\r\nنيروى دريايى نيز در مبارزهء اندلس براى ادامه حياتش مقامى ارجمند داشت . مملكت غرناطه بر ثغور مشهورى مسلط شده بود ، چون جبل طارق و جزيرة الخضراء و طريف و مالقه در مدخل درياى مديترانه . مهمترين وظيفه ناوگان بعد از حمايت از سواحل و ثغور ، تأمين ارتباط مستقيم ميان مملكت غرناطه و برادران مسلمان آن در آن سوى دريا ، در مغرب\r\n\r\n\r\n","description":"","footnote":"\r\n( 9 ) . الاحاطه فى اخبار غرناطه ، ج 1 / ص 517 .\r\n( 10 ) .  . 491 - 391 . P . allebasI dna dnanidreF : ttocserP \r\n( 11 ) . رجوع كنيد به صفحهء 193 از همين كتاب .\r\n","page_name":" 427 ","page_number":441},
  {"content":"\r\n\r\nاقصى بود . ناوگان اندلسى و مغربى توانسته بودند سالها بر آن آبها سرورى يابند و چون نيروى دريايى غرناطه منقرض شد و ثغور آن به دست مسيحيان افتاد سقوط نهايى را هشدار داد .\r\nمهمترين مناصب قضائى منصب قاضى الجماعه بود كه در اندلس معادل قاضى القضاة در مصر بود . قاضى الجماعه قاضى پايتخت يا قاضى شهر غرناطه نيز بود . غالبا قاضى الجماعه در همان وقت سمت خطيبى الحمراء يا خطيبى مسجد جامع اعظم را نيز بر عهده داشت كه آن نيز از مناصب مهم دينى بود « 12 » . قضاوت در غرناطه به روش مذهب مالك انجام مىگرفت كه از اواخر قرن دوم هجرى در آنجا مذهب رسمىشده بود . تعيين قاضى الجماعه طبق فرمان و منشور پادشاه صورت مىگرفت و اين فرمان و منشور را در غرناطه « ظهير » مىگفتند . اين واژه تا به امروز در مغرب اقصى به همين معنى رايج است . هر شهرى براى خود قاضى و خطيبى داشت و جز علما و فقهاى بزرگ را به كار قضاوت نمىگماشتند .\r\nوظيفهء حسبت تابع منصب قضا بود . حسبت نيز وظيفه‌اى دينى بود كه امر به معروف و نهى از منكر را بر عهده داشت محتسب وظيفه‌اش تعقيب منكرات و تعزير و تأديب مرتكبين بود . مردم را به احترام احكام شرعى وامىداشت و از غش و اختلاس در معاملات و امور معيشت و كيلها و وزنها منع مىكرد . همچنين مردم را به اداى مصالح عامه چون كشيدن راهها و روشن داشتن كوچه‌ها در شب وادار مىنمود .\r\nحفظ نظام و امنيت بر عهده متولى امور شرطه بود كه در عهد دولت اموى او را « صاحب الشرطه » مىگفتند . بعدها او را « صاحب المدينه » و « صاحب الليل » ناميدند .\r\nچنين كسى غالبا از ميان سرداران بزرگ يا از ميان خواص پادشاه انتخاب مىشد و از اختيارات قضائى و ادارى وسيع برخوردار بود . منصب او تابع وزارت بود و او در برابر وزير مسئول بود . مهمترين وظايف شرطه حفظ نظم و امنيت بود . او بايد مجرمين و اهل فساد را\r\n\r\n\r\n","description":"","footnote":"\r\n( 12 ) . رجوع كنيد به نفح الطيب ج 3 / ص 70 ، 74 ، 197 .\r\n","page_name":" 428 ","page_number":442},
  {"content":"\r\n\r\nتعقيب كند و احكام حد و تعزير را در حق كسى كه مستوجب آن مىشد اجرا كند . هرگاه اتهامى به كسى وارد مىآمد او بود كه بايد در پيرامون آن تحقيق كند و براى سهولت كار قاضى خود حكم كند و عقوبت نمايد . جماعتى از حرس يا پاسداران او را در كارش يارى مىنمودند . صاحب الشرطه شبها در شهر مىگشت و به حراست راهها و امكنه نظارت مىكرد و جنايتكاران را مورد تعقيب قرار مىداد . « 13 »\r\n\r\n3\r\nپيش از اين به ثروتهاى طبيعى غرناطه اشارت كرديم و گفتيم با وجود كمى وسعت خاك غرناطه يكى از كشورهاى ثروتمند بود . زراعت از روزگاران دور يكى از منابع ثروت اندلس بود و مسلمانان اندلس در زراعت زمين و پرورش دام و احداث باغها و بستانها و تنظيم نهرها براى آبيارى و معرفت احوال جو و خواص نباتات سرآمد معاصران بودند . مزارع و باغهاى اندلس همواره ضرب المثل بود . عربها از مشرق و شمال آفريقا درختان و بذرهاى گوناگون به اندلس بردند ، چون پنبه و نيشكر و زعفران و خرما . زمينهاى شبه‌جزيرهء اسپانيا در ايام ايشان همانند باغى سبز و خرم بود . مزارع گندم و بيشه‌هاى زيتون و باغهاى پرتقال و توت و انگور از بديعترين مناظرى بود كه در دره‌هاى سرسبز آن سامان به چشم مىآمد . هنوز هم آثار مبتكرانه و فنى آنان در جلب و توزيع آب برجاى است . در ايام دولت اموى چند پل بزرگ ساخته شد و ترعه‌ها و قناتهاى بىشمار حفر گرديده كه همه حكايت از تفوق صنعت و مهارت سازندگان آنها دارند . من هنگام گردش در اسپانيا ، در منطقه لارده و بلنسيه و مرسيه و حوالى آنها ديدم كه هنوز از مجراهايى كه در زمان مسلمانان حفر شده بود مزارع خود را آب مىدهند . مردم اندلس بخصوص در غرس باغها و پرورش آنها شهرت خاص داشتند از\r\n\r\n\r\n","description":"","footnote":"\r\n( 13 ) . ابن خلدون ، المقدمه ج 1 / ص 209 و 210 . نفح الطيب ج 1 / ص 101 .\r\n","page_name":" 429 ","page_number":443},
  {"content":"\r\n\r\nباغهاى رُصافه و الزهره و الزهراء در دواوين شعرا و صفحات كتب تاريخ ذكر جميل باقى مانده است . اندلسيان در علم كشاورزى و آبيارى صاحب آثارى نيز بودند . چون كتاب « الفلاحه » تأليف ابن بصال طليطلى ( قرن يازدهم ميلادى ) و باز هم كتاب « الفلاحه » تأليف شاگرد او ابو زكريا بن العوام اشبيلى ( اواخر قرن دوازدهم ) و باز هم كتاب سومى به نام « الفلاحه » تأليف طغنرى غرناطى « 14 » دليل بر حذاقت اين ملت در اين صناعت است .\r\nمسلمانان اندلس از صنعت هم سهم بسزايى داشتند . اسپانياى مسلمان در ايام نيرومندىاش بزرگترين كشور صنعتى اروپا بود . معادن آهن و سرب و جيوه و طلا و نقره و ديگر فلزات در كوههاى اندلس فراوان بود و اين موهبت سبب تفوق او در اين ميدان شده بود . در اندلس صنعت اسلحه‌سازى رواج بسيار داشت . آن‌سان كه سلاحهاى ساخت اندلس به اروپا و افريقيه صادر مىشد . مردم اندلس به بافتن پارچه‌هاى پشمى و ابريشمى و پارچه‌هاى رنگين و ظريف اشتهار داشتند . چرمسازى صنعت خاص مردم قرطبه بود . مسلمانان اندلس در صنعت كيميا ( شيمى ) نيز سرآمد همگان بودند و در ساختن انواع عقاقير و داروها و كشيدن عطرها از گلها و تركيب رنگهاى مختلف بويژه رنگ طلائى مشهور بودند . مملكت غرناطه توانست بسيارى از صنايع اندلس بزرگ را در خود گرد آورد . از جمله صنعت اسلحه‌سازى همچنان يكى از صنايع بزرگ مردم غرناطه بود و به اتكاء به اين صنعت غرناطه توانست مدتى دراز در برابر دشمنان خود پايدارى ورزد . صنعت حريربافى نيز از صنايع رايج در غرناطه بود بخصوص مالقه و المريه در آن ايام از مراكز مهم اين صنعت بودند . ايتاليائيها كه در قرون وسطا به بافتن حرير شهرت داشتند شاگردان صنعتگران اندلس بودند . فلورانس هر ساله حتى تا اواخر قرن پانزدهم مقادير بسيارى ابريشم خام از غرناطه وارد مىكرد « 15 » . سفال‌سازى نيز از صنايع\r\n\r\n\r\n","description":"","footnote":"\r\n( 14 ) . كتاب « الفلاحهء » ابن بصال به كوشش مؤسسه علمى مولاى الحسن در تطوان در سال 1955 چاپ شده .\r\nنسخهء خطى كتاب ابن العوّام و طغنرى نيز در كتابخانه اسكوريال موجود است .\r\n( 15 ) .  . 191 . P . allebasI dna dnanidreF : ttocserP \r\n","page_name":" 430 ","page_number":444},
  {"content":"\r\n\r\nرايج اندلس بود و هنوز هم بقاياى آن تا به امروز در شهرهاى اسپانيا بويژه اشبيليه و مالقه بر جاى است . در موزه‌هاى اسپانيا نمونه‌هاى زيبايى از ظروف سفالى اندلسى و موريسكى باقى است . صنعت چرمسازى و ساختن پوستهاى فاخر تا زمانى كه موريسكيها را اخراج كردند در غرناطه رواج كامل داشت . اينان پس از اخراج از اسپانيا اين صنعت را با خود به اروپا بردند و در آنجا رواج دادند . ديگر از صنايع مردم اندلس كاغذسازى بود بويژه در طليطله و شاطبه كارگاههاى بزرگ تأسيس شده بود .\r\nاسپانيائيها اين صنعت را از مسلمانان آموختند . سپس از طريق فرانسه به اروپا منتقل شد و از قرن سيزدهم در آنجا رواج يافت . الغزيرى نسخه‌هاى خطى در كتابخانهء اسكوريال يافته است كه بر كاغذهايى ساخته شده از پنبه نوشته شده و به قرن يازدهم ميلادى بازمىگردد . همچنين نسخه‌هايى يافته كه بر روى كاغذهايى ساخته شده از كتان نوشته شده و به قرن دوازدهم ميلادى بازمىگردد . كاغذسازى يكى از صنايع مردم غرناطه بود .\r\nاندلس در امر تجارت نيز مقامى شامخ داشت . و اين به سبب موقعيت خوب و كثرت ثغور و قرار گرفتن آن ميان اروپا و افريقيه و انتظام روابط دريايى آن با بنادر درياى مديترانه بود . روابط تجارى اندلس تا قسطنطينيه و ثغور شام و اسكندريه ادامه داشت . كشتيهاى تجارى آن در بنادر ايتاليا و جنووا و رم و نيز پهلو مىگرفت . انواع كالاها از بلاد اروپا و افريقيه و مشرق به بنادر اندلس وارد مىشد . در مملكت غرناطه نيز بازرگانى بويژه بازرگانى خارجى شكوفا بود . جنوواييها و ديگر مللى كه با اندلس روابط تجارى داشتند در غرناطه مراكز بازرگانى تأسيس كرده بودند . غرناطه را با جمهورى جنووا و مملكت آراگون معاهدات بازرگانى بود و ما به بعضى از آنها اشارت كرديم . در خلال قرن چهاردهم و پانزدهم غرناطه يكى از مراكز مهم تجارى در جنوب اروپا بود . بعضى از مورخين معاصر آنجا را « شهر همهء ملتها » ناميده‌اند . مورخ اسپانيايى در باب آن گويد « شهرت ساكنان غرناطه در امانت‌دارى به حدى بود كه قول\r\n\r\n","description":"","footnote":"","page_name":" 431 ","page_number":445},
  {"content":"\r\n\r\nآنها از سند مكتوب زمان ما بيشتر مورد اعتماد بود » . « 16 »\r\nمملكت غرناطه در تمام طول ايام حياتش در رفاه و آسودگى بود . كمتر اتفاق مىافتاد كه در آنجا شورشى فراگير شود و يا جنگى به طول انجامد . درآمد خزانهء دولت فراوان و متنوع بود . يكى از موارد آن خراج زمين مزروعى بود كه حد متوسط حدود يك هفتم بهاى محصول آن معين شده بود . و ديگر مالياتى بود كه از صادرات و واردات گرفته مىشد و مداخل دار السكه و مداخل بيت المال از زكات و صدقات ميراث كسانى كه وارثى نداشتند و خمس غنايمى كه از دشمن حاصل مىشد و ديگر مالياتهايى كه بر كسب و كارها وضع شده بود يا از پيشه‌وران مىگرفتند تأمين مىشد . دربار خود املاك و مزارع عظيمى در برج غرناطه داشت كه اموال مستخلص خوانده مىشد . به طور كلى در مملكت غرناطه مالياتى كه از مردم وصول مىشد از ديگر كشورهاى اسلامى بيشتر بود شايد يكى از علل آن كشاكش دائم ميان غرناطه و مسيحيان بود . گويند مقدار مداخل مملكت غرناطه در آن زمانها در حدود يك ميليون و دويست هزار دوگا « 17 » بود . و اين مبلغ در آن زمان مبلغ قابل توجهى بوده است . متصدى نظارت در امور دخل و خرج و جمع‌آورى خراج شخصى بود كه او را « صاحب الاشغال » مىگفتند . در غرناطه شمار بسيارى از مردم بودند كه از مال و ثروت بسيار بهره‌مند بودند مخصوصا فرزندان خاندانهاى بالا زروزيورها و گوهرهاى گرانبها گرد آورده بودند . همچنين مقدار كثيرى از سكه‌هاى طلا كه در دار الضرب سلطنتى ضرب شده بود به صحت و دقت اشتهار داشت . « 18 » اگر در مملكت بحران اقتصادى به وجود مىآمد به ارزش اين سكه‌ها لطمه‌اى وارد نمىآمد .\r\n\r\n\r\n","description":"","footnote":"\r\n( 16 ) .  . 091 . P , dibi . ttocserP \r\n( 17 ) . دوقه ( دوگا ) سكه‌اى از طلا بود كه در قرون وسطا در اروپا رواج داشت و بهاى آن نصف يك ليره از سكه‌هاى جديد ما بود .\r\n( 18 ) . ابن الخطيب الاحاطه ج 1 / ص 143 . اللمحة البدريه ص 29 .\r\n","page_name":" 432 ","page_number":446},
  {"content":"\r\n\r\n\r\n- 4 -\r\nدر ابتداى اين كتاب به تكوين ملت اندلسى در مراحل اخير آن در سايهء دولت غرناطه و به ويژگيهاى نژادى آن اشاره كرديم . حقيقت اين است كه جامعهء اندلسى با وجود عناصر اصيل و دخيل آن با گذشت زمان و تعاقب حوادث و دول و عوامل اجتماعى و اقليمى به يك امت عربى اسلامى داراى صبغه و مميزات خاص استحاله يافته بود . با صفات و سجاياى بديع كه از يك تمدن رفيع و درخشان صيقل يافته بود . سپس از مملكت غرناطه بقاياى امت اندلسى گرد آمد تا در خلال زندگى درازش مراحل پايانى عظمت امت اندلسى و تمدن آن را به ما عرضه دارد .\r\nابن الخطيب در « الاحاطه » اوضاع جامعهء اندلسى و خواص نژادى و روحى و اجتماعى آن را در اين عصر كه آفتاب اندلس روى به افول نهاده بود شرح مىدهد و مىگويد ملت اندلس را صفات و اخلاقى پاكيزه است . چهره‌هايشان زيبا و بينىهايشان معتدل و رنگشان سفيد و مويشان سياه و قدشان متوسط و زبانشان عربى فصيح و انسابشان عربى است . در سخن گفتن الفها را به گونهء ممال تلفظ مىكنند . در ميانشان شمار كثيرى از بربرها و ديگر مهاجرين زندگى مىكنند . « 19 »\r\nزنانشان به زيبايى و افسونگرى و اعتدال در فربهى و نرمى تن و دلپذيرى رفتار و خوش‌سخنى و حسن محاوره مشهورند ولى زنان بلندبالا در ميانشان به ندرت يافته شود .\r\nزنان اندلسى در تفنن به زينت و لباس سرآمد همگانند و در به كار بردن رنگها و عطرها و آرايش به زيورها اسراف مىكنند .\r\nلباس مردم اندلس غالبا در زمستان از نوعى پارچه پشمى است كه آن را ملف گويند . اين ملف را رنگهاى گوناگون است و در تابستان پارچه‌هائى از كتان و حرير و پنبه و رداهاى افريقيه‌اى و مقاطع تونسى مئزرهاى شكاف‌دار مىپوشند چون در\r\n\r\n\r\n","description":"","footnote":"\r\n( 19 ) . الاحاطه ج 1 / ص 140 .\r\n","page_name":" 433 ","page_number":447},
  {"content":"\r\n\r\nروزهاى جمعه آنان را در مساجد مىبينى گوئى گلهاى شكفته‌اند در جلگه‌ها كه نسيمى خوش به آنها مىوزد « 20 » .\r\nدر خور ذكر است كه در اين ايام عمامه به عنوان پوشش سر از ميان ملت اندلسى رخت بربسته بود و جز علما و قضاة كسى عمامه بر سر نمىنهاد « 21 » . از روزگارى دراز كلاه جاى عمامه را گرفته بود . مردم مشرق اندلس پيش از ديگر جايها عمامه را كنار گذاشتند و از اوايل قرن هفتم كلاه در ميانشان رواج يافت . حتى امراء و شيوخ و قضاتشان نيز كلاه بر سر مىگذاشتند . بسيارى از امراى مسلمان مانند ابن مردنيش لباس قشتالى مىپوشيدند . « 22 » ملوك بنى الاحمر نيز عمامه بر سر نمىبستند و كلاه ( كاب ) را بر آن ترجيح مىدادند . در موزهء جنة العريف در غرناطه پيش از الغاء آن تصويرى بود كه گفته مىشد از آن ابو عبد الله آخرين ملوك غرناطه است . ابو عبد الله در اين تصوير كلاهى بلند بر سر دارد .\r\nاما قضاة عمامه را به عنوان لباس رسمى همچنان حفظ كرده بودند . در سقف قاعة الملوك ( تالار پادشاهان ) يا قاعة العدل در قصر الحمراء تصويرى است كه يك مجلس قضا را نشان مىدهد قضاة در اين تصوير عمامه يا برنس بر سر دارند . هرچند بعضى معتقدند كه اينها تصوير پادشاهان غرناطه است .\r\nامراء و اكابر و جمعى كثير از فرزندان طبقات مرفه الحال پوشيدن لباس فرنگى را ترجيح مىدادند . اينان بخصوص در سالهاى آخر به همسايگان مسيحى خود اقتدا مىكردند .\r\nلباس سپاهيان در اعصار متأخر شبيه لباس سربازان مسيحى بود ، همچنين ساز و برگ جنگى و اسلحه و نظام ايشان در صفوف چون مسيحيان بود . ولى در عصر ابن الخطيب بار ديگر به جوشنهاى سفيد و كلاهخودهاى زرين و زينهاى عربى روى آوردند . سپاهيان بربرى در كنار آنها به شيوهء مردم مغرب لباس مىپوشيدند « 23 » .\r\n\r\n\r\n","description":"","footnote":"\r\n( 20 ) - الاحاطه ، ج 1 / ص 141 .\r\n( 21 ) . الاحاطه ج 1 / ص 142 .\r\n( 22 ) . رجوع كنيد به صفحه همين كتاب .\r\n( 23 ) . الاحاطه ج 1 / ص 142 .\r\n","page_name":" 434 ","page_number":448},
  {"content":"\r\n\r\nمردم اندلس در نظافت ضرب المثل بودند و در پاكيزگى جامه و تن خود مبالغه مىكردند و بسيار استحمام مىنمودند . اين عادت بعدها كه آنها را به مسيحيت مجبور كردند برايشان گرفتاريهايى ايجاد كرد . زيرا به عنوان اينكه هنوز چون مسلمانان سر و تن را مىشويند كارشان را به محاكم تفتيش عقايد مىكشانيد و از اتهامات ارتدادشان بود .\r\nجامعهء غرناطه در رفاه و آسايش مىزيست . در زمستان و تابستان به حد وفور آذوقه داشت . مخصوصا ميوه‌ها چون انگور و انجير و مويز و سيب و شاهبلوط و گردو و بادام و غير آن را خشك مىكردند و براى همهء فصول ذخيره مىنمودند . چون تابستان مىآمد مردم به باغهاى اطراف « ضواحى » روى مىنهادند تا از زيبائى زمينهاى سبز و خرم و نسيم دلاويز بهره برگيرند « 24 » .\r\nمردم غرناطه اعياد را به خوشى برگزار مىكردند ولى حد اعتدال نگه مىداشتند ، در مجالس شادى و سور به فراوانى شركت مىجستند چنان كه گويى زندگى سلسله‌اى از اعياد به هم پيوسته بود . موسيقى و آواز در تالارها و قهوه‌خانه‌هاى عمومى كه مركز تجمع جوانان بود رواج بسيار داشت . غرناطه مجالس شادمانى خود را حتى در ايام محنت از ياد نبرد و تا آنگاه كه دشمن بر دروازه‌هاى شهرشان ظاهر گرديد غم و اندوه به خود راه نداد « 25 » .\r\nاسب‌سوارى و برگزارى مسابقات يكى از سرگرميهاى مردم غرناطه بود . حتى در ايامى هم كه ميان مسيحيان و مسلمانان اختلاف بود ، از برگزارى اين مسابقات غفلت روا نمىداشتند . پادشاهان غرناطه علاوه بر جوانمردى به آزادگى و تسامح اشتهار داشتند .\r\nامراى مسيحى و مسلمان بارها به ديدار هم مىشتافتند . در ايام صلح اين ملاقاتها بسيار دوستانه انجام مىگرفت .\r\nيكى از نمونه‌هاى آن در بهار سال 1463 م روى داد ، هنگامى كه هنرى چهارم پادشاه\r\n\r\n\r\n","description":"","footnote":"\r\n( 24 ) . رجوع كنيد به الاحاطه ج 1 / ص 143 و 144 . اللمحة البدريه ص 27 - 29 .\r\n( 25 ) . الاحاطه ج 1 / ص 143 . اللمحة البدريه ص 28 . و نيز ،  . 291 . P , allebasI dreF : ttocserP \r\n","page_name":" 435 ","page_number":449},
  {"content":"\r\n\r\nقشتاله به اراضى غرناطه آمد و در فحص غرناطه  ageV aL  براى او خيمه‌اى شاهانه روبه روى دروازهء شهر برپا نمودند . چون مراسم ديدار پايان يافت و پادشاهان هدايايى به يكديگر تقديم كردند ، پادشاه مسيحى در ميان موكبى از سواران مسلمان تا مرز بدرقه شد .\r\nهمچنين ميان سواران مسلمان و مسيحى ديدارهايى رخ مىداد . سواران مسيحى براى انجام امور خود يا براى حل منازعات خود به غرناطه مىآمدند . گاه برخى از خاندانهاى اشراف كه در معرض تجاوز واقع مىشدند به غرناطه پناه مىآوردند . مقدم بر اينان خاندان ويلا و خاندان كاسترو بود . مسابقه‌هاى اسب‌دوانى ميان مسلمانان و مسيحيان به كرات برگزار مىشد و در اين مسابقات سواركاران مسلمان مهارت و چالاكى خويش بروز مىدادند . يكى از مهمترين ويژگيهاى اين محافل آن بود كه زنان نيز روى گشاده در آنها شركت مىجستند « 26 » .\r\n\r\n\r\n","description":"","footnote":"\r\n( 26 ) .  . 291 . P allebasI dnanidreF : ttocserP \r\n","page_name":" 436 ","page_number":450},
  {"content":"\r\n\r\n\r\nفصل دوم جنبش فكرى در مراحل نخستين آن\r\n\r\n1\r\nدر فصل پيش به سير حركت فكرى در ظل دولت اسلامى اندلس تا آغاز قرن هفتم يعنى اندكى پيش از قيام مملكت غرناطه اشارتى كرديم . اكنون مىخواهيم از سير علوم و فنون در ظل حكومت غرناطه سخن گوئيم و تا آنجا كه در توان داريم در آن بسط مقال دهيم . مىدانيم كه منابع عربى به آن اندازه كه وافى به مقصود باشد در اختيار ما نيست و اين به دو علت است يكى آنكه بيشتر آثار و اسناد اندلسى مربوط به اين مرحله از تاريخ اندلس از بين رفته و تلف شده است ، ديگر آنكه بسيارى از متفكرين و نويسندگان متأخر كه اندلس كه ميهن خود را مشرف به سقوط مىديدند از آنجا به بلاد مغرب و ديگر بلاد اسلامى مهاجرت كردند و ازاين‌رو اندلس از حيث متفكرين و ادبا فقير شد .\r\nاما قبل از شروع در اين مرحله بايد دوران پرآشوب و محنت‌بارى را كه اندلس در اواخر ايام موحدين و كمى پيش از قيام مملكت غرناطه ، از سر گذرانيد ، از نظر دور نداريم . در اين دوره - در اوايل قرن هفتم هجرى - اندلس شاهد يك سلسله حوادث مهم بود . دولت موحدين به سرعت روى در سراشيب انقراض نهاده بود و شورش ابن هود در ولايات شرقى اوج گرفته بود و شهرهاى اندلس يكى پس از ديگرى به دست مسيحيان مىافتاد . ابن الاحمر در چنين زمانى توانست مملكت غرناطه را در جنوب اندلس\r\n\r\n","description":"","footnote":"","page_name":" 437 ","page_number":451},
  {"content":"\r\n\r\nتأسيس كند . به سبب هرج‌ومرج سياسى كه در اين روزها اندلس را فراگرفته بود حركت ادبى دچار ركود و پراكندگى شده بود و ادبا و متفكرين گرفتار محنت آثار و نتايج آن شده بودند . در اين هنگام بسيارى از نويسندگان و علمايى كه سرنوشت ناميمون مملكت خود را چشم مىداشتند و در پى محيطى آسوده و مطمئن بودند از اندلس مهاجرت كردند . از اين جمله بودند شيخ محيى الدين بن العربى المرسى قطب نامدار تصوف و ابن البيطار مالقى و ابن الابار القضاعى و ابن حمدون الحميرى نحوى و ابن سعيد اندلسى و بسيارى ديگر كه يا به مشرق سفر كردند و يا از دريا گذشته در مغرب سكونت گزيدند .\r\nقرن هفتم هجرى / سيزدهم ميلادى ، با حوادث و فتنه‌هايى پىدرپى بر اندلس طلوع كرد ، در حالى كه آن جنبش فكرى كه آغاز شده بود اكنون حيران و سرگردان و رنگ‌باخته شده در كنف حمايت دولتها و اماراتى كه خود از پاىبست ويران بودند به حيات خود ادامه مىداد .\r\nاكنون به ذكر برخى از اعلام انديشه و ادب در اين مرحلهء پرآشوب كه حوادث آن دولت غرناطه را پايه‌گذارى كرد مىپردازيم . و اين در واقع چيزى نيست جز حلقهء اتصالى ميان عصرى كه اندلس بزرگ به پايانش آورده بود و عصرى كه در زندگى نوين او آغاز شده بود .\r\n\r\nشعر و ادب\r\nدر اين عصر جنبش ادبى در عنفوان خود بود و دولت نظم و نثر مكان رفيع خويش اشغال كرده بود . حوادث دردناكى كه بر اندلس گذشته بود شاعران را سخت تحت‌تأثير خود قرار داده بود آن‌سان كه اندلس از سوگنامه‌ها و مراثى پر شده بود . المقرى در كتابهاى خود « نفح الطيب » و « ازهار الرياض » بسيارى از آنها را نقل كرده است . از اعلام شعر در اين عصر عبارتند از يكى :\r\nعلى بن احمد بن حريق ، شاعر بلنسى است كه در سال 622 ه / 1227 م درگذشته است . وى شاعرى توانا بود با اشعار بسيار . شعرش در اندلس رواج بسيار يافت .\r\n\r\n","description":"","footnote":"","page_name":" 438 ","page_number":452},
  {"content":"\r\n\r\nابن حريق علاوه بر شعر كتابهايى نيز در فنون ادبى برساخته است « 1 » .\r\nديگر ابن مرج الكحل نامش ابو عبد اللّه محمد بن ادريس بن على است . اصل او از جزيره شقر بود . از بزرگترين شاعران زمان خود به شمار مىرفت . در غزل و شعر وصفى سرآمد شد . زمانى در غرناطه زيست و نامش در سراسر اندلس پيچيد . به سال 634 ه / 1232 م وفات كرد . از اشعار اوست در وصف منظره‌اى از نهر فنداق كه از لوشه مىگذرد :\r\n عرج بمنعرج الكثيب الاعفر * بين الفرات و بين شط الكوثر\r\nو لتغتبقها قهوة ذهبية * من راحتى احوى المراشف احور\r\nالروض بين مفضض و مذهب * و الزهر بين مدرهم مدنر\r\nو النهر مرقوم الاباطح و الربا * بمصندل من زهره و معصفر\r\nو كأنّه و كأنّ خضرة شطه * سيف يسيل على بساط اخضر\r\nو كانما ذاك الحباب فرنده * مهما طفا فى صفحة كالجوهر « 2 » \r\nديگر عزيز بن عبد الملك القيسى . از مردم مرسيه بود . در حوادث سياسى آن شركت داشت و مدت اندكى به امارت مرسيه دست يافت . به سال 638 ه / 1240 م در نبردى كه ميان او و مخالفانش درگرفت كشته شد . عزيز بن عبد الملك شاعرى توانا بود . از اوست به هنگام نزول محنت بر او :\r\n نصحت فلم افلح و خانوا و افلحوا * فاعقبنى نصحى بدار هوان « 3 » \r\nديگر على بن ابراهيم بن على معروف به ابن الفخار . اصل او از شريش بود . از اعلام كتابت و نظم . چندى منصب قضا داشت . به سال 642 ه / 1244 م درگذشت . « 4 »\r\n\r\n\r\n","description":"","footnote":"\r\n( 1 ) . ابن الابار در « تكملة الصله » ( شماره 1895 ) و « صلة الصله » از ابو جعفر الزبير ص 129 .\r\n( 2 ) . رجوع كنيد به نفح الطيب ج 3 / ص 26 - 28 .\r\n( 3 ) . رجوع كنيد به « صلة الصله » ص 165 . و ابن الابار « التكمله » شماره 1952 .\r\n( 4 ) . رجوع كنيد به « صلة الصله » ص 135 و التكمله شمارهء 1907 .\r\n","page_name":" 439 ","page_number":453},
  {"content":"\r\n\r\nديگر ابراهيم بن سهل اشبيلى ، يهودى بود و مسلمان شد ، در شعر بويژه در صنعت توشيح مهارت داشت . از اشعار او قصيده‌اى طولانى است در مدح پيامبر اسلام . در عنفوان جوانى در رودخانه غرق شد و بمرد . اين واقعه در سال 649 ه / 1251 م اتفاق افتاد . از اوست كه مىگويد :\r\n مضى الوصل الامنية تبعث الاسى * ادارى بها همى اذا الليل عسعسا\r\nاتانى حديث الوصل زورا على النوى * اعد ذلك الزور اللذيذ المونسا\r\nو يا ايها الشوق الذى جاء زائرا * اصبت الامانى خذ قلوبا و انفسا « 5 » \r\nديگر ابو عبد اللّه محمد بن الحيان المرسى ، دوست و كاتب ابن هود بود . از حديث و روايت نيك آگاه بود و در نظم و نثر استاد . چندى وزارت ابن هود را بر عهده گرفت . وصيت مشهور ابن هود به برادرش به قلم اوست . چون مسيحيان در سال 641 ه بر مرسيه غلبه يافتند به اوريوله مهاجرت كرده سپس به مغرب رفت و در بجايه سكونت گزيد . به سال 650 ه / 1252 م در آنجا وفات كرد . ابن الحيان كوتاه‌قامت بود آن‌سان كه بيننده او را كودك مىپنداشت . از شعرهاى او قصيده‌اى است به قافيهء دال به اين مطلع :\r\n يا حادى الركب قف بالله يا حادى * و ارحم صبابة ذى نأى و ابعاد « 6 » \r\nديگر كاتب و شاعر ابو عبد الله محمد بن عبد الله بن ابى بكر القضاعى البلنسى ، معروف به ابن الابار . در سال 595 ه متولد شد . در فقه و لغت سرآمد شد و در نثر و نظم براعت يافت . دبيرى امير ابو جميل زيان امير بلنسيه و نوادهء ابن مردنيش را برعهده داشت . چون در سال 636 ه / 1238 م مسيحيان بلنسيه را محاصره كردند و روزگار مسلمانان سخت شد . امير ابو جميل زيان دبير خود ابن الابار را به سفارت نزد ابو زكرياى حفصى امير تونس فرستاد و از او يارى طلبيد . ابن الابار بدين مناسبت در مجلس ابو زكريا و در برابر او قصيدهء سينيه خود را برخواند و آلام و محنتهاى مردم اندلس برشمرد . مطلع قصيده اين است :\r\n\r\n\r\n","description":"","footnote":"\r\n( 5 ) . رجوع كنيد به « نفح الطيب » ج 4 / ص 304 .\r\n( 6 ) . رجوع كنيد به « نفح الطيب » ج 4 / ص 432 به بعد ، در آنجا وصيت ابن هود را به برادرش نقل كرده و در صفحه 440 به ذكر اشعار او پرداخته است .\r\n","page_name":" 440 ","page_number":454},
  {"content":"\r\n\r\n ادرك بخيلك خيل الله اندلسا * ان السبيل الى منجاتها درسا \r\nو اين يكى از غرر قصايدى است كه ايام محنت را در اندلس مجسم مىسازد . چون پس از اندكى بلنسيه به دست مسيحيان افتاد ، ابن الابار با زن و فرزند به تونس رفت و چندى در آنجا در كنف حمايت امير آن المستنصر بالله بزيست و آن امير بعدا بر او خشم گرفت و سپس به تحريض مخالفانش فرمان قتلش را داد و كتابهايش را در همان مكان قتلش بسوخت .\r\nاين واقعه در سال 659 ها / 1260 م اتفاق افتاد . از ابن الابار اشعار نيكو برجاى مانده است . از جمله در غزل گويد :\r\n ما تدر ما خلدت عيناك فى خلدى * من الغرام و لا ما كابدت كبدى\r\nافديك من رائد رام الدنو فلم * يسطعه من فرق فى القلب متقد \r\nو در وصف رود گفته است :\r\n و نهر كما ذابت سبائك فضة * حكى بمجّانيه انعطاف الاراقم\r\nاذا الشفق استولى عليه احمراره * تراءى قضيبا مثل دامى الصوارم \r\nابن الابار را در ادب و تاريخ آثارى است . از آثار اوست « تكملة كتاب الصلهء » ابن بشكوال و در آن شرح حال شمارى از علما و شعراى اندلس را آورده است . و نيز از اوست كتاب « الحلة السيراء » در شرح حال شمارى از اعيان اندلس از امراء و وزراء و كتاب و شعراء . اين كتاب نسبت به ديگر كتب كه در اين زمينه در آن عصر نوشته شده كتاب معتبرى است . « 7 »\r\nديگر از آثار او كتاب « تحفة القادم » است حاوى برگزيده‌اى از نظم شعراى اندلس\r\n\r\n\r\n","description":"","footnote":"\r\n( 7 ) . كتاب « التكملة » را در دو جلد المكتبة الاندلسيه چاپ كرده است . و كتاب « الحلة السيراء » به اهتمام خاورشناس دوزى در سال 1851 در ليدن به چاپ رسيده است . ولى بعضى شرح حالها را ندارد . نسخه‌اى كامل از اين كتاب در كتابخانهء اسكوريال ( شمارهء 1654 الغزيرى ) موجود است .\r\n","page_name":" 441 ","page_number":455},
  {"content":"\r\n\r\nكه پيش از ولادت او چشم از جهان بربسته‌اند و همچنين كسانى كه از ديگر بلاد به اندلس آمده‌اند . از ديگر آثار او است : « ايماض البرق » و كتاب « الاعتاب » يا « اعتاب الكتاب » شامل شرح حال شمارى از دبيران اندلس و مشرق و غير آن . اينها آثارى است كه بيشترشان به دست ما رسيده است . « 8 »\r\nديگر ابو الطيب صالح بن شريف الرندى . اديب و شاعرى توانا بود . ولى از زندگىاش آگاهى چندانى نداريم و از انتسابش درمىيابيم كه اهل رنده بوده است . در سال 601 هجرى در آنجا متولد شده و در سال 684 هجرى وفات كرده است . ابن عبد الملك در « التكمله » او را خاتم ادباى اندلس مىشمارد . در نظم و نثر مهارت داشت .\r\nاو را در موضوعهاى مختلف « مقاماتى » است . بسيار به غرناطه مىرفت و با دربار غرناطه در ارتباط بود . رندى در اواسط قرن هفتم كه اندلس در آتش فتنه مىسوخت و به قيام مملكت غرناطه انجاميد زندگى مىكرد . در اين سال بسيارى از شهرهاى اندلس به دست مسيحيان افتاد . المقرى پنداشته است كه او در اواخر قرن نهم هجرى مىزيسته است . « 9 » از اشعار اوست در غزل و تصوف :\r\n سلم على الحى بذات العرار * و حى من اجل الحبيب الديار\r\nو خل من لام على حبهم * فما على العشاق فى الذل عار\r\nو لا تقصر فى اغتنام المنى * فما ليالى الانس الاقصار\r\nو انما العيش لمن رامه * نفس تدارى و كؤس تدار\r\nو روحه الراح و ريحانه * فى طيبه بالوصل او بالعقار « 10 » \r\n\r\n\r\n","description":"","footnote":"\r\n( 8 ) . براى شرح حال ابن الابار رجوع كنيد به « فوات الوفيات » ج 2 / ص 226 - 227 . « نفح الطيب » ج 2 / ص 578 - 580 . « تاريخ الدولتين الموحديه و الحفصيه » از الزركشى ( تونس 1289 ه ) ص 27 . زركشى تاريخ وفات او را در سال 658 ه ضبط كرده است . نسخه‌اى از كتاب « تحفة القادم » در كتابخانه اسكوريال ( به شماره 356 الغزيرى ) و نسخه‌اى از كتاب « اعتاب الكتاب » ( به شماره 1731 ) در همانجا موجود است .\r\n( 9 ) . رجوع كنيد به « ازهار الرياض » ج 1 / ص 47 . « نفح الطيب » ج 2 / ص 595 .\r\n( 10 ) . همهء قصيده در « نفح الطيب » آمده است ج 2 / ص 595 و 596 .\r\n","page_name":" 442 ","page_number":456},
  {"content":"\r\n\r\nرندى از خواص مقربان سلطان محمد بن الاحمر بود . ابن الاحمر از شعر او لذت مىبرد و به طرب مىآمد . او را در مدح سلطان قصايدى است .\r\nرندى به فرمان سلطان كتابى در تاريخ نوشت به نام « روض الانس و نزهة النفس » نثر او كمتر از شعرش نيست . « 11 »\r\n* * * در اين مرحله از زمان چند تن از اقطاب لغت چون على بن محمد بن خروف اشبيلى ، متوفى به سال 609 ه / 1212 م ظهور كردند . على بن محمد در شهرهاى اندلس و مغرب به سفر پرداخت و آوازه‌اش در همه جا پيچيد . شرحى بر « الكتاب » سيبويه نوشت . « 12 » و نيز عمر بن محمد الازدى اشبيلى معروف به الشلوبين كه از پيشوايان ادبيات عربى بود . در نحو و فقه مهارت يافت . به سال 645 ه / 1247 م درگذشت . « 13 »\r\nجماعتى از فقها و عالمان دين نيز در اين عصر ظهور كردند . چون على بن احمد بن محمد الغسّانى از مردم وادى اش . كتابى در شرح « الموطاء » مالك نوشته به نام « نهج السالك للتفقه فى مذهب مالك » و نيز شرحى بر « صحيح مسلم » دارد . در سال 609 ه / 1212 م وفات كرده است « 14 » و ديگر عمر بن عبد المجيد بن عمر الازدى الرندى كه محدث بود و در سال 616 ه / 1218 م درگذشت « 15 » و همتا و هموطن او محدث و مورخ عيسى بن سليمان الرعينى رندى متوفى به سال 633 ه / 1234 م « 16 » .\r\nدر اين سالها بزرگترين متصوف اندلسى شيخ محيى الدين ابو بكر الطائى معروف به\r\n\r\n\r\n","description":"","footnote":"\r\n( 11 ) . رجوع كنيد به « الاحاطه فى تاريخ غرناطه » . نسخهء خطى تاريخ او در دو جلد بزرگ در تاريخ اسلام و خلفاى راشدين و دولت اموى و عباسى در مغرب موجود است .\r\n( 12 ) . رجوع كنيد به « صلة الصله » ص 122 .\r\n( 13 ) . رجوع كنيد به « صلة الصلة » ص 71 .\r\n( 14 ) . رجوع كنيد به صلة الصله ص 121 .\r\n( 15 ) . همان كتاب ص 71 .\r\n( 16 ) . همان كتاب ص 51 .\r\n","page_name":" 443 ","page_number":457},
  {"content":"\r\n\r\nابن عربى ظهور كرد . او به سال 560 ه در مرسيه متولد شد و در ايام جوانى رهسپار مشرق شد و در بلاد آن به گردش پرداخت و تا هنگام وفاتش به سال 638 ه / 1240 م در مشرق ماند . آثار بزرگى از او برجاى مانده چون كتاب « فصوص الحكم » و « الفتوحات المكيه » و « التدبيرات الالهيه » و دهها كتاب ديگر كه صاحب « فوات الوفيات » از آنها نام برده است . ابن عربى شعرى نيكو داشت . « 17 »\r\nمىتوانيم در كنار ابن الابار از چند تن ديگر از مورخين نام ببريم . از اين شمارند على بن موسى بن سعيد اندلسى معروف به ابن سعيد المغربى اديب و سياح . اجداد او همه از ادبا و مورخين بوده‌اند . پنج تن از ايشان به مدت يك قرن از پى هم آمده‌اند و دو كتاب مفصل در فضايل شهرهاى اندلس و مغرب و مشرق به وجود آورده‌اند يكى به نام « المشرق فى حلى المشرق » و يكى « المغرب فى حلى المغرب » . اين اثر را على بن موسى آخرين كسى كه در اين خاندان نام‌آور شد به پايان رسانيده است . على بن موسى در سال 610 ه در غرناطه متولد شد و در سال 673 ه / 1274 م در دمشق بدرود حيات گفت . على بن موسى به شهرهاى اندلس و مغرب و مشرق سفر كرد . كتاب بزرگ او اثرى ادبى و تاريخى و جغرافيايى است . « 18 » در اسلوبى بس دلپذير . او را آثارى ديگرى نيز هست كه صاحب « فوات الوفيات » از آنها نام برده است . از آن جمله است « المرقص و المطرب » و « ملوك الشعر » . شعر نيز نيكو مىگفت .\r\n\r\nعلوم\r\nدر اوايل قرن هفتم هجرى ، علوم را نيز در اندلس مجال خودنمايى بود و چه بسا اين آخرين مرحله‌اى بود كه دانش اندلسى چنين مجالى مىيافت اندلس توانسته بود هنوز شراره‌اى از مشعل فروزان ديرين را حفظ كند .\r\n\r\n\r\n","description":"","footnote":"\r\n( 17 ) . براى شرح حال ابن عربى رجوع كنيد به « فوات الوفيات » ص 241 - 243 .\r\n( 18 ) . رجوع كنيد به « نفح الطيب » ج 2 / ص 137 . اخيرا نسخه‌اى ناقص از اين كتاب به دست افتاد و آن در دار الكتب المصريه به شماره 2712 تاريخ محفوظ است . اخيرا « المغرب فى حلى المغرب » در دو جلد محققانه به كوشش دكتر شوقى ضيف از سوى دار المعارف بالقاهره ( 1953 - 1955 ) منتشر شده است .\r\n","page_name":" 444 ","page_number":458},
  {"content":"\r\n\r\nكسانى كه در اين مرحله در اين ميدان ظهور كردند عبارتند از ابو الفضل محمد بن عبد المنعم الجليانى كه طبيب و شاعر و اديب بود . اصل او از جليانه از اعمال غرناطه بود . جليانى در سايهء دولت موحدين به تحصيل علم طب پرداخت سپس به مشرق سفر كرد و از مصر و شام ديدن نمود و علاوه بر طب در الاهيات و رياضيات و آداب نفس ارجوزه‌هايى برساخته است . « 19 »\r\nديگر ابو بكر بن عبد الملك بن زهر اشبيلى . او از خاندان مشهور بنى زهر بود كه در طب و كيمياء و داروگرى سرآمد بودند . نياى او ابو العلاء بن زهر بود و پدرش عبد الملك بن ابى العلاء بن زهر بود . ابو بكر نيز چون پدر و جدش در طب و كيميا به كمال دانايى رسيد . او از بزرگترين اطباى اندلس در اوايل قرن هفتم هجرى است .\r\nديگر ، ابو العباس احمد بن محمد بن مفرج الاموى معروف به ابن الروميه اشبيلى طبيبى علامه بود . در اوايل قرن هفتم هجرى در اندلس شهرت يافت . در حديث سمت پيشوايى داشت و در علم نباتات بىهمتا بود . به سال 561 در اشبيليه متولد شد و در سال 637 ه / 1239 م در همان شهر وفات كرد . در طب و گياهشناسى از او آثارى برجاى مانده است از آن جمله است « شرح گياهان دارويى ديسقوريدس » و « ادويهء جالينوس » و « الرحلة النباتيه » و « المستدركه » . و نيز كتابى دارد در « ادويهء مفرده » به همان شيوه كه بنى زهر در اين موضوع تأليف كرده‌اند . « 20 »\r\nديگر از اعاظم علماى اندلس در اين عصر ابن البيطار المالقى دانشمند و گياهشناس و طبيب نامدار است . نام او ضياء الدين ابو محمد عبد اللّه بن احمد بود . در اواخر قرن ششم هجرى در مالقه متولد شد نزد ابو العباس النباتى درس خواند . در جوانى از اندلس به سفر رفت و در نواحى مغرب به گردش پرداخت . در ايام الملك الكامل به مصر رفت و در زمرهء طبيبان دربار او درآمد . و بعد از او به خدمت پسرش\r\n\r\n\r\n","description":"","footnote":"\r\n( 19 ) . رجوع كنيد به نفح الطيب ج 2 / ص 16 . المقرى مقاديرى از شعر او را نقل كرده است .\r\n( 20 ) . رجوع كنيد به الاحاطه ج 1 / ص 215 به بعد . نفح الطيب ج 2 / ص 137 .\r\n","page_name":" 445 ","page_number":459},
  {"content":"\r\n\r\nالملك الصالح پيوست . در مصر و شام و آسياى صغير و بلاد يونان به تحقيق در نباتات و گياهان پرداخت و دو كتاب يكى به نام « الجامع فى الادوية المفرده » و يكى به نام « المغنى فى الادوية المفرده » تأليف نمود . كتاب « الجامع » در داروهاى گياهى است كه در عصر مؤلّف معروف بوده‌اند . آنها را بر حسب حروف الفبا مرتب كرده است و كتاب « المغنى » در مداواى اعضاء است . ديگر از تأليفات او كتاب « الافعال الغريبه و الخواص العجيبه » است . ابن ابى اصيبعه عالم مشهور و صاحب كتاب طبقات الاطباء شاگرد او بوده است . ابن البيطار در سال 642 ه / 1248 م در دمشق ديده از جهان فروبست . « 21 »\r\nدر اين دوره دانشمندان ديگرى در رياضيات و نجوم ظهور كردند كه از آن جمله بود مطرف اشبيلى كه در نجوم براعت يافت و به كار تصنيف پرداخت . او را به سبب اعتكافش در اين علم به زندقه متهم كردند و او تأليفات خود را از مردم زمانش پنهان مىداشت . « 22 »\r\n\r\n2\r\nاين بود حركت فكرى در اندلس در نيمهء اول قرن هفتم هجرى كه مىخواست گذشتهء اين حركت را به زمان حال پيوند زند . چون مملكت غرناطه از گرداب شورشها و پريشانيها سر بركرد و اندلس در سايه دولت جوان تازه زندگى آغاز نمود ، جنبش فكرى نيز استقرار يافت و در جوى از آرامش و اطمينان بياسود . ملوك غرناطه بر همان سنت ملوك پيشين اندلس علوم و ادبيات را حمايت مىكردند و دربار غرناطه در زنده داشتن اين سنت جاى قصور ملوك الطوايف را بگرفت . امراى بنى الاحمر خود در زمرهء علما و ادبا بودند . عميد و مؤسس دولتشان محمد بن الاحمر به پرورش علوم و ادبيات و\r\n\r\n\r\n","description":"","footnote":"\r\n( 21 ) . رجوع كنيد به فوات الوفيات ج 1 / ص 204 . نفح الطيب ج 2 / ص 44 و 45 .\r\n( 22 ) . رجوع كنيد به نفح الطيب ج 2 / ص 138 .\r\n","page_name":" 446 ","page_number":460},
  {"content":"\r\n\r\nگرامى داشتن علما و ادبا مشهور بود .\r\nدر اين ايام شاعران به دربار او روى مىآوردند و قصايد خود را براى او مىخواندند . « 23 » از خواص شعراى او صالح بن شريف الرندى بود و ما پيش از اين از او ياد كرديم . پسرش محمد الفقيه مردى عالم بود و مجالس علما را دوست مىداشت و علما را به لطف و انعام خويش مىنواخت و خود نيز شعر مىسرود . « 24 » همچنين پسرش ابو عبد اللّه محمد ملقب به المخلوع عالم و شاعر بود و شعرش از ظرافت برخوردار .\r\nابن الخطيب قصيده‌اى از او نقل كرد كه در آن مىگويد :\r\n واعدنى وعدا و قد اخلفا * اقل شيى فى الملاح الوفا\r\nو حال عن عهدى و لم يرعه * ما ضرره لو انها انصفا\r\nما بالهالم تتعطف على * صب لها ما زال مستعطفا\r\nيستطلع الانباء من نحوها * و يرقب البرق اذا ما هفا « 25 » \r\nدر مملكت غرناطه در عصر سلطان ابو الحجاج يوسف بن اسماعيل النصرى ( 733 - 755 ه ) و پسرش سلطان محمد الغنى باللّه ( 755 ، 793 ) نهضت فكرى و ادبى به اوج شكوفايى خود رسيد . سلطان ابو الحجاج خود عالم و اديب و دوستدار هنر بود .\r\nامير ابو الوليد اسماعيل دوم در ادب اشتهار داشت و در نثر ممتاز بود . از آثار اوست كتاب « نثر الجمان فيمن ضمنى و اياهم الزمان » در اين كتاب شرح حال شمارى از بزرگان شعر و ادب را در عصر خود آورده است . « 26 »\r\nدر ميان وزراء و كتّاب دولت نصريه بسيارى از اعلام شعر و ادب بودند . كافى است كه در اين مقام از ابن الحكيم الرندى و ابن الجياب و ابن الخطيب و ابن زمرك و الشريف\r\n\r\n\r\n","description":"","footnote":"\r\n( 23 ) . ابن الخطيب « اللمحة البدريه » ص 31 .\r\n( 24 ) . « اللمحة البدريه » ص 38 .\r\n( 25 ) . اين قصيده در « اللمحة البدريه » ص 49 آمده است . و نيز رجوع كنيد به الاحاطه ج 1 / ص 553 و 554\r\n( 26 ) . المقرى نفح الطيب ج 3 / ص 404 . ازهار الرياض ج 1 / ص 186 . نسخهء منحصر به فرد اين كتاب در دار الكتب المصريه نگهدارى مىشود .\r\n","page_name":" 447 ","page_number":461},
  {"content":"\r\n\r\nالعقيلى خاتمهء ادباى و وزراى اندلس نام ببريم . اينان همگى از اقطاب حركت ادبى در مملكت غرناطه و از اعلام وزراء و سروران آن بوده‌اند و ما بار ديگر به ذكر آنان بازخواهيم گشت .\r\nدر خور ملاحظه است كه جنبش فكرى اندلس در اين عصر منحصر به جنبه‌هاى ادبى بود و تنها ادبيات و شعر شكوفا شد و در غرناطه شمار كثيرى از اكابر شعرا و ادبا گرد آمدند ولى در علوم عقلى دچار ركود گرديد و كمتر مىتوان به يكى از اقطاب طب و فلسفه يا علوم رياضى يا علوم ديگر كه پيش از اين در اندلس شكوفا شده بود برخورد كرد .\r\nحركت فكرى اندلسى در مدت دويست و پنجاه سال كه مملكت غرناطه در صحنهء حيات بود سه مرحله را طى كرده است : دورهء جوانى ، دورهء نضج و پختگى و سوم دورهء انحلال . ما به بيان اين سه دوره خواهيم پرداخت و اقطاب تفكر و ادب را در هر دوره معرفى خواهيم نمود .\r\n\r\n3\r\nدورهء اول با استقرار مملكت غرناطه و پاىبرجا شدن آن يعنى از اواخر قرن هفتم و اوايل قرن هشتم آغاز مىشود .\r\nدر اين مرحله از زمان كه در آن آفتاب اندلس از نو بردميده است ، در غرناطه جمعى از سفرا و ادبا و علما گرد آمدند و ادب برشكفت و شعر بنوعى خاص بسيارى از جمال و شكوه قديم خود را بازيافت .\r\nطليعهء شاعران اين مرحله كاتب بليغ و اديب بارع وزير ابن الحكيم است . ابو عبد اللّه محمد بن عبد الرحمان بن ابراهيم بن يحيى اللخمى الرندى مردى از خاندانهاى اشبيليه بود . جد پدرش يحيى طبيبى مشهور بود معروف به الحكيم . از آن پس افراد خاندان به ابن الحكيم شهرت يافتند . چون در ايام ملوك الطوايف فتنه در اندلس اوج گرفت اين خاندان\r\n\r\n","description":"","footnote":"","page_name":" 448 ","page_number":462},
  {"content":"\r\n\r\nنيز به رنده مهاجرت نمود و ابن الحكيم به سال 660 ه در رنده متولد گرديد . او در جوانى در ايام سلطان ابو عبد اللّه معروف به الفقيه به رنده آمد و از سوى سلطان به دبيرى ديوان انشاء برگزيده شد . پس از مرگ سلطان وزارت پسرش سلطان ابو عبد اللّه محمد مخلوع را بر عهده گرفت و در كنار وزير پيشين او ابو سلطان عزيز الدانى به كار پرداخت . چون ابو سلطان بمرد ، ابن الحكيم به انفراد به ادارهء امور مشغول شد و به ذو الوزارتين ملقب شد ، زيرا كتابت و وزارت را جمع داشت . ابن الحكيم مدتى وزارت كرد تا آنگاه كه در غرناطه بر ضد سلطان ابو عبد اللّه فتنه افتاد . در اين شورش در روز عيد فطر سال 708 ه / 1308 م - چنان كه در جاى خود گفتيم - ابن الحكيم كشته شد . ابن الحكيم شاعرى توانا و خطيبى گشاده‌زبان بود . ابن الخطيب در « الاحاطه » او را به صفاتى چون عالم و صاحب مكارم اخلاق و كريم النفس و بخشنده و بلندهمت و كاتب بليغ و اديب و شاعر ستوده است . « 27 » ابن الحكيم به مشرق سفر كرد و از مشايخ آن سامان علم آموخت . از سخن اوست :\r\n ما احسن العقل و آثاره * لو لازم الانسان ايثاره\r\nيصون بالعقل الفتى نفسه * كما يصون الحر اسراره\r\nلا سيما ان كان فى غربة * يحتاج ان يعرف مقداره \r\nو نيز از اوست :\r\n الا و اصل مواصلة العقار * و دع عنك التخلق بالوقار\r\nو قم و اخلع عذارك فى غزال * يحق لمثله خلع العذار\r\nقضيب مائس من فوق دعص * تعمم بالدجا فوق النهار\r\nو لاح بخده الف و لام * فصار معرفا بين الدرارى . \r\nپسرش ابو بكر محمد بن الحكيم نيز از اعلام ادب و شعر بود و چون پدر به وزارت رسيد . از اساتيد او ابن الخطيب بود . در ادبيات كتابى تأليف كرده به نام « الموارد المستعذبه » . « 28 »\r\n\r\n\r\n","description":"","footnote":"\r\n( 27 ) . رجوع كنيد به الاحاطه ج 2 / ص 279\r\n( 28 ) . رجوع كنيد به الاحاطه ج 2 / ص 278 - 303 . نفح الطيب ج 2 / ص 7 - 9 و ج 3 / ص 258 - 263 .\r\n","page_name":" 449 ","page_number":463},
  {"content":"\r\n\r\nديگر از شعراى اين مرحله ابو عبد اللّه محمد بن خميس تلمسانى بود . اصل او از تلمسان بود ، به غرناطه آمد و به وزير ابن الحكيم پيوست و او را مدح گفت . به سال 706 ه در المريه فرود آمد و با حاكم آن ابو الحسن بن كماشه ديدار كرد و او را مدح كرد و او نيز صله‌اى كرامندش داد . ابن خاتمه ابن خميس را از فحول شعرا و اعلام بلغا شمرده است و همو اشعارش را در ديوانى به نام « الدر النفيس فى شعر ابن خميس » گرد آورده است .\r\nابن خميس در سال 708 ه / 1308 م در المريه بمرد .\r\nاز سخن اوست :\r\n عجبا لها ايذوق طعم وصالها * من ليس يأمل ان يمر ببالها\r\nو انا الفقير الى تعلة ساعة * منها و تمنعنى زكات جمالها\r\nكم ذاوعن عينى الكرى متأنف * يبدو و يخفى فى خفى مطالها\r\nيسمولها بدر الدجى متضائلا * كتضاؤل الحسناء فى اسمالها « 29 » \r\nديگر ابو حيان محمد بن يوسف بن على الغرناطى . به سال 654 ه در غرناطه متولد شد و به مشرق سفر كرد . در مصر به سال 745 ه / 1344 م بمرد . علاوه بر حديث و تفسير در لغت و ادب نيز استادى داشت . از ائمهء نثر بود . از او موشحاتى برجاى مانده است . از موشحات اوست :\r\n ان كان ليل داج . و خاننا الاصباح . * فنورها الوهاج . يغنى عن المصباح\r\nسلافة تبدو * كالكوكب الازهر\r\nمزاجها شهد * و عرفها عنبر\r\nيا حبذا الورد * منها و ان سكر « 30 » \r\nديگر الرئيس ابو الحسن على بن الجياب ، وزير سلطان يوسف ابو الحجاج و كاتب او بود كه از اقطاب نثر و نظم در اين دوره بود . به سال 673 ه در غرناطه متولد شد . در\r\n\r\n\r\n","description":"","footnote":"\r\n( 29 ) . رجوع كنيد به نفح الطيب ج 3 / ص 184 - 194 . ازهار الرياض ج 3 / ص 303\r\n( 30 ) . رجوع كنيد به فوات الوفيات ج 2 / ص 282 - 285 .\r\n","page_name":" 450 ","page_number":464},
  {"content":"\r\n\r\nشعر و ادب براعت يافت . نخست در زمرهء دبيران بود . آنگاه رياست ديوان انشاء يافت . از ياران او در اين شغل لسان الدين بن الخطيب بود كه پس از وفات او به جايش نشست .\r\nابن الجياب در طاعون بزرگ سال 749 ه / 1348 م بمرد . از اشعار اوست :\r\n للد عصر الشباب عصرا * فتح للخير كل باب\r\nحفظت ما شئت فيه حفظا * كنت اراه بلا ذهاب\r\nحتى اذا ما المشيب وافى * ندّ و لكن بلا اياب « 31 » \r\nديگر از شاعران اين عصر ابو عبد اللّه محمد بن جابر اندلسى هوارى معروف به الضرير بود . به مشرق سفر كرد و پاره‌اى از امراى آن سامان را مدح گفت . آن‌گاه آهنگ سلطان ماردين نمود . سلطان او را صله‌اى جزيل داد . ابن جابر را موشحات بسيار است .\r\nو نيز در مدايح اهل بيت و اصحاب رسول اللّه ( ص ) قصايد بسيار دارد . از اشعار اوست :\r\n شغفت بها حينا من الدهر لم يكن * سوى سكب دمعى فى محبتها كسبى\r\nو ما اصل هذا كله غير نظرة * الى مقلة منها اضعت لها قلبى « 32 » \r\nاز بزرگان علم لغت در اين عصر يكى ابو بكر محمد بن ادريس الفرانى القضاعى متوفى به سال 707 ه / 1307 م است . در علم عروض كتاب « الختام المفضوض عن خلاصة علم العروض » را نوشته و نسخه‌اى از آن در كتابخانه اسكوريال موجود است . « 33 »\r\nو هم در اين عصر بود ابو جعفر احمد بن ابراهيم بن الزبير ، حافظ و نحوى . او شيخ ابن الخطيب ( پدر ) بود . به سال 627 ه در جيان متولد شد و به سال 708 ه / 1308 م درگذشت . ابن الخطيب در حق او گويد كه رياست ادب عربى در اندلس به او پايان يافت . در قرآن و حديث عالم بود و در شعر و نثر استاد . چندى قاضى غرناطه بود . به سلطان غرناطه امير ابو عبد اللّه محمد بن محمد بن الاحمر پيوست و مورد اكرام او واقع\r\n\r\n\r\n","description":"","footnote":"\r\n( 31 ) . رجوع كنيد به نفح الطيب ج 3 / 223 - 229 .\r\n( 32 ) . نفح الطيب ج 4 / ص 393 . رحلة ابن بطوطه ج 1 / ص 150 .\r\n( 33 ) . خاورشناس بروكلمان در تاريخ ادبيات عرب :\r\n . 952 . II . P ) 3491 ( rutarettiL nehcsibarA red ethcihcseG \r\n","page_name":" 451 ","page_number":465},
  {"content":"\r\n\r\nشد . كتب چندى در فنون مختلف تأليف كرده است و از آن جمله است كتاب « صلة الصله » كه ذيل كتاب « الصلهء » ابن بشكوال است . « 34 »\r\nديگر ابو الحسن على بن يحيى الفزارى مالقى است معروف به ابن البرزى متوفى به سال 750 ه / 1349 م . در لغت استادى داشت . شعر نيز مىگفت . ابن الخطيب شعر او را ضعيف و ناچيز شمرده است .\r\nديگر ابو عبد اللّه محمد بن على الفخار البيرى شيخ نحويان اندلس بود . بسيارى از جمله ابن الخطيب و ابن زمرك نزد او درس خوانده‌اند . وفاتش در غرناطه به سال 754 ه / 1353 م بود . « 35 »\r\n* * * از جمله علماى علوم دينى و فقه يكى قاسم بن عبد اللّه بن الشط الانصارى اشبيلى بود . متوفى به سال 725 ه / 1325 م بود . اوراست كتاب « البر نامج » دربارهء قضاة اندلس . « 36 »\r\nو ديگر ابو القاسم عبد اللّه بن جزى الكلبى غرناطى است . او در سال 693 ه متولد شد . در غرناطه عهده‌دار امر خطابه بود . در سال 741 ه / 1340 م در نبرد طريف كشته شد . از تأليفات اوست « التسهيل لعلوم التنزيل » و « الانوار السنيه فى الالفاظ السنيه » « 37 » .\r\nو در اين عصر تنى چند نيز در تصوف سرآمد شدند . از آن جمله بود ابو الحسن على بن فرحون القرشى قرطبى متوفى به سال 751 ه / 1350 م و ابو اسحاق ابراهيم بن يحيى الانصارى مرسى كه در سال 687 ه متولد شد و در غرناطه به سال 751 ه / 1350 م وفات كرد . از اوست كتاب « زهرة الاكمام » در قصهء يوسف و ابو عبد اللّه\r\n\r\n\r\n","description":"","footnote":"\r\n( 34 ) . رجوع كنيد به مقدمه كتاب « صلة الصله » به اهتمام لوى پروونسال و نيز « الاحاطه » ج 10 / ص 195 - 200\r\n( 35 ) . نفح الطيب ج 3 / ص 182 و 196 .\r\n( 36 ) . بروكلمان ، كتاب ياد شده ، ج 2 / ص 264 .\r\n( 37 ) . بروكلمان كتاب ياد شده ج 2 / ص 265 .\r\n","page_name":" 452 ","page_number":466},
  {"content":"\r\n\r\nمحمد بن محمد الانصارى مالقى ، متولد به سال 649 ه و متوفى به سال 754 ه / 1353 م صاحب كتاب « بغية السالك فى اشرف المسالك » در مراتب صوفيه و طرائق مريدين . « 38 »\r\nاز مورخينى كه در اين عصر ظهور كردند مىتوان از محمد بن يحيى بن ابى بكر بن سعيد الانصارى المالكى نام برد . او به سال 674 ه متولد شد . متصدى خطابه و قضاى غرناطه بود . در نبرد طريف به سال 741 ه كشته شد . از آثار اوست « التمهيد و البيان فى مقتل الشهيد عثمان بن عفان » . « 39 »\r\nاز سياحان و جهانگردان و رواة يكى ابو البقاء خالد بن عيسى البلوى بود كه در سالهاى ميان 736 و 740 ه به مشرق سفر كرد و نتيجهء سفر او كتاب « تاج المفرق فى تحلية علماء المشرق » او در نوشته‌هاى خود از نوشته‌هاى ابن جبير در باب مشرق سود برده است . « 40 »\r\n* * * علوم ، در اين دوره برعكس دوره‌هاى پيش شكوفايى نداشت . از مشاهير علماى اين عصر مىتوان از ابو زكريا يحيى بن هذيل حكيم غرناطه و فيلسوف آن نام برد . وى در سال 753 ه / 1353 م ديده از جهان فروبست . ابو زكريا در طب و فلسفه و علوم رياضى حذاقت يافت . از مشايخ ابن الخطيب بود . « 41 » همچنين در زمرهء علماى اين عصر از ابو عثمان سعد بن احمد بن ليون تجيبى ياد مىكنيم كه از اكابر ائمهء فقه بود . چند كتاب از امهات كتب چون « بهجة المجالس » ابن عبد الّبر را خلاصه كرد و در هندسه و فلاحت كتبى تأليف نمود . « 42 »\r\n\r\n\r\n","description":"","footnote":"\r\n( 38 ) . بروكلمان ، كتاب ياد شده ج 2 / ص 265 .\r\n( 39 ) - بروكلمان كتاب ياد شده ج 2 / ص 260 - از اين كتاب نسخه‌اى در دار الكتب المصريه موجود است .\r\n( 40 ) . بروكلمان ، كتاب ياد شده ج 2 / ص 266 . از اين كتاب نسخه‌اى در دار الكتب المصريه موجود است .\r\n( 41 ) . رجوع كنيد به نفح الطيب ج 3 / ص 52 .\r\n( 42 ) . رجوع كنيد به نفح الطيب ج 3 / ص 302 .\r\n","page_name":" 453 ","page_number":467},
  {"content":"\r\n . \r\n","description":"","footnote":"","page_name":" 454 ","page_number":468},
  {"content":"\r\n\r\n\r\nفصل سوم دورهء پختگى و شكوفايى\r\n\r\n1\r\nجنبش فكرى اندلسى در اواسط قرن هشتم هجرى و اواخر آن به مرحله پختگى خود رسيد و در نيمه دوم اين قرن به اوج شكوفايى فرارفت . و اين دوره‌اى است كه ابن الخطيب بزرگترين متفكرين اندلس و بزرگترين نويسندگان و شعراى اندلس در آن دوره ظهور كرده است .\r\nاين جنبش در عصر سلطان ابو الحجاج يوسف بن اسماعيل بزرگترين سلاطين بنى نصر ( 733 - 755 ه ) آغاز شد و بعد از او در تمام طول قرن هشتم هجرى استمرار يافت . شمار كثيرى از ادبا و شعراى بزرگ در اين عصر پديدار شدند و ما پيش از اين شرح حال برخى از آنها را تا اواسط قرن هشتم هجرى آورديم و اينك شرح حال بقيه را تا اواخر اين قرن مىآوريم .\r\nيكى از اكابر شعرا در آغاز اين دوره ابن سلبطور شاعر المريه است . او ابو عبد الله محمد بن محمد بن احمد بن سلبطور الهاشمى نام داشت . ظاهرا از مولدين اسپانياست .\r\nزيرا سلبطور همان  rodavlaS  اسپانيايى است . ابن سلبطور در المريه پرورش يافت و در ادب صاحب مهارت گرديد . از جوانى به دريانوردى روى آورد و بارها به نيابت دايى خود سردار سپاه ابو على الرنداحى كشتيها را در دريا راهنمايى مىكرد . در عين حال در شعر نيز اشتهار يافت . در اواخر عمر از جادهء صواب منحرف گرديد و به نوشخوارى و\r\n\r\n","description":"","footnote":"","page_name":" 455 ","page_number":469},
  {"content":"\r\n\r\nشهوت‌پرستى گراييد و دارايى خويش بر باد داد تا فقير و بينوا شد .\r\nسپس از دريا گذشت و بر مراكش آمد و در سال 755 ه / 1354 م در همانجا درگذشت . از اشعار اوست :\r\n اثغرك ام سمط من الدر ينظم * وريقك ام مسك من الراح تختم\r\nو وجهك ام باد من الصبح نير * و فرعك ام داج من الليل مظلم\r\nاعلل منك الوجد و الليل ملتقى * و هل ينفع التعليل و الخطب مؤلم\r\nو اقنع من طيف الخيال يزوره * لو انّ جفونى بالمنام تنعم « 1 » \r\nديگر ابو عبد الله محمد بن جزى بود . شاعر و نويسنده . در غرناطه به سال 721 ه متولد شد . از اوان جوانى در سلك دبيران ابو الحجاج يوسف درآمد و در نزد او مقامى ارجمند يافت . در مدح او قصايد پرطنين سروده است .\r\nپس از چندى سلطان بر او خشم گرفت و از اندلس رهسپار مغرب شد و به خدمت سلطان ابو عنان مرينى درآمد و او را مدح گفت . ابن جزى در نثر و نظم استاد بود .\r\nابن الاحمر در « نظم الجمان » قدرت او را در شاعرى ستوده است و او را بزرگترين شاعر زمان خود شمرده است . وفات او در مراكش به سال 757 ه / 1356 م اتفاق افتاد . « 2 » او سفرنامهء ابن بطوطه را از روى خاطرات صاحب آن انشاء كرد . در آخر كتاب به آن اشارت رفته است . « 3 »\r\n\r\n\r\n","description":"","footnote":"\r\n( 1 ) . نفح الطيب به نقل از الاحاطه ج 3 / ص 450 .\r\n( 2 ) . رجوع كنيد به نفح الطيب ج 3 / ص 284 به بعد . ازهار الرياض ج 2 / ص 189 به بعد .\r\n( 3 ) . ازهار الرياض ج 2 / ص 195 . رحلة ابن بطوطه ، ترجمه فارسى چاپ سوم ( انتشارات علمى فرهنگى ) ج 2 / ص 816 .\r\n","page_name":" 456 ","page_number":470},
  {"content":"\r\n\r\nديگر قاضى الجماعه ابو القاسم محمد بن احمد الشريفى الحسينى است . به سال 697 ه متولد شده و در سال 760 ه / 1358 م در غرناطه وفات كرده است .\r\nچندى رياست قضاة را به عهده داشت و علاوه بر حذاقتش در حديث و فقه شاعرى توانا بود . در عروض و ديگر مسائل ادبى صاحب آثار است . اشعارش را در ديوانى كه آن را « جهد المقل » ناميده است گرد آورده . « 4 »\r\nديگر ابو جعفر احمد بن على بن محمد بن خاتمة الانصارى است . در سال 724 ه در المريه متولد شد و به سال 770 ه / 1369 م درگذشت . اديب و شاعرى مبرز بود .\r\nابن الخطيب در « الاحاطه » شرح حال او را آورده است و نيروى ادراك و قوت ذهن و قريحهء نيكوى او را ستوده است . و در كتاب ديگر خود موسوم به « التاج المحلى » شعرش را چون مرواريد و كلامش را چون گوهر شمرده و او را سرآمد راويان و حفاظ دانسته است .\r\nابن خاتمه در پيرامون زادگاه خود المريه كتابى نوشته موسوم به « مزية المرية على غيرها من البلاد الاندلسيه » . و در باب طاعونى كه در سال 749 ه / 1348 م اندلس را درهم فروكوفت رساله‌اى نوشته بدين عنوان « تحصيل غرض القاصد فى تفصيل المرض الوافد » « 5 » . ديوان شعرش در كتابخانهء اسكوريال موجود است .\r\n من لم يشاهد موقفا لفراق * لم يدر كيف توله العشاق\r\nان كنت لم تره فسائل من رأى * يخبرك عن ولهى و عن اشواقى « 6 » \r\nميان ابن خاتمه و ابن الخطيب هنگامى كه ابن الخطيب مجبور شده بود اندلس را ترك گويد مكاتبات دوستانه بوده است .\r\n\r\n\r\n","description":"","footnote":"\r\n( 4 ) . نفح الطيب ج 3 / ص 107 .\r\n( 5 ) . از اين رساله نسخه‌اى در كتابخانهء اسكوريال ( به شماره 1785 الغزيرى ) موجود است .\r\n( 6 ) . براى اشعار او رجوع كنيد به الاحاطه ج 1 / ص 252 - 254 و 255 - 257 .\r\n","page_name":" 457 ","page_number":471},
  {"content":"\r\n\r\n\r\n2\r\nاكنون به درخشنده‌ترين ادوار جنبش فكرى در سايه دولت غرناطه مىرسيم . قطب و محور جنبش فكرى در اين دوره بزرگترين متفكران اندلس و بزرگترين شعرا و نويسندگان آن در قرن هشتم هجرى كسى جز لسان الدين بن الخطيب نيست .\r\nپيش از اين از زندگى سياسى او سخن گفتيم . اكنون مىخواهيم به زندگى معنوى و ادبى او بپردازيم .\r\nلسان الدين ابو عبد الله محمد بن عبد الله بن سعد بن الخطيب در لوشه از اعمال غرناطه در يكى از خاندانهاى شريف اندلس ، در ماه رجب سال 713 ه / 1313 م متولد شد . خانوادهء او از لوشه به غرناطه مهاجرت كرد . پدرش عبد الله در قصر به خدمت پرداخت و در زمرهء خواص سلطان يوسف ابو الحجاج درآمد . ابن الخطيب در غرناطه به تحصيل پرداخت و در طب و فلسفه و علوم شرعى و ادبيات درس خواند . از همان اوان نوجوانى در نظم و نثر درخشيد . چون پدرش در سال 741 هجرى در حادثهء طريف كشته شد ، جاى پدر بگرفت . در اين سالها هنوز جوان بود . نخست كاتب سرّ وزير ابو الحسن بن الجياب ، وزير سلطان يوسف شد . چون ابن الجياب در بيمارى همه‌گير سال 749 هجرى بمرد ابن الخطيب در وزارت و كتابت جانشين او شد و در كنار وزير بزرگ حاجب ابو النعيم رضوان به كار پرداخت . سلطان چند بار او را به سفارت و ديگر امور مهم سياسى مأمور كرد . چون سلطان ابو الحجاج يوسف در سال 755 هجرى بمرد و پسرش الغنى بالله جاى او بگرفت ، حاجب رضوان همچنان رياست وزيران را داشت و ابن الخطيب در جوار او كار مىكرد . سلطان در آغاز فرمانروايىاش در سال 755 هجرى او را به سفارت نزد سلطان ابو عنان مرينى پادشاه مغرب فرستاد . او در رأس هيئتى از وزراى اندلس بود . سلطان الغنى بالله اين هيئت را فرستاده بود تا از ابو عنان يارى بطلبد ، مگر بتواند در برابر پادشاه قشتاله مقاومت ورزد . ابن الخطيب قصيده خود را به اين مطلع :\r\n\r\n","description":"","footnote":"","page_name":" 458 ","page_number":472},
  {"content":"\r\n\r\n خليفة الله ساعد القدر * علاك مالاح فى الدجى قمر « 7 » \r\nبرخواند و سلطان از شنيدن آن به وجد آمد و فرمان داد كه حاجات آنها برآورند .\r\nسپس در غرناطه به سال 761 ه / 1356 م شورش افتاد و حاجب رضوان كشته شد و الغنى بالله از پادشاهى عزل شد و به وادى اش گريخت . برادرش اسماعيل به جاى او به پادشاهى نشست . ابن الخطيب به وزارت پادشاه نو منصوب گرديد ولى به زودى مورد خشم پادشاه واقع شد و به زندان افتاد و اموالش مصادره گرديد . ابن الخطيب در شرح حال خود كه در پايان « الاحاطه » نوشته است مراحل اوليهء زندگىاش را شرح داده است .\r\nسلطان ابو سالم پادشاه مغرب در كار مداخله كرد كه ميان او و سلطان مخلوع روابط دوستى بود ، زيرا در ايام محنت خود به او پناه برده بود و در سايه حمايت او در غرناطه زيسته بود . ازاين‌رو در كار مداخله كرد و خواست تا پادشاه مخلوع و وزير زندانىاش را به نزد او به مغرب فرستد . سلطان اسماعيل اجابت كرد و الغنى بالله و ابن الخطيب در محرم سال 761 هجرى به مغرب آمدند . سلطان ابو سالم در فاس آن دو را استقبال كرد و به اكرام تمام درآورد و محفلى بزرگ تشكيل داد . ابن الخطيب در آن روز قصيدهء مشهور خود را كه به اين مطلع آغاز مىشود :\r\n سلاهل لديها من مخبرة ذكر * و هل اعشب الوادى و نم به الزهر « 8 » \r\nدر آن محفل برخواند . قصيده در حاضران سخت مؤثر افتاد . ابن خلدون كه خود در آن محفل حاضر بوده است گويد كه ابن الخطيب حاضران را به گريه آورد . اين اولين ملاقات ميان اين دو متفكر بزرگ بود ، كه از چند جهت به هم شباهت داشتند . هر دو متفكر و نويسنده بزرگ عصر خود بودند و هر دو در كشاكشهاى سياسى گرفتار بودند و هر دو در حوادث زمان خود سهم بسزايى داشتند . ابن خلدون در دستگاه دول مغرب\r\n\r\n\r\n","description":"","footnote":"\r\n( 7 ) . رجوع كنيد به نفح الطيب ج 3 / ص 52 . تاريخ ابن خلدون ج 7 / ص 333 .\r\n( 8 ) . همهء اين قصيده در نفح الطيب ج 3 / ص 45 - 47 و ازهار الرياض ج 1 / ص 196 و 197 ، آمده است .\r\n","page_name":" 459 ","page_number":473},
  {"content":"\r\n\r\nفعاليت داشت و ابن الخطيب در اندلس . اين ديدار سبب شد كه ميان آن دو رشته‌هاى مودت استوار گردد ولى بعدها عوامل رقابت و حسادت ميانشان جدايى افكند و اين به هنگامى بود كه ابن خلدون پس از بازگشت سلطان الغنى بالله به سلطنت ، به اندلس رفت ولى با اين همه ابن خلدون در شرح حالى كه براى او نوشته ، او را بسيار ستوده است و در شعر و ترسل بىهمانند شمرده است . « 9 »\r\nابن الخطيب زمانى چند در مغرب زيست . سپس در سلا استقرار يافت . و همچنان به مناسبتهايى سلطان ابو سالم را مدح مىگفت . از جمله پس از فتح تلمسان به سال 761 هجرى براى او قصيده‌اى بلند به اين مطلع :\r\n اطاع لسانى فى مديحك احسانى * و قد لهجت نفسى بفتح تلمسان « 10 » \r\nبسرود و نامه تهنيت از سلا براى او فرستاد . « 11 »\r\nابن الخطيب و پادشاه مخلوعش دو سال و نيم در تبعيدگاه بماندند تا حوادث اندلس به سقوط سلطان غاصب انجاميد و الغنى بالله ، توانست در ماه جمادى الآخر سال 763 ه / 1361 م تخت پادشاهى خود بازيابد . سلطان بار ديگر وزير ابن الخطيب را به وزارت خود برگماشت . ولى ابن الخطيب اين بار نتوانست قدرت و نفوذ پيشين را حاصل كند ، زيرا شيخ الغزاة عثمان بن يحيى كه سلطان را در بازپس گرفتن تخت پادشاهيش يارى داده بود مورد توجه او واقع شده بود . عاقبت ميان ابن الخطيب و عثمان بن يحيى خلاف افتاد و همواره ابن الخطيب سلطان را از عثمان و خاندانش برحذر مىداشت تا عاقبت سلطان را واداشت كه در ماه رمضان سال 764 هجرى او را در بند كشد تا ميدان براى او خالى شود .\r\nاگرچه ابن الخطيب خود مدعى است كه در ايام وزارتش همهء انديشهء او ساختن مدارس و زوايا و انجام امور خير بوده و همهء كارهايش به مصلحت دين و دنياى مردم\r\n\r\n\r\n","description":"","footnote":"\r\n( 9 ) . تاريخ ابن خلدون ج 7 / ص 333 به بعد .\r\n( 10 ) . همه قصيده در نفح الطيب ج 3 / ص 16 - 19 آمده است .\r\n( 11 ) . اين نامه در نفح الطيب ج 3 / ص 19 و 20 آمده است .\r\n","page_name":" 460 ","page_number":474},
  {"content":"\r\n\r\nبوده است « 12 » ولى ابن خلدون معتقد است كه چون زمام امور به دست گرفت راه خودكامگى در پيش گرفت و در حق اين و آن به سعايت پرداخت و ميان سلطان و نديمانش سعايت كرد تا عاقبت همگان به دشمنىاش برخاستند . « 13 »\r\nبارى ابن الخطيب چند سال ديگر به وزارت ادامه داد در حالى كه خود حاكم مطلق شده بود و دشمنان از هر سو زبان به سعايت و تهمتش گشوده بودند . سلطان در آغاز به سخن ساعيان گوش نمىداد ولى در اين اواخر تحت تأثير سخن آنان قرار مىگرفت . ابن الخطيب دريافت كه سلطان با او دل بد كرده است . از عاقبت كار بترسيد و عزم آن كرد كه از اندلس بيرون رود . پس از سلطان اجازت خواست كه به سركشى شهرهاى مرزى غربى مملكت رود . چون سلطان اجازت داد با چند تن از خواص و پسر خود على رهسپار ثغور غربى شد تا به جبل الفتح ( جبل طارق ) رسيد . در آنجا از دريا گذشت و به سبته وارد شد . اين واقعه در سال 773 اتفاق افتاد . البته قبلا ميان او و سلطان عبد العزيز مرينى ملك مغرب تفاهم حاصل شده بود . سلطان در اين روزها در تلمسان بود . ابن الخطيب به نزد او رفت و سلطان به گرمىاش بپذيرفت و به اكرامش درآورد . سپس سفيرى به اندلس فرستاد تا خانوادهء او را به مغرب رساند . آنان نيز به مغرب آمدند و ابن الخطيب در دربار مغرب مقامى بس رفيع يافت . دشمنان او كه در غرناطه بودند از فرار او بدين‌گونه ، به خشم آمدند و بر آن شدند كه شأن و آبروى او ببرند . اين بود كه به زندقه و خروج از مذهب اسلام متهمش كردند و گفتند به رسول الله ( ص ) طعن زده و به حلول معتقد است و بر مذهب فلاسفهء ملحد است و بعضى سخنان و عبارات به او نسبت دادند . و آنها را بر وفق مقاصد خود تأويل كردند . شاگرد او و جانشينش در وزارت ابو عبد الله بن زمرك اكنون يكى از دشمنان او و مروج اين اتهامات بود . قاضى ابو الحسن على بن عبد الله النباهى نيز كه از خصوم او بود فتوى به سوختن\r\n\r\n\r\n","description":"","footnote":"\r\n( 12 ) . المقرى نفح الطيب ج 3 / ص 41 .\r\n( 13 ) . تاريخ ابن خلدون ج 7 / ص 335 .\r\n","page_name":" 461 ","page_number":475},
  {"content":"\r\n\r\nآن دسته از كتب او كه حاوى عقايد و اخلاق بودند ، صادر كرد و كتابهاى او در غرناطه در محضر فقهاء و مدرسين و علما سوخته شد . اين واقعه در سال 773 هجرى اتفاق افتاد . « 14 »\r\nقاضى ابو الحسن نامهء تندى به ابن الخطيب نوشت و نزد او به مغرب فرستاد و موارد اتهامش را برشمرد و علاوه بر اينكه به زندقه و اهانت به مقام رسول اكرم متهمش ساخت او را به حيف و ميل كردن اموال و هتك اعراض و افشاء اسرار و استعمال مكر و حيله و غدر نيز منسوب نمود . « 15 » سلطان نيز اتهامات او را تصديق نمود و رسولان خود را نزد سلطان عبد العزيز فرستاد و از او خواست كه حكم شرع را در حق آن وزير ملحد مجرى دارد و اعدامش كند . سلطان نپذيرفت و با رسولان درشتى كرد و گفت : « چرا آن روزها كه ابن الخطيب نزد شما بود حكم شرع را در حق او اجرا نكرديد و حال آنكه به اعمال و عقايدش آگاه بوديد ؟ » سپس آنان را سرافكنده و نوميد بازگردانيد و بر مقام و منزلت ابن الخطيب بيفزود « 16 » .\r\nدر سال 774 ه يعنى پس از اندك زمانى سلطان عبد العزيز بمرد و پسرش السعيد كه كودكى خردسال بود بر تخت نشست . دربار مغرب از تلمسان كوچ كرد و به فاس بازگرديد . ابن الخطيب نيز همراه وزير ابو بكر بن غازى كه امور دولت به دست او اداره مىشد به فاس آمد و در آنجا خانه و املاكى خريد و همچنان به عزت و احترام زيستن گرفت . ولى مغرب آبستن حوادث بود . زيرا در شمال به دست زعماى بنى مرين شورشى برپا شده بود و حكومت اندلس اين شورشيان را حمايت مىكرد . شورشيان خواستار فرمانروايى امير احمد پسر سلطان ابو سالم بودند . وزير ابو بكر بن غازى چندى به مقاومت پرداخت ولى كارى از پيش نبرد و شورشيان شهر را گرفتند . وزير اطاعت كرد . السعيد پادشاه خردسال خلع شد و سلطان احمد در اوايل سال 776 ه / 1374 م بر تخت نشست .\r\n\r\n\r\n","description":"","footnote":"\r\n( 14 ) . كتاب المرقبة العليا يا تاريخ قضاة الاندلس ، از ابو الحسن النباهى . به اهتمام لوىپروونسال ص 202 .\r\n( 15 ) . المقرى : نفح الطيب ج 3 / ص 69 .\r\n( 16 ) . المقرى : نفح الطيب ج 3 / ص 67 و 68 . تاريخ ابن خلدون ج 3 / ص 235 و 236 .\r\n","page_name":" 462 ","page_number":476},
  {"content":"\r\n\r\nدر اثناء اين احوال ابن الخطيب به البلد الجديد ( در حومهء فاس ) پناه برده بود . ميان سلطان ابن الاحمر الغنى بالله و زعماى فتنه در باب دستگيرى ابن الخطيب توافق شده بود .\r\nسلطان احمد بنابراين توافق فرمان داد او را بگيرند و در بند كشند . وزير سلطان ، سليمان بن داود كه از دشمنان سرسخت ابن الخطيب بود لحظه‌اى از تلاش براى شكنجه دادن و كشتن او بازنمىايستاد . به سلطان ابن الاحمر گفته بودند كه ابن الخطيب سلطان عبد العزيز را تحريض كرده است كه به غرناطه لشكر كشد ، ازاين‌رو مىخواست كه از او انتقام كشد . پس ابو عبد الله بن زمرك را به فاس فرستاد . تا در اين باب تحقيق كند . سلطان احمد مجلسى از رجال دولت و اهل شورا تشكيل داد و ابن الخطيب را هم به آن مجلس آورد تا با مدعيان خود مواجهه دهد . مهمترين موارد اتهام او زندقه بود به استناد آنچه در بعضى از رسائل او آمده بود . در همان مجلس او را تعزير كردند و در حضور جمع شكنجه دادند . بعضى از فقهاى متعصب حكم به قتلش دادند . وزير ، سليمان بن داود چند تن از اوباش را واداشت تا او را در زندان خفه كنند . روز ديگر پيكر او را بيرون آوردند و آتش زدند . سپس در بيرون شهر فاس نزديك باب المحروق به خاك سپردند . قبر او تا به امروز در آن مكان باقى است . « 17 »\r\nاين بود سرنوشت نويسنده و متفكر بزرگ كه قربانى جهالت و تعصب و كينه‌هاى پست سياسى گرديد .\r\nدشوار است كه بتوانيم همهء جوانب فكرى و ادبى ابن الخطيب را در اين صفحات مختصر بررسى كنيم . او نابغه‌اى بود متعدد الجوانب . هم طبيب بود و هم فيلسوف و هم شاعر و كاتب و سياستمدار و مورخ . از او آثار بسيارى در تاريخ و ادب و طب باقى مانده .\r\nهمچنين اشعار بسيار از موشحات و قصائد و نيز نامه‌هاى ادبى بىشمار . از مشهورترين نامه‌هاى او آنهاست كه به مناسبت پيش‌آمدن حوادث به ملوك مغرب نوشته يا نامه‌هايى كه به مردم اندلس نوشته و آنان را به جهاد و مقاومت در برابر دشمن و دفاع از وطن\r\n\r\n\r\n","description":"","footnote":"\r\n( 17 ) . براى شرح حال مفصل او رجوع كنيد به مقدمهء الاحاطه فى اخبار غرناطه جلد اول ( قاهره 1956 ) ص 30 - 82 .\r\n","page_name":" 463 ","page_number":477},
  {"content":"\r\n\r\nتحريض كرده است . اين نامه‌ها علاوه بر آنكه از حيث شيوايى بيان در اعتلاى بلاغت هستند از فكر صائب و بصيرت ثاقب نويسنده حكايت دارند .\r\nاكنون به ذكر برخى از آثار او مىپردازيم :\r\nاز آثار اوست « الاحاطه فى اخبار غرناطه » كه اثرى تاريخى و ادبى است و « التاج المحلى فى مساجلة القدح المعّلى » و « ريحانة الكتاب و نجعة المنتاب » حاوى شمارى از نامه‌هاى مشهور او و « اللمحة البدريه فى الدولة النصريه » و « رقم الحلل فى نظم الدول » تاريخى است به شعر در دول اسلامى اندلس و « نفاضة الجراب و علالة الاغتراب » در اين كتاب احوال و اخبار خود را به هنگام تبعيدش در مغرب آورده است و « كناسة الدكان بعد انتقال السكان » و « معيار الاختيار فى ذكر المشاهد و الديار » و « السحر و الشعر » كه گزيده‌اى است از اشعار . نسخ خطى همهء اين آثار در كتابخانهء ديراسكوريال موجود است . و نيز از آثار اوست : « الكتيبة الكامنه فى ادبا و المائة الثامنه » و « اعمال الاعلام » .\r\nنسخهء اين دو كتاب در كتابخانهء آكادمى سلطنتى تاريخ در مادريد محفوظ است .\r\nاز تأليفات طبى اوست : « عمل من طب لمن حب » كتابى است در وصف امراض و علاج كه آن را براى سلطان ابو سالم مرينى تأليف كرده است . نسخه خطى آن در كتابخانهء ملى مادريد محفوظ است . و « الرجز فى عمل الترياق » و « رسالة تكوين الجنين » و « الوصول لحفظ الصحة فى الفصول » و « مقنعة السائل فى المرض الهائل » كه در آن از طاعون عام سال 749 هجرى سخن رفته است و نسخه‌اى از آن در كتابخانه اسكوريال هست .\r\nاز تأليفات سياسى اوست : « رسالة فى السياسة » و « كتاب الاشاره الى ادب الوزارة » .\r\nنسخهء خطى اين دو كتاب نيز در كتابخانه اسكوريال نگاهدارى مىشود و هر دو رساله را المقرى در نفح الطيب نقل كرده است . « 18 »\r\nابن الخطيب را ديوانى است در شعر به نام « الصيب و الجهام و الماضى و الكهام » .\r\n\r\n\r\n","description":"","footnote":"\r\n( 18 ) . براى اطلاع از آثار ابن الخطيب اعم از آنهايى كه منتشر شده يا منتشر نشده رجوع كنيد به مقدمهء الاحاطه ج 1 / ص 68 - 78 .\r\n","page_name":" 464 ","page_number":478},
  {"content":"\r\n\r\nنسخهء خطى آن در كتابخانهء جامع القرويين در فاس موجود است .\r\nاز ابن الخطيب نامه‌هاى بسيار باقى مانده . بسيارى از آنها را المقرى در نفح الطيب آورده و بعضى را ابن خلدون در كتاب العبر . آنچه در العبر آمده نامه‌هايى است كه ابن الخطيب به ابن خلدون نوشته است .\r\nالمقرى دو جلد كامل ( جلد سوم و چهارم ) از كتاب خود نفح الطيب را به ابن الخطيب اختصاص داده است و به ذكر اخبار و شعر و نثر و مشايخ و شاگردان او پرداخته و مقادير زيادى از رسائل و كتب او نقل كرده و از جملهء آنها وصيت اوست به فرزندانش كه از بديعترين نمونه‌هاى وصيت است .\r\n\r\n3\r\nابن الخطيب در عصر خود قطب استوار شعر و نثر و محور حركت فكرى در سراسر اندلس - در اواسط قرن هشتم هجرى - بود . ما از چند تن از اكابر شعراى معاصر و متقدم بر او چون ابن الجياب و ابن سلبطور و ابن خاتمه نام برديم و اكنون به ذكر شمارى ديگر از اقطاب شعر و ادب كه يا معاصر و يا متأخر از او بوده‌اند مىپردازيم . ولى بايد در نظر داشت كه نبوغ فكرى ابن الخطيب بر سراسر اين دوره از تاريخ جنبش فكرى اندلسى سايه افكنده است تا آنجا كه مىتوانيم بگوييم او يك مكتب ادبى به وجود آورد كه از زمان او تا اوايل قرن نهم همچنان راوج داشت .\r\nتأثير مكتب ادبى ابن الخطيب به مملكت غرناطه محدود نمىشد ، سراسر حدود اندلس مسلمان و بلاد از دست رفتهء مسلمانان آن سامان را نيز دربر مىگرفت . چنان كه در آن بلاد هم با آنكه يك قرن بود كه تحت فرمان اسپانياى مسيحى درآمده بود ، باز هم شاعران و نويسندگان توانايى آشكار شدند كه همه ريزه‌خوار خوان او بودند . مثلا در ميان شاعران و نويسندگان بلنسيه در آن روزها ، ابو جعفر بن عبد الملك العذرى را مىبينيم كه ابن الخطيب را چنين مخاطب مىسازد :\r\n\r\n","description":"","footnote":"","page_name":" 465 ","page_number":479},
  {"content":"\r\n\r\n انى بمجدك لم ازل مستيقنا * ان لا يهدم بالتغير ما بنى\r\nاذا انت اعظم ماجد يعزى له * صنع و اكرم من عفا عمن حبنى « 19 » \r\nوزير ، ابن زمرك شاگرد ابن الخطيب و جانشين او در وزارت بود . ابن زمرك پس از ابن الخطيب از زعماى اين جنبش ادبى اندلس است . او محمد بن يوسف بن محمد الصريحى نام داشت و به ابو عبد الله ابن زمرك مشهور بود . اصلش از نواحى شرقى اندلس بود . خاندان او به غرناطه آمد و در ربض البيازين محله‌اى در شمال غرناطه سكونت گزيد . ابو عبد الله در سال 733 ه / 1333 متولد شد . در غرناطه و فاس درس خواند و چندى در دربار سلطان ابو سالم مرينى به كار مشغول شد . چون الغنى بالله به مغرب تبعيد شد ، ابن زمرك به او پيوست و از ملازمان او گرديد . چون الغنى بالله ملك از دست رفتهء خود بازيافت ، ابن زمرك را كاتب سرّ خود نمود و مورد الطاف خويش قرار داد . ابن زمرك به سبب حذاقتش در ادب و نبوغش در نظم و نثر خوش درخشيد .\r\nابن الخطيب در « الاحاطه » به تفوق او در درس و ادب اشارت كرده است و شعر او را نيز ستوده است .\r\nابن زمرك در مقام كاتب سرّ در كنف حمايت ابن الخطيب چندى به كار ادامه داد ولى همواره با دشمنان ابن الخطيب سر و سرّى داشت . چون روزگار بر ابن الخطيب برآشفت ابن زمرك در رأس مخالفان او قرار گرفت و در هلاك او سعى بسيار نمود . پس از فرار ابن الخطيب جانشين او شد و هم او بود كه دربار فاس را به محاكمه و اعدام ابن الخطيب واداشت .\r\nابن زمرك مدتى دراز بر خر مراد سوار بود ولى به سبب خودپسندى و بدزبانى و سركشى كه داشت ، شمار دشمنانش روى به فزونى نهاد . در اواخر عهد الغنى بالله نفوذ\r\n\r\n\r\n","description":"","footnote":"\r\n( 19 ) . رجوع كنيد به نفح الطيب ج 3 / ص 426\r\n","page_name":" 466 ","page_number":480},
  {"content":"\r\n\r\nو قدرت خويش از دست بداد . او را به بند كشيدند و به خارج غرناطه تبعيد نمودند . پس از وفات الغنى بالله ، به پايتخت بازگرديد . در آغاز فرمانروايى سلطان محمد بن يوسف دوم به مقام وزارت بازگشت . اين بار نيز سيرت بد خويش آشكار ساخت و به آزار همگنان پرداخت . در شبى از شبهاى سال 797 ه / 1395 م جمعى از دشمنان به خانه‌اش هجوم بردند و او و دو پسرش و خادمانش را به وضع فجيعى كشتند . المقرى آن را از عبرتهاى روزگار مىشمارد ، زيرا او يكى از كسانى بود كه براى كشتن استاد خود ابن الخطيب كوشش بسيار به كار برد . خود نيز كشته شد ولى به گونه‌اى بس شنيعتر . « 20 »\r\nالمقرى از ابن زمرك قصايد و موشحات بسيار نقل كرده است و از آن جمله است :\r\n يا آل نصر انتم سرج الهدى * فى كل خطب قد تجهم مظلم\r\nالفاتحون لكل صعب مقفل * و الفارجون لكل خطب مبهم\r\nو الباسمون اذا الكماة عوابس * و المقدمون على السواد الاعظم\r\nابناء انصار النبى و حزبه * و ذوى السوابق و الجوار الاعظم « 21 » \r\nاز مطالعهء اشعار ابن زمرك برمىآيد كه او در شاعرى بر استاد خود ابن الخطيب برترى داشته . بويژه موشحات او از آنچه از استادش باقى مانده بسى برتر است . هرچند در جنبه‌هاى ديگر فكرى از استاد خود بازمىماند .\r\nاز اعلام اين مكتب درخشان در كنار ابن الخطيب و ابن زمرك شاعران ديگرى هم بوده‌اند . از آن جمله هستند :\r\nابو سعيد فرج بن لب ، او در سال 701 هجرى متولد شد و در سال 782 ه / 1380 م درگذشت . ابو سعيد يكى از استادان مدرسهء نصريه ( مدرسهء غرناطه ) بود . مدتى نيز\r\n\r\n\r\n","description":"","footnote":"\r\n( 20 ) . المقرى : نفح الطيب ج 4 / ص 286 - 290 . المقرى شرح حال ابن زمرك را از كتاب امير اسماعيل بن الاحمر كه معاصر او بوده است نقل مىكند . در ازهار الرياض ( ج 2 / ص 177 به بعد ) بسيارى از موشحات او را آورده است . خاورشناس بروكلمان ( ج 2 / ص 229 ) تاريخ قتل او را سال 795 ه / 1392 ذكر كرده است ولى ما روايت ابن الاحمر را ترجيح داديم .\r\n( 21 ) . نفح الطيب ج 4 / ص 287 .\r\n","page_name":" 467 ","page_number":481},
  {"content":"\r\n\r\nعهده‌دار اداى خطبه در مسجد جامع اعظم بود . علاوه بر شاعرى فقيهى توانا بود .\r\nمجموعه‌اى از فتاواى او و ديوان اشعارش باقى است . « 22 »\r\nديگر قاضى ابو محمد بن عطية بن يحيى المحاربى كاتب انشاء بود . در نظم و نثر مهارت داشت و در اداى خطبه استاد بود . اصلش از وادى آش بود . در آنجا در سال 709 متولد شد و به شغل قضا منصوب گرديد . در سال 756 هجرى به غرناطه آمد و در نزد ابن الخطيب و ديگران از اكابر و مشايخ درس خواند . مدتى نيز شغل دبيرى سلطان يافت .\r\nديگر امير اديب ، ابو الوليد اسماعيل بن سلطان ابو الحجاج يوسف ( يوسف ثانى ) معروف به امير ابن الاحمر بود . پيش از اين از او ياد كرديم . اديبى توانا بود . در كتاب خود به نام « نثير الجمان » شرح حال اكابر نويسندگان و شعراى قرن هشتم هجرى را گرد آورده است . بويژه دربارهء ابن الخطيب و ابن زمرك قلمفرسايى كرده است . المقرى در دو كتاب خود « نفح الطيب » و « ازهار الرياض » از او نقل كرده است . از امير ابن الاحمر كتاب ديگرى باقى است به نام « النفحة النسرينية و اللمحة المرينية » در تاريخ بنى مرين كه نسخهء آن در كتابخانهء اسكوريال ( شماره 1769 الغزيرى ) محفوظ است .\r\nامير ابن الاحمر در اواخر قرن هشتم و اوايل قرن نهم زنده بوده است .\r\nديگر ابو عبد اللّه شريشى شاگرد ابن الخطيب و امين او بود . معلم فرزندان سلطان بود . هم او بود كه كتاب « الاحاطهء » ابن الخطيب را از مسودات آن به بياض نقل كرد .\r\nاين كار به دستور ابن الخطيب بود كه در اين هنگام سخت گرفتار امور وزارت بود .\r\n« الاحاطه » در شش جلد نوشته شد . شريشى در اين هنگام خود از علماى قرآن و سنت بود . « 23 »\r\nاكنون به ذكر شمارى از فقهاء و مورخين مىپردازيم . از آن جمله بودند :\r\n\r\n\r\n","description":"","footnote":"\r\n( 22 ) . نفح الطيب ج 3 / ص 267 و 268 .\r\n( 23 ) . نفح الطيب ج 4 / ص 757 .\r\n","page_name":" 468 ","page_number":482},
  {"content":"\r\n\r\nابن فرحون برهان الدين ابراهيم بن على اليعمرى اندلسى ، متوفى به سال 799 ه / 1397 م . او فقيه و مورخ بود . از مشهورترين كتب او كتاب « الديباج المذهب فى معرفة علماء اعيان المذهب » در شرح حال علماى مالكى . اين كتاب بارها در مغرب و مصر چاپ شده است و ديگر كتاب « طبقات علماء العرب » كه نسخه‌اى از آن در كتابخانهء اسكوريال موجود است . « 24 »\r\nديگر ابو الحسن على بن عبد الله بن محمد الجذامى مالقى نباهى بود . او در سال 713 هجرى در مالقه متولد شد و در نزد مشايخ مالقه به تحصيل علم پرداخت . سپس رهسپار غرناطه شد و چندى بر مسند قضا نشست . آنگاه به دبيرى ديوان منصوب گرديد . سرانجام به منصب قضاى جماعت ( قاضى القضاة ) غرناطه رسيد . ميان او و ابن الخطيب سخت دشمنى بود . آن‌سان كه در شعر و نثر به هجو يكديگر پرداختند . چون ابن الخطيب مورد خشم قرار گرفت و از اندلس بيرون رفت ، ابو الحسن النباهى سركرده كسانى بود كه او را به كفر و زندقه متهم كردند و سعى در كشتن او نمودند . در اواخر قرن هشتم بمرد . از آثار اوست كتاب « الاكليل فى تفصيل النخيل » كتابى است ادبى از زبان خرمابن و تاك . آن را « نزهة البصائر » نيز خوانده‌اند . نسخهء خطى كتابخانهء اسكوريال اين عنوان را دارد . در اين كتاب مقدارى از تاريخ دولت نصريه تا عصر مؤلف آمده است « 25 » . ديگر از آثار او كتاب « المراقبة العليا فيمن يستحق القضاء و الفتيا » كه تاريخ قضاوت در اندلس است « 26 » .\r\nديگر فقيه ابو القاسم بن سلمون الكنانى است . او قاضى القضاة غرناطه بود . در سال 767 ه / 1365 م درگذشت . از آثار اوست : « العقد المنظم للحكام فيما يجرى بين ايديهم من الوثائق و الاحكام « 27 » » .\r\n\r\n\r\n","description":"","footnote":"\r\n( 24 ) . رجوع كنيد به نفح الطيب ج 3 / ص 298 ، 299 . بروكلمان ، كتاب ياد شده ج 2 / ص 263 .\r\n( 25 ) . اين نسخه در كتابخانه اسكوريال به شماره 1653 الغزيرى موجود است و نسخه‌اى است قديمى كه تاريخ قرائت آن سال 781 هجرى است .\r\n( 26 ) . لوىپروونسال آن را تحت عنوان « تاريخ قضاة الاندلس » چاپ كرده است ( قاهره 1948 م ) براى شرح حال مؤلف رجوع كنيد به مقدمهء همان كتاب و ازهار الرياض ج 2 / ص 5 - 7 . بروكلمان ج 2 / ص 262 .\r\n( 27 ) . بروكلمان كتاب ياد شده ج 2 / ص 264 .\r\n","page_name":" 469 ","page_number":483},
  {"content":"\r\n\r\nديگر ابو عبد الله محمد بن على بن اسحاق الرندى است متوفى به سال 792 ه / 1389 م . او از اقطاب تصوف بود . از آثار اوست كتاب « الرسائل الكبرى » و « غاية المواهب العلية بشرح الحكم العطائيه « 28 » » .\r\nدر ميدان علوم در اين دوره كسى را نيافتيم كه نام و آوازه‌اى داشته باشد . مىتوان از ابن الخطيب نام برد كه علاوه بر شعر و ادب در طب و فلسفه هم آوازه‌اى بلند داشت و از شاگردان او يكى پزشك دانشمند ابن المهنا شارح الفيه ابن سيناست . شرح او يكى از شروح ارزشمند آن ارجوزه است « 29 »\r\n\r\n\r\n","description":"","footnote":"\r\n( 28 ) . بروكلمان كتاب ياد شده ج 2 / ص 265 .\r\n( 29 ) . المقرى : نفح الطيب ج 4 / ص 756 .\r\n","page_name":" 470 ","page_number":484},
  {"content":"\r\n\r\n\r\nفصل چهارم دورهء آخر و آثار برجاى مانده\r\n\r\n1\r\nمملكت غرناطه از اوايل قرن نهم هجرى - پس از پشت سر نهادن آن دو دوره كه از آن سخن گفتيم - روى به دورهء آخر نهاد . غرناطه استقرار يافته بود . در اواخر قرن هشتم و اوايل قرن نهم آن صلح و آرامش نسبى كه روزگارى چند از آن متمتع بود اندك اندك به پايان مىرسيد و اينجا و آنجا نشانه‌هاى شورشها و انقلابات داخلى نمودار مىگرديد . از جمله صلح نيم‌بندى كه از اواسط قرن نهم هجرى ( قرن پانزدهم ميلادى ) ميان غرناطه و اسپانياى مسيحى برقرار شده بود روى به زوال مىنهاد و دشمن براى وارد آوردن آخرين ضربه خود را مهيا مىداشت .\r\nدر چنين افق تيره‌اى جنبش فكرى را چندان مجال شكوفايى نيست ازاين‌رو در ميادين انديشه و ادب در اندلس محتضر چندان فراخنايى به چشم نمىخورد . شمار متفكرين و ادبا اندك است و آنان نيز پراكنده و دور از يكديگر .\r\nيكى از كسانى كه در اين عصر ظهور كرد على بن عاصم شاعر سلطان يوسف ثانى است . او در سال 793 ه / 1391 م متولد شد و مجموعه شعرى از او باقى است « 1 » .\r\nديگر قاضى ابو بكر محمد بن عاصم القيسى غرناطى است . او بزرگترين شخصيتى\r\n\r\n\r\n","description":"","footnote":"\r\n( 1 ) . بروكلمان كتاب ياد شده ج 2 / ص 259 .\r\n","page_name":" 471 ","page_number":485},
  {"content":"\r\n\r\nاست كه در ميدان انديشه و ادب در اوايل قرن نهم هجرى در غرناطه ظهور كرده است .\r\nمحمد بن عاصم به سال 760 ه / 1358 م در غرناطه زاده شد و در سال 839 ه / 1426 ديده از جهان فروبست : در نحو و منطق و بيان و فقه استادى يافت . در سال 793 ه / 1391 م به وزارت سلطان يوسف دوم رسيد . سپس در غرناطه منصب قاضى الجماعه يافت . در نظم و نثر نام‌آور شد و چند قصيده و ارجوزه بساخت و بعضى مسائل علم اصول و قراآت و فرائض و نحو و غير آن را در آنها بياورد . اوراست كتاب « تحفة الاحكام فى نقط العقود و الاحكام » كه مختصرى است در علم فقه . اين كتاب در مصر چاپ شده و به زبان فرانسه نيز ترجمه شده است . و نيز اوراست كتاب « حدايق الازهار فى مستحسن الاجوبة و المضحكات و الحكم و الامثال و الحكايات و النوادر » . اين كتاب را براى سلطان يوسف نوشته است . محمد بن عاصم را به سبب خوبى و شيوايى نظم و نثرش ابن الخطيب دوم لقب داده‌اند . « 2 »\r\nديگر فرزند محمد بن عاصم ، ابو يحيى بن عاصم است . در نظم و نثر چون پدر براعت يافت و به منصب كتابت و وزارت رسيد . بر كتاب پدر خود « تحفة الاحكام » شرح نوشت و نيز رساله‌اى فلسفى و تاريخى از احوال غرناطه در عصر خود و حوادثى كه بر او گذشته به رشتهء تحرير درآورده است . در اين رساله شيوهء سياسى اسپانياى مسيحى را در حيله‌گرى و تفرقه‌افكنى ميان مسلمانان وصف كرده است و آن را « جنة الرضى فى التسليم لما قدر الله و قضى » ناميده . المقرى فقراتى از آن را نقل كرده كه بر قدرت نويسندگى و عمق فكر و اسلوب شيواى صاحب آن گواهى مىدهد . « 3 »\r\nديگر ابو الحسن سلام بن عبد الله الباهلى اشبيلى بود . در سال 839 ه / 1425 م كتاب « الذخائر و الاعلاق فى ادب النفوس و مكارم الاخلاق » را نوشته است . « 4 »\r\nاز اواسط قرن نهم هجرى جنبش فكرى در مملكت غرناطه اندك‌اندك روى به\r\n\r\n\r\n","description":"","footnote":"\r\n( 2 ) . رجوع كنيد به نفح الطيب ج 3 / ص 8 و 9 . بروكلمان ج 2 / ص 264 .\r\n( 3 ) . رجوع كنيد به ازهار الرياض ج 1 / ص 50 به بعد و ص 167 به بعد .\r\n( 4 ) . بروكلمان كتاب ياد شده ج 2 / ص 259 . اين كتاب در قاهره به سال 1928 به چاپ رسيده است .\r\n","page_name":" 472 ","page_number":486},
  {"content":"\r\n\r\nركود مىنهد . غرناطه در اين روزها گرفتار آخرين كشاكش‌هاى خود شده است .\r\nجنگهاى داخلى او را از پاى افكنده است و نشانه‌هاى اضمحلال در افق نمايان گرديده است .\r\nولى باز هم در اين ظلمات ، در اواخر قرن نهم ، در زمانى كه غرناطه آخرين نفسهاى خود را برمىآورد ، چند تن از ادبا و متفكرين هستند كه در خور ذكراند : و از اين جمله است قاضى ابو عبد الله محمد بن على بن محمد بن القاسم اشبيهى معروف به ابن الازرق . او در سال 895 ه / 1490 م وفات كرده است . اصل او از وادى اش بود . در غرناطه قاضى الجماعه بود . در نظم و نثر و تاريخ سرآمد همگان بود . از آثار اوست كتابى در سياست و مملكت‌دارى به نام « الابريز المسبوك فى كيفيت ادب الملوك » كه در سال 838 ه تاليف كرده است . و نيز كتاب « بدايع السلك فى طبايع الملك » در آن « مقدمهء ابن خلدون » را خلاصه كرده و بر آن تفسير نوشته و موضوعات جديدى بر آن افزوده است . ديگر كتاب « روضة الاعلام بمنزلة العربية فى علوم الاسلام » . چون اوضاع غرناطه پريشان شد و مشرف به سقوط گرديد اشبيهى از دريا گذشت و روانهء تلمسان گرديد . سپس به مشرق سفر نمود « 5 » و در قاهره سكونت گزيد . و اين عصر سلطان الاشرف قايتباى بود . اشبيهى به سلطان پيوست و كوشيد تا او را برانگيزد مگر لشكر به اندلس برد و غرناطه را بازپس ستاند « 6 » . از قصائد موثر او قصيده‌اى است كه به هنگام فرود آمدن مسيحيان در مرج غرناطه سروده است به اين مطلع :\r\n مشوق بخيمات الاحبة مولع * تذكره نجد و تغريه لعلع « 7 » \r\nديگر ابو عبد الله محمد بن احمد الحداد ، مشهور به وادى اشى . او نيز از مردم وادى اش بود . اديبى بارع بود . اندكى پيش از سقوط غرناطه شهر را ترك گفت و به\r\n\r\n\r\n","description":"","footnote":"\r\n( 5 ) . بروكلمان كتاب ياد شده ج 2 / ص 266 . ازهار الرياض ج 1 / ص 71 و ج 3 / ص 318 و 319 . الابريز المسبوك در الجزاير به چاپ رسيده است .\r\n( 6 ) . رجوع كنيد به نفح الطيب ج 2 / ص 49 - 51 .\r\n( 7 ) . ازهار الرياض ج 3 / ص 318 و 319 .\r\n","page_name":" 473 ","page_number":487},
  {"content":"\r\n\r\nتلمسان رفت .\r\nديگر ابو الحسن على بن محمد القرشى بسطى . در بسطه متولد شد و در غرناطه و تلمسان و تونس علم آموخت . سپس به مشرق سفر كرد و فريضهء حج بگذارد و به غرناطه بازگرديد و در آنجا استقرار يافت . چون فشار مسيحيان بر غرناطه فزونى گرفت از دريا بگذشت و به تلمسان رفت و تا پايان عمر خود در آنجا ماند . در سال 891 ه / 1484 م بمرد . بسطى در رياضيات استادى يافت و كتابى در حساب و جبر نوشت . « 8 »\r\nديگر ، ابو الحسن على بن قاسم بن محمد تجيبى الزقاق بود . در غرناطه و فاس درس خواند . چندى در غرناطه اداى خطبه كرد . چون شهر به دست مسيحيان افتاد ، از دريا گذشت و به مغرب رفت . در سال 912 ه / 1506 م درگذشت . از آثار اوست كتاب « المنهج المنتخب الى اصول المذهب » در فقه مالكى . « 9 »\r\nبزرگترين شخصيتى كه در اين مرحلهء تاريك در ميدان انديشه و ادب ظهور كرد وزير كاتب و شاعر ابو عبد الله محمد بن عبد الله العربى معروف به الشريف العقيلى است .\r\nاين شخص وزير و كاتب ابو عبد الله محمد آخرين ملوك اندلس بود . علاوه بر فقه در نثر و نظم هم استادى توانا بود . وادى اشى او را شاعر عصر و در دست‌دارنده زمام نظم و نثر خوانده است و گويد كه او خاتمهء ادباى اندلس بود .\r\nچون غرناطه به دست اسپانياييها افتاد الشريف العقيلى از دريا گذشت و با پادشاه تبعيدى خود ابو عبد الله محمد به مغرب رفت .\r\nاز آثار خوب او يكى رساله‌اى است كه به عنوان اعتذار از زبان سلطان ابو عبد الله به سلطان مغرب نوشته است ، تحت عنوان « الروض العاطر الانفاس فى التوسل الى المولى الامام سلطان فاس » پس از مقدمه قصيدهء غرائى آورده به اين مطلع :\r\n\r\n\r\n","description":"","footnote":"\r\n( 8 ) . بروكلمان همان جا ج 2 / ص 266 .\r\n( 9 ) . بروكلمان ، همان جا ج 2 / ص 265 .\r\n","page_name":" 474 ","page_number":488},
  {"content":"\r\n\r\n مولى الملوك ملوك العرب و العجم * رعيا لما مثله يرعى من الذمم\r\nبك استجرنا و نعم الجار انت لمن * جار الزمان عليه جور منتقم « 10 » \r\nما پيش از اين ، از اين نامه و از اين قصيده ياد كرده‌ايم .\r\nاندكى پيش از سقوط غرناطه و بعد از آن جمعى از علما و ادبا كه باقى بقاياى جامعهء فكرى اندلس بودند به مغرب مهاجرت كردند « 11 » . اينان كه ديگر در موطن قديم خويش نمىتوانستند دين و كرامت ملى خود را حفظ كنند و نمىخواستند چون ملتى مغلوب تحت يوغ ستم اسپانياى مسيحى باشند از آنجا مهاجرت كردند .\r\n\r\n2\r\nسقوط غرناطه به دست اسپانياى مسيحى در سال 897 ه / 1492 م هشدارى بود كه ديگر بر ملت اندلس زمان سرآمده است و زمان از ميان رفتن ميراث علمى و ادبىاش فرارسيده است . اسپانياى مسيحى قبل از هرچيز آهنگ آن داشت كه با تغيير دين و فرهنگ ملت اندلس رابطهء او را با گذشتهء عظيم و شكوهمندش قطع كند . اسپانيا با نيرو بخشيدن به هجوم كليسا و تشكيل محاكم تفتيش عقايد در اين امر پيروز گرديد .\r\nهنوز پنجاه سال از سقوط غرناطه نگذشته بود كه بقاياى ملت اندلس به ملت ديگرى تحول يافت . دين قديمش - اسلام - را به زور به مسيحيت بدل كردند و زبان قشتالى را به جاى زبان عربى نشاندند و با وضع يك سلسله قوانين و مقررات ستمگرانه كوشيدند تا اندك‌اندك خصائل و خصايص قديم او را دگرگون سازند .\r\nملت اندلسى در خلال اين احوال دردناك به هر وسيله‌اى چنگ مىزد تا مگر از\r\n\r\n\r\n","description":"","footnote":"\r\n( 10 ) . المقرى اين رساله را بتمامى در نفح الطيب آورده است . ج 2 / ص 617 - 628 . و نيز رجوع كنيد به ازهار الرياض ص 72 - 102 .\r\n( 11 ) . ازهار الرياض ج 1 / ص 71 .\r\n","page_name":" 475 ","page_number":489},
  {"content":"\r\n\r\nميراثهاى معنوى و فكرى قديم خود نبرد . موريسكيها با وجود آنكه به مسيحيت داخل شده بودند در نهان به دين قديم وابسته بودند . بسيارى از آنها شعائر اسلامى را در نهان اجرا مىكردند ، در حالى كه محاكم تفتيش با كمال قوت و قساوت همه جا در پى آنان بود . و ما در جاى خود شرح ماجرا باز گفتيم . اندلسيان مغلوب مىكوشيدند تا زبان خود حفظ كنند ولى سياست سركوبگرانهء اسپانيا از همان ساعت نخستين كمر به ممنوع كردن زبان عربى بست زيرا مىدانست كه وجود اين زبان روحيهء ملى را در آنان تقويت خواهد كرد .\r\nدر سال 1526 در عصر امپراطور شارل كن اولين قانون در منع موريسكيها از حرف زدن به زبان عربى ، وضع گرديد ولى به شدت اجرا نشد . زبان عربى تا آن وقت زبان ادبيات محتضر موريسكيها و زبان معاهدات و معاملات آنها بود ، نه تنها در مملكت غرناطه بلكه در ميان باشندگان « مدجنون » كه در نقاط دوردست آراگون زندگى مىكردند نيز وجود داشت و ما اسنادى در اين باب يافته‌ايم . « 12 » همچنين هنوز در ميان موريسكيها كسانى بودند كه به عربى شعر مىسرودند و ما به قصيده‌اى كه يكى از موريسكيها به زبان عربى سروده و براى سلطان بايزيد دوم فرستاده بود اشاره كرديم . و گفتيم كه هرچند از نظر لفظى شعرى سخيف است از نظر روح و معنى شعرى پراحساس است . در عهد فيليپ دوم به سال 1566 قانون جديدى وضع شد و موريسكيها را به شدت از گفتگو به زبان عربى و تنظيم اسناد معاملات به اين زبان منع مىكرد . زبان عربى خود به مرور ايام از صحنه خارج مىشد و اين قانون جديد بر پيكر باقيماندهء آن ضربتى سخت بود . در همان زمان هم كه زبان عربى آخرين نفسهايش را برمىآورد ، باز هم در ميان موريسكيها شاعرانى يافت مىشدند و قصايدى نهانى و انقلابى مىسرودند .\r\nاز آن زمان كه تكلم به زبان عربى براى هميشه ممنوع شد مىبينيم كه موريسكيها به\r\n\r\n\r\n","description":"","footnote":"\r\n( 12 ) . براى اين سند رجوع كنيد به : « مجموعة الالخمياد و شماره 4968 سند شماره 9 ، كتابخانهء ملى مادريد » .\r\n","page_name":" 476 ","page_number":490},
  {"content":"\r\n\r\nطور نهانى زبان قشتالى را به حروف عربى مىنويسند . پس با گذشت زمان زبان جديدى از زبان قشتالى مشتق شد كه مخلوطى بود از عربى و غير عربى از لهجه‌هاى معاصر و قديم بخصوص زبان رومى . اين زبان رومى  acinamaR augneL  لغت مستعربين در ايام دولت اسلامى بود كه در قرطبه و ديگر شهرهاى بزرگ اندلس كه طوايف بزرگى از مسيحيان مستعرب زندگى مىكردند ، رواج داشت . بعضى از اكابر صقلابيان كه در دربار بودند نيز بدين زبان سخن مىگفتند و بعضى از علماى مسلمان هم با آن آشنايى داشتند . مسلمانان اندلسى گاهگاه بعضى از عبارات اين لغت رومى را مخصوصا در نوشته‌هاى علمى خود به كار مىبردند و آن را در كتب خود « اللطينيه » يعنى لاتينى مىناميدند . با گذشت زمان پاره‌اى از واژه‌هاى آن در زجل اندلسى راه يافت ، بخصوص در زجل ابن قزمان . در مملكت غرناطه در زبان عربى عاميانه بسيارى از واژه‌هاى رومى و قشتالى راه يافته بود « 13 » . اين واژه‌ها بويژه به زبان سرى موريسكيها كه پس از تحريم زبان عربى بدان گرويده بودند و آن را به خط عربى مىنوشتند راه يافت .\r\nزبانى كه موريسكيها بدان تكلم مىكردند به الخميادو  odaimajlA  معروف شد و آن تحريف كلمهء « الاعجميه » است . اين زبان به مدت دو قرن به صورت رازى پنهان بود تا آنگاه كه دانشمندان اسپانيا مجموعه‌اى از مخطوطات آن را در اوايل قرن گذشته يافتند و دربارهء آن اطلاعات اوليهء خود را به دست آوردند . منندث اىپلايو در معرفى آن مىگويد آن زبان رومانى قشتالى  naletsaC anamoR  است كه به حروف عربى نوشته مىشود . موريسكيها قرآن را در نهان به زبان عربى مىنوشتند همراه با شروح و ترجمه به زبان الخميادو . و نيز سيرهء رسول خدا و مدايح نبوى و قصص پيامبران و بعضى كتب فقه و حديث را به الخميادو مىنوشتند . بسم الله و آيات قرآنى را همواره در بين اين نصوص سرى به عربى مىنگاشتند .\r\nدر كتابهايى كه به الخميادو نوشته شده همهء حروف را اعراب مىگذارند تا درست خواندن آنها ميسر باشد « 14 » .\r\n\r\n\r\n","description":"","footnote":"\r\n( 13 ) .\r\n . 134 924 ' 814 P . lonapsE led senigirO : ladiP zedenneM . R \r\n( 14 ) .\r\n . ) 8781 ' dirdaM ( alonapsE aimedacA laeR al etna odiel osrucsiD : ardevaaS . E \r\n","page_name":" 477 ","page_number":491},
  {"content":"\r\n\r\nموريسكيها الخميادو را در ادبيات خود و براى بيان افكار خود در نظم و نثر نيز به كار مىبردند . يكى از شعراى معروف ايشان محمد ربدان\r\n niadabaR \r\n( يعنى چوپان ) است .\r\nاو در اوايل قرن هفدهم زنده بود . اصل او از روطه خالون از آراگون بود . از او علاوه بر شعرهاى بسيار ، اشعار داستانى و دينى نيز برجاى مانده است . از آثار او كتاب « هول يوم الحساب » و « قصة النبى منذبدء الخليفه » است و نيز « اغانى دينى » و « اسماء الله الحسنى » كه همه منظوم هستند . شعر او به جزالت و سهولت مشهور است . ديگر از شعراى موريسكى ابراهيم دبلفاد و خوان آلفونسو هستند . شاعر غزلسرا محمد الخرطوشى نيز در اين زمره است . او اهل بيانه بود . .\r\nسرانجام ، شاعر موريسكى مجهولى است كه در اوايل قرن هفدهم پس از اخراج در تونس مىزيست . از آثار او نقدهاى اوست به نمايشنامه‌هاى لوپه د وگا  ageV ed epoL  شاعر بزرگ اسپانيا .\r\nاز مشهورترين نويسندگان الخميادو نويسندهء فقيه موسوم به فتىابرالو  odecnaM lE olarevA ed  صاحب كتبى است در تفسير و تلخيص سنت . بيشتر شهرهاى اسپانيا را گردش كرد و مصائب قوم خود را به چشم ديد . علوم اسلامى قديم را از دو تن بانوى دانشمند فراگرفت يكى « مسلمة ابده »  adebU ed aroM aL  و يكى مسلمة آبله  aL alivA ed araM  و چند قصهء دينى نوشت .\r\nموريسكيها به نوعى خاص به نوشتن قصه و ترجمهء آن توجه داشتند . از آثار معروف آنهاست در اين زمينه « حديث القصر الذهبى »  oro led razaclA ed zidahlA  و « كتاب الحروب » و « حديث على و الاربعين جارية » ولى مهمترين كتاب داستانى آنها كتاب « قصة اسكندر ذى القرنين » است . اين قصه از قرآن گرفته شده و اسكندر مأمور شده كه با پادشاهان روى زمين پيكار كند و بتان را بشكند و بت‌پرستان را بكشد .\r\nاز مشهورترين كتب موريسكيها به زبان الخميادو كتب مدايح نبوى و ادعيه است .\r\nمدايح نبوى به زبان قشتالى به دورهء پيشترى بازمىگردد . باشندگان « مدجنون » از قرن سيزدهم اين مدايح را به زبان قشتالى مىسرودند و در شهرهاى مختلف قشتاله و\r\n\r\n","description":"","footnote":"","page_name":" 478 ","page_number":492},
  {"content":"\r\n\r\nآراگون رواج مىدادند . سپس موريسكيها اين مدايح را به الخميادو يا قشتالى عربى نوشتند .\r\nدر ادبيات موريسكى كاملا آشكار است كه نويسندگان الخميادو اگر به زبان قشتالى مىنوشتند ولى خطشان خط عربى و انديشهء آنها انديشهء عربى بود . البته پيش از آنكه تحت تأثير قواعد زبان باشند تحت تأثير اسلوب لهجه‌هاى مختلف مناطق خود بودند .\r\nناقدان معتقدند كه نويسندگان الخميادو نثرشان از نظمشان بهتر بود . نثرشان مطبوع و خالى از تكلف است و واژه‌هاى صحيح عربى در جاىجاى آن مشاهده مىشود .\r\nادب موريسكى به آرايشهاى لفظى توجهى ندارد و بيش از هرچيز مىخواهد تاريخ و رسوم و سنتهاى قومى را در چارچوب دينى ارائه دهد . در عين اينكه عموما ضعف و ركاكت بر آن غلبه دارد ، گاهى به مرحلهء بلاغت هم مىرسد . نمونهء خوب آن شعر ربدان است . « 15 »\r\nازاين‌روست كه بعضى معتقدند كه ادب موريسكى از حيث جمال و ارزش ادبى چندان اهميتى ندارد ، بلكه از جهت تاريخى و اجتماعى و بيان رسوم و عادات آن ملت داراى ارزش و اعتبار است . اين ادبيات در زبان اسپانيايى و در شعر اسپانيايى و افكار دينى اسپانيا تأثير خود را باقى گذاشته است .\r\nبارها نويسندگان اسپانيايى شعر موريسكى را با وجود ضعف و حقارتش از حيث احساس جمال و وسعت خيال و ذوق سليم ستوده‌اند . از جمله دون برونات گويد :\r\n« سياست اسپانيا با اخراج موريسكيها نه تنها مزارع و كارگاههاى ما را از رونق انداخت و خزانهء مملكت را از درآمدى سرشار محروم ساخت ، بلكه سبب شد كه ادبيات موريسكى هم با همهء ويژگيهايش از حيث احساس جمال و وسعت خيال و ذوق سليم نيز از ميان ما رخت بربندد و به جاى آن در قرن هفدهم و هجدهم تاريكى بر آفاق ادبى ما چيره\r\n\r\n\r\n","description":"","footnote":"\r\n( 15 ) .\r\n . 943 - 543 . P , selonapsE sexodoreteH sol ed airotsiH : oyaleP Y zedneneM \r\nو نيز رجوع كنيد به دايرة المعارف اسپانيايى تحت عنوان  aimajlA \r\n","page_name":" 479 ","page_number":493},
  {"content":"\r\n\r\nگردد . » « 16 » .\r\nدر خلال اقامتمان در مادريد بر بسيارى از كتب و اسناد الخميادو مخصوصا در كتابخانهء ملى دست يافتيم . از جمله كتبى در نمازها و ادعيه و فقه . اين كتابها همه با بسم الله و صلوات بر پيامبر آغاز مىشوند . يكى از اين كتابها كتابى بود در نمازها و ادعيه كه در پايان آن سطرى چند به عربى نوشته شده بود . معلوم مىشود كه با وجود آنكه تعليم و تعلم زبان عربى از طرف دولت تحريم شده باز هم تا اواخر قرن شانزدهم در نهان آن را درس مىداده‌اند و بدان مىنوشته‌اند . عين عبارت اين است :\r\n« افرغ للعبد من الله الرتعالى المعترف بذنبه الرراجى غفران ذنبه ، على بن محمد بن محمد شكار من بلاد مزما ذيانتى اليوم الآخر من جمادى الثانى يوما اربعة و لعشرين من شهر ماروس من يوم ثلث منه عام ثمانيه و تسعين تسع مأته من الحجرة النبى صلى الله عليه و سلم .\r\nو لعددا من المسيح عام و تسع و ثمانين الف و خمسائة . آمين آمين يا رب العالمين . تمت به حمد الله و حسن عونه كاالفراغة ثم صلاة العصر « 17 » »\r\nهمچنين قطعهء ديگرى از ادبيات موريسكى يافتيم كه عنوان « قصيدة يوسف » را داشت و آن كتابى بود به شعر در زندگى يوسف از مؤلفى مجهول « 18 » .\r\nدر آنجا شمارى از كتب دينى است ، از جمله كتابهايى است در سيرهء نبوى و تفسير و حديث و نمازها و شمار كثيرى از اسناد گوناگون موريسكيها . بسيارى از اينها با بسم الله آغاز مىشوند و در خلال آنها هم الله و درود بر پيامبر او آمده است .\r\nدر اين كتب دينى كه موريسكيها مىخواسته‌اند تعاليم اسلامى و سيرهء پيامبر را در آنها تدوين كنند موارد فراوانى است كه بعضى از تعليمات مسيحى به تعليمات اسلامى آميخته شده است و بر چهره‌هاى اسلامى گاه رنگ چهره‌هاى مسيحى نشسته است . مثلا\r\n\r\n\r\n","description":"","footnote":"\r\n( 16 ) .\r\n . 983 - 683 , 483 . P . noislupxE us Y selonapsE socsiroM sol : tanoroB laucsaP \r\n( 17 ) . اين نسخه در كتابخانه ملى مادريد به شماره 5306 در فهرست كتب خطى عربى محفوظ است .\r\n( 18 ) . اين نسخه در كتابخانهء ملى مادريد به شماره  742 . R  محفوظ است .\r\n","page_name":" 480 ","page_number":494},
  {"content":"\r\n\r\nپيامبر اسلام را در برخى نواحى به صورت مسيح تصوير كرده‌اند . اين آميزهء عجيب مربوط به موقعيتهاى خاصى است و به سبب فشار دينى است كه غالبا بر موريسكيها وارد مىآمد و در اثر بيم و هراسى است كه از محاكم تفتيش در دلها پديد آمده بود .\r\nالبته در بعضى از آثارى كه از موريسكيها برجاى مانده نسبت به مسيحيت و آداب و سنن آن اظهار كينه‌توزى شده است . همچنين در اواخر قرن شانزدهم در دير ساكرومونته نزديك به غرناطه الواحى از سرب كشف شد كه بر آنها به لاتينى و عربى مطالبى درباره زندگى مسيح و رسولان و مريم و دربارهء اسلام و بعضى قواعد آن نوشته شده بود . در آن الواح تعاليم اسلامى با تعاليم مسيحى ممزوج شده بود . بعضى از محققان معتقد بودند كه اين الواح را موريسكيها نوشته‌اند و علمايشان مىخواسته‌اند راه حلى براى خود بيابند بدين‌گونه كه ميان دو دين وفق دهند و از آن دو عقيده ، آميزه‌اى پديد آورند . اين الواح را بعدها به رم بردند و قسمتهاى لاتينى آن را ترجمه كردند . سپس حكم شد كه اينها اوهام و خرافاتى است كه براى مسخ دين مسيح و انهدام آن ساخته شده است « 19 » .\r\n\r\n3\r\nسياست اسپانيا به برانداختن ميراث فكرى اندلس اهتمام خاصى داشت . ازاين‌رو در سال 1499 يعنى چند سال پس از سقوط غرناطه دست به عملى ناشايست زد . از اين قرار كه فرمان شد همهء كتابهاى عربى را گرد آورند آنگاه به امر كاردينال خيمنس همه را آتش زدند ، و ما زين پيش در اين باب به تفصيل سخن گفته‌ايم . آنچه پس از اين حادثه از كتب عربى و اسلامى باقى مانده بود در عصر فيليپ دوم گردآورى شد و در قصر اسكوريال در نزديكى مادريد به وديعت نهاده شد و از دسترس هر محقق و جوينده‌اى دور گرديد . در اوايل قرن هفدهم حادثه‌اى رخ داد كه سبب مضاعف شدن\r\n\r\n\r\n","description":"","footnote":"\r\n( 19 ) .\r\n . 453 . p . selonapsE sexodoreteH sol ed airotsiH : oyaleP y zedneneM \r\n","page_name":" 481 ","page_number":495},
  {"content":"\r\n\r\nاين مجموعهء عربى - اسپانيايى گرديد . از اين قرار كه كشتيهاى اسپانيايى توانستند كشتيهاى مغربى را كه از آن مولاى زيدان پادشاه مغرب بود اسير كنند . اين كشتيها پر از كتاب و ديگر اشياء نفيس بود . شمار كتابها سه هزار جلد بود در موضوعات دين و ادب و فلسفه و غير آن . در روايات اسپانيايى تاريخ اين حادثه سال 1612 در عصر فيليپ سوم ذكر شده است . و اين به هنگامى بود كه روابط سياسى ميان اسپانيا و مغرب پريشان شده بود . « 20 » اين مجموعهء نفيس از كتب عربى را به اسپانيا بردند و به كتابخانه قصر اسكوريال سپردند در كنار بقيهء ميراث اندلسى كه از ايام فيليپ دوم در آنجا به وديعت نهاده شده بود . مجموعهء مولاى زيدان حاوى شمار كثيرى از كتب اندلسى بود كه پس از سقوط غرناطه در مغرب استنساخ شده بود .\r\nاين مجموعه نسخ خطى عربى اندلسى در كتابخانهء سلطنتى اسكوريال تا اواخر قرن هفدهم ميلادى همچنان مىبود . در اين زمان بر تعداد آنها افزوده شده بود و در نوع خود يكى از غنىترين و نفيسترين مجموعه‌ها در اسپانيا به شمار مىآمد . ولى دريغا كه اين باقى بقاياى ميراث اندلسى دچار حادثه‌اى صعب گرديد . در سال 1671 آتش در اسكوريال افتاد و بخشى از آن گنج بىهمتا هم طعمه حريق گرديد و بيش از دو هزار جلد آن از سوختن رهايى نيافت . و اين همان مقدارى است كه در كتابخانهء اسكوريال آباء اوگوستينى بر آن نظارت دارند . حكومت اسپانيا در طول اين قرون آثار عربى را از چشم خوانندگان و محققان مخفى مىداشت گويى بيم آن داشت روح تفكر اسلامى به تفكر مسيحى اسپانيايى راه يابد . نويسندگان اسپانيايى هم كه دستخوش تعصبات دينى و نژادى شده بودند به تحقيق و تفحص در اين كتابها كه خود از منابع تاريخ اسپانياى مسلمان و تمدن آن در قرون وسطا بود نمىپرداختند . در اواسط قرن هجدهم دولت اسپانيا از خواب گران خود بيدار شد و بر آن شد كه در كتابخانه نظرى اندازد .\r\nدانشمندى از مردم مشرق كه هم از فرهنگ شرقى آگاه بود و هم از دانش غربى به نام\r\n\r\n\r\n","description":"","footnote":"\r\n( 20 ) . السلاوى الاستقصاء لاخبار دول المغرب الاقصى ج 3 / ص 128 .\r\n","page_name":" 482 ","page_number":496},
  {"content":"\r\n\r\nميخائيل الغزيرى از مردم لبنان كه در غرب به نام كازيرى  irisaC  معروف است ، براى اين امر مهم نامزد شد و تعهد كرد كه نوشته‌هاى عربى را بررسى كند و براى آنها فهرستى جامع بنويسد . الغزيرى به سبب آگاهىاش از فرهنگ شرقى به حق مرد اين ميدان بود .\r\nدعوت حكومت اسپانيا را اجابت كرد و در سال 1749 م مديريت كتابخانهء اسكوريال به او محول شد . الغزيرى چند سال به بررسى نسخ خطى عربى مشغول بود تا فهرست جامعى را كه تعهد كرده بود تهيه نمود . در سال 1760 جلد اول اين فهرست به زبان لاتينى تحت عنوان  sisnelairucsE anapsiH - ocibarA acehtoilbiB  منتشر شد . الغزيرى در مقدمهء اين كتاب فصلى مشبع از ارزش و اعتبار اين مخطوطات عربى آورده است و آنها را به چند فن تقسيم كرده است . از كتب لغت و علوم آن آغاز كرده سپس شعر و ابواب آن ، آنگاه فلسفه و متعلقات آن ، سپس اخلاق آن‌گاه طب و تاريخ طبيعى ، پس رياضيات و هندسه و نجوم و بعد از آن فقه و علوم دينى و قرآن كه شامل بزرگترين مجموعه است آن‌گاه آثار مسيحيت . محتويات جلد اول فهرست شامل 1628 مجلد است . در سال 1770 جلد دوم فهرست منتشر شد . حاوى كتب جغرافيا و تاريخ كه به شمارهء 1851 منتهى شد . و اين همهء آن چيزى است كه الغزيرى در فهرست خود آورده است .\r\nپس از انتشار فهرست الغزيرى نظرها متوجه كتابخانه اسكوريال شد تا در كتب عربى متعلق به تاريخ اسپانياى مسلمان كندوكاو كنند و به سياست حكومتهاى اسلامى و خصوصيات جامعهء اسلامى پى ببرند . بعضى از محققان اسپانيايى در اواخر قرن هجدهم ميلادى به تحقيق در تاريخ علوم و ادبيات عربى روى آوردند . از آن جمله اندرس كتاب خود را به نام « اصول ادب » ماسده كتاب خود را به نام تاريخ تمدن اسپانيا نوشتند . « 21 »\r\nآن‌گاه نوبت به علامه كنده رسيد . او اولين بار تاريخ اسپانياى مسلمان را به تحرير درآورد ، « 22 » و در آن به روايات عربى اعتماد نمود . كتاب كنده در بين سالهاى 1810 و 1812 منتشر شد . با وجود آنكه كنده مرتكب برخى خطاهاى تاريخى شده ،\r\n\r\n\r\n","description":"","footnote":"\r\n( 21 ) .\r\n alonapse arutluC al y anapsE ed acitirC airotsiH \r\n( 22 ) .\r\n . anapsE ne sebarA sol ed naicanimoD al ed airotsiH \r\n","page_name":" 483 ","page_number":497},
  {"content":"\r\n\r\nاثر او اولين كوششى است در نوع خود كه قضيهء عرب را در اسپانيا از ناحيهء عربيت به غربيان معرفى مىكند . غربيان براى اولين بار از روى كتاب كنده اندلس را شناختند و به ويژگيهاى نظام و سياست اسلامى پى بردند . كنده در بسيارى جاها از كتاب خود از عربها دفاع كرده و خصال و تمدنشان را ستوده حتى در مواردى سياست هموطنان خود را در قبال عربها نكوهش كرده است .\r\nمنابع عربى اندلسى در اين هنگام مرجع همه محققانى بود كه مىخواستند دربارهء تاريخ اندلس تحقيق كنند . علامه خاورشناس هلندى رنهارت‌دوزى بزرگترين محقق غربى بود كه به تاريخ اندلس پرداخت و كتاب پرارزش خود « تاريخ مسلمانان در اسپانيا تا پيروزى مرابطين » « 23 » را تأليف كرد و كوشش و اهتمام مورخين غربى همچنان بر دوام بود . پس از كتاب‌دوزى در خلال قرن گذشته در اين موضوع چند كتاب مهم ديگر به زبانهاى اسپانيايى و انگليسى و فرانسوى و ديگر زبانها منتشر گرديد ، كه بيشتر آنها به دقت تحقيق و روح انصاف ممتازند .\r\nخاورشناس فرانسوى ه - درنبور\r\n yruobnereD - H \r\nدر اواخر قرن گذشته تحقيقات تازه‌اى را در نسخ خطى عربى اسكوريال آغاز كرد و فهرست جديدى به زبان فرانسه تحت عنوان  l'airucsE'l ed sebarA stircsunaM seL  برساخت و در ترتيب و شماره‌گذارى همان شيوهء الغزيرى را دنبال نمود . او صد كتاب خطى ديگر را كه الغزيرى در كتاب خود ثبت نكرده بود بيافت ولى از اين فهرست جديد بيش از دو جلد شامل كتب لغت و بلاغت و شعر و ادب و فلسفه و اخلاق و سياست منتشر نشد . لوى پروونسال پس از وفات او جلد سوم را شامل كتب دينى و جغرافيا و تاريخ چاپ كرد . هنوز هم در اين فهرست جديد ، كتب طب و تاريخ طبيعى و رياضيات وقفه نيامده . علاوه بر آن صد كتاب هم كه از فهرست الغريزى فوت شده بود در اين فهرست جديد نيامده است .\r\nكندوكاو در ميراث اندلس و شناساندن آن بدين نحو ، گشايش عظيمى در تاريخ\r\n\r\n\r\n","description":"","footnote":"\r\n( 23 ) .\r\n seL RAP eisuoladnA , L ed eteuqnoC aL a , uqsuJ angapsE , d snamlasuM sed eriotsiH . sedivaromlA \r\n","page_name":" 484 ","page_number":498},
  {"content":"\r\n\r\nاسپانياى مسلمان و تاريخ تمدن اسلامى بود . غرب تا اواخر قرن هجدهم اين تاريخ را نمىشناخت . تنها قطعاتى پراكنده و غرض‌آلود از آن را در مطاوى تاريخ اسپانيا خوانده بود . بسيارى از حقايق در پردهء تعصب پوشيده مانده بود . اسناد اسكوريال اين حجابها را بردريد و عظمت آن را فراروى مردم بداشت تا از شكوفايى و ترقى و تعالى آن آگاه شدند .\r\n\r\n4\r\nاكنون بايد به بحث از هنر در اندلس بپردازيم و اين سخنى كلى خواهد بود . زيرا هنر در مملكت غرناطه آخرين دولت اسلامى اندلس چيزى جز آخرين مرحلهء سير هنر در اندلس نيست .\r\nهنر اسلامى در آغاز پيدايش چندان اهميتى نداشت و مراد ما از هنر در اينجا معنى دقيق و خالص آن است . نقاشى كنده‌كارى ، مجسمه‌سازى ، طلاكارى ، موسيقى و آواز و غير آن را كه در اين زمان به هنرهاى زيبا معروف هستند تحت اين مفهوم مىآوريم ولى ما بدان معنى وسيعترى مىدهيم و فنون مهندسى و معمارى را هم بر آن مىافزاييم . البته در اين اشكالى نمىبينيم كه در آن ظرف از زمان چنين معنى وسيعترى به آن دهيم . پيدايش هنر اسلامى هرچند متواضع و حقير ، به خصوص به عوامل دينى بازمىگردد . اسلام دشمن بت‌پرستى بود . بنابراين با مظاهر آن نيز سخت دشمنى مىورزيد و كنده‌كارى و مجسمه‌سازى و نقاشى در وقت ظهور اسلام از مظاهر و رسوم آشكار بت‌پرستى به حساب مىآمد كه اسلام با آن مخالف بود و به طرد و تعقيب آن كمر بسته بود . اسلام نخواست مانند مسيحيت به اين مظاهر و رسوم ميدان دهد . مسيحيان نقاشى و مجسمه‌سازى را پذيرفته بودند و از قرن اول ميلادى كليساها و معابد خود را بدان مىآراستند . سپس در سالهاى بعد يك سلسله خلافها برانگيخت و از آن به پرستش صور تعبير شد و بويژه در بيزانطيه ( بيزانس ) بر سر آن مناقشات و خصومتها پديد آمد . مخالفتى هم كه اسلام در صدر اول بر ضد تمائيل و صور آغاز كرده بود و آنها را از مظاهر بت‌پرستى به شمار مىآورد\r\n\r\n","description":"","footnote":"","page_name":" 485 ","page_number":499},
  {"content":"\r\n\r\nچندان در اوج حدت و شدت خود نماند و از قرن دوم هجرى كه امپراطورى اسلامى برپاى خاست و در اطراف سرزمين اسلامى ، كاخهاى عظيم سربرافراشت و خلافت عظمت دنيوى خويش آغاز كرد و به جاه و جلال و زيب و زيور گرايش يافت ، آن مخالفتها هم روى به ضعف نهاد . زيرا مىبايست قصور خلفا و امراء و مجالس و باغهايشان شكوهمند و فخيم گردد و اين بدون مدد گرفتن از هنر ميسر نبود . در آغاز از هنر ايرانى و يونانى و رومى و بيزانطى اقتباس كردند و عربهاى اندلس هم از هنر گوتى بهره گرفتند . هنوز زمانى دراز نگذشته بود كه اقتباس با ابتكار بياميخت و هنر اسلامى به صورت مستقل خود به وجود آمد .\r\nمسلمانان در ساختن تزيينات و نقوش و رسوم و تصاوير ظريف مهارت يافتند و در موسيقى به اوج هنرمندى و حذاقت فرارفتند . هنر اسلامى در مشرق و مغرب شكفتن گرفت و چه شكفتنى .\r\nهنر اسلامى در اندلس ، در قرن چهارم هجرى به اوج شكوفايى خود رسيد . بايد در نظر داشت كه مسلمانان اندلس بر ديگر امم اسلامى در ساختن تماثيل و صور سبقت داشتند .\r\nآنان از قرن سوم قصور و مجالس خود را با مجسمه‌ها و نقوش حيوانات و درختان و پرندگان زينت مىدادند ولى تماثيل و صور آدميان با نوعى تحريم عام روبه‌رو بود . در عهد عبد الرحمان الناصر ( 30 - 350 ه ) هنر اندلس گام ديگرى برداشت و مجسمه‌ها و تصاوير انسانى را هم به كار گرفت و قصرها و مجالس خلفا را بدان زينت داد . عصر الناصر همچنان كه بزرگترين اعصار دولت اسلامى در اندلس است بزرگترين اعصار هنر اندلسى هم هست .\r\nقصر بزرگ قرطبه تا عهد عبد الرحمان الناصر مورد توجه خاص همهء امراى بنى اميه بود ولى الناصر ترجيح داد كه براى خود شهركى سلطنتى بسازد كه آيت فخامت و زيبايى باشد . پس مدينة الزهراء و قصور آن و مجالس شكوهمند آن را احداث كرد و انواع زيورها بياراست و هر فن بديعى كه مىشناخت در آن به كار برد . نقاشيها و مجسمه‌هاى مدينة الزهراء بديعترين چيزى است كه هنر اسلامى در اندلس ، ابداع كرده بود . در اينجا مجال آن نيست كه در وصف عظمت هنرى الزهراء سخن گوييم بلكه خواننده را به آنچه\r\n\r\n","description":"","footnote":"","page_name":" 486 ","page_number":500},
  {"content":"\r\n\r\nصاحب « نفح الطيب » در اين باب از روايات و فصول مختلف آورده است حوالت مىدهيم « 24 » .\r\nولى در اينجا دو نمونه از آثار هنرى آن را ذكر مىكنيم :\r\nشيرى با هيأتى بديع بود كه هيچ يك از پادشاهان پيشين همانند آن را نداشته‌اند .\r\nاين شير سراسر در طلا پوشيده شده بود و چشمانش دو گوهر درخشان بود . آن را در كنار آبگير قصر ناعوره قرار داده بودند و آب شيرينى كه از كوههاى قرطبه به قصر كشيده بودند از دهان آن خارج مىشد و به آبگير مىريخت « 25 » . و از همين دست آبگيرى بود كه الناصر در آن استحمام مىكرد و بر گرد آن دوازده تنديس شير بود از زر سرخ و مرصع به گوهرهاى نفيس كه در دار الصناعه ساخته شده بود ، بدين‌گونه شيرى بود و در كنار آن غزالى و تمساحى و در برابر آن اژدهايى و عقابى و فيلى و در دو سوى آن كبوترى و شاهينى و طاووسى و مرغى و خروسى و زغنى و عقابى هم از طلا و مرصع به گوهرهاى نفيس و از دهانشان آب مىريخت . « 26 »\r\nدر عصر الناصر براى اولين بار تنديسهاى انسان را هم در كنار تنديسهاى حيوانات مىبينيم . مثلا روايت شده كه الناصر فرمان داد صورت كنيز سوگلى او « الزهراء » را بر در قصر الزهراء بكشند و بر طبق روايات اين زن بود كه او را به بناى الزهراء و ناميدن آن به نام خود ترغيب كرد « 27 » . همچنين الناصر فرمان داد تالارهاى الزهراء را به تصاوير و تنديسهاى آدميان زينت دهند و اين پديدهء هنرى تازه‌اى بود « 28 » .\r\nدانشمند باستان‌شناس اسپانيايى مورنو به عصر عبد الرحمان الناصر اشاره مىكند كه\r\n\r\n\r\n","description":"","footnote":"\r\n( 24 ) . نفح الطيب ج 1 / ص 245 ، 246 ، 264 - 266 . تاريخ ابن خلدون ج 4 / ص 144 . و نيز رجوع كنيد به :\r\n . 471 - 761 . P . niapS ni eripmE nademahoM : yhpraM \r\nو نيز جلد اول از همين كتاب صفحات\r\n( 25 ) . المقرى : نفح الطيب ج 1 / ص 264 .\r\n( 26 ) . نفح الطيب ج 1 / ص 264 .\r\n( 27 ) . نفح الطيب ج 1 / ص 245 .\r\n( 28 ) . نفح الطيب ج 1 / ص 265 و نيز :  292 . p , dibi : yhpruM \r\n","page_name":" 487 ","page_number":501},
  {"content":"\r\n\r\nمىگويد : « اين پادشاه هنگامى آمد كه شرق اسلامى دورهء انحطاط خود را آغاز كرده بود و برعكس عصر بيزانطى به درخشانترين مراحل خود رسيده بود . خليفهء اسپانيايى كه هم‌پيمان قيصر يونانى بود به احياء تمدن پرداخت . به بركت كوشش او تمدن در دو سوى درياى مديترانه بشكفت و قرطبه به نيروى معنوى خود زعامت جهان را بر عهده گرفت و اسپانياى مسلمان در عهد الناصر به اوج استقرار و نظام اجتماعى و رفاه فرارفت . چون نوبت به پسرش الحكم رسيد او نيز نيروى خود را در اعتلاى مظاهر تمدن به كار برد ، و شهرك الزهراء كه امروز ويرانه‌هاى آن برجاى است ، يادگار اين عصر درخشان است . سپس در بناى مسجد جامع بيفزودند و از آن چيزى پديد آوردند كه از آيات فخامت و زيبايى بود .\r\nهنر قرطبى در ساختن طاقهاى متشابك و متقاطع بر طبق اصول هندسى به اعتلاء رسيد و اين طاقها در اصل همان سبك و اسلوب گوتى را احياء مىكردند كه از حيث آرايش و تزيينات خارجى صبغهء معمارى قرطبى را عرضه مىداشتند . « 29 »\r\nهنر اندلسى در عصر الناصر و پسرش الحكم المستنصر ترقى بسيار كرد . هنوز هم اسپانياى مسيحى برخى از بازمانده‌هاى آن را در موزه‌هاى خود نگهدارى مىكند .\r\nاز جمله تنديس گوزنى است كه پيكرش با نقوش و تزيينات بديع عربى منقش شده . اين گوزن در ويرانه‌هاى الزهراء پيدا شده است . ديگر سرستونى است از مرمر ، منقش به نقشهاى بديع كه بر آن نام الحكم المستنصر و نام حاجبش كنده شده و اين نيز در حفاريهاى الزهراء به دست آمده است .\r\nهردو اينها در موزهء قرطبه نگهدارى مىشوند . ديگر صندوقى است از عاج كه بر آن چند سوار و چند پياده و گوزن نقش شده و آيتى است در دقت و ظرافت و نام صاحب آن عبد الملك بن ابى عامر فرزند الحاجب المنصور بر آن كنده شده است . اين صندوق در سال 395 ه ( 1005 م ) ساخته شده و امروز در موزه كليساى بزرگ بنبلونه نگهدارى مىشود . در شهر جيرونه صندوقى است كه در ايام حكم دوم ساخته شده و در\r\n\r\n\r\n","description":"","footnote":"\r\n( 29 ) .\r\n ne , trA . anapsE ne sotnemunoM sus y ebara noicaziliviC aL : oneroM zemoG - M ) 9191 . voN ( ) arutcetiuqrA ( \r\n","page_name":" 488 ","page_number":502},
  {"content":"\r\n\r\nكليساى بزرگ شهر سموره صندوق ديگرى است كه به همين زمان بازمىگردد . از بازمانده‌هاى نفيس عصر غرناطى بسيارى نقوش و تزيينات مرمرى است كه امروز در موزهء غرناطه حفظ مىشود . در موزهء ملى مادريد قنديلى است برنزى و بسيار هنرمندانه و زيبا كه از قنديلهاى مسجد الحمراء است . در موزهء الحمراء كوزه‌اى با لعاب كاشى و مزين به نقشهاى زرين كه از بقاياى نفايس الحمراء است . همچنين شمار كثيرى از اشياء برنزى و فلزى و سفالى و فرشها و منسوجات اندلسى و موريسكى در موزه‌هاى مختلف اسپانيا پراكنده است . براى من ميسر شده كه اين نفايس بىهمتا را از نزديك بنگرم و در زيبايى صنعت آنها تأمّل كنم .\r\nاندلسيها در صناعات دقيق و ظريف چون ساختن زيورآلات و اشيايى از عاج و چرم مهارت يافتند و در اين صناعات با بيزانطيه رقابت مىكردند . بعضى از شهرهاى قديم اندلس چون قرطبه و طليطله و غرناطه تا به امروز اين صنايع ظريفه را حفظ كرده‌اند . هنوز طليطله به ساختن سلاحهاى منقش و زرنگار مشهور است و قرطبه در ساختن اشياء چرمى طلاكوب اشتهار دارد . غرناطه بخصوص به پارچه‌هاى حرير زرتار و فرشهاى زيبا و اشياء برنزى و شيشه‌اى و سلاحهايش معروف است . اين صنايع دستى ظريف همه زيبايى و ظرافت خود را از هنر قديم اسلامى اندلس به ميراث برده‌اند .\r\nكاخها و مساجد جامع اندلس در آن اعصار نمايشگاه بديعترين آثار هنرى بودند . در جامع قرطبه تنورى بود از مس زرد كه هزار چراغ حمل مىكرد و در صنعت به گونه‌اى بود كه قلم از وصف آن عاجز بود . « 30 » در اندلس مكتب تازه‌اى در نقاشى پديد آمده بود ، بدين‌گونه كه همه تصوير درخت و برگها و شاخه‌ها بود به گونهء قرينه بدون آنكه در آن تصوير انسان يا حيوانى ديده شود و اين به خاطر احترام به سنن دينى بود . در قرون وسطا اين مكتب رواج يافت و در تطور هنر اروپايى اثرى عميق داشت و تا به امروز عنوان « عربى » را با خود دارد و « ارابسك » ناميده مىشود . « 31 »\r\n\r\n\r\n","description":"","footnote":"\r\n( 30 ) - المقرى : نفح الطيب ج 3 / ص 245 .\r\n( 31 ) .\r\n . 253 . P . II . B , neinapS ni nedajamO red ethcihcseG : hcabhcsA . 192 . P , dibi : yhpruM \r\n","page_name":" 489 ","page_number":503},
  {"content":"\r\n\r\nهنر اندلسى در عصر ملوك الطوايف هم چندى درخشيد . امراى طوايف بويژه بنى عباد و بنى ذو النون در طليطله آثار دلپذير هنرى به وجود آوردند و كاخها و مجالس خود را به انواع نقوش و تصاوير مزين ساختند . نشانه‌هاى آنها را در توصيفات مورخين و نويسندگان و شعرا مىيابيم . بنى عباد در اشبيليه بزرگترين حاميان هنر و ادبيات بودند . در قصر المأمون بن ذو النون روشنخانه‌اى بود در وسط آبگيرى كه در قصر بود . از شيشهء رنگين و مزين به نقوش زرين . ديدن آن غالبا خيال شعرا را برمىانگيخت . در اطراف درياچه تنديسهاى شيران صف بسته بودند و از دهانشان آب مىريخت و هنوز هم از دهان اين شيرها آب مىريزد . گويا هرگز خسته و ملول نشده‌اند . « 32 »\r\nالمقتدر ابو جعفر احمد بن هود امير سرقسطه در اواخر قرن يازدهم ميلادى كاخ خود را موسوم به « دار السرور » بنا كرد . از چيزهاى جالبى كه در اين كاخ بود تالارى بود مزين به نقوش زرين و ازاين‌رو آن را « بهوالذهبى » مىگفتند . چون سرقسطه به دست مسيحيان افتاد در اين قصر تغييرات بسيار دادند چنان كه بسى از زيباييها و زيورهاى عربى خود را از دست داد . قصر ابو جعفر احمد بن هود امروز قصر الجعفريه\r\n airafajlA oicalaP \r\nخوانده مىشود . اين قصر فخيم و بديع به سبب نقوش زيبا و تزيينات زرينش در تاريخ و شعر صاحب نام و آوازه شد و بر شهرت المقتدر بن هود درافزود . « 33 »\r\nاين عشق به هنر و آثار هنرى منحصر به امراء و بزرگان نبود . المقّرى مىگويد در يكى از حمامهاى اشبيليه تنديس زيبايى بود و شاعرى در وصف آن گفته بود :\r\n و دمية مرمر تزهو بجيد * تناهى فى التورد و البياض\r\nلها ولد و لم يعرف حليلا * و لا المت باوجاع المخاض\r\nو نعلم انها حجر و لكن * تتيمنا بالحاظ مراض \r\nدر عهد مرابطين و موحدين دولت هنر اسلامى چندى روى به زوال نهاد ، زيرا اين جنگجويان بربر كه مردمى ديندار و متعصب بودند نمىتوانستند هنر و ادبيات را بدان‌گونه\r\n\r\n\r\n","description":"","footnote":"\r\n( 32 ) . نفح الطيب ج 1 / ص 247 و 282 . قلائد العقيان ص 194 و 195 .\r\n( 33 ) . نفح الطيب ج 1 / ص 250 .\r\n","page_name":" 490 ","page_number":504},
  {"content":"\r\n\r\nكه در ايام خلفاى اندلسى معمول بود بپذيرند . با اين همه در موحدين گرايشهاى هنرى هر چند محافظه‌كارانه وجود داشت كه آثار آن در احداث استحكامات عظيم دفاعى و سپس در مساجد و كاخها - چه در مغرب و چه اندلس - بروز مىكرد . كاخ اشبيليه كه سلطان ابو يعقوب يوسف احداث كرد و مسجد جامع بزرگ آن و منارهء عظيم آن كه پسرش سلطان المنصور بنا نمود از نشانه‌هاى اين گرايش هنرى است . آن منارهء بزرگ هنوز برجاى است و به برج ناقوس كليساى بزرگ اشبيليه تبديل شده است . اكنون اين كليسا جاى آن مسجد جامع را گرفته است .\r\nهنر و ادبيات بار ديگر در غرناطه درخشيدن گرفت . بنى الاحمر از حاميان كريم النفس هنرها بودند . هنر اندلسى در اين عصر به اوج آزادى و تفنن خود رسيد .\r\nهنرمندان مسلمان ديگر به كشيدن تصاوير و نقشها و ساختن تنديسهاى مفرد بسنده نمىكردند بل مناظرى با تصاوير متعدد مىنگاشتند . مملكت غرناطه با وجود كوچك بودن خاك و ناتوانىاش از نظر نظامى و سياسى ، از حيث تمدن و هنر در همسايهء بزرگ و نيرومند خود تأثيرى عميق برجاى نهاده بود .\r\nمورنو مىگويد : « از عهد سان فرناندو تا زمان هنرى چهارم بسيارى از عناصر تمدن قشتاله و هندسهء شهرها و هنرهاى جميل دينى و هر زيبايى و طراوت كه در زندگى آنها بود همه اقتباس از اندلس بود « 34 » » .\r\nالحمراء غرناطه هنوز با آن تالارها و صحن‌ها و رواقهاى بديع از اوج هنر اسلامى در اواخر دولتشان در اندلس خبر مىدهد و تا ساليان دراز باقى خواهد ماند و از شكوه و عظمت هنر اسلامى در اندلس حكايت خواهد كرد .\r\nهنر معمارى اندلسى در دوره‌هاى مختلفش در معمارى داخل شبه جزيرهء اسپانيا تأثيراتى عميق داشته است . كاخهاى پادشاهى در ممالك مسيحى اسپانيا نمونه‌هايى از كاخهاى پادشاهى اندلس هستند . اين تأثير در زندگى اشراف قشتاله شديدتر و عميق‌تر\r\n\r\n\r\n","description":"","footnote":"\r\n( 34 ) .  . ) 9191 . voN ( arutcetiuqrA : oneroM - zemoG . M \r\n","page_name":" 491 ","page_number":505},
  {"content":"\r\n\r\nاست . به جاى منازل غم‌انگيز و موحش با غرفه‌هاى كم‌نور و كم‌هوا منازلى نورگير و روشن با حياطى پهناور با آب جارى بنا نهادند .\r\nاين منازل سبك خاصى داشتند و هنوز نمونه‌هاى آنها را در شهرهاى قديمى اسپانيا چون اشبيليه و غرناطه و شريش مشاهده مىكنيم . نه تنها در خانه‌ها كه آثار معمارى اندلسى را در كليساهاى باستانى اسپانيايى و پرتغالى به عيان مىبينيم . طاقها و رواقها يكى از اين مظاهراند و برجهاى بسيارى از كليساهاى مشهور اسپانيا به همان نمط مناره‌هاى مساجد اسلامى است . منارهء مشهور « الخيرالدا » در اشبيليه نمونهء بسى از برجهاى كليسا در جنوب اسپانيا شده است . تاثير هنر اسلامى به درون كليسا هم كشيده شده مثلا نمازخانهء دير سلطنتى برغش به شيوهء مساجد اسلامى ساخته شده است و بر روى آن گنبد مقرنس برافراشته‌اند . چون خاك اسپانياى مسلمان كوچك شد و بسيارى از شهرهاى اندلسى به دست اسپانيا افتاد باشندگان ( مدجنون ) مدتها هنرهاى اسلامى را به كاخهاى اسپانياى مسيحى منتقل كردند . غرناطه معمارانى را به قشتاله مىفرستاد تا كاخهاى اسلامى قديم را در شهرهاى پيشين اندلس كه اكنون قشتاليان بر آنها استيلا يافته بودند تعمير كنند .\r\nاكنون به ناحيهء ديگرى از هنر اسلامى در اندلس مىپردازيم و آن موسيقى است .\r\nدر ميان هنرهاى تمدن اسلامى موسيقى جاى خاصى دارد . رواج و شكوفايى اين هنر بخصوص در بغداد و قرطبه است كه تمدن اسلامى در آنجاها به دورهء عظمت و نضج خود رسيده بود . رونق و رواج موسيقى از اواخر قرن دوم هجرى در ظل دولت جوان عباسى بود . نخستين كسانى كه در موسيقى كتاب نوشتند الكندى و فارابى بودند . از قرن يازدهم ميلادى كتابهاى آنها به لاتينى ترجمه شد و اثر موسيقى شرقى در كتابهاى لاتينى موسيقى به وضوح آشكار است . علاوه بر نوشته‌ها ، راهها و شيوه‌هاى موسيقى مشرق از طريق سماع به غرب منتقل شده است . اين امر به نوع خاصى بر اسپانياى مسلمان تطبيق مىكند ، كه در آنجا از اوايل قرن نهم ميلادى موسيقى رونق يافته است . اندلس از اوايل اين قرن از نهضت موسيقى شرقى اقتباس كرد . زرياب\r\n\r\n","description":"","footnote":"","page_name":" 492 ","page_number":506},
  {"content":"\r\n\r\nموسيقيدان معروف كه شاگرد مكتب موصليها - ابراهيم و پسرش اسحاق و پسر او حماد - بود ، در عصر عبد الرحمان بن حكم ( در اوايل قرن سوم ) به اندلس وارد شد . عبد الرحمان خود به استقبال او رفت و در اكرامش مبالغه نمود . و او را مورد لطف و بخشش خود قرار داد . زرياب موسيقيدانى بزرگ و مغنى سحرانگيزى بود . هنر او در اندلس و مغرب رواج يافت . در اندلس مكتب موسيقى غناى درخشانى بنا نهاد كه فعاليت آن تا عصر ملوك الطوايف هم ادامه داشت . اين مكتب در عصر ملوك الطوايف در اشبيليه در ظل بنى عباد رونق و رواج خاص يافت . « 35 » پرتوى از اين مكتب به غرناطه تابيد و موسيقى اندلسى در تطور موسيقى و غناى قشتاله و ديگر نواحى اسپانيا تاثير نهاد و سپس از آنجا به اروپا راه يافت . در قرون وسطا موسيقى اسپانيا در غرب اروپا شهرت داشت ، بنابراين در موسيقى غربى مؤثر افتاد .\r\nمورنو مىگويد : آهنگهاى اصلى موسيقى جديد اقتباس از موسيقى اندلسى است و آن قبلا به زبان ( رومانش ) لاتينى كه لهجهء عامهء اندلسى بر آن غلبه داشت نوشته مىشد . البته امروز چيزى از شعر رومانشى باقى نمانده ولى در زجلهاى شاعر قرطبى ابن قزمان آثار آن فراوان است « 36 » . مسلمانان در نواختن انواع سازهاى معروف در آن روزگار ، مهارت داشتند . و خود بسى از آلات موسيقى از جمله قيثاره ( گيتار ) را اختراع كرده‌اند . موسيقى اندلسى در تطور موسيقى قديم ايتاليايى نيز تأثير داشت و هنوز بسيارى از اوضاع و سنن موسيقى اندلسى در موسيقى و آواز و رقص اسپانيايى جديد مشاهده مىشود . « 37 » .\r\nملت اندلس ملتى پراحساس بود ، عاشق زيبايى بود . زندگى خوش و آسوده را دوست داشت و به تجمل شادمانى و طرب مىگراييد . ابن الخطيب گوشه‌اى از زندگى\r\n\r\n\r\n","description":"","footnote":"\r\n( 35 ) . مقدمهء ابن خلدون ص 357 . نفح الطيب ج 2 / ص 109 به بعد .\r\n( 36 ) .  ) 9191 voN ( arutcetiuqrA : oneroM - zemoG . M \r\n( 37 ) .  692 . p , dibi : yhpruM \r\n","page_name":" 493 ","page_number":507},
  {"content":"\r\n\r\nاين مردم را وصف كرده كه مىتوان آن را عنوان زندگى ملت اندلس در دوره‌هاى متأخر يعنى در همان عصرى كه خود او مىزيسته است قرار داد ، كه چگونه به ساز و آواز عشق مىورزيده و چگونه در سراسر غرناطه چنين مجالسى داير بوده و مردم از هر طبقه به آنها روى مىآورده‌اند « 38 » . رقص اندلسى به زيبايى و شورانگيزى ، در جوامع قرون وسطى معروف بوده است . مردم غرناطه با وجود آنكه دستخوش آنهمه محنت و آزار بودند از ناى و نوش غفلت نمىورزيدند تا آن‌گاه كه دشمن بر آستان درگاه شهر ظاهر شد .\r\nاندلسىها آثار مهمى در موسيقى علمى و عملى پديد آورده‌اند . در كتابخانهء اسكوريال نسخهء نفيسى از كتاب اسطقسات علم الموسيقى « 39 » اثر فيلسوف ابو نصر فارابى محفوظ است در موسيقى و عناصر و مبادى و اوضاع و انغام آن همچنين در باب آلات مختلف موسيقى و اشكال و تراكيب آنها كه دليل است بر رسوخ و ابتكار مسلمانان در اين فن .\r\nبعضى از محققين غربى معتقدند كه اندلسىها بيشتر مواريث هنرى خود را از هنر مسيحى اقتباس كرده‌اند و اين نظرى مبالغه‌آميز است . منكر نمىتوان شد كه اندلسىها از هنر گوتها و فرنگان و مردم بيزانطيه ( بيزانس ) و ونيزىها اقتباس كرده‌اند ولى خود نيز صاحب ابتكاراتى بوده‌اند . آنان هنر اسلامى محض را پديد آوردند و چنان رنگ و شكل و رونقى به آن دادند كه عنوان هنر ويژهء اندلسى گرفت و ساليان دراز با همان مشخصات و مميزات از آنها به ميراث ماند .\r\n\r\n5\r\nامروزه بيشتر مظاهر اندلس قديم از ميان رفته است و شهرهاى بزرگ اندلس قديم\r\n\r\n\r\n","description":"","footnote":"\r\n( 38 ) - رجوع كنيد به الاحاطه ج 1 / ص 142 ، 143 .\r\n( 39 ) . رجوع كنيد به معجم الغزيرى ج 1 / ص 347 .\r\n","page_name":" 494 ","page_number":508},
  {"content":"\r\n\r\nجاى خود را به شهرهاى اسپانياى امروز داده‌اند . بيشتر كاخها و آثار اندلسى نابود شده‌اند و از آنها جز اندكى باقى نمانده است . اگر مسجد جامع قرطبه ( كليساى بزرگ قرطبهء امروز ) و الحمراء غرناطه و منارهء اشبيليه ( امروز برج كليساى بزرگ غرناطه ) را به يك سو نهيم از ديگر بناها و قصور شمار اندكى در اينجا و آنجا پراكنده بر جاى مانده‌اند كه مىتوان آنها را به چند دسته تقسيم كرد :\r\nاول - قصبه‌هاى اندلسى . مراد از قصبه قلعه و ملحقات آن است . قصبه را غالبا بالاى تپه‌اى مشرف بر شهر مىساخته‌اند تا اگر شهر در مخاطره افتاد به آنجا روند و از شهر دفاع كنند . قصبه مقر امير يا حاكم بود و معمولا قصر و مسجدى هم داشت .\r\nساختن اين قصبه‌ها در سراسر اندلس شايع بوده است چنان كه هيچ شهرى از شهرهاى قديم اندلس نيست مگر آنكه بر روى يكى از تپه‌هاى اطراف آن خرابه‌هاى قصبه‌اى خودنمايى مىكند . مشهورترين قصبه‌هاى اندلس را امروز در شهرهاى مالقه و المريه و جبل طارق و شاطبه و بطليوس و مارده در اسپانيا و شلب و اشبونه و شنتره و شنترين در پرتغال توان ديد .\r\nدوم - قصرها ، القصر در زبان اسپانيايى به صورت  razaclA  درآمده است . در طليطله و اشبيليه و غرناطه نمونه‌هاى قصرها برجاى است . اطلاق اين واژه اسپانيايى بر كاخهاى باستانى حاكى از اين است كه يا آن كاخ از كاخهاى اندلسى است يا بر روى ويرانه‌هاى آنها ساخته شده چنان كه قصر اشبيليه  alliveS ed razaclA  همين حال را دارد .\r\nسوم - پلهاى اندلسى . از اين پلها نمونه‌هايى در طليطله و قرطبه و رنده و غرناطه هنوز باقى است .\r\nهمچنين بقاياى باروها و دروازه‌ها و حمامهاى قديم اندلس و ويرانه‌هاى مساجد در كنار برخى كليساهايى كه بر روى خرابه‌هاى آنها ساخته شده‌اند و مناره‌هايى كه به برج ناقوس كليساها بدل گشته‌اند و طاقها و ديوارها و ايوانهاى ويران يافت مىشوند ، و نيز بسيارى اشياء نفيس و لوحه‌هاى اندلسى كه در اينجا و آنجا در بعضى كليساها و موزه‌هاى اسپانيا پراكنده است و آثار هنرى ديگرى كه بر ديوارها و كتيبه‌هاى بناهاى\r\n\r\n","description":"","footnote":"","page_name":" 495 ","page_number":509},
  {"content":"\r\n\r\nتاريخى اسپانيا چون كليساها و قصور و دروازه‌ها باقى مانده و آنچه باشندگان ( مدجنون ) در شهرهاى مختلف اسپانيا از قرن سيزدهم تا قرن شانزدهم برجاى گذاشته‌اند ، به فراوانى يافت مىشود .\r\nاين باقى مانده‌ها از آثار اندلسى با وجود قلت آنها بيانگر دورانهاى مختلف هنر اندلسى است و از روى آنها مىتوانيم به ويژگيهاى هر دوره پى ببريم .\r\nدر اينجا مجال بحث از اين آثار نيست . من در اين باب كتاب جداگانه‌اى نوشته‌ام و در آن آثار باقيمانده در شهرهاى قديم اندلس را معرفى كرده‌ام . « 40 »\r\nولى در اينجا دوست دارم كه اين حقيقت را بنويسم كه چون كسى در ميان اين آثار و اطلال خاموش به سير و سياحت پردازد و به ديدهء اعتبار و دقت در آنها بنگرد ، اعتراف خواهد كرد كه ملت نجيب و هوشمند اندلسى را در علم و هنر قدمى راسخ بوده است و شكوه و جلال اين آثار برجاى مانده عنوان تمدن و فرهنگ عظيم اوست .\r\n\r\n\r\n","description":"","footnote":"\r\n( 40 ) . مراد كتاب « الاثار الاندلسيه الباقيه فى اسپانيا و البرتغال » ( القاهره 1956 )\r\n","page_name":" 496 ","page_number":510},
  {"content":"\r\n\r\nدو صفحه از كتاب « الادعية النبويه » به زبان الخميادو . به تاريخ سال 997 ه / 1579 م .\r\nموزهء ملى مادريد . شماره 5306 .\r\n\r\n","description":"","footnote":"","page_name":" 497 ","page_number":511},
  {"content":"\r\n\r\nصفحه از كتابى در تفسير به زبان الخميادو . موزهء ملى مادريد شماره 5252 .\r\n\r\n","description":"","footnote":"","page_name":" 498 ","page_number":512},
  {"content":"\r\n\r\n\r\nمنابع\r\n\r\n- 1 -\r\n- المقّرى ، نفح الطيب من غصن الاندلس الرطيب ( القاهره و بولاق )\r\n- المقّرى ، ازهار الرياض فى اخبار عياض ( القاهره ) .\r\n- ابن خلدون ، العبر ( بولاق )\r\n- ابن خلدون ، التعريف بابن خلدون و رحلته غربا و شرقا ( لجنة التأليف و الترجمه ، القاهره 1951 )\r\n- ابن الخطيب ، لسان الدين ، الاحاطه فى اخبار غرناطه ( ج 1 و 2 القاهره 1319 ه )\r\n- ابن الخطيب ، لسان الدين ، الاحاطه فى اخبار غرناطه ( ج 1 ، القاهره 1956 )\r\n- ابن الخطيب ، لسان الدين ، اللمحة البدرية فى تاريخ الدولة النصريه ( القاهره ) .\r\n- الحلل الموشية فى اخبار المراكشية ( تونس 1337 ه )\r\n- اخبار العصر فى انقضاء دولة بنى نصر ، المنشور بعناية المستشرق ميللر . ( جوننجن 1863 ) .\r\n- ابو الحسن النباهى ، تاريخ قضاة الاندلس ، بعناية الاستاذ ليقىپروقنسال ( القاهره ) .\r\n- الفتح بن خاقان . قلائد العقيان ( القاهره 1284 ه )\r\n- ابو جعفر بن الزبير ، صلة الصله ، المنشور بعناية الاستاذ ليقى پروقنسال .\r\n\r\n","description":"","footnote":"","page_name":" 499 ","page_number":513},
  {"content":"\r\n\r\n- ابن الابار ، تكلمة الصلة ( المكتبة الاندلسيه )\r\n- ابن الابار ، الحلة السيراء . المنشور بعناية العلامه دوزى ( ليدن 1851 )\r\n- اشباخ ، تاريخ الاندلس فى عهد المرابطين و الموحدين ، ترجمة محمد عبد الله عنان ( القاهره )\r\n- الذخيرة السنية فى تاريخ الدولة المرينية لمؤلف مجهول ( الجزائر 1920 )\r\n- السلاوى ، الاستقصاء لاخبار دولت المغرب الاقصى ( القاهره )\r\n- ابن دينار ، المؤنس فى اخبار افريقية و تونس ( تونس )\r\n- ابو عبد الله الباجى المسعودى ، الخلاصة النقية فى امراء افريقية ( تونس )\r\n- السيد محمد داود ، مختصر تاريخ تطوان .\r\n- ابو عبد الله محمد ابو جندار ، مقدمة الفتح من تاريخ رباط الفتح ( الرباط 1345 ه )\r\n- محمد بن عبد الوهاب الغسانى ، رحلة الوزير فى افتكاك الاسير ( العرائش 1940 )\r\n- غزوات عروج و خير الدين ( الجزائر 1934 )\r\n- المقريزى ، السلوك فى دول الملوك ( لجنة التأليف و الترجمه ، القاهره )\r\n- القلقشندى ، صبح الاعشى ( القاهره )\r\n- السخاوى ، الضوء اللامع فى اعيان القرن التاسع ( القاهره )\r\n- ابن شاكر الكتبى ، فوات الوفيات ( بولاق )\r\nابن اياس ، تاريخ بدايع الزهور ( بولاق )\r\nابو عبد الله الحميرى ، الروض المعطار ، المنشور بعناية الاستاذ ليقى پروقنسال ( القاهره )\r\n- ياقوت الحموى ، معجم البلدان ( القاهره )\r\n- ابن بطوطه ، رحلة ابن بطوطه ( القاهره )\r\n\r\n","description":"","footnote":"","page_name":" 500 ","page_number":514},
  {"content":"\r\n\r\n\r\nمنابع مخطوط - 2 -\r\n- ابن الخطيب ، ريحانة الكتاب و نجعة المنتاب ( الاسكوريال 1835 الغزيرى ) و كناسة الدكان ( 1712 ) و نفاضة الجراب ( 1755 )\r\n- ابن الخطيب ، الديوان ، الصيب و الجهام و الماضى و الكهام ( مكتبة جامع القرويين بفاس )\r\n- اسنى المتاجر فى بيان احكام من غلب على وطنه النصارى و لم يهاجر و ما يترتب على ذلك من العقوبات و الزواجر ( الاسكوريال رقم 1758 الغزيرى )\r\n- ابن عبد الملك المراكشى ، التكملة ( الاسكوريال رقم 1682 الرباط )\r\n- ابو الحسن النباهى ، الاكليل فى تفصيل النخيل ( او نزهة البصائر ) ( الاسكوريال رقم 1653 الغزيرى )\r\n- الياقوتة الحليه فى الذرية السعيدية المرينية المباركة العبد الحقيقة ( مكتبة مدريد الوطنية )\r\n- الامير ابن الاحمر ، النفحة النسرينية و اللمحة المرينية ( الاسكوريال 1769 الغزيرى )\r\n- عبد الباسط بن خليل الحنفى المصرى ، الروض الباسم فى حوادث العمر و التراجم ( مكتبة القاتيكان رقم 728 ، 729 .  groB  )\r\n\r\n","description":"","footnote":"","page_name":" 501 ","page_number":515},
  {"content":"\r\n\r\n- الامير اسماعيل بن الاحمر ، نثر الجمان فى شعر من نظمنى و اياه الزمان ( دار الكتب المصريه رقم 1863 ، آداب اللغة العربية )\r\n\r\n","description":"","footnote":"","page_name":" 502 ","page_number":516},
  {"content":"\r\n\r\n\r\nنام كسان\r\n\r\nالف\r\nابراهيم بن البساتنى 44 .\r\nابراهيم بن زرزر 122 .\r\nابراهيم بن سهل اشبيلى 31 ، 440 .\r\nابراهيم القيسى 217 .\r\nابراهيم موصلى 493 .\r\nابن الابار القضاعى 24 ، 77 ، 438 ، 440 ، 444\r\nابن الاحمر ، محمد بن يوسف 20 ، 24 - 39 ، 65 ، 74 ، 75 ، 79 ، 101 ، 267 ، 268 .\r\nابن الازرق ، محمد بن على بن محمد 473 .\r\nابن امين 278\r\nابن اياس 202 ، 204 ، 205 .\r\nابن بسام شنترينى 419 .\r\nابن بشكوال 441 .\r\nابن بصال طليطلى 430 .\r\nابن بطوطه 116 ، 456 .\r\nابن البيطار مالقى 438 ، 445 .\r\nابن الجياب 425 ، 447 ، 465 .\r\n\r\n","description":"","footnote":"","page_name":" 503 ","page_number":517},
  {"content":"\r\n\r\nابن حزم 418 .\r\nابن حفصون 55 .\r\nابن الحكيم ، محمد بن عبد الرحمان 96 ، 98 ، 447 - 450 .\r\nابن حمدون الحميرى 438 .\r\nابن حيان 6 ، 418 ، 440 .\r\nابن خاتمه ، احمد بن على 115 ، 457 ، 463 .\r\nابن خالد 26 .\r\nابن الخطيب ، لسان الدين 13 ، 14 ، 55 ، 110 ، 111 ، 115 ، 119 - 122 ، 124 - 126 ، 130 ، 153 ، 154 ، 173 ، 174 ، 426 ، 433 ، 434 ، 447 ، 449 ، 451 ، 453 ، 455 ، 457 ، 458 ، 459 ، 460 ، 463 - 470 ، 472 .\r\nابن خلدون 89 ، 104 ، 119 ، 123 ، 153 ، 459 ، 460 ، 461 ، 465 ، 473 .\r\nابن رشد ، ابو الوليد 53 ، 420 ،\r\nابن الرميمى 27 .\r\nابن الروميه 445 .\r\nابن زمرك ، ابو عبد اللّه 124 ، 125 ، 272 ، 447 ، 461 ، 463 ، 466 .\r\nابن زيدون 418 .\r\nابن سعيد اندلسى 438 ، 444 .\r\nابن سلبطور 455 ، 465 .\r\nابن طفيل ، ابو بكر وادى اش 420 .\r\nابن عبد البر 139 ، 141 .\r\nابن عبدون 418 .\r\nابن عبو 351 ، 353 .\r\nابن عثمان 140 .\r\nابن عربى ، محيى الدين 443 .\r\nابن فرحون ، ابراهيم بن على 469 .\r\nابن قزمان 419 ، 477 .\r\nابن المحروق ، محمد بن احمد 106 ، 107 .\r\n\r\n","description":"","footnote":"","page_name":" 504 ","page_number":518},
  {"content":"\r\n\r\nابن محفوظ 30 ، 32 .\r\nابن مرج الكحل 439 .\r\nابن مردنيش ، محمد بن سعد 28 ، 55 ، 64 .\r\nابن المهنا 470 .\r\nابن ميمون ، موسى 55 ، 420 .\r\nابن ناجى 327 .\r\nابن هشام 84 .\r\nابن هود 26 - 28 ، 74 .\r\nابن يونس 34 .\r\nابو اسحاق ، ابراهيم 8 .\r\nابو اسحاق بن ابى الحسن بن اشقيلوله 92 .\r\nابو البقاء خالد بن عيسى 453 .\r\nابو بكر السعيد 120 .\r\nابو بكر الطرطوشى 419 .\r\nابو بكر بن عبد الحق 81 .\r\nابو بكر بن عبد الملك بن زهر 445 .\r\nابو بكر غازى 462 .\r\nابو بكر محمد بن ادريس 451 .\r\nابو بكر محمد بن الحكيم 449 .\r\nابو بكر محمد بن عاصم 471 .\r\nابو ثابت بن ابى يعقوب 97 ، 98 .\r\nابو جعفر احمد بن ابراهيم 451 .\r\nابو جعفر احمد بن هود ، المقتدر 490 .\r\nابو جعفر عبد الملك العذرى 465 .\r\nابو جميل زيان 21 - 24 ، 76 ، 77 ، 440 .\r\nابو الجيوس نصر بن محمد الفقيه 98 .\r\nابو الحجاج يوسف 109 ، 114 ، 116 ، 119 ، 128 ، 137 ، 175 ، 181 ، 190 ، 195 ، 271 ،\r\n\r\n","description":"","footnote":"","page_name":" 505 ","page_number":519},
  {"content":"\r\n\r\n268 ، 427 ، 447 ، 455 ، 456 ، 458 .\r\nابو الحجاج يوسف الحضرمى 48 .\r\nابو الحسن بن ابى اسحاق 92 .\r\nابو الحسن بن اشقيلوله 27 .\r\nابو الحسن سلام بن عبد اللّه 472 .\r\nابو الحسن على بن الجياب 111 ، 458 .\r\nابو الحسن على بن سعد 164 ، 188\r\nابو الحسن على بن عثمان ، سلطان ، 107 - 114 ، 116 ، 117 ، 146 ، 152 ، 177 - 179 .\r\nابو الحسن على الغالب باللّه 175 - 182 ، 185 ، 186 ، 203\r\nابو الحسن على بن محمد بن سعيد 31 ، 38 .\r\nابو الحسن على السعيد 81 .\r\nابو الحسن عبد اللّه النباهى 461 ، 462 .\r\nابو الحسن على بن عبد اللّه محمد الجذامى 469 .\r\nابو الحسن على بن محمد القرشى 474 .\r\nابو الحسن على بن قاسم 474 .\r\nابو الحسن على القرشى 45 .\r\nابو الحسن على المنظرى ( يا المنذرى ) 294 .\r\nابو الحسن على بن يحيى 452\r\nابو الحسن بن كماشه 114 ، 450 .\r\nابو الحسن بن مسعود 106 .\r\nابو الحكم مالك بن المرحل 33 .\r\nابو الخطار ضرار كلبى 11 .\r\nابو دبوس ادريس 82 .\r\nابو زكريا الحفصى 24 ، 25 ، 440 .\r\nابو زكريا بن العوام 430 .\r\nابو زكريا يحيى بن هذيل 452 .\r\nابو سالم بن ابى الحسن 121 ، 122 ، 174 ، 459 ، 464 ، 466 .\r\n\r\n","description":"","footnote":"","page_name":" 506 ","page_number":520},
  {"content":"\r\n\r\nابو سالم بن ابى يعقوب 97 .\r\nابو سعيد ، الرئيس 122\r\nابو سعيد عثمان 81 ، 103 ، 104 ، 107 .\r\nابو سعيد فرج بن اسماعيل 94 ، 96 ، 101 .\r\nابو سلطان عزيز الدانى 87 ، 94 ، 449 .\r\nابو الطيب صالح الرندى 35 ، 38 ، 442 .\r\nابو العباس مرينى 129 .\r\nابو العباس موحدى 19 .\r\nابو العباس احمد بن محمد الصنهاجى 256 .\r\nابو عبد اللّه محمد ، سلطان 175 - 177 ، 180 ، 181 ، 184 ، 187 - 191 ، 196 ، 197 ، 202 ، 205 ، 210 ، 212 ، 213 ، 215 ، 218 ، 220 ، 223 ، 225 - 241 ، 243 - 252 ، 254 ، 260 ، 262 ، 265 ، 474 .\r\nابو عبد اللّه الزليخى 209 .\r\nابو عبد اللّه بن الحكيم 425 .\r\nابو عبد اللّه شريشى 468 .\r\nابو عبد اللّه محمد بن ابى الحسن 186 ، 190 ، 197 ، 199 ، 202 ، 210 .\r\nابو عبد اللّه محمد بن احمد الحداد 473 .\r\nابو عبد اللّه محمد بن الاحمر الفقيه 90 - 93 ، 95 ، 96 .\r\nابو عبد اللّه محمد بن ادريس 439 .\r\nابو عبد اللّه محمد بن اسماعيل 106 - 109 ، 425 .\r\nابو عبد اللّه محمد بن جابر 451 .\r\nابو عبد اللّه محمد بن جزى 456 .\r\nابو عبد اللّه محمد بن خميس 450 .\r\nابو عبد اللّه محمد بن على 213 .\r\nابو عبد اللّه محمد بن سعد 186 ، 188 ، 197 ، 199 ، 200 .\r\nابو عبد اللّه محمد العادل 22 .\r\nابو عبد اللّه محمد بن عبد الرحمان 95 .\r\n\r\n","description":"","footnote":"","page_name":" 507 ","page_number":521},
  {"content":"\r\n\r\nابو عبد اللّه محمد بن على الرندى 470 .\r\nابو عبد اللّه محمد المستنصر 35 .\r\nابو عبد اللّه محمد بن احمد بن سلبطور 455 .\r\nابو عبد اللّه محمد بن محمد بن الاحمر 451 .\r\nابو عبد اللّه محمد بن محمد الانصارى 453 .\r\nابو عبد اللّه محمد بن محمد الرميمى 38 .\r\nابو عبد اللّه محمد المخلوع 96 ، 98 ، 425 ، 447 ، 449 .\r\nابو عبد اللّه محمد الوطاسى 264 .\r\nابو عبد اللّه موحدى 31 ، 75 .\r\nابو عثمان سعد بن احمد 453 .\r\nابو على ادريس المأمون 19 .\r\nابو على الرنداحى 455 .\r\nابو العلاء بن زهر 420\r\nابو عنان ، سلطان 116 ، 120 ، 122 ، 456 ، 458 .\r\nابو فارس الحفصى 135\r\nابو الفضل محمد بن عبد المنعم 445\r\nابو القاسم خلف بن عباس 419\r\nابو القاسم رضوان بنيغش 176 ، 179 ، 298 .\r\nابو القاسم بن سلمون الكنانى 469 .\r\nابو القاسم عبد الملك 224 ، 226 ، 228 ، 229 ، 240 ، 260 - 262 .\r\nابو القاسم العزفى 35 .\r\nابو القاسم محمد بن احمد الشريفى 457\r\nابو القاسم المليح 216 .\r\nابو مالك بن ابى الحسن 108\r\nابو محمد عبد اللّه بن اشقيلوله 27 ، 37 ، 86 .\r\nابو محمد عبد الحق بن خالد بن محيو 80 .\r\nابو محمد عبد الواحد الرشيد 81 .\r\n\r\n","description":"","footnote":"","page_name":" 508 ","page_number":522},
  {"content":"\r\n\r\nابو محمد بن عطيه 468 .\r\nابو مروان عبد الملك بن زهر 420 .\r\nابو مروان عبد الملك بن يوسف بن صناديد 38 .\r\nابو مروان الباجى 26 .\r\nابو الوليد اسماعيل بن فرج 101 ، 103 ، 105 ، 106 ، 110 ، 141 ، 151 ، 194 ، 268 ، 271 ، 447 .\r\nابو الوليد اسماعيل بن ابى الحجاج 468 .\r\nابو يعقوب يوسف المستنصر 18 ، 87 ، 91 - 94 ، 96 ، 117 ، 421 ، 491 .\r\nابو يوسف يعقوب المرينى 33 ، 37 ، 65 ، 71 ، 72 ، 81 - 88 ، 90 - 92 ، 117 ، 150 .\r\nابو يوسف يعقوب المنصور 8 ، 58 ، 60 ، 420 ، 421 ، 491 .\r\nابو يحيى الحفصى 27 ، 109 .\r\nابو يحيى بن عاصم 472 .\r\nاحمد بن ابى جمعه المغراوى 372 .\r\nاحمد بن ابى سالم 125 ، 462 .\r\nاحمد بن ابى العباس الوطاسى 264 .\r\nاحمد بن ابى عبد اللّه محمد 265 .\r\nاحمد بن ابى على ريس 376 .\r\nاحمد بن سلطان محمد آل عثمانى 394 ، 389 .\r\nاحمد بن المران 44 .\r\nاحمد بن المكحل 45 .\r\nاحمد بن يحيى و نشريشى 46 .\r\nادوارد ، امير 123 .\r\nاردنيوى دوم 60 ، 64 .\r\nارسطو 312 ، 421 .\r\nاروج ( با عروج ) 373 .\r\nاسپينوسا 343 .\r\n\r\n","description":"","footnote":"","page_name":" 509 ","page_number":523},
  {"content":"\r\n\r\nاسحاق بن ابراهيم موصلى 493 .\r\nاسماعيل بن الاحمر 101 .\r\nاسماعيل ، سلطان 121 ، 122 .\r\nال‌سيد ( السيد ) الكمپيادو 63 ، 64 .\r\nآلفونسو پدروى ستمگر 65 .\r\nآلفونسو پنجم ، باشكوه 160 ، 163 .\r\nآلفونسوى چهارم 114 ، 158 .\r\nآلفونسو پسر خايمه 77 .\r\nآلفونسو دهم 34 ، 43 ، 49 ، 65 ، 89 ، 90 ، 149 ، 404 .\r\nآلفونسو ريمونديس 62 ، 64 ، 72 .\r\nآلفونسوى سوم 157 ، 158 .\r\nآلفونسوى ششم 57 ، 64 ، 70 .\r\nآلفونسو پسر فرناندوى سوم 23 ، 28 ، 74 ، 75 .\r\nآلفونسوى محارب 52 ، 53 ، 61 ، 70 .\r\nآلفونسوى هشتم 72 ، 73 .\r\nآلفونسو هنريكيز 71 .\r\nآلفونسوى يازدهم 65 ، 103 ، 111 ، 108 ، 112 ، 123 ، 151 ، 152 ، 154 .\r\nآلونسو داگيلار ، دوك 308 .\r\nآلونسو گراناداونگاس 298 ، 350 .\r\nالوار و دلونا 155 .\r\nاليزابت ( ثريا ) 298 .\r\nالينور 159 .\r\nالينورا 153 .\r\nالينورا دوكرمان 123 .\r\nآنتونيو اگايدا 242 .\r\nآنتونيو ميلان 205 ، 206 .\r\nاندرس 483 .\r\n\r\n","description":"","footnote":"","page_name":" 510 ","page_number":524},
  {"content":"\r\n\r\nايسابلا ( ايزابلا ) 15 ، 67 ، 155 ، 156 ، 161 - 163 ، 165 ، 177 ، 178 ، 181 ، 188 ، 203 - 207 ، 210 ، 215 ، 216 ، 244 ، 246 ، 257 ، 261 ، 293 ، 295 ، 296 ، 307 ، 314 ، 315 ، 334 ، 340 ، 412 .\r\nالايسر ، ابو عبد اللّه محمد 134 ، 135 ، 138 - 140 ، 156 ، 179 ، 202 .\r\nاينوسان 47 ، 205 ، 206 .\r\nاينوكنتيوس 47 ، 205 .\r\nايدين ريس 373 ، 374 .\r\n\r\nب ، پ ، ت ، ث\r\nباديس بن حبوس 17 ، 18 .\r\nبايزيد دوم 330 - 332 .\r\nبئاتريس 155 .\r\nبرتلما 44 .\r\nبرتولد شوارتس 195 .\r\nبربن قيس عيلان 80 .\r\nبرمودو ( برمند ) 64 ، 69 .\r\nبرنگار ( برنگر ) 73 .\r\nبرول 44 .\r\nبطره ، دون 65 ، 153 .\r\nبلانش دوبوربون 123 ، 153 ، 160 .\r\nبلانكا 158 .\r\nبلانكيوريس 376 .\r\nبلتران دلاكويوا 161\r\nبيثارو 412 .\r\nپدرو ( آراگون ) 72 ، 159 .\r\nپدرو دمندوسا ، كاردينال 244 .\r\nپدروى دوم 76 ، 154 .\r\n\r\n","description":"","footnote":"","page_name":" 511 ","page_number":525},
  {"content":"\r\n\r\nپدرو ، دون 104 ، 105 ، 151\r\nپدروى چهارم 114 ، 126 ، 158 ، 159 .\r\nپدروى ستمگر 115 ، 123 ، 124 ، 153 ، 159 ، 157 .\r\nپيترو مارتيرى دوانگلريا 258 ، 308 ، 372 .\r\nپيكاتوستى 409 .\r\nتاشفين بن يعقوب 99 .\r\nتالاويرا ، دون 298 .\r\nتروتلا 70 .\r\nتندليا ، كنت‌دو 246 ، 247 ، 248 ، 253 ، 293 .\r\nتوماس دتوركمار 314 ، 315 .\r\nثرياى روميه 181\r\nثورينا 334\r\n\r\nج ، ح ، خ\r\nجالينوس 420 .\r\nجان آوگانت 154 .\r\nجان بلاط ، الاشرف 258 .\r\nجرماط بن مرين 80\r\nجوفرى تنوريو ، دون 111\r\nحامد ثغرى 200 .\r\nحبوس بن ماكسن 17 .\r\nحره ، اميره 113\r\nالحكم المستنصر 418 ، 488 .\r\nحكم بن هشام 52 ، 54 .\r\nحماد بن اسحاق 493 .\r\nالحميدى 418 .\r\nخانر 48 .\r\n\r\n","description":"","footnote":"","page_name":" 512 ","page_number":526},
  {"content":"\r\n\r\nخايمهء اول ، فاتح 22 ، 23 ، 47 ، 48 ، 76 ، 78 ، 95 ، 99 ، 149 ، 157 ، 159 .\r\nخايمهء دوم 105 ، 106 ، 158 .\r\nخايمهء سوم 159 .\r\nخمنيس . كاردينال 297 ، 299 - 301 ، 324 ، 334 ، 481 .\r\nخنيس‌پرت دواتيا 278 .\r\nخوانا 156 ، 163 ، 301 .\r\nخوانا لابلترانخا 162 .\r\nخوان اول 154 ، 155 ، 159 .\r\nخوان دگرانادا ، دون 298\r\nخوان دوم 105 ، 106 ، 130 ، 132 ، 136 ، 143 ، 160 - 163 .\r\nخوان ، دون 103 ، 104 ، 154 ، 353 ، 354 ، 357 ، 367 .\r\nخوان ، دون ، هنريكس 343 .\r\nخوان هرناندو 367 .\r\nخير الدين 373 - 375 .\r\nخيزران 378 .\r\n\r\nد ، ذ ، ر ، ز\r\nدان ويلاى كوكيادو 408\r\nدپدراثا 308 .\r\nدرنبور 484 .\r\nدسا 307 .\r\nدكابرا ، كنت 187 .\r\nدلاكاخيكاس 28 .\r\nدلرما ، دوك 383 .\r\nدننه 35 ، 85 .\r\nدوزى 63 ، 484 .\r\nدونونه 85 .\r\n\r\n","description":"","footnote":"","page_name":" 513 ","page_number":527},
  {"content":"\r\n\r\nديسقوريدس 445 .\r\nديگو الجوازيل ( الوزير ) 353 .\r\nديگوديسا 297 ، 316\r\nديگو لوپث 353 .\r\nديگو لويز 338\r\nديگو دمندوثا 246 ، 298\r\nذنونه 85 .\r\nالرازى 24 .\r\nراميرو 60 ، 69 ، 70 .\r\nردريگو آلونسو 29 .\r\nرضوان ، ابو النعيم 107 - 110 ، 119 ، 121 ، 176 ، 225 ، 426 ، 458 ، 459 .\r\nركيسانس ، دون 357 .\r\nروشكلان 123 .\r\nريشليو 407 .\r\nريمون برنگر 61 ، 70 .\r\nزاوى بن زيرى 17 .\r\nزرياب 493 .\r\nالزغيبى 227 ، 265 .\r\nالزمار 351 .\r\nالزهراء 487 .\r\nزهره 353\r\nزيدان بن امنصور 378 ، 383 .\r\n\r\nس ، ش ، ص ، ض ، ط\r\nسانچو 64 ، 65 ، 69 ، 72 ، 92 ، 93 ، 150 .\r\nسانچو خمنيس 181 .\r\nسخاوى 140 .\r\n\r\n","description":"","footnote":"","page_name":" 514 ","page_number":528},
  {"content":"\r\n\r\nسروانتس 375 .\r\nسزار ، دون 354 .\r\nسعد بن ابى الحسن 298 .\r\nسعد بن عباده 24 .\r\nسعد بن على 142 .\r\nسعد بن محمد بن يوسف 145 ، 146 ، 175 .\r\nالسعيد بن عبد العزيز 462 .\r\nسكياپارللى 299\r\nسليم ، سلطان 373 .\r\nسليمان ابو ربيع 98\r\nسليمان بن داود ، سلطان 463 .\r\nسنان اليهودى 373 .\r\nسهيلى 328 .\r\nسيف الدين چقمق 140 .\r\nسيكتوس چهارم 314 .\r\nسيمونت 300 ، 301\r\nالشابلى اسرائيل 45 .\r\nشارل 412 .\r\nشارل دانژو 157 .\r\nشارل پنجم 123 ، 324 .\r\nشارل كن ( كان ) 15 ، 267 ، 270 ، 273 ، 274 ، 333 ، 334 ، 338 - 340 ، 375 ، 401 ، 476 .\r\nشارل ويانايى 161 .\r\nشارل مارتل 60 .\r\nالشريف العقيلى 447 ، 474 .\r\nشنت ژيل 44 .\r\nصالح ريس 373 ، 374 .\r\nصالح بن شريف الرندى 447 .\r\n\r\n","description":"","footnote":"","page_name":" 515 ","page_number":529},
  {"content":"\r\n\r\nصلاح الدين ايوبى 60 ، 420 .\r\nضياء الدين ابو محمد 445 .\r\nطرغود 373 ، 375 .\r\nطغنرى غرناطى 430 .\r\n\r\nع ، غ\r\nعامر بن ادريس 33 ، 34 .\r\nعايشه ، ملكه 179 ، 188 ، 196 ، 252 ، 253 ، 260 ، 265 .\r\nعبد اللّه بن اميه 352 .\r\nعبد اللّه بن بلكين بن باديس 18 .\r\nعبد اللّه بن الخطيب 111 .\r\nعبد اللّه العبلى 267 .\r\nعبد اللّه بن محمد بن نصر 140 .\r\nعبد اللّه بن محمد بن ابى الجيوش 140\r\nعبد الباسط بن خليل الحنفى 145 .\r\nعبد الحق بن ابى سعيد 144 .\r\nعبد الرحمان بن الحكم 52 ، 493 .\r\nعبد الرحمان الناصر 60 ، 64 ، 182 ، 486 ، 487 ، 418 .\r\nعبد الرحمان بن محمد ، 17 .\r\nعبد العزيز مرينى 124 ، 125 .\r\nعبد العزيز ، ابو فارس 126 .\r\nعبد العزيز قرشى 394 .\r\nعبد المؤمن بن على 18 ، 92 ، 107 ، 420 .\r\nعبد الملك بن ابى عامر 488 .\r\nعبد الملك بن ابى العلاء بن زهر 445 .\r\nعتبة بن يحيى المغيلى 26 .\r\nعثمان بن ابى العلاء 97 ، 98 ، 100 ، 103 ، 106 ، 108 .\r\n\r\n","description":"","footnote":"","page_name":" 516 ","page_number":530},
  {"content":"\r\n\r\nعثمان داى 376 ، 397 .\r\nعثمان بن يحيى 124 ، 460 .\r\nعزيز بن عبد الملك القيسى 439 .\r\nعلوه 106 .\r\nعلى ابو الحسن 176 .\r\nعلى بن ابراهيم بن على 439 .\r\nعلى بن احمد بن حريق 438 ، 439 .\r\nعلى بن احمد بن محمد الغسانى 443 .\r\nعلى بن عاصم 471 ، 472 .\r\nعلى العطار 185 .\r\nعمر بن الخطاب 301 .\r\nعمر بن السعود 94 .\r\nعمر بن عبد المجيد الرندى 443 .\r\nعمر بن محمد الازدى 443 .\r\nعيسى بن سليمان الرعينى 443 .\r\nعيسى بن مريم 328 .\r\nالغزيرى ، ميخائيل 431 ، 483 ، 484 .\r\n\r\nف ، ق ، ك ، ل\r\nفارابى 492 ، 494 .\r\nفاطمه ، دخت سلطان احنف 180 .\r\nفتح بن خاقان 419 .\r\nفرانسيس قديس 205 ، 394 .\r\nفرج بن فرج 344 ، 347 ، 349 .\r\nفرج طليطلى 44 .\r\nفرديناند بنگاس ، دون 338 .\r\nفرناندو پسر آلفونسوى نهم 73 .\r\n\r\n","description":"","footnote":"","page_name":" 517 ","page_number":531},
  {"content":"\r\n\r\nفرناندو اراگونى 65 ، 156 ، 162 .\r\nفرناندوى اول 160 .\r\nفرناندوى پنجم كاتوليكى 164 ، 165 ، 178 ، 186 ، 188 ، 196 ، 200 ، 201 ، 203 - 209 ، 211 ، 215 ، 216 ، 221 ، 223 ، 243 - 246 ، 252 ، 257 ، 261 ، 295 ، 296 ، 307 - 309 ، 315 ، 322 ، 324 ، 333 ، 334 ، 340 ، 372 ، 412 .\r\nفرناندوى چهارم 99 ، 100 ، 150 ، 151 .\r\nفرناندو دوثافرا 229 ، 240 ، 261 .\r\nفرناندو دگرانادا ، دوك 298 .\r\nفرناندو دكردوبا والور 348 .\r\nفرناندو الزغوير ، الصغير 349 .\r\nفرناندو ، سان 50 ، 491 .\r\nفرناندوى سوم 23 ، 29 ، 30 ، 32 ، 74 ، 149 .\r\nفلورثيوخانر 408 .\r\nفون هامار 390 .\r\nفيليپ انفانت 65 ، 89 .\r\nفيليپ پنجم 274 .\r\nفيليپ چهارم 405 .\r\nفيليپ دوم 301 ، 340 ، 341 ، 353 ، 357 ، 378 ، 381 ، 401 ، 412 ، 481 .\r\nفيليپ سوم 67 ، 381 ، 394 ، 407 - 411 .\r\nقسى ، كنت 55 .\r\nكتله 44 .\r\nكلومبوس 412 .\r\nكنستانس ، شاهزاده 154 ، 155 ، 157 .\r\nكنده 483 .\r\nالكندى 492 .\r\nكورتس 412 .\r\nكوزمى بن عامر 344 ، 367 ، 368 .\r\n\r\n","description":"","footnote":"","page_name":" 518 ","page_number":532},
  {"content":"\r\n\r\nگارسيا 65 ، 69 ، 70 .\r\nگوتييرى دكارديناس 210\r\nگونتالو 69 .\r\nگونثالو انشنيش 358\r\nگونزالو دكردوبا 229 .\r\nگونثالو فرنانديث 216 ، 298 .\r\nلافونته الكانترا 228 .\r\nلوئى سيزدهم 389 .\r\nلوئى نهم 312 .\r\nلوبث دومندوسا 253 .\r\nلوپه ، دون 182 .\r\nلوپه دوگا 478 .\r\nلورنته 318 ، 319 ، 329 ، 390 .\r\nلوسن ويليس ، مركيز 351 ، 352 .\r\nلوسنيان 126 .\r\nلوى پروونسال 484 .\r\nلى 318 ، 319 ، 410 .\r\nلين پول 411 .\r\n\r\nم\r\nالمأمون بن ذو النون 64 ، 490 .\r\nالمأمون ابو على ادريس 18\r\nالمأمون الشيخ 378 .\r\nمارتيرى 259 .\r\nمارتين 131 ، 159 .\r\nماريا مولينا 150 .\r\nمارى دومديسى 389 .\r\n\r\n","description":"","footnote":"","page_name":" 519 ","page_number":533},
  {"content":"\r\n\r\nماكياولى 334 .\r\nمحمد ابو العباس بن احمد الحبقى 394 .\r\nمحمد بن ابى عامر المنصور 488 .\r\nمحمد بن الاحمر ، الفقيه 84 ، 150 ، 268 ، 276 ، 443 ، 446 ، 447 .\r\nمحمد بن ادريس بن عبد الحق ، ابو معرف 33 ، 81 .\r\nمحمد بن اسماعيل النصرى 182 .\r\nمحمد بن اشقيلوله 84 ، 85 .\r\nمحمد بن اميه 348 - 353 .\r\nمحمد باى 376 .\r\nمحمد بن تومرت 19 ، 419 .\r\nمحمد بن الحاج 209 .\r\nمحمد بن ربدان 478 .\r\nمحمد بن رفيع اندلسى 391 .\r\nمحمد بن زائده 225 .\r\nمحمد الزغير 135 ، 136 .\r\nمحمد بن زكرياى رازى 420 .\r\nمحمد بن سراج 276 .\r\nمحمد بن سعد بن مردنيش 182 .\r\nمحمد الشيخ 144 ، 294 .\r\nمحمد بن عبد اللّه ( ص ) 296 - 330 .\r\nمحمد بن عبد اللّه الرميمى 22 .\r\nمحمد بن عبد اللّه العربى العقيلى 263 .\r\nمحمد بن عبد الملك 442 .\r\nمحمد بن عبد الوهاب الغسانى 403 .\r\nمحمد بن على بن موسى 76 .\r\nمحمد بن على بن هود 28 .\r\nمحمد فاتح ، سلطان 146 .\r\n\r\n","description":"","footnote":"","page_name":" 520 ","page_number":534},
  {"content":"\r\n\r\nمحمد بن فرج بن اسماعيل 106 .\r\nمحمد الفرسوطى 167 .\r\nمحمد بن قلاوون ، الناصر 113 .\r\nمحمد بن محمد الازقه 44 .\r\nمحمد بن محمد بن جعفر الزهرى 45 .\r\nمحمد بن محمد بن داود 345 ، 346 .\r\nمحمد بن مسلمة البرتيانى 44 .\r\nمحمد الناصر 58 ، 71 .\r\nمحمد بن نصر بن محمد ، الاحنف 140 ، 141 .\r\nمحمد بن يحيى بن ابى بكر 453 .\r\nمحمد بن يعقوب المنصور ، العادل باللّه 18 .\r\nمحمد الغنى باللّه 65 ، 119 - 121 ، 124 ، 125 - 132 ، 137 ، 154 ، 268 ، 272 ، 427 ، 447 ، 458 - 460 ، 463 ، 466 ، 467 .\r\nمحمد يوسف بن على الغرناطى 450\r\nمحمد بن يوسف بن هود 18 - 21 ، 24 ، 25 .\r\nمحى الدين بن العربى 438 .\r\nمراد پاشا 394 .\r\nمراد الكبير 376 .\r\nمرتين 65 ، 216 .\r\nمردنيش 22 .\r\nمريم دخت ابو عبد اللّه 260 .\r\nمريم دخت بنيغش 298 .\r\nمريم عذرا 328 .\r\nالمستنصر باللّه عباسى 19 ، 25 .\r\nمسلم بن جوهر 349 .\r\nمسلمه ابده 478 .\r\nمسلمه آبله 478 .\r\n\r\n","description":"","footnote":"","page_name":" 521 ","page_number":535},
  {"content":"\r\n\r\nمسيح 329 .\r\nمطرف اشبيلى 446 .\r\nالمعتصم بن صمادح 419 .\r\nالمعتمد بن عباد 419 .\r\nالمقرى 14 ، 134 ، 140 ، 179 ، 256 ، 264 ، 292 ، 304 ، 418 ، 438 ، 442 ، 465 ، 466 ، 467 ، 472 ، 490 .\r\nمقريزى 140 .\r\nالملك الاشرف شعبان 126 .\r\nالملك الاشرف قايتباى 200 ، 205 ، 203 .\r\nالملك الصالح بن قلاوون 114 ، 446 .\r\nالملك الكامل 445 .\r\nمندوسا 246 - 248 .\r\nمنندث اىپلايو 409 ، 477 .\r\nمودستو لافونته 408 .\r\nمورنو 487 ، 491 .\r\nموسى بن ابى الغسان 222 - 225 ، 240 - 242 .\r\nمونتخار ( يا مونديخار ) 293 ، 343 ، 350 - 352 .\r\nميشل داراگون ، دون 338 .\r\n\r\nن ، و ، ه ، ى\r\nنصر بن ابى الحسن 298 .\r\nنصر بن محمد الفقيه 99 ، 100\r\nنيونودلارا ، دون 35 ، 85 ، 86 .\r\nوثنتى دولافونته 406 .\r\nويليام پرسكوت 300 .\r\nويولا 89 .\r\nهرناندو الحبقى 343 ، 354 .\r\n\r\n","description":"","footnote":"","page_name":" 522 ","page_number":536},
  {"content":"\r\n\r\nهرناندو دبايثا 181 ، 260 .\r\nهرناندو ، دون 367 .\r\nهشام بن عبد الرحمان الداخل 56 .\r\nهشام المؤيد 182 .\r\nهنرى پسر آلفونسوى هشتم 73 .\r\nهنرى چهارم 143 ، 156 ، 161 ، 176 ، 314 ، 435 ، 491 .\r\nهنرى دوتراستمارا ، كنت 123 ، 124 ، 153 ، 154 ، 159 .\r\nهنرى سوم 130 ، 155 .\r\nياقب ، قديس 67 ، 245 .\r\nياقب ، شنت 247 .\r\nيحيى بن ذى النون 57 .\r\nيحيى زعيم 221 .\r\nيحيى بن الصائغ يهودى 128 .\r\nيحيى بن غانيه 18 .\r\nيحيى النيار 210 ، 212 ، 298 .\r\nيغمراسن بن زيان 81 - 84 .\r\nيوحنا ، قديس 61 ، 62 .\r\nيوسف بن ابى عبد اللّه محمد 265 .\r\nيوسف بن احمد 141 ، 156 .\r\nيوسف بن اسماعيل 142 .\r\nيوسف بن تاشفين 7 ، 18 ، 58 ، 92 .\r\nيوسف دوم ، سلطان 471 ، 472 .\r\nيوسف بن زيد 45 .\r\nيوسف بن سراج 134 ، 135 .\r\nيوسف بن يوسف 132 ، 134 .\r\nيوسف بن شداد 45 .\r\nيوسف بن كماشه 217 ، 229 ، 230 ، 240 ، 243 - 246 ، 253 ، 260 - 262 .\r\n\r\n","description":"","footnote":"","page_name":" 523 ","page_number":537},
  {"content":"\r\n\r\nيوسف المستنصر 80 .\r\nيوسف بن المول 138 .\r\n\r\n","description":"","footnote":"","page_name":" 524 ","page_number":538},
  {"content":"\r\n\r\n\r\nنام جايها\r\n\r\nالف\r\nآبله  alivA  8 ، 151 ، 307 .\r\nآراگون 21 ، 22 ، 43 - 45 ، 47 - 49 ، 51 ، 53 ، 61 ، 62 ، 65 ، 67 ، 69 - 73 ، 75 ، 76 ، 95 ، 99 ، 105 ، 111 ، 114 ، 123 ، 126 ، 131 ، 142 ، 152 ، 155 ، 157 ، 158 ، 160 - 164 ، 177 ، 192 ، 205 ، 206 ، 215 ، 259 ، 304 ، 313 ، 325 ، 326 ، 370 ، 389 ، 476 ، 478 ، 479 .\r\nآسفى 294\r\nآلخوبروتا 155 .\r\nآلمان 301 ، 311 ، 313\r\nابتوره 44\r\nابده  adebU  9 ، 20 ، 85 ، 127 .\r\nابرو  orbE  70\r\nاتودافه  efad - otuA  367\r\nاجوار 388 .\r\nاجيجر 216 ، 238 ، 251 ، 350\r\nادره 262 ، 345 ، 350 .\r\nارجبه 41 ، 238 ، 251 ، 298 ، 353 .\r\n\r\n","description":"","footnote":"","page_name":" 525 ","page_number":539},
  {"content":"\r\n\r\nارجونه  anojrA  24 ، 25 ، 28 - 30 ، 75 .\r\nارشدونه 41 ، 137 ، 139 .\r\nالارك  socralA  8 ، 58 ، 60 ، 71 ، 117 .\r\nاركش 32 .\r\nارمله ( ارمليا ) 14 ، 244 ، 246 ، 253 .\r\nاروپا 431 .\r\nاريوالو 339 .\r\nازمور 294 .\r\nاسپانيا 15 ، 33 ، 35 ، 45 ، 48 ، 51 ، 55 ، 57 ، 59 ، 61 ، 62 ، 71 ، 77 ، 80 ، 89 ، 104 ، 118 ، 131 ، 153 ، 164 ، 181 ، 195 ، 203 ، 206 ، 217 ، 242 ، 252 ، 258 ، 264 ، 265 ، 267 ، 274 ، 275 ، 293 ، 295 - 297 ، 301 ، 305 ، 306 ، 308 - 310 ، 313 ، 315 ، 316 ، 319 ، 325 ، 326 ، 329 ، 333 ، 335 - 337 ، 339 ، 340 ، 343 ، 352 - 355 ، 357 ، 369 ، 371 ، 374 - 378 ، 381 ، 382 ، 384 ، 387 - 390 ، 394 ، 398 ، 399 ، 401 ، 403 ، 406 ، 407 ، 410 ، 431 ، 455 ، 476 - 478 ، 482 ، 491 ، 495 ، 496 .\r\nاسپانياى اسلامى 43 .\r\nاسپانياى مسلمان 7 ، 8 ، 61 ، 63 ، 69 - 71 .\r\nاسپانياى مسيحى 6 - 8 ، 23 ، 50 ، 53 ، 57 ، 59 - 61 ، 63 ، 64 ، 66 ، 67 ، 69 - 73 ، 80 ، 88 ، 108 ، 111 ، 146 ، 165 ، 174 ، 179 ، 291 - 293 ، 295 ، 313 ، 335 ، 344 ، 475 ، 485 .\r\nاستجه  ajicE  9 ، 34 ، 85 ، 91 .\r\nاسترامادوره 357 .\r\nاسترقه 8 .\r\nاسكوريال 45 ، 301 ، 379 ، 431 ، 451 ، 457 ، 464 ، 468 ، 469 ، 481 - 483 ، 494 .\r\nاسكندريه 126 ، 258 ، 301 ، 431 .\r\nالاسيره ، برج 269 .\r\nاشبيليه  alliveS  يا  elliveS  . 9 ، 11 ، 18 ، 23 ، 26 ، 30 - 33 ، 41 ، 43 ، 49 ، 50 ، 54 ، 59 ، 72 ، 74 ، 75 ، 86 ، 87 ، 91 ، 93 ، 115 ، 122 ، 127 ، 128 ، 136 ، 141 ، 151 ، 178 ،\r\n\r\n","description":"","footnote":"","page_name":" 526 ","page_number":540},
  {"content":"\r\n\r\n314 - 316 ، 357 ، 389 ، 390 ، 393 ، 409 ، 412 ، 419 ، 420 ، 422 ، 423 ، 431 ، 445 ، 448 ، 490 ، 491 ، 493 ، 495 .\r\nاشبونه  ennobsl L  9 ، 495 .\r\nاشر 127 .\r\nاشكر 41 ، 208 .\r\nاشونه 376 .\r\nاطريره 127 .\r\nافراغه 9 .\r\nافريقيه 24 ، 25 ، 53 ، 55 ، 74 ، 77 ، 194 ، 202 ، 203 ، 207 ، 224 ، 308 ، 334 ، 339 ، 352 ، 357 ، 373 ، 377 ، 381 ، 391 ، 392 ، 402 .\r\nاقيانوس اطلس 7 .\r\nالبيره  arivlA  10 ، 11 ، 17 ، 42 ، 103 .\r\nالتيا 374 .\r\nالجزاير 352 ، 370 ، 372 - 374 ، 377 ، 393 ، 396 .\r\nالمريه  airemlA  20 ، 22 ، 38 ، 41 ، 48 ، 99 - 101 ، 106 ، 115 ، 136 ، 141 ، 190 ، 191 ، 207 ، 209 ، 211 ، 215 ، 216 ، 220 ، 251 ، 260 ، 294 ، 298 ، 301 ، 347 ، 351 ، 357 ، 372 ، 412 ، 419 ، 422 ، 424 ، 430 ، 457 ، 495 .\r\nاليوره 193 ، 216 .\r\nانار 270 .\r\nانتقيره  areuqetnA  41 ، 133 ، 155 .\r\nاندرش 41 ، 219 ، 238 ، 251 ، 261 ، 262 ، 294 ، 306 ، 309 ، 350 .\r\nاندلس 5 - 11 ، 17 - 21 ، 23 - 27 ، 29 ، 30 ، 32 - 36 ، 41 ، 42 ، 52 - 67 ، 71 ، 73 - 76 ، 80 ، 82 - 85 ، 87 ، 91 ، 92 ، 96 ، 100 ، 103 - 105 ، 108 - 117 ، 120 - 122 ، 124 - 126 ، 128 ، 130 ، 134 ، 135 ، 145 ، 150 ، 152 ، 165 ، 173 - 175 ، 178 ، 179 ، 182 ، 185 ، 194 ، 195 ، 200 ، 202 - 205 ، 207 ، 210 ، 215 ، 217 ، 219 ، 222 ، 230 ، 247 ، 257 ، 259 ، 260 ، 261 ، 263 ، 264 ، 266 ، 275 ، 278 ، 291 ، 293 ، 299 ، 303 - 306 ، 313 ، 326 ، 333 ، 334 ، 345 ، 348 ، 353 ، 354 ، 370 ،\r\n\r\n","description":"","footnote":"","page_name":" 527 ","page_number":541},
  {"content":"\r\n\r\n371 ، 376 ، 387 - 390 ، 394 ، 397 ، 398 ، 402 ، 417 ، 418 ، 421 - 423 ، 428 ، 431 ، 433 ، 437 ، 439 ، 441 ، 443 - 445 ، 448 ، 451 ، 452 ، 455 ، 457 ، 460 ، 461 ، 465 ، 469 ، 471 ، 474 ، 477 ، 484 ، 486 ، 489 ، 491 ، 495 .\r\nانگلستان 103 ، 123 ، 153 ، 154 ، 301 .\r\nاوريوله  aleuhirO  9 ، 28 ، 440 .\r\nاورشليم 259 .\r\nايامونته  etnomayA  130 .\r\nايتاليا 115 ، 157 ، 160 ، 258 ، 311 ، 313 ، 334 ، 339 ، 377 ، 401 .\r\n\r\nب\r\nباب البيره 15 ، 246 .\r\nباب البنود 15 ، 346\r\nباب البيازين 15 .\r\nباب الرمله 15 ، 299 .\r\nباب الشريعه 15 ، 246 ، 264 ، 269 ، 270 .\r\nباب فحص اللوز 15 .\r\nباب المحروق 463 .\r\nباجه  ajeB  9 .\r\nباديس 27 ، 294\r\nباغه  ogeirP  110 ، 130\r\nبالميرا 375 .\r\nبجايه  anihceP  111 ، 294 ، 308 ، 372 .\r\nبذنار  ranzeB \r\nالبذول 253 .\r\nبرج الحراسه  alev al ed erroT  245 ، 267 ، 270 .\r\nبرج السلاح 269 .\r\nبرج العقايل 269 .\r\n\r\n","description":"","footnote":"","page_name":" 528 ","page_number":542},
  {"content":"\r\n\r\nبرج الماد 253 .\r\nبرج الملاحه 218 .\r\nبرج رومه 218 .\r\nبرج المتزين 269 .\r\nبرجه  ajreB  41 ، 262 ، 294 ، 350 .\r\nبرشانه 41 .\r\nبرشلونه  enolocraB  62 ، 370 .\r\nبرشول 358 .\r\nبرغش  sogruB  492\r\nبرغه  agruB  127 .\r\nبسطه  azeB  41 ، 139 ، 191 ، 206 ، 209 - 212 ، 215 ، 216 ، 220 ، 294 ، 302 ، 354 ، 357 ، 374 .\r\nبسكونيه 69 ، 72 .\r\nالبشرات  sarajuplA  41 ، 219 ، 221 ، 231 - 233 ، 238 ، 251 - 254 ، 260 ، 293 ، 294 ، 301 ، 302 ، 306 ، 329 ، 332 ، 340 ، 344 ، 348 ، 354 ، 357 ، 359 .\r\nبشكنس 69 ، 71 .\r\nبصره 97\r\nبطرنه ( بطرنا )  anretaB  30 ، 350 .\r\nبطره 44 .\r\nبطليوس  zojadaB  10 ، 20 ، 495 .\r\nالبلد الجديد 463 .\r\nبلد الوليد  dilodallaV  162 ، 315 ، 316 .\r\nبلش  zeleV  101 ، 186 ، 191 ، 196 ، 199 ، 200 ، 205 ، 219 ، 294 ، 347 .\r\nبلش البيضاء 208 .\r\nبلش الحسناء 208 .\r\nبلفيق 306 .\r\nبلگراد 394\r\n\r\n","description":"","footnote":"","page_name":" 529 ","page_number":543},
  {"content":"\r\n\r\nبلنسيه  aicnelaV  9 ، 18 ، 21 - 24 ، 36 ، 47 ، 48 ، 54 ، 55 ، 58 ، 64 ، 74 ، 76 ، 77 ، 105 ، 158 ، 182 ، 192 ، 259 ، 395 ، 335 - 341 ، 344 ، 367 ، 368 ، 370 ، 372 ، 374 ، 375 ، 378 ، 382 ، 386 ، 388 ، 394 - 399 ، 422 ، 423 ، 441 ، 465 .\r\nبللنقه ( ويلالونگا ) 178 .\r\nبلنقه 309\r\nبليار ، جزاير 22 .\r\nبنبلونه  anolpmaP  45 ، 488 .\r\nبنى سعيد ، قلعهء 113 .\r\nبونتوفير 357 .\r\nبهو الذهبى 490 .\r\nبهو السباع 182 .\r\nالبيازين  niciablA  15 ، 298 - 235 ، 244 ، 246 ، 248 ، 254 ، 351 ، 347 ، 348 .\r\nبياسه 9 ، 25 ، 54 ، 74 ، 105 ، 194 .\r\nبيت المقدس 61 ، 205 - 207 ، 259 .\r\nبيره 41 ، 106 ، 208 ، 294 .\r\nبيزانطيه 485 ، 494 .\r\nبيغ 30 .\r\n\r\nپ\r\nپرتغال 9 ، 71 - 73 ، 75 ، 111 ، 112 ، 154 ، 155 ، 163 ، 305 ، 495\r\nپركونه 30\r\nپروانس 157 .\r\nپل شنيل 15\r\nپيرنه 69 ، 70 ، 123 ، 403 .\r\n\r\nت\r\nتاجه  ojaT  يا  sugaT  9 .\r\n\r\n","description":"","footnote":"","page_name":" 530 ","page_number":544},
  {"content":"\r\n\r\nتالار بنى سراج 272 .\r\nتروليس 358 .\r\nتطاون 393 ، 396 .\r\nتطوان 294 ، 295 .\r\nتطيله  aleduT  9 .\r\nالّتل 244 .\r\nتل الرحى 244 .\r\nتلمسان 81 ، 82 ، 84 ، 97 ، 130 ، 213 ، 294 ، 370 ، 396 ، 450 ، 460 ، 462 ، 474 .\r\nتونس 7 ، 17 ، 23 - 25 ، 35 ، 80 ، 109 ، 130 ، 135 ، 136 ، 308 ، 374 ، 376 ، 377 ، 393 ، 397 ، 440 ، 474 ، 478 .\r\nتيطاوين 98 ، 378 .\r\n\r\nج\r\nجابر ، قلعهء 30\r\nجامع القرويين 33 ، 465\r\nجبل الثلج 273 .\r\nجبل الفتح 107 ، 461 .\r\nجبل طارق 41 ، 65 ، 99 ، 100 ، 107 ، 108 ، 111 ، 113 ، 115 - 117 ، 120 ، 130 ، 133 ، 139 ، 143 ، 151 - 153 ، 156 ، 200 ، 207 ، 224 ، 372 ، 427 ، 461 ، 495 .\r\nجرليانه 229\r\nجزاير شرقى ( بليار ) 22 ، 47 ، 76 ، 159 ، 374 ، 403 .\r\nجزيرة الخضراء 11 ، 20 ، 37 ، 41 ، 84 ، 86 ، 87 - 94 ، 99 ، 100 ، 103 ، 105 ، 111 - 115 ، 127 ، 152 ، 195 ، 294 ، 393 ، 394 ، 427 .\r\nجليانه 445 .\r\nجليرا 354 .\r\nجليقيه  aicilaG  69 ، 72 ، 73 ، 307 ، 357 .\r\nجنة الجرف 13 .\r\n\r\n","description":"","footnote":"","page_name":" 531 ","page_number":545},
  {"content":"\r\n\r\nجنة العرض 13 .\r\nجنة العريف  efilareneG lE  14 ، 121 ، 273 ، 434 .\r\nجنجاله 28 ، 357 .\r\nجويجار 306 .\r\nجيان  neaJ  9 ، 24 ، 26 ، 29 ، 30 ، 36 ، 38 ، 41 ، 49 ، 54 ، 74 ، 75 ، 94 ، 127 ، 131 ، 151 ، 216 ، 315 ، 316 ، 393 ، 423 ، 451 .\r\nجيرونه 488 .\r\nجيره  areuG  127 .\r\n\r\nح ، خ\r\nحامه 41 ، 185 ، 199 .\r\nحجار 30 .\r\nحدره ( يا هدره )  orraD lE  12 ، 15 ، 267 ، 269 .\r\nحره 30 .\r\nحمام 44 .\r\nالحمراء 12 ، 14 ، 15 ، 37 ، 39 ، 67 ، 104 ، 109 ، 116 ، 120 ، 121 ، 126 ، 129 ، 135 ، 138 ، 141 ، 145 ، 146 ، 178 ، 181 ، 182 - 184 ، 188 ، 191 ، 216 ، 223 ، 226 ، 230 ، 235 ، 236 ، 240 ، 242 ، 244 - 251 ، 253 ، 259 ، 266 ، 267 - 270 ، 272 ، 273 ، 275 - 279 . 333 ، 344 ، 424 ، 428 ، 434 ، 489 ، 491 ، 495 .\r\nحمص 11 ، 36\r\nحصن مرتيل 294 .\r\nحصن موجر 294 .\r\nحياط بركه 271 .\r\nالخان  agidanohlA  15 .\r\nخزانه 30\r\nالخيرالدا 492 .\r\n\r\n","description":"","footnote":"","page_name":" 532 ","page_number":546},
  {"content":"\r\n\r\n\r\nد ، ذ\r\nدار السرور 490\r\nدانيه  aineD  9 ، 23 ، 58 ، 77 ، 370 ، 374 ، 387 ، 422 .\r\nدرعه 81 .\r\nدلايه 41 ، 238 ، 251 ، 350 .\r\nدلكامبو 339 .\r\nدمشق 444 .\r\nدويره 8 ، 69 .\r\nذكوين 190 .\r\n\r\nر ، ز\r\nرباح ، قلعه 29 ، 62 ، 357 .\r\nربض البيازين 110 ، 191 ، 195 ، 196 ، 306 ، 310 ، 343 .\r\nرصافه 430 .\r\nرم 206 ، 257 ، 259 ، 319 .\r\nرمليا 308 .\r\nرنده 41 ، 55 ، 84 ، 94 ، 95 ، 100 ، 127 ، 130 ، 137 ، 138 ، 178 ، 190 ، 199 ، 294 ، 308 ، 353 ، 357 ، 358 ، 449 ، 495 .\r\nروسيون 161\r\nروضه 32\r\nروطه 32\r\nروطهء خالون 478 .\r\nروم 311\r\nريه 11\r\nالزاهره 430 .\r\nزقاق 87 ، 91 ، 93 ، 108 ، 112 ، 113 .\r\nزلاقه 7 ، 9 ، 58 ، 60 ، 71 ، 117 .\r\n\r\n","description":"","footnote":"","page_name":" 533 ","page_number":547},
  {"content":"\r\n\r\nالزهراء ، مدينة 430 ، 486 .\r\n\r\nس ، ش\r\nساكرومونته ، وير 481 .\r\nسالادو 112 .\r\nسانتافه  efatnaS  221 ، 229 ، 244 ، 254 .\r\nسانتاكروث 314 .\r\nسانتا ماريا ، كليساى 268 .\r\nسان‌سالوادور ، كليساى 299 .\r\nسان‌سپاستيان كليساى 246 .\r\nسان‌فرانسيسكو 333 .\r\nسبته 35 ، 97 - 99 ، 113 ، 117 ، 124 ، 224 .\r\nالسبيكه 39 ، 269 .\r\nسجلماسه 81 .\r\nسرقسطه  azgaraZ  يا  assgaraS  9 ، 18 ، 43 ، 44 ، 52 ، 58 ، 158 ، 295 ، 335 ، 490 .\r\nسلا 81 ، 294 ، 396 ، 460 .\r\nسموره 8 ، 163 ، 307 ، 489 .\r\nسن‌كلمنت ، دير 53 .\r\nسوبرابه 69 .\r\nسوسه 294 .\r\nسيرون 354 .\r\nسييرانوادا  adaveN arreiS  12 ، 13 ، 41 ، 222 ، 269 ، 273 ، 308 ، 347 ، 350 .\r\nسيمانقا 237\r\nشاطبه 9 ، 23 ، 36 ، 58 ، 77 ، 105 ، 431 ، 495 .\r\nشام 60 ، 113 ، 446 ، 389 ، 397 .\r\nشذونه  ainodiS anideM  11 ، 32 .\r\nشريش 11 ، 20 ، 26 ، 32 ، 34 ، 35 ، 84 ، 86 ، 439 .\r\n\r\n","description":"","footnote":"","page_name":" 534 ","page_number":548},
  {"content":"\r\n\r\nشقر 439 .\r\nشقوبيه 8 ، 314 ، 315 .\r\nشلب  sevliS  10 ، 30 ، 495 .\r\nشلطيش 32 .\r\nشلمنقه 8 ، 62 .\r\nشلوبانيه 41 ، 87 ، 129 ، 132 ، 219 .\r\nشلوقه 32 .\r\nشيلر ، كوه ( جبل الثلج ) 13 ، 41 ، 222 ، 269 ، 347 ، 350 .\r\nشنتره 9 ، 495 .\r\nشنترين 9 ، 495 .\r\nشنتمريه 32 ، 10 .\r\nشنتفى 221 ، 244 ، 245 ، 251 ، 254 .\r\nسنت‌ياقب 69 .\r\nشنيل  lineG  يا  lineX  12 ، 14 ، 15 ، 32 ، 41 ، 104 ، 185 ، 187 ، 221 ، 242 ، 244 ، 246 ، 252 .\r\n\r\nص ، ط\r\nصحن احباب 270 .\r\nصحن الاختين 272 .\r\nالصخره ، دژ 130 ، 178 .\r\nصفاقس 294 .\r\nصقليه ( سيسيل ) 131 ، 157 ، 158 ، 160 ، 203 ، 384 .\r\nالطباق السبع 245 ، 252 ، 253 .\r\nطبيره 30 .\r\nطرابلس 308 .\r\nطرش 41 .\r\nطرطوشه 9 .\r\n\r\n","description":"","footnote":"","page_name":" 535 ","page_number":549},
  {"content":"\r\n\r\nطريف 41 ، 84 ، 93 ، 94 ، 99 ، 112 ، 152 ، 294 ، 427 ، 452 ، 453 ، 458 .\r\nطليطله  odeloT  6 ، 7 ، 9 ، 48 ، 53 ، 54 ، 57 ، 58 ، 64 ، 75 ، 137 ، 163 ، 297 ، 310 ، 315 ، 393 ، 412 ، 431 ، 489 ، 490 ، 495 .\r\nطنجه 84 ، 98 ، 224\r\n\r\nع ، غ\r\nعتقه 221 .\r\nالعتيقه 39 .\r\nالعرايش 378 .\r\nالعشار 231 .\r\nالعقاب  asoloT ed savaN saL  8 ، 9 ، 58 ، 60 ، 71 ، 80 ، 112 .\r\nالعلى 30 .\r\nالغار 112 .\r\nالغرب ، ولايت 73 .\r\nغرناطه 6 ، 10 - 14 ، 17 ، 18 ، 20 ، 23 ، 24 ، 26 - 30 ، 32 ، 34 ، 35 ، 37 - 39 ، 41 ، 42 ، 44 ، 48 ، 50 ، 51 ، 54 - 57 ، 59 ، 65 - 67 ، 74 ، 75 ، 77 ، 79 ، 82 ، 85 ، 88 ، 91 ، 92 ، 94 - 98 ، 104 ، 107 - 110 ، 112 - 128 ، 130 - 143 ، 145 ، 146 ، 150 - 153 ، 156 ، 164 ، 165 ، 173 - 179 ، 180 - 196 ، 199 - 205 ، 208 - 210 ، 213 ، 215 - 224 ، 226 - 243 ، 247 ، 249 ، 250 - 252 ، 257 ، 259 ، 260 ، 262 ، 263 ، 266 ، 267 ، 269 ، 272 - 278 ، 291 - 310 ، 313 ، 325 ، 326 ، 333 ، 334 ، 337 ، 338 ، 340 ، 351 ، 353 ، 357 - 359 ، 367 ، 368 ، 372 ، 382 ، 389 ، 393 ، 399 ، 402 ، 404 ، 422 ، 424 ، 426 ، 430 - 437 ، 441 ، 444 - 453 ، 456 - 459 ، 462 ، 465 - 475 ، 477 ، 481 ، 485 ، 489 ، 491 ، 494 .\r\nغوطهء دمشق 13 .\r\n\r\nف ، ق\r\nفاس 33 ، 80 - 82 ، 84 ، 91 ، 93 ، 98 ، 99 ، 100 ، 107 ، 121 ، 125 ، 144 ، 263 ، 264 ،\r\n\r\n","description":"","footnote":"","page_name":" 536 ","page_number":550},
  {"content":"\r\n\r\n294 ، 308 ، 309 ، 392 ، 462 ، 463 ، 465 ، 466 ، 474 .\r\nفحص غرناطه 129 ، 353 ، 436 .\r\nالفخار 294 .\r\nفرانسه 123 ، 153 ، 157 ، 158 ، 301 ، 311 - 313 ، 334 ، 370 ، 389 .\r\nفرنتره 30 ، 41 ، 65 ، 85 ، 91 .\r\nفلاندر 410 .\r\nفناء البركه 271 ، 272 .\r\nفناء الريحان 271 .\r\nفناء السرو 271 .\r\nفيجه 396\r\nفيحار 306\r\nقابس 294\r\nقادس 10 ، 32 ، 41 ، 149 .\r\nقاعة العدل 273 ، 434 .\r\nقاعة الملوك 273 ، 434 .\r\nقاهره 113 ، 126 ، 140 ، 202 ، 206 ، 258 ، 259 .\r\nالقبذاق  eteduaclA  94 .\r\nقدس 204\r\nقردوش 294\r\nقرطاجنه 9 ، 28 ، 376 ، 388 ، 399 .\r\nقرطبه  abodroC  يا  avodroC  9 ، 17 ، 20 ، 21 ، 23 ، 25 ، 26 ، 36 ، 41 ، 48 ، 49 ، 52 ، 54 ، 58 ، 74 ، 85 ، 134 ، 137 ، 187 ، 190 ، 220 ، 307 ، 309 ، 315 ، 337 ، 357 ، 371 ، 393 ، 421 - 423 ، 477 ، 486 ، 487 - 489 ، 495 .\r\nقرمونه  ansmraC  30 ، 31 ، 91 ، 128 .\r\nقسطنطينيه 140 ، 146 ، 202 ، 204 ، 257 ، 306 ، 332 ، 352 ، 372 ، 381 ، 389 ، 390 ، 394 ، 431 .\r\nقشتاله  allitsaC  يا  ellitsaC  19 - 22 ، 23 ، 28 - 31 ، 33 - 35 ، 37 ، 42 ، 47 ، 48 ، 50 ، 57 ،\r\n\r\n","description":"","footnote":"","page_name":" 537 ","page_number":551},
  {"content":"\r\n\r\n58 ، 60 ، 62 ، 64 ، 65 ، 67 ، 69 - 76 ، 79 ، 85 - 91 ، 94 ، 95 ، 99 ، 103 ، 104 ، 108 ، 110 ، 111 ، 113 ، 115 ، 116 ، 119 ، 122 - 124 ، 127 ، 128 ، 130 - 138 ، 141 - 143 ، 145 ، 150 - 156 ، 160 ، 163 ، 164 ، 173 ، 176 - 178 ، 185 ، 192 ، 193 ، 195 ، 196 ، 203 ، 205 ، 207 - 216 ، 218 - 220 ، 225 - 228 ، 244 ، 246 ، 251 ، 252 ، 254 ، 258 ، 260 ، 303 - 305 ، 313 - 315 ، 319 ، 324 ، 334 ، 357 ، 388 ، 389 ، 391 .\r\nقصر الجعفريه 490 .\r\nقصر الزهراء 487 .\r\nقصر السباع 272 .\r\nقصر عربى 270 .\r\nقصر المجاز 84 .\r\nقصر مصموده 84 .\r\nقطلونيه  anulataC  70 ، 71 ، 110 ، 161 ، 389 ، 403 .\r\nالقلعه  alaclA  35\r\nقلعهء برجهاى سرخ 268 .\r\nقلعة الثراب 44 .\r\nالكادهنارس ( قلعهء هنارش ) 299 .\r\nقلنبره 193 .\r\nقمارش 41 ، 92 ، 182 ، 183 ، 184 ، 200 ، 226 ، 240 ، 242 ، 268 - 271 .\r\nقمامه 204 .\r\nالقنطره 62 .\r\nقيجاطه 94 .\r\n\r\nك ، گ\r\nكارليت 367\r\nكازورلا 139\r\nكونيل 112 .\r\nگواخاريس 351 .\r\n\r\n","description":"","footnote":"","page_name":" 538 ","page_number":552},
  {"content":"\r\n\r\nگارون 389 .\r\n\r\nل\r\nلاتينى ، مملكت 61 .\r\nلارده 9 .\r\nلاروشل 154\r\nلاخيرالد  adlariC aL  422 .\r\nلامنشا 399 .\r\nلانخرون 302 .\r\nلبله  albeiN  32 ، 91 ، 139 ، 194 .\r\nلقنت  etnacilA  9 ، 28 .\r\nاللقوه 32 .\r\nلوار 60 .\r\nلورقه  acroL  110 ، 129 ، 376 .\r\nاللوز 41 ، 137 ، 138 .\r\nلوشار 238 ، 251 ، 262 ، 350 .\r\nلوشه 41 ، 138 ، 184 ، 185 ، 189 ، 192 ، 193 ، 196 ، 199 ، 215 ، 294 ، 439 ، 458 .\r\nليون 20 ، 60 ، 69 ، 70 - 74 ، 163 ، 357 .\r\n\r\nم\r\nمادريد 53 ، 268 ، 335 ، 343 ، 352 ، 464 ، 480 .\r\nمادول 253 .\r\nمارده  adireM  10 ، 20 ، 495 .\r\nماردين 451 .\r\nمالقه  agalaM  17 ، 26 ، 37 ، 41 ، 48 ، 85 - 87 ، 90 ، 93 ، 101 ، 122 ، 133 ، 138 ، 145 ، 176 ، 177 ، 186 - 188 ، 190 ، 191 ، 196 ، 199 - 201 ، 205 - 208 ، 219 ، 294 ، 298 ، 353 ، 357 ، 422 ، 424 ، 427 ، 430 ، 431 ، 469 ، 495 .\r\n\r\n","description":"","footnote":"","page_name":" 539 ","page_number":553},
  {"content":"\r\n\r\nمجريط  tirejaM  يا  dirdaM  90 .\r\nالمدور 9 .\r\nمديترانه 41 ، 257 ، 258 ، 371 ، 373 .\r\nالمدينه 35 .\r\nمراكش 20 ، 82 ، 113 ، 352 ، 378 ، 393 ، 421 ، 456 .\r\nمربله 41 ، 88 ، 357 .\r\nمرتش 29 ، 105 .\r\nمرتيل ( يا مرتين ) 294 .\r\nمرج غرناطه 219 ، 270 .\r\nمرسى الكبير 370 .\r\nمرسيه  aicruM  9 ، 19 ، 22 ، 23 ، 28 ، 29 ، 36 ، 41 ، 48 ، 54 ، 55 ، 58 ، 74 ، 95 ، 105 ، 110 ، 129 ، 134 ، 135 ، 142 ، 182 ، 278 ، 382 ، 389 ، 422 ، 423 ، 439 ، 440 ، 444 .\r\nمرشانه 128 ، 238 ، 294 ، 350 .\r\nمرشوشه 30 .\r\nالمشور 247 ، 271 .\r\nمصر 51 ، 60 ، 61 ، 113 ، 114 ، 126 ، 139 ، 140 ، 202 - 206 ، 258 ، 259 ، 305 - 308 ، 332 ، 390 ، 397 ، 445 ، 446 ، 450 ، 469 .\r\nمغرب 19 ، 20 ، 24 ، 34 ، 35 ، 58 ، 65 ، 82 ، 88 ، 99 ، 103 ، 107 ، 113 ، 126 ، 224 ، 231 ، 346 ، 371 ، 373 ، 377 ، 396 ، 423 ، 482 ، 491 .\r\nالمقوره 85\r\nمليله 263 .\r\nمكناسه 81 .\r\nمكه 348 .\r\nمنصوره 41 ، 42 ، 352 .\r\nالمنكب 87 ، 90 ، 99 ، 129 ، 188 ، 191 ، 207 ، 209 ، 210 ، 219 ، 263 .\r\nمنورقه 76 .\r\nمورنو 493 .\r\n\r\n","description":"","footnote":"","page_name":" 540 ","page_number":554},
  {"content":"\r\n\r\nموكلين 189 ، 190 ، 193 ، 216 .\r\nمونتىفريو 141 ، 142 .\r\nمونتميور 200 .\r\nمونتيل 65 ، 154 ، 357 .\r\nمويلا دوكورتيس 388 .\r\nميلان 384\r\nميورقه  acroyaM  9 ، 76 ، 374\r\n\r\nن ، و ، ى\r\nناپل 157 ، 158 ، 160 ، 204 - 206 ، 384 .\r\nناوار 45 ، 50 ، 60 ، 69 ، 70 ، 71 ، 72 ، 160 ، 161 ، 389 .\r\nنبره 50 ، 69 .\r\nنجده 231 .\r\nنوار 65 .\r\nنيل 259 .\r\nواتيكان 259 ، 266 .\r\nوادى اش 25 ، 41 ، 74 ، 92 ، 93 ، 101 ، 107 ، 121 ، 139 ، 184 ، 193 ، 197 ، 200 ، 201 ، 210 ، 212 ، 215 ، 216 ، 219 ، 220 ، 235 ، 302 ، 343 ، 354 ، 355 ، 357 ، 420 ، 443 ، 459 ، 473 .\r\nوادى انه 32 .\r\nوادى اوشو 48 .\r\nوادى غفو 82 .\r\nوادى فرتونه 103\r\nوادى الكبير 12 ، 23 ، 31 ، 32 ، 41 ، 75 ، 91 ، 423 .\r\nوادى الكرين ( الاقليم ) 357 .\r\nوادى لكه 20 ، 195 .\r\nوادى المنصوره 357 .\r\n\r\n","description":"","footnote":"","page_name":" 541 ","page_number":555},
  {"content":"\r\n\r\nوادى ملويه 80 .\r\nوجده 82 .\r\nولبه 10\r\nويلالونگا 178\r\nوليالونگا 308 ، 309 .\r\nوهران 294 ، 308 .\r\nونيز 339 ، 372 ، 374 ، 390 .\r\nالهمدان  nidmehlA  219\r\nيابره 9 .\r\nيحصب ، قلعهء 113\r\nيرشينا 262\r\nيونان 258\r\n\r\n\r\n","description":"","footnote":"","page_name":" 542 ","page_number":556}
  ]