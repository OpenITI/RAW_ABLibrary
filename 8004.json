[
  {"content":"\r\n\r\nتاريخ ادبيات در ايران\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n . \r\n","description":"","footnote":"","page_name":" فهرست 2 ","page_number":2},
  {"content":"\r\n\r\n( جلد سوم - بخش اول )\r\nتاريخ ادبيات در ايران\r\nو در قلمرو زبان پارسى\r\nاز اوايل قرن هفتم تا پايان قرن هشتم هجرى\r\nتاليف\r\nدكتر ذبيح الله صفا\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nصفا ، ذبيح الله ، 1290 - 1378 .\r\nتاريخ ادبيات در ايران و در قلمرو زبان پارسى / تأليف ذبيح الله صفا . - تهران : فردوس ، 1366 -\r\nبهاى هرجلد متفاوت\r\n( ج . 1 ) ISBN 964 - 90415 - 9 - 1\r\n( ج . 2 ) ISBN 964 - 90415 - 7 - 5\r\n( ج . 1 - 3 ) ISBN 964 - 320 - 033 - 7\r\n( ج . 2 - 3 ) ISBN 964 - 320 - 034 - 5\r\n( ج . 4 ) ISBN 964 - 5509 - 85 - 8\r\n( ج . 1 - 5 ) ISBN 964 - 6701 - 03 - 5\r\n( ج . 2 - 5 ) ISBN 964 - 5509 - 86 - 6\r\n( ج . 3 - 5 ) ISBN 964 - 5509 - 98 - x\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nكتابنامه .\r\nمندرجات : ج . 1 . از آغاز عهد اسلامى تا دورهء سلجوقى ( چاپ پانزدهم : 1378 ) . - ج . 2 . از ميانهء قرن پنجم تا آغاز قرن هفتم هجرى ( چاپ چهاردهم : 1378 ) . - ج . 3 . از اوايل قرن هفتم تا قرن هشتم هجرى ( چاپ دوازدهم : 1378 ) . ج . 4 . از پايان قرن هشتم تا اوايل قرن دهم هجرى ( چاپ دهم : 1378 ) . - ج . 5 از آغاز سدهء دهم تا ميانهء سدهء دوازدهم هجرى ( چاپ دهم : 1378 ) .\r\n1 . ادبيات فارسى - تاريخ و نقد . الف . عنوان .\r\n201 ت 7 ص / 3374 PIR\r\n9 / 0 فا 8\r\n1366\r\nكتابخانه ملى ايران 553 - 66 م * *\r\nانتشارات فردوس\r\nخيابان دانشگاه - كوچهء ميترا - شمارهء 7\r\nتلفن 6418839 - 6469965\r\nتاريخ ادبيات در ايران ( جلد سوم - بخش اول )\r\nدكتر ذبيح الله صفا\r\nچاپ دوازدهم : تهران - 1378\r\nتيراژ : 1800 نسخه\r\nچاپ : چاپخانه رامين\r\nهمهء حقوق محفوظ است .\r\nشابك 7 - 033 - 320 - 964 / ISBN 964 - 320 - 033 - 7\r\nشابك دوره 8 - 99 - 5509 - 964 / ISBN 964 - 5509 - 99 - 8\r\n( دورهء كامل 8 جلدى )\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\nجلد سوم\r\n\r\n[ بخش اول 
  ]\r\nفهرست مطالب مقدمهء جلد سوم صفحهء سه - شش\r\nفصل اول وضع سياسى ايران در دو قرن هفتم و هشتم هجرى ص 1 - 48 سرآغاز 1 - 3\r\nهجوم مغول و تاتار 3 - 14\r\nهولاگو و سلاطين ايلخانى ايران 14 - 17\r\nامارتهاى ميان ايلخانان و تيموريان 17 - 18\r\nاتابكان سلغرى 18 - 19\r\nملوك شبانكاره 19\r\nاتابكان يزد 19 - 20\r\nاتابكان لرستان 20 - 21\r\nآل كرت 21 - 22\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nقراختائيان 22\r\nسلسله‌هاى پادشاهان مسلمان هند 23 - 25\r\nآل اينجو 25 - 27\r\nآل مظفر 27 - 28\r\nايلكانيان 28 - 29\r\nچوپانيان 29 - 30\r\nطغاتيموريان 30 - 31\r\nسربداران 31 - 33\r\nملوك مازندران 33 - 36\r\nتيمور 36 - 38\r\nخاندانهاى وزارت 39 - 48\r\nفصل دوم وضع اجتماعى ايران در قرن هفتم و هشتم ص 49 - 103 دورهء قتل و ويرانى و تأسف و تحسر 49 - 60\r\nمقاومتها و قيامهاى ايرانيان و ادامهء كشتار و ويرانى 60 - 68\r\nدوران غارت 68 - 71\r\nقواعد و آداب و رسوم مغول و تاتار 71 - 77\r\nنتايج ايلغار مغول 77 - 86\r\nاثر اوضاع اجتماعى در ادبيات 86 - 97\r\nپناهگاههاى فرهنگ ايران 98 - 103\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nفصل سوم اديان و مذاهب در قرن هفتم و هشتم هجرى ص 104 - 204 كيش مغولان 104 - 105\r\nضعف و شكست اسلام 105 - 111\r\nجنگهاى دينى با مغولان 111 - 113\r\nوضع دينهاى قديم 113 - 118\r\nسقوط بغداد و آثار آن 118 - 125\r\nادامهء خلافت عباسى 125 - 126\r\nتجديد قدرت اسلام و نتايج آن 126 - 134\r\nوضع فرق شيعه ص 134 - 165\r\nفرقهء اثنى عشرى 134\r\nرجال مقتدر شيعه و اثر آنان 134 - 137\r\nهمكارى با مغول 137 - 141\r\nبرخى ديگر از متنفذان شيعه 141 - 143\r\nتشيع در نظر بزرگان اهل سنت 143 - 146\r\nدار السياده‌ها 146 - 147\r\nحكايتى از تعصبات مذهبى 147 - 150\r\nتشيع اولجايتو 150 - 152\r\nتشكيل دولتهاى شيعه 152 - 154\r\nفرقهء اسمعيلى 154 - 162\r\nعاقبت كار خورشاه و قلعگيان اسمعيلى 162 - 164\r\nساير فرق شيعه 164 - 165\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\nصوفيه ص 165 - 204\r\nرواج تصوف 165 - 167\r\nتدوين آداب 167\r\nتصوف علمى 167 - 170\r\nشيوهء وجد و حال 170 - 171\r\nسلسله‌ها و مشايخ بزرگ 171 - 172\r\nتصوف و شيعهء اثنى عشرى 173 - 174\r\nتصوف ايرانى در انيران 174 - 176\r\nبحثى در شيوهء صوفيان 177 - 183\r\nخانقاهها 184 - 185\r\nدسته‌هاى صوفيان 186\r\nتربيت صوفيان 186 - 188\r\nشيخ 188 - 193\r\nسالك 194 - 196\r\nرياضت و مجاهدت 196 - 200\r\nسماع 200 - 204\r\nفصل چهارم وضع علوم در قرن هفتم و هشتم هجرى ص 205 - 298 ملاحظهء كلى 205 - 207\r\nمراكز تعليم 207 - 215\r\nمراكز علم و ادب 215 - 216\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\n1 - علوم شرعى ص 216 - 232\r\nقرائت و تفسير قرآن 217 - 220\r\nعلم حديث 221 - 224\r\nعلم فقه 225 - 228\r\nكلام 228 - 232\r\n2 - علوم عقلى ص 233 - 283\r\nوضع عمومى علوم 233 - 238\r\nمؤلفان موضوعات علوم 239 - 241\r\nمنطق 241 - 248\r\nحكمت 248 - 256\r\nرياضيات و موسيقى 257 - 274\r\nپزشكى و داروشناسى 274 - 278\r\nجغرافيا 279 - 283\r\n3 - علوم ادبى ص 283 - 289\r\nعلم لغت 284 - 287\r\nصرف و نحو 287 - 292\r\nعلوم بلاغت و شعر و انشاء 292 - 296\r\nتأليفات فارسى در انشاء و علوم بلاغت و شعر 296 - 298\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\nفصل پنجم زبان و ادبيات فارسى در دو قرن هفتم و هشتم هجرى از صفحهء 299 تا پايان اين جلد در بخش دوم سرآغاز ص 299 - 300\r\nبهرهء نخست وضع عمومى زبان و ادب فارسى ص 301 - 316 عهد ناسازگار 301 - 303\r\nعوامل مثبته 303 - 305\r\nوضع عمومى زبان فارسى 305 - 308\r\nنفوذ تركى مغولى 308 - 314\r\nرواج زبان پارسى 314 - 316\r\nبهرهء دوم شعر فارسى در قرن هفتم و هشتم ص 317 - 343 ادامهء سنت قديم و ضعف تدريجى آن 317 - 318\r\nشعر مدحى و قصايد 318 - 320\r\nغزل 320 - 323\r\nمنظومهاى حماسى 323 - 329\r\nداستان‌سرايى 329 - 330\r\nمنظومهاى عرفانى 330 - 332\r\nتربيت و اخلاق 332 - 333\r\nشعر انتقادى 333\r\nساقىنامها 334 - 335\r\nاشعار دينى 336 - 338\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\nاشعار مصنوع 338 - 339\r\nماده تاريخ 340 - 343\r\nبدبينى 343\r\nبهرهء سوم شاعران پارسىگوى در دو قرن هفتم و هشتم از صفحهء 344 تا آغاز بهرهء چهارم در بخش دوم اين جلد مقدمه 344 - 345\r\n1 - ركن دعويدار 346 - 352\r\n2 - سعيد هروى 352 - 362\r\n3 - سراجى سگزى 362 - 384\r\n4 - شهاب مهمره 384 - 386\r\n5 - نظام اصفهانى 387 - 394\r\n6 - اثير اومانى 394 - 408\r\n7 - فريد احول 408 - 415\r\n8 - نجيب جرفادقانى 416 - 426\r\n9 - افضل الدين كاشانى 426 - 434\r\n10 - كيكاوس رازى 434 - 447\r\n11 - جلال الدين محمد بلخى 448 - 486\r\n12 - قانعى 487 - 506\r\n13 - زرتشت بهرام 506 - 517\r\n14 - سيد ذو الفقار 518 - 523\r\n15 - مجد همگر 523 - 545\r\n16 - امامى 546 - 557\r\n17 - بدر جاجرمى 558 - 567\r\n18 - عراقى 567 - 584\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n\r\n19 - سعدى 584 - 622\r\n20 - سيف فرغانى 623 - 645\r\n21 - ناصر بجه‌يى 645 - 653\r\n22 - عمادلر 653 - 657\r\n23 - پادشاه خاتون 658\r\n24 - ناصر سيواسى 659 - 660\r\n25 - پوربهاى جامى 660 - 671\r\n26 - ربيعى 671 - 681\r\n27 - سراج قمرى 681 - 704\r\n\r\n","description":"","footnote":"","page_name":" فهرست 12 ","page_number":12},
  {"content":"\r\n\r\n1 - بقيهء فهرست مطالب جلد سوم در آغاز بخش دوم همين جلد خواهد آمد .\r\n2 - فهرست اسماء رجال و كتب و قبائل و اماكن بخش اول و بخش دوم از اين مجلد در پايان بخش دوم طبع خواهد شد .\r\n\r\n","description":"","footnote":"","page_name":" فهرست 13 ","page_number":13},
  {"content":"\r\n . \r\n","description":"","footnote":"","page_name":" فهرست 14 ","page_number":14},
  {"content":"\r\n\r\n- 4 - وضع سياسى و اجتماعى و دينى و علمى و ادبى ايران از اوايل قرن هفتم تا پايان قرن هشتم هجرى\r\n\r\n","description":"","footnote":"","page_name":" فهرست 15 ","page_number":15},
  {"content":"\r\n . \r\n","description":"","footnote":"","page_name":" فهرست 16 ","page_number":16},
  {"content":"\r\n\r\n\r\nفصل اول وضع سياسى ايران در دو قرن هفتم و هشتم هجرى\r\n\r\nسرآغاز\r\nدوره‌يى كه اكنون مطالعهء خود را دربارهء آن آغاز مىكنيم از هجوم مغول در سال 616 هجرى و انقراض دولت خوارزمشاهى آل انوشتكين غرچه در سال 628 آغاز شد و بايلغارهاى بنيان‌كن تيمور و حكومت جبّارانهء او در ايران ، كه شرح آن را بعد ازين خواهيم آورد ، پايان يافت .\r\nدرين دوران پرآشوب و پرماجرا ويرانكاران مغول و تاتار و ديگر زردپوستان وحشى يا نيم وحشى آسياى مركزى تاخت‌وتازهاى پياپى بلاخيز در ايران كردند و قسمت بزرگى از فلات پهناور ايران را در هم كوفتند و بسيارى از بلاد را چنان ويران ساختند كه ديگر جز نامى از آنها در صحايف كتب باقى نماند .\r\nكشتارهاى بىامان و قتل عامهاى پىدرپى ، شكنجه‌ها و آزارها ، ساختن مناره‌ها از سرهاى آدميان ، برپا داشتن ديوارها از صف‌هاى اسرا همراه آجر و گچ ، سربريدن و مثله كردن ، تخطّى بنواميس مردم بىدفاع ، دزدى و غارت ، ترويج انواع مفاسد و معايب ، دروغ و تزوير ، مخالفت با شرع و اخلاق و انسانيّت ، و نظاير اين فجايع سرلوحهء بسيارى از اعمال و افعال و حوادثيست كه درين دورهء طولانى نزديك به دو قرن رخ داد .\r\nايرانيان درين دورهء پرحادثه باندازهء تمام تاريخ گذشته و آيندهء خود رنج كشيدند ، و اگرچه فرهنگ نيم جان خود را با كوششهاى مداوم از زير لطمات سخت بهر گونه‌يى كه ميسّر بود نجات بخشيدند ، اما در مقابل بسيارى از آثار نامطلوب جريانهاى سياسى و\r\n\r\n","description":"","footnote":"","page_name":" 1 ","page_number":17},
  {"content":"\r\n\r\nاجتماعى اين عهد را خواه و ناخواه نگاه داشتند .\r\nدرين عهد تاريك پروحشت چندگاهى ايران جزو ممالك تابع مغول بود و بعد از آنكه عملا از شمار كشورهاى مطيع خان بزرگ بيرون آمد بدست شعبه‌يى از احفاد چنگيز اداره شد ، و چون دور آنان بپايان رسيد دوره‌يى جديد از فترت و انقلاب و بىسامانى و تجزيه آغاز شد و سلطنت سلسله‌هاى ضعيفى كه غالبا ناشر مفاسد و معايب اجتماعى گوناگون بودند ، جايگزين آن گشت و به وضع ناهنجارى انجاميد كه حملهء ايلغارگر ويرانكار ديگرى ، يعنى تيمور لنگ ، را از آسياى مركزى بر ايران تسهيل نمود .\r\nبا اين وصف ، دوره‌يى كه اكنون آغاز كار در آن مىكنيم دوره‌يى سياه و پروحشت و مقرون بويرانى و نابسامانيست . در آغاز آن هنوز استعدادهاى شگرفى كه از شعلهء فروزان مدنيت پيش از مغول كسب انوار مىكرد ، وجود داشت ، و در آخر آن فقر و نابسامانى و درهم گسيختگى اجتماع بانحطاط مدنى و فرهنگى وحشتناكى منجر گرديد كه آثارش را از اواخر قرن هشتم ببعد در حيات معنوى ايرانيان از همهء جهات مشاهده مىكنيم .\r\nسقوط دولت ايلخانى ، كه حتى بعد از تن دادن باسلام هم هنوز طبيعت وحشى و بيابانى خود را حفظ كرده بود ؛ و كوششهاى وزيران و رجال ايرانى اين دوره ، كه خون پاك هريك از آنان بعد از چند مدتى از نوك خنجرهاى جلادان مغول جارى مىگشت ؛ و علاقه‌مندى عده‌يى از سلاطين ايرانى و يا ايرانى شده كه جسته و گريخته بشعر و ادب و شاعران و نويسندگان پارسىگوى توجهى مىكردند ، بر رويهم باعث شد كه ادب پارسى ( كه در قرن هفتم و آغاز قرن هشتم هنوز از ترقيات آغاز آن عهد و از استادان بازمانده و نجات‌يافته و پرورش‌ديدگان و تربيت‌شدگان آنان برخوردار بود ) ، از اواسط قرن هشتم ببعد تجديد حياتى كند و سلسلهء استادان پارسىگوى بالمرّه منقطع نگردد ، و يا حتى ، در بعضى مراكز شاعران توانايى ظهور كنند كه ظلم تاريخ افتخار همعصرى آنان را نصيب تيمور خونخوار كرد ، و همين حالت را كمابيش در علوم مختلف مىبينيم ، اگرچه آنها نيز در گيرودار حوادث رعب‌انگيز بسستى گرائيدند و از جلا و رونق ديرين افتادند .\r\n\r\n","description":"","footnote":"","page_name":" 2 ","page_number":18},
  {"content":"\r\n\r\nپس علىرغم تمام ناكاميها و نامراديها و حرمانها ، انديشهء بلند ايرانى ، درين دورهء سياه باز از نورافشانى باز نايستاد و باز بزرگانى از قبيل خواجه نصير الدين طوسى ، قطب الدين شيرازى ، قاضى بيضاوى ، نجم الدين دبيران ، شمس الدين آملى ، عضد الدين ايجى ، مير سيّد شريف جرجانى ، سعد تفتازانى ، در علوم مختلف ؛ و چون سعدى ، مولوى ، خواجو ، اوحدى ، ميرحسينى ، سلمان ، حافظ و بسيارى از بزرگان ديگر در شعر پارسى ؛ و چون عطا ملك و رشيد الدين فضل اللّه مستوفى و وصاف الحضرة و امثال اين مردان توانا در نثر پارسى ؛ همراه گروه معتنابهى از رجال بزرگ علم و ادب در ايران خون‌آلود آن عهد ظهور كردند و درحالىكه بار مشكلات را بر دوش مردانهء خود مىكشيدند ، آيندگان را از زلال طبع خويش سيراب نمودند و از وحشت دوران خود به ميزان بسيار كاستند .\r\nبا توجه به آنچه گذشت قرن هفتم و هشتم ، با همهء اخبار رعب‌انگيزى كه بما رسانيده ، باز هم دورهء جولان روح و عهد فعاليت انديشه‌هاست و بلكه به علت بازماندن غالب آثارى كه در آن عهد بوجود آمده ، از باب تحقيق در تاريخ ادبيات ايران ، يكى از عهود بسيار مهم است و بايد بدان با نظر اعتبار نگريست ، و خود چگونه عهدى كه سه تن از بزرگترين شاعران و متفكّران ايرانى يعنى مولوى و سعدى و حافظ در آن زيسته‌اند ميتواند از عهود كم‌اعتبار تاريخ فرهنگ ما باشد ؟\r\n\r\nهجوم مغول و تاتار\r\nاين عهد تاريك رنج‌زا با حملهء مغول و تاتار بسردارى چنگيز خونريز آغاز شد ، چنگيز يكى از رؤساى بسيار شجاع و جنگاور و مدبّر قبايل زردپوستى است كه اصلا در قسمتى از آسياى شرقى واقع در شمال دشت گبى زندگى مىكردند . يك دسته ازين قبايل « مغول » نام داشتند و از قبايل ديگر « تاتار » و « كرائيت » « 1 » بيشتر از ديگران قابل ذكرند . آخرين حدّ شرقى سكونت اين قبايل جبال خينگان « 2 » بوده است . طوايف مغول اصلا در منزلگاههايى واقع در اطراف رودخانهاى\r\n\r\n\r\n","description":"","footnote":"\r\n( 1 ) -  Kerait \r\n( 2 ) -  Khingan \r\n","page_name":" 3 ","page_number":19},
  {"content":"\r\n\r\nانن « 1 » و الجا « 2 » و كرولن « 3 » ؛ ميان منزلگاههاى تاتار و كرائيت زندگى مىكردند . بعدها همهء اين اقوام را بنابر تسميهء جزء بر كلّ مدتى تاتار و سپس مغول ناميدند . اين قبايل باژگزار و فرمانبردار پادشاهان چين شمالى ( طمغاج ) بودند ، و طوايف اصلى مغول هم البته يك دسته ازين قبايل محسوب مىگرديدند . اولين كس ازين طايفه كه توانست يوغ بندگى و فرمانبردارى را بشكند يسوگاى ( يسوگى ) « 4 » پدر چنگيز رئيس طايفهء قيات از قبايل مغول بود . وى نه تنها توانست عده‌يى از طوايف مغول را باطاعت درآورد بلكه بعضى از طوايف تاتار را « 5 » در مشرق منهزم ساخت و در جنگهاى طوائف كرائيت نيز شركت نمود و پادشاه آن قوم را در برابر دشمنانش تقويت كرد و با او طرح اتحاد و برادرى ريخت .\r\nپسر بزرگتر يسوگاى « تموجين » « 5 » نام داشت يعنى « آهنين » كه بنابر قول مشهور در سال 1155 ميلادى ( - 549 هجرى ) و بنابر اصح اقوال در سال 1167 ميلادى ( - 562 هجرى ) ولادت يافت « 6 » و چون بسيزده سالگى رسيد پدرش درگذشت و او كه از برادران بزرگتر بود جانشين پدر شد و اگرچه در اوايل كار بزحمات و شدايد دچار گشت ليكن به زودى كليهء قبايل مغول و تاتار را تحت اطاعت درآورد و حتى بر قبايل مسيحا كيش كرائيت نيز غلبه يافت و از همين اوان به « چنگيز خان » مشهور شد . چنگيز در حدود سال 600 هجرى قبايل عيسوى نايمان « 7 » را منقاد خود كرد و در سال 603 هجرى قوم « قرقيز » و پس از آن طوايف « ايغور » را كه سابقا كيش مانوى داشته و در مراكز مهمى از قبيل تورفان و « بيش باليغ » و قره شهر مستقر بوده‌اند ، باطاعت درآورد .\r\n\r\n\r\n","description":"","footnote":"\r\n( 1 ) -  Onon \r\n( 2 ) -  Oldja \r\n( 3 ) -  Keroulen \r\n( 4 ) -  Yesugai ( Yesugei ) \r\n( 5 ) -  Temodjine \r\n( 6 ) - دربارهء سال ولادت چنگيز اقوال ديگر نيز هست . رجوع شود به :\r\n Rene Grousset , L'Empire Mongol , Paris , 1941 , p . 51 . \r\n( 7 ) -  Naiman \r\n","page_name":" 4 ","page_number":20},
  {"content":"\r\n\r\nاز جملهء كسانى كه در برابر حملهء چنگيز به طرف مغرب رانده شده و در سرحدات بلاد خوارزمشاهى ساز و سامانى يافته بود كوچلوگ « 1 » خان پسر انگ خان « 2 » رئيس قبايل نايمان بود . پدرش انگ خان در حملات چنگيز مجروح شد و مرد و كوچلوگ بعد از آنكه چنگيز بر سرزمين قوم قرقيز تسلط يافت از برابر سپاه خان مغول گريخت و بگور خان پادشاه قراختائيان پناه جست و در سال 607 چنان كه در احوال محمد خوارزمشاه ديده‌ايم ( تاريخ ادبيات در ايران ج 2 ص 32 - 33 ) از راه اتحاد با پادشاه خوارزم دولت قراختائيان را برانداخت و خود بر متصرفات شرقى آنان مانند كاشغر و ختن تسلط يافت تا آنكه در سال 615 در مقابل حملهء سپاهيان چنگيز خان ببدخشان گريخت و كشته شد .\r\nاما سلطان محمد خوارزمشاه بعد از برانداختن قراختائيان سوداى فتح تركستان و چين را در سر پروراند و در حدود 612 بجانب سرزمين قرقيز لشكر كشيد و در آنجا با يك دسته از سپاه مغول كه بسردارى جوجى خان پسر چنگيز خان در تعاقب دسته‌هايى از فراريان تاتار تاخت‌وتاز مىكردند ، بازخورد و هر دو دسته پس از جنگى كوتاه يكديگر را رها كردند .\r\nدرين اوان دائرهء فتوحات چنگيز در حال توسعه بود چنان كه در سال 612 سلسلهء كين را ، كه فرمانرواى چين شمالى ( طمغاج ) بوده و پادشاهان آن را بلقب « آلتون خان » ميخوانده‌اند ، برانداخت و پكينگ ( - پكين - پكن ) دار الملك طمغاج را مسخر ساخت و بر تبّت استيلا يافت .\r\nچون خبر اين فتوحات چنگيز بهمسايهء او محمد خوارزمشاه رسيد وى را بيمناك ساخت و بفكر تحقيق انداخت و به همين سبب نمايندگانى برياست سيّد اجلّ بهاء الدين رازى بنزد چنگيز كه در اين وقت در پكينگ مستقر بود ، فرستاد .\r\nمنهاج سراج شرح مشاهدات اين هيأت را كه نقلهايى دهشتناك از كشتارهاى مغولان در تبت و طمغاج كرده بودند ، با ذكر رسالتى كه آنان در نزد چنگيز داشتند ،\r\n\r\n\r\n","description":"","footnote":"\r\n( 1 ) -  Kutchlug \r\n( 2 ) -  Ong \r\n","page_name":" 5 ","page_number":21},
  {"content":"\r\n\r\nآورده است . « 1 »\r\nچنگيز در آغاز امر مطلقا قصد حمله ببلاد اسلام نداشت و گويا مىخواست فرمانروايى خود را بقسمتى از نواحى شرقى آسيا محدود سازد و به همين جهت هنگامى كه فرستادگان خوارزمشاه از خدمت او بازمىگشتند بسلطان محمد پيام داد كه « محمد خوارزمشاه را بگوييد كه من پادشاه آفتاب برآمدم « 2 » و تو پادشاه آفتاب فروشدن « 3 » ، ميان ما عهد مودّت و محبت و صلح مستحكم باشد و از طرفين تجار و كاروانها بيايند و بروند و ظرايف و بضاعت كه در ولايت من باشد بر تو آرند و آن بلاد تو همين حكم را دارد « 4 » . » اگر مردم مدبّرى در آن هنگام بر ايران حكومت مىكردند مسلما از چنين انديشه‌يى استفاده مىبردند و جلو يك فاجعهء هولناك تاريخى را مىگرفتند ليكن متأسفانه دولت فاسد خوارزمشاهى با امرا و سپاهيان غارتگر قتّال خود كه وصف آنان را در معاملهء با خراسان و عراق در مجلّد دوم اين كتاب ديده‌ايم « 5 » ، و همچنين با فسادى كه در خاندان سلطنتى آل اتسز وجود داشت « 6 » ، شايستهء درك چنين موقع دشوار و مهمى نبود و حتى با خامكاريهاى خود چنگيز را وادار بحمله بر ممالكى كه با آنهمه خونريزى و غارت بچنگ آورده بود نمىكرد .\r\nميل چنگيز بايجاد روابط تجارى ميان ممالك خود و كشورهاى ثروتمند اسلامى از اقدامات ديگر او از قبيل امن كردن راهها و گماشتن « قرق‌چى » در آنها و پذيرفتن\r\n\r\n\r\n","description":"","footnote":"\r\n( 1 ) - طبقات ناصرى بتصيح آقاى عبد الحى حبيبى قندهارى ، 1953 ميلادى ، ج 2 ص 650 - 651 .\r\n( 2 ) - آفتاب برآمد : مشرق\r\n( 3 ) - آفتاب فروشدن : مغرب\r\n( 4 ) - طبقات ناصرى ج 2 ص 650 - 651\r\n( 5 ) - تاريخ ادبيات در ايران ، ج 2 چاپ اول ، صفحات 102 - 103 و 106 - 108 .\r\n( 6 ) - ايضا همان كتاب و همان جلد ص 122 - 123 .\r\n","page_name":" 6 ","page_number":22},
  {"content":"\r\n\r\nبازرگانان اسلامى و خريدارى اجناس آنان ببهاى كافى و فرستادن هيأتى براى عقد معاهدهء دوستى نزد خوارزمشاه بنيكى برميآيد . گويا بعد از عقد اين معاهده در سال 615 بود كه چنگيز تحف و هدايايى براى سلطان محمد ، و بازرگانانى با اموال فراوان به طرف ممالك اسلامى گسيل كرد .\r\nمنهاج سراج دنبال سخنانى كه پيش ازين نقل كرده‌ايم ، دربارهء ارسال هداياى چنگيزى و اعزام قافلهء عظيم تجارى بجانب ممالك اسلامى گويد : « در ميان تحف و هدايا كه بنزديك سلطان محمد خوارزمشاه فرستاد يك قطعه زر صامت [ بود 
  ] چندانچه « 1 » گردن شترى . . . و پانصد شتر از زر و نقره و حرير و قز خطائى و ترغو و قندز و سمور و ابريشم و ظرايف چين و طمغاج با بازرگانان خود روان كرد و بر بيشتر آن شتران زر و نقره بار بود . چون به اترار وصول شد قدرخان اترار ( يعنى امير اترار كه درين هنگام اينالجق معروف به غاير خان از خويشاوندان مادرى سلطان محمد خوارزمشاه بود ) غدر كرد و از محمد خوارزمشاه اجازت خواست و جملهء تجار و آيندگان و رسل را بطمع آن زر و نقره بقتل رسانيد ، چنان كه هيچيك از آنان خلاص نيافتند الّا يك شتربان كه در حمام بود ، در آن وقت از راه گلخن خود را برون انداخت و در محافظت خود حيل انگيخت و از راه بيابان ببلاد چين و طمغاج باز رفت و چنگيز خان را از كيفيت آن غدر اعلام داد « 2 » » .\r\nهمين روايت در كتب ديگر تاريخ با تفاوتهاى مختصر آمده است ، ليكن قول منهاج سراج را بسبب بىطرفى او و اينكه منصوب بدربارهاى مغول نبوده است ، نقل كرده‌ايم ، تا معلوم شود كه مسؤليت تاريخى حملهء مغول بر دستگاه بسيار فاسد پادشاهى خوارزم ، اولاد انوشتكين غرجهء طشت‌دار ، و تركان اعجمى قنقلى ، بوده است و همان دستگاهست كه خشم سردارى جبّار و بيابانى و خونريز و غارتگر و سفّاك را برانگيخت\r\n\r\n\r\n","description":"","footnote":"\r\n( 1 ) - چندانچه : باندازهء ، به مقدار\r\n( 2 ) - طبقات ناصرى ج 2 ص 651 .\r\n","page_name":" 7 ","page_number":23},
  {"content":"\r\n\r\nتا كرد آنچه كرد و شد آنچه شد !\r\nبعد ازين واقعه باز چنگيز از حمله خوددارى كرد و باعزام هيأتى بدربار خوارزمشاه و مطالبهء غاير خان و جبران خسارت بسنده نمود ، ليكن پادشاه مغرور و خام‌انديش خوارزم آن فرستادگان را نيز كشت و در انتظار بلا نشست .\r\nچنگيز پس از آنكه بىاعتنايى خوارزمشاه اطمينان يافت تمام قواى خود را با سازوبرگ فراوان و پيش‌بينى كامل آمادهء حمله بممالك او كرد و در اواخر سال 616 هجرى به اترار يعنى همانجا كه محل تاراج و كشتار قافلهء تجارى او بود ، رسيد . منهاج سراج شمارهء سپاهيان مغول را درين حمله بهشتصد هزار تن بالغ ميداند كه با هشتصد علم حركت مىكردند و از همهء قبايل و ممالك مطيع خان مغول فراهم آمده بودند .\r\nمحققان جديد شمارهء اين سپاهيان را از 200000 تن متجاوز ندانسته‌اند « 1 » و بر فرض صحت هريك ازين دو روايت اگر حكومت درستى بر سر كار مىبود پيش‌گيرى از چنگيز با آن همه سپاه و سازوبرگ و وسيله كه در ايران وجود داشت آسان مىنمود ليكن پادشاه خوارزم از انديشهء ناصواب سرداران خود كه بتفرقهء سپاه و جنگهاى تدافعى عقيده داشتند ، پيروى كرد و هر دسته از سپاهيان فراوان خود را در شهرى گذارد و خود با سپاهيان مغول روبرو ناشده راه گريز پيش گرفت . درينجا همان عمل تكرار شد كه در حملهء عرب روى داده بود ، يعنى فرار فرمانرواى ايران از برابر حملهء بيگانگان بىآنكه خود با آنان مقابله‌يى كرده باشد !\r\nقواى چنگيز بعد از محاصرهء اترار بسرعت شهرهاى كنار جيحون و بلاد كوچك ديگر اطراف را تسخير و غالب آنها را قتل عام و با خاك يكسان كرد و خود او بخارا را در همان سال ويران ساخت ؛ از جملهء گريختگان آن شهر يكى بخراسان رسيد ، ازو كيفيت واقعه را پرسيدند ، گفت : « آمدند و كندند و سوختند و كشتند و بردند و رفتند ! » .\r\n\r\n\r\n","description":"","footnote":"\r\n( 1 ) - تاريخ مفصل ايران از استيلاى مغول تا اعلان مشروطيت ، مرحوم عباس اقبال ، ج 1 ، تهران 1312 ، ص 25 .\r\n","page_name":" 8 ","page_number":24},
  {"content":"\r\n\r\nبعد از آن چنگيز در ابتداى سال 617 بسمرقند تاخت و پس از آنكه مدافعان آن شهر را در بيرون حصار سمرقند بكمين‌گاه افگنده از بين برد ، سپاهيان خوارزمى كه رياست آنان با طغا خان از تركان قنقلى بود ببهانهء همنژادى با مغولان از جنگ خوددارى كردند و شهر تسليم شد و اندكى بعد قسمت بزرگى از مردم آن شهر آباد را از دم تيغ گذراندند .\r\nمدافعان شهر اترار ، با آنكه بخيانت يكى از فرماندهان مدافع ، قواى مغول در آن ريخته بودند ، بفرماندهى اينالجق در كهن دژ شهر نزديك پنج ماه مقاومت كردند و عاقبت نابود شدند و شهر ايشان يكباره ويرانه شد و مردمش قتل عام يا اسير گرديدند . در همين اوان فتوحات مغولان در نواحى ديگر ادامه داشت و سرزمينهاى آباد ماوراء النهر يكى پس از ديگرى بدست مغولان مىافتاد و ويران مىشد . درين گيرودار بسى از شهرهاى مشهور ديگر مانند بناكت و خجند و جند و امثال آنها ويران گرديد و در آنها كشتارهاى فجيع رخ داد و بسيارى از اهالى آنها باسارت رفتند و هزاران تن از آنان بعنوان « حشر » همراه سپاه مغول برده شدند تا هم سياهىلشكر باشند و هم كارهاى مختلف سپاهيان را انجام دهند .\r\nبعد از فتح سمرقند حمله بخوارزم از طرفى و هجوم بخراسان از طرفى ديگر آغاز شد و در همان حال هم تعقيب سلطان محمد ، كه در كمال بىقرارى از شهرى بشهرى مىگريخت ، ادامه يافت . سلطان محمد در فرار مداوم خود در اواخر سال 617 بجزيرهء آبسكون رسيد و همانجا در سيه‌روزى درگذشت . چندماه بعد از فوت او در صفر سال 618 شهر گرگانج پايتخت معروف و قديم خوارزم با ساكنان خود ( غير از آنان كه باسارت برده شدند ) نابود گرديد و در همان اوان شهرهاى خراسان از كوچك و بزرگ قتل عام و ويران شد . مغولان بلاد و نواحى بزرگى از قبيل ترمذ و بلخ و باميان و طخارستان و طالقان و مرو و نسا و ابيورد و بيهق و سرخس و طوس و نيشابور و هرات و بسيارى از شهرهاى ديگر را خراب و بعضى را چند بار قتل عام كردند . مثلا باميان و نيشابور را چنان با خاك يكسان نمودند كه ديگر جاناورى در آن نتوانست زيست .\r\n\r\n","description":"","footnote":"","page_name":" 9 ","page_number":25},
  {"content":"\r\n\r\nتنها كسى كه درين گيرودار بواقع فكر مقاومت در سر داشت جلال الدّين منكبرنى بود كه سلطان محمد خوارزمشاه هنگام وفات او را بوليعهدى برگزيده بود .\r\nاو نخست از آبسكون بخوارزم روى نهاد و چون وضع گرگانج را نابسامان يافت با سيصد سوار بخراسان گريخت و از آنجا تا نزديكيهاى غزنين رفت و قوايى گرد آورد و شروع بمقاومت و جنگ با مغولان نمود چنان كه يك بار « قوتوقو » سردار چنگيز را به سختى منهزم ساخت . ليكن قواى مختلف از اقوام گوناگون كه تحت فرماندهى جلال الدين منكبرنى بودند نتوانستند درين گيرودار رشتهء وحدت را ميان خود استوار نگاه دارند و تفرقه در آنان افتاد چنان كه چون چنگيز براى دفع جلال الدين به طرف غزنين حركت كرد از قواى گرد آمدهء خوارزمشاه چندان كسانى نمانده بودند و او ناگزير به طرف سند رفت تا مگر پيش از وصول چنگيز از آن رود بگذرد . درين ميان چنگيز با قواى خود فراز رسيد و ميان سپاهيان كثير مغول و قواى معدود خوارزمشاه جنگى سخت درگرفت . درين جنگ جلال الدين مردانه نبرد كرد و چون كار او دشوار شد نخست مادر و گروهى از حرميان خود را بدرخواست آنان در رود سند غرقه ساخت و يك بار قلب سپاه چنگيز را دريد و عاقبت خود را با چند تن از كسان خويش در آب سند افگند و بسلامت از آن ورطهء هايل جست ( شوال 618 ) .\r\nدر تمام مدتى كه چنگيز و چنگيزيان در خراسان مشغول قتل و غارت ، و امرا و رؤساى بىلياقت و بىثبات آن سامان سرگرم اختلافات يا در هواى تسليم بودند ، بيچاره مردم اين نواحى با آنهمه فرسودگى هرگاه فرصتى مىيافتند شورشى مىكردند و جلادتى مىنمودند تا مگر داد خود را از مهاجمان ناباك ناپاك بگيرند ولى اينها همه حركت مذبوح بود و بجايى نمىرسيد .\r\nاز جانبى ديگر حملات مغول چنان سريع و درهم شكننده و بىمقدمه و همراه با شدّت عمل بود كه همهء ماوراء النهر و طخارستان و خراسان و خوارزم را رعب و وحشت فراگرفته و فتور و سستى عجيبى بساكنان آن نواحى راه داده بود .\r\n\r\n","description":"","footnote":"","page_name":" 10 ","page_number":26},
  {"content":"\r\n\r\nپيداست كه درين ميان هركه تابى و توانى داشت مىگريخت و با پناه بردن بنواحى دور دست و حتى مهاجرت بهند يا التجا ببلاد عراق و كرمان و فارس و جز آنها جان بسلامت مىبرد و اين امر البته در ادامهء سنن ادبى و علمى و حفظ بعضى از آثار قديم تا حدى مؤثر واقع گشت .\r\nبعد از فرار جلال الدين غزنين ويران شد و سپس اگتاى و جغتاى دو تن از پسران چنگيز ولايت سند و مكران و كرمان را به سختى غارت و خراب كردند .\r\nدرين هنگام چنگيز به قصد مراجعت بمغولستان بماوراء النهر رفت و در بهار سال 620 در كنار رود سيحون « قوريلتاى » يعنى مجلس مشاوره با پسران خود جوجى و اگتاى و جغتاى تشكيل داد و سپس جوجى بدشت قفچاق بازگشت و در سال 624 آنجا درگذشت و چنگيز كه بمغولستان رفته بود شش ماه بعد از فوت پسر در همان سال 624 بمرد .\r\nوى به همان ميزان كه بىرحم و خونخوار و سفاك و ويرانكار بود ، به همان حد هم مدبّر و شجاع و بااراده و مدير بود و سرعت عمل و حركتش در لشكركشيها ايجاد حيرت مىكرد . همهء قواى زيردست او هم به همين نحو تربيت شده بودند و به همين سبب چون بلاى آسمانى بر سر مردمى كه مورد هجوم آنان قرار مىگرفته‌اند نازل مىگرديدند و مسلما اين سرعت عمل چنگيز و سپاهيانش يكى از علتهاى بزرگ پريشانى كار خوارزمشاه و قواى كثير او گرديد . اين فاتح خونخوار با ايجاد قوانين و مقرراتى كه بنام « ياسا » وضع كرده بود نظامات خاصى در ممالك مفتوحه و در ميان قواى خود پديد آورد كه طبعا موجب نظم كارهاى وى و سپاهيانش مىگرديد .\r\nدر حملاتى كه بر تمام نواحى شرقى ايران و ماوراء النهر در نوبت اول يعنى تا بازگشت چنگيز صورت گرفت هرجا كه آباد و بارونق بود ، جز بعضى نواحى و آباديهاى معدود و محدود ، دچار قتل و غارت و نهب و ويرانى شد . مغولان درين حملات از كشتار جمعى و غارت اموال و دريدن شكم و مثله كردن و شكنجه دادن و خراب كردن و گاه تسطيح\r\n\r\n","description":"","footnote":"","page_name":" 11 ","page_number":27},
  {"content":"\r\n\r\nشهرها و بىعصمتيها و نامردميها به هيچ روى خوددارى نداشتند و بمنزلهء درندگانى بودند كه در گله‌هاى گوسپند و آهو درافتند و بر هيچيك ابقا نكنند . تواريخى كه دربارهء اين هجوم بزرگ قريب به همين واقعه نوشته شد همه پراست از ذكر جنايات و فجايع اعمال وحشيان مغول و تاتار ؛ و بىترديد اين واقعه فجيع‌ترين وقايعى بود كه تا آن هنگام در تمام تاريخ ايران رخ داد و بعد از آن هم هيچگاه نظيرى نيافت .\r\nبعد از مرگ چنگيز وليعهد او اوگتاىقاآن ( م 639 ) جاى او را گرفت . در زمان او جورماغون از سران مغول مأمور ادامهء فتوحات در ايران شد و نخستين مأموريت او از ميان بردن جلال الدين منكبرنى بود .\r\nتا اين زمان سلطان جلال الدّين منكبرنى كه در سال 618 از برابر چنگيز به آن سوى سند گريخته بود مدتى در ولايت سند بزد و خورد با ناصر الدين قباچه و شمس الدين التتمش از مماليك غورى سرگرم بود ، و سپس از آنجا از راه مكران بكرمان و از آنجا بفارس و رى رفت و بعد بخوزستان تاخت . امراى آن ناحيه با او از در اطاعت درآمدند و چون بفكر اتحاد با الناصر لدين اللّه بود رسولى نزد او فرستاد ليكن عاقبت ميان آن دو كار بجنگ كشيد و جمال الدين قشتمر سردار خليفه بمبارزه با خوارزمشاه آمد و شكست يافت ليكن سلطان بىآنكه تعرضى ببغداد كند از حدود آن شهر گذشت و پس از جنگ با پادشاه اربل بآذربايجان رفت و در سال 622 تبريز را فتح نمود و حكومت اتابكان آذربايجان را برانداخت و ازين پس تا سال 628 در آذربايجان و عراق و آسياى صغير و گرجستان و ارمنستان سرگرم جنگهاى بىحاصل خود بود و ظلم و عدوان و ويرانكارى خوارزميان درين نواحى ادامه مىيافت . يك بار هم در سال 625 با مغولان در نزديكى اصفهان جنگى سخت كرد ولى شكست خورد و باقى ايّام را در كشاكش با امرايى كه نمىخواستند اطاعت او را بپذيرند ، و يا غالبا در حال شورش و طغيان بودند ، مىگذرانيد و روزبروز خسته‌تر و فرسوده‌تر مىگشت تا سرانجام در نزديكى ديار بكر گرفتار حملهء ناگهانى مغولان كه در تعقيب او بودند گرديد و بكوههاى ميّافارقين پناه برد و در آن\r\n\r\n","description":"","footnote":"","page_name":" 12 ","page_number":28},
  {"content":"\r\n\r\nكوهها بدست كردان در شوال سال 628 كشته شد .\r\nجورماغون علاوه بر قلع و قمع جلال الدّين منكبرنى بفتح بلاد و ولايات و سرزمينهايى كه چنگيز در يورش خود فرصت ضبط آنها را نيافته بود ، سرگرم بود مانند غزنين و كابل و سند و سيستان و طبرستان و گيلان و ارّان و آذربايجان و عراق و ارمنستان تا حدود الجزيره . در اين فتوحات ثانوى هم مغولان همان سيرت نكوهيده‌يى را كه در عهد چنگيز داشتند ادامه دادند و در قتل و غارت و ويرانكارى هيچ جنايتى را فرونگذاشتند .\r\nفارس كه تحت حكومت اتابكان سلغرى بود ، و كرمان كه قراختائيان در اختيار داشتند ، و قسمتى از نواحى غور و غرجستان ، بر اثر قبول ايلى مغول از بلاى حملهء آنان در امان ماند ولى كرمان را چنان كه ميدانيم اوگتاى و جغتاى در حيات چنگيز يك بار زيرو زبر كرده بودند .\r\nآسياى صغير نيز بتدبير غياث الدّين كيخسرو ( 634 - 642 ) كه بعد از يكى دو جنگ از سپاهيان مغول بانقره ( آنكارا ) گريخته و سپس قبول ايلى كرده بود ، از بلاى مغول در امان ماند ( 640 هجرى ) .\r\nبعد از اوگتاىقاآن پسرش گويوك خان « 1 » ( 639 - 647 هجرى ) و پس ازو منگوقاآن ( منگ‌كا « 2 » ) ( 648 - 675 هجرى ) بخانى نشستند و در عهد خان اخير است كه هولاگو مأمور تكميل فتوحات مغول در ايران و ساير نواحى غربى آسيا گرديد ( 651 هجرى ) .\r\nدر فاصلهء ميان تسلّط مغول بر مشرق ايران و اعزام هولاگو بايران ، سرزمين‌هاى مفتوح مغولان را حكام مغولى كه از جانب خانان مغول تعيين ميشدند ، يعنى « چنتمور » و « نوسال » و « گرگوز » و « امير ارغون آقا » با معاضدت سرداران مغولى كه سپاهيان مغول را در اختيار داشتند و برهنمونى وزراى ايرانى مانند شرف الدّين خوارزمى و بهاء الدين محمد جوينى ( پدر شمس الدّين صاحب ديوان و عطا ملك جوينى ) اداره مىكردند .\r\n\r\n\r\n","description":"","footnote":"\r\n( 1 ) -  Guyuk \r\n( 2 ) -  Mongka \r\n","page_name":" 13 ","page_number":29},
  {"content":"\r\n\r\nاز سال 651 هجرى هولاگو خان از جانب دربار مغولستان مأمور فتح قلاع اسمعيليه و برانداختن خلافت عباسيان و اتمام فتوحات ممالك اسلامى شد . وى برادر منگوقاآن و پسر تولى خان بن چنگيز بود و اگرچه از هنگام ورود بايران حكومت واقعى تمام ايران و ممالك غربى آن با او بود ، ليكن « در عهد او عنوان فرمانها بنام قاآن بودى و ديوان بردر ارغون » « 1 » . با اين حال در حقيقت بايد ورود او را بايران خاتمهء دوران حكّام مغولى كه از جانب خانان هرچندگاه يك بار مأمور ايران ميشده‌اند دانست و آن را مقدّمهء تشكيل سلسلهء خاصى از سلاطين ايران شمرد كه در تاريخ ما به ايلخانان مغول معروفند .\r\n\r\nهولاگو و سلاطين ايلخانى ايران\r\nآمدن هولاگو بايران علاوه بر ميل جهانگشايى دولت مغول ، معلول تعصبات مذهبى علماى ايرانى و به خواهش بعضى از آنان نيز بود . قاضى شمس الدّين احمد قزوينى دفع اسمعيليان ايران و باصطلاح آن زمان « ملاحده » را از قاآن درخواست كرد . عيسويان هم كه در اين تاريخ در دستگاههاى حكومتى مغول مؤثر بودند ، درين داستان اثرى داشتند و ميخواستند با ضعيف كردن مسلمانان شام و مصر آنان را از غزو با صليبيان بازدارند . هولاگو در اواخر سال 651 هجرى در دنبال اين تقاضاها و پيشنهادها از جانب منگوقاآن عازم ايران گرديد .\r\nهولاگو در اواخر سال 651 با لشكريانى كه بيشتر از قبايل عيسوى يعنى كرائيت و نايمان و قسمتى از قبايل ايغور بودند ، بجانب ايران حركت كرد . بعد از ورود بايران « كيتوبوقا » يكى از سرداران خود را مأمور فتح قلاع اسمعيلى قهستان و رودبار و دامغان كرد و او بعضى از آنها را گشود و ويران ساخت . در 654 بعد از حملاتى كه هولاگو بر قلاع مهم اسمعيليان برد ، « خورشاه » آخرين جانشين صبّاحيان تسليم وى شد و قلاع مهم اسمعيليه مانند گردكوه و لنبه‌سر ( لمّسر ) و ميمون‌دز و الموت با وجود مقاومت كوتوالان آنها بتدريج و در كمتر از يكسال مسخّر و تسليم و ويران شدند و هرچه در آنها\r\n\r\n\r\n","description":"","footnote":"\r\n( 1 ) - تاريخ گزيده چاپ تهران ص 590 .\r\n","page_name":" 14 ","page_number":30},
  {"content":"\r\n\r\nبود بغارت رفت . از آن جمله كتابخانهء معتبرى كه در دوران صد و هفتاد و هفت سالهء حكومت صبّاحيان در الموت گرد آمده بود ، از ميان برده شده و تنها بعضى از كتب كه عطا ملك جوينى با كسب اجازه از هولاگو آنها را بيرون كشيده بود ، باقى ماند و يكى از آنها سرگذشت حسن صبّاح بود كه عطا ملك از آن در تأليف كتاب جهانگشاى خود ، آنجا كه سخن از اسمعيليان گفته ، استفاده كرده است .\r\nبعد از كفايت مهمّ اسمعيليه هولاگو آمادهء فتح بغداد شد و اين شهر را ، كه در سال 643 يك بار دچار حملهء مغول شده و بهمت شرف الدين اقبال شرابى از خطر جسته بود ، محاصره و بعد از چند روز فتح كرد . خليفه المستعصم باللّه روز چهارم صفر سال 656 با گروهى از بزرگان از شهر خارج شد و بديدار هولاگو رفت و باشارهء او مردم شهر را هم از جهاد بازداشت . با اينحال بغداد يك هفته قتل عام و غارت شد و سپس خليفه و اولاد و بنى اعمام او هركه را يافتند كشتند و بدين ترتيب خاندان عباسى برافتاد و خلافت پانصد و بيست و پنج سالهء آنان كه بدست ايرانيان تأسيس يافته بود با شمشير تاتار منقرض شد و تنها يكى از اولاد مستعصم بنام مباركشاه امان يافت .\r\nپس از فتح بغداد مؤيّد الدّين ابن العلقمى وزير مستعصم بامر هولاگو ادارهء امور بغداد را باتّفاق يك شحنهء مغولى بر عهده گرفت و از سال 657 بعد از مرگ ابن - العلقمى اين سمت با شمس الدّين محمّد جوينى بود و از سال 661 ببعد كه شمس الدّين محمّد بوزارت هولاگو نايل گرديد برادرش عطا ملك جوينى مؤلّف تاريخ جهانگشا عهده‌دار اين شغل بود . بعد از فتح بغداد سرداران هولاگو فتح ديگر شهرهاى عراق و همچنين گرجستان و ارمنستان و بلاد روم و لر و كرد را تكميل كردند و غنائمى كه از فتح همهء اين نواحى خاصه بغداد بدست آمده بود بآذربايجان فرستاده شد و خان مغول مراغه را بپايتختى انتخاب نمود و خواجه نصير الدّين طوسى را مأمور كرد تا در آنجا رصدى بنا كند ، و خود بفتح بلاد الجزيره و شام همت گماشت و او و سردارانش تا سال 658 بسيارى از بلاد آن نواحى را گشودند و بباد غارت دادند . در اين سال بعلّت انتشار خبر فوت\r\n\r\n","description":"","footnote":"","page_name":" 15 ","page_number":31},
  {"content":"\r\n\r\nمنگوقاآن ، هولاگو بآذربايجان رفت و سردار خود كيتوبوقا را در شام باقى گذاشت و در همان حال پادشاه مصر الملك المظفّر سيف الدّين قدوز را باطاعت خواند ليكن سيف الدّين دعوت خان را نپذيرفت و بجانب فلسطين حركت كرد و در محلى بنام عين جالوت كيتوبوقا را منهزم و مقتول ساخت .\r\nدر سال 661 قوبيلاى قاآن كه بجاى منگوقاآن نشسته بود ، سلطنت تمام ايران و الجزيره و شام و روم و غيره و بعبارت ديگر تمام متصرفات غربى امپراطورى مغول را بهولاگو واگذار كرد و بدين ترتيب فاتح مغول رسما سلطنت ايران را در دست گرفت .\r\nوزارت هولاگو تا 661 با امير سيف الدّين خوارزمى و از آن هنگام ببعد با شمس الدّين محمّد جوينى بود . هولاگو در سال 663 هجرى بعد از آنكه همهء منازعان را از جيحون تا سرحدات مصر مخذول و مطيع كرده بود ، درگذشت درحالىكه بيش از 48 سال از عمر او نمىگذشت .\r\nبعد از هولاگو سلطنت به ترتيب با اباقا خان ( 663 - 680 ) و سلطان احمد تگودار ( 680 - 683 ) و ارغون خان ( 683 - 690 ) و گيخاتو خان ( 690 - 694 ) و بايدو خان ( جمادى الاولى تا ذى القعدهء 694 ) و محمود غازان خان ( 694 - 702 ) و سلطان محمد خدابنده اولجايتو ( 702 - 716 ) و سلطان ابو سعيد بهادر خان ( 716 - 736 ) بود .\r\nبعد از مرگ ابو سعيد بهادر خان ضعف و فتور در سلطنت ايلخانان آشكار گشت و ممالك ايلخانان دچار تجزيه شد چنان كه ارپاگاون نوادهء برادرى هولاگو ؛ موسى خان نوادهء بايدو خان ؛ محمد خان از اعقاب منگو تيمور پسر هولاگو ؛ طغاتيمور خان از نوادگان برادرى چنگيز ؛ ساتى بيگ دختر اولجايتو ؛ سليمان خان از اعقاب هولاگو ؛ شاه‌جهان تيمور خان نوادهء گيخاتو خان ؛ انوشيروان خان معروف به انوشيروان عادل از اعقاب هولاگو ميان سالهاى 736 و 756 هريك چند گاهى در قسمتى از ممالك ايلخانى اسما حكومت داشتند ولى فىالواقع بهانهء حكومت سركشان و امراى مختلف دستگاه ايلخانى بودند .\r\n\r\n","description":"","footnote":"","page_name":" 16 ","page_number":32},
  {"content":"\r\n\r\nحكومت ايلخانان بر ايران دنبالهء تسلّط مغول و تاتار را از وجوه مختلف براى يك مدّت طولانى بر ايران حفظ كرد . سلاطين اين سلسله مدّتها بعنوان يك قوم خارجى بر ايران حكومت ميكرده و آن را ملك مفتوح خود ميشمرده‌اند ، از حيث دين هم با ايرانيان توافقى نداشته‌اند . بدين معنى كه همراهان هولاگو بيشتر عيسوى و معدودى بودايى بوده‌اند . زوجهء هولاگو عيسوى مغولى بود و زوجهء اباقا مريم دختر امپراطور روم شرقى نيز بر كيش مسيحى بود و اين امر چنان كه خواهيم ديد از حيث دينى ايجاد فتور و سستى در اسلام كرد . قبول رسمى دين اسلام بوسيلهء ايلخانان مغول از دورهء غازان خان يعنى از آخر قرن هفتم صورت گرفت ولى اين امر خيلى كم در ميزان توحّش و آزار و ايذاء مغولان و كشتن رجال و وزراء و امثال اين كارها كه خاص پادشاهان زردپوست در ايران بود ، اثر داشت و بر رويهم با سلطنت آنان و همچنين با حكومت امراى مغولى پيش از آنان انحطاطى كه از دورهء سلطنتهاى ترك در ايران آغاز شده بود به وضع هراس انگيزى تكميل گرديد .\r\n\r\nامارتهاى ميان ايلخانان و تيموريان\r\nبعد از مرگ ابو سعيد بهادر خان بسال 736 هجرى همچنانكه گفتيم تجزيهء ممالك ايلخانى آغاز شد و بقوّت ادامه يافت .\r\nسرداران متنفّذ ابو سعيد و بعضى امارت‌جويان ديگر از هر گوشه‌يى سر برآوردند و چندى ببهانهء حمايت از خانزاده‌هاى مغولى و بعد هم رسما بعنوان تصرّف و تسلّط بر نواحى مختلف دعوى امارت كردند و ازين راه حكومتهاى معروف آل جلاير و امراى چوپانى و آل مظفّر و آل اينجو و امراى طغاتيمورى و امراى سربدارى و امثال آنها بوجود آمدند . سلسله‌هاى ديگرى هم كه مقارن حملهء مغول وجود داشته يا در دورهء حكومت ايلخانان پديد آمده و با قبول ايلى باقى مانده بودند ، مانند سلغريان و ملوك شبانكارهء فارس و اتابكان يزد و اتابكان لرستان و قراختائيان كرمان و آل كرت هرات و ملوك طبرستان و رويان هم بعضى در دورهء ايلخانان منقرض شده و بعضى پس از سقوط دولت ايلخانى بحكومت خود ادامه دادند . دورهء قدرت اين امارتها\r\n\r\n","description":"","footnote":"","page_name":" 17 ","page_number":33},
  {"content":"\r\n\r\nچندان طولانى نبود و قسمت بزرگى از عهد تسلّط آنها در ضعف يا زدوخورد با امراى ديگر مىگذشت و بررويهم وسيله‌هاى مؤثرى براى ادامهء انحطاط مدنى ايران شمرده ميشدند و تنها در دورهء قدرت خود فرصت دخالت در امور عمرانى و علمى و ادبى حاصل ميكردند .\r\n\r\nاتابكان سلغرى\r\nدربارهء اتابكان سلغرى فارس و كيفيت تشكيل سلسلهء حكومتى آنان در مجلّد دوم اين كتاب ( ص 28 - 29 ) باختصار سخن گفته‌ايم . مقارن حملهء مغولان بر ايران اتابك سعد بن زنگى ( 599 - 623 ) آخرين سالهاى امارت خود را در فارس مىگذرانيد و او پس از مصالحه با سلطان محمّد خوارزمشاه ، و مدارا با پسران او غياث الدين و جلال الدين منكبرنى ، توانست حكومت خود را در فارس نگاه دارد و مخصوصا در اواخر حيات خود بايجاد مساجد و مدارس و آثار خير توجّه بسيار كند . پسرش اتابك ابو بكر ( 623 - 658 ) با سرداران اگتاىقاآن كه در 633 اصفهان را تسخير و ويران كرده بودند ، از در مصالحت درآمد و قبول ايلى كرد . اوگتاى پادشاهى فارس را به دو گذاشت و ويرا لقب « قتلغ خان » داد . وى اين اظهار اطاعت را در عهد هلاگو خان نيز تجديد نمود و بدين ترتيب فارس را از خطر ويرانى و نابسامانى اوضاع نجات داد و آن را كه بمنزلهء پناهگاهى براى بعضى از فاضلان زمان شده بود ، از مراكز بزرگ ادبى و علمى دورهء مغول گردانيد . علاوه برين ابو بكر خرابيهاى فارس را نيز مانند پدر مرمّت كرد و ابنيه و آثار بسيار در سرزمين فارس بر جاى نهاد و با جنگهايى هم كه در اطراف خليج فارس و عمان كرد بتوسعهء متصرّفات خويش از حدود بصره تا سواحل هند و عمان و مسقط توفيق يافت .\r\nپس از اتابك ابو بكر پسرش سعد كه از درگاه هلاگو بپارس برميگشت بيش از دوازده روز زنده نماند و بدين سبب حكومت بپسر خردسالش محمّد بن سعد ( 658 - 660 ) رسيد و چون به زودى درگذشت محمّد بن سلغر بن سعد هشت ماه حكومت راند و بسبب ظلم و عدوان دستگير و روانهء درگاه هلاگو گرديد و برادرش\r\n\r\n","description":"","footnote":"","page_name":" 18 ","page_number":34},
  {"content":"\r\n\r\nسلجوقشا ، بن سلغر از 661 تا 662 اتابكى مينمود ليكن از بىتدبيرى بر حكومت ايلخان شوريد و بقتل رسيد و يكى از زنان خاندان سلغرى بنام « ابش خاتون » اتابكى يافت و چون در سال 663 بفرمان هلاگو به عقد منگو تيمور پسرش درآمد ، مغول رسما سرزمين فارس را ضميمهء متصرّفات خود نمودند و اگرچه قريب بيست سال در آن ديار حكومت بنام ابش خاتون بود ، ليكن سلسلهء اتابكان عملا از سال مذكور انقراض يافت و از آن پس از جانب ايلخانان حكّام و گاه كسانى كه ماليات آن ناحيه را بمقاطعه مىگرفتند ، معلوم مىشدند و غالبا آن ناحيهء آباد وسيع در آتش بيداد و اختلاف و ناامنى مىسوخت .\r\n\r\nملوك شبانكاره\r\nدر جلد دوم اين كتاب ( ص 39 - 41 ) دربارهء آغاز كار پادشاهان شبانكارهء فارس تا سلطنت ملك مظفّر الدين محمّد بن قطب الدين مبارز كه بعد از فوت پدر در سال 624 بسلطنت رسيده و بتوسعهء متصرّفات شبانكارگان تا حدود خليج پرداخته بود ، سخن گفته‌ايم . ملك مظفّر تا سال 658 سلطنت كرد و اگرچه در ترويج ادب و هنر رقيب اتابك معاصر خود ابو بكر بن سعد بن زنگى شده بود ، ليكن عمّال او بر مردم ظلم و جور بسيار ميكردند و بدين سبب در آخرين سال سلطنت ملك مظفّر سپاهى بفرمان هلاگو براى رفع ظلم آنان بشبانكاره فرستاده شد و درين حمله ملك مظفّر بقتل رسيد . ناگزير شبانكارگان از در اطاعت درآمدند و حكومت آنان بپسر ملك مظفّر يعنى قطب الدين مبارز واگذار شد و ازين پس چند تن از امراى كم‌اهميّت شبانكاره بحكومت خود كه مقرون باطاعت از مغولان بود ادامه ميدادند تا در سال 756 امير مبارز الدين محمّد به خاك شبانكاره لشكر كشيد و پسرش شاه قطب الدين محمود آخرين پادشاه شبانكاره يعنى ملك اردشير را منهزم ساخت و سلطنت ملوك شبانكاره را برانداخت .\r\n\r\nاتابكان يزد\r\nدربارهء كيفيت انتقال حكومت از جانشينان علاء الدّولهء كاكويه در يزد باتابكان آنان يعنى به « سام بن وردان روز »\r\n\r\n","description":"","footnote":"","page_name":" 19 ","page_number":35},
  {"content":"\r\n\r\nو اخلاف او پيش ازين در جلد دوم اين كتاب ( ص 39 ) اشارتى باختصار آورده‌ايم .\r\nبعد از اتابك سام كه از سال 536 يعنى بعد از جنگ قطوان بفرمان سنجر اين سمت را يافته بود ، جانشينانش علاء الدوله و قطب الدين محمود و علاء الدين و يوسف شاه و حاجى شاه تا سال 718 حكومت مىكردند و درين سال سلسلهء آنان بدست امير مبارز - الدين محمّد ابن مظفّر منقرض گرديد . اتابكان يزد با اتابكان سلغرى فارس و قراختائيان كرمان خويشاوندى داشتند . بعد از شكست كار سنجر و غلبهء خوارزمشاهان بر عراق مدّتى بمتابعت از سلطان محمّد خوارزمشاه و سلطان جلال الدين منكبرنى گردن نهادند و سپس اطاعت مغولان و ايلخانان را پذيرفتند ليكن در عهد يوسف شاه بن علاء الدين ( 662 - 690 ) بر اثر نافرمانى او از ايلخانان شهر كهن و آبادان يزد كه مخصوصا اتابكان را در آن آثار خير كثير بود بمحاصرهء لشكريان ايلخانى درآمد و ويرانى در آن راه جست و بسيارى از مردمش باسيرى رفتند .\r\n\r\nاتابكان لرستان\r\nدربارهء اين دسته از اتابكان نيز قبلا سخن گفته‌ايم ( جلد دوم اين كتاب ، ص 29 ) . اينان را امراى هزارسپى هم گفته‌اند و ما نام آنان را باشتباه در شمار سلسله‌هاى ترك‌نژاد آورديم و حال آنكه اين سلسله از ميان اقوام لر بزرگ پديد آمدند . سرسلسلهء اتابكان لرستان يعنى ابو طاهر بن محمد بسال 550 درگذشت و بعد ازو اتابك هزار سپ قائم مقام پدر شد و بتوسعهء متصرّفات خود پرداخت چنان كه تا نزديكى اصفهان پيش آمد و آبادانيهاى بسيار ايجاد كرد . پسرش تكله نيز در جنگهايى كه با اتابكان فارس داشت موفّق بود و در ولايت لر كوچك و خوزستان نيز پيشرفتهايى داشت . وى در سال 655 كه هلاگو در راه بغداد بود به خدمت ايلخان رسيد و قبول ايلى نمود ليكن آخر كار ميان او و هلاگو نقار افتاد و او در تبريز بقتل رسيد و اتابك شمس الدين بجاى وى نشست ( 657 هجرى ) و بترميم خرابيهايى كه بر اثر لشكركشى مغول به آن سامان پديد آمده بود سرگرم شد . ازين پس اتابكان لر متعاقبا بحكومت خود ادامه دادند تا در عهد پادشاهى غياث الدين كه بسال 827 امارت يافته\r\n\r\n","description":"","footnote":"","page_name":" 20 ","page_number":36},
  {"content":"\r\n\r\nبود ، بدست سلطان ابراهيم بن شاهرخ بساط حكومتشان برچيده شد .\r\n\r\nآل كرت\r\nپادشاهان آل كرت كه متصرّفاتشان گاه تا تمام نواحى شرقى خراسان و افغانستان و سيستان و كناره‌هاى رود سند توسعه داشته ، و مركز حكمرواييشان هرات بوده است ، اصلا در خدمت پادشاهان غورى روزگار مىگذرانيدند و از ميان آنان ملك ركن الدين بن تاج الدين از جانب سلطان محمّد غورى ( 558 - 599 ) حكمرانى برخى از بلاد غور و كوتوالى قلعهء خيسار يافت و اوست كه با هجوم مغول بر ايران مصادف شد و اطاعت چنگيز را پذيرفت و به همين سبب حكومت غور از جانب خان مغول بوى تفويض گرديد و او در حكومت خود برقرار بود تا در 643 درگذشت .\r\nبعد ازو پسرش ملك شمس الدين محمد بجاى پدر نشست و با حاكمان مغولى ايران و خانان مغول راه اطاعت پيش گرفت و دايرهء حكومت او وسعت يافت و قسمت بزرگى از مشرق خراسان و تمام غور و سيستان و كابل تا سواحل سند را شامل گرديد . وى در دورهء هلاگو و قسمتى از سلطنت اباقا به همان قدرت سلطنت ميكرد و در اواخر عهد خويش مغضوب ايلخان گرديد و بسال 676 در تبريز مسموم شد . بعد ازو ملك ركن - الدين ( 677 - 705 ) و ملك فخر الدين ( 705 - 706 ) ممدوح ربيعى پوشنگى صاحب كرت‌نامه ، و ملك غياث الدين ( 707 - 729 ) و پسرانش ملك شمس الدين محمد ( 729 - 730 ) و ملك حافظ ( 730 - 732 ) و ملك معزّ الدين حسين ( 732 - 771 ) پادشاه مقتدر آل كرت و پسرش ملك غياث الدين ( 771 - 783 ) سلطنت كردند و اين پادشاه اخير دچار حملهء تيمور بر هرات و تسخير آن شهر بدست او در سال 783 و انقراض سلسلهء شاهان آل كرت گرديد .\r\nپادشاهان آل كرت از باب تربيت شاعران و نگاهدارى عدّه‌يى از گويندگان و نويسندگان و فاضلان و نيز بسبب اشتغال بعضى از آنان بشعر و ادب اهميت خاصى دارند .\r\nپادشاهان اين سلسله توانستند با قبول ايلى مغولان مركز نسبة امنى در هرات ايجاد كنند و\r\n\r\n","description":"","footnote":"","page_name":" 21 ","page_number":37},
  {"content":"\r\n\r\nآنجا را يكى از مراكز نگاهبانى بازماندهء آثار ادبى و علمى ايران قرار دهند .\r\n\r\nقراختائيان\r\nسلسلهء قراختايى نام سلسله‌يى از فرمانروايان ايران در عهد مغول است كه كرمان را در اختيار داشتند . مؤسّس اين سلسله براق حاجب نام داشت . وى از امراى گور خان ختايى بود و چون بساط سلطنت ختاييان بدست محمّد خوارزمشاه برچيده شد ، براق با برادر و كسانش نزد سلطان محمّد رفت و مقام و منزلت يافت . در جنگ با مغولان برادرش كشته شد و او خود بسلطان غياث الدين پسر سلطان محمد كه عراق و فارس و كرمان را در اختيار داشت ، پيوست و حاجب او گرديد و بدين سبب به « براق حاجب » شهرت يافت . براق حاجب در گيرودار انقلابات عراق باجازهء غياث الدين آهنگ هندوستان كرد . چون بكرمان رسيد حاكم آنجا شجاع الدين ابو القاسم اعور زوزنى « هوس بردهء خطايى كرد و بجنگ براق آمد « 1 » » ليكن شكست يافت و اين امر مقدّمهء تسلّط براق بر كرمان گرديد . وى بعدا دختر خود را بجلال الدين خوارزمشاه داد و با مغولان از در ايلى درآمد و بدين ترتيب پادشاهى وى بر كرمان مسلّم گشت و بعد از يازده ( يا سيزده ) سال پادشاهى در سال 632 درگذشت .\r\nبعد از براق فرزندان و برادرزادگانش تا سال 703 از دست ايلخانان بر كرمان حكومت مىكردند و با مصاهرت و مواصلت با اتابكان يزد و خانان و ايلخانان مغول در كار خود مستولى بودند . پس از براق ركن الدين مبارك و قطب الدين و حجّاج و سيورغتمش و پادشاه خاتون و مظفّر الدين محمّد شاه و قطب الدين شاه جهان حكومت كردند . اين آخرى چون در اداى مال بديوان ايلخانان تقصير مىكرد بفرمان اولجايتو از حكومت معزول گشت ( 703 هجرى ) و بساط حكومت قراختاييان بر كرمان در نور ديده شد . از ميان اين پادشاهان پادشاه خاتون زنى شاعر و علم‌دوست بود و زندگانى خود را بيشتر در مجالست با عالمان و شاعران ميگذرانيد .\r\n\r\n\r\n","description":"","footnote":"\r\n( 1 ) - تاريخ گزيده چاپ طهران ص 528\r\n","page_name":" 22 ","page_number":38},
  {"content":"\r\n\r\n\r\nسلسله‌هاى پادشاهان مسلمان هند\r\nدرينجا ذكرى از سلسله‌هاى سلاطين مسلمان هند كه در قرن هفتم و هشتم در قسمت بزرگى از نواحى شمالى و قسمتهاى مركزى و شمال غربى شبه‌جزيرهء هندوستان فرمانروايى داشته‌اند ، لازمست . نام ايشان را مطلقا بعنوان آنكه ايرانى يا مربوط بايران بوده‌اند نمىآوريم ، بلكه علّت آنست كه درگاههاى آنان يكى از مهمترين مراكز تجمّع دانشمندان و نويسندگان ايرانى بود كه از برابر مغولان مىگريختند و يا اوضاع آشفتهء قرن هفتم و هشتم هجرى آنان را بجلاى وطن برمىانگيخت .\r\nدربارهء مبادى كار سلسله‌هاى مسلمان هند ، و اينكه چگونه بعد از ضعف سلسلهء شاهان غورى بوجود آمدند ، پيش ازين سخن گفتيم ( جلد دوم ص 55 - 58 ) . سلسلهء سلاطين دهلى يعنى جانشينان قطب الدين ايبك ( م . 607 ) و شمس الدين التتمش ( م . 633 ) تا سال 687 حكومت داشتند . مركز حكومت اين سلسله دهلى بود و شمس الدين التتمش بزرگترين پادشاه اين سلسله ، ناصر الدين قباجه را به شرحى كه در مجلد دوم ديده‌ايم بسال 624 هجرى چنان از پاى درآورد كه ناگزير خود را غرقه ساخت و بدين ترتيب ايالت سند را بر متصرّفات خود افزود و همچنين حاكم بنگاله را نيز بشناختن حكومت خود مجبور ساخت و در نتيجه قسمت بزرگى از هندوستان در قبضهء اختيار او درآمد .\r\nاعقابش تا سال 644 حكومت داشتند و بعد از آن غياث الدين بلبن و پسرش معزّ الدين كيقباد تا سال 687 حكومت راندند و بدست تركان خلجى از ميان رفتند . درگاه پادشاهان سلسلهء سلاطين دهلى ملاذ اكابر و سادات و شاهزادگان و علما و نويسندگانى بود كه از خراسان گريخته و در هند مجتمع شده بودند . مثلا تنها در درگاه سلطان ناصر الدين محمود بن شمس الدين التتمش در يكى از روزهاى بار بيرون از صدور و سادات و مشايخ نامدار « بيست و پنج شاهزادهء عراق و خراسان و ماوراء النهر كه در فترات چنگيز خان بهندوستان آمده » بودند حاضر بودند « 1 » ؛ و همچنين در عهد غياث الدين بلبن « در روز\r\n\r\n\r\n","description":"","footnote":"\r\n( 1 ) - تاريخ فرشته ، چاپ هند ، ج 2 ص 128 .\r\n","page_name":" 23 ","page_number":39},
  {"content":"\r\n\r\nسوارى پانصد سيستانى و غورى و سمرقندى و كرد و لر و عرب شمشيرهاى برهنه بر دوش نهاده به وضع مهيب پياده بهاىوهوى در ركاب او مىرفتند و مجلس جشن را نيز به تكلّف آراستى و ايّام عيد نوروز را به طرز پادشاهان عجم بسر بردى و در ايّام جشن تا آخر روز به مجلس نشستى و پيشكشهاى خوانين و امرا از نظر گذشتى . . . » « 1 » بهرحال بوسيلهء اين دسته از مماليك كه تربيت يافتهء غوريان بودند بسيارى از رسوم ايران شرقى همراه زبان فارسى در شمال هندوستان رواج يافت .\r\nتركان خلجى بعد از تسلّط بر دهلى تا سال 721 حكومت مىكردند . جلال - الدين فيروز شاه سرسلسلهء آنان كه از مماليك و سرداران غياث الدين بلبن بود بعد از برانداختن معزّ الدين كيقباد مدّتى عنوان سلطنت بر خود ننهاد و از سال 688 در هفتاد سالگى اين عنوان را براى خود انتخاب نمود و اولاد او تا سال 721 حكومت ميكردند .\r\nاز ميان پادشاهان اين سلسله بعد از جلال الدين فيروز شاه علاء الدين محمّد ملقّب به سكندر ثانى ( 695 - 716 ) ناحيهء گجرات و چيتور و راجپوت و نواحى ديگرى را بر ممالك خود افزود و مقرّراتى براى ادارهء امور مختلف حكومتى و اجتماعى وضع كرد و از چند حملهء مغولان بر هندوستان به سختى جلوگيرى نمود . در عهد او شيوخ بزرگ تصوّف در دهلى و شهرهاى ديگر اسلامى هند بسر ميبردند و همچنين نويسندگان و شاعران مشهور مانند امير خسرو و امير حسن و صدر الدين عالى و فخر الدين قوّاس و حميد الدين راجه و مولانا عارف و عبد الحكيم و شهاب الدين صدرنشين در درگاه او موظّف بوظيفه و راتبه بوده‌اند و اهل هنر را برين قياس بايد كرد . در آخر عهد سلطان علاء الدين آشفتگى بزرگ در كار مملكت ظاهر شد و او خود در همان اوان بسال 716 بدرود حيات گفت و بعد ازو سلطنت سلسلهء خلجى بضعف گراييد و بسال 721 از ميان رفت و بعد از قطب الدين مباركشاه كه بخيانت خسرو خان از پاى درآمد ، اين مرد اخير خود را با لقب ناصر الدين بسلطنت معرّفى كرد ليكن يكى ديگر از سران دولت خلجى بنام غازى ملك\r\n\r\n\r\n","description":"","footnote":"\r\n( 1 ) - ايضا تاريخ فرشته جلد دوم\r\n","page_name":" 24 ","page_number":40},
  {"content":"\r\n\r\nبخونخواهى قطب الدين و فرزندان او برخاست و خسرو و برادرش خان خانان را از ميان برد و بعد ازين خدمت و نيز بسبب آنكه چند بار جلو حملهء تركان ماوراء النّهر را گرفته بود ، با عنوان سلطان غياث الدين تغلقشاه بسلطنت برگزيده شد و بدين نحو سلسلهء جديدى از پادشاهان اسلامى شمال هند بنام تغلقيه بوجود آمد كه از 721 تا نزديك صد سال سلطنت مىكردند . پسر غياث الدين يعنى محمّد بن تغلق كه پادشاهى مدبّر بود براى آنكه شبه‌جزيرهء دكن را نيز بتواند اداره كند ، پايتخت خود را بقلعهء « ديوگيرى » برد و آنجا را دولت‌آباد ناميد . خرابه‌هاى اين قلعه و شهر نزديك اورنگ‌آباد كنونى باقيست . اگرچه سلطان محمّد بن تغلق توانست ممالك وسيع خود را با موفقيّت اداره كند ليكن در عهد جانشينان او كشور تغلقى دچار تجزيه گرديد و دولت سلاطين دهلى بناحيهء كوچكى منحصر شد و در چنين وضعى بود كه امير تيمور بسال 800 هجرى به قصد تسخير هندوستان عازم آن كشور گرديد و در محرّم سال 801 از رودخانهء سند عبور نمود .\r\nبه همان ميزان كه دولتهاى مسلمان دهلى قلمرو تسلّط خود را در هندوستان توسعه مىدادند به همان نسبت هم وسيلهء انتشار زبان فارسى و فرهنگ ايرانى و اسلامى در هندوستان ميشدند و هرچه بر ميزان ثروت اين دولتها افزوده ميشد ، توجّه شاعران و نويسندگان و علما و مشايخ از ايران بسرزمين ثروتمند و پهناور جديد اسلامى افزايش مىيافت و دشواريهايى را كه در ايران براى دستهء مذكور حاصل مىگرديد ، جبران مىنمود .\r\n\r\nآل اينجو\r\nاز خاندانهايى كه بعد از مرگ سلطان ابو سعيد بهادر خان در ايران داعيهء استقلال يافتند يكى اولاد امير شرف الدين محمود شاه اينجو هستند . وى اصلا وكيل املاك خالصهء ايلخانى بود و سپس در عهد سلطان ابو سعيد وزارت يزد و كرمان و فارس و جزاير خليج فارس يافت و بعد بر اثر آنكه قدرت بسيار حاصل كرده بود بامر سلطان ابو سعيد ازين سمت خلع شد و سپس از در عصيان درآمد و بامر سلطان بزندان افتاد و بعد از مرگ ابو سعيد بر اثر خويشاوندى با غياث الدين محمد بن رشيد الدين فضل اللّه باز در كارها دخالت يافت ليكن « ارپاگاون » جانشين ابو سعيد بهادر\r\n\r\n","description":"","footnote":"","page_name":" 25 ","page_number":41},
  {"content":"\r\n\r\nويرا بتهمت آنكه ميخواهد با طرفدارى از بازماندگان هولاگو بر او قيام نمايد در تبريز كشت و دو پسرش امير جلال الدين مسعود و امير شيخ ابو اسحق از آن شهر گريختند .\r\nدر سال 740 امير پير حسين چوپانى حكومت فارس و كرمان و يزد يافت و يكى از پسران محمود شاه اينجو را بنام سلطان شاه وزارت داد و بعد كشت . درين ميان مسعود شاه كه داعيهء تسلّط بر شيراز داشت بعلّت همدست شدن امير پير حسين و امير مبارز الدين محمّد از آن ديار گريخت ليكن در سال 742 ميان پير حسين و مبارز الدين نقار افتاد و پير حسين شيخ ابو اسحق پسر ديگر محمود شاه اينجو را بحكومت اصفهان نامزد نمود . درين اوان ملك اشرف برادر شيخ حسن كوچك روى بعراق آورده بود و قصد تسخير فارس داشت . شيخ ابو اسحق بملك اشرف پيوست و پير حسين ناگزير بتبريز گريخت . بعد ابو اسحق ببهانه‌يى پيش از ملك اشرف بشيراز رفت و آن را بنام خود متصرّف شد و ملك اشرف چون ياران خود را متفرّق شده يافت آتش در بعض نواحى فارس زد و از آن سامان بيرون رفت . بدين طريق شيخ ابو اسحق فارس را بدست آورد .\r\nبعد ازين واقعه مسعود شاه كه از بيم پير حسين از فارس بيرون رفته و به شيخ حسن پناه جسته بود ، به يارى آن امير و همراه ياغى باستى بشيراز آمد . ابو اسحق چون چنين ديد سلطنت را ببرادر واگذار كرد و خود بكازرون رفت . ياغى باستى از مشاهدهء اين احوال خشمگين شد و مسعود را بقتل آورد و بعد ناگزير بآذربايجان گريخت و امير شيخ در سلطنت استقلال يافت و خطبه و سكّه بنام خود كرد .\r\nبعد ازين وقايع شيخ ابو اسحق بفكر توسعهء ممالك خود افتاد ، اصفهان و هرموز را باطاعت درآورد و لشكر بكرمان كشيد ، ليكن گرفتار امير مبارز الدين محمّد بن مظفّر شد و بشيراز برگشت . ازين پس بين ابو اسحق و امير مبارز الدين و پسرش شاه مظفّر مدّتى جنگ داير بود تا در سال 754 امير مبارز الدين بهمراهى پسر خود شاه شجاع لشكر بفارس كشيد و شيراز را بعد از چندى محاصره تسخير كرد . شاه شيخ ابو اسحق از شيراز گريخت و مدّتى\r\n\r\n","description":"","footnote":"","page_name":" 26 ","page_number":42},
  {"content":"\r\n\r\nباصفهان پناهنده گشت و باز چندى در جستجوى نيرو بلرستان رفت و در سال 757 باصفهان بازگشت و در آنجا حصارى شد . اصفهان بعد از مدّتى محاصره تسليم و ابو اسحق دستگير و در سال 758 در شيراز كشته شد و حكومت آل اينجو بپايان رسيد . اين شاه شيخ ابو اسحق مردى شعردوست و شاعر و مصاحب فاضلان و دانشمندان بود و به همين سبب شاعران بزرگى مانند حافظ و عبيد زاكانى و شمس فخرى و فاضلانى از قبيل قاضى عضد الدين ايجى ( ايگى ) در درگاه او مجتمع بوده‌اند .\r\n\r\nآل مظفّر\r\nاينان را بسبب انتساب به مردى موسوم به امير شرف الدين مظفّر ، آل مظفّر خوانده‌اند . مظفّر فرزند منصور بن غياث الدين حاجى خوافى بود كه در حملهء مغول بيزد هجرت كرد و فرزندانش در خدمت اتابكان آن شهر درآمدند . امير شرف الدين مظفر كه در دستگاه اتابكان يزد شهرتى حاصل كرده بود بعدها به خدمت ارغون خان رفت و بعد ازو در خدمت گيخاتو و غازان و اولجايتو باحترام مىزيست و ايلخان اخير او را حكومت ميبد و راهدارى بين كرمان و لرستان تا هرات و مرو و ابرقو عطا كرد و بعدها خدمات ديگرى هم كه از آن جمله آرام كردن قبايل شبانكاره بود بوى رجوع شد تا آنكه در سال 713 درگذشت .\r\nپسرش امير مبارز الدين محمّد هم مانند پدر منظور نظر اولجايتو و سلطان ابو سعيد بهادر خان بود و او در سال 718 بهمراهى امير غياث الدين كيخسرو اينجو برادر شاه شيخ ابو اسحق ، حاجى شاه آخرين اتابك يزد را برانداخت و از طرف سلطان ابو سعيد بهادر خان بحكومت يزد منصوب گرديد . ازين وقت حكومت رسمى آل مظفّر شروع شد .\r\nبعد از وفات سلطان ابو سعيد در سال 736 مبارز الدين بساط استقلال گسترد و به زودى سيستان و فارس و كرمان و عراق را در تصرّف آورد و در فكر تصرّف آذربايجان افتاد .\r\nدر سال 759 كه امير مبارز الدين از فتوحات عراق و آذربايجان بشيراز بازمىگشت بسبب تندى و خشونتى كه نسبت بپسران كرده بود دچار توطئه و طغيان آنان گشت ، چنان كه او را مقيّد و محبوس ساختند و بعد كور كردند تا در سال 765 مرد .\r\n\r\n","description":"","footnote":"","page_name":" 27 ","page_number":43},
  {"content":"\r\n\r\nامير مبارز مردى شجاع و جنگاور و متديّن و علاقه‌مند بسادات و علماى دين و متعصّب در اجراى احكام شرعى و نهى از منكر بود و به همين سبب است كه حافظ چند بار او را بتعريض محتسب خوانده و يك جا گفته است :\r\n اگرچه باده فرحبخش و باد گلبيزست * ببانگ چنگ مخور مى كه محتسب تيزست \r\nبعد از مقيّد ساختن امير مبارز الدين پسرش شاه شجاع بسلطنت رسيد و با آنكه گرفتار طغيانهاى متوالى برادران و برادرزادهء خود يحيى و بعضى از اطرافيان شد ، با اينحال از 760 تا 786 با موفقيّت نسبى سلطنت كرد . در پايان عهد خويش پسر و برادران خود را بامير تيمور گوركان سپرد ليكن به شرحى كه خواهيم ديد حكومت اين خاندان كه بتجزيه و اختلافات سخت بين برادران و بنى اعمام گراييده بود در ضمن يورشهاى تيمور بسال 795 پايان پذيرفت .\r\n\r\nايلكانيان\r\nايلكانيان يا آل جلاير يك دسته از ملوك طوايف ايرانند كه بعد از ضعف حكومت ايلخانى در ايران و عراق بحكومت برخاستند . اينان اولاد امير حسين گوركان پسر آقبوقاى جلايرند كه دختر ارغون را بزنى گرفته و با ايلخانيان خويشى يافته بود . پسر او امير شيخ حسن داماد امير چوپان سردار بزرگ سلطان ابو سعيد شده بود ليكن ابو سعيد طمع در زن او بغداد خاتون بست و همين امر مقدّمهء اختلاف ابو سعيد و امير حسن جلاير گرديد چنان كه مدّتى در حبس مىگذرانيد .\r\nبعد از مرگ ابو سعيد امير شيخ حسن يكى از نوادگان هولاگو را بنام محمّد خان نامزد ايلخانى كرد و بآذربايجان تاخت و در همان سال مرگ ابو سعيد تبريز را تصرّف كرد و محمّد خان را رسما بايلخانى نشاند و آذربايجان و عراق را مسخّر نمود ولى بعدا ميان او و امير شيخ حسن نويان چوپانى معروف به « شيخ حسن كوچك » و بعضى امراى ديگر مغول منازعاتى در گرفت تا سرانجام بر عراق عرب استيلا يافت و از سال 740 حكومت مستقلّى در بغداد ايجاد كرد . بعد ازو پسرش سلطان اويس ( 757 - 776 ) آذربايجان و رى و برخى از نواحى عراق عجم را نيز بر متصرّفات خود افزود ولى بعد ازو بر اثر اختلاف ضعف\r\n\r\n","description":"","footnote":"","page_name":" 28 ","page_number":44},
  {"content":"\r\n\r\nدر حكومت ايلكانيان راه يافت و سرانجام باقىماندهء اين خاندان بدست خاندان تيمورى در سال 827 از بين رفت .\r\nاهميّت ايلكانيان بيشتر در آنست كه همواره شاعران بزرگى در دستگاه خود داشته و آنانرا مورد تشويق قرار ميداده‌اند . از ميان آنان سلطان اويس بسبب شاگردى در نزد سلمان ساوجى خود در زمرهء ادبا و از طرفداران بزرگ اهل ادب و علم بوده است . غير از سلمان از شعراى بزرگى كه با دربار ايلكانيان ارتباط داشته‌اند عبيد زاكانى و خواجه محمّد عصّار و شرف الدين رامى و حافظ و ابن نصوح شيرازى را بايد نام برد .\r\n\r\nچوپانيان\r\nامراى چوپانى بازماندگان امير حسين چوپان هستند كه از سران بسيار متنفّذ مغول و سپهسالار اولجايتو و ابو سعيد بود و « دولندى » دختر اولجايتو و پس از وى « ساتى بيگ » دختر ديگر آن سلطان را در حبالهء نكاح داشت و مخصوصا در اوايل سلطنت ابو سعيد حل‌ّوعقد همهء امور مملكت در دست او بود . از وقتى كه ابو سعيد بهادر خان عاشق بغداد خاتون دختر امير چوپان ( زن شيخ حسن جلاير ) گرديد ، بعلّت مخالفت امير چوپان با اين كار ناهنجار ، ميان او و ايلخان نقار افتاد و عاقبت منجر بقتل پسر متنفّذ امير چوپان يعنى دمشق خواجه بسال 727 هجرى گشت و سپس بتعقيب امير چوپان و پناهندگى وى بآل كرت و كشتن او در سال 728 انجاميد .\r\nاز ميان پسران ديگر امير چوپان كه نزديك به تمام آنان بقتل رسيدند ، امير تيمورتاش حكومت بلاد روم را بر عهده داشت . پسرش شيخ حسن كه او را شيخ حسن چوپانى ، و براى تميز از شيخ حسن ايلكانى ، شيخ حسن كوچك ناميده‌اند ، بعد از مرگ ابو سعيد بهادر در اختلافات و زدوخوردهاى ميان امراى مغول وارد شد و ساتى بيگ زن جدّ خود ، دختر اولجايتو ، را بايلخانى برداشت و سال بعد او را از ايلخانى خلع كرد و سليمان خان از اعقاب هولاگو را به اين سمت معلوم نمود و از سال 740 كه آخرين شكست را بر شيخ حسن ايلكانى وارد نمود ، قوّت بسيار يافت و آذربايجان و اران و موقان\r\n\r\n","description":"","footnote":"","page_name":" 29 ","page_number":45},
  {"content":"\r\n\r\n( - مغان ) و گرجستان و عراق عجم و قسمتى از كردستان را بتصرّف خود درآورد و حتّى پسر عم او امير حسين چوپانى و برادرزاده‌اش ملك اشرف و پسرش ياغى باستى از جانب وى در يزد و اصفهان و فارس بتاخت‌وتاز پرداختند و مدّتى مزاحم آل مظفّر و آل اينجو گرديدند .\r\nشيخ حسن كوچك در سال 744 بخيانت زنش عزّت ملك كشته شد . پس از وى چندى ممالكش در دست برادرزاده‌اش ملك اشرف و پسرش ياغى باستى اداره مىشد ولى به زودى اختلاف ميان آنان بروز كرد و برد با ملك اشرف بود كه از سال 744 تا 759 حكومتى مقرون بستمگرى داشت و عاقبت بدست جانى بيگ پادشاه دشت قپچاق كشته شد . وى يكى از بدترين امراى مغول و مردى سفاكتر و نابكارتر از همهء آنان بود و از همه بدتر بغارت اموال خلق و جمع ثروت نيز علاقهء وافرى داشت . بعد از قتل ملك اشرف مدّتى آذربايجان فرمانبردار پادشاه قپچاق بود ؛ يعنى چندى بردى بيگ پسر جانى بيگ و نايبش « اخى جوق » در تبريز حكومت ميكردند .\r\n\r\nطغا تيموريان\r\nبعد از مرگ ابو سعيد بهادر خان ( 736 هجرى ) و در دورهء دخالت امرا در انتخاب ايلخانان دست نشانده ، يكى از شاهزادگان مغولى كه قرعه بنام او زده شد ، طغا تيمور خان از نوادگان برادرى چنگيز خان بود . وى در مازندران اقامت داشت و بعد از انتخاب بايلخانى بسال 737 ، مدّتها در خراسان و گرگان حكومت مىكرد و اگرچه چندبار بطمع تسلّط بر كلّيهء ممالك ايلخانان به عراق تاخته بود ، ليكن كارى از پيش نبرد و ناگزير بخراسان و گرگان بسنده كرد . در سال 741 سربداران بر او خروج كردند و نخست برادرش امير على كه بفرمان وى از گرگان بسبزوار لشكر كشيده بود ، كشته شد و سپس خود طغاتيمور از امير وجيه الدين مسعود در كنار اترك شكست يافت و بدين ترتيب خراسان و گرگان را از دست داد و عاقبت در 754 بدست سربداران كشته شد .\r\nبعد از او امير ولى پسر شيخ على هندو كه از موالى طغاتيمور بود ، جرجان را از\r\n\r\n","description":"","footnote":"","page_name":" 30 ","page_number":46},
  {"content":"\r\n\r\nدست سربداران بيرون آورد و لقمان پسر طغاتيمور را بجاى پدر بسلطنت برگزيد و باز معزولش كرد و همچنان بر گرگان حكومت مىراند تا در سال 786 از دست تيمور گوركان گريخت و از جانب آن فاتح لقمان بحكومت جرجان منصوب گرديد . آخرين فرد اين خاندان يعنى سلطان على بن پيرك بن لقمان بسال 812 در دورهء سلطنت تيموريان از ميان رفت .\r\n\r\nسربداران\r\nدربارهء مقدّمات كار اين سلسله كه مدّتى ، ميان دورهء طغاتيمور خان و حملهء تيمور گوركان خراسان را در اختيار داشتند ، در تواريخ بتفصيل سخن گفته شده است . ماحصل كلام آنكه اين طايفه از ميان درويشان شيعه‌مذهب سبزوار ، كه بر سيرت فتيان و جوانمردان ميزيستند ، براى مبارزه با ظلم و عدوان عمّال طغاتيمور برخاستند و مدّتى بطريق مريدى مرادى حكومتى پديد آوردند كه نسب در آن معتبر نبود .\r\nنخستين كس ازين طايفه كه بجمع عدّه‌يى بدور خود قيام كرد امين الدوله عبد الرزاق پسر خواجه فضل اللّه نامى از مردم بيهق خراسان بود كه نسبش از جانب پدر بحسين بن على عليه السّلام و از طرف مادر به يحيى بن خالد برمكى مىكشيد . وى كه در حيات ابو سعيد بهادر خان از درباريان و عاملان حكومت او محسوب ميشد و مدّتى هم به عمل ولايت كرمان رفته بود ، بعد از مرگ آن ايلخانى گروهى از بيهقيان را گرد خود جمع كرد و براى مبارزه با عمّال ستمكار خواجه علاء الدين محمّد وزير خراسان مجهّز ساخت و گفت « فتنهء عظيم درين ديار بوقوع پيوست ، اگر ما مساهله كنيم كشته شويم ، و به مردى سر خود بر دار ديدن هزار بار بهتر كه بنامردى بقتل رسيدن و به جهت اين سخن . . . آن طايفه ملقّب بسربدار شدند » « 1 » .\r\nبعد ازين قيام خواجه جلال الدين از كسان علاء الدين محمّد وزير خراسان در جنگ با طايفهء سربدار كشته شد و آنان در سال 738 سبزوار را فتح كردند و امير عبد الرّزّاق\r\n\r\n\r\n","description":"","footnote":"\r\n( 1 ) - حبيب السير ، چاپ تهران 1333 ، ج 3 ص 357 .\r\n","page_name":" 31 ","page_number":47},
  {"content":"\r\n\r\nبر مسند حكومت نشست ليكن بسبب سوء رفتار در همان سال بدست برادر خود امير وجيه الدين مسعود كشته شد .\r\nامير وجيه الدين مسعود بر اثر حسن رفتار و مخصوصا اتّحاد با يكى از شيوخ زمان بنام شيخ حسن جورى رئيس شيخيان جوريه ، و قيام بر ضدّ تسنّن بسرعت طرف توجّه قرار گرفت و نيروى كافى حاصل كرد چنان كه به زودى ارغونشاه عامل طغاتيمور را در خراسان ، و بعد از آن برادر طغاتيمور يعنى امير على را كه از گرگان بدفع او آمده بود ، بقتل آورد و سپس طغاتيمور را در كنار نهر اترك شكست داد و جرجان را نيز تصرّف كرد و بعد از آن در سال 743 با همراهان و طرفداران كثير كه در جملهء آنان ابن يمين فريومدى شاعر معروف نيز بوده است ، بجنگ ملك حسين كرت پادشاه هرات و غور و غرجستان شتافت و اگرچه در آغاز كار فاتح بود ، ليكن بر اثر كشته شدن شيخ حسن جورى در معركه ، شكست در سپاه او افتاد . بعد ازين واقعه وجيه الدين لشكر بمازندران كشيد و پيشرفتهايى در آغاز كار نصيب او شد ليكن عاقبت بدست امراى رستمدار در 745 كشته شد و سپاهيانش تارومار گرديدند .\r\nبعد از قتل وجيه الدين مسعود حكومت سربداران نصيب چند تن از اطرافيان و زيردستان او شد كه آخرين آنان خواجه على مؤيّد از 766 تا 788 حكومت كرد . وى بمذهب تشيّع علاقهء وافر اظهار ميكرد و در نشر مناقب ائمّه و احترام آل محمّد مجاهدت بسيار مينمود و چون گرفتار مخالفت امراى خود و امير ولى پسر شيخ على هندو سردار دولت طغاتيمورى شده بود ، ناگزير به « امير تيمور گوركان توسّل جست و از سال 782 كه تيمور بخراسان آمد ، همواره در ركاب او و مورد عنايت وى بود ، تا بسال 788 در يكى از جنگهاى تيمور كشته شد و سلسلهء سربدارى منقرض گرديد .\r\nسربداران چه از حيث مدّت حكومت و چه از جهت قلمرو آن بررويهم مقام شامخى در تاريخ ايران ندارند و اهميّت آنان بيشتر در آنست كه از راه التجا بيك دستهء صوفيه و اخوان ( يعنى شيخيان جوريّه ) و دفاع از تشيّع روشى را در ايران ايجاد كردند كه\r\n\r\n","description":"","footnote":"","page_name":" 32 ","page_number":48},
  {"content":"\r\n\r\nبعدا بوسيلهء مير قوام الدين مرعشى در مازندران و بعدها بدست طرفداران شيخ صفى الدين اردبيلى در آذربايجان بايجاد دولتهايى از متصوّفهء شيعى مذهب منجر گرديد . علاوه برين سربداران تنها دسته‌يى از مدّعيان حكومتند كه بعد از حملهء مغول از ميان عامهء مردم بعنوان احقاق حق و رفع ظلم و مبارزه با اهل فساد و عدوان قيام كردند ، اگرچه در كار خود توفيقى نيافتند .\r\n\r\nملوك مازندران\r\nدر اواخر قرن ششم دومين طبقه از ملوك باوند چنان كه در مجلّد دوم اين كتاب ديده‌ايم ( ص 48 و 49 ) بر اثر دست‌اندازيهاى خوارزميان دچار ضعف شدند و حسام الدّوله اردشير بن حسن كه بسال 567 بسلطنت رسيده بود ، گرفتار لشكريان تكش و محمّد خوارزمشاه گرديد و بسيارى از متصرّفاتش را از دست داد چنان كه در سال 578 خوارزميان سارى را متصرّف گرديدند « 1 » . كار شاه اردشير در اواخر حيات بر اثر قبول اطاعت از محمّد خوارزمشاه نضجى گرفت و سلطان منشور حكومت بر بعضى از نواحى مازندران را براى او فرستاد و بدين ترتيب باونديان كه تا اواخر عهد سلاجقه قدرت قابل توجّهى داشتند ، دست‌نشاندهء خوارزمشاهيان گرديدند . شاه اردشير در سال 602 فوت كرد و بعد از مرگ او پسرش شمس الملوك رستم را كه در عهد پدر محبوس بود از زندان بيرون آوردند و بپادشاهى نشاندند ليكن به زودى ميان او و برادرش ركن الدوله قارن نزاع درگرفت . دربار پادشاهى خوارزم جانب قارن را گرفت و فرمان داد كه قسمتى از متصرّفات دولت باوندى در اختيار او قرار گيرد امّا درين اوان اسمعيليه كه در مازندران قدرتى يافته بودند ، قارن را كشتند و يكى از سادات علوى بنام ابو الرضا حسين مامطيرى نيز شمس الملوك را بغدر كشت . اين حوادث مقارن بود با ايلغار چنگيز بر ايران و حملهء مغولان بر استراباد و مازندران و قتل عامها و ويرانيهاى فجيع در آن سامان .\r\nمدّتى بعد از حملهء مغول يعنى در سال 635 يكى از باونديان بنام حسام الدوله\r\n\r\n\r\n","description":"","footnote":"\r\n( 1 ) - اين تاريخ در صفحهء 49 از جلد دوم كتاب باشتباه 598 ضبط شده است ، اصلاح شود .\r\n","page_name":" 33 ","page_number":49},
  {"content":"\r\n\r\nابو الملوك اردشير بن كينخوار خروج كرد و مازندران را بتصرّف خود درآورد ليكن « چون مملكت از اكابر و اعيان خالى مانده بود ، بسبب قلع و قمع مغول ، چنان كه مقرّر است ضبط و نسق تعذّر داشت » « 1 » با اين حال ابو الملوك به قدر وسع در تعمير بلاد و ايجاد نظم و نسقى در آنها كوشش كرد و با ملوك رستمدار نيز از در موافقت و دوستى درآمد و از آنجا كه سارى محلّ آمد شد حكّام مغول بود آمل را مركز حكومت خود ساخت ، بدين ترتيب دومين طبقه از ملوك باوند بجاى آنكه سارى را مركز حكومت قرار دهند آمل را به اين مقصود برگزيدند . ابو الملوك تا 647 حكومتى مقرون با موفقيّت داشت و درين سال درگذشت . بعد ازو شمس الملوك محمّد از 647 تا 665 حكومت مىكرد و درين سال حكّام اباقا خان او را كشتند و برادرش علاء الدوله على را بحكومت نشاندند و او تا 675 با مغولان در كشاكش بود و بعد ازو تاج الدوله يزدگرد بن شهريار بن اردشير بر تخت نشست و تمكّن و قدرتى بدست آورد و همهء مازندران را تا حدّ تميشه ضبط كرد و شهر آمل را كه در حملهء مغول ويران شده بود باز آبادان ساخت تا در سال 698 بعهد سلطنت غازان خان درگذشت و پسرش نصر الدوله شهريار بجاى او تا 714 حاكم و والى مازندران بود و پس از وى حكّام باوندى ديگر يعنى تاج الدوله شاه كيخسرو ( 714 - 728 ) و شرف - الملوك ( 728 - 734 ) و فخر الدوله حسن ( 734 - 750 ) هر كدام با ضعف و مشكلات گوناگون در آمل حكومت داشتند و آخرين آنان يعنى فخر الدوله بر اثر اين اختلافات كشته شد و بعد ازو سيزده سال تمام مازندران دائما در آتش فتنه ميسوخت « و يك ساعت و يك زمان از قتل و نهب و غارت و تاخت و تاراج خالى نبود و چند هزار خون ناحق ريخته شد و چندين خانوادهء قديم خراب گشت » « 2 » .\r\nپيداست كه حكّام باوندى تنها قسمتى از مازندران را در اختيار داشتند و اراضى\r\n\r\n\r\n","description":"","footnote":"\r\n( 1 ) - تاريخ طبرستان و رويان و مازندران ، سيد ظهير الدين مرعشى ، تهران 1333 ، ص 188\r\n( 2 ) - تاريخ طبرستان و رويان ، ص 192 .\r\n","page_name":" 34 ","page_number":50},
  {"content":"\r\n\r\nميان ديلمان تا حدود آمل در اختيار دستهء ديگرى از حكّام محلّى بنام ملوك رستمدار بود كه نسب خود را بخسرو انوشيروان مىرسانيدند و معمولا با عنوان استندار بر رويان و جبال رستمدار حكومت مينمودند . در دورهء قدرت باونديان ملوك مذكور غالبا از آنان اطاعت مىكردند . در عهد سلطنت حسام الدوله اردشير بن حسن ( 567 - 602 ) بعد از كشاكشهايى كه با رويانيان داشت يكى از شاهزادگان رستمدار را بنام زرّين كمر بن جستان بن كيكاوس بحكومت آن سامان نشاند . وى پس از بيست و چهار سال حكومت بسال 610 درگذشت و بعد از او پسرش بيستون ( 610 - 620 ) پادشاهى يافت و اگرچه در عهد او خوارزميان بر مازندران تسلّط يافته بودند ليكن او در مخالفت خود با آنان باقى ماند و ملك خود را از شرّ ايشان محافظت كرد . پس از وى پسرش نام‌آور ( - نماور ) ( 620 - 627 ) سلطنت يافت و بعد ازو حسام الدوله اردشير پسر نام‌آور و سپس شهر آگيم پسر ديگر نام‌آور ( 640 - 671 ) و نام‌آور ( - نماور ) پسر شهر آگيم ( 671 - 701 ) و شاه كيخسرو پسر شهر آگيم ( 701 - 711 ) و شمس الملوك محمّد ( 711 - 717 ) و نصير الدوله شهريار پسران كيخسرو ( 717 - 725 ) و تاج الدوله زيار ( 725 - 734 ) و جلال الدوله اسكندر ( 734 - 761 ) و فخر الدوله شاه غازى ( 761 - 780 ) و عضد الدوله قباد ( 780 - 800 ) . دورهء امارت اين پادشاه اخير مصادف بود با غلبهء مير قوام الدين مرعشى ، و بعد از آن پادشاهانى از رستمدار در كمال ضعف ادامهء حكومت ميدادند و بيشتر در نور مستقر بودند .\r\nملوك رويان و رستمدار هم مانند طبقهء اخير باوند و ديگر ملوك مازندران در گيرودار حملهء مغول معمولا مطيع وايل بودند و از « اردوى اعلى » كسب دستور مىكردند ليكن بعد از ظهور فترت در حكومت ايلخانان كاروبار آنان رونقى گرفت و غالبا تا آنسوى جبال البرز و گاه تا حدود رى پيش مىرفتند ، مثلا ملك جلال الدوله اسكندر چند سال قزوين را در تصرّف داشت . ليكن بعد از تسلّط مير قوام الدين مرعشى و فرزندانش بر امور طبرستان و سپس در نتيجهء تسلّط و قتل و غارت تيمور در آن سرزمين مختصر قدرت محلّى\r\n\r\n","description":"","footnote":"","page_name":" 35 ","page_number":51},
  {"content":"\r\n\r\nكه براى پادشاهان مذكور فراهم آمده بود از دست رفت .\r\nامّا مير قوام الدّين مرعشى اصلا از سادات آمل بود ؛ مدّتى در خراسان بسير و سلوك اشتغال داشت و بعد از معاودت بمازندران بساط ارشاد گسترد . اين اوان مقارن بود با حكومت فخر الدوله حسن در آمل و قتل او در سال 750 هجرى و پيدا شدن فترت سيزده ساله‌يى در مازندران كه با قتل و غارت و هرج‌ومرج همراه بود ؛ سيّد بتدريج پيروانى فراهم مىآورد تا آنجا كه كيا افراسياب حاكم مازندران ازو بيمناك شد و در جنگى كه بسال 760 ميان او و سيّد با پيروانش در محل دابويهء مازندران رخ داد ، او با پسران و بسيارى از اطرافيان بدست درويشان ناوك‌انداز كشته شد و سيّد بر آمل استيلا يافت و باندك زمانى سارى و كوهستان مازندران و قلعهء فيروزكوه و قلاع نور و كجور و رويان و رستمدار را نيز بتصرّف درآورد تا در سال 781 در بارفروش ده ( بابل امروزى ) درگذشت .\r\nبا مير قوام الدين ( 760 - 781 ) دستهء تازه‌يى از حكّام در مازندران پديد آمدند كه مدّتها بعد يعنى تا تاريخى كه غياث الدين خواندمير مؤلّف كتاب حبيب السّير مشغول نگارش احوال آنان در تاريخ مفصّل خود بوده است ( جمادى الآخرهء سنة تسع و عشرين و تسعمائه - 929 هجرى ) حكومتشان بر قسمتهايى از مازندران ادامه داشت ، منتهى بعد از حملهء سخت تيمور بر مازندران بسال 794 اولاد سيّد قوام الدين ضعيف و مطيع دولت تيمورى شدند .\r\n\r\nتيمور\r\nدولتهايى كه بعد از زوال عمر ابو سعيد بهادر خان بسال 736 در ايران بر سر كار مىآمدند ، اگرچه همگى ضعيف و غالبا با يكديگر در نزاع بودند ، ولى وجود آنان ميتوانست نويد دهندهء تجديد حكومت مقتدرى از ايرانيان درين سرزمين باشد ، ليكن هنوز اين‌گونه دولتها استقرارى نيافته و آرامشى بعد از طوفان بلاخيز مغول حاصل نگرديده ، بلاى جهانسوز ديگرى بايران رو كرد كه همهء دولتهاى ايرانى و ايرانى شدهء ايران و عراق را تا آسياى صغير ، يكى پس از ديگرى به زانو درآورد\r\n\r\n","description":"","footnote":"","page_name":" 36 ","page_number":52},
  {"content":"\r\n\r\nو از ميان برد .\r\nتيمور خان پسر امير ترغاى رئيس يكى از قبايل مغول در ماوراء النّهر يعنى در اولوس جغتاى بود و بعد از آنكه عمّ او حاجى برلاس از ماوراء النّهر بخراسان گريخت وى برياست طايفهء خود رسيد و بعد در مدّت زمان كوتاهى توانست منشاء قدرت و صاحب دستگاهى گردد و بحكومت شهر « كش » در ماوراء النّهر برسد . وى بر اثر شركت در حوادث مختلف بسال 771 هجرى بر شهر قرش مسلّط شد و ازين پس بتدريج رقباى خود را در اولوس جغتاى از ميان برد و از سال 782 شروع بلشكركشيهاى خود بايران كرد و در هفت سال خراسان و گرگان و مازندران و سيستان و افغانستان و فارس و آذربايجان و كردستان را مسخّر ساخت و در سال 790 براى دفع شرّ توقتمش خان فرمانرواى دشت قفچاق بماوراء النّهر برگشت و در سال 793 او را از قلمرو خود بيرون راند و باز چهار سال بعد هم مجبور شد با او كه مجدّدا به قصد تسخير قلمروش بماوراء النّهر آمده بود بجنگ پردازد و اين بار نيز او را مغلوب ساخت و درين ميان بغداد را بسال 795 از ايلكانيان گرفت و شمال عراق عرب را نيز در تصرّف آورد و در سال 800 به قصد تسخير هند بدان سرزمين تاخته دولتهاى ضعيف محلّى را درهم كوبيد و تا سال 801 كشمير و دهلى را بر متصرّفات خود افزود .\r\nدر سال 804 امير تيمور حملهء خود را بجانب آسياى صغير انجام داد و تركان عثمانى را در آنقوره ( آنكارا ) منهزم ساخت و سلطان بايزيد عثمانى را اسير كرد و سلسله‌هاى امراى كوچك را دوباره در آن ديار بر سر كار آورد و سپس بتسخير شام همّت گماشت و باز براى تمشيت امور بمقر خود سمرقند بازگشت و در سال 807 بانديشهء فتح چين مهيّاى عزيمت بدان صوب شد كه اجل گريبان املش را گرفت .\r\nتيمور در عين آنكه قائدى نيرومند و فاتح بود ، مردى قتّال و بيرحم نيز بوده و از كشتارهاى بزرگ وحشيانه ابا و امتناعى نداشته است . مثله‌كردن ، سربريدن ، كلّه‌منار ساختن و غارت نمودن بلاد براى او امرى آسان بود . داستان منارهايى كه از جمجمهء\r\n\r\n","description":"","footnote":"","page_name":" 37 ","page_number":53},
  {"content":"\r\n\r\nهزاران مقتول در سيستان و اصفهان ساخته مشهورست .\r\nبا حملات تيمور دولتهاى متعدّد محلّى ايران در سيستان ، خراسان ، مازندران ، آذربايجان ، فارس و غيره برافتاد و خاندانهاى ايرانى كه درين نواحى كم‌وبيش سرگرم احياء فرهنگ از هم گسيختهء ايرانى بودند نابود شدند و او همهء هنرمندان و صنعتگران و علما و اكابرى را كه اينجا و آنجا مىيافت همراه خود بسمرقند برد و تمام غنائم و ثروتهاى بىكران را كه خود و سردارانش از بلاد مفتوحهء ايران و عراق و آسياى صغير و هند فراهم آورده بودند بسمرقند انتقال داد تا آن را كه مركز يك امپراطورى نوخاسته بود آبادانى و شكوه خاصّ بخشد .\r\nبعد از فتح ايران بفرمان فاتح جديد سراسر آن به دو قسمت منقسم گرديد : خراسان و گرگان و مازندران و سيستان نصيب شاهرخ شد و او در هرات استقرار يافت ؛ مغرب ايران و آذربايجان و ارمنستان تحت فرمانروايى ميرزا ميرانشاه درآمد و بعد از ديوانگى او بپسرش رسيد و چون تيمور درگذشت گسيختگى اين امپراطورى پهناور زود آغاز گرديد و چون داستان آن مربوط بمطالعه در وضع قرن نهم است در مجلّد ديگرى از آن سخن خواهيم گفت .\r\nحملهء تيمور اگرچه با وحشت و كشتار بيرحمانه و ويرانيهاى جديد و چپاول و غارت بىامان همراه بود ولى نسبت بحملهء چنگيز و مغولان تفاوت بسيار بزرگى داشت و علّت آن مسلمان بودن تيمور و اطرافيانش و خوگرى نسبى او و لشكريان وى با تمدّن و آداب شهرنشينان بوده است و به همين سبب است كه حملات و « يورشهاى » وحشتناك او با همهء معايبش هرگز بپاى حملات بنيان‌كن و وحشيانهء چنگيز و سپاهيان مردم اوبار او نرسيد و همين كه اوضاع در دوران پسرش شاهرخ آرامشى يافت عهد جديدى از هنر و ادبيات در ايران آغاز گرديد كه بموقع دربارهء آن سخن خواهيم گفت « 1 » .\r\n\r\n\r\n","description":"","footnote":"\r\n( 1 ) - دربارهء وضع سياسى ايران از آغاز حملهء مغول تا حملهء تيمور از ميان مآخذ مختلف و متعدد فعلا رجوع كنيد به : بحاشيهء صفحهء بعد رجوع كنيد -\r\n","page_name":" 38 ","page_number":54},
  {"content":"\r\n\r\n\r\nخاندانهاى وزارت\r\nمطالعه در تاريخ قرن هفتم و هشتم بىذكر نام چند تن از وزيران دولت ايلخانى و خاندانهاى آنان كارى عبث است زيرا مغولان\r\n\r\n\r\n","description":"","footnote":"\r\n- از صفحهء پيشين :\r\n* - تاريخ جهانگشاى جوينى طبع ليدن بتصحيح مرحوم مغفور ميرزا محمد خان قزوينى ج 1 ، 1911 مسيحى در تاريخ چنگيز خان و اعقاب اوتاگيوك خان - ج 2 ، 1916 مسيحى در تاريخ خوارزمشاهان - ج 3 ، 1937 در تاريخ منگوقاآن و هولاگو خان و اسمعيليه .\r\n* - روضة الصفا از محمد بن خاوند شاه معروف به مير خواند ، طبع هند ، قسمت اخير كتاب .\r\n* - تاريخ حبيب السير ، غياث الدين خواندمير ، طبع تهران 1333 شمسى ، ج 3 .\r\n* - تاريخ طبرستان و رويان و مازندران ، سيد ظهير الدين مرعشى تهران 1330 شمسى .\r\n* - تاريخ الشعوب الاسلامى ترجمه از كارل بروكلمن به عربى ، ج 2 ، بيروت 1949 .\r\nميلادى .\r\n* - تاريخ گزيدهء حمد اللّه مستوفى ، تهران ، بتصحيح آقاى دكتر نوايى ، 1336 .\r\n* - طبقات ناصرى ، قاضى منهاج سراج ؛ بتصحيح آقاى عبد الحى حبيبى ج 2 .\r\n* - تاريخ ايران ، تأليف سرپرسى سايكس ، ترجمهء مرحوم فخر داعى گيلانى ، ج 2 تهران ، 1330 .\r\n* - تاريخ مفصل ايران از استيلاى مغول تا اعلان مشروطيت تأليف مرحوم عباس اقبال آشتيانى ، ج 1 ، تهران 1312 شمسى\r\n* - طبقات سلاطين اسلام تأليف استانلى لين‌پول ، ترجمهء مرحوم عباس اقبال آشتيانى ، تهران 1312 شمسى .\r\n* - تاريخ فرشته ، هندوستان ، ج 1 .\r\n* - جامع التواريخ رشيدى طبع آقاى دكتر بهمن كريمى ، ج 1 از آغاز پيدايش قبايل مغول تا پايان دورهء تيمورقاآن ، تهران 1338 . - ج 2 از هولاگو خان تا غازان خان . و نيز همين كتاب طبع آقاى عبد الكريم على اوغلى ج 3 باكو 1957 . و همين كتاب قسمت سرگذشت سيدنا و جانشينان او بكوشش آقاى دبير سياقى ، تهران 1337 شمسى .\r\n* -\r\n L'Empire Mongol , lre phase , par Rene Grousset , Paris 1941 \r\n* - مواهب الهى ، معين الدين يزدى ، تهران 1326 .\r\n* - منتخب التواريخ معينى ، معين الدين نطنزى ، تهران 1336 .\r\n* - ظفرنامهء نظام الدين شامى ، بيروت 1937 ميلادى\r\n* - ظفرنامهء شرف الدين على يزدى ، تهران 1336 شمسى .\r\n","page_name":" 39 ","page_number":55},
  {"content":"\r\n\r\nبا ياساى خاص چنگيزى و بعد از آن با ياساى غازانى بر ايران حكومت كردند و سرداران سپاه و اميران و متنفّذان عهد آنان نزديك به تمام از قبايل مغول و تاتار غير مسلمان بودند كه اخيرا برخى از آنان قبول اسلام كرده بودند ليكن آداب و عادات مغولى را خيلى دير رها نمودند . رسوم ايرانى را كم‌وبيش و تا آنجا كه مقدور بوده است بعضى از وزيران بزرگ مغول و رجال ايرانى دستگاه آنان حفظ كرده و نگاهبانى مىنموده‌اند و وجود غالب اين گروه خاصه وزيران و رجال و متعلّقان دو خاندان بزرگ و نام‌آور اين دوره يعنى خاندان صاحب ديوان جوينى و خاندان رشيد الدين فضل اللّه همدانى در ادامهء فرهنگ و سنن ايرانى و بزرگداشت اديبان و عالمان و تشويق شاعران و مؤلّفان بسيار مؤثّر بوده است .\r\nنخستين خانوادهء مشهور وزارت كه در قسمت بزرگى از دورهء ايلخانان در حلّ و عقد امور كشور مؤثّر بوده است ، خاندان بهاء الدّين محمّد صاحبديوان جوينى است « 1 » .\r\nنسب اين خاندان بفضل بن ربيع مىرسيد كه حاجب منصور دوانيقى و مهدى و هادى و رشيد بوده و مدّتى هم وزارت رشيد و پسرش امين را مىكرده است . اعقاب فضل بن ربيع در جوين سكونت گزيدند و در آنجا مقام و اعتبارى يافتند ؛ دائى بهاء الدين محمّد ، يعنى منتجب الدّين بديع كاتب جوينى صاحب عتبة الكتبه دبيرى سلطان سنجر را بر عهده داشت و پدر بهاء الدين يعنى شمس الدين محمّد بن محمّد صاحبديوان استيفاى سلطان محمّد خوارزمشاه و پسرش جلال الدين مينكبرنى بود .\r\nبهاء الدّين محمّد صاحبديوان بعد از زوال دولت خوارزمشاهى در خدمت حاكمان مغولى كه مأمور ايران ميشدند درآمد . نخستين بار در حدود سال 631 در عهد حكومت جنتمور صاحب ديوانى خراسان و مازندران را يافت و چندى بعد جنتمور او را همراه « گرگوز » برسالت نزد اگتاىقاآن فرستاد . خان مغول بهاء الدين محمّد را مورد اكرام و انعام قرار داد و صاحب ديوانى ممالك به دو ارزانى داشت . ازين پس بهاء الدين همواره\r\n\r\n\r\n","description":"","footnote":"\r\n( 1 ) - دربارهء اين خاندان رجوع شود به مقدمهء مرحوم مغفور ميرزا محمد خان قزوينى بر مجلد اول از تاريخ جهانگشاى جوينى .\r\n","page_name":" 40 ","page_number":56},
  {"content":"\r\n\r\nدر خدمت حاكمان مغولى باحترام و اعتبار با مرتبهء صاحب ديوانى ممالك تابع مغول در ايران بسر مىبرد تا در سال 651 در اصفهان درگذشت .\r\nپسران معروف بهاء الدين يعنى شمس الدّين محمّد صاحب ديوان و عطا ملك صاحب ديوان بعد از پدر بمراتب عالى سياسى رسيدند . عطا ملك جوينى مؤلّف تاريخ جهانگشاى جوينى كه شرح حال او را جداگانه خواهيم آورد 24 سال حكومت بغداد مىكرد و شمس الدين محمّد صاحب ديوان در عهد هولاگو و اباقا و سلطان احمد تگودار از سال 661 تا 683 بوزارت و حلّ و عقد امور ممالك تابع ايلخانان يعنى ايران و روم و قسمتى از هند و شام اشتغال داشت و ثروت فراوانى نصيب او شده بود چنان كه هر روز يك تومان ( - ده هزار دينار ) حاصل املاك او بود و فرزندانش بهاء الدين محمّد ( م 678 ) و شرف الدين هارون ( مقتول در 685 ) و يحيى و فرج اللّه و مسعود و اتابك ، كه هر چهار بعد از قتل پدرشان بسال 683 كشته شدند ، غالبا متعهّد امور مهم كشور بودند .\r\nاهميّت شمس الدين محمّد از سال 657 كه هولاگو حكومت بغداد را به او واگذار كرده بود شروع شد . در سال 661 كه هولاگو وزير خود سيف الدين بيتكچى خوارزمى را كشت وزارت را به شمس الدين محمّد داد و بجاى او برادرش عطا ملك را بحكومت بغداد نامزد نمود . در عهد اباقا ( 663 - 680 ) شمس الدين با قدرت فراوان به كار وزارت اشتغال داشت و بعد از ايلخان دومين شخص كشور پهناور او محسوب مىگرديد و از قدرت و نفوذ خويش براى ترميم خرابيهاى مملكت استفاده مىكرد . درين دوره دشمنيها و سعايتهاى مجد الملك يزدى رئيس ديوان اشراف اگرچه مدّتى موجب زحمت شمس الدين محمّد و خاندان او گرديد ليكن اثر قاطعى در شكست او نداشت چنان كه بعد از مرگ اباقا سلطان احمد تگودار ( 681 - 683 ) وزارت خويش و حكومت خراسان و مازندران و عراق و اران و آذربايجان را مستقّلا و بلاد روم را بمشاركت با سلاطين سلجوقى آن سامان بخواجه شمس الدين ، و حكومت ديار بكر و موصل و اربل را بخواجه هارون پسر او ، و حكومت بغداد و عراق را كماكان بعطاملك واگذاشت و در سال 681 مجد الملك رقيب\r\n\r\n","description":"","footnote":"","page_name":" 41 ","page_number":57},
  {"content":"\r\n\r\nمزاحم خاندان جوينى را كشت امّا در عهد سلطنت ارغون خان ( 683 - 690 ) كه دشمن خاندان جوينى بود ، بسعايت امير بوقا و نايبش خواجه فخر الدين محمّد مستوفى قزوينى پسر عم حمد اللّه مستوفى ، آن وزير را بعد از مصادرهء اموال وى در چهارم شعبان سال 683 در نزديكى اهر كشتند و چهار پسر او يحيى و فرج اللّه و مسعود و اتابك را در همان سال و نوادهء او على پسر خواجه بهاء الدين ( حاكم اصفهان كه پيش از قتل پدر درگذشته بود ) و برادرزاده‌اش منصور بن عطا ملك را در سال 688 و خواجه هارون را در سال 685 بقتل رسانيدند و خاندان مشهور جوينى را بدين وضع فجيع از ميان بردند .\r\nقتل شمس الدين محمّد و اولاد و اعقاب او و برهم زدن خاندان وى بفرمان يك پادشاه خونخوار بيگانه عمل فجيع و دور از مروّتى را كه هارون عبّاسى با خاندان برمكى كرده بود به ياد مىآورد .\r\nنفوذ چندين سالهء خاندان جوينى در دورهء ايلخانان وسيلهء سودمندى براى روى كار آمدن عدّه‌يى از ايرانيان و تصرّف در امور مملكت شده بود . اين امر طبعا در تجديد آبادانيها و مرمّت خرابيهاى ايران تا حدّى مؤثّر بود . علاوه برين خاندان جوينى عموما مردم فاضل و دانشمند و اديب و ادب‌دوست و شاعرنواز ، و بيشتر آنان شخصا منشى و شاعر بودند ، مخصوصا شمس الدين محمّد و عطا ملك و خواجه هرون ؛ و بدين سبب بمجالست با فاضلان و عالمان و اديبان و شاعران رغبت بسيار نشان مىدادند . ذهبى در تاريخ الاسلام نوشته است هركس كتابى بنام ايشان تأليف مىكرد او را هزار دينار زر سرخ جايزه مىدادند . ازجملهء مؤلّفان بزرگى كه بنام اين خاندان كتابهايى پرداختند يكى خواجه نصير الدين طوسى است كه اوصاف الاشراف را بنام خواجه شمس الدين محمّد و ترجمهء ثمرهء بطلميوس را بنام بهاء الدين محمّد بن شمس الدين محمّد حاكم اصفهان مصدّر كرد .\r\nديگر صفى الدّين ارموى استاد بزرگ موسيقى و دانشمند معروف بود كه رسالهء شرفيّه را در موسيقى باسم شرف الدّين هارون درآورد . عدّهء معتنابهى از شاعران و نويسندگان بزرگ قرن هفتم با بزرگان اين خاندان مانند شمس الدين محمّد و بهاء الدين محمّد و علاء الدين\r\n\r\n","description":"","footnote":"","page_name":" 42 ","page_number":58},
  {"content":"\r\n\r\nعطا ملك و شرف الدّين هارون ارتباط داشتند و آنان را در اشعار خود مىستودند و يا كتابهاى خويش را بنام آنان تأليف مينمودند و در ضمن مطالعهء احوال شاعران و نويسندگان آن عهد همگى آنان را خواهيد شناخت . بعد از واقعهء قتل شمس الدّين محمّد بسيارى از شاعران بزرگ دربارهء شهادت او مرثيه‌هاى سوزناك سرودند و اين نشانهء نفوذ شديد معنوى كسى بود كه از ميان رفته و خاندانش لگدكوب شده و اثرى از قدرتش برجاى نمانده بود . از ميان اين مراثى ترجيع‌بند معروف همام تبريزى مدّاح و دوست نزديك شمس الدّين محمّد را درينجا نقل مىكنم تا تجديد ذكرى از عظمت مقام آن وزير بىنظير و دبير عاليمقدار باشد :\r\n فلك جام‌ِجَمِ اقبال بشكست * زمان شهباز ما را بال بشكست\r\nعروس ملك را زيور گشودند * سپهرش ياره و خَلخال بشكست\r\nسعادت ملك را چون كاسه مىداشت * قَدَح چون گشت مالامال بشكست\r\nشغال ظلم مستولى چنان شد * كه شير عدل را چنگال بشكست\r\nبه شكل دالِ دولت پشت اقبال * فراقِ « شمسِ دين » امسال بشكست\r\nچنانك از سنگ‌ْجامِ آبگينه * دلِ خلقِ جهان زين حال بشكست\r\nجهان از امن بازويى قوى داشت * درخت ميوهء افضال بشكست\r\nدريغا صاحِبِ ديوان دريغا * دريغا آصِفِ دَوران دريغا\r\nنظام الملك و آصف چون بمردند * وزارت را بدست او سپردند\r\nچو صيت نام او در عالم افتاد * دگر نام وزيران را نبردند\r\nبعهد او هنرمندان ز تاريخ * همه نام وزيران را ستردند\r\nسعادت بين كه از بسيارىِ خير * ازو هر ساعتى عُمرى شمردند\r\nازو محبوب‌تر حاكم نيامد * درين غيرت چه بدخواهان كه مُردند\r\nچنان از اشك پُر شد جامهء خلق * كه خون مىرفت ازو چون مىفشردند \r\n\r\n","description":"","footnote":"","page_name":" 43 ","page_number":59},
  {"content":"\r\n\r\n بدانديشان كه بعد از وى بماندند * پس از گُل خار و بعد از باده دُردند\r\nبپردازد ازيشان نيز ايّام * نه صاحب رفت و ايشان جان ببردند\r\nدريغا صاحِبِ ديوان دريغا * دريغا آصِفِ دَوران دريغا\r\nچو آدم صورتى باشد هيولى * به صورت چون گرايد اهلِ معنى\r\nنصيحت بشنو اى مرد خردمند * مكن پيوند با دنيى چو عيسى\r\nبه خاك صاحبِ ديوان نظر كن * كه او را شد مُيَسَّر ملك دُنيى\r\nز نورش نور حكمت گشت لايح * چنانك از وادىِ ايْمَن تَجَلّى\r\nز علم و حلم و لطف و ذوق بخشيد * نصيبى وافرش ايزد تَعالى\r\nبجاى لفظ آب زندگانى * ز كلكش مىچكيدى وقت انْشى\r\nاجل بربود ناگاه از ميانش * كفن پيراهنش شد گور مأوى\r\nعروسان دست خود در نيل بستند * درين ماتم بجاى برگِ حَنّى\r\nدريغا صاحِبِ ديوان دريغا * دريغا آصِفِ دَوران دريغا\r\nزمين در ماتمست و آسمان هم * بموت شمس دين دستور اعظم\r\nجهان يكبارگى تاريك شد ، چون * فرو شد آفتاب ملكِ عالَم\r\nكرا زيبد كه بنويسند صاحب * كه گيرد جاىِ مخدومِ مُعَظّم\r\nنتابد نور خورشيد از چراغى * نيايد بخششِ دريا ز شبنم\r\nبه گل بلبل همى گويد سحرگاه * زمانِ خوشدلى شُد ، لا تَبَسّم\r\nدريغا خواجه كز تدبير او بود * اساسِ مُلك و دين مَعْمُور و محكم\r\nزهى بىرحم تيغِ آهنين دل * كه زد زخمى بر آن رُوحِ مُجَسّم\r\nدوات و كلك خصم تيغ گشتند * همى گويند گريان هر دو با هم\r\nدريغا صاحِبِ ديوان دريغا * دريغا آصِفِ دَوران دريغا \r\n\r\n","description":"","footnote":"","page_name":" 44 ","page_number":60},
  {"content":"\r\n\r\nبعد از برافتادن خاندان جوينى ، بتدريج سعد الدولهء يهودى طبيب پسر صفى الدوله از اهل ابهر زنجان قدرت يافت و تا چند ماه پيش از وفات ارغونخان بسال 690 با اختيارات فراوان وزارت كرد . وزارت او طبعا به قوت يهوديان و ضعف شديد رجال اسلامى و گاه باهانت رجال مغولى انجاميد و به همين سبب در آخرين سال سلطنت ارغونخان و آشفتگيهايى كه بر اثر بيمارى او در دستگاه پديد آمده بود بدست رؤساى مغول بقتل رسيد . اثر او را در وضع دينى اين عهد بعدا خواهيم ديد .\r\nدر دورهء گيخاتو خواجه صدر الدين احمد خالدى زنجانى نايب امير طغاجار با لقب صدر جهان بوزارت گيخاتو خان برگزيده شد و به زودى حكم او در سراسر ممالك ايلخان جارى گشت . وى مردى بخشنده بود و خصوصا طبقهء عابدان و زاهدان را از بخشش خود بهره‌مند ميداشت و با بخششهاى او و گيخاتو خان به زودى خزانه خالى گشت و عسرت مالى در دستگاه دولتى پديد آمد . ناگزير صدر جهان باشارت عزّ الدين مظفّر ابن عميد ، و بپيروى از روشى كه در چين و ممالك قاآنى رواج داشت ، پول كاغذى بنام « چاو » ترتيب داد و با يرليغ آن را در سال 693 بجاى سيم و زر در مملكت روان كرد .\r\nنام اين پول كاغذى كه معادل « اسكناس » امروزى است مبداء لغت « چاپ » در زبان فارسى شد . چاو مورد قبول ايرانيان نشد و به همين سبب معاملات موقوف گرديد و كارها مختل ماند و بآشفتگى انجاميد . « روزى درويشى بر سر بازار عنان صدر الدين بگرفت و گفت :\r\n بوى جگر سوخته عالم بگرفت * گر نشنيدى زهى دماغى كه تر است ! \r\nصدر الدين بتأثير آن سخن باتّفاق نوكران بعد خراب البصرة يرليغ حاصل كرد كه معاملات اطعمه بزر كنند ؛ بدان سبب مردم دلير شدند و ظاهرا معامله بزر مىكردند و بدان واسطه غايبان رو به شهر نهادند و باندك زمان بازار معمور شد و عاقبة الامر كار چاو بجايى نرسيد و ترك آن گرفتند و خلايق از آن زحمت خلاص يافتند » « 1 » .\r\n\r\n\r\n","description":"","footnote":"\r\n( 1 ) - جامع التواريخ ، چاپ تهران بتصحيح آقاى دكتر بهمن كريمى ص 836\r\n","page_name":" 45 ","page_number":61},
  {"content":"\r\n\r\nوزارت صدر جهان با قتل گيخاتو بسال 694 بپايان آمد و وزارت بايد و كه از جمادى الاولى تا ذى القعدهء سال 694 ايلخانى كرد به جمال الدين دستجردانى داده شد .\r\nاو عنوان صدارت را كه تا آن هنگام « صاحبديوانى » بود بوزارت مبدّل نمود ليكن با زوال دولت بايدو و آغاز حكومت غازان بسال 695 از وزارت معزول و مقتول گرديد و صدر جهان دوباره وزارت يافت و درين نوبت با سعايت سبب قتل امير نوروز ، كه موجب مسلمان شدن غازان خان گرديده و از امراى خوب مغول بوده است ، شد ولى خود نيز يكسال بعد از آن بباد افراه كردار خويش گرفتار گشت و بسال 697 بفرمان غازان و بدست قتلغ شاه از سران مغول از ميان به دو نيم شد و برادرش قطب جهان و بسيارى از كسان او را كشتند و او را نيز بسرنوشت ديگر وزيران مغول گرفتار كردند .\r\nبعد ازو وزارت غازان به سعد الدين محمّد مستوفى ساوجى و نيابت او به رشيد - الدين فضل اللّه طبيب همدانى داده شد تا بهمكارى يكديگر ممالك غازانى را اداره كنند .\r\nاين دو در قسمت بزرگى از دوران سلطنت غازان خان و اولجايتو خان وزارت ايلخانيان را بر عهده داشتند . عاقبت خواجه سعد الدين با عده‌يى از كسان و نزديكان در سال 711 بامر اولجايتو بقتل رسيد و بجاى او براى همكارى خواجه رشيد الدين تاج الدين عليشاه تبريزى كه مردى عامى ولى زيرك و جاه‌طلب بود انتخاب گرديد . در سال 718 نوبت كشته شدن بخواجه رشيد الدين فضل اللّه وزير دانشمند و نويسنده و مورّخ معروف كه شرح حال او را بموقع خواهيم گفت ، رسيد . با قتل خواجه رشيد الدين فضل اللّه تاج الدين عليشاه در كار وزارت استقلال تمام يافت تا در سال 724 درگذشت و اين نخستين بار بود كه وزيرى در دورهء ايلخانان بمرگ طبيعى جهان را بدرود مىگفت .\r\nبعد از عليشاه پسرانش امير غياث الدين محمّد و خليفه مدّتى بمشاركت وزارت ابو سعيد بهادر خان را كردند و بعد از عزل آنان نصرة الدين عادل نسوى وزارت يافت و سپس دمشق خواجه پسر امير چوپان چندى وظايف وزارت را برعهده داشت .\r\nآخرين وزير بزرگ و معروف ايلخانان خواجه غياث الدين محمّد بن رشيد الدين\r\n\r\n","description":"","footnote":"","page_name":" 46 ","page_number":62},
  {"content":"\r\n\r\nفضل اللّه همدانيست كه از سال 727 وزارت ابو سعيد را بر عهده داشت تا در انقلابات بعد از آن سلطان ، اندكى پس از فوت او ، كشته شد ( رمضان 736 ) . خواجه غياث الدين محمّد مردى فاضل و نيكونهاد و دانش‌دوست و ادب‌پرور و شخصا نويسنده و مترسّل بليغ بود و اكثر افاضل عهد را در كنف حمايت خود داشت و « هر شب جمعه با علماء موالى طرح صحبت انداخته در چهار صفه كه از صفاى باطن فرخنده ميامنش حكايت كردى مىنشست و آن جماعت را على اختلاف مراتبهم در آن مجلس جاى مىداد و بعد از وقوع مباحثهء علمى از هركس سخنى سنجيده مىشنيد او را به خود نزديكتر ميگردانيد » « 1 » . از جملهء فاضلانى كه به خدمت خواجه غياث الدين محمّد اختصاص وافر داشتند يكى حمد اللّه مستوفى بود كه تاريخ گزيده را در سال 730 بنام او تأليف كرد و ديگر قاضى عضد الدين ايگى كه كتاب مواقف و فوائد غياثيه و شرح مختصر ابن حاجب را بنام او نوشت و ديگر قطب الدين رازى كه كتاب شرح مطالع و شرح شمسيه را باسم او تأليف كرد . سلمان ساوجى او را در بعضى از قصايد خود ستود و اوحدى مراغه‌اى جام‌جم را بنام وى ساخت . خواجه غياث الدين ربع رشيدى را كه بعد از قتل خواجه رشيد الدين فضل اللّه دستخوش غارت و ويرانى شده بود دوباره معمور و بر كار كرد ليكن بعد از قتل او باز آن ربع‌آباد را اراذل و اوباش بغارت دادند و بسيارى از نفائس كتب و آثار را تاراج كردند .\r\nوجود وزيران اين عهد ، حتّى آنها كه در علم و فضل مرتبهء اعلى نداشتند ، در دورهء پراضطراب مغول ، عهدى كه غلبه با وحشيان بت‌پرست يا غير مسلمان مغول و تاتار و مردم غارت‌گر نابكار و قتّال و سفّاك بود ، بواقع مغتنم شمرده ميشد . اينان كه ايرانى و غالبا مسلمان و فاضل و فضل‌دوست بودند ، هم در حفظ سنن و آداب تا آنجا كه مقدورشان بود كوشيدند و هم توانستند حوزه‌هاى فروريخته و ازهم‌گسيختهء علم و ادب را فىالجمله رونقى بخشند و با ايجاد كتابخانها و گردآوردن اديبان و فاضلان و شاعران و بزرگداشت آنان و تشويق ايشان بتأليف كتابها و ايجاد منظومها و سرودن قصيده‌ها باعث آن شوند كه بازار\r\n\r\n\r\n","description":"","footnote":"\r\n( 1 ) - حبيب السير چاپ تهران ج 3 ص 224 - 225\r\n","page_name":" 47 ","page_number":63},
  {"content":"\r\n\r\nدانش و ادب يكباره از رونق نيفتد و بتاراج نيستى نرود .\r\nدر شمار رجال مؤثّر و مشهور اين عهد ذكر يكى از بزرگترين مردان قرن هفتم لازمست و او استاذ البشر خواجه نصير الدين محمّد طوسى است كه البتّه نام او و ارزش علميش هنگام بحث در وضع علوم در عهد مغول خواهد آمد . اهميّت خواجه در آنست كه بيكى از قويترين مهاجمان مغول يعنى هولاگو كه براى فتح و تخريب بلاد آمده بود ، بعلّت شهرتى كه در هيئت و نجوم داشت ، تقرّب تمام يافت و توانست ببهانهء ساختن رصدخانهء مراغه از طرفى ادارهء جميع اوقاف ممالك ايلخانى را تحت نظر خود آورد ، و از طرفى ديگر از بهرهء آنها نه تنها رصدخانهء بارونق مراغه را اداره كند ، بلكه در مركز علمى مهمّى كه در آن شهر ايجاد كرده بود چند تن از بزرگان علم را نيز جمع نمايد و حوزهء مهمّى براى تدريس و تعليم ترتيب دهد و كتابخانه‌يى كه عدد كتابهاى آن را تا چهارصد هزار مجلّد نوشته‌اند « 1 » پديد آورد . در حقيقت بايد وجود خواجه نصير الدين را يكى از وسائل قاطع مهم براى نقل سنن علمى از دورهء پيش از مغول بدورهء مغول دانست و مسلّما اگر او نمىبود سدّ سديد علوم ايرانى بيشتر از آنچه ممكن بود خلل مىيافت . خاندان خواجه نصير الدين طوسى تا مدّتى بعد از او متصدّى امور اوقاف و مخصوصا ادارهء رصدخانهء مراغه بوده‌اند .\r\nدر خدمت پادشاهانى كه در عهد ايلخانان در بعض نواحى ايران فرمانروايى داشتند يا در خدمت سلسله‌هايى كه جانشين سلسلهء ايلخانى گرديدند عدّهء معتنابهى از رجال بزرگ كه غالبا از خاندانهاى اصيل قديم بودند ، سمت وزارت داشتند و همهء آنها در حفظ و نگاهداشت فرهنگ ايرانى و تشويق دانشمندان و شاعران و نويسندگان مؤثّر بوده و هر يك چند تن از آنان را در سايهء حمايت خود نگاه مىداشته‌اند كه ذكر نام همهء آنان كار را بدرازا مىكشاند و طبعا ضمن بيان احوال شاعران و نويسندگان باسم بعضى از آنان اشاره خواهد شد .\r\n\r\n\r\n","description":"","footnote":"\r\n( 1 ) - تاريخ مغول ، مرحوم عباس اقبال ، ص 502\r\n","page_name":" 48 ","page_number":64},
  {"content":"\r\n\r\n\r\nفصل دوم وضع اجتماعى ايران در قرن هفتم و هشتم\r\n\r\nدورهء قتل و ويرانى و تأسف و تحسّر\r\nقرن هفتم و هشتم وحشتناكترين دوران تاريخ ايران از حيث قتل عامها و كشتارها و ويرانيهاى پياپى است . اين وضع با حملهء مغول و انقلاباتى كه بعد از آن رخ داد شروع شد و با تاخت‌وتازهاى مأيوسانهء فرزندان محمّد خوارزمشاه و سرداران و سپاهيان بىصاحب او كه اينسوى و آنسوى سرگردان بوده و حركات مذبوحانه‌يى مىكرده‌اند ، تكميل شد و سپس با حملهء مجدّد مغول در زمان هلاگو و آزارهايى كه در عهد جانشينان وى بر ايرانيان مىرسيد ، ادامه يافت . اختلافات سران مغول در عهد ايلخانان و على الخصوص بعد از مرگ ابو سعيد بهادر ، و جنگهاى سخت آنان كه همواره با قتل و غارت همراه بود ، و بعد از آن كشاكشهاى پياپى و پايان‌ناپذير امراى مختلف كه هرچندگاه در بويهء فرمانروايى بر ناحيتى از ناحيتهاى ايران با يكديگر بجنگ برمىخاسته و درين ميان مال و جان مردم را مال المصالحه قرار مىداده‌اند ، و نيز هجومهايى كه هرچندگاه يك بار بوسيلهء شاهزادگان مغولى از جانب اولوس جغتاى يا از طرف دشت قفچاق بر ايران مىشد ، و ظلمها و آزارهاى عمّال مغول كه معمولا بجلاى وطن مردمان منتهى مىگرديد ، و سرانجام قتل و غارتهاى وحشيانهء تيمور و همراهان او ، همه و همه وضع خطرناك و خانه براندازى در ايران ايجاد كرده بود كه در تمام اين دو قرن امتداد داشت .\r\nدر رأس همهء اين مصائب و بلايا حملهء مغول و تاتار قرار داشت كه بمنزلهء بلايى آسمانى\r\n\r\n","description":"","footnote":"","page_name":" 49 ","page_number":65},
  {"content":"\r\n\r\nبود . نمونهايى كه از قتل عامهاى چنگيز داده‌اند وحشتناك و هراس انگيزست . وى معمولا بعد از تسليم مدافعان هريك از بلاد دستور مىداد كه سپاهيان نخست مردم را از زن و مرد بگروههاى چندين نفرى تقسيم كنند و از شهر خارج سازند ، آنگاه فرمان غارت مىداد و درين بين اگر كسانى را در بيغوله‌ها پنهان مىيافتند بقتل مىرسانيدند ، آنگاه كسانى را كه بخارج از شهر برده بودند غالبا من باب تفريح بجان يكديگر مىانداختند و مثلا فرمان مىدادند كه با مشت بر سر و روى يكديگر بكوبند و سپس تيغ در ميان آنها مىنهادند و هر چه مىخواستند براى فرونشاندن آتش بربريّت و توحّش خود بقتل مىآوردند و بعد عده‌يى را كه گاه عددشان به سى و چهل هزار برمىآمد بعنوان حشر از جوانان و مردم توانا معلوم مىكردند و برسم اسارت مىبردند تا خدمات لشكرى ايشان را انجام دهند و اگر كسانى باقى مىماندند كه طعمهء شمشير مغولان نشده بودند مىبايست بشكرانهء زندگى مالياتى بپردازند و اين ماليات در شهرهاى بزرگ تا به دويست و سيصد هزار دينار بالغ مىگرديد « 1 » .\r\nامّا اين كه گفتيم جزو اعمال ملايم وحشيان مغول و تاتار بود و در دسته‌يى از بلاد ، و على الخصوص در بيشتر شهرهاى خراسان ، تخريب و كشتار سبعانهء آنان چنان بود كه حتّى تصوّر آن نيز دهشت‌انگيز و هراس‌آورست . مثلا در مرو « 2 » بعد از راه يافتن به شهر شروع بنهب و غارت و هتك نواميس و خونريزى وحشيانه نمودند و خواص و عوام را از شهر بيرون بردند و چهار شبانه‌روز درين كار بودند ، آنگاه زنان را از مردان جدا كردند و بعد از انتخاب چهارصد تن از محترفه ، و عده‌يى كودك از پسران و دختران كه باسارت بردند باقى خلق را بتمامى كشتند و بر هيچكس از زن و مرد ابقا نكردند ، و درين خونريزى عام بهريك از سربازان سيصد الى چهارصد مروزى براى كشتن رسيد و چنان كشتارى كردند كه گودالها از كشتگان انباشته شد . چون لشكر مغول از كار خود فارغ شد و از شهر باز\r\n\r\n\r\n","description":"","footnote":"\r\n( 1 ) - براى نمونه رجوع كنيد به جهانگشاى جوينى چاپ ليدن ، ج 1 ص 94 - 96 و عملى كه با اهل سمرقند انجام دادند .\r\n( 2 ) - رجوع كنيد به جهانگشاى جوينى ج 1 ص 126 - 128 .\r\n","page_name":" 50 ","page_number":66},
  {"content":"\r\n\r\nگشت ، عده‌يى كه در سوراخها و نقب‌ها پنهان شده بودند بيرون آمدند و دوباره در حدود پنج هزار تن در شهر ويران مرو جمع شد . درين ضمن دسته‌يى از مغولان از راه رسيد و « حصهء مردم‌كشى » خواست ، كشتار اين پنج هزار تن نصيب دستهء جديد شد ! اندكى گذشت ، سردار ديگرى از نزد يمه نوين بمرو رسيد ، او هم بازماندهء مردمى را كه ازين سوى و آنسوى در شهر فراهم آمده بودند از دم تيغ گذراند ، و بعد ازين وقايع سيّد عزّ الدّين نسّابه كه از سادات كبار و بورع و فضل مشهور بود با جمعى سيزده شبانروز بشمارش كشتگان پرداخت ، آنچه از كشتگان كه ظاهر و معيّن بودند ، غير از آنها كه در نقب‌ها و سوراخها و روستاها و بيابانها در حال فرار بقتل رسيده بودند ، متجاوز از يك ميليون و سيصد هزار نفر باحصاء درآمد ! . . .\r\nازين وحشتناكتر واقعهء نيشابور بود ، زيرا در مدافعاتى كه حصاريان اين شهر انجام مىدادند « تغاجار » داماد چنگيز كشته شده بود و بخونخواهى او ، غير از چهارصد تن پيشه‌ور كه باسارت بردند همهء اهل شهر را بقتل آوردند و فرمان رسيد كه شهر را از خرابى چنان كنند كه در آنجا زراعت توان كرد و هيچكس حتى سگ و گربه را زنده نگذارند و بنابر مشهور درين واقعه يك ميليون و نيم تن رهسپار ديار نيستى شدند « 1 » .\r\nخرابى نيشابور بعد ازين واقعه هم ادامه يافت بدين معنى كه بعد از رفتن جلال الدين خوارزمشاه بخراسان و قيام خراسانيان بر مغول ، جماعتى از مردم براى بيرون آوردن دفاين نيشابور آن را بسالى سى هزار دينار اجاره مىكردند و يا از راه كاوش خرابها مال فراوان بدست مىآوردند زيرا دارايى مردم با خود آنان در سردابها مدفون بود و به آسانى پيدا مىشد و اين امر باعث شد كه نيشابور بيش از پيش ويران شود تا بجايى كه حتى ديوارى در آن شهر برپا نماند « 2 » .\r\nكشتار بىامان مغول تقريبا كمتر شهر و ده و ناحيه‌يى را مستثنى ساخت . هرجا كه\r\n\r\n\r\n","description":"","footnote":"\r\n( 1 ) - جهانگشاى جوينى ج 1 ص 138 - 140 .\r\n( 2 ) - معجم البلدان ياقوت ذيل اسم نيسابور .\r\n","page_name":" 51 ","page_number":67},
  {"content":"\r\n\r\nپاى آن خونخواران رسيد ويرانى و قتل پيشاپيش آنان بدان سوى تاخت . آن ديوسيرتان در كشتار مردم گاه كارهاى ابتكارى عجيب مىكردند مثلا « بعضى چنين تقرير كرده‌اند كه چون شهر خوارزم را بگرفتند ، خلق را از شهر بصحرا آوردند ، فرمان داد تا زنان را از مردان جدا كنند و آنچه از عورات ايشان را در نظر آمد ، نگاه داشتند و باقى را گفتند تا دو فوج شدند و همه را برهنه كردند و گرداگرد ايشان تركان مغول شمشيرها بركشيدند و فرمود [ ند 
  ] هر دو فريق را كه در شهر شما جنگ مشت نيكو كنند ؛ فرمان چنانست كه از هر دو طرف عورات جنگ مشت كنند ؛ آن عورات مسلمانان با چنان فضيحتى مشت درهم مىگردانيدند . يك پاس روز همه مشت مىخوردند تا بعاقبت شمشير در ايشان گرفتند و جمله را شهيد كردند » « 1 » .\r\nرفتار مغول با ممالك مفتوحه همه‌جا خشن و وحشيانه و دور از رحم و مقرون بكمال قساوت و سنگدلى بود . اينان اگرچه بنابر ياساى چنگيزى مىبايست مردم مطيع و « ايل » را ببخشايند ، با اينحال گاه كشتار آنانرا نيز مايهء آرامش دل و خشنودى خود مىشمردند .\r\nمثلا چون اوگتاى بغزنه رفت با آنكه اهل غزنه « ايل » بودند « بفرمود تا تمامت خلايق را بشمار از شهر بصحرا آوردند و آنچ محترفه بود از آنجا گزين كرد و باقى را بقتل آوردند و شهر را خراب كردند » « 2 » و در ولايت سند بعد از واقعهء جنگ جلال الدين خوارزمشاه « سبب عفونت هوا اكثر حشم رنجور شدند و قوت لشكر ساقط گشت و اسيران بسيار با ايشان بود و در آن حدود بردگان هنود نيز گرفته بودند چنانك در هر خانه ده اسير يا بيست بود و سازگارى علوفه از پاك كردن برنج و غير آن تمامت اسيران مىكردند و هوا موافق مزاج ايشان بود ، چنگز خان ياسا داد كه در هر خانه هر اسيرى چهارصد من برنج پاك كند ، بتعجيل تمام در مدت يك هفته از آن فارغ شدند ، بعد از آن ياسا داد كه هر اسير كه در لشكرست تمامت را بكشند ، آن بيچارگان را خبر نه ؛ شبى\r\n\r\n\r\n","description":"","footnote":"\r\n( 1 ) - طبقات ناصرى ، ص 679 .\r\n( 2 ) - جهانگشا ج 1 ص 108 .\r\n","page_name":" 52 ","page_number":68},
  {"content":"\r\n\r\nكه بامداد بود از جماعت اسرا و هنود اثر نمانده بود ! » « 1 » .\r\nغالب شهرهاى ماوراء النهر و خراسان هر يك دو يا چند بار ويران و قتل عام شد « 2 » و براى آنكه توفيق كامل در كشتار هر پناهنده و پنهان شونده‌يى بدست آيد حيله‌هاى خاص به كار مىبردند و نامردميهاى عجيب و حيرت‌انگيز مىكردند مثلا در مرو علاوه بر قتل عام فجيعى كه كرده بودند و پيش ازين ديده‌ايم ، بعد از عبور مغولان مردم از اطراف جمع شدند و جمعيّتى نو بوجود آوردند ، پس دو تن از مقدّمان مغول با گروهى از سپاهيان به شهر بازآمدند و مردم را چون شتر مهار زدند و در دسته‌هاى ده يا بيست نفرى بيك رسن بستند و سپس كشتند ! و بدين طريق صدهزار تن را دوباره طعمهء شمشير كردند و سپس براى اطفاء نايرهء بربريّت خود محلات شهر را ميان لشكر تقسيم نمودند و يكايك آنها را قتل عام كردند و آنگاه براى آنكه مبادا كسى در گوشه‌يى و بيغوله‌يى پنهان شده باشد مؤذّنى را گماشتند تا بانگ نماز در دهد ، هر كسى را كه بطمع نماز و عبادت بيرون مىآمد مىگرفتند و مىكشتند تا آنجا كه سرانجام چهار تن در شهرى بدان بزرگى باقى ماندند و لشكر مغول بعد ازين تدابير شهر را رها كرد و رفت . باز مردمى كه در بيابانها مانده بودند به شهر بازگرديدند و جمعى از آنان در شهر گرد آمدند ، اين‌بار قراچه نوين مغول با هزار سوار فرا رسيد و بهمدستى اقوام خلج غزنوى و افغانيان كه بعنوان « حشر » همراه آنان بودند مردم را با شكنجه و عذاب سوختند و كشتند و آنقدر بدين خونريزى ادامه دادند كه از مجموع ولايت مرو ده هندوى ضعيف باقى ماند و بس ! « 3 » .\r\nاين حال عجيب كه در همهء اقطار ايران ، هرجا كه پاى مغولان بدان رسيده بود ، ديده مىشد ، بمثابهء عذاب الهى و نشانه‌يى از قهر خداوند تلقّى مىشد كه مسلمين تن بدان درداده و برضاى خالق راضى شده بودند . در بخارا چنگيز با سپاهيان خود به شهر درآمده\r\n\r\n\r\n","description":"","footnote":"\r\n( 1 ) - جهانگشا ج 1 ص 108 - 109 .\r\n( 2 ) - ايضا ج 1 ص 103 و 104 و 131 .\r\n( 3 ) - ايضا ج 1 ص 131 - 132 .\r\n","page_name":" 53 ","page_number":69},
  {"content":"\r\n\r\nدر مسجد جامع نزول كرده بود ؛ اسبان را در مسجد بسته و صندوقهاى قرآن را جعبهء كاه و علف ستوران كرده و نسخ قرآن را در ميان قاذورات پى سپر چهارپايان ساخته بودند . « درين حالت امير امام جلال الدين على بن الحسن الرّندى كه مقدّم و مقتداى سادات ماوراء النّهر بود و در زهد و ورع مشاراليه ، روى به امام عالم ركن الدّين امام زاده كه از افاضل علماى عالم بود ، طيّب اللّه مرقدهما ، آورد و گفت : مولانا چه حالتست ! اين‌كه مىبينم ببيداريست يا رب يا بخواب ! مولانا امام‌زاده گفت : خاموش باش ! باد بىنيازى خداوندست كه مىوزد ، سامان سخن گفتن نيست ! » « 1 » . در تواريخ اين عهد همه‌جا مقاومت ايرانيانى را كه بدون هيچ اميدى از شهرهاى خود در ماوراء النّهر و خراسان دفاع مىكردند عملى دور از عقل شمردند و آن را نتيجه‌يى از اين اصل دانستند كه چون مشيّت حق بر فناى آن قوم قرار گرفته بود بدين‌گونه اعمال دست مىزدند تا وسيله‌يى براى نيستيشان باشد !\r\nتيغ تاتار نشانه‌يى از عنف و قهر الهى شمرده مىشد « 2 » و مردم معتقد بودند كه چون قوّت و شوكت لشكر مغول با موافقت قضا و قدر همراهست بايد فرمان الهى را كه  « لا تُلْقُوا بِأَيْدِيكُمْ إِلَى التَّهْلُكَةِ  » آويزهء گوش كنند و خود را از بلاى آنان در امان دارند يعنى قبول ايلى كنند و مطيع ايشان باشند « تا از سطوت و معرّت بأس ايشان » ايمن و فارغ شوند « 3 » .\r\nچنگيز خان خود معتقد بود كه « عذاب خدا » است كه بر سر گناهكاران فرود آمده است . هنگامى كه در بخارا توانگران و بازرگانان را به خدمت درآوردند « خطبهء سخن بعد از تقرير خلاف و غدر سلطان « 4 » چنانك مشبع ذكريست ، در آن آغاز نهاد\r\n\r\n\r\n","description":"","footnote":"\r\n( 1 ) - جهانگشا ج 1 ص 81 .\r\n( 2 ) - ايضا ص 1 .\r\n( 3 ) - ايضا ص 11 .\r\n( 4 ) - يعنى سلطان محمد خوارزمشاه .\r\n","page_name":" 54 ","page_number":70},
  {"content":"\r\n\r\nكه اى قوم بدانيد كه شما گناههاى بزرگ كرده‌ايد و اين گناههاى بزرگ بزرگان شما كرده‌اند . از من بپرسيد كه اين سخن بچه دليل مىگويم . سبب آنك من عذاب خداام ، اگر شما گناههاى بزرگ نكردتى خداى چون من عذاب را بسر شما نفرستادى . . . » « 1 »\r\nبر اثر كاميابيهايى كه مغولان در نخستين حملات سريع و چابكانهء خود حاصل كرده بودند در تصور مردم چنين آمده بود كه مشيّت الهى و بخت با آنان يار است و بر اثر مساعدت اقبال هرگونه مقاومت با آنان ناممكن و بىثمر است « 2 » و اين انديشهء ناصواب تا ديرگاه مايهء فتح و پيروزى و پيشرفتهاى پردامنهء مغولان شمرده مىشده است .\r\nاين وحشت و بيم بىحساب را از مغولان ، مىتوان از آنچه ابن الاثير آورده است بهتر دريافت . وى مىگويد « 3 » « شنيده‌ام كه يكى از زنان تتر بخانه‌يى وارد شد و جماعتى از اهل آن را كشت . اهل خانه گمان مىكردند كه وى مردست و چون سلاح از خود بگشود دريافتند كه زنست . پس مردى كه اسير او شده بود ويرا كشت » و باز نقل مىكند كه « مردى از تتار بدربندى رفت كه صد مرد در آن بودند . پس شروع بكشتار يكايك آنان كرد تا همهء آنان را از ميان برد و هيچيك از آنان جرأت نيافت كه بوى آزارى برساند . مردم چنان زبون شده بودند كه كم يا بيش از خود دفاع نمىكردند ، نعوذ باللّه من الخذلان ! » . ابن اثير ازينگونه حكايات عبرت‌انگيز باز هم دارد ، مىگويد : « يكى از تاتار مردى را گرفت ليكن براى كشتنش سلاحى نداشت . بوى فرمان داد تا سر خود را بر زمين نهد و از جاى نجنبد . مرد همچنان باقى ماند تا آن تتر شمشيرى يافت و او را بقتل آورد ! » و باز از قول مردى حكايت مىكند كه مىگفت : « با هفده تن از راهى مىگذشتيم .\r\nسوارى از تاتار بما رسيد و فرمان داد تا كتفهاى يكديگر را ببنديم . همه فرمان او را اطاعت كردند . ايشان را گفتم كه او يكيست و ما هفده تن ، چرا در كشتن او و گريختن تعلل كنيم ؟\r\n\r\n\r\n","description":"","footnote":"\r\n( 1 ) - جهانگشا ج 1 ص 81 .\r\n( 2 ) - ايضا ص 125 .\r\n( 3 ) - كامل التواريخ حوادث سال 617 .\r\n","page_name":" 55 ","page_number":71},
  {"content":"\r\n\r\nگفتند مىترسيم . گفتم او اكنون شما را مىكشد و اگر ما او را بكشيم شايد خداوند ما را رهايى دهد . هيچكس ياراى چنين اقدامى نداشت تا ناگزير من با كاردى او را كشتم و همگان راه گريز گرفتيم و جستيم » .\r\nاين اخبار و همچنين وقايعى كه در خراسان رخ داد با توجه بشمارهء مغولان و سپاهيان چنگيز كه از بين بردن آنان براى چندين ميليون مردان ايران آسان بود ، نشان مىدهد كه ترس و رعب چگونه دلهاى مردم را فراگرفته بود و از علّت‌هاى بزرگ آن مصيبت و دشوارى مسلّما همين ترس و بيم بىنظير عجيبى بود كه مردم از سپاه مغول حاصل كرده بودند . گاه هر سيصد و چهارصد تن ايرانى به آسانى و با سرافگندگى و ضعف و زبونى بى سابقه تن بكشته شدن بدست يك تتار مىدادند اما جرأت نداشتند كه به او آسيبى برسانند و حال آنكه فقط دو سه تن از آنان بىهيچ زحمت نيروى خفه كردن آن يك مغول وحشى را داشتند . مسلما اين ضعف و زبونى مولود حيرتى بود كه حملهء سريع و چابكانه و ايلغار سيل‌آساى مغولان ، كه با نهايت چالاكى صورت مىگرفت ، ايجاد مىكرد ؛ تا مردم به خود آيند و انديشه و تدبيرى براى مدافعه كنند و چاره‌يى براى جنگ تن‌بتن و دفاع فردى بينديشند ، خود را در دست مغولان اسير و زبون مىيافتند و بسرعت راه نيستى مىسپردند .\r\nتحيّر و تأسفى كه ازين واقعهء هائل و آن همه جنايت و كشتار و غارت بىامان بر باز ماندگان مردم ايران و مسلمانان ديگر دست داد واقعا دردانگيز و ملال‌آورست . هر نويسنده‌يى كه در آن اوان تاريخى نوشت يا بمناسبت شرحى دربارهء اين مصيبت عظمى و داهيهء كبرى داد از خامه‌اش خون چكيد . ابن اثير مورخ بزرگ كه درست با همين وقايع حيرت بخش معاصر بود شرحى مستوفى از تحيّر و تأثر خود مىآورد و مىگويد « 1 » :\r\n« چند سال از ذكر اين حادثه ، از بس بزرگ مىدانستم و از آن كراهت داشتم ، اعراض نمودم . قدمى بسوى آن پيش مىرفتم و باز گامى بازپس مىنهادم . كيست كه بتواند\r\n\r\n\r\n","description":"","footnote":"\r\n( 1 ) - كامل التواريخ ذيل حوادث سال 617 .\r\n","page_name":" 56 ","page_number":72},
  {"content":"\r\n\r\nخبر شوم مرگ اسلام و مسلمين را بدهد و كيست كه ذكر چنين حادثه‌يى را آسان شمرد ؟\r\nاى كاش از مادر نزاده و يا پيش ازين مصيبت مرده و يكباره از خاطرها محو شده بودم .\r\nجماعتى از دوستان مرا بر نگارش اين واقعه برانگيختند ليكن من باز در ترديد بودم تا ملاحظه كردم كه ترك امر سودى نمىدهد . پس مىگويم كه اين عمل متضمن ذكر حادثه‌يى بزرگ و مصيبتى عظيم است كه گردش روزها و شامها نتوانسته است نظير آن را بياورد .\r\nاين بليه همهء خلايق را فراگرفت خاصه مسلمانان را ؛ و اگر كسى بگويد كه از آغاز آفرينش آدم تا امروز آدميان بچنين بلاى بزرگى دچار نشده‌اند راست گفته است زيرا هيچيك از تواريخ متضمن واقعه‌يى نظير آن يا نزديك به آن نيست . از بزرگترين حوادثى كه ذكر مىكنند كارى است كه بخت نصر از قتل و ويران كردن بيت المقدس با بنى اسرائيل كرد . بيت المقدس به نسبت با آنچه اين ملعونان از بلادى كه هر يك از آنها چند برابر آن بوده است ، ويران كرده‌اند چه ارجى مىتواند داشت ، و شمارهء بنى اسرائيل به نسبت آنان كه در هريك از شهرها بدست اين قوم كشته شده‌اند چه ارزشى دارد ؟ شايد آدميان هرگز چنين حادثه‌يى را تا انقراض عالم نبينند مگر واقعهء يأجوج و مأجوج .\r\nاما دجّال دست كم كسانى را كه ازو پيروى كنند بجان امان خواهد داد ليكن اينان بر هيچكس ابقا نكردند بلكه زنان و مردان و كودكان را كشتند ، شكم زنان باردار را دريدند و جنين‌ها را بقتل آوردند .  إِنَّا لِلَّهِ وَ إِنَّا إِلَيْهِ راجِعُونَ  و لا حول و لاقوّة الّا باللّه العلىّ العظيم !\r\n« آتش اين حادثه در همه‌جا درگرفت و زيان آن عام بود و بمثابهء ابرى كه باد در دنبال داشته باشد بهمهء شهرها رفت . قومى از طرف چين خروج كردند و قصد بلاد تركستان مثل كاشغر و بلاساغون نمودند و سپس از آنجا بشهرهاى ماوراء النهر مانند سمرقند و بخارا و جز آن تاختند و آنها را تصاحب كردند و با مردمش رفتارى كردند كه بعد ازين خواهيم گفت ؛ پس طايفه‌يى از آنان بخراسان روى نهادند و بسرعت از تملك و تخريب و نهب و غارت آن فراغت يافتند و از آنجا برى و همدان و شهرهاى جبال و بلادى كه تا حدّ\r\n\r\n","description":"","footnote":"","page_name":" 57 ","page_number":73},
  {"content":"\r\n\r\nعراق بود هجوم بردند و آنگاه آهنگ آذربايجان و اران كردند و همهء آنها را بباد ويرانى و كشتار دادند و كسى جز مردم انگشت‌شمار نادر در مدتى كمتر از يك سال از چنگ آنان جان بسلامت نبرد و مثل چنين واقعه‌يى را هيچكس نشنيده است و به ياد ندارد .\r\nچون از آذربايجان و اران فراغت يافتند بدربند شروان روى نهادند . شهرهاى آن را تصرف نمودند و جز قلعه‌يى كه پادشاه آنان بدان پناه برده بود ، هيچ جاى از شرّ آن قوم در امان نماند . سپس به الان و لگزستان و اقوام و قبايلى كه در آن حدود مىزيستند تاخت بردند و بسيارى از مردم آن سامان را بباد قتل و نهب گرفتند و شهرها را ويران ساختند و از آنجا قصد قفچاق كردند . قفچاقيان از همهء تركان بعدد بيشترند ، هركس بمقابلهء آنان آمد كشته شد و باقى به بيشه‌ها و قلل كوهها پناه بردند و بلاد خود را رها كردند تا قوم تتار بر آنها استيلا يافتند .\r\n« اين همه كارها را در مقدارى از زمان انجام دادند كه تنها براى عبور آنان كافى بود ، لا غير ! طايفه‌يى ديگر غير ازينان كه گفتيم بسوى غزنه و توابع و بلاد مجاور آن از شهرها و آباديهاى هند و سيستان و كرمان حمله بردند و در آنها هم همين اعمال بلكه بدتر از آن كردند ، كارهايى كه هيچ‌گوشى مثل آن را نشنيده است !\r\n« اسكندر كه همهء مورخان مىگويند جهان را گشود ، آن را در چنين سرعتى تصاحب نكرد ، بلكه تا حدود ده سال درين كار صرف كرد و كسى را نيز نكشت بلكه باطاعت مردم راضى بود اما اينان بيشتر آبادانيهاى زمين و بهترين و معمورترين آنها را ، كه ساكنانش از همه برگزيده‌تر و از حيث سيرت و اخلاق از همهء جهانيان بهتر بودند ، در حدود يكسال فرا چنگ آوردند ، و بلادى هم كه پى سپر آن قوم نشد چنان دچار ترس و وحشت گرديده بود كه هيچكس سر بر بالين نمىنهاد مگر آن كه در انتظار حملهء ناگهانى آنان باشد !\r\n« اين قوم حاجت بآذوقه و مددى ندارند زيرا گوسفندان و گاوان و ستوران و چهارپايان ديگر را با خود مىبرند و جز گوشت آنها هم چيزى نمىخورند . اما چهارپايان\r\n\r\n","description":"","footnote":"","page_name":" 58 ","page_number":74},
  {"content":"\r\n\r\nسواريشان با سمّ خود زمين را گود مىكنند و ريشهء گياهان را بيرون مىكشند و مىخورند و جو را نمىشناسند و خود اگر بمنزلى فرود آيند به چيزى از خارج حاجت ندارند . آفتاب را هنگام طلوع آن پرستش مىكنند و هيچ چيز را حرام نمىشمرند و گوشت همهء چهارپايان حتى سگ و خوك و جز آن را مىخورند و از نكاح خبرى ندارند بلكه چند تن از مردان با يك زن مىخوابند و اگر پسرى ازو بوجود آيد پدر خود را نمىشناسد .\r\n« اسلام و مسلمانان درين مدّت بمصيبت‌هايى دچار شدند كه هيچيك از امتهاى جهان گرفتار نظير آن نگرديده بودند ، اين‌قوم‌تتار كه لعنت خداى بر آنان باد ، از سوى مشرق پيش آمدند و كارهايى كردند كه هر كه بشنود بشگفتى و حيرت افتد . . . و اذا  أَرادَ اللَّهُ بِقَوْمٍ سُوْءاً فَلا مَرَدَّ لَهُ وَ ما لَهُمْ مِنْ دُونِهِ مِنْ والٍ  . سبب آنكه تاتار توانستند چنين توفيقى يابند آن بود كه مانعى در برابر خود نداشتند زيرا محمد خوارزمشاه بر همهء بلاد و ممالك ما مستولى شده و پادشاهان آنها را كشته و از ميان برده و خود بتنهايى سلطان همهء بلاد گرديده بود ، و چون از آنها منهزم گشت در شهرها كسى براى حمايت آنها و پيش‌گيرى ازين قوم نماند  لِيَقْضِيَ اللَّهُ أَمْراً كانَ مَفْعُولًا  ! » .\r\nاين شرح شايد جانسوزترين و مؤثّرترين شرحى باشد كه در آن روزگار بر قلم يكى از افاضل عالم اسلام در نوحه و ندبه بر تمدّن درهم ريخته و ازهم پاشيدهء اسلامى رفته باشد و چنان كه مىبينيم ابن اثير نيز گناه اصلى را خواه در آنچه نقل كرده‌ايم و خواه بنابر نقلهاى بعدى خود بر گردن محمد خوارزمشاه مىنهد ؛ همچنين بودند سرداران و لشكريان او كه چون غالبا از قنقليان و قفچاقان و ديگر اقوام ترك بودند ، غم ايران و ايرانيان نداشتند و بر سيرت سرور خود مىرفتند . اينان در جنگها غالبا شهرها را رها كردند و گاه نيز ببهانهء آنكه با مغولان از يك نژادند پنجه در پنجهء آنان نيفگندند ، چنان كه به مثل در بلخ بعد از سه روز جنگ ، شبانگاه شهر را رها كردند و بخراسان گريختند « 1 » و در اترار هم دسته‌يى از قنقليان در آغاز جنگ خود را كنار كشيدند و گفتند با همنژادان\r\n\r\n\r\n","description":"","footnote":"\r\n( 1 ) - ابن اثير حوادث 617 .\r\n","page_name":" 59 ","page_number":75},
  {"content":"\r\n\r\nخود ستيز نمىكنيم « 1 » ؛ و برين قياس كن !\r\nاز ديگر نويسندگان اين عهد هم غالبا اشاراتى دردزا دربارهء اين فاجعهء بىنظير داريم كه ذكر همهء آنها موجب دراز شدن كلام خواهد بود و بهترست كه خواننده بدانها مراجعه كند « 2 » .\r\n\r\nمقاومتها و قيامهاى ايرانيان و ادامهء كشتار و ويرانى\r\nآنچه گفتيم دربارهء آغاز كار مغولان بود . شدّت عمل آن وحشيان آدمىكش بدرجه‌يى بود كه هر دشوارى بعدى را بر ايرانيان آسان ساخته بود . در برابر بلاى عظيم بليّه‌هاى كوچك نمونهايى از آسايش بهشتى به نظر مىآيد ! ايرانيانى كه با آن داهيهء دهيا و آن مصيبب عظمى و آن بلاى بىبديل بىامان مواجه شده بودند با خواريها و ذلّتهاى ديگر آسان برخورد كردند و كمتر از آن نامى بميان آوردند ، ولى حقّ مطلب آنست كه بلاى مغول تنها با حملهء چنگيز پايان نيافت بلكه با حمله‌هاى سرداران و سپاهيان قتّال تاتار و مغول تا هولاگو و ازو ببعد تا پايان دورهء ايلخانان و از آن پس بصورتهاى گوناگون تا ديرگاه ادامه داشت . هر روز آسمان رنگى مىنمود و هر شب آبستن محنتى مىشد و هرچند - گاه يك بار در ناحيه‌يى و ولايتى و شهرى آتش بيداد و قتل زبانه مىكشيد . عطا ملك كه خود ناظر اين وقايع بود ، دربارهء محنت‌هاى طولانى خراسان و عراق سخن مىگويد و آن را به تب‌لازم تشبيه مىكند كه از جسم آدمى بيرون نرود . وى در باب تجديد عمارت و آبادانى ماوراء النّهر تا حدود سال 658 سخن مىگويد و ازين باب خشنودست « بخلاف خراسان و عراق كه عارضهء آن حمّى مطبقه و تب‌لازمه است ، هر شهرى و هر ديهى را چند نوبت كشش و غارت كردند و سالها آن تشويش برداشت و هنوز تا رستخيز اگر توالد و تناسل باشد غلبهء مردم بعشرآنچ بوده است نخواهد رسيد و آن اخبار از آثار اطلال و\r\n\r\n\r\n","description":"","footnote":"\r\n( 1 ) - تاريخ جهانگشا ج 1 .\r\n( 2 ) - ياقوت ، معجم البلدان ذيل اسم مرو ؛ وفيات الاعيان لابن خلكان چاپ مصر ج 2 ص 317 ؛ طبقات ناصرى از منهاج سراج ، ج 2 ؛ المعجم فى معايير اشعار العجم مقدمهء مصنف بر كتاب ، و غيره .\r\n","page_name":" 60 ","page_number":76},
  {"content":"\r\n\r\nدمن توان شناخت كه روزگار عمل خود بر ايوانها چگونه نگاشته است « 1 » . . . »\r\nبعد از وقايع ماوراء النهر و خراسان حملات سرداران ديگر و مأموران حكومت در ايران يا تكميل فتوحات تاتار درين سرزمين مدتها ادامه داشت . بعد از قوريلتاى سران مغول در سال 626 اردوى عظيمى بفرماندهى جرماغون نوين عازم ايران و تعقيب سلطان جلال الدين خوارزمشاه كه در عراق و آذربايجان كرّوفرّى داشت ، گرديد . جرماغون مأمور بود كه هم كار سلطان جلال الدين را يكسره كند و هم فتوحات مغول را در غزنين و كابل و سند و زابلستان و لرستان و گيلان و اران و آذربايجان و الجزيره و جز آنها تكميل نمايد .\r\nاين‌بار اگرچه امرا و حاميان مملكت تقريبا يكسره از ميان رفته بودند ، ليكن مردم ايران تا آنجا كه مقدورشان بود مقاومت مىكردند . به همين سبب كشتار مردم و ويران كردن شهرها مانند سابق ادامه يافت . قاضى منهاج سراج دربارهء همين اردو مىگويد كه « چون بر طرف عراق آن لشكر برفت ، پنجاه هزار مغل و ديگر اجناس بزرگان تركستان و اسيران خراسان كه روى بدان ديار نهادند ، به قدر صد هزار سوار بود ، در شهور سنهء ثلاث و عشرين و ستمائه . چون بدان ديار رسيدند ، جملهء شهرهاى عراق و جبال و اران و آذربيجان و گيلان و ولايت رستم‌دار كه در اطراف بحر خزر است تا دربندان و آذربيجان و طبرستان خراب شد ، و همدرين عهد لشكرهاى مغل از طرف تركستان نامزد كابل و غزنين و زابلستان شد . . . و از جانب تركستان طاير بهادر نامزد هرات شد و لشكرهاى مغل به طرف بلاد نيم‌روز برفت . . . و قلعهء ارگ سيستان را كه بر ركن شرقى و شمالى شارستان سيستانست دربندان دادند و مدّت نوزده ماه در پاى آن قلعه مقام كردند ، هر چند كه كفّار مغول جدّوجهد مىنمودند به هيچ‌وجه در آن قلعه دست نيافتند تا رنجورى\r\n\r\n\r\n","description":"","footnote":"\r\n( 1 ) - اشاره است به اين دو بيت منسوب بفردوسى :\r\n چو بد كردى از كرده ايمن مباش * نه چشم زمانه بخواب اندرست\r\nبر ايوانها نقش بيژن هنوز * بزندان افراسياب اندرست \r\n","page_name":" 61 ","page_number":77},
  {"content":"\r\n\r\nو و با بر جماعت مسلمانان قلعه غالب شد و كار خلق بجايى رسيد كه صد مرد و دويست مرد بيك موضع كه جمع مىبودند به يك‌بار ، حاشا من السامعين ، برحمت حق تعالى مىپيوستند ! ثقات روايت كرده [ اند 
  ] كه شبى اهل قلعه تدبير كردند تا در شب به جهت دفع لشكر مغل كمين سازند و در بعضى از تنورهاى دروازهء شمالى بنشينند و چون بامداد شود از دروازهء شرقى حصار مرد جنگ بيرون رود و بجهاد مشغول گردد . چون لشكر مغل روى بدان طايفهء غازيان نهند از دروازهء شرقى بيرون آمده بر بالاى قلعه طبل بزنند ، چون آواز آن طبل بدان طايفه برسد كه در كمين‌اند ، از دروازهء شمالى كمين گشايند و از پس پشت لشكر كفار درآيند و غزائى بسنّت بكنند . برين ترتيب و قرار به قدر هفتصدمرد لشكرى تولكى « 1 » تمام سلاح از قلعه نيم شب بدان طرف كه قرار بود بكمين‌جاى برفتند و قرار گرفتند .\r\nبامداد چون فرض بگزاردند ، اهل قلعه سلاح پوشيدند و از دروازهء شرقى بيرون رفتند و جهاد آغاز كردند ؛ و كفّار مغل از لشكرگاه خود روى بدان مسلمانان غازى آوردند و جنگ سخت آغاز شد . چون هر دو لشكر به زخم شمشير و نيزه و تبر درهم آويختند ، بر آن قرار شبانه به جهت گشاده كردن كمين طبل حصار فروكوفتند ، يك‌كرّت و دوكرّت ، هيچ مردى از كمين بيرون نيامد و از آن طايفه اثرى پيدا نشد . ملك تاج الدين ينالتكين معتمدان فرستاد ، چون بدان موضع آمدند تمام هفتصد مرد را مرده يافتند ، جان به حق تسليم كرده ، و دريشان هيچ اثر حيات باقى نمانده بود ! » « 2 »\r\nمراد من از نقل اين قطعه نشان دادن نمونه‌يى از مقاومت مردم و كيفيت ابتلا آتى بود كه درين قبيل حوادث بدان دچار مىشده‌اند . در غور و غزنين و نواحى ديگر ايران همين‌گونه مقاومتهاى مردانه صورت مىگرفت و عادة بخشم مغولان و قتل و غارتهاى عجيب منتهى مىشد .\r\nقيام جلال الدين خوارزمشاه در خراسان ، به شرحى كه ديده‌ايم ، باعث شد بود\r\n\r\n\r\n","description":"","footnote":"\r\n( 1 ) - تولك از قراء و نواحى غور بود كه مردم آن بجنگ‌آورى شهرت داشتند .\r\n( 2 ) - طبقات ناصرى ص 683 - 685 .\r\n","page_name":" 62 ","page_number":78},
  {"content":"\r\n\r\nكه مردم بسيارى از بلاد كه طعم سخت‌كشيهاى مغول را چشيده و از آنان كينها در دل جاى داده بودند ، بر شحنگان آن قوم بشورند و كشتارهايى از آن وحشيان بكنند . جلال - الدين لشكريان مغول را در حدود پروان ميان باميان و غزنين چندبار منهزم كرده بود و « خبر آن فتح بجملهء شهرها برسيد . شحنگان مغول را بهر شهر و قصبه كه بودند بدوزخ فرستادند . چون چنگيز خان سلطان جلال الدين را بلب آب سند منهزم گردانيد ساور بهادر را با اوگتاى بغزنين فرستاد تا شهر غزنين را خراب كرد و خلق را از شهر بيرون آورد و شهيد گردانيد . . . فىالجمله بهر طرفى از اطراف غور و خراسان و سيستان شحنگان و حشمها نامزد شد و تمامى زمستان آن افواج و حشم مغل كه به اطراف رفته بودند قتال كردند ، چون خبر كشتن شحنگان بچنگيز خان رسيده بود ، فرمان داد كه آن خلق را من كشته‌ام ، از كجا زنده شدند ؟ درين كرّت فرمان چنانست كه سر خلق را از تن جدا كنند تا زنده نشوند ! برين جمله همهء شهرهاى خراسان را بار ديگر خراب كردند و لشكرى كه بدر سيستان رفته بود سيستان بجنگ بگرفتند و در هر كوى و در هر خانه جنگ بايست كرد ، تا بر خلق دست يافتند ، كه مسلمانان سيستان از زن و مرد و خرد و بزرگ جمله جنگ كردند ، از كارد و بتيغ ، تا همه كشته شدند و عورات همه شهادت يافتند » « 1 » . درين قيامها و مقاومتها همه‌جا مردم شكست نمىيافتند بلكه‌گاه شكستهاى سخت بر مغل وارد مىشد از آن جمله در سال 620 همهء مهاجمان بر قلعه سيف‌رود را بىكم‌وكاست از پاى درآوردند « 2 » و نظاير اين مقاومتها مخصوصا در ناحيهء غور و غرجستان ( - غرستان ) و نواحى شرقى خراسان فراوان بود .\r\nبهرحال اردوى جرماغون در ايران غوغاى تازه‌يى از قتل و غارت و تخريب به راه انداخت و بعد از قتل جلال الدين در سال 628 آذربايجان و ارّان و الجزيره را تا فرات بشدّت دستخوش ويرانى كرد و وحشت بىسابقه‌يى از خود در ميان مردم جنگى و شهرى\r\n\r\n\r\n","description":"","footnote":"\r\n( 1 ) - طبقات ناصرى از صفحهء 664 ببعد .\r\n( 2 ) - ايضا ص 673 .\r\n","page_name":" 63 ","page_number":79},
  {"content":"\r\n\r\nبوجود آورد چنان كه هيچكس ياراى پايدارى در برابر آن گروه نداشت . بااينحال مقاومت بعضى از شهرهاى ايران شايستهء تحسين است و از آن جمله است اصفهان كه براى تسخير آن شهر « مدت پانزده سال ببايست تا شهر سپاهان مسلّم توانستند كرد . اگر قاضى سپاهان شهادت نيافتى ، كفّار را گرفتن سپاهان مسلّم نشدى كه لشكر جرماغون و خيتانوين مدّت پانزده سال بر در شهر صفاهان و حوالى آن جنگ و قتال مىكردند و اهل صفاهان درين مدت دروازه‌هاى شهر باز كرده بودند ، چنان كه شب دروازه بسته نبودى و از غايت جلادت غازيان صفاهان مغل را مجال درون رفتن نبودى تا مردى را جماعت مرتدّان از راه بردند كه قاضى را ببايد كشت كه فتنهء محافظت شهر درپى اوست ، چون قاضى را شهيد كردند شهر بگرفتند » « 1 » .\r\nمقاومتها و قيامهاى ديگرى هم در ايران اين عهد وجود داشت ، مانند مقاومت مردانهء تيمور ملك در گيرودار حملهء چنگيز « 2 » و قيام تارابى كه بيشتر وضع دينى داشت « 3 » و دفاع نوميدانهء خليفهء عباسى و سرداران او كه در تمام مدت مأموريت جرماغون نوين ادامه داشت و چند بار شكست سپاهيان مغول در اطراف بغداد و در عراق منجر گرديده بود و درين فتوحات مخصوصا ابو بكر پسر المستعصم و سليمان شاه ايوائى سردار او مؤثر بودند .\r\nاين مقاومتها اگر با نقشه و تدبير و وحدت عمل همراه بود مسلما كار مغول را مىساخت و نام پليد آنان را از صفحهء ايران برمىانداخت . آنوقت شايد جبران خرابيها و قتل عامها تا حدّى امكان مىيافت ليكن از بدبختى اينها همه حركت مذبوح و نبردهاى منفرد بىثمر بود و تنها نتيجه‌يى كه داشت برانگيختن خشم مغول و تحريك و تحريض آنان بكشتارهاى فجيع جديد و وارد ساختن خرابيهاى تازه بود . بدين ترتيب در مدتى\r\n\r\n\r\n","description":"","footnote":"\r\n( 1 ) - طبقات ناصرى ص 703 .\r\n( 2 ) - جهانگشاى جوينى ج 1 ص 70 .\r\n( 3 ) - ايضا ص 85 .\r\n","page_name":" 64 ","page_number":80},
  {"content":"\r\n\r\nدراز قسمت بزرگى از ايرانيان از خرد و بزرگ و پير و برنا و زن و مرد و كودك و سالخورده از دم تيغهاى بيدريغ گذشتند و از خون آنان اين سرزمين كهنسال پرحادثه سيراب شد !\r\nكشتار هلاگو در عراق و اطراف بغداد و علىالخصوص در شهر بغداد و ويرانيهايى كه در پايتخت زيباى خلفا كرده بود داستانى ديگر دارد . اعمال او با اسمعيليان و ويران كردن قلاع آنان و سوزانيدن كتابخانهاى گرانبهاى آن قوم هم از همين قبيل اعمال وحشيانه است كه ذكر هر يك بتفصيل و توضيح مايهء درازى سخن خواهد بود .\r\nدر عهد ايلخانان ايران ، اگرچه برخى از آنان كوشش داشتند كه موجبات آرامش اوضاع را فراهم آورند ، ليكن چون سرداران و سپاهيان آنان همه از مغول بودند هروقت و هرجا كه لازم مىدانستند شدّت عمل سابق را تجديد مىكردند .\r\nدر دورهء سلطنت اباقا خان ( 663 - 680 ) حملاتى بوسيلهء بركاى پسر جوجى خان ( بسال 664 ) بر اران و گرجستان تا حدود نهر ارس صورت گرفت كه با كشتار و غارت بسيار همراه بود و چندى بعد يعنى در سال 668 براق خان پادشاه اولوس جغتاى ، يعنى ماوراء النهر و قسمت بزرگى از تركستان شرقى ، با همدستى برادر خود تگوداراغول كه در حدود نخجوان اقامت داشت و ظاهرا مطيع ايلخانان بود ، بر بلاد ايلخانان يورش برد .\r\nاين دو برادر از شرق و غرب بتاخت‌وتاز درآمدند . اگرچه تگودار اغول زود از پاى درآمد ليكن براق به آسانى از جيحون گذشت و در خراسان قتل و غارت آغاز نهاد تا در ذى الحجهء سال 668 شكست يافت و بماوراء النهر بازگشت « 1 » . پسر همين براق يعنى اوجاى در سال 695 بعهد سلطنت غازان خان بخراسان تاخت و عاقبت بهمّت امير نوروز شكست يافت .\r\nدر دوره‌هاى اخير ايلخانان مخصوصا از عهد سلطنت پادشاه مسلمان ايلخانى غازان خان و وضع ياساى او نظام كشور افزايش يافته و اندكى از آزار بىامان مغولان كاسته شده بود ليكن انقلابات بعد از فوت ابو سعيد بهادر خان ( 736 ) وضع دشوار جديدى\r\n\r\n\r\n","description":"","footnote":"\r\n( 1 ) - دربارهء فتنه او رجوع شود به جامع التواريخ ص 746 ببعد .\r\n","page_name":" 65 ","page_number":81},
  {"content":"\r\n\r\nبراى ايرانيان ماتمزده فراهم آورد و موجب قتل و غارت تازه‌يى بدست سرداران امارت جوى گرديد . تاخت‌وتازهاى پياپى ملوك الطوايف بعد از ايلخانان هم خود سربار وضع قديم گرديده و آرامش موقت ايران را برهم زده بود .\r\nاز عجايب امور كه در دورهء ايلخانان بدان بازمىخوريم عملى است كه با بخارا كردند . توضيح اين واقعهء فجيع كه قريب پنجاه هزار تن از مردم آن شهر را بقتل آورد چنين است كه در سال 671 آق بك نام كه مدتى مستحفظ قلعهء آمويه و مردى خبيث بود در مقام ييلاق كيتوبوقا به خدمت اباقا خان رسيد و به دو گفت كه مهاجمان بيگانه كه از آنسوى آب يعنى از آسياى مركزى بايران مىتازند نخست در بخارا توقف و تجديد نيرو مىكنند و سپس عازم اين ديار مىشوند ، پس مصلحت در آنست كه بخارا را ويران كنيم .\r\nاباقا اين تدبير را پذيرفت و مغولى را بنام يسودار اغول مأمور كوچ دادن بخارائيان بخراسان كرد و گفت كه اگر بخارائيان مقاومت كنند شهر را غارت كند . وى با گروهى از سپاهيان مغول بدان جانب رفت و كش و نخشب را چند بار تاراج نمود و سپس قصد بخارا كرد و سپاهيان او دست بغارت و كشتار گشودند و در مدرسهء مسعود بك كه بزرگترين مدرسهء آن شهر بود آتش درافگندند و آن را با نفائس كتب سوختند و يك هفته سرگرم قتل و غارت بودند و در پايان هفته خواستند تا شهر را يكباره بسوزانند ، درين حال دو تن از نوادگان جغتاى با گروهى مغول از راه فرارسيدند و از فرستادگان اباقا « سوقات » خواستند يعنى نصيبى از اموال غارت شده را مطالبه نمودند و سپس جمعا دست بكشتار بقية السيف اهالى زدند « و تا مدّت سه سال از طرفين قتل و غارت كردند تا چنان شهرى معظم و ولايت آن بكلّى خراب شد و مدّت هفت سال هيچ جانور نبود ! » « 1 » .\r\nاينست نمونه‌يى از دورهء استقرار حكومت ايلخانان در ايران كه به ظاهر دوره‌يى آرام تصور مىشد ليكن آن هم خالى از محنتهاى دوران حمله و هجوم مغول نبود .\r\nاز نمونهاى ديگرى كه مىتوان داد وضع فارس است از آن هنگام كه حكومت\r\n\r\n\r\n","description":"","footnote":"\r\n( 1 ) - جامع التواريخ چاپ آقاى دكتر كريمى ص 766 - 767 .\r\n","page_name":" 66 ","page_number":82},
  {"content":"\r\n\r\nاتابكان فتور و سستى پذيرفت و عمّال مغول مستقيما در امور آن سرزمين آباد دخالت يافتند . درين دوره بر اثر تشتت اوضاع و تغلب مقاطعه‌كاران و مردم فرومايه و زورگويى و آزار آنان بمردم و ظهور قحط و غلا و تاراج و قتل و حمله‌هاى بعضى از مهاجمان و انواع اين مصائب جديد بسيارى از مردم از ميان رفتند « و فى الجمله درين مدت توالى النّوائب قرح الى قرح و ملح على جرح دست داد ، مصراع : فى كلّ دار انّة و زفير ، در هر سرايى نوحه‌سرايى و در هر كاشانه‌يى غم‌خانه‌يى و در هر جگرى از لوعت مصيبت تيغى و مستصحب هر نفسى ناله‌يى و دريغى . . . » « 1 »\r\nدر همين ايّام كه مصادف با عهد غازان خان با ياساى فريبنده‌اش بود ، بعد از و با و قحط و غلاى سال 698 ، يعنى بسال 699 عمّال ايلخان در فارس آتشى از بيداد روشن كردند و « تمامت طوائف از اشراف تا سفساف « 2 » در مضايق عذاب و حرائق عقاب افتادند و در تمامت ولايات ساير رعايا از تكثير صاحب بلوك و خطاب تسعير زائد و كساد غلّه در معرض انواع محنت و بلا بودند و ايلچيان كه از ديوان اعلى جهت هرگونه مصالح و اسماع احكام باعمال مىرفتند ، اخراجات و علوفات و توقّعات ايشان از خاصهء رعايا واقع مىشد » « 3 » و بانواع راهها مردم را آزار مىدادند و جيب آنانرا مىبريدند . « احوال رعايا برين وجه بود امّا ارباب بلوك را انواع انكسار و انزجار از همهء جهات روى نمود . . . و كار ايشان چون حمّى مطبقه و فالج مشكل مرضى نامرجوّ البرء بود » « 4 » زيرا با آنكه قيمت غلّات آنان بسبب فراوانى باران و پراگندگى جمعيّت و جلاء وطن ارزان شده بود ، باز محصلان « ديوان اعلى » ماليات به ميزان قيمت سال پيش يعنى به قيمت سال قحط مطالبه مىكردند و آن را به زور چوب و تهديد و قتل و آزار باضافه « زوائد اخراجات محصلان از مهلتانه و خدمات و علوفات » مىستاندند .\r\n\r\n\r\n","description":"","footnote":"\r\n( 1 ) - تاريخ وصاف ، تهران 1338 ، ص 361 .\r\n( 2 ) - سفساف : مردم فرومايه و بيكاره .\r\n( 3 ) - تاريخ وصاف ص 362 .\r\n( 4 ) - تاريخ وصاف ص 362 .\r\n","page_name":" 67 ","page_number":83},
  {"content":"\r\n\r\nامثال اين ظلمها و ستمها چه در ولايت فارس و چه در ديگر نواحى بحدّى بود كه اگر بخواهيم بنقل شواهدى دربارهء آنها ازينسوى و آنسوى بپردازيم « مثنوى هفتاد من كاغذ شود » و ملال خواننده بنهايت رسد .\r\n\r\nدوران غارات\r\nغارت و چپاول مغولان در ايران امرى طبيعى بود . آن وحشيان فقير و گرسنهء بيابانى بهر سو كه تاختند در حقيقت و واقع به قصد تحصيل ثروت و بچنگ آوردن مال و رفع احتياجات مادّى و امثال اين امور بود . هجوم مغول در مبنى و اساس ، مانند حملهء عرب ، با غرض اقتصادى همراه بود ، و جهانگشايى يا گرفتن انتقام از سلطان محمد خوارزمشاه بهانه‌يى ظاهرى بوده است . اگر بخواهيد فقر مغولان را پيش از هجوم بايران باغناى آنان بعد ازين واقعهء هايل بسنجيد بعبارات زيرين از عطا ملك جوينى توجه كنيد :\r\n« تتار را موضع اقامت و منشاء و مولد واد غير ذى ذرع است و با طول و عرض دور آن زيادت از هفت هشت ماهه راهست . طرف شرقى با ولايت ختاى دارد و طرف غربى با ولايت ايغور و شمال با قرقيز و سلنكاى و جنوب با تنگت ( - تنگغوت ) و تبّت . پيش از خروج چنگيز خان ايشان را سرى و حاكى نبودست . هر قبيله يا دو قبيله جدا جدا بودند و با يكديگر متّفق نه ؛ و دايم ميان ايشان مكاوحت و مخاصمت قايم بود و بعضى سرقه و زور و فسق و فجور را از مردانگى و يگانگى مىدانسته‌اند ؛ و پوشش از جلود كلاب و فارات و خورش از لحوم آن و ميتهاى ديگر ، شراب از البان بهايم و نقل از بار درختى به شكل ناژ كه فسوق گويند ؛ و همان درخت ميوه‌دار بيش نروبد و در بعضى كوهها باشد ، و از افراط سرما چيزى ديگر نه ؛ و علامت امير بزرگ آن بوده است كه ركاب او از آهن بوده است ، باقى تجمّلات ازين قياس توان گرفت . و برين جمله در ضيق حال و ناكامى و و بال بودند تا چون رايت دولت چنگيز خان افراخته گشت از مضايق شدّت بفراخى نعمت رسيدند و از زندان ببستان ، و از بيابان درويشى بايوان خوشى و از\r\n\r\n","description":"","footnote":"","page_name":" 68 ","page_number":84},
  {"content":"\r\n\r\nعذاب مقيم « 1 » بجنّات نعيم ؛ و لباس از استبرق و حرير واطعمه و فواكه  وَ لَحْمِ طَيْرٍ مِمَّا يَشْتَهُونَ   وَ فاكِهَةٍ مِمَّا يَتَخَيَّرُونَ  و اشربة مختوم  خِتامُهُ مِسْكٌ  ؛ و ازين وجه درست شد كه دنيا بحقيقت بهشت اين جماعت است . بضاعات كه از اقصاى مغرب مىآرند بنزديك ايشان مىكشند و آنچ در منتهاى مشرق مىبندند در خانهاى ايشان مىگشايند . بدرها و كيسها از خزانهاى ايشان پر مىكنند . كسوت همه مرصّع و زربفت گشته و در اسواق موضع اقامت ايشان جواهر و ديگر قماشات چنان رخص گرفته است كه اگر با معدن و كان آن برند يكى در دو بها زيادت آورد ؛ و كسى كه بدين موضع قماشى آورد زيره است كه بكرمان تحفه مىآرد و آب عمّان را نوباوه . و هركس ازيشان مزارع ساخته و زرّاع را در مواضع معيّن كرده و مأكولات فراوان شده و مشروبات چون آب جيحون روان . بفرّ دولت روزافزون و سايهء حشمت همايون چنگيز خان واروغ او كار مغول از چنان مضايق و تنگى بامثال چنين وسعت و نيكى رسيده است و ديگر طوايف را همچنين كار با نظام گشته و روزگار قوام گرفته و هركس كه استطاعت آن نداشته كه از كرباس بستر سازد سودا با ايشان بيك نوبت پنجاه هزار و سى هزار بالش نقره و زر مىكند و بالشى پانصد مثقال است زر يا نقره ، و قيمت بالشى درين حدود هفتاد و پنج دينار ركنى باشد كه عيار آن چهار دانگست ! » « 2 »\r\nاين همه مال و مكنت و درهم و دينار و اطلس و ديبا و غلامان و زارعان و اهل حرفه از راه غارت بلاد و اسير كردن بندگان خدا و تشكيل دسته‌هاى بزرگ حشر بوجود آمده بود كه بيشتر و نزديك به تمام را از ايران و چين برده بودند . نتيجهء چنين عملى ثروتمندى بىحساب غارت‌كنندگان و فقر دردانگيز غارت‌شدگانست .\r\nهر شهر يا ناحيه‌يى كه به تصرف مغولان درمىآمد يا از راه تسخير و غلبه بود و يا از طريق تسليم وايلى . در صورت اخير بتعيين خراجى ساليانه قناعت مىشد و شخنه‌يى براى نظارت\r\n\r\n\r\n","description":"","footnote":"\r\n( 1 ) - مقيم ؛ دايم ، پيوسته .\r\n( 2 ) - جهانگشاى جوينى ج 1 ص 15 - 16 .\r\n","page_name":" 69 ","page_number":85},
  {"content":"\r\n\r\nدر امور نظامى و مالياتى آن ناحيه معين مىگرديد تا خراج را بموقع بحكومت مركزى برساند . اين وضع معمولا كمتر اتفاق مىافتاد و عادة مغولان شهرها و نواحى را با هجوم و از راه تسخير نظامى به تصرف درمىآوردند . درين حال غارت شهر حتمى و مسلّم بود و در چنين صورتى بدين نحو عمل مىشد : اگر « خان » ، يا سردار او ، نسبت بمردم شهر عطوفت و محبتى ابراز نمىكرد فرمان مىداد تا گروهى از آنانرا بكشند و گروهى از مردان را كه نيروى كار داشته باشند براى حشر و پيشه‌ورى بگيرند و از زنان جوان هم عده‌يى را براى تقسيم بين خان و شاهزادگان و سرداران انتخاب كنند . اگر گروهى از خلق باقى مىماندند بشكرانهء سلامت مىبايست تاوانى بدهند و مبلغ آن نيز معلوم مىشد و شهريان ناگزير بودند كه آن را بپردازند و دفاين و ذخاير را هم نشان دهند « 1 » ؛ در صورت لطف و محبت بمردم ناحيه و شهرى بدانان تكليف مىنمودند كه از ما يحتاج به قدر ضرورت بردارند و بصحرا روند و خانها را همچنان بگذارند تا لشكر غارت كند « 2 » . كندن زمينها و بيرون آوردن ذخاير از آنها هم بر رسم تركان خوارزمى امرى معتاد بود « 3 » و گاه كار ازين حدود مىگذشت و بشكافتن شكم اسيران منجر مىشد تا اگر از جواهر و نقود چيزى بلعيده باشند از شكم آنان بيرون آورند . در ترمد بعد از آنكه مغولان بسيارى از خلق را كشتند « بوقت آنكه فارغ شدند عورتى را ديدند ، گفت بر من ابقا كنيد تا مرواريدى بزرگ دارم ، بدهم . بعد از مطالبت مرواريد گفت آن مرواريد را التقام كرده‌ام ، شكم او بشكافتند و حبوب مرواريد از آنجا برداشتند و بدين سبب بفرمود تا شكم كشتگانرا مىشكافتند » « 4 » . هنگام غارت معمولا كوىبكوى و خانه‌بخانه در معرض هجوم قرار مىگرفت و هرجا هرچه گوهرينه و نقدينه بود بعنف مىربودند واى بسا كسانى كه بر سر اين غارت از پاى درمىآمدند و\r\n\r\n\r\n","description":"","footnote":"\r\n( 1 ) - جهانگشاى جوينى ج 1 ص 82 - 83 و موارد ديگر .\r\n( 2 ) - ايضا همان كتاب ج 1 ص 79 .\r\n( 3 ) - ايضا ج 1 ص 126 .\r\n( 4 ) - ايضا ج 1 ص 102 .\r\n","page_name":" 70 ","page_number":86},
  {"content":"\r\n\r\nبر خاك هلاك مىافتادند .\r\nالبته در غارتها حصهء خانان و سرداران و شاهزادگان برجاى بود و بموقع بهريك از آنان مىرسيد « 1 » . مغولان و ايلخانان مغولى ايران و سرداران و صاحب تيولان آنان تنها بغارت اكتفا نمىكردند و بعد از استقرار در ايران هر ساله باجها و خراجهاى سنگينى بر هريك از نواحى تعيين مىنمودند كه به زور و عنف و گاه بشكنجه و آزار از مردم گرفته مىشد . شمه‌يى دربارهء كيفيت اين عمل پيش ازين گفته و ديده‌ايم و ديگر تكرار آن را لازم نمىشمريم .\r\n\r\nقواعد و آداب و رسوم مغول و تاتار\r\nدر ذيل اين مقال لازمست خلاصه‌يى دربارهء قبايل تاتار و مغول و آداب و رسوم آنان بياوريم زيرا اين آداب و رسوم ، چنان كه زبان آن اقوام ، خواه‌وناخواه در ملّتهاى مغلوب مؤثر بوده است و در ايران قرن هفتم و هشتم هجرى به نمونهاى فراوانى ازين تأثير در ايران بازمىخوريم :\r\nاقوام تاتار و مغول و ترك كه همراه چنگيز بايران هجوم آوردند ، چنان كه پيش ازين ديده‌ايم از شعب متعدد زردپوستى مانند تاتار ، قونقرات ، جلاير ، اويرات ، قيات ، كرائيت ، نايمان ، تنگوت ( تنگغوت ) ، اويغور ، قنقلى و قفچاق بودند . اين اقوام اگرچه همه مغول نبودند ليكن از حيث مميزات نژادى و لسانى به يكديگر نزديكى داشتند و حتى بايد گفت كه در اواخر كار شمارهء اقوام غير مغول بر مغول و تاتار فزونى داشت ولى بسبب آنكه غلبهء نظامى و سياسى با مغول و تاتار بود همه را تاتار ( تتر ) يا مغول مىخواندند .\r\nاين اقوام مردمى بيابانگرد و چادرنشين بودند كه با چهارپايان و گله‌هاى خود دنبال چراگاهها و آبشخورها نقل مكان مىكردند و تا مدتى دراز بعد از غلبه بر ملل متمدن هنوز با همان عادات و رسوم بيابانگردى و زندگانى خرگاهى بسرمىبردند تا بتدريج تحت تأثير بعضى از رسوم و آداب اقوام تابع خود مانند چينيان و اويغوريان و ايرانيان قرار گرفتند .\r\n\r\n\r\n","description":"","footnote":"\r\n( 1 ) - جامع التواريخ ص 746 .\r\n","page_name":" 71 ","page_number":87},
  {"content":"\r\n\r\nوجه اشتراك قبايل و اقوام مختلفى كه اردوهاى عظيم چنگيز خان را بوجود مىآوردند اطاعت از ياساى چنگيزى بود كه اساسا تحت تأثير عقايد و رسوم مغول قرار داشته و چنگيز نيز احكامى بر آنها افزوده بود . ياسانامهء بزرگ چنگيزى با احترام بسيار زيادى بوسيلهء اقوام مغول اطاعت مىشده و جنبهء تقدس داشته و سرپيچى از آن ممكن نبوده است . ياساى چنگيزى مجموعه‌يى از احكام دربارهء كيفيت نظام كشورى و لشكرى و قوانين لشكركشى و فتح بلاد و تشكيل قوريلتاى ( شورى ) ها و انواع پاداشها و مجازاتها و شرايط هريك و آداب زندگانى و قوانين مربوط به آن و قواعد شكار و جز آن بود .\r\nياساى چنگيزى مدتهاى دراز اساس انتظامات كشورى و لشكرى در ممالك تابع مغولان و از آن جمله ايران بوده و به همين سبب تأثيراتى در امور اجتماعى اين كشور داشته و تمام اصطلاحات آن مدتها در آثار نويسندگان و مؤلفان ايران به كار مىرفته است . اگر چه بعدها غازان خان پادشاه مسلمان ايلخانى كوشيد ياساى جديدى در ايران باب كند ليكن اثر ياساى چنگيزى مدتها ، حتى در دورهء تيموريان ، كم‌وبيش برجاى مانده بود .\r\nبنابر ياساى چنگيزى مغولان نمىتوانستند القاب و عناوين متعددى داشته باشند و اگر كسى بسلطنت مىنشست بر اسم خود لقب « قاآن » يا « خان » را مىافزود و شاهزادگان را به همان نام مىخواندند كه از كودكى داشتند چه در حضور و چه در غياب . در مكتوبات هم رعايت اين اصل را مىكردند و مقصود را بدون حشو و زوايد و القاب و عناوين بيان مىنمودند . شكار در ياساى چنگيزى در مدت زمستان كه وقت جنگ نبود يك امر جدّى محسوب مىگرديد و با قوانين و شرايط خاص همراه شده بود و مقصود آن بود كه ازين راه با مشقتهاى جنگ و به كار بردن سلاح خو گيرند و طرز محاصره و كشتار را بياموزند . معمولا شكار با تشريفات خاص و پيش‌بينىهاى طولانى و با « نركه » هاى وسيع كه نتيجهء آن جمع‌آورى حيواناتست ، انجام مىگرفت و بكشتار بيشتر آنها و رها كردن معدودى حيوانات زخم‌خوردهء مجروح در آخر كار منجر مىشد . عطا ملك جوينى\r\n\r\n","description":"","footnote":"","page_name":" 72 ","page_number":88},
  {"content":"\r\n\r\nگويد : « منال جنگ و قتل و احصاء كشتگان و ابقاء بقايا هم برين منوال است و برين مثال حذ و النّعل بالنّعل ؛ چه آنچ باقى گذارند در نواحى ، از آن درويشى چند معدود رنجور باشد » « 1 » . مقرّرات مربوط بلشكريان و لشكركشى سخت بود به نحوى كه سپاهيان را به صورت رعيّتى در هيأت لشكرى و سربازانى در زىّ رعيّت درميآورد . لشكريان مغول همهء وسايل كار خويش را از سلاحهاى مختلف تا درفش و سوزن و مركب و ساز و برگ آن خود تهيّه ميكردند و در روز عرض به نظر ميرساندند و اگر چيزى كم ميآوردند سخت مورد اعتراض قرار مىگرفتند و اينان معمولا در حال صلح ماليات معهود خود را نيز مىپرداختند و بديهى است مخارجى كه از باب تهيّهء وسايل جنگ مىكردند از راه غارت و چپاول بىحدّ و قيد جبران ميشد و بلكه باضعاف برمىگشت . تشكيلات سپاه نيز طورى بود كه احتياجى را بديوان عرض و عمّال آن ايجاب نمىكرد . كوچكترين گروه سپاهيان چنگيز از ده تن بوجود مىآمد ( دهه ) كه از آن ميان يك نفر امير نه تن ديگر بود و از ميان ده رئيس دهه يكى رئيس سده و از ميان ده رئيس سده يكى رئيس و و فرمانده هزاره ، و از ميان ده‌فرمانده هرازه يك نفر فرمانده ده‌هزار سپاهى ميشد كه او را « امير تومان » مىگفتند . وقتى حكمى از بالا صادر ميشد بامير تومانها و از آنان به ترتيب مراتب بامراى مادون انتقال مىيافت . فرمانهاى ما فوق بسرعت اجرا ميشد و فقط يك مأمور كافى بود كه عند اللزوم سر يكى از مادونها را بىگفت‌وشنود براى ما فوق ببرد . هيچكس مجاز نبود از دهه يا سده‌يى بدهه يا سدهء ديگر رود و الّا بىدرنگ كشته ميشد و فرماندهى نيز كه او را به خود راه داده بود ، حتى اگر شاهزاده بود ، سخت تأديب ميشد . براى ارتباط ممالك نيز يامهايى « 2 » با اولاغ ( ستور چاپارى ) پيش‌بينى شده بود . تمام مخارج براى تشكيل سپاهى و يام و غيره را رعاياى مغول كه در همه‌جا ( و همچنين در ممالك فتح شده ) بنابر ياسا بدهه‌ها و سده‌ها و غيره تقسيم شده بودند ،\r\n\r\n\r\n","description":"","footnote":"\r\n( 1 ) - جهانگشا ج 1 ص 21\r\n( 2 ) - يام : چاپارخانه\r\n","page_name":" 73 ","page_number":89},
  {"content":"\r\n\r\nمىپرداختند و علاوه بر همهء آنها ميبايست « قبجر » ( - ماليات ) نيز بپردازند . تصرّف در اموال مردگان در نظر مغولان و بنابر ياسا بسيار زشت بود و مطلقا نمىشد آن را بخزانه راه داد زيرا بفال نيك نبود « 1 » . در ياساى چنگيزى براى مرتكب سرقت و زنا مجازات قتل معلوم شده بود ؛ و نافرمانى فرزند از پدر و زن از شوهر و شرابخوارگى و متابعت از خشم و غضب و نزاع و زدوخورد افراد مغولى با يكديگر با تنبيه سخت همراه گرديده بود .\r\nمرتكب جاسوسى و دروغ و سحر و جادو محكوم بمرگ بود . مغولان موظّف بودند كه همنژادان خود را يارى دهند و ديگران را قتل عام كنند . در فصل بهار قوريلتاى ( مجلس مشاوره ) براى كنگاج ( شور ) در امور مهم تشكيل ميشد و همهء سرداران و نوينان ميبايست در آن حضور يابند و الّا كشته ميشدند . بنابر ياسا تنها كسى را ميشد « خان » يعنى پادشاه خواند كه در قوريلتاى انتخاب شده باشد و اگر كسى جزين مىكرد سزاوار قتل بود .\r\nرؤساى ملل و طوايف تابع مغول از داشتن عناوين و القاب محروم بودند - صلح كردن با امير يا پادشاهى كه قبول ايلى نكرده باشد ممنوع بود - سلاح‌هاى سپاه در غير موقع جنگ جمع‌آورى و هنگام شروع جنگ از دست رؤساى دهه و سده و هزاره و ده‌هزاره دريافت ميشد - غارت كردن دشمن قبل از صدور اجازهء خان يا امراى هزاره و سده و دهه ممنوع بود و بعد از آن همه در غنايم مساوى بودند يعنى هرچه بدست مىآوردند از آن غارت كنندگان بود به شرط آنكه سهم خان را بدهند - هركس بميدان جنگ نميرفت ميبايست مدّتى بىمزد براى دولت كار كند - هيچ مغول را نميتوانستند به خدمت و بغلامى برگزينند و اين سمت از آن ملّتهاى مغلوب بود و هيچ غلامى نميتوانست صاحب خود را ترك كند و اگر كسى به او پناه و غذا مىداد و يا اگر او را مىديد و نزد صاحبش نمىبرد مستوجب اعدام بود - هركسى ميبايست زن خود را بخرد و داشتن دو خواهر و چندين زن درجهء دوم ( مانند صيغه ) مباح بود و همهء زنان پدر بعد از مرگ او غير از مادر بپسر و جانشين\r\n\r\n\r\n","description":"","footnote":"\r\n( 1 ) - اين خلاصه كه بعض مواد ياساى چنگيز را نشان ميدهد مقتبس است از اشارات و توضيحات عطا ملك جوينى كه در مجلد اول جهانگشا ( ص 16 - 25 ) آورده است .\r\n","page_name":" 74 ","page_number":90},
  {"content":"\r\n\r\nوى انتقال مىيافتند - سرداران و صاحب منصبان لشكرى و كشورى كه بفرمان عمل نمىكردند ، خاصه اگر در ولايات دوردست بسر مىبردند ، واجب القتل بودند « 1 » .\r\nاينها بعضى از مواد اصلى و اساسى ياساى چنگيزى است ولى علاوه بر ياساى چنگيزى « بيليك » هاى او هم مورد احترام و عمل جانشينان وى بود . بيليك عبارت بوده است از سخنان خان كه ثبت ميشد و بعد از اجازهء او در مجموعه‌يى راه مىيافت و اين حكم احاديث را در اسلام داشت . از بيليكهاى چنگيز خان منتخبى در كتاب جامع التواريخ . آمده و قابل توجّه و تأمّل بسيارست « 2 » .\r\nچون چنگيز بحفظ عادات و رسوم بيابانگردى و چادرنشينى مغولان و اتباع خود علاقهء خاصى داشت طوايف مذكور حتّى خانان و خان‌زادگان بعد ازو رسوم بيابانى خود را حفظ كردند . ييلاق و قشلاق كردن خانان از محلّى يعنى از يك « يورت » يه يورت ديگر با همهء اطرافيان و متعلّقان و لشكريان در تمام دورهء ايلخانى و مدّتى بعد معمول بود .\r\nجمعيّتى كه بدين صورت در محل جديد ييلاقى يا قشلاقى گرد ميآمد تشكيل « اردو » ميداد .\r\nاردو براى بيابانيان مغولى حكم شهر را براى متمدّنان داشت و در آن همه چيز از نقير و قطمير يافته ميشد .\r\nكشتىگيرى و مشت‌زنى و تماشاى آنها مورد علاقهء مغول بود . بخرافات و شياطين و ارواح خبيث و اثر آنها در امور عالم و سحر و جادو اعتقاد شديد داشتند - از رعدوبرق سخت ميترسيدند و هنگام بروز آنها از ترس ساكت مىايستادند و اگر كسى را برق ميزد كسان او را تا سه سال از قبيله ميراندند - تابستانها در آب سروتن و دست‌ورو نمىشستند و با ظروف زرين و سيمين آب برنمىداشتند و جامهء شسته در صحرا نمىافگندند تا مبادا رعدوبرق بسيار حادث شود و درين بابها دستورهايى در ياساى چنگيزى مذكور بود . -\r\n\r\n\r\n","description":"","footnote":"\r\n( 1 ) - چنگيز خان ،  Harold Lamb  ، ترجمهء مرحوم رشيد ياسمى ، تهران 1313 ، ص 59 ببعد و ص 195 - 199 .\r\n( 2 ) - جامع التواريخ رشيدى ، ص 434 - 442\r\n","page_name":" 75 ","page_number":91},
  {"content":"\r\n\r\nبراى نازل كردن باران و برف از « جداميشى » و « ياى » كه عبارت بود از ماليدن بعضى سنگها بنام « يده » استفاده مىكردند و درين مورد از « يايچى » و « يده‌چى » يارى مىجستند .\r\nمغول در مقابل خانان بنشانهء احترام « چوك » مىكردند يعنى زانو مىزدند و چون خان كسى را مورد عنايت قرار مىداد به دو كاسه‌يى از شراب انگور يا شير ماديان مىداد ، او زانو مىزد و آن را بيك بار مىنوشيد . هنگام عقد صلح و قرارداد هم همين كار را مىكردند . هركس خدمتى بخان ميكرد مورد « سيورغاميشى » قرار مىگرفت يعنى املاكى به او بخشيده ميشد كه قابل انتقال باعقاب بود و همچنين او را به « پايزه » يعنى لوحه‌يى از زر يا سيم يا چوب ، باختلاف مراتب عنايت ، مفتخر مىداشت و اگر بر يكى از شحنگان ( باسقاق‌ها ) يا وزيران گمان‌بد مىيافت او را به « يارغو » يعنى محاكمه و رسيدگى نزد « يارغوچى » ( - قاضى ) مىنشاندند و اگر محكوم ميشد ازو « موچلكا » ( « - تعهّدنامه ، تضمين‌نامه ) براى پرداخت آنچه بر گردن داشت مىگرفتند و گرنه بياسا رسانيده ميشد . اشتغال بهر عملى از طرف خان با « يرليغ » ( حكم ) ممهور به مهر خان ( - تمغا ) همراه بود ، و اين يرليغ به كسى هم كه قبول ايلى كرده بود ، داده مىشد و البتّه « باسقاق » هم نزد وى مىفرستادند تا در حكومت او و همچنين تقديم « قبجر » ( ماليات ) نظارت داشته باشد . اگر شهر و ديارى كه قبول « ايلى » كرده بود « ياغى » ميشد ، يعنى طغيان مىكرد آن شهر و ديار را ويران مىساختند و همهء ساكنان را از دم تيغ مىگذراندند . عالىترين مقامات كشورى و لشكرى را نوينان يعنى شاهزادگان داشتند و بعد از آنان « ترخانان » ( امرا و اشراف لشكر ) ، و هر دو دسته از اداى ماليات معاف بودند « 1 » .\r\nمطلب بسيار مهم دربارهء قبايل مغول و تاتار اهميّتى است كه آنان بتربيت فرزندان خود ميدادند تا ايشان را براى زندگى سخت بيابانى و جنگ و ستيز و ايلغار و هجوم آماده\r\n\r\n\r\n","description":"","footnote":"\r\n( 1 ) - براى كسب اطلاعات بيشتر درين ابواب رجوع شود به تاريخ مغول مرحوم اقبال چاپ اول از ص 79 ببعد .\r\n","page_name":" 76 ","page_number":92},
  {"content":"\r\n\r\nكنند و درين راه پسران حتّى اولاد خانان را از سنين كم و از آغاز كودكى بتيراندازى و شكار و سوارى ( خاصّه بر ستوران بىزين سركش ) و راه‌پيمايى و امثال اين سختيها عادت ميدادند و اين امر البتّه در موفّقيتهاى بعدى آنان مؤثّر بود .\r\nپيداست كه بعد از قبول اسلام بوسيلهء غازان خان ، و ادامهء اين اعتقاد در خاندان او بخصوص با وضع ياساى غازانى ، و همچنين در نتيجهء توقّف متمادى مغول در ايران ، اندك‌اندك بعضى از آداب آنان متروك شد و جاى خود را بآداب رعاياى ايرانيشان داد ؛ ليكن اين امر بسيار دير و در اواخر عهد آن قوم صورت گرفت و تا آن هنگام اثر آداب و عادات و غلبه و حكومت مغول در ايران بمرتبه‌يى رسيد كه مسلّما آثار شوم خود را باندازهء كافى در ايران گذارده بود .\r\n\r\nنتايج ايلغار مغول\r\nنتيجهء چنين واقعهء دردناك مداومى كه در مدّتى طولانى انجام گيرد طبعا درهم ريختن مبانى حيات جامعهء مغلوب و راه يافتن انحطاط و ضعف و زبونى در آن قوم و پيدا شدن مفاسد مختلف اجتماعيست . بارزترين علّت و سبب اين انحطاط جبرى غلبهء يك قوم بيابانگرد وحشى است كه بهيچيك از آداب حضارت خوى نگرفته و جز بايلغار و قتل و غارت بنيان‌كن متوجّه امر ديگرى نباشد .\r\nدرست است كه فرمانده اين اقوام وحشى به قصد جهانگيرى و جهاندارى از زادگاه خود بيرون آمده بود ، ولى هم او ميخواست اقوام مغلوب را با كشتار عام تا آنجا كه ممكن بود براندازد و هم فرمانبران او كه از گرسنگى و برهنگى و فقر شديد بيرون مىآمدند پاداش راه‌پيماييهاى مداوم و پرزحمت خود را جز از راه كشتار مردم و غارت همهء اموال آنان از راه ديگرى بدست نمىآوردند .\r\nنتيجهء چنين حمله‌هاى بنيان‌كن كه در روزگاران قديم بوسيلهء دسته‌هاى بزرگ از وحشيان بر ممالك آباد پرثروت متمدّن صورت مىگرفت شكست قطعى متمدّنين و كشته شدن بيشتر اقويا و باقى ماندن افراد ضعيف و فراريانى بود كه ببيغوله‌ها و بيابانها پناه مىبردند . بعبارت ديگر طبقات برگزيدهء اجتماع از ميان مىرفتند و مردمان ضعيف\r\n\r\n","description":"","footnote":"","page_name":" 77 ","page_number":93},
  {"content":"\r\n\r\nپريشانحالى كه بعدها بخرابهاى آثار اكتفا مىكردند بر جاى ميماندند و تازه قسمت بزرگى ازين دسته نيز گرفتار و با و امراض همه‌گير ديگر ميشدند و بسيارى از آنان در نتيجهء نيستى خرد و ناچيز مىگرديدند و آنچه ازين ميان باقى مىماندند جمعيتهاى منحطّى بودند كه نه حاجتى به عمارت و آبادانى ، به نحوى كه قبلا بود ، داشتند و نه همّت و حال و شوقى بر اين كار احساس مىنمودند .\r\nاز بدبختى تسلّط مغولان بر ايران امرى دفعى نبود كه به زمان كوتاه فيصله پذيرد و خاتمه يابد . بعد از حملهء چنگيز مدّتها اين بليّه ادامه يافت و هر روز برنگى درآمد و حتّى چنان كه ديده‌ايم استقرار حكومت ايلخانى در ايران اين غائله را بانجام نرسانيد و در دورهء آنان نيز خراسان و كرمان و فارس و نواحى جنوبى جبال قفقاز چند بار طعمهء حملات جديد اقوام زردپوست آسياى مركزى بسردارى خانزادگان مغول گرديد .\r\nحاصل اين مشكلات مداوم فقر روزافزون و خرابى پياپى و فتور و سستى دمادم براى مردم ايران بود ، علىالخصوص كه عمّال ايلخانان هم براى خانان و زنان متعدّد آنان و شاهزادگان و نوين‌ها و سرداران و سپاهيان مغول كه در ايران مستقر بودند ، باژها و ساوها و تالان‌هاى بىحدّوحصر ميخواستند و ببهانهء مختلف مردم را غارت مينمودند و هرچه ميخواستند از راه شكنجه و آزار از آنان مىستاندند .\r\nاين حوادث و وقايع سربار وقايع دردناك و حوادثى شده بود كه از قرن ششم در ايران رخ مىداده و انحطاط تمدّن ايرانى را با استوارى تمام پىريزى مىكرده است .\r\nمغولان با داشتن مقرّرات خاص و ياساى معروف و تشكيلات بيابانى خود بسيارى از مقرّرات و رسوم ممالك مفتوح را واژگون كردند و از ميان بردند . نتيجهء مستقيم چنين وضعى از ميان رفتن تشكيلات منظّم اجتماعى متمدّنين مغلوب بوده است و چون عادة بسى از خاندانها ، خاصه خاندانهاى بزرگ ، درين گيرودارها برميافتادند ، رسوم و آداب عمومى هم پى سپر حوادث مىگرديد و راه فراموشى مىگرفت . طبعا فقر و تهيدستى كه معلول غارتزدگى و دربدرى بود اين آشفتگى نظام اجتماع را شديدتر و ريشه‌دارتر\r\n\r\n","description":"","footnote":"","page_name":" 78 ","page_number":94},
  {"content":"\r\n\r\nمىساخت .\r\nاز مصائب ديگرى كه درين كشاكشها براى ملّتهاى متمدّن مغلوب پيدا مىشود ، از ميان رفتن طبقات حاكمهء باسابقه و بميان افتادن حادثه‌جويان نورسيده و تازه كارست كه مىخواهند از راه سازش با مهاجمان و غارتگران به آب و نانى رسند . تسلّط اين طبقه خود بلايى بزرگ است چه اين‌گونه مردم فرومايه از بزرگداشت فاضلان اعراض مىكنند و ناكسانى چون خود را برمىكشند و غلبه‌گران غارتجوى را در برانداختن خاندانها و قتل و غارت جديد راهبر ميشوند .\r\nآنچه گفتيم ، بل اضعاف آن ، بر اثر حملهء مغول و استقرار حكومت آن طايفه در ايران پيش آمد و انحطاطى مكبّ و هادم را در ايران باعث گشت . بهترين تصويرى را كه ميتوان ازين احوال در قرن هفتم مشاهده كرد ، عطا ملك جوينى با انشاء مزيّن زيباى خود براى ما ايجاد كرده است . وى در ذكر اوضاع كلّى زمان ميگويد : « . . . اكنون بسيط زمين عموما و بلاد خراسان خصوصا كه مطلع سعادات و مبرّات و موضع مرادات و خيرات بود ، و منبع علما و مجمع فضلا و مربع هنرمندان و مرتع خردمندان و مشرع كفاة و مكرع دهاة . . . از پيرايهء وجود متجلببان جلباب علوم و متحليّان بحليت هنر و آداب خالى شد و جمعى كه بحقيقت حكم فخلف من بعدهم خلف أضاعوا الصّلوة و اتّبعوا الشّهوات دارند ، باقى ماندند . . . كذب و تزوير را وعظ و تذكير دانند و تحرمز و نميمت را صرامت و شهامت نام كنند و زبان و خط ايغورى را فضل و هنر تمام شناسند . هريك از ابناء السّوق در زىّ اهل فسوق اميرى گشته و هر مزدورى دستورى و هر مزوّرى وزيرى و هر مدبرى دبيرى و هر مستند فى مستوفيى و هر مسرفى مشرفى و هر شيطانى نايب ديوانى . . . و هر شاگرد پايگاهى خداوند حرمت و جاهى و هر فرّاشى صاحب دور باشى و هر جافيى كافيى و هر خسى كسى و هر خسيسى رئيسى و هر غادرى قادرى و هر دستاربندى بزرگوار دانشمندى و هر جمّالى از كثرت مال با جمالى و هر حمّالى از مساعدت اقبال با\r\n\r\n","description":"","footnote":"","page_name":" 79 ","page_number":95},
  {"content":"\r\n\r\nفسحت حالى\r\n آزاده‌دلان گوش بمالش دادند * و ز حسرت و غم سينه بنالش دادند\r\nپشت هنر آن روز شكستست درست * كين بىهنران پشت ببالش دادند » \r\n« 1 » واژگون شدن مبانى حيات اجتماعى در چنين حالى كه معمولا تقهقر از كمال به نقص و انحطاطست ، همراه با انواع معايب و مفاسدست . وقتى مردم فرومايه ، از طبقات پست ، بدون هيچگونه تربيت و تضمينى ، زمام امور را در دست گيرند ، طبعا بهمهء مكارم پشت پا ميزنند و همهء رذايل را مباح ميشمرند . رواج انواع مفاسد از دروغ و تزوير و دزدى و ارتشا و بىاعتنائى بملكات فاضله و نظاير اين امور نتيجهء جبرى و قسرى چنين وضعى است . دستگاه حاكمه‌يى كه بر اثر چيرگى مغولان ، در عهد آنان بوجود آمد ، و زيردست همانان تربيت شد ، از فرومايگانى مانند خود آنان و مستوجب توصيفى بودند كه وصّاف الحضرة درين ابيات كرده است :\r\n تبارك اللّه ازين خواجگان بىحاصل * كه گشته‌اند بناگه ملوك اهل بلوك\r\nهمه شقىشدگان در ازل همه منحوس * همه فلك‌زدگان تا ابد همه مفلوك\r\nنه هيچ بازشناسند صاحب از مصحوب * نه هيچ فرق توانند مالك از مملوك\r\nبجهل و حمق و دنائت ببخل و خستشان * مثل زنند ارامل وراى چرخه و دوك . . .\r\nجز اشك حاصل ادرار نيست مردم را * كه عشر مىطلبند از تكدى صعلوك\r\nيكى شده بفساد خران زمين‌پيماى * يكى ز كون خرى حبل عصمتش مهتوك\r\nيكى چو ضرب بسيط اصل جود او اصلم * يكى چو شعر رجز بيت عدل او متهوك\r\nكجا كه راى زند آن رعيتى مهمل * كجا كه روى نهد اين ولايتى متروك\r\nشده باسم يكى رسم خواجگى مطموس * شده بجور يكى راه ملحدى مسلوك . . . « 2 » \r\nدر سراسر كتب تاريخ و اخبار رجال و بزرگان اين دوره موضوع سعايت و تضريب بر ضد يكديگر مانند امرى عادى ملاحظه مىشود . كمتر وزيرى از وزراى اين\r\n\r\n\r\n","description":"","footnote":"\r\n( 1 ) - جهانگشا ج 1 ص 4 - 5\r\n( 2 ) - تاريخ وصاف ص 363\r\n","page_name":" 80 ","page_number":96},
  {"content":"\r\n\r\nدوره را مىتوان يافت كه بمرگ طبيعى درگذشته باشد و عادة قتل هريك از آنان از راه تضريب مخالفان او كه نان و آبشان نمىرسيد ، يا رقيبانى كه داعيهء جانشينى آنان را داشته‌اند و براى رسيدن بمقامات بلند اجتماعى نامردمى و تحرمز و توطئه و تزوير و تملّق و درافتادن بپروپاى خلق را اضطرارا وسيله قرار مىداده‌اند ، صورت مىگرفت .\r\nرفته‌رفته اين كار وضع عادى يافته بود . مثلا مجد الملك يزدى كه بركشيدهء خاندان جوينى بود آنان را بهمدستى با پادشاهان مصر متّهم كرد كه مخالفان فاتح ايلخانان بوده‌اند ، و اين قول را بدروغ بمجد الدّين بن الاثير برادر عزّ الدين بن الاثير مورّخ معروف نسبت داد . اباقا بعد از استماع اين خبر آن را باور داشت ، يا مصلحت خود را در باور كردن آن دانست ، و فرمان داد تا مجد الدّين بن الاثير را پانصد تازيانه زدند ولى او از اقرار به اين تهمت امتناع كرد . بعد ازين مجد الملك يزدى بصورتهاى مختلف شروع بايجاد زحمت و تضريب و سعايت و پشت‌هم‌اندازى و اسباب‌چينى كرد و در طول مدّت عدّه‌يى را با خود همداستان نمود و سرانجام مايهء عزل عطا ملك جوينى از حكومت بغداد و مقيّد شدن او بامر اباقا گرديد . عاقبت خاندان جوينى را بدانديشىهاى عدّه‌يى ديگر مانند فخر الدّين مستوفى و على تمغاجى و حسام الدّين حاجب ، كه با امير بوقا سپهسالار ارغون خان همدست شده بودند ، با تمام كسان و بستگان بفجيع‌ترين وضعى از ميان برد و اثر دردناكى در دلهاى مردم ايران گذاشت ، و نظير همين وضع بعدها براى باقى وزيران كه نام آنان را پيش ازين آورده‌ايم رخ داد .\r\nشيوع اين سعايتها و تضريبها در دستگاههاى حكومتى نشانهء آنست كه هم دستگاه حاكمهء غير ملّى و چپاولگر بكارگزاران و عمّال خود اعتماد نداشت و هر اتّهامى را دربارهء آنان مىپذيرفت ؛ و هم فقدان اصول و ضوابطى براى احراز مقامات عالى بهر كسى اجازت مىداد كه براى وصول بدان مقامها از راه سعايت و بدگويى و دسته‌بندى و اسباب‌چينى و دروغ و تزوير و بدنهادى درآيد ، و هم ملّت ايران با حملهء خان‌ومان‌سوز مغول به نحوى فاسد شده و ارزش اجتماعى خود را از دست داده بود كه افرادش بجاى\r\n\r\n","description":"","footnote":"","page_name":" 81 ","page_number":97},
  {"content":"\r\n\r\nاتّحاد و اتّفاق در برابر بيگانگان غالب ، بجان يگديگر مىافتاده و رجال و بزرگان خود را از راه اتّهام از ميان مىبرده و جاى آنانرا مىگرفته و مهيّاى آن مىشده‌اند تا ديگرى نيز همين كار را با آنان بكند !\r\nعادات و آداب مغول از قبيل اعتقاد بارواح شرير و تأثير آنها در امور عالم ، ترس از جادوى و جادوان ، معتقد بودن بخرافاتى دربارهء پيشگويان و رعدوبرق و اذكار و ادعيه براى تصرّف در امور طبيعت و نظاير اين مطالب ؛ و همچنين رسوم و آدابى كه در مجالس يا در نظام مملكت داشتند ، همگى بتدريج از آنان كه قوم غالب بودند ، بقوم مغلوب نقل شد . تأدّب ايرانيان قرن هفتم بآداب مغولى ، حتّى بخطّ اويغورى چنان كه قبلا ضمن نقل قول عطا ملك جوينى ديده‌ايم « 1 » ، مورد شكايت طبقات عالى ايرانيان بود و بعدها ، هرچه بر عمر حكومت مغولان در ايران بيشتر گذشت ، اين نفوذ بيشتر شد چنان كه حتّى طرزگاه‌شمارى آنان كه مبنى بر تصوّر دورى در سنين و تسميهء آنها باسامى حيوانات بود ، در ايران متداول شد « 2 » و تا دورهء ما متداول بود .\r\nموضوع ديگرى كه مسلّما در ضعيف ساختن روحيهء ايرانيان درين دوره مؤثّر بود ، اسير شدن دسته‌هاى بزرگ و بىخان‌ومان گرديدن آنان بوده است . معمولا مغولان از هر شهر عدّه‌يى از مردم را كه نمىكشتند باسيرى يا حشر مىگرفتند . عادة اسيران از ميان جوانان و اهل حرفه و زارعان انتخاب مىشدند كه توانايى كار در ايشان باشد و آنان را براى ورزيدن شغلها و پيشه‌هاى مختلف و احداث مزرعه‌ها و باغها و بندگى و پيشكارى مغول و تاتار و نظاير اين امور مورد استفاده قرار مىدادند . تعيين پيشه‌وران و تقسيم آنان بين شاهزادگان و خويشان خان معمولا بعد از فتح هر ديارى جداگانه صورت ميگرفت .\r\nمثلا در فتح سمرقند سىهزار مرد را باسم پيشه‌ورى تعيين كردند و بر پسران و خويشان چنگيز بخش نمودند و نظير اين كار را در بسيارى از شهرهاى ديگر نيز انجام دادند .\r\n\r\n\r\n","description":"","footnote":"\r\n( 1 ) - همين كتاب صفحهء 79\r\n( 2 ) - جامع التواريخ ص 736 ، 739 ، 742 و جز آنها .\r\n","page_name":" 82 ","page_number":98},
  {"content":"\r\n\r\nبدترين و خطرناك‌ترين نتيجه و ثمر اوضاعى كه با حملهء مغول بپيش آمد انحطاط عقلى و فكرى است كه طبعا با هر حملهء سخت ويرانكارانه حاصل مىشود . در حملهء مغول چنان كه از مطالب منقول مورّخان زمان ملاحظه كرده‌ايد شهرهاى بزرگ كه مراكز اصلى علوم و علما بود خالى از سكنه و ويران شد . هجوم و تصرّف بلاد و كشتار مردم و غارت و ويرانى بدرجه‌يى از سرعت و شدّت و وسعت بود كه جز ببعض معدود از متفكّران و بزرگان زمان فرصت گريز و رهايى خود نداد . كتابخانهاى بزرگى كه در شهرهاى پرجمعيت و آباد ماوراء النّهر و خراسان و عراق بود بسرعتى عجيب پايمال شد و يا در خرابها مدفون گشت و همراه صاحبان و خوانندگان راه ديار نيستى گرفت . بسيارى از خاندانهاى حكومت و رياست و دانش كه غالب آنها مروّجان علم و ادب و حاميان عالمان و اديبان بودند يكباره برافتادند و يا اگر بازماندگانى داشتند بمرحله‌يى از فقر تنزّل كردند كه يكباره قدرت تعهّد و نگاهداشت ديگران از آنان سلب شد . فقر عمومى و از ميان رفتن بسيارى از آبادانيها و كوچك شدن شهرها و برهم خوردن مراكز تحقيق و تعليم و تعلّم و افتادن كار بدست وحشيانى كه البتّه علم و هنر را ارجى نمىنهادند و بدان توجّهى نداشتند ، مايهء تنزّل علمى و فكرى ايرانيان گرديد . اين سقوط وحشت‌انگيز فكرى و عقلى در آغاز دورهء مغول نامحسوس و بعد از آن روزبروز محسوس‌تر و آشكارتر است چنان كه چون باواخر اين دور بر سيم ابتذال فكرى و عقلى را در نهايت قوّت مىبينيم .\r\nملّتى كه با چنان وضع فجيع و فظيعى از گروهى مردم وحشى شكست يابد و پى سپر آنان گردد و عرض و مال و جان ابناء وطن را آشكارا بازيچهء پنجه‌هاى خون‌آلود چيرگان وحشى ببيند طبعا ارزش ملّى و نژادى خود را از دست مىدهد و آن را بديدهء تحقير مىنگرد و يا ديگر از آن ياد نمىكند . ايرانيان در قرن ششم بر اثر غلبهء انديشه‌هاى خالص اسلامى از طرفى ، و چيرگى قبايل و غلامان بىاصل‌ونسب و ظالم و جاهل زردپوست از طرفى ديگر ، قسمتى از خصائل نژادى خود را فراموش كردند و به صورت ملّت بىعلاقه‌يى درآمدند كه ديگر مبارزه براى حفظ مليّت و بقاء آن را تقريبا لازم نمىشمردند . اينست\r\n\r\n","description":"","footnote":"","page_name":" 83 ","page_number":99},
  {"content":"\r\n\r\nكه مىبينيم مقاومتهاى كوچك و محلّى ايرانيان با مغولان در بعضى از نواحى ، چنان كه در كتب تاريخ اين عهد ملاحظه مىشود ، بيشتر حكم غزاى مسلمانان با كفّار مغول داشت نه صورت نبرد ملّى يا مبارزهء نژادى با نژاد مهاجم ديگر . حملهء مغول با آنهمه سختى و شدّت قسمت بزرگى از بازمانده‌هاى خصائص ملّى را از ايرانيان سلب كرد و ديگر انديشهء نژادى قديم را تقريبا بدست فراموشى سپرد . اين بيت را از سيف فرغانى ملاحظه كنيد تا معنى سخنم را بهتر دريابيد :\r\n نزد عاشق گِلِ اين خاك نمازى نبود * كه نجس كردهء پرويز و قباد و كسريست ! \r\nو چون اين معنى روشن شد سخن سعدى كه با اعتقاد به حديث حب الوطن لزومى در آن نمىبيند كه به سختى در زادگاه خود بميرد ، عجيب به نظر نخواهد آمد !\r\nبر روى هم دوره‌يى كه ما سرگرم مطالعهء آن شده‌ايم دوره‌ييست كه در آن از همهء وجوه اسباب انحطاط فكرى و عقلى و اجتماعى ملّت ايران در عموم طبقات فراهم آمد . ليكن طبعا اين اثر ناگوار در آغاز كار مغولان از اشعار و كتب كمتر مشهودست زيرا هنوز كسانى كه در دورهء قبل از مغول تربيت شده و يا زيردست آن كسان پرورش يافته بودند ، سرگرم ايجاد آثار مختلف خود بودند ؛ چنان كه بتحقيق بزرگترين متفكّران و شاعران و عالمان اين عهد را بايد از ميان دو دستهء مذكور جست‌وجو كرد و در اواخر عهدى كه مورد مطالعهء ماست ازينگونه بزرگان كمتر ديده ميشوند مگر بعض وجودهاى استثنائى عالم كه معمولا اثر محيط مادّى در آنان كمتر از اثر خود آنان در محيط خويش يا بعد از خويش است .\r\nاگر بخواهيم هرچه را كه دربارهء نتايج سوء حمله و هجوم مغول و حكومت آن قوم در ايران گفته‌ايم بكاملترين صورتى از زبان يكى از بزرگان همان عهد بشنويم بايد بقصيده‌يى از قصايد كه سيف الدين محمّد فرغانى شاعر و عارف بزرگ قرن هفتم و هشتم دربارهء اوضاع زمان خود سروده است ، مراجعه كنيم . شاعر در ابيات اين قصيدهء مؤثّر به وضع دردانگيز و دلگدازى انحطاط عميق اجتماعى ، و واژگون شدن همهء اصلهاى اجتماع و دين ،\r\n\r\n","description":"","footnote":"","page_name":" 84 ","page_number":100},
  {"content":"\r\n\r\nو كاسد شدن بازار علم و هنر و راستى و مروّت ، و رواج نامردمى و ناراستى و سفاهت را مجسّم مىكند و اين تصوير مولم را « از پى آيندگان » برجاى مىگذارد . شايد اين قصيدهء كوتاه بتواند چندين بار بيش از سخن دراز من نمايندهء وضع آشفتهء عصر و غلبهء فساد و نشانه‌يى از سقوط روحانى و نفسانى مردم در روزگار مورد مطالعهء ما باشد .\r\nسيف الدين مىگويد :\r\n در عجبم تا خود آن زمان چه زمان بود * كآمدن من بسوى ملك جهان بود\r\nبهر عمارت سعود را چه خلل شد * بهر خرابى نحوس را چه قِران بود\r\nبر سر خاكى كه پايگاه من و تست * خون عزيزان بسان آب روان بود\r\nتا كند از آدمى شكم چو لَحَد پر * پشت زمين همچو گور جمله دهان بود\r\nاين تن آواره هيچ جاى نمىرفت * بهر امان ، كاندرو نه خوف بجان بود\r\nآب بقا از روان خلق گريزان * باذ فنا از مهبّ قهر وزان بود\r\nظلم بهَر خانه لانه كرده چو خطّاف * عدل چو عنقا ز چشم خلق نهان بود\r\nرايت اسلام سرشكسته ازيرا * دولت دين پير و بخت كفر جوان بود\r\nبر سر قطبِ صلاحِ كار نمىگشت * چرخ كه گويى مُدَبِّرش دَبَران بود\r\nمردم بىعقل و دين گرفته ولايت * حال بره چون بود چو گرگ شبان بود\r\nبنگر و امروز بين كز آنِ كيانست * ملك كه دىّ و پرير از آنِ كيان بود\r\nقوت شبانه نيافت هركه كتب خواند * ملك سلاطين بخورد هركه عوان بود\r\nملك شياطين شده بظلم و تعدّى * آنچِ بميراث از آنِ آدميان بود\r\nآنك بسر بارِ تاج خود نكشيدى * گرد جهان همچو پاى كفش‌كشان بود\r\nگشته زبون چون اسير هيچ كسانرا * هركه باصل و نسب امير كسان بود\r\nتجربه كرديم تا بديش يقين شد * هركه كسى را بنيكويش گمان بود\r\nسر كه كند مردمى فتاده ز گردن * نان كه خورد آدمى بدست سگان بود\r\nدل ز جهان سير گشته چون وزغ از آب * خون جگر خورد هركرا غم نان بود \r\n\r\n","description":"","footnote":"","page_name":" 85 ","page_number":101},
  {"content":"\r\n\r\n همچو مرض عمر رنج خلق و ليكن * مرگ ز راحت بخلق مژده‌رسان بود\r\nزرّ و درم چون مگس ملازم هر خس * درّ و گهر چون جرس حُلىّ خران بود\r\nمن بزمانى كه در ممالك گيتى * هركه بتر پيشواى اهل زمان بود ،\r\nشرع الاهى و سنّت نبوى را * هركه نكرد اعتبار معتبر آن بود ،\r\nنيك نظر كردم و بهر كه ز مردم * چشم وفا داشتم بوعده زبان بود\r\nناخلف و جلف و خُلفْ عادت ايشان * مادر ايّام را چنين پسران بود\r\nآب سخاشان چو يخ فسرده و هردم * جام طربشان بلهو جرعه‌فشان بود\r\nكرده باقلام بسط ظلم و ليكن * دست همه بهر قبض همچو بنان بود\r\nز استدن نان و آب خلق چو آتش * سرخ به روى و سياه‌دل چو دُخان بود\r\nشعر كه نقد روان معدن طبعست * بر دل اين ممسكان بنسيه گران بود\r\nبوده جهان همچو باغ وقت بهاران * ما چو بباغ آمديم فصل خزان بود\r\nاز پى آيندگان ز ماضى حالى * گفتم و تاريخ آن فساد زمان بود\r\nهفتصد و سه سال برگذشته ز هجرت * روز نگفتيم و لَيل ، مه رمضان بود\r\nحمد خداوند گوى سيف و همى كن * شكر كه نيك و بد جهان گذران بود \r\n\r\nاثر اوضاع اجتماعى در ادبيات\r\nسخن ما دربارهء وضع اجتماعى دوران تغلّب و تسلّط « حزب قهر خدا » « 1 » و « سباع ضاريه » « 2 » بدرازا كشيد ، ليكن با اينهمه هنوز هيچ گفته نيامد و چگونه اثر چنان « واقعهء شنيع و باقعهء فظيع » « 3 » كه نظير آن را « در هيچ تاريخ نياورده » « 4 » و « در هيچ دولت بر اهل هيچ ملّت نشان نداده‌اند » « 5 » ممكن است در اوراق و سطور صامتى بيان شود . تأثير آن بلاى ناگهانى و قهر بىامان آسمانى نه تنها در دوره‌يى كه مطالعه مىكنيم مهم و قابل توجّه بود ، بلكه هنوز هم ، بىترديد و\r\n\r\n\r\n","description":"","footnote":"\r\n( 1 ) - مقدمهء المعجم چاپ تهران 1314 ، ص 7 .\r\n( 2 ) - ايضا المعجم ، ص 7 .\r\n( 3 ) - ايضا همان كتاب و همان صفحه .\r\n( 4 ) - ايضا همان كتاب و همان صفحه .\r\n( 5 ) - ايضا همان كتاب و همان صفحه .\r\n","page_name":" 86 ","page_number":102},
  {"content":"\r\n\r\nبىهيچگونه مبالغه و اغراق ، از ميان نرفته و لوث آن حادثهء ننگين هنوز از دامن ملّت ايران شسته نشده است .\r\nتاكنون آنچه دربارهء اين حادثه و آثار آن آورده‌ام ، غالبا متّكى بر كتب تاريخ و يا اشارات تاريخى نويسندگان عهد بوده است . ليكن سخن شاعران و اهل ادب در اين‌گونه مسائل بيشتر قابل اعتناست زيرا با كنايات پرمعنى خود معمولا بسى از حقايق را بر اهل نظر روشن مىكنند . با آنكه بسيارى از گويندگان آن زمان در زمرهء مردم خانقاهى و بىاعتنا بعوالم مادّى و تأثيرات آن بوده‌اند ، باز هم عظمت واقعه و شومى نتايج آن آنانرا تحت تأثير قرار داده و حقايقى را دربارهء اوضاع زمان بر قلم ايشان جارى كرده است .\r\nآنچه در آثار اين شاعران و نويسندگان مىيابيم انعكاسى از دردهاى بىپايان مردم بدبخت و بيچاره‌ييست كه يكچند در آتش كشتار و نهب و اسر مغولان ديوخوى سوختند ، و انواع دردها را ديدند و كشيدند و تحمّل كردند ؛ و يكچند يعنى از مرگ آخرين ايلخان بزرگ ( 736 ) با فترت و ناامنى و بىسروسامانى و دست‌بدست گشتن بلاد و غارتهاى پياپى و كشتارهاى دمادم و فساد اخلاق امرا و حكّام و عدم اعتناء آنان بهمهء نواميس اخلاقى و حتّى به اعراض خلق ، و تجاهر بفسق و فجور و نظاير اين مصائب كه اگر ، العياذ باللّه باهم گردآيند هر اجتماعى را باسفل السافلين انحطاط مىكشانند ، مواجه بوده‌اند .\r\nاين بغض‌هاى گره‌شدهء اجتماع گاه به صورت شكايت‌هاى دردانگيز منظوم يا منثور بر خامهء شاعران و نويسندگان جارى شده و گاه بهيأت مطايبات و هزلهايى تكان دهنده ، چنان كه در كلّيات سعدى و كلّيات عبيد زاكانى مىبينيم ، جلوه كرده است .\r\nاز آنچه تا كنون گفته‌ايم اين نكته بر خواننده روشن شده است كه اثر اوضاع آشفتهء زمان كه از قتل و غارت بىامان آغاز شده و به فقر و تباهى و فساد بىكران خاتمه يافته بود ، بىترديد در همهء آحاد مردم و كيفيّت زندگانى و انديشه و رفتار و كردار آنان اثر داشته است . منتهى گروهى كه عوام النّاس بودند علل و نتايج اين اوضاع را درك نمىكرده ، بىخبر مىآمده و بىاثر مىگذشته‌اند ؛ گروهى ديگر كه غالب رجال شرع و سياست از\r\n\r\n","description":"","footnote":"","page_name":" 87 ","page_number":103},
  {"content":"\r\n\r\nآنان بوده‌اند ، براى مقامات دنيوى خود را با طبقات فاسد حاكمه يا اجتماع همرنگ ميكرده و اين مثل را به كار مىبسته‌اند كه « خواهى نشوى رسوا همرنگ جماعت شو ! » و گروه سوم كه ازين اوضاع بامان آمده بودند ، دردها در دل و بارها بر جان داشتند و اين دردها را يا از طريق نصيحت و اندرز بمتغلّبان و زورمندان و هدايت آنان به خدمت خلق و دست برداشتن از ايذا و آزار مردم اظهار ميكردند و يا از راه انتقاد خالى از طنز و شوخى ، يعنى انتقاد آشكار و تند ، و يا از راه طنز و هزل و شوخى و كنايه .\r\nبيشتر شاعران بزرگ در زمرهء گروه اول و دوم‌اند . سعدى ، جز در هزليات كه انتقادات خود را از طريق طنز و شوخى اظهار كرده ، در غالب قصايد و قطعات منظوم و منثور خود خواسته است از طريق ارشاد بزرگان عهد خويش راه دادگرى و خدمت بمردم و آسوده گذاشتن آنان را بياموزد ، شاعران ديگرى كه بين دو گويندهء بزرگ شيراز ، سعدى و حافظ ، زندگى ميكردند ازينگونه نصايح و اندرزها بسيار دارند كه خواندن آنها را بر عهدهء مطالعه‌كنندهء اين كتاب مىگذارم . نظر من درينجا بيشتر بانتقادات تندى است كه مولود وضع زمان بود . از جملهء آنهاست گفتارهاى سيف الدين محمّد فرغانى شاعر قرن هفتم ، معاصر سعدى . وى در چندين قصيدهء خود ، و از آن ميان در يك قصيدهء طولانى ، بسيارى از طبقات مهم اجتماع را كه غالبا بفساد گراييده بودند مورد سرزنش و شماتت قرار داده است . اينك قسمتى از آن قصيده را كه بدين مطلع است :\r\n چو بگذشت از غم دنيا بغفلت روزگار تو * در آن غفلت ببىكارى بشب شد روز كار تو \r\nدر ذكر طبقات مختلف اجتماعى ، و معايب و مفاسد آنان مىآوريم :\r\n ايا سلطان لشكركش بشاهى چون علم سركش * كه هرگز دوست با دشمن نديده كارزار تو\r\nملك شمشيرزن بايد چو تو تن مىزنى نايد * ز تيغى بر ميان بستن مرادى در كنار تو\r\nنه دشمن را بريده سر چو خوشه تيغ چون داست * نه خصمى را چو خرمن كوفت گرز گاوسار تو . . .\r\nخرى شد پيشكار تو كه در وى نيست يك جو دين * دل خلقى ازو تنگست اندر روز بار تو\r\nچو آتش برفروزى تو بمردم سوختن هردم * از آن كان خس نهد خاشاك دايم بر شرار تو\r\nچو تو بىراى بىتدبير او را پىروى كردى * تو در دوزخ شوى پيشين و از پس پيشكار تو \r\n\r\n","description":"","footnote":"","page_name":" 88 ","page_number":104},
  {"content":"\r\n\r\n بباطل چون نو مشغولى ز حق خلق بىخشيت * نه خوفى در درون تو نه امنى در ديار تو\r\nنه ترسى نفس ظالم را ز بيم گوشمال تو * نه بيمى اهل باطل را ز عدل حق‌گزار تو\r\nبشادى ميكنى جولان درين ميدان نمىدانم * در آن زندان غم‌خواران كه باشد غمگسار تو\r\nبپاى كژروت روزى درآيى ناگهان در سر * وگر سم بر فلك سايذ سمند راهوار تو\r\nايا دستور هامان‌وش كه نمرودى شدى سركش * تو فرعونى و چون قارون بمالست افتخار تو\r\nچو مردم سگسوارى كن اگرچه نيستى زيشان * و گرنه در كمين افتد سگ مردم‌سوار تو\r\nبگرد شهر پيروزى شكارت استخوان باشد * كه كهدانى سگى چندند شير مرغزار تو\r\nچو تشنه‌لب از آب سرد ، آسان برنمىگيرد * دهان از نان محتاجان سگ دندان فشار تو\r\nبگاو آرند در خانه بعهد تو كه و دانه * ز خرمنهاى درويشان خران بىفسار تو\r\nبظلم انگيختى ناگه غبارى و ز عدل حق * همى خواهيم بارانى كه بنشاند غبار تو\r\nبجاه خويش مفتونى و چون زين خاك بگذشتى * بهر جانب روذ چون آب مال مستعار تو\r\nز خرطبعى تو مغرورى بذين گوسالهء زرين * كه گاو سامرى دارد امل در اغترار تو\r\nبسيج راه كن مسكين ، درين منزل چه مىباشى * امل را منتظر ، چون هست اجل در انتظار تو\r\nچو سنگ آسيا روزى ز بىآبى شود ساكن * درين طاحون خاك‌افشان اگر چرخد مدار تو\r\nنگيرى چون هوا بالا و اين خاكت خورد بىشك * چو آب ارچه بسى باشد درين پستى قرار تو\r\nايا مستوفى كافى كه در ديوان سلطانان * بحل‌وعقد در كار است بخت كامكار تو\r\nقلم چون زرده‌مارى شد بدست چون تو عقرب‌در * دواتت سلهء مارى كزو باشد دمار تو\r\nخلايق از تو بگريزند همچون موش از گربه * چو در ديوان شه گردذ سيه سر زرده مار تو\r\nتو اى بيچاره آنگاهى به سختى در حساب افتى * كزين دفتر فروشويند نقش چون نگار تو\r\nايا قاضى حيلت‌گر ، حرام‌آشام رشوت‌خور * كه بىدينى است دين تو و بىشرعى شعار تو\r\nدل بيچاره‌يى راضى نباشد از قضاى تو * زن همسايه‌يى آمن نبوده در جوار تو\r\nز بىدينى تو چون گبرى و زند تو سجل تو * ز بىعلمى تو چون گاوى و نطق تو خوار تو\r\nاگر خوى زمان گيرى و گر ملك جهان گيرى * مسيحى هم پديذ آيذ كزو باشد دمار تو\r\nترا در سر كلهداريست چون كافر از آن هر شب * ببندد عقد با فتنه سر دستاردار تو\r\nچو زر قلب مردودست و تقويم كهن باطل * درين ملكى كه ما داريم يرليغ تتار تو\r\nكنى دين‌دار را خوارى و دنيادار را عزت * عزيز تست خوار ما عزيز ماست خوار تو \r\n\r\n","description":"","footnote":"","page_name":" 89 ","page_number":105},
  {"content":"\r\n\r\n دل مشغولت از غفلت قبول موعظت نكند * تو اين دانه كجا خواهى كه كه دارذ غرار تو\r\nترا بينند در دوزخ بدندان سگان داذه * زبان لغوگوى تو ، دهان رشوه‌خوار تو\r\nايا بازارى مسكين نهاذه در ترازو دين * چو سنگت را سبك كردى گران ز آنست بار تو\r\nتو گويى سودها كردم ازين دكان چو برخيزى * ببازار قيامت در پديذ آيذ خسار تو\r\nايا درويش رعناوش چو مطرب با سماعت خوش * بنزد ره‌روان بازيست رقص خرس‌وار تو\r\nچه گويى نىروش اينجا بخرقه است آب‌روى تو * چه بويى همچو گل تنها برنگست اعتبار تو\r\nبهانه بر قدر چه‌نهى « 1 » قدم در راه نه ، گرچه * ز دست جبر در بندست پاى اختيار تو\r\nباسب همت عالى توانى ره بسر بردن * گر آيد در ركاب جهد پاى اقتدار تو \r\nو باز اين شاعر عارف نيكوسخن در جاى ديگر شاعران عهد خود را از مدح امراى بىحاصل زمان برحذر داشته و درين باب گفته است :\r\n از ثناى امرا نيك نگهدار زبان * گرچه رنگين سخنى نقش مكن ديوارى\r\nمدح اين قوم دل روشن تو تيره كند * همچو رو را كلف و آينه را زنگارى\r\nاز چنين مرده‌دلان راحت جان چشم مدار * چون ز رنجور شفا كسب كند بيمارى ؟\r\nظالمى را كه همه ساله بود كارش فسق * بطمع نام منه عادل و نيكوكارى\r\nنيت طاعت او هست ترا معصيتى * كمر خدمت او هست ترا زنارى\r\nهر كرا زين امرا مدح كنى ظلم بود * خاصه امروز كه از عدل نماند آثارى\r\nكژروى پيشه كنى جمله ترا يار شوند * ور ره راست روى هيچ نيابى يارى\r\nكله مدح تو بر فرق چنين تاجوران * راست چون بر سر انگشت بود دستارى\r\nصورت حال تو در چشم دل معنىدار * زشت گردد بنكو گفتن بدكردارى\r\nاسد المعر كه خوانى تو كسى را كه بود * رو به حيله‌گرى يا سگ مردم‌خوارى . . .\r\nصورتند اين امرا جمله ز معنى خالى * اوست چون درنگرى صورت معنى دارى \r\n* * *\r\n گر كسى از نعمت اين منعمان ادرار خورد * همچو گربه كاسه ليسيد و چو سگ مردار خورد\r\nهمچو مارش سر همى كوبند امروز اى پسر * هر كه روزى دانه بىچون موش ازين انبار خورد\r\nيا رب اين ساعت چو تائب از گنه مستغفرست * سيف فرغانى كه اين ادرار از ناچار خورد \r\n\r\n\r\n","description":"","footnote":"\r\n( 1 ) - خوانده شود چنهى ( بكسر اول و سكون ثانى ) .\r\n","page_name":" 90 ","page_number":106},
  {"content":"\r\n\r\nاين شاعر حسّاس در قصيدهء ذيل ( كه اتّفاقا پر از قوافى شايگانست ) شديدترين حملات خود را بامرا و عمّال و حكّام عهد كه همه از زمرهء فسده و فسقه بوده‌اند نشان داده است :\r\n غم چندين پريشان حال امروز * درين طبع پريشان اوفتاده\r\nچو بسته زير پاى پيل ملكى * بدست اين عَوانان افتاده\r\nنهاده دين بيكسو و ز هر سو * چو كافر در مسلمان اوفتاده\r\nببين در نان خلق اين كژدمانرا * چو اندر گوشت كرمان اوفتاده\r\nعوانان اندرو گويى سگانند * بسال قحط در نان اوفتاده\r\nهمه در آرزوى مال و جاهند * بچاه اندر چو كوران اوفتاده\r\nشكم پر كرده از خمر و درين خاك * همه در گِل چو مستان اوفتاده\r\nتو اى بيچاره آنگه نان خورى سير * كه از جوعى بدين‌سان اوفتاده\r\nكه بينى از دهان ملك بيرون * سگان را همچو دندان اوفتاده\r\nتوانگر كز پى درويش دايم * زرش بودى ز دامان اوفتاده\r\nازين جامه‌كنان . . . برهنه * كه باذا سگ در ايشان اوفتاده\r\nبسى مردم ز سرما بر زمين‌اند * چو برف اندر زمستان اوفتاده\r\nدريغا مكنت چندين توانگر * بدست اين گدايان اوفتاده\r\nاز انگشت سليمان رفته خاتم * ولى در دست ديوان اوفتاده\r\nزنان را گوى در ميدان و چوگان * ز دست مرد ميدان اوفتاده\r\nچو مرغان آمده در دام صيّاد * چو دانه پيش مرغان اوفتاده\r\nبعهد اين سگان از بىشبانيست * رمه در دست سِرحان اوفتاده\r\nرعيّت گوسپنداند اين سگان گرگ * همه در گوسپندان اوفتاده\r\nپلنگى چند ميخواهيم يا رب * درين ديوانه گرگان اوفتاده\r\nز دست‌وپاى اين گردن زنانست * سراسر ملك ويران اوفتاده \r\n\r\n","description":"","footnote":"","page_name":" 91 ","page_number":107},
  {"content":"\r\n\r\n ايا مظلوم سرگشته كه هستى * چنين محروم و حيران اوفتاده\r\nز جور ظالمان در شهر خويشى * بخوارى چون غريبان اوفتاده\r\nاگر صبرت بود روزى دو بينى * جوانان كشته پيران اوفتاده\r\nاميرانى كه بر تو ظلم كردند * بخوارى چون اسيران اوفتاده\r\nهر آن كو اندرين خانه مقيم است * چو ديوارش همى دان اوفتاده\r\nجهانجويى اگر ناگه بخيزد * بسى بينى بزرگان اوفتاده\r\nچه مىدانند كار دولت اين قوم * كه در دين‌اند نادان اوفتاده\r\nبفرمان خداوند از سر تخت * خداوندان فرمان اوفتاده\r\nكلاه عزّت اندر پاى خوارى * ز سرهاى عزيزان اوفتاده\r\nبآه چون تو مظلوم افسر ملك * ز فرق تاجداران اوفتاده\r\nگرش گردون سرير ملك باشد * برو صد ماه تابان اوفتاده\r\nز بالاى عمل در پستى عزل * چنين كس را همى دان اوفتاده\r\nخدا درمان فرستد مردمى را * كزين دردند نالان اوفتاده \r\nسيف فرغانى ازينگونه انتقادات تند و اشعارى كه ظلم و عدوان بىحساب عمّال مغول را نشان دهد بسيار دارد و ما نقل بعضى از آنها را در ذكر احوال و آثار او انجام مىدهيم .\r\nخواجوى كرمانى شاعر استاد اواخر اين دوره نيز دربارهء امراى زمان خود سخنان طنزآميز خوب دارد كه حقيقت حال آنان را بنيكى روشن ميسازد . يك جا گويد :\r\n روزى وفات يافت اميرى در اصفهان * ز آنها كه در عراق بشاهى رسيده‌اند\r\nديدم جنازه بر كتف تونيان و من * حيران كه اين جماعت ازين تا چه ديده‌اند\r\nپرسيدم از كسى كه چرا تونيان شهر * از كارها جنازه‌كشى برگزيده‌اند\r\nحمال مرده در همه شهرى جدا بود * هر شغل را براى كسى آفريده‌اند\r\nبرزد بروت و گفت كه تا ما شنيده‌ايم * حماميان هميشه نجاست كشيده‌اند ! \r\n\r\n","description":"","footnote":"","page_name":" 92 ","page_number":108},
  {"content":"\r\n\r\nو در قطعه‌يى ديگر بمطلع :\r\n دمى بصحبت پيرى رسيده بودم دوش * كه بود منشى ديوان چرخ را استاد \r\nبسوابق زشت خواجگان آفاق و صدور روزگار كه در روزگار او بر كار بودند اشاره‌يى بليغ كرده است كه خواننده خود بايد بدان مراجعه كند « 1 » و همچنين قطعه‌يى ديگر كه دربارهء صدر اجل صدر الدين يحيى گفته و نمونه‌يى از صدور روزگار را در آن وصف كرده خواندنيست « 2 » خاصه آخرين بيت آن‌كه چنين است :\r\n گشت سلطانى بسگبانى عوض * شد سليمانى بشيطانى بَدَل \r\nو قصيدهء ذيل از آن شاعر نامدار ترسيم خوبى از وضع دوران و رواج ظلم و عدوان بىحساب هيأت حاكمهء وقت و بيچارگى و گرفتارى مردم بىسامان و تحمّل گرسنگى و جور و مؤاخذتهاى بىوجه است :\r\n . . . خلق ديوانه و از محنت ديوان دربند * وين عجب‌تر كه ز ديوان‌زر ديوان طلبند\r\nآسيابى كه فتادست و ندارد آبى * دخل آن جمله به چوب از بن دندان طلبند\r\nهركجا سوخته‌يى بىسروسامان يابند * وجه سيم سره ز آن بىسروسامان طلبند\r\nخون رهبان كه شود كشته ز رهبان خواهند * راه رهبان كه بود بسته « 3 » ز رهبان طلبند\r\nبسنان از سر ميدان سر مردان جويند * بخدنگ از بن پيكان سر نيكان طلبند\r\nهمچو دونان به دو نان صاحب بىسيمانند * وجه يك نان نه و ايشان بسنان نان طلبند\r\nخوك شكلند و حديث از خر عيسى رانند * ديو طبعند و همه ملك سليمان طلبند\r\nتا در آفاق زنند آتش بيداد بتيغ * آتش از چشمهء خورشيد درخشان طلبند\r\nدر چنين فصل كه بىبرگ بود شاخ درخت * از درختان چمن برگ زمستان طلبند\r\nاين زمان مايهء دريا چه بود كاين جويند * پس ازين حاصلى از كان چه بود كان طلبند \r\n\r\n\r\n","description":"","footnote":"\r\n( 1 ) - رجوع كنيد بديوان اشعار خواجوى كرمانى ، طبع آقاى سهيلى خوانسارى ، ص 165 .\r\n( 2 ) - ايضا ص 167 و نيز رجوع شود به قطعهء ديگر در ص 168 .\r\n( 3 ) - در اصل : مرده .\r\n","page_name":" 93 ","page_number":109},
  {"content":"\r\n\r\n سكه‌يى ز آن زر امروز كه ديدست درست * كاين جماعت بچنين حيله و دستان طلبند\r\nقيمت دل نشناسند و ز هر قصابى * دل پرخون و جگر پارهء بريان طلبند\r\nهر دكانى كه بيابند دو كان پندارند * و ز هر آن خانه كه بينند زر خان طلبند\r\nهمچو شيطان همه در غارت ايمان كوشند * ليك اين‌مان بترست از همه كايمان طلبند\r\nديت خون نريمان ز كريمان خواهند * حاصلى ملكت ساسان ز خراسان طلبند\r\nآن سياوش كه قتلش بجوانى كردند * خونش اين طايفه امروز ز پيران طلبند\r\nتاختن بر سر بيژن ز پى زال برند * و آنگه از زال زرسام نريمان طلبند\r\nخبر يوسف گم‌گشته ز گرگان پرسند * صبر ايوب بلا ديده ز كرمان طلبند\r\nتا كلاه از سر سلطان فلك بربايند * هر زمان راه برين برشده ايوان طلبند\r\nاز پى آنكه نتاج بره و بز گيرند * كاخ بهرام و ره خانهء كيوان طلبند\r\nدخل هر ماههء انجم ز طبايع خواهند * خرج هر روزهء اجرام ز اركان طلبند\r\nشهر و ايشان به مثل چون خرو ويران و ، به غصب * هر يكى كنجى ازين منزل ويران طلبند\r\nمردم گرسنه دلتنگ شد از بىنانى * گردهء خور بزر از گنبد گردان طلبند \r\nاين تصوير جاندار كاملا شرح ممتّعى را كه وصّاف الحضرة از فارس داده است و ما پيش ازين آورده‌ايم تأييد مىكند و چنانست كه گويى همان باشد « 1 » .\r\nعارف و شاعر بزرگ قرن هشتم اوحدى مراغه‌يى كه جام‌جم را بنام وزير بزرگوار غياث الدين محمّد ساخت ، در آن منظومهء پرارزش در لباس وعظ و نصيحت ببسيارى از حقايق اوضاع زمان اشارات روشن دارد . نقل ابيات او سخن را بسيار دراز خواهد كرد و بر خوانندهء گراميست كه بدان كتاب گرانقدر رجوع نمايد . با تأمّل در آن ابيات پريشانى احوال رعيّت از دست امرا و وزرا و حكّام و شحنگان بنيكى آشكار است ، و اين اوضاعست كه زبان گوينده را بانتقادات سخت مىگشايد ؛ و نيز از شيوع ميخوارگى و اعتياد به بنگ كه از همين دوره بر اثر ابتلاآت مردم بدبخت رواج فراوان يافته و وسيلهء تخدير و آسايش موقّت آنان از كار جهان پراضطراب شده بود ، شكايت مىكند ؛ و در ميان\r\n\r\n\r\n","description":"","footnote":"\r\n( 1 ) - رجوع شود به همين كتاب ص 67 .\r\n","page_name":" 94 ","page_number":110},
  {"content":"\r\n\r\nطبقات عامه از كسانى كه در لباس اهل فتوت و صاحبان علم و فقه و قضا راه دغلى و بدكارى پيش مىگرفتند ، شكايتها دارد . اينك چند بيت از آن كتاب را بعنوان نمونه‌يى از انتقادات اين شاعر نقل مىكنيم :\r\n مَهِل اى خواجه كاين زبون گيران * شهر واژون كنند و ده ويران\r\nچه كنى با قلم زنانِ دغل * تكيه بر عقد ملك‌دارى و حلّ\r\nقلمى راست كرده در پس گوش * چشم برخوردهء كسان چون موش\r\nحلق درويش را بريده بكلك * مال و ملكش كشيده اندر سلك\r\nنه شناسد كه كردگارش كيست * نه بداند كه اصل كارش چيست\r\nعلم دانستن قفير و نفير * علم آزردن يتيم و فقير\r\nگر ترا تيغ حكم در مشتست * شحنه‌كش باش ، دزد خود كشتست\r\nدزد را شحنه راهِ رخت نمود * كشتن دزدِ بىگناه چه سود ؟\r\nدزد با شحنه چون شريك بود * كوچها را عسس چريك بود\r\nهمه مارند و مور ، مير كجاست * مزد گيرند ، دزدگير كجاست\r\nراه زد كاروانِ دِه را كُرد * شحنهء شهر مال هر دو ببرد . . .\r\nگوشت دهقان بهر دو ماه خورد * مرغ بريان چريك شاه خورد\r\nدست دهقان چو چرم رفته ز كار * ده‌خدا دست نرم برده كه آر\r\nچه خورى نان ز دست‌وارهء او * نظرى كن بدست پارهء او\r\nدو سه درويش رفته در دره * پى گوساله و بز و بره\r\nشب فغانى كه گرگ ميش ببرد * روز آهى كه دزد خيش ببرد\r\nتو پر از باد كرده پشم و بروت * كه كى آرد شبان پنير و قروت . . . \r\nسخت‌ترين و زننده‌ترين انتقاد اجتماعى كه درين دوره بدان بازمىخوريم در آثار خواجه نظام الدين عبيد اللّه زاكانى قزوينى است . وى بنظم و نثر ، و از راههاى مختلف وضع وخيم عهد خود را بباد انتقاد گرفته و طبقات مختلف اجتماعى خاصه امرا و رجال سياسى\r\n\r\n","description":"","footnote":"","page_name":" 95 ","page_number":111},
  {"content":"\r\n\r\nو دينى عصر را در پردهء طنز و طعنه و هزل‌هاى نمكين چنان كه بودند معرّفى كرده است .\r\nوى نمايندهء تمام‌عيار رندان روزگار خويش است كه اگرچه از مشاهدهء وضع نابهنجار زمان در عذاب روحى شديد بودند ليكن بجاى اندرزهاى پدرانه بمسؤلان آن اوضاع با ابداع طعنه‌ها و ريشخندها از آنان انتقام ميگرفته‌اند . معرّفى آثار و روش كارش البتّه بايد ضمن ذكر وضع ادبى اين عهد انجام گيرد و درينجا براى نمونه چند مطايبهء او مذكور مىافتد تا نمودارى از انتقادات سخت او باشد :\r\n« شخصى از مولانا عضد الدين « 1 » پرسيد كه چونست كه در زمان خلفا مردم دعوى خدايى و پيغمبرى بسيار مىكردند و اكنون نمىكنند ؟ گفت مردم اين روزگار را چندان از ظلم و گرسنگى افتاده است كه نه از خدايشان به ياد مىآيد و نه از پيغامبر ! » « 2 »\r\n« لوليى با پسر خود ماجرا مىكرد كه تو هيچ كارى نمىكنى و عمر در بطالت بسر ميبرى . چند با تو گويم كه معلق زدن بياموز و سگ از چنبر جهانيدن و رسنبازى تعلم كن تا از عمر خود برخوردار شوى . اگر از من نمىشنوى به خدا ترا در مدرسه اندازم تا آن علم مرده ريگ ايشان بياموزى و دانشمند شوى و تا زنده باشى در مذلت و فلاكت و ادبار بمانى و يك جو از هيچ‌جا حاصل نتوانى كرد » « 3 »\r\n« مولانا شرف الدين دامغانى بر در مسجد مىگذشت ، خادم مسجد سگى را در مسجد پيچيده بود و مىزد . سگ فرياد مىكرد . مولانا در مسجد بگذاشت ، سگ بدر جست . خادم با مولانا عتاب كرد . مولانا گفت اى يار معذوردار كه سگ عقل ندارد ، از بىعقلى در مسجد مىآيد . ما كه عقل داريم هرگز ما را در مسجد مىبينيد ؟ » « 4 »\r\n« دهقانى در اصفهان بدر خانهء خواجه بهاء الدين صاحب ديوان « 5 » رفت ، با خواجه‌سرا\r\n\r\n\r\n","description":"","footnote":"\r\n( 1 ) - مراد مولانا عضد الدين ايجى ( - ايگى ) دانشمند معروف است .\r\n( 2 ) - از رسالهء دلگشا ، لطايف عبيد زاكانى ، تهران 1333 ص 110 .\r\n( 3 ) - ايضا ص 115 .\r\n( 4 ) - ايضا ص 119 .\r\n( 5 ) - او پسر شمس الدين صاحب ديوان و از ظلمهء روزگار بود .\r\n","page_name":" 96 ","page_number":112},
  {"content":"\r\n\r\nگفت كه با خواجه بگوى كه خدا بيرون نشسته است و با تو كارى دارد . با خواجه بگفت ، باحضار او اشارت كرد . چون درآمد پرسيد كه تو خدايى ؟ گفت آرى ! گفت چگونه ؟ گفت حال آنكه من پيش ده خدا و باغ خدا و خانه خدا بودم . نواب تو ده و باغ و خانه از من بظلم بستدند ، خدا ماند » « 1 »\r\n« خطيبى را گفتند مسلمانى چيست ؟ گفت من مردى خطيبم ، مرا با مسلمانى چه كار ! » « 2 » اگر كسى بخواهد كه انتقادات سخت عبيد را نسبت بطبقهء حاكمهء عهد مغول بخواند بايد مخصوصا برسالهء اخلاق الاشراف نظر كند كه در آن مذاهب منسوخ و مذاهب مختار عصر خود را كه همه فساد و تزوير و ظلم و دروغ و دورويى بود ذكر مىكند و آنها را اخلاق اشراف زمان مىداند . در همين رساله است كه به سختى بر پادشاهان مغول و خاصه بر چنگيز و هولاگو مىتازد و در فوايد ظلم كه يكى از مذاهب مختار عصر بود ميگويد :\r\n« معاويه ببركت ظلم ملك از دست امام على كرم اللّه وجهه بدر برد . بخت النصر تا دوازده هزار پيغمبر را در بيت المقدس بىگناه نكشت و هم چند هزار پيغمبر را اسير نكرد دولت او عروج نكرد و در دو جهان سرافراز نشد . چنگيز خان كه امروز بكورى اعدا در درك اسفل مقتدا و پيشواى مغولان اولين و آخرين است تا هزاران‌هزار بىگناه را بتيغ بىدريغ از پاى درنياورد پادشاهى روى زمين بر او مقررنگشت » . . . هولاگو چون ظلم ورزيد « لاجرم قرب نود سال پادشاهى در خاندان او قرار گرفت و هر روز دولت ايشان در تزايد بود ؛ ابو سعيد بيچاره را چون دغدغهء عدالت در خاطر افتاد و خود را بشعار عدل موسوم گردانيد در اندك مدتى دولتش سپرى شد و خاندان هولاگو خان و مساعى او در سر نيت ابو سعيد رفت » « 3 » .\r\n\r\n\r\n","description":"","footnote":"\r\n( 1 ) - لطايف عبيد زاكانى ص 124 .\r\n( 2 ) - ايضا ص 130 .\r\n( 3 ) - ايضا ص 22 - 23 .\r\n","page_name":" 97 ","page_number":113},
  {"content":"\r\n\r\n\r\nپناهگاههاى فرهنگ ايران\r\nاگر بلاى مغول همهء ايران يا ممالك همسايهء ايران را بىكم و كاست فروميگرفت مسلّما تأثيرات سوء آن در سقوط اجتماعى و عقلى ايران بسيار شديدتر از آن مىبود كه شرح داده‌ايم .\r\nخوشبختانه عواملى مختلف از شدّت يأس‌انگيز اين تأثيرات كاست و تعادلى در آن ايجاد كرد .\r\nاز ميان اين عوامل مهمتر از همه آنست كه در بحبوحهء حملات مغول و تاتار بعضى از نواحى ايران بعلل گوناگون از شدّت بأس آنان ايمن ماند . اين امر يا بر اثر قبول ايلى بعضى از امراى محلّى ايران و نواحى مجاور بود ، و يا در نتيجهء آنكه حملهء مغول به آن نواحى در سالهاى بعد از چنگيز و در دورهء جانشينان او با شدّت عمل كمترى انجام گرفت . مثلا تمام ناحيهء فارس و متصرّفات سعد بن زنگى و ابو بكر و پسرش ، كه هر دو از پادشاهان بسيار خوب سلغرى و موصوف بپرورش اديبان و عالمان و معروف بايجاد آبادانيها و مدارس و مساجد و خانقاهها و غيره بوده‌اند ، در گيرودار حملهء چنگيز و هولاگو و حتّى در عهد نخستين ايلخانان ايران بر اثر تدبير و پيش‌بينىهاى سلغريان در امن و امان باقى ماند و در دورهء دو پادشاه مذكور ترقّى و رونق يافت . ناحيهء امن و آرام فارس گروهى از بزرگان معروف عهد را بسوى خود كشيد و آنجا را مأمن پناهندگان ساخت و شايستهء اين ابيات از افصح المتكلّمين سعدى قرار داد كه در خطاب به ابو بكر بن سعد بن زنگى گفته است :\r\n اقليم پارس را غم از آسيب دهر نيست * تا بر سرش بود چو تويى سايهء خدا\r\nامروز كس نشان ندهد در بسيط خاك * مانند آستانِ دَرَت مأمن رضا\r\nبر تست پاس خاطر بيچارگان و ، شكر * بر ما و ، بر خداى جهان‌آفرين جزا\r\nيا رب ز باد فتنه نگهدار خاك پارس * چندانكه خاك را بُوَد و باد را بقا « 1 » \r\nوصفى كه شمس قيس رازى از حال خود هنگام سرگردانى در بلاد خراسان و عراق ، و التجا به « مأمن پارس » « 2 » كرده اهميّت آن ديار آرام را در عهد پادشاهان بزرگ سلغرى\r\n\r\n\r\n","description":"","footnote":"\r\n( 1 ) - كليات سعدى ، چاپ مرحوم فروغى ص 5\r\n( 2 ) - المعجم ، چاپ تهران 1314 ص 7\r\n","page_name":" 98 ","page_number":114},
  {"content":"\r\n\r\nبه خوبى معلوم ميدارد . وى ميگويد :\r\n« اگرچه در سنهء عشرين [ و ستماية 
  ] اختلاف « 1 » ايشان « 2 » از بيشتر ممالك منقطع شده بود و اين سوى آب « 3 » يك دو سال از خوف قتل و اسر آن سباع ضاريه ايمن گشته ، مردم را بواسطهء جمعيت بعضى از فرزندان سلطان اميد انتعاشى پديد مىآمد و رايحهء ارتياشى بمشام مىرسيد ، مرا بارى از كثرت تقلب احوال عراق و تغلب خيال مراجعت تتار آبى خوش بگلو فرونمىرفت و نفسى آسوده از سينه برنمىآمد و به هيچ وجه زلزلهء خوف و ولولهء رعب آن قتل بىدريغ و غارت شعواء كه از آن حزب قهر خداى به چند نوبت در چند شهر ديده بودم و مشاهده كرده ، از ضمير كم نمىشد خاصه كه يك دو كرت در دست بعضى از شحنگان رى افتاده بودم و ذل استخدام گماشتگان ايشان كشيده و ازين جهت دل از جان شيرين سير آمده و جان از زندگانى مستلذ متبرم شده ؛ چه به هيچ حال از آن شدت و محنت وجه خلاصى و مناصى نمىديدم و از آن اذيت و بليت مفر و محيصى نمىدانست ، تا ناگاه بخت خفته بيدار گشت و طلوع كوكب سعد از افق طالعم روى نمود . اطراف فراهم گرفتم و عايق منقطع گردانيد و با غموض مسالك و ناايمنى راهها خود را به مأمن پارس انداختم و بحصن خدمت خداوند پادشاه سعيد اتابك سعد بن زنگى انار اللّه برهانه و اعلى فى عليين مكانه التجا ساخت . . . » شمس قيس بعد ازين نقل شرحى مشبع دربارهء محبّت و غريب نوازى اتابك سعد آورده و سپس توضيحى مستوفى در كوشش پسرش اتابك ابو بكر در راه آبادانى و امنيّت پارس و بسط امن و آرامش و رفاه مردم و پرورش اهل علم داده است . از فحواى سخنش پيداست كه فارس و بنادر و جزاير خليج در عهد ابو بكر نمونه‌يى از يك كشور آبادان و مقرون بامن و امان و مزيّن بوجود دانشمندان و مردم سخندان بوده است .\r\nدر چنين سرزمين آبادان و ميان چنين مردم مرفّهى در كنار سرزمين‌هاى ناامن و مردمان آشفته ، البتّه فرهنگ ايران و طبقات بزرگى از ايرانيان اصيل از گزند حادثه\r\n\r\n\r\n","description":"","footnote":"\r\n( 1 ) - اختلاف : آمدوشد .\r\n( 2 ) - يعنى مغولان .\r\n( 3 ) - اين سوى آب : اينسوى رود جيحون\r\n","page_name":" 99 ","page_number":115},
  {"content":"\r\n\r\nدر امان ماندند و نه تنها تا چندگاه از چنين نعمت عظيمى برخوردار شدند بلكه خود ملجاء بسيارى از مردم سرزمينهاى مجاور و افاضل روزگار گرديدند و در همين مهد آرامش و آسايش است كه يكى از بزرگترين سخنوران توانست در بازگشت به وطن قسمت عظيمى از باقى ماندهء عمر خود را بآسودگى بگذراند و فرصت ايجاد بسيارى از آثار عالى و كم‌نظير خود را بيابد .\r\nملجاء و مهرب ديگرى كه در اين دوره بواقع قابل ذكر و مورد توجّه است سرزمين آسياى صغير ( روم ) است كه تا چندگاه از دورهء ايلخانان سلاجقهء آسياى صغير با قبول ايلى مغولان بر آن حكومت كردند و شحنگان و حكّام مغول چنان كه ديده‌ايم در اواخر عهد آنان كه دورهء ضعف كاملشان بود توانستند تصرّفى در امور حاصل كنند و بهرحال پيش از سال 672 كه كريم آقسرايى آن را مبداء اغتشاش احوال روم مىداند « 1 » ، تسلّط مغول ، خلاف آنچه بعد از تاريخ مذكور مىبينيم ، اثر شديد و رنج‌انگيزى در بلاد روم و نواحى آسياى صغير برجا ننهاده و همين امر سبب شده بود كه شهرهاى معتبر و مهم آن سرزمين مدّتها پناهگاه بسيارى از فراريان ايران گردد كه حتّى از اقصاى ماوراء - النّهر توانسته بودند شهربشهر و دياربديار طىّ منازل كنند و بر اثر تغيير اقامتگاههاى خود بدانجا رسند و رحل اقامت بيفگنند . از ميان اين افراد اشخاصى از قبيل بهاء الدين محمّد بلخى و اطرافيان او و شمس الدين محمّد تبريزى و برهان الدين محقّق ترمدى و شيخ الاسلام ترمدى و سيف الدين محمّد فرغانى و قاضى سراج الدين ارموى و قاضى عزّ الدين ارموى و قاضى تاج الدين خويى « 2 » و قاضى امين الدين تبريزى و سعد الدين و بدر الدين قزوينى « 3 » و بسيارى ازين بزرگان را ميتوان يافت كه هريك در روم صاحب مرتبتى در مقامات عرفانى و امور دينى و دنياوى شده بودند به نحوى كه در غالب شهرهاى آسياى صغير\r\n\r\n\r\n","description":"","footnote":"\r\n( 1 ) - مسامرة الاخبار ، آنقره 1943 ، ص 119 .\r\n( 2 ) - ايضا مسامرة الاخبار ص 119 - 121 .\r\n( 3 ) - ايضا ص 90 .\r\n","page_name":" 100 ","page_number":116},
  {"content":"\r\n\r\nمهاجران ايرانى ديده ميشدند كه با مردم حشر و آميزش يافته و زادگاههاى خود را بكلّى رها كرده بودند و چون در ميان اين مهاجران گروه بزرگى از فاضلان وجود داشتند طبعا بوسيلهء آنان مقدارى كثير از كتب و آثار فارسى و همچنين با خود آنان فرهنگ و آداب ايرانى ، بيشتر از آنچه در روزگار پيشين بود ، بسرزمين آسياى صغير انتقال يافت و در آنجا باقى ماند . - فراريانى را كه بسرزمين شام پناه ميبرده و گاه تا مصر هم مىرفته و در آن نواحى رحل اقامت مىافگنده‌اند ، نيز بايد در شمار همين دسته‌ها دانست . در ميان اين گروه دانشمندان بزرگى بوده‌اند كه البتّه در ذكر علماى زمان از آنان ياد خواهيم كرد .\r\nپناهگاه بزرگ ديگر بزرگان ايران از طبقات مختلف ، آنسوى رودخانهء سند در سرزمين هندوستان بود كه مماليك غوريه در آنها بساط حكومت گسترده بودند و ما ضمن ذكر اوضاع سياسى اين عهد مختصرى دربارهء آنان نوشته‌ايم . اين اميران كه بدسته‌هاى امراى سند و پادشاهان دهلى و اميران بنگاله تقسيم مىشده‌اند همه با فرهنگ و تربيت ايرانى پرورش يافته بودند و بزرگان دربار آنان بيشتر از ايرانيان شرقى بودند و حتّى غلامان و سواران آنان هم بيشتر تربيت‌يافتگان ايران و گريختگان اين سرزمين بودند . در دستگاه اين امرا هم گروه بزرگى از ايرانيان را مىيابيم كه يا اندكى پيش از حملهء مغول و يا مقارن وقايع ماوراء النّهر و خراسان و در دوران اغتشاشات آن نواحى از سند گذشته خود را بداخلهء هندوستان افگنده بودند و در ميان آنان مردم ديوانى و عالم و شاعر و طبقات ديگر وجود داشتند . مثلا وزير شمس الدين التتمش نظام الملك جنيدى ، از يك خاندان معروف ايرانى بود ، و « امير روحانى كه از افاضل آن روزگار بود در حادثهء چنگيز خان از بخارا بدهلى آمده . . . » و در سلك مدّاحان شمس الدين التتمش قرار گرفته بود « 1 » و قاضى حميد الدين ناكورى از مشايخ زمان كه شمس الدين التتمش قبلا نيز او را ميشناخت ، بدهلى گريخت و آنجا ساكن شد « 2 » و فخر الملك عصامى كه مدّتها وزارت بغداد داشت هم\r\n\r\n\r\n","description":"","footnote":"\r\n( 1 ) - تاريخ فرشته چاپ هند ج 1 ص 5 ، 1 .\r\n( 2 ) - ايضا ص 116 .\r\n","page_name":" 101 ","page_number":117},
  {"content":"\r\n\r\nبدهلى آمد « 1 » ؛ و باز در ميان بزرگان و رجال دستگاه سلاطين دهلى كسانى را مانند قاضى جلال الدين از كاشان و شيخ محمّد از ساوه « 2 » و قاضى منهاج سراج جوزجانى صاحب طبقات ناصرى « 3 » از گوزگانان مىبينيم كه همه از ايران گريخته و در بلواى مغول به آن ديار پناه برده بودند و نيز چنان كه در شرح حال نور الدين محمّد عوفى ديده‌ايم « 4 » از پيش حملهء تاتار بسند گريخت و مدّتى در خدمت ناصر الدين قباچه بود و بعد ازو به خدمت شمس الدين التتمش درآمد .\r\nپيداست كه بر اثر ناامنىهاى مداوم ماوراء النّهر و خراسان و سيستان و ناحيهء سند و ساير نواحى ، و همچنين شيوع امراض و قحط و غلا و نابسامانيهاى ديگر ، بر شمارهء مهاجران بهندوستان روزبروز افزوده ميشد چنان كه در عهد سلطان غياث الدين بلبن شمارهء گروهى كه تنها در دربار او راه يافته بودند ، غير از آحاد النّاس كه نامى از آنان نيست ، بسيار بوده است . « در ملحقات طبقات ناصرى كه تصنيف شيخ عين الدين بيجاپورى است مرقوم گرديده كه سلطان غياث الدين را همين دولت و سعادت بس كه خارج پادشاه و پادشاه‌زادگان كه در زمان سلاطين ماضيه بهند تشريف آورده بودند ، پانزده پادشاه‌زاده از تركستان و ماوراء النّهر و خراسان و عراق و آذربايجان و فارس و روم و شام از آسيب سپاه چنگيز از مركز دولت خود پراگنده شده در عهد او بدهلى رسيدند و هريك بر بساط عزّت و امارات متمكّن گشته در كمال شوق و ذوق دست بسته پيش تخت مىايستادند مگر دو پادشاه‌زاده كه در پاى تخت مىنشستند و آن هر دو از اولاد خلفاى عبّاسى بودند ؛ و هرگاه از پادشاه‌زاده‌هاى ولايات و بزرگان وقت در عصر او بهند مىآمدند اظهار بشاشت نموده شكر الهى بتقديم مىرسانيد و هريك را محلّه‌يى عليحده تعيين ميكرد چنان كه در دهلى پانزده محلّه ازيشان بهم رسيده بود : يكى محلّهء عبّاسى ،\r\n\r\n\r\n","description":"","footnote":"\r\n( 1 ) - تاريخ فرشته ج 1 ص 117 .\r\n( 2 ) - ايضا ص 121 .\r\n( 3 ) - ايضا ص 123 و نيز رجوع شود بطبقات ناصرى .\r\n( 4 ) - همين كتاب ج 2 ص 1026 به بعد .\r\n","page_name":" 102 ","page_number":118},
  {"content":"\r\n\r\nدوم محلّهء سنجرى ، سيم محلّهء خوارزم‌شاهى ، چهارم محلّهء ديلمى ، پنجم محلّهء علوى ، ششم محلّهء اتابكى ، هفتم محلّهء غورى ، هشتم محلّهء چنگيزى ، نهم محلّهء رومى ، دهم محلّهء سنقرى ، يازدهم محلّهء يمنى ، دوازدهم محلّهء موصلى ، سيزدهم محلّهء سمرقندى ، چهاردهم محلّهء كاشغرى ، پانزدهم محلهء خطايى ؛ و ازينكه زبده و نخبه و خلاصهء عالم از اصحاب سيف و قلم و سازنده و خواننده و ارباب هنر كه در ربع مسكون نظير و عديل نداشتند در درگاه او جمع شده بودند هر آينه درگاه او را بر درگاه محمودى و سنجرى ترجيح ميدادند . . . و در روز سوارى پانصد سيستانى و غورى و سمرقندى و كرد و لر و عرب شمشيرهاى برهنه بر دوش نهاده به وضع مهيب پياده بهاىوهوى در ركاب او مىرفتند . . . « 1 » »\r\nغير از سه مركز عمدهء پارس و روم و هند كه پناهگاههاى بزرگ فراريان ايران بود ، مراكز ديگرى هم كه خواه در حملهء چنگيز و خواه در دورهء تسلّط ايلخانان تحت لواى پادشاهان غورى و كرت و قراختايى كرمان و اتابكان يزد و امثال آنها قرار داشت ، محل تجمع بزرگان و رجالى كه از پيش حملهء « حزب قهر خداى » « 2 » و يا از قلمرو حكومت آنان ميگريختند ، بوده است .\r\nمجموع اين پناهگاهها و همچنين برخى از شهرها و ديهها كه بر اثر ايلى از قتل عام و ويرانى رهايى يافتند ، وسيله‌هاى خوبى براى نگاهداشت بقيّة السّيف ايرانيان و بازماندهء فرهنگ و تمدّن ايرانى گرديد و اين خود نعمتى بزرگ در بحبوحهء آن بلاى بىبديل بوده است . درين پناهگاهها بسيارى از رجال علم و ادب و خاندانهاى بزرگ قديم كه حافظان فرهنگ و تمدّن ما بوده‌اند ، و بسيارى از نسخ كتب ، خواه آنها كه از پيش داشته‌اند ، و خواه آنها كه احيانا بوسيلهء فراريان آورده ميشد ، از چنگ عدم رهايى يافت و براى ما بازماند ، و اين خود عشرى از اعشار و مشتى از خروار بوده است !\r\n\r\n\r\n","description":"","footnote":"\r\n( 1 ) - تاريخ فرشته ج 1 ص 131 - 132 .\r\n( 2 ) - مقدمهء المعجم چاپ تهران 1314 ، ص 7\r\n","page_name":" 103 ","page_number":119},
  {"content":"\r\n\r\n\r\nفصل سوم اديان و مذاهب در قرن هفتم و هشتم هجرى\r\n\r\nكيش مغولان\r\nنخستين دستور از دستورهاى ياساى چنگيزى لزوم اعتقاد بوجود خداى خالق زمين و آسمان و معطى مختار حيات و مرگ و توانگرى و درويشى و قادر و قاهر بر همهء امور را پيشنهاد مىكرد و فرمان مىداد كه عمّال دينى اديان مختلف مانند واعظان و كشيشان و مؤذّنان مساجد و غسّالان بايد از خراج معاف باشند « 1 » . ظاهرا چنگيز شخصا دربارهء اديان نظرى بالاتر از اطرافيان خود داشت و به همين سبب بيكنوع بىطرفى و آزادمنشى دربارهء ديانتها متوجّه بود . اعتقاد چنگيز بيك مبداء و نظر عادلانهء او نسبت باديان مختلف از آثار مورّخان اسلامى هم مستفاد مىگردد . در منقولات مورّخان اسلامى اشاراتى به اعتقاد چنگيز دربارهء واجب الوجود ديده مىشود و بهترين قولى كه درين مورد ميتوان از مورّخان بزرگ قديم اسلامى نقل كرد از عطا ملك جوينى است كه دربارهء چنگيز مىگويد : « در امثله‌يى كه به اطراف مىفرستادست و ايشان را بطواعيّت مىخوانده . . . هرگز تخويف ننمودست . . . بلك غايت انذار را اين‌قدر مىنوشته‌اند كه اگر ايل و منقاد نشوند ما آن را چه دانيم ، خداى قديم داند . . .\r\nو چون متقلّد هيچ دين و تابع هيچ ملّت نبود از تعصّب و رجحان ملّتى بر ملّتى و تفضيل بعضى بر بعضى مجتنب بودست بلك علما و زهّاد هر طايفه را اكرام و اعزاز و تبجيل مىكردست و در حضرت حقّ تعالى آن را وسيلتى مىدانسته و چنانك مسلمانان را به نظر\r\n\r\n\r\n","description":"","footnote":"\r\n( 1 ) - چنگيز خان ، هارولد لمب ، ص 61 و 195 - 196\r\n","page_name":" 104 ","page_number":120},
  {"content":"\r\n\r\nتوقير مىنگريسته ، ترسايان و بت‌پرستان را نيز عزيز مىداشته ؛ و اولاد و احفاد او هرچند كس بر موجب هوى از مذاهب مذهبى اختيار كردند ؛ بعضى تقلّد اسلام كرده و بعضى ملت نصارى گرفته و طايفه‌يى عبادت اصنام گزيده و قومى همان قاعدهء قديم آبا و اجداد را ملتزم گشته و به هيچ طرف مايل نشده امّا اين نوع كمتر ماندست ؛ و با تقلّد مذاهب بيشتر از اظهار تعصّب دور باشند ، و از آنچ ياساى چنگيزخانست كه همهء طوايف را يكى شناسند و بر يكديگر فرق ننهند عدول نجويند » « 1 » .\r\nطوايف تاتار و مغول و ساير اقوام زردپوستى كه در جرگهء آنان درآمده بودند ، چنان كه مىدانيم داراى اديان مختلفى بودند مثلا قوم كرائيت كه در قسمت شرقى صحراى گبى و جنوب درياچهء بايكال تا ديوار چين سكونت داشته‌اند از سال 398 هجرى قبول دين مسيح كرده بودند ، و هنگامى كه در جزء قبايل تاتار و مغول درآمدند برين دين بودند . قبايل نايمان هم كه حوضهء علياى نهر ارخن و دامنه‌هاى جبال آلتايى را مسكون ساخته بودند بر دين مسيح بودند و قوم ايغور ساكنان اطراف نهر تاريم و درياچهء « لب نور » بر كيش بودايى و احيانا مانوى و اقوام ديگرى از ميان طوايف زردپوست بت‌پرست و معدودى مسلمان بودند . بعد از آنكه مغول و تاتار با اقوام جديد زردپوست درآميختند هر دسته بمذاهب يكى از آنها خاصه بت‌پرستى بودايى ، مسيحى و معدودى بدين اسلام درآمدند و مخصوصا چون دسته‌هايى از آنها تحت تأثير بخشيان بودايى كه در ميان قبايل ايغور بودند قرار گرفتند ضمن آموختن خط اويغورى كيش بت‌پرستى بودايى و احترام بآفتاب را پذيرفتند و به همين سبب بعضى از مؤلفان اسلام آنانرا آفتاب‌پرست دانسته‌اند .\r\n\r\nضعف و شكست اسلام\r\nعدم اعتقاد باسلام در نزد غالب و نزديك به تمام اقوامى كه با مغول و تاتار بر ممالك اسلامى تاختند ، باعث بود كه مؤلفان مسلمان چيرگى آنانرا بر كشورهاى اسلامى بمنزلهء غلبهء كفّار بر اهل دين بشمارند و بگويند كه : « جملهء زمين توران و مشرق ، به حكم استيلاى كفّار مغول ، حكم\r\n\r\n\r\n","description":"","footnote":"\r\n( 1 ) - جهانگشاى جوينى ج 1 ص 18 - 19 .\r\n","page_name":" 105 ","page_number":121},
  {"content":"\r\n\r\nدار الاسلام از آن برخاست و حكم دار كفر گرفت . . . و ملوك اسلام در ديار مشرق از اقصى ممالك چين و تركستان و ماوراء النهر و طخارستان و زاول و كابل و غور و غزنين و خراسان و طبرستان و پارس و خوزستان و ديار بكر و موصل تا سرحدّ شام و روم بدست كفّار مغل افتاد [ ند 
  ] و از ملوك دين محمّدى و سلاطين اسلام در جملهء آن ممالك آثار نماند » « 1 » .\r\nبه همين سبب است كه بعضى از مؤلفان تصور داشتند كه هجوم مغول بمنزلهء مقدمهء خروج دجّال و يأجوج و مأجوج « 2 » و نشانى از آخر الزمانست و درين باب باحاديثى استناد مىكرده‌اند كه غالبا از يك ريشه بوده و براى باقى تركان و زردپوستان نيز آورده مىشده است و از آن جمله است وجهى منقول از ابو الحسن الهيضم كه مىگفت : « روى عن النّبى صلّى اللّه عليه و سلّم انّه قال انّ مقدّمة خروج يأجوج و مأجوج التّرك و فسادهم » ، و در بعضى از صور نقل اين حديث بعبارت « لا تقوم الساعة » برمىخوريم كه نشان از رسيدن قيامت مىدهد و آن صورت كه در صحاح خمسهء بخارى و مسلم و ترمذى و نسائى و ابى داود بدان بازمىخوريم چنين است : « لا تقوم الساعة حتّى تقاتلوا قوما نعالهم الشّعر ، و لا تقوم الساعة حتى تقاتلوا قوما كانّ وجوههم المجانّ المطرّقة صغار الاعين ذلف الانوف . . . »\r\nقاضى منهاج سراج بحديثى از پيامبر استناد جسته است كه در آن از وى دربارهء فرارسيدن قيامت ( يعنى پايان عالم ) سؤال كردند و او گفت در ششصد و اندى ، و اين سال را با خروج چنگيز بسال 602 در چين و طمغاج تطبيق مىكند « 3 » .\r\nجماعتى ديگر از نويسندگان اين واقعه را بمنزلهء انتقام و عذاب الهى مىدانستند تا بدان وسيله از فساد و طغيانى كه بسبب كثرت مال حاصل شده بود جلوگيرى شود و « آن\r\n\r\n\r\n","description":"","footnote":"\r\n( 1 ) - طبقات ناصرى ص 642 .\r\n( 2 ) - تراسد يأجوج كفر از زرست . . . سعدى ، در ستايش ابو بكر بن سعد زنگى .\r\n( 3 ) - طبقات ناصرى ص 647 .\r\n","page_name":" 106 ","page_number":122},
  {"content":"\r\n\r\nجماعت از خواب غفلت متيقّظ شوند و از سكرت جهالت افاقتى يابند و بدان سبب اعقاب و اولاد ايشان را تنبيهى باشد « 1 » . . . و حديثى است منقول از اخبار ربّانى أولئك هم فرسانى بهم انتقم ممّن عصانى ، و در آن شك و شبهت نيست كه اشارت بدين جماعت فرسان چنگيز خان بوده است و قوم او . . . چون بواسطهء بطر ثروت و عزّ و رفعت اكثر امصار و بيشتر اقطار بعصيان و نقار تلقّى نمودند و از قبول طاعت او سر كشيدند خاصه بلاد اسلام از سر حدّ تركستان تا اقصى شام هر كجا پادشاهى بود يا صاحب طرفى يا امين شهرى كه بخلاف پيش آمد او را با اهل و بطانه و خويش و بيگانه ناچيز كردند بحدّى كه هر كجا صد هزار خلق بود بىمبالغت صد كس نماند » « 2 » .\r\nدر يكى از احاديث كه از پيغامبر روايت كرده‌اند چنين آمده است « اخبرنى جبرئيل انّ فناء امّتى بالسّيف » و اين را هم بر حملهء مغول و كشتار بىامان آنان تطبيق كردند « 3 » .\r\nبا توجه به اين مقدمات و نظر به آنچه از جريان احوال ممالك اسلامى در حملهء مغول برمىآيد ، برافتادن حكومت اسلام براى يك مدت طولانى در تمام ممالكى كه مغول بر آنها تسلط يافتند معلوم مىشود . خوشبختى در آن بود كه بنابر سنّت چنگيز حكومتهاى مغولى در نواحى مختلف چندان مزاحمتى بدين مردم نداشتند و گرنه كار اسلام بىنهايت دشوار مىشد . با اينحال پيداست كه وضع به همين سادگى برگزاشته نمىشد زيرا اگرچه بعضى از خانان مغول نسبت باسلام بىطرف بودند و مسلمانان ايل را نيز مانند ديگر ايلان مشمول حمايت و عنايت قرار مىدادند ، ليكن بعضى ديگر راه عناد و دشمنى با آن مىسپردند و كمر بر آزار و ايذاى مسلمانان مىبستند چنان كه مثلا از ميان فرزندان چنگيز اوگتاى قاآن جانشين او با مسلمانان ممالك خود راه مدارا مىپيمود و « مسلمان دوست عظيم بود و در\r\n\r\n\r\n","description":"","footnote":"\r\n( 1 ) - جهانگشا ج 1 ص 13 .\r\n( 2 ) - جهانگشاى جوينى ج 1 ص 17 .\r\n( 3 ) - ايضا ص 12 .\r\n","page_name":" 107 ","page_number":123},
  {"content":"\r\n\r\nتعظيم و فراغت اهل اسلام جدّ تمام مىنمود و در عهد او مسلمانان كه در ممالك او بودند مرفّه الحال و باحرمت بودند و در دور پادشاهى او در جملهء شهرهاى تنگت و طمغاج و تبت و بلاد چين مساجد بنا شد و جملهء قلاع و حصن‌هاى زمين مشرق را به جماعت امراى اسلام داد و امرايى را كه از ايران و توران برده بودند در شهرهاى تركستان و بلاد زمين طمغاج و تنگت ساكن كرد و فرمان داد تا مسلمانان را بلفظ يار و برادر ياد كنند و مغلان را فرمان داد تا دختران را به مسلمانان دهند و اگر كسى بخطبت اولاد ايشان رغبت نمايد منع نكنند و در جملهء بلاد مشرق نمازهاى جمعه قايم گشت و مسلمانان در آن بلاد ساكن شدند و قصبات و شهرهاى خود را ساختند ؛ هركس برسم شهر خود موضعى عمارت كردند . . . » « 1 »\r\nبسبب همين توجه كه اگتاى قاآن برعاياى مسلمان خود ابراز مىداشت مؤلفان اسلامى او را با صفت عادل و كريم و رعيّت‌پرور و حشم‌دار ياد كرده‌اند « 2 » . و برعكس جغتاى را كه با مسلمانان نظر خوشى نداشت با لقب « ملعون » و مردى سايس و قتّال و بدكردار معرفى نموده و نوشته‌اند كه « هيچكس از فرماندهان مغول ازو مسلمان را دشمن‌تر نبود ، نخواستى كه هيچ آفريده نام مسلمان گيرد مگر ببدى و در همهء قبابل او امكان نبودى هيچكس گوسپندى را بر سنّت مسلمانى ذبح كند ، همه مردار كردندى ؛ و گزاردن نماز مجال نبودى هيچ مسلمان را ؛ و پيوسته اوگتاى را بر آن داشتى كه مسلمانان را بقتل بايد رسانيد و ازيشان بايد كه هيچ باقى نماند و هيچ مسلمانى او را در نظر نتوانستى آمد » « 3 » و حتى مسلمين مرگ جغتاى را بسبب كشتن يكى از مشايخ بنام « محمود آتش‌خوار » مىدانستند « 4 » ؛ و دربارهء گيوك خان جانشين اوگتاى قاآن نيز نوشته‌اند كه يك چند تحت\r\n\r\n\r\n","description":"","footnote":"\r\n( 1 ) - طبقات ناصرى ص 679 - 680 .\r\n( 2 ) - مخصوصا رجوع شود به جهانگشاى جوينى ج 1 ، از صفحهء 158 ببعد .\r\n( 3 ) - طبقات ناصرى ص 689 و نيز رجوع شود به صفحات 680 - 683 .\r\n( 4 ) - ايضا ص 689 - 690 .\r\n","page_name":" 108 ","page_number":124},
  {"content":"\r\n\r\nتأثير نويينان و بخشيان و قسّيسان عيسوى با مسلمانان راه عناد مىپيمود و اين قوم مدعى بودند كه بر اثر همين بدانديشى و مخصوصا آزارهايى كه امام نور الدّين خوارزمى را در حال نماز كرده بود ، مرد « 1 » .\r\nاين سخت‌گيرى نسبت به مسلمانان گاه بوسيلهء آحاد مغول و تاتار و اويغور و جز آنان هم صورت مىگرفت تا تغيير دين دهند و بكيش بت‌پرستى درآيند « 2 » يا بوسايلى در قتل آنان سعى مىنمودند « 3 » و يا خانان را بدين كار برمىانگيختند « 4 » .\r\nشگفت آنكه مؤلفان اسلامى اگرچه حملهء مغول را نشانه‌يى از غضب الهى و علامت آخر الزمان و موجب فناى اسلام مىدانستند ، در همان حال از تسلّى خود بر كنار نمىماندند و دل خود را بدين خوش مىداشتند كه آن هجوم وسيله‌يى جديد براى نشر اسلام بود و ازين راه حديث پيغامبر كه گفته بود : « زويت لى الارض فاريت مشارقها و مغاربها و سيبلغ ملك امّتى ما زوى لى منها » با خروج لشكرى بيگانه [ يعنى غير مسلمان 
  ] بحقيقت پيوست و دين اسلام در سرزمينهاى تازه كه سابقا همهء مردم آن بت‌پرست بودند رواج يافت و دسته‌هاى بزرگ بيشمارى از مسلمانان كه از نواحى مختلف باسارت يا بپيشه‌ورى و جانوردارى باقصاى مشرق برده بودند ، يا خود براى تجارت بدان نواحى رفته و سكونت اختيار كردند ، در مقابل بتخانها مساجد و مدارس ساختند و علماى اسلام در آنها بتعليم و تدريس و افادت علوم مشغول شدند ، و در مقابل هم عده‌يى از بت‌پرستان و عيسويان و بودائيان زردپوست بدست مسلمين اسير گرديدند و در بلاد اسلام ماندند و قبول دين كردند « 5 » .\r\n\r\n\r\n","description":"","footnote":"\r\n( 1 ) - طبقات ناصرى ص 690 - 694 .\r\n( 2 ) - جهانگشا ج 1 ص 179 .\r\n( 3 ) - منهاج سراج ص 695 - 696 .\r\n( 4 ) - جهانگشا ج 1 ص 181 .\r\n( 5 ) - جهانگشا ج 1 ص 9 - 10 .\r\n","page_name":" 109 ","page_number":125},
  {"content":"\r\n\r\nبهرحال در عين آنكه حملهء مغول ، بخصوص وقتى كه بسقوط بغداد منتهى گرديد ، وهن بزرگى براى اسلام بود ، و با آنكه درين هجوم گروه بسيار بزرگى از مسلمانان كشته شدند ، با اينحال بر اثر ارتباط نزديكى كه دولت مغول ميان مشرق و مغرب آسيا ايجاد نموده بود ، و در نتيجهء آمدوشد مسلمين بناحيت‌هاى جديد ، طبعا اسلام بنواحى تازه‌يى از شمال چين و مغولستان و نواحى آسياى مركزى راه يافت و باقى ماند .\r\nاز امرا و خانان مغول ، آنان كه در نواحى مسلمان‌نشين تركستان و ماوراء النهر ( اولوس جغتاى ) و ايران و ممالك اسلامى مغرب تسلط داشتند ( ايلخانان ) ، اگرچه به زودى قبول دين نكردند ، ليكن چون بيشتر رعاياى آنان مسلمان بودند بتدريج با آنان خو پذيرفتند و كم‌وبيش رفتار نيكى با ايشان در پيش گرفتند .\r\nدر اولوس جوجى ( توشى ) خان ، بركاى خان يكى از پسران جوجى ، چون از كودكى با مسلمانان تربيت يافته و مسلمان شده بود ، در تقويت دين و اعزاز مسلمانان سعى وافى مبذول مىداشت و ازو حكاياتى درين باب نقل كرده‌اند « 1 » . وى بعد از سرتاق پسر باتو در تاريخ 652 بسلطنت رسيد و در 664 درگذشت .\r\nرفتار هولاگو با اسمعيليه و با خليفهء عباسى مشهورست و بعد ازين مذكور خواهد افتاد ، اما موضوع مهم آنست كه او با سپاهيان خود عده‌يى از معتقدان بمذاهب مختلف بودايى و عيسوى داشت . زن او عيسوى و خود او بودايى بود و به همين سبب فرمان داده بود كه در خوى بتخانه‌هايى بسازند « 2 » . اين امر البته وهنى بزرگ بر اسلام بود كه هيچگاه با بت‌پرستى راه مدارا نپيموده است . جانشين او اباقا هم كيش بودايى داشت و مانند پدر عيسويان را تقويت مىكرد ليكن برادر و جانشينش تگودار ( 681 - 683 ) اگرچه در جوانى آيين ترسايى داشت ، ولى بعد از معاشرت با مسلمانان قبول اسلام كرد و با حمد موسوم گرديد . وى بعد از انتخاب بسلطنت نامه‌يى بعلماى بغداد نوشت و خود\r\n\r\n\r\n","description":"","footnote":"\r\n( 1 ) - طبقات ناصرى ص 717 ببعد .\r\n( 2 ) - جامع التواريخ ص 734 .\r\n","page_name":" 110 ","page_number":126},
  {"content":"\r\n\r\nرا حامى دين اسلام و پيرو شريعت محمدى معرفى كرد . اين امر تقويتى براى مسلمين و وسيله‌يى براى درآمدن دسته‌هايى از مغولان باسلام و ايجاد ضعف و فتورى در كار عيسويان و مغولان غير مسلمان بوده است ، ليكن چنان كه مىدانيم دوران سلطنت او كوتاه بود و جانشين او ارغون خان از نو سياست تقويت بودائيان و عيسويان و ضعيف كردن مسلمانان را پيش گرفت ، بتخانهايى بر رسم بودائيان بنا كرد و با دولتهاى عيسوى از در وفاق و اتحاد درآمد تا در نبرد با مسلمانان شام و مصر موفّق باشد .\r\n\r\nجنگهاى دينى با مغولان\r\nدر قسمت بزرگى از دورهء ايلخانان ، ايران مركز فعاليت بر ضد امرا و پادشاهان اسلامى شام و مصر و مبارزهء با آنان شده بود .\r\nعلت اساسى اين امر نقشهء پيشرفت مغول به طرف مغرب بود كه هلاگو مأمور اجراى آن گرديده بود . اين مرد چنان كه مىدانيم در ايران و عراق و الجزيره توانسته بود از ضعف دولتهاى كوچك اسلامى و از نفاق مسلمانان با يكديگر و همچنين از سپاهيان نيرومندى كه در اختيار داشت استفاده كند و بپيشرفتهاى بسيار در قبال اسمعيليه و دستگاه خلافت و امارتهاى محلى الجزيره و شام نايل آيد و تا دمشق و حلب پيش برود . ليكن در سال 658 بر اثر استماع خبر مرگ منگوقاآن از حلب بازگشت و باعزام فرستادگانى بمصر و دعوت الملك المظفر سيف الدين قطز ( قدوز ) بايلى اكتفا كرد . امّا به شرحى كه مىدانيم الملك المظفر سپاهيان مغول را در « عين‌جالوت » شكست داد و كيتوبوقا سردار آن قوم را اسير و مقتول ساخت .\r\nازين تاريخ كشاكش ايلخانان با مماليك ايوبى شام و مصر آغاز شد و همواره بشكست مغولان خاتمه يافت و حتى وسيلهء آن شد كه مسلمين قسمتى از نواحى از دست رفته را در شام و الجزيره و ارمنستان صغير دوباره بدست آورند و با پادشاه مغولى قپچاق يعنى منگو تيمور پسر بركاى ، كه قبلا دربارهء اسلام او سخن گفته‌ايم ، از در اتحاد درآيند و مخصوصا در عهد مجاهد بزرگ الملك الظاهر بيبرس و جانشين او الملك المنصور سيف الدين قلاون شكستهاى جديدى بر مغول وارد كنند . تا موقعى كه ايلخانان ايران قبول\r\n\r\n","description":"","footnote":"","page_name":" 111 ","page_number":127},
  {"content":"\r\n\r\nاسلام نكرده بودند مقاومت مماليك ايوبى در برابر آنان حكم مقاومت اسلام در برابر كفّار داشت و بعد از آن ( در دورهء غازان ) صورت دفاع سياسى و نظامى يافت .\r\nبه همين جهت فتوحات مماليك در برابر سپاه مغول هميشه با خوشوقتى و مسرت استقبال مىشد خاصه فتح الملك المظفر در عين جالوت مسلمانان را ببرافتادن مغول اميدوار ساخت و اين اميد در ادب عربى و فارسى هم منعكس گرديد . مثلا در قصيده‌يى كه موضوع حوادث « قران عاشر » است « 1 » شكست آن قوم از الملك المظفر بمنزلهء فناى آنان شمرده شده است ، همچنانكه قوم ثمود در زمانهاى غابر از ميان رفته و نابود شده بودند ؛ و در يك قصيده از سيف فرغانى مىبينيم كه شاعر جهاد عقل را با نفس بمنزلهء جهاد الملك المظفر با كفار مغول شمرده و همچنانكه او بر كفار غلبه يافت بعون خداوند بغلبهء عقل خود بر نفس اميدوارست و مىگويد :\r\n اگر ولايتٍ معنىّ بنده تا اكنون * نبود آمِن از تركتاز لشكر نفس\r\nبعون لطف تو منصور بازخواهد گشت * ملك مظفّر عقل از جهاد كافر نفس \r\nمبارزهء ممتد ايلخانان با سلاطين مصر و شام كه سپاهيانشان غالبا از يك عده مماليك فرار كردهء از ايران و از دسته‌هاى گريختهء سپاه خوارزمشاهى ، معروف به « خوارزميه » تشكيل مىشد ، ايجاد كينهء عميقى در ايلخانان و مغولان مسلط بر ايران كرد چنان كه حتى بعد از قبول اسلام در عهد غازان خان ، باز دست از ادامهء جنگهاى خود برنداشتند و در دورهء سلطنت همين ايلخان است كه سپاهيانش يك بار در مجمع المروج بسال 699 فاتح و بار ديگر بسال 702 در مرج الصفر به وضع فضاحت‌آورى مغلوب الملك الناصر شدند و بيت ذيل از قصيدهء مربوط به « قران عاشر » كه پيش ازين اشاره كرده‌ام :\r\n و لربّما ابقى الزّمان عصابة * منهم فيهلكهم حسام الناصر \r\n\r\n\r\n","description":"","footnote":"\r\n( 1 ) - رجوع شود به : طبقات الاطباء ابن ابى اصيبعه چاپ بيروت ج 3 ص 24 - 26 و به طبقات ناصرى منهاج سراج ص 712 - 717 .\r\n","page_name":" 112 ","page_number":128},
  {"content":"\r\n\r\nبايد راجع به همين واقعه باشد و درين صورت جديدترين تاريخ نظم قصيدهء مذكور يا زمان افزودن ابياتى بر آن بعد از سال 702 مىشود ، يعنى اوايل قرن هشتم هجرى ، و حال آنكه در طبقات ناصرى كه بسال 658 پايان پذيرفته اين بيت و تمام ابياتى كه بعد از اشاره بفتح عين جالوت در قصيده آمده است ديده نمىشود .\r\n\r\nوضع دينهاى قديم\r\nمراد از دينهاى قديم اديانيست كه پيش از اسلام در ايران رواج داشت و بر اثر قوت اسلام بتدريج از رواج و رونق آنها كاسته شد . پيداست كه غلبهء مغول بمنزلهء غلبهء كفر بر دين بود و اين نخستين بار بعد از فتوحات متمادى مسلمانان بود كه قسمت بزرگى از ممالك اسلامى را طرفداران اديان ديگر بدان وضع بد تسخير كردند و خليفهء مسلمانان را به نحوى كه مىدانيم كشتند . فتح قطوان بوسيلهء كفّار خطا و شكست سنجر ، اگرچه سخت بود ، ليكن در ناحيهء محدودى از بلاد اسلام صورت پذيرفته بود و بعضى فتوحات امپراطوران روم و صليبيان كه احيانا در سرحدّات غرب و شمال غرب ممالك اسلامى اتفاق مىافتاد مطلقا قابل توجه نبود .\r\nسپاهيان و سرداران مغول كه از عهد چنگيز ببعد بايران آمده و درين ديار مانده بودند ، غالبا بودايى يا عيسوى بودند و هر دسته از آنان بدون مزاحمت دينى بعقيدهء خود زندگى مىكردند . عيسويان و يهوديان ايران كه از حدود قرن پنجم ببعد ، يعنى در دورهء حكومتهاى متعصب غزنوى و سلجوقى و حكومتهاى بعد از آنان دچار سختگيريهايى شده و در زحمت زندگى مىكردند ، با برافتادن حكومت اسلام در ايران و ممالك مجاور و ضعف شديد علماى دين بجنب‌وجوش درآمدند . از يك طرف قوّت از دست رفته را بازيافتند و از طرفى ديگر ، هرجا و هروقت كه فرصتى حاصل كردند ، بآزار مسلمانان پرداختند . منهاج سراج در سال 657 از سيّدى شريف كه از سمرقند بدهلى رفته بود ، شنيد كه در اوايل دورهء مغولان ترسايى در سمرقند قبول اسلام كرد ، « ناگاه يكى از گردن‌كشان مغل و كفّار چين كه دولت و مكنت داشت و ميل آن ملعون بدين ترسايى بود ، بسمرقند رسيد . ترسايان سمرقند نزديك آن مغل رفتند و مظلمه كردند كه مسلمانان\r\n\r\n","description":"","footnote":"","page_name":" 113 ","page_number":129},
  {"content":"\r\n\r\nفرزندان ما را از دين ترسايى و متابعت حضرت عيسى عليه السلام بدين اسلام مىبرند و اگر اين باب مفتوح گردد جملهء اتباع ما از دين ترسايى برگردند . . . آن ملعون فرمان داد تا آن جوان را سياست كردند و با دولت ايمان از دنيا نقل كرد » « 1 » .\r\nازين حكايت و اشاراتى نظير آن معلوم مىشود كه اگرچه در حكومت مغول تعرض باعتقادات و اديان ملل تابعه مرسوم نبود ، معذلك تعصب‌هاى دينى ايرانيان گاه پاى آنان را بميان مىكشيد و يا منازعات محلى را بر رسم قرنهاى پيشين در ايران سبب مىشد « 2 » .\r\nهنگامى كه هولاگو بايران مىآمد ، اگرچه خود او و فرزندانش بر دين بودايى بودند ، ليكن بسبب آنكه مادر و زنش هر دو كيش ترسايى داشتند ، و لشكرش اكثر از اقوام عيسوى نايمان و كرائيت و اويغور تشكيل مىيافت ، طبعا علاوه بر دين خود بدين عيسوى نيز توجه داشت و به همين سبب عيسويان بغداد براى برانداختن خليفه با او از در اتحاد درآمده و باب مكاتبه را با وى مفتوح ساخته بودند « 3 » . مادر هولاگو و زنش دوقوز خاتون هر دو از شاهزادگان قوم كرائيت بودند و دوقوز خاتون « به جهت آنكه اقوام كرايت در اصل عيسوىاند ، همواره تقويت ترسايان كردى و آن طايفه در عهد او قوىحال شدند و هولاگو خان مراعات خاطر او را ، تربيت و اعزاز آن طايفه فرمودى ، تا آن غايت كه در تمامت ممالك ، كليسياى محدث ساختند و بر در اردوى دوقوز خاتون همواره كليسيا زده و ناقوس زدندى » « 4 » و چون او در اوايل عهد اباقا خان مرد اردوى او را ببرادرزاده‌اش توقيتى خاتون ارزانى داشتند و او همان رسم و آيين عمهء خود را حفظ مىكرد .\r\n\r\n\r\n","description":"","footnote":"\r\n( 1 ) - طبقات ناصرى ص 719 .\r\n( 2 ) - ايضا اواخر همان صفحه در دنبال مطلب منقول فوق .\r\n( 3 ) - ايضا ص 705 .\r\n( 4 ) - جامع التواريخ ص 678 .\r\n","page_name":" 114 ","page_number":130},
  {"content":"\r\n\r\nبدين ترتيب تشكيل دولت ايلخانى در ايران با تقويت آيين مسيحى درين كشور همراه بود تا بجايى كه عيسويان ايران هولاگو و دوقوز خاتون را نجات‌دهندهء خود تصور مىكردند . امرا و سرداران عيسوى هولاگو نيز دنبالهء روش خان را در مملكتهاى فتح شده مىگرفتند و هرجا دستشان مىرسيد بايجاد كليساهاى تازه يا تبديل مسجدها بكليساها مبادرت مىجستند « 1 » .\r\nدر عهد سلطنت اباقا خان نيز كار عيسويان همچنان رونق داشت ، خاصه كه يكى از زنان او دختر امپراطور روم شرقى ( - ملك اسطنبول ) بود « 2 » ؛ و علاوه برين شكست‌هاى پياپى سپاهيان مغول از سرداران اسلام در شام ، و دست‌اندازيهاى مسلمانان بمتصرفات مغولان و خشمى كه ازين راه براى آنان حاصل شده بود ، و متوقف ماندن پيروزيهاى مغول ، ايلخان و مشاوران مغولى او را بر آن مىداشت كه هم عيسويان را در داخلهء مملكت تقويت كنند و هم با ارمنيان و صليبيان و پاپ و پادشاهان فرنگستان از در دوستى درآيند و آنانرا بحمله بر مماليك ايوبى و هجوم بسرزمينهاى اسلامى برانگيزند و سفيرانى به اين قصد بدان ناحيتها بفرستند . « 3 »\r\nدر عهد سلطنت سلطان احمد تگودار ، كه مسلمان بود ، عيسويان دچار ضعف و شكست شدند و برخى از كليساهاى آنان بامر ايلخان خراب گشت ، ليكن چنان كه مىدانيم سلطنت تگودار كوتاه بود و بعد ازو ارغون خان ، كه عيسويان و يهوديان را تقويت مىكرد ، فرمان داد تا از نو كليساها و كنشت‌هاى آنان را مرمت كنند ؛ و در عهد او باز نفوذ روحانيان مسيحى در ايران فزونى گرفت و او خود نيز با پاپ و پادشاهان فرنگ روابط قديم را تجديد كرد تا مقدمات حمله بر مسلمانان شام و مصر را فراهم آورد « 4 » .\r\n\r\n\r\n","description":"","footnote":"\r\n( 1 ) - تاريخ مغول ، مرحوم عباس اقبال ، چاپ اول ص 198 .\r\n( 2 ) - جامع التواريخ ص 740 .\r\n( 3 ) - در اين باب رجوع شود به تاريخ مغول مرحوم عباس اقبال ص 202 - 204 .\r\n( 4 ) - ايضا ص 244 - 245 .\r\n","page_name":" 115 ","page_number":131},
  {"content":"\r\n\r\nبرافتادن حكومت اسلام بيهوديان ايران هم فرصت داد كه بفكر انتقام‌جويى افتند و وضع آشفتهء خود را سروسامانى بخشند و در دستگاههاى شاهان و اميران مغول راه يابند و مخصوصا با تعهد شغل پزشكى نفوذى در آن دستگاهها حاصل كنند . از ميان همين گروه يكى بنام سعد الدوله از اهل ابهر زنجان بمرتبهء وزارت ارغون رسيد . وى كه اصلا از طبيبان منسوب بدستگاه ايلخانان بود مدتى در بغداد بسر مىبرد و بعد به خدمت ارغون خان خوانده شد و به زودى تقرب يافت و عمل بغداد به دو مفوّض گرديد و چون اموال فراوان براى ايلخان از راه آزار و شكنجهء مردم وصول كرد به زودى بر نزديكى او افزوده شد . در مدت حكومت سعد الدوله در بغداد و همچنين در عهد وزيريش ، كسان و نزديكان و همكيشان يهودى او در آن شهر نفوذ فراوانى حاصل كردند چنان كه دستى بالاى دست آنان نبود . يكى از فاضلان بغداد در همين اوان گفت :\r\n يهودُ هذ الزّمانِ قَد بَلَغوا * مرتبةً لا يَنالُها فَلكُ\r\nالمُلكُ فيهم و المالُ عِندَهُمُ * و مِنهُمُ المُستَشارُ لِلمَلكِ\r\nيا مَعشَرَ الناسِ قد نَصَحْتُ لَكُم * تَهَوَّدُوا قَد تَهَوَّدَ الفَلَكُ\r\nفَانتَظِرُوا صَيْحَةَ العَذابِ لَهُم * فَعَن قَليلٍ تَريهُمُ هَلَكُوا \r\nسعد الدوله بهمدستى پزشكان همكيش خود در پايتخت ، به زودى از بغداد به خدمت ارغون خوانده شد و ديرى نكشيد كه وزارت يافت و دست او در بست و گشاد كارهاى مملكت گشوده شد و چنان مورد علاقهء ارغون قرار گرفت كه غالبا در خلوت با او بسر مىبرد . وى برادران و بنى اعمام و كسان و همكيشان خود را بحكومت و عمل نواحى مختلف مملكت ، غير از خراسان كه در دست غازان ، و روم كه در دست گيخاتو بود ، گماشت و ارغون هم كه با مسلمانان نظر خوبى نداشت با او در برانداختن حاكمان و عاملان مسلمان همداستان بود .\r\nبر اثر اين قدرت كه نصيب سعد الدوله گرديد يهوديان « تفوق و استعلا آغاز نهادند و باستهزاء اسلاميان زبان گشادند » . اين نفوذ و غلبهء يهود از طرفى متنفّذان\r\n\r\n","description":"","footnote":"","page_name":" 116 ","page_number":132},
  {"content":"\r\n\r\nمسلمين را بر سعد الدوله برانگيخت و از طرفى ديگر بزرگان مغول را كه از تصرّفشان در امور كاسته شده بود بفكر چاره انداخت ليكن سعد الدوله كه بوفور مال و علوّ جاه خود مغرور بود ، تدبيرى انديشيد تا ارغون را بيشتر بر ضدّ اسلام برانگيزاند و كار آن را يكباره بسازد . ازينروى بر آن شد تا از انديشه‌يى كه گويا در آن زمان ميان مغولان شايع بود ، ( يعنى از تصوّر نبوّت چنگيز خان بسبب قانونها و ياسانامه و بيليك‌ها و جهانگيرى و جهاندارى او ) براى تحريك ايلخان بر مسلمانان فايده برد . پس به دو گفت كه نبوّت از چنگيز بطريق ارث بوى رسيده است و او مىتواند قاعدهء ملك و ملت را با تيغ جهاد استحكام بخشد ، به همان طريق كه محمد ( ص ) براى ترويج دين ياران خود را بمقاتلت و غزا تحريض كرد و فرمان داد كه بيك روز چندين تن را در خندق سر ببرند ، « ايلخان نيز اگر متقاضى همت عالى را نصب فرمايد و لطف فايض و عنف قابض در حقّ ارباب موافقت و تصديق و اصحاب مخالفت و تكذيب بجاى خود تقديم نمايد ملتى متجدّد و دولتى متحد در روزگار پايدار گذارد . هركه ساغر صورت سر بر خطّ انقياد نهاد از جرعه‌ريزى خون او دست كشيده داريم و هر آنكه از كمان مطاوعت و پيروى چون تير دورى جست گوهروارش بر تيغ جاى دهيم . ارغون خان خود بسبب حبّ مال دشمن جان مسلمانان بود و حكم يرليغ شده كه هيچ مسلمان را بمزاولت « 1 » اعمال ديوانى منسوب نگردانند و ايشان را از مداخلت در اردو ممنوع دارند » « 2 » .\r\nبدين ترتيب سعد الدوله مقدمات كار را براى برانداختن اسلام بتمامى فراهم كرد و حتى محضرى دربارهء پيغامبرى ايلخان و اينكه رعايا بايد بر دين او باشند به امضاء بعضى از بزرگان علماى شرعى زمان رسانيد و ايلخان را بر آن داشت كه هرگونه تصرّف مسلمانان را در كارهاى مملكتى منع كند و بدتر ازين « با ايلخان مقرّر كرد كه كعبه را معبد اصنام بىنام سازد و اهل اسلام را از عبوديت سبحان بعبادت اوثان الزام كند . بر اين انديشه\r\n\r\n\r\n","description":"","footnote":"\r\n( 1 ) - مزاولت : مطالبه .\r\n( 2 ) - تاريخ وصاف ص 241 .\r\n","page_name":" 117 ","page_number":133},
  {"content":"\r\n\r\nمراسلات با اعراب يهود پيشه گرفت و در ساختن اسباب توجّه بمكّه و انفاذ لشكر ايلخانى اعلام و استعلام واجب شمرد و جهت نصب اين تماثيل استمداد اصحاب الفيل را ركنى معمور دانست » « 1 » و بتهيهء تجهيزات و وسايل اين لشكركشى نيز اقدام كرد و در داخلهء ايران مانند خراسان و فارس هم صورتى از بزرگان و صاحبان بيوتات و علماء دين براى كشتن آنان فراهم آورد ليكن خوشبختانه درين اوان ارغون دچار مرض صعب گرديد و به زودى كار بر سعد الدوله شوريده شد و در سال 690 ايلخان و او يكى بمرگ و يكى بقتل با افكار ناموزون خود در حجاب خاك متوارى شدند و اسلام را از توطئهء پرخطر خود رهايى دادند . همين كه خبر قتل سعد الدوله در ايران شايع شد بسيارى از همكيشان وى بتيغ انتقام مسلمانان راه ديار نيستى گرفتند و شرّ آنان مندفع گشت .\r\nاين آخرين دورهء انكسار اسلام در ممالك ايلخانى بود زيرا ديرى نكشيد كه حكومت بدست محمود غازان خان ( 694 - 703 ) افتاد و اسلام از تعرّض حكومت نامسلمان مغول و عمال آن رهايى جست .\r\n\r\nسقوط بغداد و آثار آن\r\nمطالعه در كيفيت ضعف و فتور اسلام بىذكر واقعهء بغداد ناتمام خواهد بود . انقراض حكومت عبّاسى و سقوط بغداد بدست هلاگو در سال 656 يكى از بزرگترين وقايع دنيا در آن روزگار بوده است . خلافت عباسى چنان كه مىدانيم كمى بعد از آغاز همراه با مفاسد مختلفى شد كه طبعا هر دستگاه مرفّه بيكارى بدان دچار مىگردد . در اوان حملهء مغول بر ايران خلافت اسلام با الناصر لدين اللّه ابو العباس احمد بود كه بعد از چهل و هفت سال خلافت بسال 622 درگذشت . پادشاهان معروف عهد او در ايران سلطان طغرل بن ارسلان و سلطان تكش خوارزمشاه و سلطان محمد و سلطان جلال الدين منكبرنى بودند . اين خليفهء بدنهاد براى بسط متصرفات خود در سرحدات ايران كوشش بسيار داشت كه\r\n\r\n\r\n","description":"","footnote":"\r\n( 1 ) - ايضا تاريخ وصاف ص 242 .\r\n","page_name":" 118 ","page_number":134},
  {"content":"\r\n\r\nبشمه‌يى از آن در مجلد دوم اين كتاب اشاره شد « 1 » و نتيجهء اين كوشش آن بود كه توانست نواحى خوزستان و كردستان را در ربقهء طاعت نگاه داشته باشد و چون مىخواست كه از سقوط حكومت سلاجقهء عراق استفادهء بيشترى براى تسلط بر نواحى جديدى از ايران غربى كند طبعا با مخالفتهاى سخت تكش و پسرش محمد خوارزمشاه مواجه گرديد تا بجايى كه سلطان محمد خوارزمشاه تصميم بعزل او از خليفگى و انتقال خلافت از پسران عباس بفرزندان على گرفت « 2 » و همين اقدام است كه گويا خليفهء بدانديش عباسى را بتحريك چنگيز بر حمله بمتصرفات خوارزمشاه برانگيخت ، اين نسبت در اوان حملهء مغول شايع بود و ايرانيان بدرستى آن را بر خليفهء اسلام اثبات مىكردند « 3 » . و « ناصر دين خدا » بدين طريق « دين خدا » را گرفتار بدترين خطر و همكيشان خويش را دچار بزرگترين مصيبتها نمود و در همان حال سرگرم ادامهء اعمال ناجوانمردانهء خود گرديد . وى بشهادت ابن اثير مردى زشت‌خوى و بدسيرت و ظالم بود . در عهد وى عراق ويران شد و مردم آن در بلاد ديگر پراگندند و او مالها و ملكهاى آنان را صاحب شد . « ناصر دين خدا » اعمال متضاد مختلفى داشت ، از يكسوى دست به تصرف اموال مردم مىگشود و از طرفى ديگر مهمانسرا براى اطعام مردم در ماه رمضان مىساخت كه تا چندى داير بود و بعد خود آن را بست و سپس بفكر ايجاد مهمانسرا براى حاجيان افتاد و يكچند خود را بطبقهء فتيان ( جوانمردان ) بست و جامهء فتوت پوشيد و عده‌يى از ملوك را نيز بدين كار وادار كرد . . . « 4 » و بعد ازو پسرش الظاهر بامر اللّه ( م . 623 ) بسيارى از ظلمها و بىرسميهاى او را جبران كرد .\r\n\r\n\r\n","description":"","footnote":"\r\n( 1 ) - همين كتاب ج 2 ص 213 - 214 .\r\n( 2 ) - ايضا ج 2 ص 212 .\r\n( 3 ) - كامل التواريخ ابن اثير ذيل حوادث 622 . - تاريخ ابن خلدون چاپ بيروت ج 3 ص 1102 ؛ تاريخ ادبيات در ايران ج 2 ص 212 .\r\n( 4 ) - براى اطلاع از اعمال و افعال مختلف او رجوع كنيد بكامل ابن اثير حوادث سال 622 در پايان خبر فوت الناصر لدين اللّه .\r\n","page_name":" 119 ","page_number":135},
  {"content":"\r\n\r\nخلافت ممتدّ چنين خليفهء بدسيرتى ، موقعى كه اسلام دچار بدترين وضع سياسى شده بود ، واقعا مصيبتى براى مسلمانان شمرده مىشد . در دورهء همين مرد است كه جلال الدين خوارزمشاه ، بعد از بازگشت از هندوستان بايران و تصميم بتهيهء وسايلى در پيش‌گيرى از مغولان ، بفكر اتحاد با خليفه و استفاده از نفوذ دينى او افتاد ( 621 هجرى ) ليكن خليفه كه مىتوانست از وجود سردار جنگاورى مانند جلال الدين منكبرنى براى در هم شكستن سطوت مغول استفاده كند و امراى ممالك غربى اسلامى را باتحاد و دوستى با او برانگيزد ، در دنبال افكار سوئى كه داشت بعضى از اميران را بجنگ او برانگيخت و حتى خود با او از در نزاع درآمد و قشتمر سردار خويش را بجنگ او فرستاد . المستنصر ( متوفى بسال 640 ) با ساختن مدرسهء معروف المستنصريه كه بعد ازين دربارهء آن سخن خواهم گفت ، توانست اثر نيكى از خود بگذارد ولى پسرش المستعصم - باللّه عبد اللّه ( 640 - 656 ) اگرچه مردى متديّن و نيكوكار و عفيف و علم‌دوست و دوستدار كتب بود ليكن ضعف و سست‌رايى و بىتدبيرى بر مزاجش استيلا داشت و به همين سبب بمنزلهء آلتى براى اجراى مقاصد اطرافيان بود و « او را ببلاهت نسبت كنند و درين معنى حكايات ازو منقول است « 1 » » . بغداد در عهد اين خليفهء ساده‌دل كه قدرت تصرف در امور نداشت بر اثر عوامل مختلف دچار ناامنى و اضطراب بود و در آتش فتنه و بيداد مىسوخت « ورنودو اوباش دست تطاول و استيلا دراز كردند و هر روز خلقى را بيگناه مىستدند » « 2 » و درين حال ميان مجاهد الدين ايبك دواتدار و خليفه و وزيرش ابن علقمى اختلاف دائر بود و مجاهد الدين با اتكاء بر رنود و اوباش بغداد كارها را بشوليده مىداشت « و فتنه و آشوب در بغداد زياده گشت و اهل آنجا از عباسيان ملول و متنفر شده بودند و علامت آخر دولت ايشان دانسته ، اختلاف اهواء در ميان ايشان ظاهر شد . » « 3 »\r\n\r\n\r\n","description":"","footnote":"\r\n( 1 ) - تاريخ گزيده ص 369 .\r\n( 2 ) - جامع التواريخ ص 698 .\r\n( 3 ) - ايضا ص 699 .\r\n","page_name":" 120 ","page_number":136},
  {"content":"\r\n\r\nو اگرچه با مداراى خليفه نسبت بدواتدار فتنه موقتا مندفع گشت ليكن بهرحال بغداد در آتش اختلافات طبقاتى و مخصوصا دينى مىسوخت و ميان پيروان اديان مختلف با مسلمين و همچنين ميان شيعيان و سنيان اختلافات سخت داير بود و غالبا كار بآزار و كشتار مىرسيد و اين اختلاف و دويى و دسته‌بندى و توطئه با بسى بىخرديهاى ديگر همچنان ادامه داشت تا هولاگو ، كه خليفه با سرداران و نفوذ دينى خود گويا از پيش - گيرى او عاجز نبود ، بدان وضع فظيغ در سال 656 بر بغداد و بر عباسيان مستولى شد و نه تنها خليفه را با همهء كسان او جز يك فرزند ( مبارك شاه ) بقتل آورد بلكه « لشكر مغول بغداد را خراب كردند و قتل عام كردند . چهل روز قتل مىكردند ، هشتصد هزار آدمى كشته شد » « 1 » . از جناياتى كه در گيرودار سقوط بغداد بدست مغول ذكر كرده‌اند اين يكى را واقعا بايد مذكور داشت : « از لشكر مغول مردى بايجو نام در خانه‌يى چهل و چند كودك شيرخواره يافت . فكر كرد كه چون اينها بىشكى بزارى خواهند مردن ، همان بهتر كه همه را از زحمت زندگانى خلاصى دهم ، تمامت را بكشت . روزى از بزرگى پرسيد كه در مدة العمر چنان خيرى نكرده‌ام ، جزا چه يابم ؟ گفت دوزخ جاودان ! » « 2 » .\r\nفتح بغداد بدست هولاگو تنها نتيجهء قدرت جنگى مغول نبود ، بلكه بىتدبيرى خليفه و سبك‌مغزى اطرافيان او ، اختلافات سخت ميان سران مملكت و آزار و ايذاء شديدى كه نسبت بمردم روا مىداشتند ، مناقشات سخت مذهبى سنيان و شيعيان با يكديگر كه بنابر ادعاى بعضى بهمدستى شيعه و ابن العلقمى وزير خليفه با مغولان منجر گرديده بود « 3 » ، به سهولت آن پيروزى همراهى كرد ؛ و گرنه هنوز كافهء اهل سنّت معتقد بودند كه دستگاه خلافت فرونخواهد ريخت و هر حملهء خصمانه بر بغداد درهم خواهد شكست\r\n\r\n\r\n","description":"","footnote":"\r\n( 1 ) - تاريخ گزيده ص 369 .\r\n( 2 ) - ايضا همان صفحه .\r\n( 3 ) - طبقات ناصرى از 703 ببعد .\r\n","page_name":" 121 ","page_number":137},
  {"content":"\r\n\r\nو شايد علت تعلّل خلفا از الناصر لدين اللّه ببعد در پيش‌گيرى از كفّار مغول و آسوده نشستن در بغداد پشت‌گرمى بر همين اصل بود كه خود بدان اعتقاد داشته و چند بار بدان تفوّه كرده بودند « 1 » و اتفاقا چند فتح سرداران خليفه در برابر قايدان مغول نيز اين فكر را تقويت كرده بود . مسلمانان و اطرافيان خليفه حتى در آخرين روزهاى تاريخ خلافت عباسى در تصور غلط خود باقى بودند . مثلا هنگامى كه لشكريان هلاگو از دجله گذشتند « طلايهء بغداد بدان طرف قبچاقى بود قراسنقر نام ؛ و سلطان جوق نام از نسل خوارزميان دريزك مغول بود . نامه پيش قراسنقر نوشت كه من و تو از يك جنسيم و من بعد از تكاپوى بسيار ، از سر عجز و اضطرار ببندگى حضرت ( يعنى هلاگو ) پيوستم و ايل شدم و مرا نيكو مىدارد ؛ شما نيز بر جان خود رحم كنيد و بر اولاد خويش ببخشاييد و ايل شويد تا بخان‌ومان و جان ازين قوم امان يابيد . قراسنقر جواب نوشت كه مغول را چه محل باشد كه قصد خاندان عباسى كند . چه آن خاندان چون دولت چنگيز خان بسيار ديده و اساس آن از آن استوارترست كه بهر تندبادى متزلزل شود . زياده از پانصد سال است تا حاكم‌اند و هر آفريده كه قاصد ايشان شد زمان او را امان نداد و چون تو مرا بتازه نهال دولت مغول دعوت كنى ، از كياست دور باشد . طريق دوستى و آشتى آن باشد كه هولاگو خان چون از فتح قلاع ملاحده فارغ شد ، از طرف رى نگذشتى و با خراسان و تركستان مراجعت نمودى . دل خليفه از كشيدن لشكر او رنجيده است و الحاله هذا اگر هولاگو خان از كردهء خود پشيمان شده سپاه را با همدان گرداند تا ما دواتدار را شفاعت كنيم تا او پيش خليفه تضرع كند ، ممكن كه از سر رنجش برود و صلح قبول كند تا در قتال و جدال بسته شود . » « 2 » و خليفه خود نيز بمصونيّت خويش و خاندان عباسى اعتقاد داشت چنان كه چون عزم هلاگو را در حملهء بر بغداد جزم ديد به دو پيغام فرستاد كه اگر پادشاه نمىداند سؤال كند كه تا اين وقت هر پادشاه قصد خاندان عباسى و بغداد كرد\r\n\r\n\r\n","description":"","footnote":"\r\n( 1 ) - رجوع شود به همين كتاب ج 2 ص 214 - 215 .\r\n( 2 ) - جامع التواريخ ص 708 ؛ و نيز رجوع شود به جهانگشا ج 3 ص 283 - 284 .\r\n","page_name":" 122 ","page_number":138},
  {"content":"\r\n\r\nبعاقبت وخيم دچار شد و اگرچه پادشاهان زورمندى با آنان عناد ورزيدند ليكن هريك به نحوى از ميان رفتند چنان كه « در ايام ماضى يعقوب ليث صفارى قصد خليفهء عهد كرد و با لشكر انبوه متوجه بغداد شد ، به مقصد نارسيده از درد شكم جان بداد ؛ و همچنين برادرش عمرو عازم شد ، اسمعيل بن احمد سامانى او را گرفته و بند كرده ببغداد فرستاد تا خليفه آنچ مقدور قضا بود بر وى براند ؛ و بسا سيرى با لشكرى گران از مصر ببغداد آمد و خليفه را بگرفت و در حديثه محبوس گردانيد و در بغداد دو سال خطبه و سكّه بنام مستنصر كرد كه در مصر خليفهء اسمعيليان بود ، عاقبت طغرل بيك سلجوقى را خبر شد ، از خراسان روان شد و با لشكر جرّار قصد بساسيرى كرد و او را بگرفت و بكشت و خليفه را از حبس بيرون آورد و ببغداد آورد و بخلافت بنشاند ؛ و سلطان محمد سلجوقى نيز قاصد بغداد شد ، از راه منهزم بازگشت و در راه نماند ؛ و محمد خوارزمشاه به قصد قلع اين خاندان لشكرى بزرگ آورد ، از اثر خشم خداى در گريوهء اسدآباد ببرف و دمه گرفتار شد و اكثر لشكر او تلف شدند و خايبا خاسرا مراجعت نمود و از جدّ تو چنگيز خان در جزيرهء آبسكون ديد آنچ ديد . پادشاه را قصد خاندان عباسى انديشيدن مصلحت نباشد ، از چشم بد روزگار غدّار بينديش ! » « 1 »\r\nبعد از اسارت خليفه هم اهل سنّت هنوز در تصور خود بر غير قابل تعرض بودن خلفاى عباسى باقى بودند و مىگفتند كه « اگر هلاگو خون اين خليفه بر زمين ريزد او و لشكر كفّار مغل در زلزله به زمين فروشوند ، او را نبايد كشت . . . هلاگوى ملعون ترسيد كه اگر خليفه زنده بماند ، خروج مسلمانان شود و اگر بتيغ كشته شود چون خون او بر زمين برسد زلزله در زمين افتد و خلق هلاك شوند . قصد كشتن امير المؤمنين بنوعى ديگر كرد ، بگفت تا او را در محافظت جامخانه پيچيدند و لگد بر تن مبارك او زدند تا هلاك شد » « 2 » و حتّى حسام الدين منجم هلاگو هم همين سخنان را تكرار كرد و پيش‌بينى شش آفت را\r\n\r\n\r\n","description":"","footnote":"\r\n( 1 ) - جامع التواريخ ص 704 - 705 .\r\n( 2 ) - طبقات ناصرى ص 708 .\r\n","page_name":" 123 ","page_number":139},
  {"content":"\r\n\r\nدر باب حمله ببغداد نمود چنان كه هلاگو بترسيد و ناگزير از خواجه نصير الدين نظر خواست و او بطلان اين سخنان را بر حسام الدين منجم اثبات نمود « 1 » . بنابر بعضى روايات خليفه را در نمد پيچيدند و چندان ماليدند تا خرد شد « 2 » .\r\nبا قتل المستعصم خلافت پانصد و بيست و پنج سالهء عباسيان بنهايت رسيد . اين واقعه را بايد يكى از بزرگترين وقايع تاريخ اسلام شمرد . چه بىترديد نشانهء قاطعى از ضعف دولت اسلام و شكست آن در برابر مخالفان اين آيين بوده است . درست است كه با تشكيل دولتهاى متعدد مشرق و مغرب ممالك اسلامى ، كه از قرن سوم ببعد هريك به نحوى قدرت سياسى و نظامى را از دست خليفگان بيرون آورده بودند ، ديگر قدرتى براى خليفه باقى نمانده و حتى اين قدرت در دورهء آل بويه و نخستين پادشاهان سلجوقى بدار الخلافة و اقطاعاتى كه خليفه در اختيار داشت منحصر گرديده بود ، اما در تمام اين مدت و همچنين بعد از قدرتى كه خلفا از دورهء ضعف سلاجقه ببعد مجددا براى خود دست و پا كرده بودند ، اهميت و مقام دينى و احترام شديد مذهبى آنان همچنان بر جاى مانده و مخصوصا در قرن پنجم و ششم به يارى سلاطين ترك‌نژاد افزايش يافته بود .\r\nدستگاه خلافت درين ايام بمنزلهء مركز مقدس و محترمى بود كه هنوز حفظ قائمهء دين را بر عهده داشت و منشورى كه از آن صادر مىگشت امارت و حكومت سلاطين و امرا را بر مسلمين جنبهء دينى مىداد و از صورت غصب و امر غير مشروع بيرون مىآورد و اطاعت از آنان را بر مسلمين واجب مىنمود .\r\nوقتى خليفه با وضع دردناكى كه گفته‌ايم بدست هولاگو و باشارهء مخالفان مذهبى خود ، بقتل رسيد اولا اهل سنّت را سخت آزرده‌دل و شكسته‌خاطر كرد و ثانيا وهنى عظيم بر مذهب تسنّن وارد نمود و بتقويت مذهب تشيّع و تشجيع شيعيان عملا مساعدت كرد و ثالثا با در هم ريختن مركز قديم مذهبى اسلام طبعا حكومت جانشينان پيغامبر را\r\n\r\n\r\n","description":"","footnote":"\r\n( 1 ) - جامع التواريخ ، ص 706 - 707 ؛ مجالس المؤمنين ، چاپ تبريز ص 387 .\r\n( 2 ) - تاريخ وصاف ص 40 .\r\n","page_name":" 124 ","page_number":140},
  {"content":"\r\n\r\nبانقراض كشانيد و زمين را از اولو الامر خالى گذاشت .\r\nتأثرى كه از سقوط خلافت براى اهل سنّت حاصل شد از سخنان غالب مؤلفانى كه بدين امر اشاره كرده‌اند مشهودست . از ميان سخنوران ايران سعدى بيش از همه اين واقعه را بزرگ داشته و از آن با تأثر فراوان در دو قصيدهء خود يكى بپارسى و يكى به عربى ياد كرده است « 1 » و قصيدهء عربى او با درد و سوزى بيشتر و تأثرى عميقتر همراهست .\r\n\r\nادامهء خلافت عباسى\r\nبا قتل مستعصم و غلبهء مغولان بر بغداد گرچه دستگاه خلافت عباسى درنورديده شد ليكن يكباره از ميان نرفت زيرا در گيرودار فتح بغداد برخى از اقرباى خليفه از بغداد گريختند و در بلاد ديگر اسلامى پراگنده شدند ؛ مثلا بعضى از آنان بهندوستان رفتند و بدرگاه سلاطين دهلى پناه بردند « 2 » و بزرگترين آنان يعنى احمد بن الظاهر بامر اللّه عمّ مستعصم و برادر مستنصر بمصر روى نهاد و در پناه الملك الظاهر بيبرس درآمد ( 659 هجرى ) . بيبرس مقدم احمد را گرامى داشت و بعد از آنكه در حضور وجوه مسلمين و گريختگان بغداد نسب او تأييد شد ، الملك الظاهر و ديگر مردم با او بيعت نمودند و او را بخلافت اسلامى نصب كردند و به « المستنصر » ملقب داشتند ؛ بنام او خطبه خواندند و سكه زدند و بدين ترتيب خلافت عباسى عملا بعد از قتل المستعصم ادامه يافت . ملك بيبرس براى خليفهء جديد همهء اسباب خلافت را فراهم آورد و صاحب‌منصبان او را تعيين نمود و قوايى برايش ترتيب داد تا بتواند با همكارى امراى ديگر عرب كه از پيش تتار گريخته بودند بلاد اسلام را از دست اهل كفر بيرون آرد . المستنصر احمد بدين قصد از فرات عبور كرد و چندى با مغول كوشيد ليكن عاقبت در جنگ آنان كشته شد .\r\nبعد از احمد بن الظاهر ، بيبرس در جستجوى بازماندهء ديگرى از بنى عباس برآمد تا يكى از اخلاف الراشد بن المسترشد را بنام احمد بن حسن يافت و با وى بخلافت اسلام\r\n\r\n\r\n","description":"","footnote":"\r\n( 1 ) - كليات سعدى ، چاپ مرحوم فروغى ، ( قسمت مواعظ ) ص 89 و 91 .\r\n( 2 ) - تاريخ فرشته ج 1 ص 131 .\r\n","page_name":" 125 ","page_number":141},
  {"content":"\r\n\r\nبيعت كرد و او را « الحاكم » لقب داد و وى مدتى در سمت خلافت برقرار بود تا بسال 701 درگذشت و پسرش ابو الربيع سليمان با لقب المستكفى بر مسند خلافت عباسى نشست و بهمراهى الملك الناصر محمد بن قلاوون در دو جنگ او با تاتار شركت جست تا سرانجام در سال 740 بدرود حيات گفت و پسرش احمد با لقب « الحاكم » تا سال 753 خلافت كرد و سپس برادرش ابو بكر با لقب المعتضد خلافت يافت و در سال 763 بعد از وفات ابو بكر پسرش محمد با لقب المتوكّل تا 799 خلافت كرد و درين سال بدست ايبك از امراى ترك مصر خلع و ديگرى بخلافت برگزيده شد . . . « 1 »\r\nخلافت اسلام در خاندان عباسى بدين طريق در دورهء مماليك ترك مصر ادامه مىيافت و جانشينان پيغامبر مرجع تقليد اهل سنت ممالك مختلف بودند و تحت حمايت ملوك ترك مصر بسر مىبردند .\r\n\r\nتجديد قدرت اسلام و نتايج آن\r\nتجديد قدرت اسلام در عهد ايلخانان از دورهء سلطنت غازان خان محمود ( 694 - 703 ) آغاز شد . غازان تحت تأثير امير نوروز ، كه در مدت امارت وى در خراسان پيشكارى و سردارى او را بر عهده داشت ، و خصوصا بر اثر ارشاد صدر الدين ابراهيم بن شيخ سعد الدين حمّوى جوينى كه غالبا ملازم وى بود ، متمايل بدين اسلام گرديد و بسال ( 694 هجرى ) قبول اسلام كرد . « در اوايل شعبان سنهء اربع و تسعين و ستّمائه بحضور شيخ‌زادهء بزرگ صدر الدين ابراهيم حمّوى ، با تمامت امرا كلمهء توحيد گفت و جمله مسلمان شدند و در آن ماه طويها كردند و بعبادت اشتغال نمودند و جماعت سادات و ائمه و مشايخ را نواخت فرموده و ادرارات و صدقات داد و در باب عمارت مساجد و مدارس و خانقاهها و ابواب البرّ احكام بمبالغت اصدار فرمود و چون ماه رمضان درآمد با جمعى ائمه و مشايخ\r\n\r\n\r\n","description":"","footnote":"\r\n( 1 ) - براى اطلاع از آنچه دربارهء ادامهء خلافت خاندان عباسى آورده‌ايم و نيز خلفاى ديگرى كه در مصر خلافت كرده‌اند رجوع شود به تاريخ ابن خلدون ، چاپ بيروت ج 3 از ص 1109 ببعد .\r\n","page_name":" 126 ","page_number":142},
  {"content":"\r\n\r\nبطاعت و عبادت مشغول شد » « 1 » ، چند ماه بعد يعنى در ذى حجهء سال 694 چنان كه مىدانيم غازان بايلخانى رسيد و نخستين كار او تشييد مبانى اسلام و رسمى كردن آن در ممالك ايلخانى بود . بدين ترتيب دين اسلام كه از اوان تسلط مغول بر ايران تا اين تاريخ يعنى متجاوز از هفتاد سال از رسميّت قاطع افتاده و به صورت يكى از اديان مجاز در رديف دينهاى بودايى و مسيحى و يهودى درآمده بود ، از آن حال خارج شد زيرا با نخستين فرمان غازان قبول اسلام براى همهء آحاد مغول در قلمرو سلطنت او و اجراى آداب دين واجب گرديد و در نتيجه « خيلان تاتار از اطراف و نواحى و بوادى و ضواحى از كافر و كافره ، از هفت ساله تا هفتاد ساله از سر رغبت و اختيار فوج‌فوج بتبعيت پادشاه اسلام به اعتقاد درست از شائبهء كدورت و ريا مصفّى بدين اسلام درآمدند و بتشريف هدايت نور ايمان مشرف گشتند . . . » « 2 » اين امر براى ايرانيان بمنزلهء فتحى عظيم بود و مايهء بهجت و سرور و شادمانى و ايثارهاى فراوان گرديد و سبب شد كه مشايخ و ائمه روى بدرگاه ايلخان آورند و « عروهء حبل متين دين كه انفصام و انصرام يافته بود باز تربيت و تقويت » يابد « 3 » و به غازان عنوان « پادشاه اسلام » داده شود و تصور كنند كه « ايزد سبحانه و تعالى وجود همايون پادشاه اسلام غازان خان را در طوفان طوارق و حدثان كفيل مصالح و مناجح بندگان و سبب امن و امان عالميان كرد تا هزاران نفوس پاك را از آسيب شكنجه و نهيب سرپنجهء تاتار كفّار مصون گردانيد . بعد از آن ملوك و سلاطين اسلام را بموجب نصّ و اولى الامر منكم طاعت او واجب و لازم شد » « 4 » .\r\nدر همان حال كه غازان براى جلوس بر تخت ايلخانى بتبريز مىرفت سرداران او « نوروز » و « طغاچار » « به حكم يرليغ جهانگشاى روز شنبه هشتم ذى الحجهء سنهء اربع و\r\n\r\n\r\n","description":"","footnote":"\r\n( 1 ) - جامع التواريخ ، ص 903 .\r\n( 2 ) - كتاب تاريخ مبارك غازانى ، هارتفورد ، 1940 ، ص 76 - 77 .\r\n( 3 ) - ايضا ص 78 .\r\n( 4 ) - ايضا ص 78 .\r\n","page_name":" 127 ","page_number":143},
  {"content":"\r\n\r\nتسعين و ستّمائه آغاز تخريب بتخانها و هدم كنائس و كليسياهاى نصارى و كنشت جهود جحود متحدّث فرمود و معابد اصنام و معاهد اوثان و سمت ناقوس و چليپا از جملهء ديار آذربيجان منهدم و منقطع گردانيد على الخصوص دار الملك تبريز » « 1 » . بعد از آنكه غازان بتبريز رسيد عمل نوروز را تأييد كرد و بويران كردن معابد يهودى و مسيحى و مجوس ديگر باره فرمان داد و مسلمانان كه جرأتى يافته و دستى از آستين برآورده بودند ، بتها را مىشكستند و بر سر چوبها مىبستند و گرد شهر مىگردانيدند . « 2 »\r\nبعد از آنكه غازان و امراى مسلمان او قدرت را در دست گرفتند ، در واقع و حقيقت اسلام در ايران نفسى تازه كرد و جانى نو يافت . اين واقعه براى ايرانيان از دو جهت اهميت داشت : جهت اجتماعى و جهت دينى . اهميت اجتماعى اين واقعه در آن بود كه ايرانيان ازين پس بجاى آنكه از رسوم خشك تاتار در امور مختلف دولتى و اجتماعى اطاعت كنند مىتوانستند رسوم خود را كه مبتنى بر قواعد دينى اسلام بود رسما به كار بندند يا رسوم و قواعدى را كه مغولان باب كرده بودند اصلاح نمايند . رسوم و مقرراتى كه در عهد ايلخانان غير مسلمان در ايران متداول شده بود از هر حيث وسيلهء تخريب كشور و جلاء وطن مردم بود . مثلا وضع وصول ماليات ، كه از راه مقاطعه دادن آن بحكّام فراهم مىآمد ، بحدّى مغشوش بود كه از طرفى غالبا مبلغ قابل توجهى بخزانهء ايلخان عايد نمىداشت و از طرفى جيبهاى حكام و شحنگان و مستوفيان ( بيتكچيان ) را هر سال چند بار پر مىكرد و از طرفى رعاياى بدبخت و ستمديده را هر سال چندين بار و گاه تا ده و بيست بار بپرداخت قبجور مجبور مىساخت و درين بين البتّه ضرب و شتم و جرح و قتل هم بسيار اتفاق مىافتاد و اگر كسى دست و پايى داشت و مىتوانست ترك يار و ديار گويد غالبا سر سالم بمنزلگاه جديد نمىرسانيد ؛ و كار ظلم بجايى كشيده بود كه گاه مردم از دست محصلان ماليات در خانها را به گل مىپوشانيدند و يا اگر اسم مأموران ماليات را مىشنيدند\r\n\r\n\r\n","description":"","footnote":"\r\n( 1 ) - تاريخ مبارك غازانى ص 92 .\r\n( 2 ) - ايضا ص 93 .\r\n","page_name":" 128 ","page_number":144},
  {"content":"\r\n\r\nمىگريختند و يا در بيغوله‌ها پنهان مىشدند . موضوع ماليات بلاى عظيمى شده و به صورت آتشى درآمده بود كه خشك و تر را با هم مىسوخت . هر سال گروهى از عاملان ديوانى بر سر اين كار ، ببهانهء آنكه عوايد را خورده‌اند ، كشته مىشدند و هر سال عوانان و عمّال دولتى از مال دستهء جديدى از مردم ثروت و مكنت مىيافتند و در دنبال خود مشتى گرسنه و تهيدست را كه از خان‌ومان بازمانده بودند باقى مىنهادند . اين بدبختى و فلاكت منحصر بايران نبود . همهء ممالكى كه ايلخانان اداره مىكردند به همين درد گرفتار بود و اينك ابياتى از سيف الدين محمد فرغانى كه احوال بلاد روم را در چنين وضعى بيان مىكند :\r\n اى صبا با دم من كن نفسى همراهى * بسوى شاه بر از من سخنى گر خواهى\r\nگو درين مصر كه فرعون درو صد بيشست * نان عزيزست كه شد يوسف گندم چاهى\r\nشير چون گربه درين ملك كند موش شكار * بهر نان گر نكند نزد سگان روباهى\r\nسرورانى كه بهر گرسنه نان مىدادند * استخوان‌جوى شده همچو سگ درگاهى\r\nامن ازين خاك چنان رفته كه گر يابد باز * خوف آنست كه از آب بترسد ماهى\r\nفتنه از هر طرفى پيش نهد پاى دراز * گر بگيرد پس ازين دست ستم كوتاهى\r\nخانها لانهء روباه شد از ويرانى * شهرها خانهء شطرنج شد از بىشاهى\r\nحاكمان در دم ازو قبجر و تمغا خواهند * عنكبوت ار بنهد كارگَهِ جولاهى\r\nخرمن سوخته شد ملك و بر ايشان بجوى * اسب شطرنج كجا غم خورد از بىكاهى\r\nبيم آنست كه ابدال خضر را گويند * گر سوى روم روى مردن خود مىخواهى ! \r\nغازان خان در ياسانامهء خود مقاطعه دادن ماليات و گرفتن چند بار خراج را در سال ممنوع داشت و مقرراتى براى تنظيم دفاتر مالياتى وضع نمود تا ازين كار پيش‌گيرى كند و اگرچه رسم ظلم ريشه گرفته بود ، ولى بهرحال شيوه‌يى كه مبشّر عدالت باشد در برابر آن ايجاد كرد .\r\nعلاوه برين غازان خان در يرليغهاى خود ايلچيان و يامخانها را كه ايجاد بىنظمى\r\n\r\n","description":"","footnote":"","page_name":" 129 ","page_number":145},
  {"content":"\r\n\r\nشديدى در مملكت كرده بودند بنظام آورد ؛ و از رواج براتهايى كه با ربح سنگينى در عهد ايلخانان معمول شده بود پيش‌گيرى كرد و سكه‌هاى ممالك ايلخانى را كه بصورتهاى متنوع مرسوم بود يكسان نمود و مقياس وزن را به صورت واحدى درآورد . مهمترين كار غازان ، بعد از اصلاح وضع ماليات ، رسمى بود كه براى تجديد عمارت ديههاى ويران شده نهاد و از راه بخشايش ماليات و اعطاء حق تصرف بآبادكنندگان موجب آبادشدن بسيارى از ديهها و زمينهاى مخروب و متروك گرديد . غازان خان راهداران را كه با دزدان همدست و بلاى جان كاروانها بودند ، با وضع مقرراتى مجبور با من كردن راهها نمود و وصول كردن خرج راه را بتوسط گماشتگان ايلخان يا شاهزادگان و عمال مغول منع كرد . شرابخوارگى و تجاهر بفسق و كفر را منع نمود و وضع قضا را كه در عهد ايلخانان به صورت بسيار زشت و مزاحمى درآمده بود سروسامانى بخشيد « 1 » .\r\nيرليغ‌ها ( احكام ) و فرمانهاى غازانى كه مجموع آنها ياساى او را بوجود مىآورد در حقيقت ناقض ياساى چنگيزى و نشانهء درهم ريختن مقررات و رسومى بود كه با هجوم مغولان در ايران متداول گرديده بود و اين اصلاح حاصل نگرديد مگر بر اثر اسلام آوردن غازان و همكيش شدن او با رعاياى خويش . اينست كه بايد اسلام آوردن غازان را منشاء تحوّل عظيمى در تاريخ حكومت ايلخانان بر ايران دانست و او را بعنوان يك پادشاه مسلمان در حقيقت پادشاه ايران شمرد و با سلاطينى قياس كرد كه پيش از حملهء مغول از ميان تركمانان يا غلامان زردپوست مسلمان برميخاسته و با همكيشان ايرانى خود بيگانگى و جدايى شديد نداشته‌اند .\r\nاهميت دينى تغيير كيش غازان در آنست كه دين اسلام را از خطر برافتادن در ايران رهايى بخشيد و از غلبهء ساير اديان كه خواه‌وناخواه در حال توسعه بود پيش‌گيرى كرد .\r\n\r\n\r\n","description":"","footnote":"\r\n( 1 ) - در باب ياساى غازانى رجوع شود به جامع التواريخ رشيدى از صفحهء 1004 ببعد - .\r\nحبيب السير ، چاپ تهران ، ج 3 از ص 161 ببعد . - تاريخ مغول مرحوم عباس اقبال از ص 285 ببعد .\r\n","page_name":" 130 ","page_number":146},
  {"content":"\r\n\r\nدر موقعى كه غازان اسلام را دين رسمى اعلان كرد هنوز بت‌پرستى در ميان مغول رواج بسيار داشت و بتكده‌هاى متعدد در ايران موجود بود و بخشيان يعنى علماى دينى بودايى بوفور درين سرزمين زندگى مىكردند . غازان خان بشدّت با بت‌پرستى بمخالفت پرداخت و بخشيان را مجبور ساخت كه يا قبول اسلام كنند و يا باوطان قديم خود بازگردند و يا عقيدهء خود را به هيچ روى اظهار ننمايند . رشيد الدين فضل اللّه درين باب شرح جالبى دارد كه نقل آن درينجا با اختصاراتى سودمند به نظر مىرسد : « چون پادشاه اسلام غازان در دائرهء مسلمانى درآمد ، فرمود تا تمامت اصنام را بشكستند و بتخانه‌ها و آتشكده و ديگر معابد كه شرعا وجود آن در بلاد اسلام جايز نيست ، جمله را خراب گردانيدند و اكثر جماعت بخشيان بت‌پرست را مسلمان كردند و چون حق تعالى ايشان را توفيق نبخشيده بود ، ايمان درست نداشتند ، از راه ضرورت ظاهرا مسلمانى مىنمودند و از ناحيهء ايشان آثار كفر و ضلالت ظاهر بود . بعد از مدتى پادشاه اسلام نفاق ايشان را ادراك كرد و فرمود كه از شما هركس كه مىخواهد با بلاد هند و كشمير و تبت و ولايت اصلى خود رود و آنان كه اينجا باشند منافقى نكنند و آنچه در دل و ضمير ايشانست بر آن باشند و دين پاك اسلام را بنفاق خويش ملوّث نكنند . ليكن اگر بدانم كه آتش‌كدها يا بتخانها ساخته باشند ، ايشان را بىمحابا علف شمشير گردانم . بعضى برقرار نفاقى مىورزيدند و بعضى بانديشهء نامحمود خود مشغول شدند . فرمود كه پدر من بت‌پرست بود و بر آن درگذشت و جهت خود بتخانه و معبدى ساخته بر آن وقفى كرده بنام آن جماعت ؛ من آن بتخانه را خراب كردم ، شما آنجا رويد و مقيم شده صدقه مىخوريد » « 1 » . دربارهء اين بتخانه خاتونان و امرا هرچه اصرار ورزيدند تا تصاوير ارغون خان در بتخانه‌هايى كه ويران شده بود محافظت شود ، غازان رضا نداد . نتيجهء سختگيرى غازان خان آن شد كه در دورهء او بخشيان بت‌پرست بودايى يا همه مسلمان شدند و يا اگر معدودى از آنان باقى مانده بودند قدرت نداشتند تا معتقد خود را اظهار نمايند چنان كه زردشتيان و باطنيان هم\r\n\r\n\r\n","description":"","footnote":"\r\n( 1 ) - جامع التواريخ ص 983 .\r\n","page_name":" 131 ","page_number":147},
  {"content":"\r\n\r\nكه در ايران بودند ناگزير شده بودند عقيدهء خود را پنهان دارند .\r\nاز بدايع امور آنست كه دربارهء غازان شايع كرده بودند كه ، پيغامبر را با على بن ابيطالب و حسنين بخواب ديد و بفرمان پيغامبر با حسن و حسين معانقه كرد « و از آن وقت باز پادشاه اسلام را نيز بسيارى گشايش و فتوح دست داد « 1 » » و از آن هنگام بر ارادت او بخاندان رسالت افزود .\r\nغازان خان بر رسم پادشاهان اسلام علاوه بر مساعدت بقوافل حاج خود به زيارت مزارهاى امامان مىرفت و نذرها مىكرد و مىفرستاد و بانشاء خانقاهها و مدارس و مساجد در جايهاى مختلف مبادرت مىنمود و اوقافى بر آنها تعيين مىكرد و نظر بارادتى كه بخاندان پيغامبر يافته بود فرمان داد تا در شهرهاى بزرگ دار السّياده‌هايى بسازند تا سادات آنجا فرود آيند و براى مصالح و مخارج آنان وقفهايى ترتيب داد « و همواره در عبارت آورد و فرمايد كه من منكر هيچكس نيستم و ببزرگى صحابه معترفم ، ليكن چون رسول را عليه الصّلوة و السّلام در خواب ديدم و ميان فرزندان خود و من برادرى و دوستى داد ، هر آينه با اهل البيت دوستى زيادت مىورزم و الّا معاذ اللّه كه منكر صحابه شوم . . . » « 2 »\r\nغازان خان با چنين انديشهء مستحكم دينى اسلامى و پرورش عمومى مسلمين كه نسبت باهل اديان ديگر با شدّت عمل رفتار مىكردند ، نه تنها بويران كردن بتخانها فرمان داد بلكه كليساها و كنشت‌ها را نيز بدست امراى خود خاصه امير نوروز ، كه او و برادرش مسلمان و در كيش خود استوار بودند ، ويران نمود و در سكّهء جديدى كه ضرب كرد بر رسم پادشاهان اسلام كلمهء شهادتين را نقش زد و بنابر امر او اميران مغول بجاى كلاههاى تترى همه عمامه بسر گذاشتند « 3 » و چون عدّه‌يى از امراى مغول در آغاز پادشاهى او با اعمال\r\n\r\n\r\n","description":"","footnote":"\r\n( 1 ) - كتاب تاريخ مبارك غازانى ص 190\r\n( 2 ) - ايضا ص 190 - 191\r\n( 3 ) - تاريخ ادبيات برون ( از سعدى تا جامى ) ترجمهء آقاى على اصغر حكمت چاپ دوم ص 51\r\n","page_name":" 132 ","page_number":148},
  {"content":"\r\n\r\nدينى غازان مخالفت ورزيدند آنان را بسرعت و با شدّت عمل بسيار از ميان برد و بقول نويسندهء جامع التواريخ « علف شمشير گردانيد » .\r\nيكى از نتايج بزرگ اسلام آوردن غازان تجديد عمارت و آبادانى بسيارى از نواحى ايرانست كه پيش از اين بدان اشاره كرديم . غازان خان براى عمارت ديهها و مزارع كشور كه بيشتر آنها يا در حملهء مغول و يا بر اثر ظلمها و عدوانهاى بىحساب و بىنظير حكّام و محصّلان ماليات دورهء ايلخانان متروك و ويران شده و مردم آن جلاء وطن اختيار كرده بودند ، راه سودمندى اختيار كرد . آنها را به دو دسته تقسيم نمود : دسته‌يى كه آبيارى آنها آسان باشد و دسته‌يى كه بايد به زحمت آن را آبيارى نمود ، و براى هريك بنابر ميزان كوششى كه در آباد كردن آنها لازم بود بخشودگيهاى مالياتى قايل شد و مالكيت آبادكنندگان را نيز برسميت شناخت و بدين طريق بسيارى از نواحى ويران و متروك باز آبادان گرديد :\r\nعلاوه برين غازان خان خود نيز بعمارت و آبادانى علاقهء وافرى اظهار مىنمود و در تبريز و همدان و ديگر ولايات ايران ابواب البرّ احداث مىكرد . مهمترين اثر او شنب غازان است كه ايجاد آن چند سال زمان گرفت و غازان آن را « از گنبد سنجر سلجوقى بمرو كه معظم‌ترين عمارت عالم است و ديده بود ، بسيار باعظمت‌تر ، بنياد از آن نهاده » « 1 » . گنبد عالى شنب غازان كه در حقيقت براى مقبرهء غازان ساخته شده بود داراى ضمائمى از قبيل مسجد جامع و مدرسه و خانقاه و دار السّياده و رصدخانه و دار الشّفا و كتابخانه و بيت القانون و بيت المتولّى و حوضخانه و گرمابهء مسلسل بود ، و موقوفاتى داشت كه قابل استفاده در موارد گوناگون بود ؛ و علاوه برين از آنچه بخزانه مىرسيد ده يك را بدرويشان و مستحقان مىرسانيد .\r\nنتيجهء قطعى و نهايى اسلام آوردن غازان آن بود كه حكومت ايلخانى آخرين ارتباط خود را با مغولان غير مسلمان و مراكز حكومتى آنان گسيخت و اين خود بمنزلهء استقلال مجدّد ايران و درآمدن به صورتى بوده است كه در عهد حكومت سلاطين مسلمان\r\n\r\n\r\n","description":"","footnote":"\r\n( 1 ) - جامع التواريخ ص 997\r\n","page_name":" 133 ","page_number":149},
  {"content":"\r\n\r\nترك‌نژاد ايران مانند سلجوقيان وجود داشته است .\r\n\r\nوضع فرق شيعه\r\n\r\nفرقهء اثنى عشرى\r\nحكومت ايلخانان در همان حال كه تا مدّت معيّنى موجب ضعف حكومت اسلام در ايران بود ، وسيله‌يى براى قوّت شيعهء اثنى عشرى نيز گرديد . در هم ريختن حكومت‌هاى ايران و نواحى مجاور كه شرعا تابع خلافت عبّاسى محسوب مىگرديد ، و پاشيده شدن دستگاه خلافت عبّاسى كه پناهگاه واقعى مذهب تسنّن و وجود اولو الامر و لزوم پيروى سنّيان ازو بود ، طبعا مذهب اهل سنّت را از قوّت عادى خود بىبهره ساخت و بمخالفان فرصتى در اشاعهء طريقت خود داد .\r\n\r\nرجال مقتدر شيعه و اثر آنان\r\nدر اواخر عهد عبّاسى بنام چند تن از وزيران شيعى در دستگاه خلافت بازمىخوريم و اين امر مىتواند يكى از نشانهاى قوّت شيعهء آن روزگار در بغداد باشد كه در كرخ سكونت داشتند .\r\nوزيران شيعى خلفا درين ايّام همه از مراكز تجمّع شيعيان ايران ببغداد رفته و آنجا توطّن اختيار كرده بودند و از جملهء اين گروهند يكى سيد نصير الدّين ناصر بن مهدى العلوى الرازى كه در سرزمين مازندران ولادت يافته و در رى تربيت شده و در بغداد درگذشته بود .\r\nوى مدّتى نيابت نقيب عزّ الدين مرتضى قمى را داشت كه نقيب سادات همهء بلاد ايران بود و بعد از آنكه آن نقيب بفرمان محمّد خوارزمشاه كشته شد ، نصير الدين همراه شرف الدّين نقيب پسر عزّ الدين مرتضى ببغداد گريخت و آنجا بود تا سرانجام بامر الناصر لدين اللّه نقيب سادات طالبى و بعد از آن وزير خليفه شد و در سال 604 بر اثر فشار سپاهيان و مخالفان از وزارت افتاد و بدرخواست خود در دار الخلافة عزلت گزيد و همانجا تحت حمايت خليفه بسر مىبرد تا بسال 617 درگذشت « 1 » .\r\n\r\n\r\n","description":"","footnote":"\r\n( 1 ) - الفخرى ، طبع مصر ، ص 236 - 237 ؛ تجارب السلف هندوشاه ، بتصحيح مرحوم عباس اقبال ، تهران 1313 ص 332 - 336\r\n","page_name":" 134 ","page_number":150},
  {"content":"\r\n\r\nجانشين سيد نصير الدين شيعى ديگرى از اهل قم بود بنام محمّد بن محمّد بن عبد الكريم كه بيمارستانى در مشهد كاظم ساخته و آن را بر اهل مشهد وقف نموده و هم آنجا مكتبى و دار القرآنى جهت ايتام علويان بنا كرده بود . وى چندى در اصفهان خدمت ديوان مىكرد و سپس برسالت ببغداد رفت و همانجا بود تا بوزارت ناصر رسيد و بعد ازو الظاهر و المستنصر را خدمت كرد تا بسال 629 مأخوذ شد و اندكى بعد درگذشت . در عهد وزارت او پسرش فخر الدين احمد كه مردى تندخو و سخت‌كش بود شرطگى و محتسبى بغداد را بر عهده داشت و او هم با پدر مأخوذ گرديد و گويا كشته شد « 1 » .\r\nبعد از محمّد القمى تا اوايل خلافت المستعصم « ابن الناقد » ( م . 642 ) وزارت خليفه مىكرد و پس ازو تا پايان كار خلافت سمت وزارت را مؤيّد الدين ابو طالب محمّد ابن احمد العلقمى ( م . 656 ) بر عهده داشت . وى از رجال بزرگ شيعه و از افاضل عهد خود بود . درگاهش مجمع فاضلان خاصه رجال بزرگ شيعه و از آن جمله عزّ الدين عبد - الحميد بن ابى الحديد ( 586 - 655 ) شارح نهج البلاغه بود و او كتاب مذكور را بنام ابن علقمى تأليف كرد . اين وزير مانند همهء وزيران شيعى محسود و مغبوط اطرافيان خليفه بود و اگر در دوران خليفهء ضعيفى وزارت نداشت مانند دو وزير شيعى ديگر كه نام برده‌ايم كارش بعزل و حبس مىكشيد . به همين سبب و نيز بعلّت غارت و كشتارى كه پسر خليفه ابو بكر در كرخ بغداد و مشهد امام موسى كاظم كرده بود ، كشاكش سختى بين ابن العلقمى و اطرافيان خليفه درگرفت و بتدريج صورت يك اختلاف سياسى بزرگ يافت و منجرّ بدخالت ابن علقمى در واقعهء بغداد بدست هولاگو گرديد .\r\nدرينكه ابن علقمى از جملهء محرّكان هولاگو در حملهء ببغداد بوده است يا نه اقوال مختلف است . مورّخان سنّى درين امر متّفقند و ازين روى ازين وزير شيعى گاه بكلمات زشت زننده ياد مىكنند چنان كه در طبقات ناصرى قاضى منهاج سراج مىبينيم كه اعمال وزير « بدمذهب و رافضى » المستعصم باللّه را به صورت توطئه‌يى جلوه مىدهد و علّت\r\n\r\n\r\n","description":"","footnote":"\r\n( 1 ) - الفخرى ص 237 - 241 ؛ تجارب السلف ص 336 - 349\r\n","page_name":" 135 ","page_number":151},
  {"content":"\r\n\r\nآن را خصومتى مىداند كه ميان وزير و پسر مهتر خليفه ، امير ابو بكر ، بسبب غارت و قتل شيعيان ساكن كرخ بغداد و مشهد امام موسى جعفر رخ داده بود و « بدان انتقام وزير دار الخلافه كه رافضى و بدمذهب بود با امير المؤمنين خلاف كرد و در سرّ و خفيه بنزديك هلاگو مكتوبات نبشت و با ايشان بساخت و كفّار را استدعا كرد و لشكرهاى گرد كردهء عراق را بطريق اجازت از بغداد به اطراف فرستاد و بر روى امير المؤمنين چنان نمود كه با كفّار صلح افتاده است و او را بلشكر حاجت نيست ، بعد از آنكه بغداد از لشكر خالى گشت ناگاه لشكر كفّار بحوالى بغداد رسيدند . . . » به نظر منهاج سراج بدانديشى ابن العلقمى تا هنگام سقوط بغداد و قتل خليفه ادامه يافت و به همين سبب اين مؤلّف وزير شيعى خليفه را چند بار مستوجب دشنام دانسته و « ملعون » خوانده است « 1 » .\r\nاز مؤلّفان ديگر اهل سنّت كه سخن او بتمامى و بشرح مستوفى به ضرر ابن العلقمى نوشته شده محمّد بن شاكر بن احمد الكتبى ( م . 764 هجرى ) است كه علّت اساسى اين عمل وزير خليفه را نقار بين ابن العلقمى ( بعلّت اعتقاد بتشيّع ) و دواتدار ( بعلّت غلوّ در تسنّن ) مىداند و مىگويد كه پسر خليفه ( ابو بكر بن المستعصم ) درين دشمنى دواتدار را يارى مىكرد و بعقيدهء او نتيجهء اين دشمنى كينه‌يى سخت در ابن العلقمى گرديد كه بنا بر مشهور ببرافتادن اسلام و ويرانى بغداد منجر شد و او را بر آن داشت كه شروع بمكاتبه با هولاگو و تحريض وى بر فتح بغداد كند . الكتبى مدّعيست كه ابن العلقمى براى فتح بغداد قرارهايى با هولاگو گذارد كه همه به ضرر خود او تمام شد و درين باب نيز شرحى مستوفى داده و گفته است كه ابن العلقمى بعد از برافتادن خليفه و تعهّد وزارت بغداد از طرف هولاگو از كردهء خود پشيمان بود و با اين حال ويرانى آن شهر و كشته شدن عدّه‌يى از مسلمانان و از آن جمله شيعيان را در مقابل قتل دواتدار و همعقيدگان متعصّب او به چيزى نمىشمرد « 2 » .\r\n\r\n\r\n","description":"","footnote":"\r\n( 1 ) - دربارهء قول منهاج سراج راجع به توطئهء ابن العلقمى رجوع شود بطبقات ناصرى از صفحهء 704 ببعد\r\n( 2 ) - فوات الوفيات ، الكتبى ، مصر 1951 ، ج 2 ص 312 - 315\r\n","page_name":" 136 ","page_number":152},
  {"content":"\r\n\r\nاينست نمونه‌يى از گفتار مورّخان و مؤلّفان اهل سنّت ، و اگرچه الكتبى بهيچروى تعصّب و خشونت و صراحت قاضى منهاج سراج را درين مورد به كار نمىبرد ، ليكن بهرحال قول او بزيان ابن العلقمى است ، در صورتى كه ابن الطقطقى مؤلّف شيعى مذهب معاصر ابن العلقمى و پسرش شرف الدين ، نسبت هر نوع خيانت را بابن العلقمى مردود مىشمارد « 1 » . امّا قول مؤلّفان ميانه‌رو نشان مىدهد كه ابن العلقمى از سر دولت‌خواهى معتقد بمداراى خليفه با هولاگو بود و عقيده داشت كه بايد از ذخاير ديرين دار الخلافه در قبول ايلى استفاده كرد و جان مسلمانان را رهايى بخشيد ليكن مجاهد الدين ايبك دواتدار كوچك « بسبب وحشتى كه ميان او و وزير قائم بود ، باتّفاق امراى ديگر ورنود بغداد به خدمت خليفه پيغام فرستاد كه وزير اين تدبير جهت مصلحت خويش انديشيد تا خود را نزد هولاگو خان مشكور گرداند و ما لشكريان را در بلا و محنت اندازد » « 2 » . قول رشيد الدين فضل اللّه بنحويست كه بىتدبيرى و كوتاهى در دفاع از بغداد را از خليفه و اطرافيان او خاصه مجاهد الدين دواتدار مىداند نه از ابن العلقمى و علّت اصلى آن وضع را هم دشمنى دواتدار ورنود بغداد با ابن العلقمى مىشمارد « 3 » .\r\n\r\nهمكارى با مغول\r\nامّا حقيقت امر به نظر من آنست كه شيعهء ايران و عراق در آن روزگار سرگرم استفاده از قدرت مغول براى برانداختن آخرين نشانهء قدرت متعصّبان اهل سنّت بودند . اگر فراموش نكرده باشيم در قرن ششم شيعيان ايران مدّعى بودند كه هنگام ظهور مهدى « لشكر او اين تركان غازى باشند كه جهاندارانند امروز بىتقيّه ، كه شاعر در عهد صادق خروج مهدى را بنصرت تركان غازى وعده داده است آنجا كه گفته ، بيت :\r\n و وَديعَةٌ مِن سِرّ آلِ مُحَمَّدٍ * ضَمَّنتها و جَعَلْت مِن أُمَنائها \r\n\r\n\r\n","description":"","footnote":"\r\n( 1 ) - الفخرى ، طبع مصر ، ص 247 .\r\n( 2 ) - جامع التواريخ رشيدى ص 702\r\n( 3 ) - رجوع شود بجامع التواريخ اشارات مختلف از صفحهء 702 تا 705\r\n","page_name":" 137 ","page_number":153},
  {"content":"\r\n\r\n فَإذا رَأيْتَ الكَوكبَينَ تَقارَبا * بِالخَيرِ عِندَ صباحِها وَ مَسائِها\r\nفَهُناكَ يَطلبُ ثَأرَ آلِ مُحَمَّدٍ * طَلّابُها بِالتُّركِ مِن أعَدائِها \r\nپس تركان غازى را مصطفى صم براى اين ادّعا كرده است تا به آخر زمان نصرت مهدى كنند و يارى دين ، و حقّها ظاهر سازند و باطلها نيست گردانند و اين معنى از طريق عقل و نقل بر مؤمن عاقل مستبصر پوشيده نماند و الّا « 1 » احمقى خربطى ناصبيى انكار نكند و بر باطل اصرار نكند » « 2 » . چنين فكرى بيقين در قرن هفتم هم ادامه داشت و همكارى رجال شيعه با هولاگو خان نتيجهء چنين انديشه‌يى مىتوانست باشد . اينان كه دو مرد معروف مقتدر يعنى ابن العلقمى و نصير الدين طوسى ، از ميانشان هنگام توقّف هولاگو در ايران و تهيّهء حمله بر بغداد قوّت بسيار داشتند ، هم ايلخان را در برانداختن خلافت عبّاسى راهبرى كردند و هم كشتن او و خاندانش را بىزيان و امرى عادى نشان دادند و هم بغداد را بعد از سقوط در اختيار گرفتند و با كسب اجازه از هلاگو بآباد كردن آن همّت گماشتند و هم موقوفات اسلامى را در ادارهء خود درآوردند . . .\r\nهنگامى كه هولاگو تهيّهء فتح بغداد را مىديد ، بر اثر همين همكارى تمام مراكز تشيّع در عراق نمايندگانى نزد او فرستادند و قبول ايلى كردند مثلا از حلّه چند علوى و فقيه نزد هولاگو آمدند و ازو شحنه خواستند و چون « بوقاتيمور » از جانب ايلخان به آن شهر رفت مردم حلّه او را استقبال كردند و بر فرات پل بستند و بوصول سپاهيان مغول شاديها نمودند .\r\nشيعه مدّعى بوده‌اند كه هولاگو خان تحت نفوذ خواجه نصير الدين طوسى باتّفاق « بيگم » يعنى خاتون بزرگ حرم نهانى قبول اسلام كرد . پيداست كه اين قول كذب محض است زيرا هولاگو بر كيش بودايى بود و بتخانهايى هم براى خود به شرحى كه ديده‌ايم در آذربايجان ترتيب داد و زنش دوقوز خاتون نيز چنان كه قبلا اشاره كرديم بر كيش ترسايى بود و كليساهايى ساخت و هرجا بود بر درگاهش ناقوس مىزدند ؛ امّا شيعه‌تراشانى چون\r\n\r\n\r\n","description":"","footnote":"\r\n( 1 ) - الا : جز ، به غير از\r\n( 2 ) - كتاب النقض چاپ تهران ، 1331 ، ص 510 - 511\r\n","page_name":" 138 ","page_number":154},
  {"content":"\r\n\r\nقاضى نور اللّه به اين حقايق تاريخى اعتنايى نكردند و گفتند كه تقرب خواجه نصير الدين در حضرت ايلخان « بجايى رسيد كه در حرم محترم ايلخان محرم گرديد و بيگم را در تكليف اسلام ايلخان با خود متفق ساخته ايلخان و بيگم را پنهان از اعيان لشكر بشرف اسلام فايز گردانيد و چنانچه مشهور است ايشانرا ختنه ساخت و اينكه بعضى از قاصران استبعاد اسلام او مىكنند از قبيل سخايف اوهام است » « 1 » .\r\nبا اين ادّعا رجال شيعه همكارى با هولاگو را مشروع جلوه دادند و به همين سبب است كه قاضى نور اللّه بصراحت نوشته است كه « چون مؤيد الدين محمد علقمى قمى ، كه وزير مستعصم عباسى بود ، شنيد كه خدمت خواجه در صحبت ايلخان مملكت‌مدارند ، كتابات به خدمت ايلخان و خدمت خواجه نوشته ايشانرا بتسخير دار السّلام بغداد و انتقام جفاى عباسى عباسيه نسبت بعترت سيّد انام عليه الصلاة و السلام ترغيب نمود و ايلخان باستصواب خواجه عزيمت آن صوب نمود . . . » « 2 » .\r\nاخبار ديگرى هست كه نشان مىدهد شيعه افكار پيشين خود را ، دربارهء اينكه طالبان خون آل محمّد بهمراهى تركان بقلع مادهء مخالفان خود توفيق مىيابند ، هنوز در قرن هفتم دنبال مىكردند و همين كه مغول را بر ايران مستولى يافتند و هولاگو را بعنوان پادشاه و فرمانرواى اين سرزمين ملاحظه كردند ، او را باجراء مقصود خود در منقرض ساختن سلسلهء عباسى تشويق و تحريض نمودند و هرجا كه توانستند از طريق قبول ايلى كار او را تسهيل نمودند چنان كه هنگام وصول او بناحيهء بغداد نه تنها از درون شهر او را يارى دادند ، بلكه از نجف و كوفه و حلّه بقبول ايلى نزد او آمدند و عالمان بزرگ خود را بانقياد و قبول طاعت او فرستادند . قاضى نور اللّه درين باره مىگويد : « قدوة المجتهدين شيخ جمال الدين رحمه اللّه در كتاب كشف الحق آورده كه چون حضرت امير المؤمنين عليه السلام خبر داده بود از استيلاى مغول و تتار و انقراض ملك بنى العباس و كشته شدن ايشان\r\n\r\n\r\n","description":"","footnote":"\r\n( 1 ) - مجالس المؤمنين ، چاپ تبريز ص 386 - 387 .\r\n( 2 ) - ايضا ص 387 .\r\n","page_name":" 139 ","page_number":155},
  {"content":"\r\n\r\nبر دست هلاگو خان ، لاجرم وقتى كه هلاگو خان بحوالى بغداد رسيد پدر من شيخ سديد الدين و سيد ابن طاوس و چند كس ديگر از اكابر و افاضل مشهد نجف و كوفه و حلّه كتابتى بهلاگو نوشتند و طلب امان ازو نمودند . پس هلاگو ايشانرا نزد خود طلبيد و چون ايشان ترسيدند كه بىامان نزد او روند پدر من تنها به خدمت هلاگو رفت ؛ آنگاه هلاگو ازو پرسيد كه سبب چه بود كه پيش از آثار ظفر من بر بغداد كتابت نوشتيد و طلب امان از من نموديد ؟ گفت سبب اينست كه حضرت امير المؤمنين عليه السلام ما را از ظهور تو خبر داده و فرمود كه ترك بر آخر خلفاى بنى العباس وارد خواهد شد و پادشاه ايشان مرد جهور صاحب اقبال خواهد بود كه به هيچ قلعه و شهرى نگذرد كه آن را فتح نكند و هيچ رايتى در مقابل او برپا نشود كه نگونسار نگردد . واى بر كسى كه شيوهء مخالفت و معادات او پردازد ! چون از نقل اين خبر كرامت اثر فارغ شد هلاگو با او طريقهء تعظيم و لطف مسلوك داشته خط امان اهل مشهد ( يعنى نجف ) و كوفه و حلّه به او عنايت فرمود و آن بقعهء مباركه از ترك تاز مغول و تتار علىرغم انف سنّيان منافق سالم ماند » « 1 » .\r\nبا توجه بقول قاضى نور اللّه مسلّم مىشود كه رجال شيعه بعد از قرن هفتم بهمكارى بزرگان خود با هلاگو اعتراف داشته و از اظهار آن خوددارى نمىنموده‌اند و حتى اين همكارى را با نقل خبرى از على بن ابيطالب ، كه ترجمهء آن ضمن نقل قول قاضى نور اللّه آمده ، مشروع و مجاز جلوه مىداده‌اند . بنابرين اصرار در ردّ قول مؤلّفان سنّى مذهب كه يكى از علل شكست خليفه را همكارى ابن العلقمى با مغولان دانسته‌اند ، لازم به نظر نمىآيد و اينكه هلاگو همراه خليفه و خاندان او مخالفان ابن العلقمى را كه فى الواقع مخالفان تسلط او بر بغداد نيز بوده‌اند ، از ميان برده و ابن العلقمى را زنده گذاشته و بابقاء او در منصب وزارت بغداد رضا داده بود ، خود دليلى ديگر بر اين همكاريست .\r\nبعد از آنكه ابن العلقمى مجددا بوزارت نصب شد همراه شحنه‌يى مغولى ببغداد بازگشت\r\n\r\n\r\n","description":"","footnote":"\r\n( 1 ) - مجالس المؤمنين ص 387 .\r\n","page_name":" 140 ","page_number":156},
  {"content":"\r\n\r\nو نخستين كار او ترميم خرابيهاى شهر و عمارت كردن مشهد امام موسى الكاظم بود كه در گيرودار انقلابات اخير بغداد سوخته بودند ، و گويا اين واقعه كار سنّيان متعصب بود كه پيش از حادثهء سقوط بغداد هم يك بار در دورهء الظاهر مشهد مذكور و مشهد جواد عليهما السلام را آتش زده بودند و آن خليفه به تعمير هر دو بقعه اقدام كرد ليكن عمرش وفا ننمود و المستنصر كارش را بپايان برد « 1 » ؛ و شيعه مدعى بودند كه آن هر دو بقعه را بتحريك الظاهر خليفه آتش زده‌اند « 2 » .\r\n\r\nبرخى ديگر از متنفذان شيعه\r\nابن العلقمى در دورهء دوم وزارت خود چندان نماند و در جمادى الآخرهء همان سال 656 درگذشت و بعد ازو بجاى وى پسرش شرف الدّين بوزارت بغداد نشست و بدين طريق باز حكومت شيعه بر بغداد يك چند ادامه يافت و موجبات تقويت حال آنان فراهم گرديد .\r\nوجود خواجه نصير الدين طوسى ، كه از سال 654 ببعد در خدمت هولاگو و از جملهء مشاوران و نزديكان و خاصان او و در آن خان بسيار مؤثر بوده است ، طبعا مىتوانست براى تأييد و تقويت شيعه وسيلهء قاطع ديگرى در آغاز دورهء ايلخانى باشد . اهميت كار خواجه از چند حيث بود : نخست آنكه با نزديكى بهلاگو و نفوذى كه در او يافت ، از جملهء رجال بسيار مقتدر عهد خود شد و بتبع آن توانست نقطهء اتكاء استوارى براى شيعه در زمان خود باشد . ديگر آنكه با اشتغال بتحرير مباحث كلامى شيعه نخستين كسى بود كه در ميان دوازده اماميان با ادلهء عقلى و كلامى باثبات مبانى اعتقادات شيعه پرداخت و ازين راه كتاب معروف تجريد الكلام ( يا : تجريد الاعتقاد ) را پديد آورد .\r\nدر همان زمان كه خواجه نصير الدين طوسى سرگرم كار بود عده‌يى ديگر از سران فرقهء شيعه مانند سيّد رضى الدين بن طاوس ( م . 664 ) و ميثم بن على بحرانى ( م .\r\n679 ) و بهاء الدّين اربلى ( م . 693 ) ؛ و بعد از آن طبقه علامهء حلّى ( م . 726 ) و\r\n\r\n\r\n","description":"","footnote":"\r\n( 1 ) - الفخرى ؛ ابن الطقطقى ، ص 239 - 240 .\r\n( 2 ) - تجارب السلف هندوشاه ص 346 .\r\n","page_name":" 141 ","page_number":157},
  {"content":"\r\n\r\nامثال آنان بمجاهدت در تحكيم مبانى شيعهء دوازده امامى از طريق تأليف كتب و سرودن اشعار مذهبى مشغول بودند .\r\n\r\nتظاهرات شيعه\r\nبر رويهم مذهب تشيّع در قرن هفتم و هشتم بسرعت راه قوّت مىپيمود و از مقدماتى كه در قرن ششم و اوايل قرن هفتم براى نيرومندى آن فراهم آمده بود ، مدد مىگرفت تا بتدريج به صورت مذهب غالب در ايران درآيد .\r\nتظاهرات عادى اهل تشيّع در ايام سوگوارى و ساختن و خواندن اشعارى در مرثيهء امامان و شهيدان هم درين دوره برواج خود برقرار بود و از نمونهاى خوب اين گونه اشعار اين قصيدهء كوتاه از سيف فرغانى عارف و شاعر بزرگ اواخر قرن هفتم و اوايل قرن هشتم است كه براى « كشتهء كربلا » ساخت و مسلما مراد او از آن خوانده شدن در مجلسهاى سوگوارى محرّم و بگريه افگندن شنوندگان و بندبه واداشتن آنان و اظهار تأسف و حزن بر قتل امام بوده است به همان نحو كه هنوز هم ميان شيعيان معمول و در نظر آنان وسيلهء قاطعى براى كسب درجات بلند اخرويست :\r\n اى قوم درين عزا بگرييد * بر كشتهء كربلا بگرييد\r\nبا اين دل مرده خنده تا چند * امروز درين عزا بگرييد\r\nفرزند رسول را بكشتند * از بهر خداى را بگرييد\r\nاز خون جگر سرشك سازيد * بهر دل مصطفا بگرييد\r\nو ز معدن دل باشك چون دُر * بر گوهر مرتضا بگرييد\r\nبا نعمت عافيت به صد چشم * بر اهل چنين بلا بگرييد\r\nدل خستهء ماتم حسينيد * اى خسته‌دلان هلا بگرييد\r\nدر ماتم او خَمُش مباشيد * يا نعره زنيد و يا بگرييد\r\nتا روح كه متّصل بجسم است * از تن نشود جدا بگرييد \r\n\r\n","description":"","footnote":"","page_name":" 142 ","page_number":158},
  {"content":"\r\n\r\n در گريه سخن نكو نيايد * من مىگويم شما بگرييد\r\nبر دُنيىِ كم‌بقا بخنديد * بر عالم پرعنا بگرييد\r\nبسيار درو نمىتوان بود * بر اندكىِ بقا بگرييد\r\nبر جوروجفاى آن جماعت * يك دم ز سَرِ صفا بگرييد\r\nاشك از پى چيست تا بريزيد * چشم از پى چيست تا بگرييد\r\nدر گريه به صد زبان بناليد * در پرده به صد نوا بگرييد\r\nو ز بهر نزول غيث رحمت * چون ابرگَهِ دعا بگرييد \r\n\r\nتشيع در نظر بزرگان اهل سنت\r\nتشيّع در قرن هفتم و هشتم نه تنها راه قوّت مىپيمود ، بلكه اهل سنّت هم در ايران بر اثر ضعفى كه بر مذاهب آنان دست داده بود ، و با همهء تعصب‌هاى پيشين ، به طرف آن پيش مىرفتند ؛ يعنى در عين اعتقاد بخلافت شيخين و عثمان دربارهء مقام و مرتبت امامان اثنى عشرى هم اعتقادگونه‌يى مىورزيده و از آنان روايت مىكرده و يا در منقبت آنان سخن مىگفته‌اند و حال آنكه اين وضع را در دورانهاى پيش از قرن هفتم و هشتم به عكس مىبينيم يعنى بزرگان شعرا و مؤلفان شيعه را گاه مىبينيم كه در عين اعتقاد بامامت على بن ابيطالب و بطلان خلافت شيخين باز از آنان بنيكى ياد مىكنند . از جملهء نمونهاى نزديكى اهل سنّت با شيعه يكى نوشته‌هاى ابو المفاخر يحيى باخرزى صوفى قرن هشتم هجرى نوادهء سيف الدين باخرزى عارف و شاعر مشهورست كه كتاب خود « اوراد الاحباب و فصوص الآداب » را در سال 723 هجرى تأليف كرد . وى اگرچه سنّى است ليكن بنقل اوراد و ادعيه از « ائمهء هدى » كه ظاهرا مراد او امامان شيعه است مىپردازد و مىگويد : « جميع اين دعوات مروّى است از رسول صلّى اللّه عليه و سلّم و از صحابهء رسول رضوان اللّه عليهم اجمعين و از پيشوايان دين و ائمهء هدى و يقين » « 1 » و اين گمان را اقدام وى در جاى ديگر بنقل روايتى از امام زين العابدين على بن حسين در فضل نماز روز جمعه اثبات مىكند و او نام آن امام شيعيان\r\n\r\n\r\n","description":"","footnote":"\r\n( 1 ) - اوراد الاحباب . نسخهء عكسى كتابخانهء مركزى دانشگاه تهران ، ورق 13 .\r\n","page_name":" 143 ","page_number":159},
  {"content":"\r\n\r\nو پدر و جدّش را با دعاى « رضى اللّه عنه » همراه مىآورد « 1 » . علاوه برين قسمتى از ادعيه و اوراد كه براى دستور عبادت سالكان و صوفيان در اوقات مختلف شب و روز نقل كرده از جملهء دعاهاييست كه از امامان شيعه روايت شده و ميان اين طايفه متداولست و اين مطالب را بايد نشانهايى از نزديكى اين صوفى بلند مرتبهء سنّى و ديگر افراد از اهل سنّت و جماعت به شيعه در قرن هفتم و هشتم دانست و به اين ترتيب شيعه در نظر اهل سنّت از « بد مذهبى » كه عنوان سابق آنان بود تا حدّى بيرون مىآمدند و با اينحال هنوز متعصّبانى از قبيل قاضى منهاج سراج از « بدمذهب » شمردن رافضيان غفلت نداشتند « 2 » .\r\nنمونهء ديگرى ازين فكر را مىتوان نزد صوفى و محدّث بزرگ شيخ الاسلام ابراهيم ابن سعد الدين محمّد حمّويى جوينى ( 644 - 722 ) يافت . او همانست كه در سال 694 غازان بر دستش مسلمان شد و در خراسان و دستگاه غازانى اثر بسيار داشت . وى و پدرش با آنكه در بعض مآخذ شيعى دانسته شده‌اند ، ولى اهل تحقيق بسبب آنكه سه خليفهء اوّل را به حق دانسته است در تشيّع او ترديد كرده‌اند « 3 » . با اينحال او نزد خواجه نصير طوسى و چند تن ديگر از علماى شيعى تحصيل كرده و همين امر او را بتشيّع متمايل ساخته بود .\r\nشيخ الاسلام در كتاب « فرائد السمطين فى مناقب الرسول و البتول و المرتضى و السبطين » شرحى مفصّل در تفضيل على بن ابيطالب و خاندان او تا امام دوازدهم داده است « 4 » و اين نكته نزديكى تشيّع و تسنّن را در ذهن اين عالم بزرگ مىرساند و حتّى تصوّر اعتقاد بتشيّع را در نزد او قوّت مىدهد و گويا يكى از علّتهاى آنكه غازان خان در عين آنكه مذاهب اهل سنّت را بر حق مىدانست بائمّهء شيعه و بسادات ارادت خاص مىورزيد ، قبول اثر از همين عالم بزرگ باشد .\r\n\r\n\r\n","description":"","footnote":"\r\n( 1 ) - اوراد الاحباب ورق 27\r\n( 2 ) - طبقات ناصرى ص 704 و جز آن\r\n( 3 ) - فهرست كتابخانهء دانشگاه چ 3 ، آقاى دانش‌پژوه ، تهران 1335 ، ص 1441\r\n( 4 ) - ص 1440 - 1443\r\n","page_name":" 144 ","page_number":160},
  {"content":"\r\n\r\nشاهد ديگرى كه از نزديكى اهل سنّت در اواخر دورهء ايلخانان ، يعنى اوايل قرن هشتم هجرى ، بتشيّع در دست است ، در تاريخ گزيدهء حمد اللّه مستوفى ديده مىشود .\r\nحمد اللّه با آنكه شرحى مستوفى دربارهء خلفاى راشدين آورده و « امراى مهتدين رضوان اللّه عليهم اجمعين » را بنيكى ستوده و بر اثبات خلافت پنج خليفهء نخستين ( ابو بكر ، عمر ، عثمان ، على ، حسن ) بدين حديث از پيغامبر استناد جسته است كه : « الخلافة بعدى ثلاثون سنة ثم يكون ملكا عضوضا » « 1 » ؛ بعد از اتمام دورهء خلافت خلفاى پنجگانهء مذكور فصلى « در ذكر تمامى ائمّهء معصومين رضوان اللّه عليهم اجمعين كه حجّة الحق على الخلق بودند » « 2 » ترتيب داده و حسين بن على را با عنوان « الامام الشّهيد » سومين امام شمرده است تا بمهدى كه « دوازدهم امام است و خاتم ائمهء معصومين » « 3 » ؛ و در عين حال بارها مدّعيات شيعه را بىآنكه به اعتقاد خود نسبت دهد با عبارت « شيعه بدين قائل نيستند » يا « شيعه گويند » ، بعد از ذكر قول مشهور اهل سنّت دربارهء آن موارد ، آورده است « 4 » و از همينجا عدم انتسابش بفرقهء شيعه آشكار مىشود ، مخصوصا درين عبارت كه دربارهء محمّد بن حسن العسكرى و موضوع غيبت او آورده است : « در رمضان سنهء اربع و ستين و مأتين غائب شد ، بسامره ، به زمان معتمد خليفه ، و ديگر كسى او را نديد . معتقد شيعه آنست كه مهدى آخر زمان اوست و در حياتست ، چون وقت ظهور او باشد بيرون آيد ؛ و اسمعيليان گويند مهدى چهارم پسر اسمعيل بن جعفر است كه در مغرب خروج كرد و مدّتى آن ملك در تصرّف او و اولادش بماند ، و اهل سنّت مىگويند يكى باشد از علويان بنى فاطمه و هنوز متولّد نشده ؛ و جمعى مىگويند مهدى پسر ابو دوانيق بود ، و العلم عند اللّه » « 5 » .\r\n\r\n\r\n","description":"","footnote":"\r\n( 1 ) - تاريخ گزيده ، چاپ تهران ص 167 و ص 199\r\n( 2 ) - ايضا ص 201\r\n( 3 ) - ايضا ص 207\r\n( 4 ) - تاريخ گزيده صحايف 199 ، 202 ، 203 ، 204 ، 206\r\n( 5 ) - ايضا ص 207\r\n","page_name":" 145 ","page_number":161},
  {"content":"\r\n\r\nاين تمايل كه معاريف سنّيان قرن هفتم خاصه قرن هشتم در نزديك شدن به شيعه از خود نشان دادند ، و توجّهى كه بقبول بعضى از معتقدات آنان يا نقل و اشاعهء آنها اظهار داشتند ، سبب مىشود كه قبول كنيم تشيّع در آن ايّام نيرويى فزونتر از پيش يافته و بدرجه‌يى رسيده بود كه ديگر مانند قرنهاى پيشين تفوّه بعقايد شيعيان نشانه‌يى از بد مذهبى و الحاد در نظر اهل سنّت نبود و يا چنين انديشه‌يى در صورت وجود عموميّت نداشت .\r\n\r\nدار السياده‌ها\r\nهمچنانكه پيش ازين ديديم غازان خان علاقهء خاصّى بائمّه و بزرگان شيعه و سادات ابراز مىداشت و علاوه بر تعمير بقاع متبرّك بانشاء دار السّياده‌ها مبادرت مىجست و مدّعى بود كه پيغامبر را بخواب ديده و با فرزندان وى حسن و حسين عقد برادرى بسته است و در همان حال كه امر مىداد تا براى مشهد حسين عليه السّلام نهرى جارى كنند و علويان را بزرگ دارند و خيرات و مبرّات براى آنان تعيين كنند ، از اظهار اعتقاد بخلفا و صحابه نيز امتناع نمىورزيد و ببزرگى آنان معترف بود و ضمنا بىآنكه تعصّبى ورزد همواره نعت خاندان مىفرمود « 1 » .\r\nدار السّياده‌هاى غازانى داراى موقوفات و عوايد كافى براى ياورى بسادات و خاندانهاى سيادت در هر ديار بود و همچنين ساداتى كه از راه دور مىرسيدند در آنها نگاهدارى و پذيرايى مىشدند . اين‌گونه مؤسّسات كه غازان خان در چند شهر بانشاء آنها مبادرت جسته بود ، بعد ازو در دورهء اولجايتو نيز باقى بود و در حفظ آنها مراقبت مىشد .\r\nدر يكى از مكتوبات خواجه رشيد الدين فضل اللّه كه بوجوه اهالى سيواس نوشته شد ازينكه محصولات اوقاف دار السّيادهء غازانى بمصارف استحقاق مصروف نمىگرديد اظهار ناخشنودى و نارضايى شد و خواجه فرمان داد كه « با وجود موت بانى و تغيّر اركان دولت ايلخانى » كاريزهاى رشيدى و دكانها و حمّامها و آسياها را كه از مال او بود بر آن وقف كنند و آن را معمور نگاه دارند « كه بىقصور و احتباس حاصل آن املاك را بسادات و\r\n\r\n\r\n","description":"","footnote":"\r\n( 1 ) - تاريخ مبارك غازانى ص 190 - 191\r\n","page_name":" 146 ","page_number":162},
  {"content":"\r\n\r\nائمّهء سيواس كه در آن بقعه ساكن باشند برسانند و هر سيّدى كه از اقطار و اطراف عالم بدانجا برسد خدمت او بر وجهى كه پسنديده باشد بكنند و غرض ازين همه آن بود تا ايشان مشوّش‌حال و پريشان‌بال نباشند و عمر شريف و وقت عزيز خود را بسبب رزق مقسوم و لذّات موهوم بدريوزه كردن صرف نكنند و روز و شب به تحصيل علوم جليله مشغول گردند » « 1 » .\r\nاز همين مكتوب توجّه خواجه رشيد الدين فضل اللّه وزير غازان و برادرش اولجايتو بعلويان معلوم مىگردد و از مكتوب ديگرى كه دربارهء سيد افضل الدين مسعود كاشانى نوشت باز اين ارادت تأييد مىگردد . خواجه در آن فرمان كه دربارهء « سيّد اجلّ افضل الدين مسعود ادام اللّه سيادته » صادر كرده بود « بر موجب التماس آن عزيز كه سلالهء خلاصهء بنى آدم و احسب و انسب اهل عالم » بود هر سال راتبه‌يى به مبلغ دو هزار دينار از مال كاشان برايش تعيين كرد و نوشت كه « از مروّت وزراى كامكار و امراى نامدار دورست كه سادات عظام و اشراف كرام در زمان دولت ايشان بىسامان و از بىبرگى پريشان باشند » « 2 » و باز در ضمن مكتوبى كه بپسرش امير على حاكم بغداد نوشت جزو علمايى كه مىبايست از انعام خواجه برخوردار گردند بعضى از عالمان بزرگ شيعه را نيز در شمار علماى فرق مذهبى ديگر اسلام گنجانيده است از قبيل اصيل الدين پسر خواجه نصير الدين طوسى و علّامه جمال الدين مطهّر حلى و قطب الدين رازى و جز آنان و اين آخرى را مربّاى تربيت خود خوانده است « 3 » و با اين قراين ديده مىشود كه اعتقاد او بمذهب شافعى مانع توجّه و ارادت بعالمان شيعه نبود .\r\n\r\nحكايتى از تعصبات مذهبى\r\nبعد از دورهء غازان خان قوّت تشيّع روزبروز در افزايش بود .\r\nسلطان محمّد اولجايتو ( 703 - 716 ) ايلخان عمارت دوست مانند برادر خود مسلمان بود و در مدّتى كه در خراسان بسر ميبرد\r\n\r\n\r\n","description":"","footnote":"\r\n( 1 ) - مكاتبات رشيدى ، بتصحيح پروفسور محمد شفيع ، 1945 ميلادى ، ص 156 - 159\r\n( 2 ) - ايضا مكاتبات رشيدى ص 18 - 19\r\n( 3 ) - ايضا از ص 56 ببعد\r\n","page_name":" 147 ","page_number":163},
  {"content":"\r\n\r\nتحت تأثير ائمّهء حنفى مذهب كه ملازم درگاه او بودند بمذهب امام ابو حنيفه تمايل يافته بود و بعد از وصول بمقام سلطنت تقويت مذهب حنفى مىكرد و بفرقه‌هاى اهل سنّت تمايل بسيار نشان مىداد چنان كه فرمان داد تا نام خليفگان چهارگانه را بر سكّه‌ها نقش كنند . حنفيان نيز ازين وضع استفاده كرده و دستى در كارها گشوده بودند و بسيار مبالغت مىكردند و تعصب مىورزيدند چنان كه اكابر و بزرگان را مىرنجاندند . خواجه رشيد الدين فضل اللّه نيز كه بر مذهب شافعى بود و بامامان و عالمان شافعى بيشتر توجّه داشت از تعصّبات حنفيان بسيار ملول بود امّا بعلّت اعتقاد پادشاه اظهار نمىكرد « 1 » .\r\nدرين اوان كه مسلمانان باز در امور مملكت تصرّف يافته بودند ، با آن همه ابتلاآتى كه در دورهء تسلّط مغولان غير مسلمان كشيده بودند ، هنوز از تعصّبى كه در قرنهاى پيشين گرفتار آن شده بودند بازنمىايستادند ؛ خاصه حنفيان و شافعيان سخت بجان هم افتاده و يكديگر را طعنه و تسخر مىزدند . مشهور است كه از مولانا قطب الدين شيرازى دانشمند مشهور شاگرد خواجه نصير الدين طوسى كه مطايبات معروف داشت « پرسيدند كه اگر حنفى خواهد كه شافعى شود چه كند ؟ مولانا در جواب فرمود سهل باشد ، بگويد لا إله الّا اللّه محمّدا رسول اللّه ! » « 2 » و معنى اين مطايبه آنست كه حنفى مسلمان نيست .\r\nاين تعصّبات ميان حنفيان و شافعيان در دستگاه ايلخان و ميان سرداران و بزرگان مغول اثر بدى داشت و چيزى نمانده بود كه ببازگشت آنان بدين پدران خود منجر گردد .\r\nتوضيح واقعه چنانست كه بر اثر علاقه و تمايل خواجه رشيد الدين قاضى نظام الدين عبد الملك مراغه‌يى ، عالم بزرگ شافعى ، نزد اولجايتو تقرّب يافت و قضاء مملكت به دو مفوّض گشت . قاضى كه در مذهب شافعى متعصّب بود با ائمّهء حنفى در حضور سلطان بحثها مىكرد و آنانرا مجاب مىنمود و همين امر موجب توجّه اولجايتو بمذهب شافعى گرديد .\r\n\r\n\r\n","description":"","footnote":"\r\n( 1 ) - حافظ ابرو ، حاشيهء صفحهء 48 از ذيل جامع التواريخ رشيدى ، چاپ آقاى دكتر خان بابا بيانى ، تهران 1317\r\n( 2 ) - ذيل جامع التواريخ ، حاشيهء صفحة 50\r\n","page_name":" 148 ","page_number":164},
  {"content":"\r\n\r\nدرين اوان كه مصادف با پيش از سال 707 هجرى يعنى قبل از سال لشكركشى اولجايتو بگيلان بود ، صدر جهان بخارايى كه رياست حنفيان داشت بدرگاه سلطان آمده بود .\r\nجماعت حنفيان شكايت قاضى القضاة به دو بردند . او نيز روز جمعه در حضور سلطان سؤالاتى از قاضى دربارهء نكاح كرد و دو طرف شروع بعرض فضايح مذاهب هريك كردند و رسواييها ببار آوردند . « از آن مباحثات بىوجه سلطان و امرا و وزرا رنجيدند و زمانى خاموش شدند و بهمديگر مىنگريدند . سلطان از سر غضب از آن مجلس برخاست و بوثاق رفت . قتلغشاه با ديگر امرا گفت كه اين چكار بود كه ما كرديم و ياساى چنگيز خان و [ دين 
  ] پدران خود بگذاشتيم و بدين عرب رو آورديم كه به چندين قسم منقسم است و اين رسوايى ميان ايشان قائم كه با مادر و دختر اين حركت مىكنند و ما بدين اسلاف خود مىرويم ؛ و ميان تمامت امرا و خوانين و اصحاب اردوها اين خبر شايع شد ، متنفّر شدند و هركه را از اصحاب عمايم مىديدند طنز و فسوس آغاز مىكردند و طباع تمامت اتراك ازين قضيّه نفرت گرفت ؛ و اتّفاقا [ سلطان 
  ] هم در آن ايّام بوقت مراجعت بگلستان رسيد ، بر كوشكى كه غازان خان در آن حوالى عمارت فرموده بعشرت مشغول شد ؛ شب رعدوبرق و بارانى عظيم بود و چند كس از نزديكان سلطان بصاعقه بمردند و سلطان از آن حالت مستشعر گشت و برفور كوچ فرمود بر عزيمت سلطانيه ؛ و بعضى امرا عرضه داشتند كه بموجب قواعد مغول و ياساى چنگيز خان بر آتش مىبايد گذشت . بخشيان را كه صاحب اين فن بودند حاضر كردند ، بخشيان گفتند كه اين واقعه از شومى مسلمانى است ، اگر پادشاه ترك آن گيرد از آتش گذشتن منجح آيد ؛ و در مدت سه ماه در فتور و تذبذب مىبودند . . . » « 1 »\r\nاين تعصّب و سبك‌مغزى را بعضى از سنّيان هنوز با شيعه هم داشتند چنان كه « در تاريخ سنهء اثنين و سبعمائه كه پادشاه غازان خان بود ، روزى علويى در مسجد جامع بعد از اداى نماز جمعه نماز فرض را بازگذاشت و دعوى او آن بود كه نماز در عقب اين امامان\r\n\r\n\r\n","description":"","footnote":"\r\n( 1 ) - مجمع التواريخ ، حاشيهء صفحهء 50 - 51 ذيل جامع التواريخ\r\n","page_name":" 149 ","page_number":165},
  {"content":"\r\n\r\nدرست نيست . جمعى عوام بر او غلبه كرده بودند و آن علوى در ميانه كشته شد . اقربا و اصحاب علوى مقتول باستغاثت پيش غازان خان رفتند و آن حال عرضه داشته و صورت قضيّه تقرير كرد . پادشاه از آن حركت ناپسنديده بسيار رنجيده و گفته كه به جهت كثرت ( ؟ ) نماز چون يكى را توان كشتن خصوصا علوى را ؟ » « 1 »\r\n\r\nتشيع اولجايتو\r\nدر گيرودار چنين تعصّباتى نزديك بود بعضى از امراى مغول كه مخالف مسلمان شدن ايلخانان بودند ، فرصتى براى تجديد اديان قديم خود حاصل كنند ليكن اولجايتو چندگاه در حال ترديد بسر مىبرد زيرا روزگارى مسلمانى كرده بود و علاوه برين حرمت وصايت برادر خود غازان خان را نيز نگاه مىداشت . شيعه ازين ترديد و دودلى اولجايتو استفاده كردند و او را متمايل به خود ساختند . درين باره دو قول است . حافظ ابرو در ذيل جامع التواريخ رشيدى مىگويد كه در عهد نفوذ خواجه سعد الدين محمّد ساوجى ( مقتول بسال 711 كه چندگاه با خواجه رشيد الدين فضل اللّه در ادارهء امور مملكت سهيم و داراى نفوذ بسيار بود ) يكى از مردم آوه ( كه از ديرباز از جملهء مراكز مهم و مشهور تشيّع بود « 2 » ) بنام سيّد تاج الدين پيش سلطان اعتبارى تمام يافت و سلطان را بر قبول تشيّع تحريض كرد . سلطان بتبليغ او بمذهب شيعيان درآمد و چنان شد كه مدّتى مديد نام شيخين و عثمان از خطبه ترك كردند و بر ذكر على عليه السّلام اقتصار نمودند . چون سعد الدين ساوجى كه حامى تاج الدين بود بقتل رسيد ، جمعى بتقبيح مذهب تشيّع در نظر اولجايتو همّت گماشتند تا آنكه سلطان بمذهب اهل سنّت بازگشت و فرمان داد تا سيّد تاج الدين و پسرش را بقتل آوردند و چند تن ديگر را در آن قضيّه هلاك كردند « 3 » .\r\nامّا بروايت ديگر كه هم حافظ ابرو آن را نقل كرده است ، در گيرودار تردّدى كه\r\n\r\n\r\n","description":"","footnote":"\r\n( 1 ) - ايضا مجمع التواريخ ص 49\r\n( 2 ) - تاريخ ادبيات در ايران ، دكتر صفا ، ج 2 ص 198\r\n( 3 ) - ذيل جامع التواريخ ، حافظ ابرو ، ص 48 - 51\r\n","page_name":" 150 ","page_number":166},
  {"content":"\r\n\r\nبر اولجايتو بسبب تهمتهاى بيخردانهء امامان شافعى و حنفى در حضور او عارض گشته بود ، جمعى از اميران و سران مغول كه بتشيّع ميل داشتند ، از موقع استفاده كردند و اولجايتو را بقبول تشيّع هدايت نمودند و از آن جمله « طرمطاز » نام پسر يكى از بخشيان بنام « بايجو » درين كار توفيق يافت . وى از عهد كودكى در رى ميان شيعيان تربيت يافته و بر مذهب آنان خو گرفته و چون از ديرباز در خدمت غازان خان بسر مىبرد نزد او گستاخ بود .\r\nهنگامى كه غوغاى اهل سنّت موجب قتل علوى در عهد غازان خان گرديده و او را متغيّر ساخته بود ، طرمطاز فرصت يافت و بآراستن تشيّع در نظر خان دست زد و بادّعاى بعضى از مورّخان همين امر موجب توجّه غازان بتشيّع و احترام شيعيان گرديده بود .\r\nدر عهد اولجايتو نيز طرمطاز از رنجشى كه خان از پيشوايان مذهبهاى شافعى و حنفى يافته بود ، استفاده كرد و باز بميان افتاد و در اثناى تحيّر سلطان او را بتوجّه و علاقهء غازان بشيعيان و مذهب تشيّع متنبّه ساخت و بمذهب شيعه دعوت كرد و اگرچه اولجايتو تحت تأثير سخنان متعصّبانهء علماى حنفى از مذهب « روافض » بيم داشت ليكن توضيحات طرمطاز او را بدان متمايل ساخت . اتّفاق را در اين اثنا سيّد تاج الدين آوجى با بعضى از علماى شيعه بدرگاه آمده بود و آنان نيز بنوبهء خود بدگويى اهل سنّت آغاز كردند و با قاضى القضات نظام الدين درافتادند . ايلخان زمستان همان سال ( 709 هجرى ) بعراق رفت و مشهد على عليه السّلام را زيارت كرد و بر اثر خوابى كه در آنجا ديد و نيز بر اثر تحريض و تشويق امراى شاعى مغول مذهب تشيّع را پذيرفت و بزرگان درگاه را نيز تكليف بقبول اين مذهب نمود و كار شيعيان بالا گرفت و حكم شد كه در سراسر ايران نام سه خليفهء نخستين را از خطبه بيندازند و بر نام على بن ابيطالب و حسن و حسين اختصار كنند و سكّه‌ها را نيز تغيير دهند و حىّ على خير العمل كه خاص شيعيان در اذانست اظهار نمايند . علماى شيعه روى بدرگاه پادشاه آوردند و از آن جمله بود شيخ جمال - الدين حسن بن المطهّر الحلّى شاگرد خواجه نصير طوسى و عالم بزرگ شيعه كه دو كتاب نهج الحق و منهاج الكرامة را كه هر دو از معروفترين كتب كلامى شيعه است بنام ايلخان\r\n\r\n","description":"","footnote":"","page_name":" 151 ","page_number":167},
  {"content":"\r\n\r\nنوشت « 1 » .\r\nبر اثر علاقهء وافرى كه سلطان محمد اولجايتو نسبت بتشيّع اظهار داشت ويرا خدابنده لقب دادند و گويا اهل سنّت كه در دورهء غلوّ او نسبت بتشيّع از عمل وى و همچنين از غلبهء شيعه در امور مملكت ناراضى بودند ، او را « خربنده » خواندند و بسبب رفع كدورتى كه ازين باب بر خاطر اولجايتو بود ، خواجه رشيد الدين فضل اللّه قطعه‌يى درين باب ساخته و به حساب جمل « شاه خربنده » را كه از نه حرف تشكيل مىشود و عدد آن 1167 است ، به « سايهء خاص آفريننده » تبديل كرد كه از پانزده حرف بوجود مىآيد و حساب آن نيز 1167 مىشود ؛ بعضى از ابيات آن قطعه را نقل مىكنيم :\r\n دوش در نام « شاه خربنده » * فكر مىكرد ساعتى بنده\r\nكه مگر معنيى درين اسم است * كه از آن غافل است خواننده\r\nاندرون حرم به گوش آمد * كاى هوا خواه شاه فرخنده\r\nمعنيى در حروف اين لفظ است * كه بشاه است سخت زيبنده\r\nعقد كن از رَهِ حساب جمل * بك بيك حرف « شاه خربنده »\r\nتا بدانى كه هست معنى آن * « سايهء خاص آفريننده » \r\nبا اينكه خدابنده در اواخر كار از نظر رعايت ميل اكثر رعاياى خود وضع سابق را بازگرداند ليكن بهرحال عمل او در تأييد و تقويت مذهب تشيّع اثرى بارز بر جاى گذاشت .\r\n\r\nتشكيل دولتهاى شيعه\r\nچنان كه مىدانيم با سلطنت اولجايتو و ابو سعيد بهادر خان دوره ايلخانان بزرگ سپرى شد و دوران فترت سلطنت ايلخانى و تشكيل حكومتهاى كوچك و يا نيرومند شدن امارت‌هاى محلّى ايل كه در عهد ايلخانان وجود داشت ، فرارسيد . در ميان اين حكومتها دو دولت بدست شيعيان تشكيل شد\r\n\r\n\r\n","description":"","footnote":"\r\n( 1 ) - مجمع التواريخ حافظ ابرو ؛ حاشيهء صفحات 49 - 53 از ذيل جامع التواريخ رشيدى ؛ مجالس المؤمنين ص 389 - 391 .\r\n","page_name":" 152 ","page_number":168},
  {"content":"\r\n\r\nيكى حكومت سربداران و ديگر حكومت سادات مرعشى كه پيش ازين دربارهء هر دو اشاره‌يى باختصار كرده‌ايم « 1 » . تشكيل دولت سربدارى در حقيقت نخستين قيامى است كه در ايران بعد از مغول براى رفع ظلم و برانداختن ظالمان و خوددارى از قبول طاعت آنان ، صورت گرفت . ظلمهاى بىپايان عمّال دولت ايلخانى و دست‌درازى آنان بمال و جان و حتى باعراض و نواميس مردم ، خواه پيش از يرليغ‌هاى غازانى و خواه پس از آن ، على الخصوص در دورهء فترت و انقلابات بعد از ايلخانان بنهايت رسيده و از همه‌جا فرياد شكايت بلند شده بود . در چنين وضعى سربداران در باشتين بيهق براى دفاع از دو برادر بنام حسن و حسين پسران حمزه كه در راه محافظت عورات و پوشيدگان خود از تعرّض ايلچى وزير خراسان ، گرفتار بىمهرى دولتيان گرديده بودند ، قيام كردند و از ناحيه‌يى كه همهء ساكنانش شيعه بودند برخاستند و به يارى شيعيان و با نوعى نظام صوفيانه ( منسوب به شيخيهء جوريه ) و طرفدارى از تشيّع و مخالفت با تسنّن يك چند حكومت كردند و بنايى پىافگندند كه بعدها صوفيان آن را مستحكم و برقرار نمودند . مركز حكومت اين سلسله شهر سبزوار بود كه از مراكز قديم شيعه است ، و از آنجا با شيوخ و صوفيانى كه بحبّ آل على شهرت يافته بودند ارتباط داشتند و شاعران را بمدح ائمه مىخواندند و با سران مذهب تشيّع در خارج از ايران ، خاصّه در جبل عامل كه مركز تشيّع در آن روزگار بود ، مكاتبه داشتند و بر اثر همين عنايتها بود كه شهيد اول شيخ شمس الدين محمد مكّى ( مقتول بسال 786 ) كتاب مشهور خود اللمعة الدمشقيّة را بنام سلطان على مؤيد سربدارى ( م . 788 ) تأليف كرد و اين كتاب از امّهات كتب مذهبى و شرح آن از جملهء كتب درسى مذهبى شيعه است . دربارهء خواجه على مؤيد آخرين پادشاه سربدارى نوشته‌اند كه « در اظهار شعار مذهب عليهء اماميه مبالغه نموده باقصى الغاية در تعظيم سادات عظام كوشيد و باميد ظهور صاحب الزمان سلام اللّه عليه هر صباح و مساء انتظار مىكشيد ؛ لطف و كرم آن خواجهء محتشم را نهايت نبود و جهت رعايت شرع شريف هرگز بارتكاب\r\n\r\n\r\n","description":"","footnote":"\r\n( 1 ) - همين كتاب صفحات 31 - 33 و 36 .\r\n","page_name":" 153 ","page_number":169},
  {"content":"\r\n\r\nبنگ و شراب اقدام نمىفرمود » « 1 » .\r\nقيام ديگرى كه درين عهد اتفاق افتاد بوسيلهء مير قوام الدين مرعشى در مازندران بود . درست است كه سلسله‌هاى پادشاهان مازندران و اهالى آن سامان از ديرباز مذهب شيعه را پذيرفته بودند و مير قوام الدين مرعشى و فرزندانش ازين حيث كارى تازه انجام ندادند ، ليكن اهميت كار در آنست كه اين سلسله درست مانند سلسلهء صفويه كه در حدود يك قرن و نيم بعد بوجود آمد ، بوسيلهء يكى از پيشوايان صوفيان شيعى مذهب و پيروان او كه براى مراد خود شمشير مىزده‌اند تأسيس شد .\r\n\r\nفرقهء اسمعيلى\r\nحكومت ايلخانان در ايران به همان ميزان كه بسود شيعهء اثنى عشرى تمام شد ، به همان نسبت براى شيعهء اسمعيلى زيان‌بخش بود . دربارهء وضع اسمعيليه در قرن پنجم و ششم و آغاز قرن هفتم هجرى و مخصوصا دعوت حسن صبّاح و جانشينان او در مجلّد دوم اين كتاب ( صفحهء 163 تا 180 ) سخن گفته‌ام و تكرار آن در اينجا لازم به نظر نمىرسد . رياست باطنيهء ايران در آغاز قرن هفتم با يكى از جانشينان حسن صبّاح بود بنام جلال الدين حسن بن محمد بن حسن بن محمد بن كيا بزرگ اميد معروف به « نومسلمان » . رياست او از تاريخ دهم ربيع الاول سال 607 آغاز شد و بتاريخ منتصف رمضان سال 618 پايان پذيرفت . علت اشتهار او به « نومسلمان » آن بود كه وى از « دعوت قيامت » كه بوسيلهء جدش حسن بن محمد بن كيا بزرگ اميد آغاز يافته « 2 » و در عهد پدرش محمد بن حسن تأييد و تأكيد شده بود تبرّى نمود و از زمان حيات پدر با او بمخالفت پرداخت و بقول مؤلّفان اهل سنّت از « رسوم الحاد و اباحت » دورى جست و با خليفهء بغداد مكاتبه آغاز نهاد و بپادشاهان بلاد مختلف رسولانى فرستاد و چنان فرا نمود كه خلاف پدر بعقيدهء مسلمانى گراييده است و چون نوبت از پدر به دو رسد رفع\r\n\r\n\r\n","description":"","footnote":"\r\n( 1 ) - حبيب السير ج 3 ص 366 .\r\n( 2 ) - دربارهء اين دعوت رجوع شود به جهانگشاى جوينى ج 3 از ص 222 ببعد و بتاريخ ادبيات در ايران ج 2 ص 171 .\r\n","page_name":" 154 ","page_number":170},
  {"content":"\r\n\r\nالحاد و تمهيد قاعدهء اسلام خواهد كرد و چون بجاى پدر نشست اظهار مسلمانى كرد و پيروان خود را بر التزام اسلام و پيروى از رسمهاى دين تحريض نمود و درين معنى بخليفهء بغداد و سلطان محمد خوارزمشاه و پادشاهان و اميران عراق و ناحيتهاى ديگر رسولانى فرستاد . در نتيجه خليفه باسلام او حكم كرد و در حقّ او عاطفت‌ها نمود و با او از راه دوستى و مكاتبت درآمد و همين امر باعث شد كه عالمان شرعى از بلاد مختلف دربارهء مسلمانى او فتوى نوشتند و مواصلت و مناكحت و داشتن رابطهء شرعى را با او مباح شمردند و به همين جهات او به « جلال الدين نو مسلمان » شهرت يافت و فرمان داد تا هرجا قلمرو او بود مسجدها را آبادان كردند و به فقيهان و عالمان شرع نامها نوشت و آنان را براى ارشاد خلق بدان نواحى خواند و حتى در حضور عده‌يى از علما و ائمه ، خاصه برگزيدگان علماى قزوين بسيارى از كتب پدر و جدّ خود را در كتابخانهء الموت كه بزعم مردم روزگار نشان از الحاد و اباحت داشت ( زيرا با مباحث فراوانى از فلسفه و عرفان آميخته بود ) بيرون آورد و فرمان داد تا بسوزانند .\r\nبا اقداماتى كه جلال الدين حسن نو مسلمان كرد كشاكش سحتى كه ميان باطنيان و مسلمانان ديگر در عهد حسن صاحب دعوت قيامت و پسرش محمد درگرفته بود تا حدّى فرونشست و مردم را با آنان استيناس گونه‌يى حاصل گشت و خليفه و پادشاهان وقت مسلمانان را از كشتار آنان بازداشتند و حتى در تاريخ 609 ما در حسن نو مسلمان كه با سبيل به حج مىرفت خليفه او و سبيلش را بر سبيل ديگر پادشاهان مقدّم داشت و نو مسلمان و متحدش اتابك مظفر الدين اوزبك را در جنگهايى كه با امراى عراق داشتند يارى نمود .\r\nبا اين تمهيدات جلال الدين نو مسلمان وضع خود و اسمعيليان را در ميان ساير مذاهب اسلامى تأييد و تقويت كرد و ابهر و زنجان را نيز بر متصرّفاتى كه قبلا داشت افزود و در مدتى كه در آذربايجان و عراق بسر مىبرد با مسلمانان ديگر آميزش يافت و پندارهاى مسلمانان ديگر دربارهء بىدينى و الحاد اسمعيليان تا حدّى نقصان و آرامش يافت و حتى شايع بود كه\r\n\r\n","description":"","footnote":"","page_name":" 155 ","page_number":171},
  {"content":"\r\n\r\nدر آغاز كار چنگيز و حملهء او ببلاد اسلام ، و در آن ايام كه آوازهء هجوم مغولان در ميان اهل اطلاع درافتاده بود ، جلال الدين پنهانى پيكانى بعلامت ايلى و اطاعت براى خان فرستاد و همين كه سپاه چنگيز از رود جيحون عبور كردند نخستين كس از پادشاهان كه رسولى نزد او فرستاد و قبول « ايلى » كرد حسن نو مسلمان بود و اين نشان مىدهد كه عقلاى اسمعيليه در آغاز كار قصد سازش با مغولان داشتند ، يعنى همان تدبيرى را خواستند به كار بندند كه سران شيعهء اثنى عشرى اندكى بعد متوجه آن شدند .\r\nسيرت جلال الدين نو مسلمان كه رياست او در آغاز حملهء مغولان و در گيرودار جنگهاى سخت چنگيز در مشرق ايران يعنى در سال 618 هجرى پايان پذيرفت ، وسيلهء مؤثرى در ايجاد آشتى ميان مذاهب اهل سنت با اسمعيليان بود ؛ و اگر رفتارى كه او با چنگيز در پيش گرفته بود بوسيلهء جانشينش ادامه مىپذيرفت وضع اسمعيليه در دورهء ايلخانان مسلما بگونه‌يى ديگر بود ليكن اتفاقا جانشين جلال الدين حسن يعنى علاء الدين محمد كه تنها پسر او بود ، هنگامى كه جاى پدر را مىگرفت بيش از نه سال نداشت و به همين سبب در عهد او بىرسميهاى شديد بوسيلهء وزير و زنان حرم صورت گرفت و تدبيرهايى كه جلال الدين نو مسلمان پيش گرفته بود بىاثر ماند و حتى طرفداران « دعوت قيامت » كه هنوز باقى بودند چون مانع و رادعى در پيش خود نيافتند رفتارهاى قديم را تجديد كردند و از نو شيوه‌يى را كه نزد كافهء مسلمانان نشانهء الحاد و بىدينى بود به كار بستند ؛ على الخصوص كه گويند علاء الدّين محمد بر اثر فصد نابهنگامى كه خودسرانه كرده بود پنج شش سال بعد از آغاز رياست بماليخوليا گرفتار گشت و بر ميزان كارهاى ناصواب او افزوده شد و چون هر عملى كه بعقيدهء باطنيان از امام سر زند عين صلاح و صواب است ، عقلاى قوم از بيم عوام هيچ نمىتوانستند گفت . نتيجهء اين امر آن شد كه نظام و قواعد مستحكمى كه باطنيان الموت داشتند به كلى از هم گسيخت و آزار اسمعيليان به مسلمانان ديگر رائج و بر دوام شد و همه حتى ركن الدين پسر علاء الدّين ازو بيمناك گرديدند و سرانجام او را شبى كه مست در خانه‌يى متصل بآغل گوسپندان خفته بود كشتند ( 653 هجرى ) .\r\n\r\n","description":"","footnote":"","page_name":" 156 ","page_number":172},
  {"content":"\r\n\r\nرفتار سفيهانهء علاء الدين محمّد و اطرافيانش مايهء شكست كار اسمعيليان و رميدگى قطعى دلهاى مسلمانان از آنان گرديد چنان كه قطع ريشهء ايشان را لازم شمردند و بجان در كار آنان ايستادند و اين امر مقدّمه‌يى براى دعوت از خان مغول در برانداختن آن قوم گرديد .\r\nجانشين علاء الدين محمّد يعنى ركن الدين خورشاه در چنين وضع دشوار و نابهنجارى آغاز رياست اسمعيليه كرد . او در زمان حيات پدر با اعمال وى سخت مخالف بود و مىخواست با همدستى گروهى از همكيشان قبول اطاعت مغول كند و يا بهر نحوى كه امكان يابد از قلمرو اطاعت پدر بيرون رود و به همين سبب هم متّهم بهمدستى با « حسن مازندرانى » در قتل پدر خود گرديد و ازين بابت ميان او و برادرانش همواره اختلاف و نقار وجود داشت . اگر خورشاه فرصتى بدست مىآورد و وضع آشفتهء اسمعيليان را سروصورتى مىبخشيد شايد مىتوانست از انتقام‌جويى مسلمانان ديگر و از بأس مغولان ايمن شود . وى حتّى « بذكر افشاى حالت پدر بگيلان و همسايگان ديگر كس فرستاد و بنياد مصافات با آن جماعت خلاف سيرت پدر آغاز نهاد ، بتمامت ولايتها كس فرستاد كه مسلمانى كنند و راهها ايمن دارند ، و ايلچى نزديك يسور نوين بهمدان فرستاد كه چون نوبت به من رسيده است طريق ايلى خواهم سپرد » « 1 » ليكن عاقبت كارش با مغولان فرجامى نپذيرفت .\r\nمجموع مدّت رياست خورشاه يك سال از پايان شوّال سال 653 تا پايان شوّال سال 654 بود و اين مدّت هم مصادف بود با مأموريت هلاگو بايران براى برانداختن اسمعيليه و بنى عبّاس .\r\nدرين اوقات رفتار نابهنجار اسمعيليان در دورهء علاء الدين محمّد و آزار و ايذاء باطنيه نسبت بمردم اطراف قلاع كار را بجايى كشانيده بود كه « جملهء خلق و ساكنان شهر قزوين را سلاح تمام مرتّب و آلات حرب مهيّا بود تا بحدّى كه اهل بازار هريك را سلاح دستى تمام در دوكان حاضر بودى و هر روز ميان قزوينيان و ميان ملاحدهء الموت\r\n\r\n\r\n","description":"","footnote":"\r\n( 1 ) - جهانگشا ج 3 ص 260\r\n","page_name":" 157 ","page_number":173},
  {"content":"\r\n\r\nجنگ مىبودى » « 1 » . و نظير اين قول را ابن الطقطقى از قول امام الدّين يحيى آورده است كه مىگفت :\r\n« هنگامى كه در قزوين بوديم جميع اموال خود را شبها در سردابهاى خانه پنهان مىكرديم و از بيم ملحدان چيزى آشكارا بر روى زمين باقى نمىنهاديم . بامداد آنها را بيرون مىآورديم و چون شب مىرسيد باز كار شب دوشين را از سر مىگرفتيم . قزوينيان تا مدّتها كارد و سلاح با خود برمىداشتند و ملحدان نيز در كار دستبرد و آزار آنان ساعى بودند » « 2 » .\r\nپيداست كه قلاع اسمعيليه منحصر باستحكامات طالقان و رودبار و الموت نبود .\r\nقاضى منهاج سراج مىنويسد كه « در بلاد ملحدستان صد و پنج پاره قلعه است ، هفتاد قلعه در بلاد قهستان و سى و پنج پاره قلعه در كوههاى عراق « 3 » » ، و علاوه برين در رشته‌هاى جبال البرز و ارتفاعاتى كه از شمال خراسان بقهستان و قاينات منتهى مىگرديد ، جاىجاى قلعه‌ها و استحكاماتى داشتند و اينها غير از آنست كه پيش ازين ياد كرده‌ايم « 4 » . در همهء اين نواحى نظير كشاكشى كه بين باطنيان و قزوينيان ديده‌ايم ، دائر بود . قلعه‌هاى هر ناحيه‌يى را فرمانده و رئيسى كه عنوان محتشم داشت اداره مىكرد . اين محتشمان غالبا مردم منتخب و فاضلى از ميان اسمعيليان بودند تا لياقت تبليغ داشته باشند ، يعنى بنابر رسم قديم و دائمشان از مردم تربيت يافته كه طىّ مقاماتى كرده بودند انتخاب مىشدند « 5 » .\r\nدر گيرودار حملهء مغولان نامسلمان كه مذاهب مختلف اسلامى را به چيزى نمىشمرده و اعتنائى بهيچيك از آنها نداشتند ، مسلمانان آن روزگار كه از ديرگاه دچار اختلاف كلمهء سخت بودند ، براى آنكه بزعم خود هنرى به كار برند و دشمنان « مرتدّ » و « ملحد » خود را از ميان بردارند ، دست توسّل بدامان كسانى كه آنان را « كفّار ملعون » مىدانسته\r\n\r\n\r\n","description":"","footnote":"\r\n( 1 ) - طبقات ناصرى ص 698\r\n( 2 ) - الفخرى ، ص 21\r\n( 3 ) - طبقات ناصرى ص 701\r\n( 4 ) - تاريخ ادبيات در ايران ، ج 2 ، ص 173\r\n( 5 ) - نمونهايى از آنان را در طبقات ناصرى ص 699 ببينيد .\r\n","page_name":" 158 ","page_number":174},
  {"content":"\r\n\r\nو بچنين نعوتى ياد مىكرده‌اند ، دراز مىنمودند و از آنان يارى مىجستند و كارى را كه خود با همهء تعصّبها و كشتارها و حرقها و نهبها انجام نداده بودند از بيگانه تمنّى مىكردند ؛ چنين عملى دربارهء اسمعيليان نيز انجام شد بدين معنى كه « قاضى شمس الدين قزوينى كه امام صديق و عالم با تحقيق بود ، و چند كرّت از قزوين بجانب خطا سفر گزيده بود و رنج مفارقت اوطان تحمّل كرده ؛ تا در وقت پادشاهى منگو خان ، كرّت ديگر بنزديك او رفته و بطريقى كه دست داد استمداد نمود و حال شرّ ملاحده و فساد ايشان در بلاد اسلام باز گفت . . . كه جماعتى ملاحده قلعه‌يى چند را بنا ساخته‌اند و دين آن جماعت بر خلاف دين ترسايى و خلاف دين مسلمانى و مغلى است ، و بمالى شما را غرور مىدهند و منتظر آنكه اگر دولت شما اندك فتور پذيرد ، آن جماعت از ميان كوهها و قلاع خروج كنند و باقى ماندگان اهل اسلام را براندازند و از مسلمانى نشان نگذارند . اين معنى خاطر منگو خان را باعث و محرّض آمد بر قمع قلاع و بلاد ملحدستان قهستان و الموت . . . » « 1 » اين نكته را ابن الطقطقى نيز آورده و عزيمت قاضى قزوين شمس الدين را به خدمت قاآن تأييد كرده است « 2 » .\r\nاين مقدّمات باعث بود كه اظهار دوستى و ايلى خورشاه بنتيجه‌يى نرسد و با آنكه او برادر خود « شهنشاه » را برسم اظهار اطاعت نزد خان فرستاده بود ، باز سرداران تاتار در ايران با قلعه‌نشينان اسمعيلى طرح جنگ انداختند . عطا ملك مىگويد هلاگو خان در آغاز امر ايلى خورشاه را پذيرفت و حاضر شد كه اگر او قلاع را خراب كند و به خدمت آيد با او كارى نداشته باشد . خورشاه نيز چند پاره قلعه را خراب كرد ليكن باشارت مشاوران و زنان از رفتن به خدمت هولاگو چندان تقاعد نمود كه عاقبت كارشان بجنگ كشيد و چون ديد كه از عهدهء سپاه مغول برنمىآيد سرانجام روز يك‌شنبه بيست و نهم شوّال ( يا اوّل ماه ذى قعده ) سال 654 از ميمون دز فرود آمد و تمامت خزاين را كه داشت تقديم نمود . خواجه نصير الدين طوسى درين باب گفته است :\r\n\r\n\r\n","description":"","footnote":"\r\n( 1 ) - طبقات ناصرى ص 698\r\n( 2 ) - الفخرى ص 21\r\n","page_name":" 159 ","page_number":175},
  {"content":"\r\n\r\n سال عرب چو ششصد و پنجاه و چار شد * يكشنبه اوّل مه ذى القعده بامداد\r\nخورشاه پادشاه سماعيليان ز تخت * برخاست پيش تخت هولاگو بايستاد \r\n\r\nيك داورى نادرست\r\nاگرچه بتصريح عطا ملك جوينى « 1 » وزير خورشاه شمس الدين گيلكى بود ، ليكن برخى « 2 » خواجه نصير الدين طوسى را درين تاريخ وزير خورشاه دانسته و گفته‌اند كه « او را بقلعه‌يى بطريق قهر و غضب اوّلا نگاه مىداشتند و او آخر بلطف درآمد ، او را وزير خود ساخته بودند . خواجه اگرچه به ظاهر با آن طايفهء ميشوم موافقت مىنمود امّا باطنا در استيصال ايشان ساعى و مجدّ مىبود . » سيّد ظهير الدين مرعشى دنبال اين سخنان تسليم شدن خورشاه را بنابر رأى و نظر خواجه نصير دانسته است . گويا ، همين قول نادرست سبب اشتباه « ادوارد برون « 3 » » شده و او را بر آن داشته است كه بنويسد ، خواجه نخستين كسى است كه خورشاه را بقبول طاعت هولاگو برانگيخته و هم اوست كه بهولاگو گفت اگر المستعصم باللّه آخرين خليفهء عبّاسى را بكشد بخشم آسمان گرفتار نخواهد شد ؛ و آنگاه اين جملهء عجيب را كه از ترجمهء عربى كتاب او نقل مىكنيم ، بياورد :\r\n« و ما اعجب تهكّمات القدر الّتى سمحت لهذا الخائن المخادع أن يكتب رسالة فى الاخلاق ، لازالت تعتبر من أجمل ما كتب فى موضوعها باللّغة الفارسيّة » .\r\nدرست است كه برون بر قول بىبنيادى سخن خود را مبتنى كرده و از آن ناگهان بواقعهء بغداد متوجّه شده و چنين ناسزاى ناانديشيده‌يى را نثار « عقل حادى عشر » و « استاذ البشر » نموده است ؛ ولى گويا او فراموش كرده بود كه خواجه اوّلا شيعه بود\r\n\r\n\r\n","description":"","footnote":"\r\n( 1 ) - جهانگشا ج 3 ص 263\r\n( 2 ) - تاريخ طبرستان و رويان ، سيد ظهير الدين مرعشى ، ص 59\r\n( 3 ) - ترجمهء عربى جلد دوم تاريخ ادبيات برون بعنوان « تاريخ الادب فى ايران من الفردوسى الى السعدى » بوسيلهء آقاى دكتر ابراهيم امين الشواربى ، مصر 1954 ، ص 579 - 580\r\n","page_name":" 160 ","page_number":176},
  {"content":"\r\n\r\nو ثانيا ايرانى ، و حق داشت كه از يك خليفهء عبّاسى كه از حيث مذهبى در نظر وى غاصب و از جهت ملّى در نظر ايرانيان مطرود و يادآور كينه‌هاى قومى قديم و جنايتهاى نياكان مزوّر خود بوده است ، انتقام بگيرد . برانداختن خاندانى كه بزعم ايرانيان بانواع جنايتهاى دينى و دنياوى دست زده و بهر صورتى كه ممكن شده بود با رجال ايرانى از ابو مسلم و مرداويج گرفته تا همعصران غير سنّى خواجه نصير از راه غدر و خيانت و پيمان شكنى درآمده بودند ، در نظر امثال خواجه نصير مباح و جايز بود و ازين راه بر او و رجال ديگر شيعه ايرادى وارد نيست ؛ چنان كه آنان نيز هرگاه احساس خطرى كردند از قتل امامان شيعه و خود شيعيان و رجال ايرانى خوددارى نكردند . بنابرين متّصف ساختن خواجه به « خائن » و « مخادع » يكنوع بىانصافى ناانديشيدهء تاريخى است ؛ و نظير همين داورى را هم بايد دربارهء ابن العلقمى كرد كه ديرگاهى در بغداد شاهد رفتارهاى نابهنجار ابو بكر پسر خليفه و سرداران او با شيعيان كرخ و اهانتهاى آنان نسبت به مشاهد متبرّك اين فرقه بود و دندان بر جگر مىنهاد و چون روز انتقام فرارسيد خليفه و اطرافيان او را بچنگال دژخيمان مغولى افگند ، مگر آنكه گفتارهاى آنان را كه به دو نسبت سازش با هولاگو داده‌اند دروغ و بىبنياد بشماريم .\r\nنظير چنين اعمال متعصّبانه‌يى را كه بيشتر منبعث از اختلافات مذهبى در آن روزگار بود ، باز هم مىبينيم و مسلّما قول منهاج سراج را در اينكه قاضى قزوين كه بقول او مردى صالح و ديندار بود فراموش نكرده‌اند « 1 » كه مىترسيد شيعيان اسمعيلى يك روز سر از كوهها برآرند و دين ترسايى و مغولى ( ! ) را همراه « مسلمانى » به نحوى كه آن قاضى « ديندار » مىانديشيد براندازند .\r\nازينگونه اعمال كه سوزاندن خانها و محلّات و كتابخانها و بر دار كشيدن و مثله كردن و امثال اين كارهاى شرم‌انگيز از جملهء آنها بود ، ميان فرق مختلف اسلامى خاصه متعصّبان اهل سنّت و بزرگان حنفى و شافعى و حنبلى قرن پنجم و ششم و اوايل قرن هفتم\r\n\r\n\r\n","description":"","footnote":"\r\n( 1 ) - همين كتاب ص 159\r\n","page_name":" 161 ","page_number":177},
  {"content":"\r\n\r\nمتعدّد و مداوم بود و معلوم نيست چون دور انتقام شيعه كه ازينگونه مصائب بسيار ديده و اين‌گونه شربتهاى زهرآگين را بكرّات چشيده بودند ، فرارسيد ، چگونه بايد نسبت « خيانت » و « خدعه » بدانان داده شود . شخص متعصّب يا كسى كه دل او از حقد و كينهء مزمن پر شده باشد مبادرت باينگونه اعمال را حتما مشروع مىشمارد و آنان كه مىخواهند دربارهء عمل او قضاوت كنند بايد همهء جوانب امر را از نظر بگذرانند .\r\n\r\nعاقبت كار خورشاه و قلعگيان اسمعيلى\r\nبعد از آنكه ركن الدين خورشاه با كسان خود از قلعهء ميمون‌دز فرود آمد و تسليم هولاگو گرديد ، خان فرمان داد تا سپاهيان او با همكارى كسان خورشاه قلعهء ميمون‌دز را با نزديك صد قلعهء ديگر ويران سازند . سه قلعهء گردكوه و لمسّر و الموت هم اگرچه مقاومت كردند ليكن به زودى تسليم و تسخير شدند . همهء اين قلاع كه محل نفائس و ذخائر و مخزن كتابهاى اسمعيليان بود ، غارت شد و مخصوصا الموت كه بعد از يك جنگ سخت سه روزه فتح شد ، سخت دچار غارت و تاراج گرديد حتّى كتابخانهء آن كه از عهد حسن صبّاح ببعد گردآمده و از جملهء كتابخانهاى بسيار معروف و معتبر عهد خود بود . هولاگو فرمان داد كه آن كتابخانهء پربها را بسوزانند و تنها عطا ملك جوينى كه همراه هولاگو بود با كسب اجازت از خان قسمتى از نسخ قرآن و كتب نفيس و آلات رصدى را بيرون آورد . از جملهء آن كتب يكى سرگذشت حسن صبّاح بود كه از آن در تأليف جلد سوم جهانگشا استفاده شد ، عطا ملك خود درين‌باره مىگويد : « بوقتى كه در پاى لمّسر بودم ، بر هوس مطالعهء كتابخانه كه صيت آن در اقطار شايع بود عرضه داشتم كه نفايس كتب الموت را تضييع نتوان كرد ؛ پادشاه آن سخن را پسنديده فرمود و اشارت راند تا بمطالعهء آن رفتم و آنچ يافتم از مصاحف و نفايس كتب بر مثال يخرج الحىّ من الميّت بيرون آوردم و آلات رصد . . . كه موجود بود برگرفتم و باقى آنچ تعلّق بضلالت و غوايت ايشان داشت ، كه نه بمنقول مستند بود و نه بمعقول معتمد ، بسوختم . . . » « 1 »\r\n\r\n\r\n","description":"","footnote":"\r\n( 1 ) - جهانگشا ج 3 ص 269 - 270\r\n","page_name":" 162 ","page_number":178},
  {"content":"\r\n\r\nخورشاه را نيز اندكى بعد بدرخواست او بدربار منگوقاآن گسيل كردند ليكن قاآن ببهانهء آنكه هنوز بعضى از قلاع اسمعيليان را تسليم نكرده است ويرا نپذيرفت و فرمان داد تا بازگردد و بعد از آنكه همهء پيروان خود را بتسليم وادار كرد بدرگاه آيد .\r\nدر بازگشت از مغولستان او و كسانش را نزديك جيحون لگدكوب كردند و بقتل رسانيدند و در همان اوان همهء كسان و بستگان او را از زن و مرد تا كودك گهواره و جملهء اسيران اسمعيلى را كه در دست مغولان بودند كشتند و بفرمانده مغولى در قهستان نيز فرمان دادند تا او نيز عدّه‌يى را ببهانهء حشر گرد آورد و بقتل رساند و او دوازده هزار اسمعيلى را در آن ديار از دم تيغ گذراند .\r\nتسخير دژهاى اسمعيلى و برافتادن حكومت آنان ، كه در ميان ايرانيان از ديرباز ايجاد رعب و هراسى سخت كرده بود ، همهء مؤلّفان خاصه نويسندگان اهل سنّت را سخت خشنود ساخت و آن را بمنزلهء مرهمى بر جراحتهاى اسلام شمردند و هولاگو را بسبب رفتارى كه با آنان كرده بود مستوجب دعا و ثنا دانستند . عطا ملك درين باب نوشته است :\r\n« عالم كه از خبث ايشان ملوّث بود پاك گشت . آيندگان و روندگان بىخوف‌وهراس و زحمت بدرقه شد آمد مىكنند و پادشاه جوانبخت را كه بنياد ايشان برداشت و از كسى ازيشان اثر نگذاشت ، دعاى دولت مىگويند ؛ و راستى آن بود كه اين كار مرهم جراحتهاى مسلمانى بود و تدارك خللهاى دينى . جماعتى كه بعد ازين دور و عهد در رسند بدانند كه فتنهء ايشان تا بچه غايت بود و تشويش در داخل خلق عالم تا بچه حد كشيده . . . » « 1 »\r\nبعد از واقعهء 654 اسمعيليان در ايران هيچگاه نتوانستند قدرت قديم خود را تجديد كنند و اگرچه در حدود سال 670 هجرى قيامى كردند « 2 » ليكن ديگر چنان كه بايد نامى از آنان نيست و حكومت سياسى و نفوذ نظامى و قلاع مستحكم خود را ديگر بازنيافتند و حتّى\r\n\r\n\r\n","description":"","footnote":"\r\n( 1 ) - جهانگشا ج 3 ص 278\r\n( 2 ) - تاريخ ادبيات ايران ( از سعدى تا جامى ) ادوارد برون ، ترجمهء آقاى على اصغر حكمت ، چاپ دوم ص 36\r\n","page_name":" 163 ","page_number":179},
  {"content":"\r\n\r\nدر سال 671 آخرين پناهگاههاى مهمّشان در شام و لبنان بدست مماليك مصرى خراب شد و قدرت آنان بكلّى برافتاد . اسمعيليان هم بعد ازين تاريخ حاجت سابق خود را بقلعه‌نشينى كمتر احساس نمودند و ازينروى از فرصتهاى مكرّرى كه بعد ازين بدستشان آمد براى تحصّن بقلاع و تشكيل دولتهاى جديد استفاده نكردند ، زيرا حكومتهاى ايران مانند گذشته در كار اعمال سياست دينى و آزردن بعضى از فرق اسلامى دون فرق ديگر نبودند تا بكشتار اسمعيليان احساس نيازى كنند و آنان را بدفاع سخت از خود ناگزير سازند . علاوه برين اسمعيليان ايران هم ، اگرچه بعد ازين همواره در مذهب خود باقى مانده و هنوز هم در نواحى مختلفى باقيند ، تظاهرات قديم را رها كردند و سختى رفتار خود را به نرمى و مدارا مبدّل ساختند . امّا باطنيان خود معتقد بودند كه بعد از ركن الدين خورشاه رياست ظاهريهء پيشوايان اسمعيلى بپايان رسيد و ازين پس مردم غير اسمعيلى را از حال آنان خبر نيست ولى اهل خانه به آنچه در خانه گذرد آگاهند و دانند كه بعد از خورشاه امر ولايت بپسرش شمس الدين محمّد واگذار شد و او بقاسم شاه و او باسلام شاه سپرد . . . و ازين روايت برمىآيد كه پيشوايان اسمعيلى ازين پس با حركت در بلاد بارشاد پيروان خود مشغول بودند و كار ولايت را در سرّ انجام مىدادند « 1 » .\r\n* * * از ساير فرق شيعه بعد ازين تاريخ ، « زيديه » اثرى در ايران ندارند ولى طبقات شيعهء غاليه بادامهء اعتقادات خود سرگرم بودند و هنوز هم در نواحى غربى و بعضى از نواحى داخلى ايران بسر مىبرند . در قرن هفتم و هشتم شهرت اين طايفه به « نصيريّه » بود « 2 » كه : لفظ « إله » را بر ائمّهء اهل بيت اطلاق كنند و « گويند چون روحانيات در اجساد جسمانى ظاهر مىشوند پس حق تعالى نيز شايد كه به صورت آدمى كه فاضلترين\r\n\r\n\r\n","description":"","footnote":"\r\n( 1 ) - كتاب هداية المؤمنين تأليف محمد بن زين العابدين خراسانى فدائى ، چاپ مسكو 1959 ، ص 117 ببعد\r\n( 2 ) - تبصرة العوام ، تهران 1313 ، ص 168\r\n","page_name":" 164 ","page_number":180},
  {"content":"\r\n\r\nهمهء خلق باشد ظاهر شود و چون بعد از پيغمبر شخصى فاضلتر از على نبود و بعد ازو اولاد او ، حق تعالى به صورت ايشان ظاهر شد و به زبان ايشان سخن گفت « 1 » .\r\n\r\nصوفيه\r\n\r\nرواج تصوف\r\nصوفيه در قرن هفتم و هشتم قوّتى بسيار داشتند و تصوّف توسعه و رواجى روزافزون مىپذيرفت . تحوّلات اجتماعى سختى كه مخصوصا از آغاز قرن ششم ببعد در ايران حاصل كرديده بود ، و پايه‌دار شدن اعتقادات مذهبى ، توجّه بمشايخ صوفيه و راسخ گرديدن اعتقاد مردم را نسبت بمقامات عرفانى و بخانقاه و خانقاهيان سبب شد . هنگامى كه مغول بايران حمله كرد كمتر شهر و ديارى در ايران از دسته‌هاى صوفيان خالى بود و شمارهء خانقاهها و باشيدنگاههاى سالكان و اهل مجاهدت و رياضت حساب و شمارى نداشت . ليكن همچنانكه در مجلّد دوم اين كتاب نوشته‌ايم « 2 » در اواخر قرن ششم و اوايل قرن هفتم دو مكتب بزرگ در عرفان وجود داشت كه بهريك از آنها عدّه‌يى از شيوخ بزرگ نسبت داشتند ، نخست سلسلهء كبرويّه در مشرق و دوم سلسلهء سهرورديه در مغرب . رؤسا و منسوبان و پيروان اين دو سلسلهء بزرگ در اواخر قرن ششم و اوايل قرن هفتم و بعضى تا قسمت زيادى از قرن هشتم در ايران شهرت داشته و در تصوّف ايرانى بشدّت مؤثّر بوده‌اند چنان كه اصولا نام عدّه‌يى از آنان را بايد در شمار بزرگان تصوّف در دو قرن هفتم و هشتم آورد .\r\nبا همهء كشتارها و نهبها و غارتها و ويرانى و نابسامانى كه بر اثر حملهء تركان و مغولان در ايران قرن هفتم رخ داد ، تصوّف ايرانى به نحوى كه در اواخر قرن ششم و اوايل قرن هفتم رايج بود ، از رواج نيفتاده و قوّت خود را از دست نداده بود . البتّه تصوّر آنكه حملهء مغول وسيلهء تقويت تصوّف يا ترويج آن در ايران شده باشد ، خطاست ؛ زيرا\r\n\r\n\r\n","description":"","footnote":"\r\n( 1 ) - نفايس الفنون ، ج 2 تهران 1379 قمرى ص 280\r\n( 2 ) - تاريخ ادبيات در ايران ، ج 2 ص 220 - 221\r\n","page_name":" 165 ","page_number":181},
  {"content":"\r\n\r\nهيچ حملهء مخرّب و مقرون بكشتار و وحشت ، و هيچ حادثه‌يى كه همراه با توحّش و بربريّت رخ داده باشد ، و هيچ ايلغار و هجوم وحشيانه نمىتواند وسيلهء ايجاد كمالات و ترويج معارف باشد بلكه همواره اين‌گونه حوادث انحطاط عقلى و اجتماعى را سبب مىگردد ، منتهى آثار آن از دو سه نسل بعد از تاريخ واقعه آغاز مىشود و به نسبت شدّت و ضعف واقعه مدّتى ادامه مىيابد .\r\nتصوّف هم يك حركت عقلى آميخته با دين و ارشاد به طرف كمالات نفسانى بود و حكومت وحشيان ترك و تاتار و مغول نمىتوانست وسيله‌يى براى ترويج يا توسعهء عمقى آن باشد و تنها ممكن است يأس و فقر و نوميدى و نابسامانى و دربدرى عدّه‌يى از مردم را بخانقاهها كشانده و سربار شيوخ و پيشوايان تصوّف كرده باشد و يقينا همين گروه وسيلهء مؤثّرى براى انحطاط تصوّف و عرفان گرديدند و آثار خود را در اواخر دورهء مغول و دوره‌هاى بعد آشكار كردند . مسلّما رواج طريقهء « قلندريّه » درين عهد و افزايش فراوان شمارهء « قلندران » در ايران و كشورهاى مجاور و تشكيل دسته‌هاى متعدّدى از آنان كه بين شهرها و مراكز مهمّ صوفيه در حركت بوده‌اند ، مولود همين انحطاط و نتيجهء مستقيم مصائب اجتماعى بود .\r\nدر گيرودار حملهء مغول عدّه‌يى از مشايخ بزرگ كه حاضر به ترك مكان و يا مراكز تعليمى خود نشدند ، مانند شيخ نجم الدين كبرى و شيخ فريد الدين عطّار و نظاير آنان ، بقتل رسيدند و يا در همان اوان درگذشتند ؛ ولى برخى ديگر توانستند خود را از معركه نجات دهند و به پناهگاههاى فرهنگى جديد مانند آسياى صغير و شام و فارس و كرمان و بلاد سند و هند و نظاير اين نواحى برسانند و بساط ارشاد در ناحيتهاى جديد بگسترانند .\r\nهمين امر و همچنين بازماندن دسته‌هايى از مشايخ و عارفان در شهرها و ناحيت‌هايى كه از قتل عام رسته بودند ، وسيلهء خوبى براى حفظ سنّتهاى خانقاهى و نگاهبانى مبانى تصوّف و ترويج آن در ميان آيندگان بوده است .\r\nهجوم خلق غارت‌زده بخانقاهها نيز ادامهء تعليمات مشايخ را تسهيل مىكرد و اعتقاد\r\n\r\n","description":"","footnote":"","page_name":" 166 ","page_number":182},
  {"content":"\r\n\r\nمردم مصيبت رسيده را بدانان راسخ‌تر مىنمود . تركان و تاتاران و مغولان هم ، كه نژادهاى حيله‌گر و مزوّر و در عين حال متعصّب‌اند ، بعد از مسلمانى يا زود تحت تأثير مشايخ قرار گرفتند و يا براى ادامهء حكومت بر خلق صلاح خود را در رعايت حال خانقاهيان و تأييد آنان دانستند و اين امر هم البتّه برواج صورى تصوّف ياورى كرد .\r\n\r\nتدوين آداب\r\nدر خانقاهها ، كه كثرت روزافزون مىگرفت ، نظامات و مقرّرات سابق تكميل مىشد و صورت رسوم مرتّب و بر نامهاى مدوّن قابل اتّباع مىيافت . از جملهء مآخذى كه مىتوان كيفيّت ترتيب و تدوين اين رسوم و آداب را در آن ملاحظه كرد ، كتاب « اوراد الاحباب و فصوص الآداب » تأليف ابو المفاخر باخرزى كبروى نوادهء سيف الدين باخرزى است كه كتاب خويش را در سال 723 تأليف كرد . او درين كتاب لازم دانسته است تا همهء مطالبى را كه دربارهء تصوّف به زبان عربى نوشته شده بود ، جمع كند زيرا در دوران او اكثر فقرا و اهل خرقه از ادراك لغت عرب بىنصيب بودند . كتاب اوراد الاحباب محك خوبى براى آزمايش صوفيه درين نكته است كه چگونه از انديشهاى آزاد كمالى خود بتعليمات مدوّن متحجّر تمايل مىورزيده‌اند . جزو اول از كتاب اوراد الاحباب ابو المفاخر باخرزى مشتمل است بر اوراد و ادعيه‌يى كه صوفيان مىبايست در خانقاه بياموزند و بخوانند . اين اوراد و ادعيه بصحايف متعدّد كثير برمىآيد كه از هنگام نماز بامداد آغاز مىشد و تا هنگام نماز خفتن ادامه مىيافت . شمارهء اوراد و ادعيه بحدّيست كه براى صوفى تقريبا وقتى باقى نمىگذارد و همهء اوقات او را مىگيرد . در مجلّد دوم كتاب مذكور آداب صوفيان با تعاليم خاصّ ذكر شده است كه از باب اطّلاع بر احوال صوفيان در قرن هفتم و هشتم و كيفيّت تربيت آنان و همچنين آدابى كه مىبايست رعايت كنند و اعمالى كه انجام دهند بسيار سودمندست .\r\n\r\nتصوف علمى\r\nنكتهء مهم آنست كه تصوّف در قرن هفتم و هشتم تنها بروش « وجد و حال » بسنده نكرد و بطريق علمى و شيوهء تعليل و توجيه هم\r\n\r\n","description":"","footnote":"","page_name":" 167 ","page_number":183},
  {"content":"\r\n\r\nمتمايل گرديد . اين كار را پيش از قرن هفتم گاه نزد صوفيان بزرگ مىبينيم خاصّه در آثار عين القضاة ابو المعالى عبد اللّه بن محمّد بن على ميانجى همدانى عارف و متفكّر بسيار بزرگ كه مانند پيشرو ديگر خود حسين بن منصور حلّاج شهيد تعصب عالمان سبك‌مغز دين فروش و فتوىهاى بيخردانهء آنان گرديده بود ( 525 هجرى ) . وى در كتابهاى خود با تعليلها و توجيهات عقلانى عرفان و فلسفه را بهم نزديك ساخته و در حقيقت بنيان شيوهء علمى را در ميان صوفيان نهاده بود .\r\nدر اواخر قرن ششم و اوايل قرن هفتم اين عمل عموميت بيشتر يافت . در آن اوان شيخ نجم الدين كبرى ( مقتول بسال 618 ) مشغول تربيت عدّه‌يى از بهترين مشايخ صوفيه بوده است . وى با تأليف كتابهاى معتبر خود مانند منهاج السالكين ، اصطلاح الصوفيه ، آداب السلوك ، الاصول العشرة ، آداب المريدين و جز آنها قسمتى از مبانى و مبادى تصوّف و آداب صوفيان را مورد بحث و توضيح و تدوين قرار داده بود .\r\nاز پيروان معروف مكتب او شيخ نجم الدين ابو بكر عبد اللّه بن محمّد رازى معروف به نجم الدين دايه ( م 654 ) است كه از تربيت‌شدگان مجد الدين بغدادى شاگرد نجم الدين كبرى بود . نجم الدين دايه در كتاب مشهور خود مرصاد العباد من المبداء الى المعاد « از ابتدا و انتهاى آفرينش و به دو سلوك و نهايت سير و مقصد و مقصود عاشق و معشوق » خبر داد « 1 » و همچنين است در كتاب ديگر خود بحر الحقايق . همزمان نجم الدين دايه ، سعد الدين الحمّوى ( م 650 ) كتابهاى « المحبوب » و « سجنجل الارواح » را هم با لغزها و معمّاها و ارقام و دوايرى كه بيشتر صورت رموز و اشارات داشت ، تدوين نمود و شهاب الدين ابو حفص عمر بن محمّد سهروردى ( م 632 ) كتابهاى عوارف المعارف و رشف النصايح و اعلام التقى و اعلام الهدى را بوجود آورد .\r\nكسى كه از همهء اينان در بخشيدن صورت علمى بتصوّف سهيم‌ترست محمّد بن على بن محمّد معروف به محيى الدين ابن العربى است كه نسبش بحاتم طائى مىرسد و مولد\r\n\r\n\r\n","description":"","footnote":"\r\n( 1 ) - مرصاد العباد چاپ تهران 1312 ص 8 .\r\n","page_name":" 168 ","page_number":184},
  {"content":"\r\n\r\nو منشاء او اندلس ( اسپانيا ) بود و به همين سبب نحوهء انديشهء وى با ساير صوفيان تفاوت بزرگ داشت . وى رسالات متعدّد دارد كه از ميان آنها دو كتاب « فصوص الحكم » و « الفتوحات المكّية » بىترديد از جملهء كتب بسيار مهم عرفانى است . شيخ محيى الدين در علوم مختلف زمان دست داشت و به اين سبب سخنان عرفانى را با توجيهات و تعبيرات حكمى درآميخت و در حقيقت عرفان و حكمت اشراقى را بهم پيوست و مسألهء وحدت وجود را با قواعد عقلى و اصول علمى و استدلالى توضيح داد . وفات ابن العربى بسال 638 اتّفاق افتاد .\r\nآثار ابن العربى بسبب آنكه مباحث اصلى تصوّف را به صورت علمى درآورد ، در حقيقت دنبالهء آثار عين القضاة محسوب شده است . او هم مانند عين القضاة بموضوع وحدت وجود علاقهء تام داشت و نيز مانند آن پيشرو بزرگ خود دچار تكفير گرديد .\r\nدشوارى و غموض بحثهاى ابن العربى باعث شد كه بر آثار او شرحهايى نوشته شود خاصه بر فصوص الحكم ، مانند شرح مؤيّد الدين جندى و شرح عبد الرزّاق كاشانى و شرح عبد الرحمن جامى و شرح داود قيصرى .\r\nشاگرد معروف ابن العربى صدر الدين محمّد بن اسحق قونيوى ( م 673 ) كار استاد خود را با موفقيّت ادامه داد و با تأليف كتابهايى از قبيل « فكوك » و « مفتاح الغيب » و « نفحات الهيّه » طريقهء جديد را تقرير و توجيه كرد و شاگردش فخر الدين ابراهيم عراقى ( م 688 ) بعد از آشنايى با تعاليم ابن العربى كتاب لمعات را پديد آورد كه اشعّة اللمعات جامى شرحى برآنست .\r\nبدين طريق تصوّف كه تا آن روزگار بوجد و حال و ذوق و شعر و عمل آميخته و بسادگى مقرون بود ، شيوهء نظرى يافت و به شكل علمى قابل تعليم درآمد يعنى به « عرفان » كه آن را مىتوان تصوّف توجيهى و فلسفى خواند ، تغيير صورت داد ، و از آن پس در رديف ساير علوم تدريس شد ، و بعبارت ديگر از « حال » تا حدّى به « قال » بازآمد .\r\nاين امر يعنى تدوين و تنظيم مبانى تصوّف و عرفان و ذكر و شرح اصطلاحات صوفيان و\r\n\r\n","description":"","footnote":"","page_name":" 169 ","page_number":185},
  {"content":"\r\n\r\nتوجيه و تعليل اصول عرفان مسلّما در نفوذ مبانى و مبادى تصوّف در ادبيات خاصّه شعر اثر بارز داشت و آن را بيشتر از پيش مورد استفادهء شاعران متذوّق قرار داد زيرا ازين راه مقدارى افكار و اصطلاحات آماده بدست آمد كه اهل ذوق ، بىآنكه برياضتهاى خانقاهى تن درداده باشند با آنها آشنايى حاصل كردند و از آنها در خلق مضامين شاعرانه استفاده بردند .\r\nكتابهاى فصوص الحكم و فتوحات مكيّه و فكوك و لمعات و قصايد ابن فارض ( شرف الدين ابو حفص عمر متوفّى بسال 632 ) و شرحهاى آنها از قرن هفتم ببعد در شمار كتابهاى درسى عرفانى درآمدند و هنوز هم همين حال را دارند .\r\n\r\nشيوهء وجد و حال\r\nدر برابر اين دسته از عارفان متفلسف دسته‌يى ديگر از صوفيان بوده‌اند كه اگرچه ورود در مباحث عقلى براى آنان آسان بود ، ليكن چون پاى استدلاليان را چوبين مىشمردند راه دشوار مجاهدت را بپاى بىتمكين استدلال نسپردند و با تفلسف آشتى ننمودند . آنها بيشتر صوفيانى هستند كه ذوق و وجد بر آنان غلبه داشت و كلمات و شعرهاى محرّك و مشوّق را بر بحثهاى ملال‌انگيز ترجيح مىنهادند و در تعليمات خود استناد بآيات و اخبار و تمثيلات و خواندن اشعار را براى هدايت سالكان و تشحيذ خاطر و برانگيختن آنان بسوى رشد و صلاح بهتر مىشمردند . فريد الدين محمّد عطّار نيشابورى ( مقتول بسال 618 ) « 1 » شاعر و صوفى بزرگ آغاز قرن هفتم از بزرگترين پيشروان اين دسته است و بعد ازو جلال الدين محمّد بلخى ( م 672 ) را بايد سردستهء اين گروه دانست كه تأثير او در ادب عرفانى فارسى تا روزگار ما هيچگاه انقطاع نپذيرفت ، و همچنين‌اند استادان و پيشروان يا پيروان نامبردار او مانند پدرش بهاء الدين محمّد بن حسين خطيبى بلخى ( م 628 ) صاحب كتاب المعارف ؛ و سيّد\r\n\r\n\r\n","description":"","footnote":"\r\n( 1 ) - شرح احوال و نقد و تحليل آثار شيخ فريد الدين محمد عطار نيشابورى ، مرحوم فروزانفر ، تهران 1340 ص 91 . سال 627 كه براى سال وفات عطار در صفحهء 865 از مجلد دوم تاريخ ادبيات در ايران برگزيده بودم البته مشكوك است .\r\n","page_name":" 170 ","page_number":186},
  {"content":"\r\n\r\nبرهان الدين محقّق ترمدى ( م 638 ) ؛ و شمس الدين محمّد بن على تبريزى ( ظاهرا مقتول بسال 645 ) ؛ و صلاح الدين زركوب قونيوى ( م 657 ) ؛ و حسام الدين حسن چلبى ( م 687 ) جانشين مولوى ؛ و بهاء الدين پسر مولوى معروف به سلطان ولد ( م 712 ) .\r\n\r\nسلسله‌ها و مشايخ بزرگ\r\nهمچنانكه قبلا نوشته‌ايم دو سلسلهء بزرگ از صوفيه در اواخر قرن ششم و اوايل قرن هفتم در مغرب و مشرق ايران وجود يافته بود : يكى سلسلهء سهرورديّه و ديگر سلسلهء كبرويّه .\r\nسهرورديان ، كه خود به دو دستهء سهرورديان ايران و سهرورديان هند ( مولتان ) تقسيم مىشدند منسوب بوده‌اند به شيخ شهاب الدين ابو حفص عمر بن محمّد سهروردى ( م 632 ) صاحب اعلام الهدى و عوارف المعارف و رشف النّصايح الايمانيّة .\r\nاز شاگردان بزرگ او كه در قرن هفتم و هشتم هجرى شهرت فراوان داشتند اوحد الدين كرمانى ( م 635 ) و ديگر نجيب الدين على بزغش شيرازى ( م 678 ) و ديگر مشرف بن مصلح سعدى شيرازى ( م 690 يا 691 ) و ديگر شيخ شمس الدين صفىّ و ديگر شيخ احمد بسوى و عزّ الدين محمود كاشانى نطنزى صاحب ترجمهء عوارف المعارف سهروردى و شارح قصيدهء تائيهء ابن فارض كه او و كمال الدين عبد الرزّاق كاشانى هر دو مريد عبد الصمد نطنزى و او مريد نجيب الدين بزغش شيرازى بود .\r\nتعاليم نجم الدين كبرى بعد از قتل او در سال 618 بوسيلهء مريدان معروفش شيخ - الاسلام سيف الدين باخرزى ( م 658 ) در ماوراء النّهر ؛ و عين الزمان جمال الدين گيلى ( م 651 ) در قزوين ؛ و شيخ سعد الدين محمّد بن مؤيّد بن عبد اللّه حمّويه ( م 650 ) « 1 » در خراسان ؛ و بابا كمال جندى در تركستان ؛ و شيخ رضى الدين على لالا\r\n\r\n\r\n","description":"","footnote":"\r\n( 1 ) - سال وفاتش را 649 و 651 و 658 نيز نوشته‌اند . رجوع شود به شرح احوال و نقد آثار عطار ، مرحوم فروزانفر ص 24 . - و بحث در آثار و افكار حافظ ، مرحوم دكتر غنى ، تهران 1322 ص 503 .\r\n","page_name":" 171 ","page_number":187},
  {"content":"\r\n\r\n( م 642 ) ؛ و شيخ نجم الدين دايه ( م 654 ) و بهاء الدين محمّد معروف به بهاء ولد ( م 628 ) پدر مولوى كه هر دو اواخر عمر خود را در بلاد روم مىگذراندند ، انتشار يافت .\r\nاز عارفان معروف و مشهور ديگر اين دوره بايد شيخ امين الدين بليانى شيخ صوفيهء مرشديّه در قرن هشتم و پيرو او ابو العطا كمال الدين محمود بن على كرمانى معروف به « خواجو » ( م 753 ) صاحب ديوان اشعار و مثنويهاى معروف را كه مقام بلندى در عرفان دارد ، نام برد و او مسلّما در شمس الدين محمّد حافظ شاعر معروف صوفى مشرب و متفكّر نيكوسخن ايران ( م 792 ) مؤثّر بوده است . - همچنين است سيف الدين محمّد فرغانى شاعر و صوفى اواخر قرن هفتم و اوايل قرن هشتم كه مدّتى در تبريز و اواخر عمر را در آقسرا از بلاد روم مىگذراند ؛ و اوحد الدين ( يا : ركن الدين ) مراغه‌يى معروف به اوحدى ( م 738 ) كه اواخر ايّام خود را در تبريز تحت رعايت خواجه غياث الدين محمّد وزير بسر مىبرد و جام‌جم را بنام او ساخت ؛ و كمال الدين مسعود خجندى ( م 792 ) صاحب ديوان غزلهاى مشهور كه ديرگاهى در خانقاه خود در تبريز سرگرم ارشاد بود : و معاصرش محمّد شيرين مغربى صاحب ديوان غزلهاى معروف ( م 809 ) و عبد الرزّاق كاشى سابق الذكر ( م 736 ) صاحب شرح فصوص الحكم ابن العربى و شرح منازل السائرين خواجه عبد اللّه انصارى . وى از معاصران خواجه غياث الدين محمّد وزير و مورد علاقه و تربيت او بود ؛ و شيخ علاء الدوله ابو المكارم ركن الدين احمد بيابانكى سمنانى ( م 736 ) از مخالفان وحدت وجود و صاحب چند اثر مانند مطلع النقط و مجمع اللقط ، و سرّ البال فى اطوار سلوك اهل الحال ، و سلوة العاشقين ، و مشارع ابواب القدس ، و العروة لاهل الخلوة ، كه عدّه‌يى از مشايخ مانند اخى على مصرى و اخى محمّد دهقانى و ابو البركات تقى الدين على سمنانى شاگرد او بودند . نزد ابو البركات تقى الدين امير سيّد على بن شهاب بن محمّد همدانى عارف مشهور ( م 786 ) تربيت يافت كه در علوم مختلف دست داشت و كتابهاى اسرار النقطه و شرح اسماء اللّه و شرح فصوص الحكم و شرح قصيدهء خمريهء ميميهء ابن فارض از جملهء مصنّفات اوست .\r\n\r\n","description":"","footnote":"","page_name":" 172 ","page_number":188},
  {"content":"\r\n\r\n\r\nتصوف و شيعهء اثنى عشرى\r\nاين نكته گفتنى است كه ابتلاآت مختلف و مصائبى كه بر مردم غارت‌زدهء ايران روى مىآورد ، موجب اعتقاد آنان به كسانى شد كه انتظار تسلّى و تشفّى ازيشان مىرفت ؛ و ازين راه مشايخ و زهّاد بيشتر از دورهء پيشين مورد علاقه و احترام قرار گرفتند . در شرح حال كمتر كسى از مشايخ ديده مىشود كه بر امرا و بزرگان وقت تسلّطى نداشته و يا بغايت مورد تعظيم و تكريم آنان قرار نگرفته باشند . همين امر سبب بود كه بتدريج دست بعضى از مشايخ در امور اجتماعى گشوده شود تا اگر بخواهند در اجراى مقاصد سياسى و اجتماعى خود از نفوذ معنوى استفاده كنند . مشايخ شيعه كه از اواسط اين عهد يعنى از اواخر قرن هفتم و اوايل قرن هشتم ببعد بنام آنان بسيار بازمىخوريم ، ازين وضع در مواردى كه توانستند ، و براى تحكيم مبانى تشيّع يا تشكيل حكومتهاى شيعه ، بيشتر استفاده كردند .\r\nنخستين دسته ازين سلسله‌هاى متصوّفان شيعه سلسلهء شيخيهء جوريه در خراسانند .\r\nاين دسته از اتباع شيخ خليفه ( مقتول بسال 726 ) از شاگردان شيخ علاء الدولهء سمنانى ، هستند . وى مدّتى در سبزوار بارشاد مشغول بود و يكى از اتباع معروف او شيخ حسن جورى بعد از كشته شدن مرادش در سبزوار و نيشابور و طوس و خبوشان و ابيورد بدعوت خلق پرداخته و پيروان بسيار گرد آورده بود و هنگامى كه سربداران سر بطغيان برداشتند با ايشان از در اتّحاد درآمد و در جنگها با آنان شركت جست و وسيلهء قاطعى براى تقويت و تأييد حكومت شيعى سربدارى گرديد .\r\nدستهء ديگر پيروان مير قوام الدين بن صادق بن عبد اللّه مرعشى هستند كه نسبش به امام زين العابدين على بن حسين مىرسيد . وى مدّتى در خراسان در خدمت سيّد عزّ الدين سوغندى برياضت و مجاهدت مشغول بود و سپس بآمل رفت و اوضاع آشفتهء آن ديار او را يارى داد تا بسرعت در امور سياسى دخالت كند و به شرحى كه پيش ازين گفته‌ايم حكومتى بوجود آورد كه مدّتها بعد ازو بر سر كار بود .\r\nدستهء ديگر اعقاب شيخ صفى الدين اسحق اردبيلى شاگرد تاج الدين ابراهيم\r\n\r\n","description":"","footnote":"","page_name":" 173 ","page_number":189},
  {"content":"\r\n\r\nمعروف به شيخ زاهد گيلانى ( م 700 ) بودند . شيخ زاهد شاگرد عين الزمان جمال الدين گيلى ( م 651 ) از شاگردان نجم الدين كبرى بوده است و بعد از فوت او شاگردش صفى الدين باردبيل رفت و آنجا بساط ارشاد گسترد تا بسال 735 درگذشت . شيخ صفى الدين بر اثر نفوذ شديدى كه در آذربايجان حاصل كرد فرقه‌يى از صوفيان پديد آورد كه پس ازو پيرو جانشينانش شيخ صدر الدين موسى و شيخ خواجه على و شيخ ابراهيم و سلطان جنيد و جز آنان بودند . مشايخ صفوى هريك به نحوى در امور آذربايجان تصرّفاتى داشته و ميان آنان و حكومتهاى محلّى رابطهء صلح و جنگ برقرار بوده است تا چنان كه مىدانيم حكومت بدست آنان افتاد .\r\n\r\nتصوف ايرانى در انيران\r\nدر دورهء مورد مطالعهء ما نشر تصوّف ايرانى تنها در ايران صورت نگرفت بلكه صوفيانى كه از پيش حملهء مغول مىگريختند و يا از رواج ظلم و فقر و تهيدستى و بىخانمانى و بىسامانى ايران دورهء مغول بامان مىآمدند ، و بنواحى مجاور ايران پناه مىبردند ، هريك در نواحى جديدى از قبيل روم و شام و هند و امثال آنها بارشاد و هدايت خلق مىپرداختند . در صحايف پيشين نام عدّه‌يى از بزرگان را ديده‌ايم كه در بلاد روم بسر مىبردند مانند بهاء الدين محمّد ( بهاء ولد ) و سيّد برهان الدين محقّق و شمس الدين محمّد تبريزى و جلال الدين محمّد بن بهاء الدين محمّد مشهور بمولوى و نجم الدين رازى و سيف الدين محمّد فرغانى و عدّهء كثير ديگر كه فعلا فرصت ذكر آنان نيست .\r\nيكى ديگر از مراكز تجمّع مشايخ صوفيه در همين اوان هندوستان بوده است كه چنان كه پيش ازين گفتيم از جملهء مركزهاى مهم انتقال فرهنگ و تمدّن ايرانى و محل تجمّع فاضلان اين سرزمين بوده است « 1 » .\r\nمشايخى كه در هندوستان اجتماع كردند متعدّد بودند ولى از آن ميان دو سلسله شهرت يافت كه نسب تعليم غالب سلسله‌هاى صوفيان هندوستان بدان دو مىرسد :\r\n\r\n\r\n","description":"","footnote":"\r\n( 1 ) - همين كتاب ص 101 - 102\r\n","page_name":" 174 ","page_number":190},
  {"content":"\r\n\r\nسلسلهء چشتيهء اجمير و سلسلهء سهرورديّهء ملتان .\r\nسلسلهء چشتيهء اجمير پيروان خواجه معين الدين محمّد بن حسن سجزى چشتى هستند . وى در سيستان زاده شد و در خراسان نزد شيخ عثمان هارونى كه نسب تعليمش به خواجه ابو احمد ابدال چشتى ( م 355 ) مقدّم سلسلهء چشتيه مىكشيده و خود در نزد مشايخ سلسلهء چشتيه تربيت شده بود ، تعليم يافت و بعد از مدّتى سير در بلاد ببلخ و غزنين و لاهور و اجمير رفت و در عهد قطب الدين ايبك و شمس الدين التتمش در هندوستان سرگرم گردآوردن مريدان بود تا بسال 633 فرمان يافت . پير او يعنى شيخ عثمان هارونى هم كه از پيش حملهء مغول گريخته بود در عهد شمس الدين التتمش بدهلى رفت و همانجا ساكن بود تا درگذشت .\r\nبعد از خواجه معين الدين محمّد بن حسن سنجرى پيشوايى سلسلهء چشتيه با خواجه قطب الدين مسعود بختيار كاكى ( م 634 ) بود كه اصلا از ماوراء النّهر بود و در فترت مغول چندى در عراق و خراسان بسر مىبرد و از آنجا بناصر الدين قباچه و آنگاه بشمس - الدين التتمش پناه برد و بعد از معين الدين چشتى خلافت او يافت ، و پس ازو شيخ فريد - الدين مسعود گنج شكر دهلوى ( م 670 ) و بعد از او سلطان الاولياء شيخ نظام الدين محمّد بن احمد دهلوى معروف به نظام اوليا ( م 725 ) و پس از وى شيخ نصير الدين اودهى معروف به چراغ دهلى رياست چشتيه يافتند . مشايخ معروفى از قبيل سيّد محمّد گيسودراز و شيخ اخى سراج پروانه و شيخ منتجب الدين زرزرى بخش و شيخ برهان - الدين از شاگردان نظام الدين در شمار مشايخ ديگر اين سلسله بوده‌اند كه نظام الدين هريك را بيكى از نواحى هند مأمور كرده بود و يكى از بزرگترين مريدان نظام اولياء امير خسرو ابن امير سيف الدين دهلوى شاعر مشهورست كه شرح حال او را بموقع خواهيم آورد .\r\nديگر از مريدانش شيخ نجم الدين حسن بن علاء السجزى الدهلوى شاعر مشهورست .\r\nامّا سلسلهء سهرورديان مولتان را شيخ بهاء الدين زكريّاى مولتانى تأسيس كرد .\r\nاجداد او از خوارزم بمولتان رفتند و او بسال 578 در آن شهر ولادت يافت و مدّتها در\r\n\r\n","description":"","footnote":"","page_name":" 175 ","page_number":191},
  {"content":"\r\n\r\nخراسان و ماوراء النّهر و عراق و مكّه و مدينه و بغداد بسر مىبرد و در شهر بغداد به خدمت شيخ شهاب الدين عمر سهروردى رسيد و ازو تعليم گرفت و مأمور شد تا در مولتان بساط ارشاد بگسترد . از شاگردان و تربيت‌شدگان معروف زكريّاى مولتانى شيخ فخر الدين ابراهيم عراقى ( م 688 ) شاعر و عارف بزرگ است كه در اواخر عمر به خدمت صدر الدين قونيوى رسيد ، و ديگر شاعر و عارف مشهور قرن هفتم و هشتم امير حسينى ركن الدين هروى مشهور به « سادات » ( متوفّى بسال 718 ) كه مدّتى در خدمت زكريّاى مولتانى و نواده‌اش ركن الدين مولتانى بسر مىبرد . از جملهء آثار معروفش مثنويهاى زاد المسافرين و كنز الرموز و روح الارواح و رسالهء نزهة الارواح است .\r\nبعد از شيخ زكريّاى مولتانى پسرش شيخ صدر الدين عارف مولتانى و بعد ازو ركن الدين ابو الفتح مولتانى رياست سهرورديان مولتان را بر عهده داشتند « 1 » .\r\n\r\n\r\n","description":"","footnote":"\r\n( 1 ) - دربارهء سلسله‌هاى تصوف و مشايخ بزرگ صوفيهء اين دوره و تأليفات و آثار آنان رجوع شود به :\r\n* طرائق الحقايق معصومعلى شاه ، چاپ تهران 1318 ، جلد دوم از صفحهء 62 ببعد .\r\n* نفحات الانس جامى ، تهران 1336 ، موارد مختلف از صفحهء 419 ببعد .\r\n* بحث در آثار و افكار و احوال حافظ ، جلد دوم قسمت اول ، تاريخ تصوف در اسلام ، مرحوم دكتر غنى ، تهران 1322 ، از صفحهء 496 ببعد .\r\n* رياض العارفين ، رضا قلى خان هدايت ، تهران 1316 موارد مختلف .\r\n* مناقب العارفين ، شمس الدين احمد افلاكى ، در دو مجلد ، ج 1 ، آنقره 1959 و ج 2 ، آنقره 1961 .\r\n* تاريخ الادب فى ايران ، ترجمه از جلد دوم تاريخ ادبيات برون به عربى بدست دكتر ابراهيم أمين الشواربى ، مصر 1954 ميلادى از صفحهء 623 ببعد .\r\n* تاريخ فرشته طبع هند ج 2 ص 710 - 786 . درين صحايف اطلاعات ذيقيمتى دربارهء مشايخ بزرگ صوفيهء هند در قرن هفتم و هشتم و مسائل مختلف دربارهء آنها و خانقاههايشان ديده مىشود .\r\n","page_name":" 176 ","page_number":192},
  {"content":"\r\n\r\n\r\nبحثى در شيوهء صوفيان\r\nچنان كه پيش ازين گفته‌ايم از قرن ششم ببعد و خاصه از اوايل قرن هفتم تصوّف به صورت سادهء خانقاهى خود كه مبتنى بود بر تعليمات عملى و مواعظ و نصايح و راهنماييهاى شيوخ و بحثهايى كه در مجالس وعظ مشايخ صورت مىگرفت ، اقتصار و اكتفا نكرد بلكه هيئت علمى يافت و قابليت تدوين براى آن حاصل شد و ازين پس در شمار علوم مختلفى از قبيل حكمت و كلام تدريس شد . اين امر بدانشمندانى كه ذوق تأليف دائرة المعارف داشتند فرصت داد تا « علم تصوّف » را نيز در شمار علوم ديگر ذكر كنند و توضيحات مستوفى دربارهء آن بدهند .\r\nعلّامه شمس الدين محمّد بن محمود آملى ، دانشمند معروف قرن هشتم هجرى مقالهء سيم از كتاب مشهور خود نفائس الفنون فى عرائس العيون را اختصاص به « علم تصوّف و توابع آن » داده و آن را مشتمل بر پنج فن كرده است . فن اوّل در « علم سلوك »\r\n\r\n\r\n","description":"","footnote":"\r\n* اسرار الاولياء ، بدر اسحق ، چاپ هند دربارهء فريد الدين گنج‌شكر و سلسلهء چشتيه .\r\n* دليل العارفين ، ملفوظات نظام الدين اوليا ، جمع كردهء قطب الدين بختيار كاكى ، چاپ هند .\r\n* وقايع شاه معين الدين چشتى ، بابولال ، چاپ لكنهو .\r\n* سير الاولياء ، سيد محمد مبارك العلوى الكرمانى ، دهلى ، دربارهء سلسلهء چشتيه .\r\n* شيخ علاء الدولهء سمنانى ، سيد مظفر صدر ، تهران 1334 .\r\n* حبيب السير ، غياث الدين خواندمير ، تهران ج 3 ، 1333 شمسى ص 337 ببعد و 356 ببعد ؛ ج 4 ، ص 410 ببعد .\r\n* * * دربارهء فتوت و فتيان كه انتساب‌گونه‌يى بصوفيان دارند مخصوصا استفاده شود از كتاب الفتوة تصنيف ابو عبد اللّه محمد بن ابى المكارم معروف بابن المعمار بغدادى ( م . 642 ) طبع مصر . و مقدمهء فاضلانهء آن از مرحوم مغفور دكتر مصطفى جواد ؛ و نيز استفاده شود از نفايس الفنون فى عرايس العيون ذيل « علم تصوف و توابع آن » فن پنجم « در علم فتوت » و همچنين كتاب « فتوت‌نامه » از ملا حسين واعظ كاشفى سبزوارى .\r\n","page_name":" 177 ","page_number":193},
  {"content":"\r\n\r\nكه عبارتست از معرفت كيفيّت قيام بحقوق عبوديت و شرايط رياضت و آداب خلوت ؛ فن دوم « در علم حقيقت » كه معرفت حقايق است ؛ فن سوم « در مراصد » كه عبارتست از علوم دوازده‌گانهء ( فريضت و فضيلت ، دراست و وراثت ، قيام ، علم حال ، علم خاطر ، علم ضرورت ، علم سعت ، علم يقين ، علم غيب و لدنّى ، علم موازنه ) ؛ فنّ چهارم در « علم حروف » كه مقصود از آن علم بر « شرف كتاب خدا و آنچه در آن مودّع است از دقايق حكميات و لطايف الهاميات » ؛ فن پنجم « در علم فتوّت » و معرفت بر احوال و اصطلاحات و خصايص فتيان ( - جوانمردان ) .\r\nچون از قرن هفتم ببعد تصوّف ادبيات فارسى را از نظم و نثر با شدّت عجيب تسخير كرده و تحت سيطره و نفوذ قطعى خود آورده ، و حتّى بر فرهنگ ايرانى اسلامى بنحو خاصى سايه افگنده و آن را بتمامى مخذول و منكوب خود ساخته و در نحوهء تفكّر و حتّى در حيات انفرادى و اجتماعى ملّت ايران ريشه دوانيده و بدان رنگ مخصوص بخشيده است ، به نظر ما لازمست در اينجا خلاصهء درهم فشرده‌يى از تحقيق دقيق شمس الدين محمّد آملى را تنها براى آنكه وسيلهء اطّلاع مختصر و مقدّماتى از اين امر باشد نقل كنيم « 1 » و آنگاه بمطالعهء موجزى دربارهء امور مختلف مربوط بصوفيان و تصوّف پردازيم :\r\nسلوك در تصوف با معرفت كيفيت عبوديت و شرايط رياضت و آداب و خلوت شروع مىشود . توجه سالك باداى وظيفهء بندگى آنگاه آغاز مىيابد كه قدم در مرحلهء توحيد ايمانى بگذارد يعنى دل را از هرگونه تعلقى بپردازد و از كينه و عناد در آن اثرى نگذارد و خود را از بند رسمها و عادتهاى نادرست و رأيها و اعتقادهاى تباه برهاند و ديدهء بصيرت به مشاهدهء نور جمال ازلى بگشايد و بعلم يقين بداند و ببيند و گواهى دهد كه هيچ چيز شايستهء عبادت نيست مگر وجود ازلى و سرمدى و ثابت و بىدگرگونى كه همه صفتهاى كمالى از دانش و نيرومندى و اراده او را جمع است ، وهم و انديشه به دو دست نمىيابد و حس و قياس را بپيشگاه او راه نيست . هرچه هست آفريدهء او ، و فرشتگان و پيامبران برگزيدهء او ، و محمد\r\n\r\n\r\n","description":"","footnote":"\r\n( 1 ) - پيداست كه آوردن همهء مباحث آملى در اينجا دشوار است و اينجا مخصوصا به موضوع سلوك و شرايط و واجبات سلوك و ارشاد توجه مىشود .\r\n","page_name":" 178 ","page_number":194},
  {"content":"\r\n\r\nپيغمبر فرستادهء اوست بر مردم ؛ با پيدايى او همهء دينها باطل و همهء كتابها منسوخ گشت و پيامبرى به دو پايان پذيرفت . هرچه او گفت از حشرونشر و ثواب و عقاب همه درست است و خاندان و ياران او كه وارثان دانش او هستند شايستهء طاعتند . بعد از ايمان قلبى مرحلهء ايمان بجوارح و اركان فراميرسد « 1 » و سلوك آغاز مىشود . در سلوك نبايد بهيچروى پنهان و آشكار از پيروى قانون اسلام و شريعت منحرف گرديد و چون‌وچرا در ميان آورد ، و بايد كه از حضرت حق به هيچ چيز مشغول نبود - پيوسته با وضو و طهارت بود - خلوت گزيد - از هر شغلى فراغت جست - جز ذكر خداوند دهان از هر سخنى بست - از هر پوشيدنى و خوردنى كه در آن شبهه باشد دورى گزيد - در نوشيدن و خوردن ميانه‌روى كرد و تا بتوان روزه‌دار بود - ترك خواب كرد و ببيدارى انس گرفت تا تن ضعيف شود و پردها از پيش چشم دل برخيزد - بايد كه همواره با حضور دل در ذكر خدا بود چنان كه بهمگى وجود خود مشغول و مستغرق در حق گرديد - نفى همهء خواطر نمود . و نيز از لوازم سلوك است ربط قلب بشيخ كه رفيق راه سالك است - تتبع مقامات يعنى پيشرفت در مرتبه‌هاى زوال‌ناپذيرى كه سالك بدان مىرسد « 2 » - تلقى احوال يعنى دريافتن و اردات غيبى كه گاه‌گاه بدل سالك فرود آيد و در آمدوشد باشد « 3 » - دورى گزيدن از توهم تقرب و تمكين در حضرت حق .\r\n« سالك بايد آدابى را به كار بندد : مثلا از خداوند بامر و نهى چيزى نخواهد - نفس خود را در ظهور آثار نعمت الهى مخفى سازد « 4 » - اگر بر سرى از اسرار ربوبيت واقف شود آن را\r\n\r\n\r\n","description":"","footnote":"\r\n( 1 ) - از اينجا تعلق شديد و تسليم بىشرط تصوف اسلامى در برابر دين اسلام آشكار مىشود و علت پيروى صوفيه از همهء سنتها و فرمان‌هاى دينى بىآنكه چون‌وچرايى در آن باشد يا اگر تعليلى باشد ، تعليل ذوقى تأييدى است ، معلوم مىگردد و هركس بخواهد مبانى اعتقادهاى صوفيان ايران اسلامى را از دايرهء شرع بيرون برد و دربارهء بعضى از كارهاى آنان دست بتأويلها و توجيه‌هاى ادعايى بزند دچار اشتباه شده است .\r\n( 2 ) - المقام وقوف العبد بين يدى اللّه تعالى\r\n( 3 ) - الحال نازلة تنزل بالقلب و لا تدوم . پس هر مقامى در آغاز كار « حال » است كه در نهايت « مقام » مىشود و بدين جهت احوال مشايخ در مقامات و احوال مختلف است .\r\n( 4 ) - يعنى خود را غافل نداند چنان كه پيغامبر گفت : زويت لى الارض فاريت مشارقها و مغاربها ، و نگفت : فرأيت .\r\n","page_name":" 179 ","page_number":195},
  {"content":"\r\n\r\nفاش نسازد چه : افشاء السر الربوبية كفر - اوقات سؤال و دعا و سكوت و سموط را رعايت كند ، پيغامبر را بر همه احوال خود واقف شمرد و تصور نكند كه مىتواند منزلت او را تحصيل نمايد ، و در متابعت سنت او مبالغه نمايد و همهء بستگان او را از سادات و علما و مشايخ كه وارثان علم پيامبرند دوست بدارد - كمال اعتقاد را بشيخ بورزد و او را در عهد خود از باب تربيت و ارشاد و تأديب و تهذيب از همه كامل‌تر بشمارد و ملازم صحبت او باشد و تسليم تصرفات او گردد و بهرچه فرمايد منقاد و راضى شود و به هيچ وجه چه در ظاهر و چه در باطن به خود مجال اعتراض بر كارهاى او ندهد و در برابر وى چنان سلب اختيار از خود كند كه بىاشارهء او به هيچ كارى از امور دينى و دنياوى و مجاهدت و رياضت دست نزند و در كشف واقعات چه در خواب باشد و چه در بيدارى به دو رجوع كند و در محضر او ادب نگاه دارد و سخن بلند نگويد و با او بگشاده‌رويى رفتار نكند ، و هرگاه خواست با شيخ سخن گويد متوجه آن باشد كه شيخ فراغ خاطر دارد يا نه - حد مرتبهء خود نگاه دارد و هر حال را از كرامات و واقعات كه شيخ پنهان نگاه مىدارد چون او بر آنها دست يافت افشا نكند و به كسى بازنگويد - اسرار خود از شيخ پوشيده ندارد و هرچه از شيخ نقل مىكند به قدر فهم مستمع كند تا موجب سلب اعتقاد قاصران از شيخ نشود .\r\n« شيخ هم ملزم است آدابى را نسبت باعمال خود و نسبت بمريدان رعايت كند : اظهار پيشوايى نكند و خود را برتر از ديگران نشمارد و تا بر او مكشوف نشود كه مراد حق از حوالهء جماعت و مريدان به دو چيست در آن شروع ننمايد - پيش از تصرف در استعداد مريد مرتبهء استعداد او را بسنجد و بطريقى كه مصلحت سالك است اعمال او را راهنمايى كند - طمع در مال مريد يا خادمان او نكند - كار و گفتارش با هم سازگار باشد - با ضعيفان طريق رفق و مدارا سپرد - كلامش از شوايب هوا صافى باشد - اسرار مريد را نگاه دارد - مريد را بر سر جمع رسوا نسازد و اگر از او ناشايستى ديد از آن درگذرد و بملاطفت او را بصلاح آرد و از قضاى حقوق و تلطف و مهربانى و عيادت و نگاهداشت او غافل نماند - اوقات خود را بخلوت و آميزش با مردم بخش كند - غلبهء حال او را از اشتغال بوظايف دينى و عبادات بازندارد - قطع تعلقات و استفاده از حظوظ هر دو بر او آسان باشد و هر دو را از نظر دور ندارد . »\r\nدر آداب طريقت بآداب صحبت و معيشت و مسافرت و امور ديگر نيز توجه مىشود ليكن ذكر آن سخن را بدرازا مىكشاند و خواننده بايد خود بنفائس الفنون مراجعه كند .\r\n\r\n","description":"","footnote":"","page_name":" 180 ","page_number":196},
  {"content":"\r\n\r\n« سالك بايد بتزكيه و تحليهء نفس قادر شود . تزكيه اتصاف نفس است بصفت فنا كه ترك دنيا و كشتن آرزو در دل است ؛ و تحليه اتصاف نفس است بصفت بقا و آن تخلق به اخلاق الهى است يعنى به صدق و بذل و قناعت و تواضع و حلم و عفو و احسان و تازه رويى و شوخى ( بىآنكه بسخنان بد انجامد ) و الف و آميزش با خلق .\r\n« نخستين مقام از مقامات سالك توبه است و دوم ورع و پرهيزگارى و سوم زهد يعنى انصراف از امور دنيوى و چهارم فقر و پنجم صبر و ششم شكر و هفتم خوف و هشتم رجا و نهم توكل و دهم رضا .\r\n« از حالات سالك يكى محبت است و آن ميل روح است بمشاهدهء جمال ذات و اين حاصل نمىشود مگر آنكه دل سالك از محبت دنيا و آخرت خالى باشد ؛ و همهء وسايل وصول به محبوب را دوست بدارد ؛ و از موانع وصول خود اگرچه فرزند باشد حذر كند ؛ و اندك مراعات محبوب را بسيار داند و اطاعت بسيار خود را اندك . ديگر از حالات سالك شوق است يعنى خواستارى مداوم در تمتع از معشوق و ديگر غيرت و ديگر قرب است يعنى استغراق وجود سالك در عين جمع بغيبت از جميع صفات خود تا آنجا كه از صفت قرب و استغراق و غيبت خود هم غايب بود ؛ و ديگر حيا و ديگر انس و هيبت ؛ و ديگر قبض و بسط ؛ و ديگر فنا ( نهايت سير الى اللّه ) و بقا ( بدايت سير فى اللّه ) ؛ و ديگر اتصال و آن بعد از فناء وجود محبت و بقاء او به محبوب صورت بندد .\r\n« سالك كار خود را با خلوت آغاز مىكند تا در كورهء خلوت نفس او به آتش رياضت گداخته شود و از آلايش طبيعت صافى گردد و با توجه بحديث نبوى كه : « من اخلص للّه اربعين صباحا ظهرت له ينابيع الحكمة من قلبه على لسانه » اين خلوت چهل صباح است تا بهر صباحى حجابى مرتفع شود . سالك در خلوت بايد نيت كند تا از اغراض دنيوى و اخروى بر كنار باشد و از سر صدق و ضراعت روى به قبله بنشيند و تا تواند بر هيئت تشهد باشد و چنان پندارد كه در حضرت عزت نشسته است و پيغامبر در آنجا حاضر است تا بقيد وقار و احترام مقيد باشد .\r\n« گاه در خلوت و در اثناى ذكر و استغراق در آن حالتى بر سالك عارض مىشود كه از محسوسات فارغ شود . در آن وقت است كه بعضى از حقايق امور غيبى بر وى آشكار مىگردد چنان‌كه خوابيده را در خواب ، و اين را در اصطلاح صوفيان « واقعه » گويند . واقعه ممكن است راست باشد يا دروغ ، اما مكاشفه همواره راست است . شرط درستى واقعه\r\n\r\n","description":"","footnote":"","page_name":" 181 ","page_number":197},
  {"content":"\r\n\r\nدو چيز است نخست استغراق در ذكر و غيبت از محسوسات . دوم وجود اخلاص و تجريد سر و باطن از ملاحظهء اغيار .\r\n« از جملهء امورى كه صوفيان آن را مستحسن شمرده‌اند يكى سماع است ، و از لوازم سماع و آداب آن اخلاص نيت و اجتناب از حضور متزهدان و ارباب دنيا يا كسانيست كه بتكلف اظهار وجد و سماع كنند . بايد در مجلس سماع به سكون و وقار نشست و از حركات و اقوال زايد خوددارى كرد و تا بتوان از آن مجلس حركت نكرد خاصه در حضور شيخ ، و بايد كه با وجد و حال اندك مضطرب نشوند و اظهار سكر نكنند .\r\n« مقصد اعلاى صوفى معرفت حقايق است بطريق افاضت و اشراق كه از آن بعلم حقيقت تعبير مىكنند و موضوعات آن معرفت توحيد و معرفت نفس و روح و قلب ( دل ) و سر و عقل و برافتادن حجابهاى روح انسانى ، و ظهور عوالم مختلف از ملك و ملكوت و بيان تجلى ذات و صفات و بيان وصول به حضرت حق كه نتيجهء عنايت الهى و تصرف جذبات الوهيت تواند بود .\r\n« صوفيان را اصطلاحات و تعبيرات خاصى است كه خود منجر ببحث‌هاى جديد مىشود و همچنين است دربارهء معرفت احوال حروف كه مقصود از آن « آنست كه شرف كتاب خدا و آنچه درو مودع است از دقايق حكميات و لطايف الهاميات معلوم كنند » . به اين سبب صوفيان براى هر حرف از حروف هجا معنايى و خواصى قائلند . مثلا دربارهء حرف « س » چنين گفته‌اند :\r\n« حرف س ، او را حق تعالى از عالم امر آفريد و با او نه هزار و سيصد و هفتاد فرشته فروفرستاد . دندانهء اول او اشارتست بحقيقت باطن قلم ، و دوم بحقيقت علم ، و سيم بحقيقت امر ، و او حرفيست از حروف ظاهر اسم اعظم و او را ظاهريست و باطنى ، به ظاهر او سموات قائم است و به باطن او عرش و كرسى و بدان سبب چون ب در اول افتاد در « بسم » بعد از ب آمد . » و دربارهء حرف « ح » چنين آورده‌اند : « ح حرفيست از اسرار حيات مبثوثه در روح و او شكلى است كه حق تعالى در عالم كرسى او را بيافريد و وجود او بسر لطيفهء حيات بارز شود و جهت اين معنى وجود او در لوح همچو وجود او آمد در كرسى ، و مرتبهء او در لوح همچو مرتبهء او در كرسى ، مگر آنكه او در كرسى اشاره است بانبعاث روح در عوالم كه قابل حياتند و در لوح اشاره است بانبعاث علم ؛ و هركس بوقت طلوع آفتاب و در وقت گرما هر اسمى را از اسماى حق كه اول او ح باشد همچو يا حى يا حكيم يا حنان يا حليم بخواند گرما\r\n\r\n","description":"","footnote":"","page_name":" 182 ","page_number":198},
  {"content":"\r\n\r\nدر او اثر نكند و آنچه ارباب احوال بر سر آتش نشينند و روند و بدان بازى مىكنند و در ايشان اثر نكند ، هم بواسطهء اين معنى است . . .\r\n« از جملهء علوم صوفيان علم فتوت است و آن عبارتست از معرفت و كيفيت ظهور نور فطرت انسانى و استيلاى آن بر ظلمت نفسانى تا فضايل خلايق را بتمامى ملكه شود و رذايل به كلى منتفى گردد . مظهر فتوت ابراهيم بود و بعد از او يوسف و بعد از او از پيغامبران بمحمد ص رسيد و از او بعلى عليه السلام . پس جوانمردان همه تابع على باشند و هرچه يابند از متابعت او يابند ؛ و از على بفرزندان او و بسلمان و صفوان رسيد . فتوت بحقيقت اتصافست بصفات حميده و تخلق باخلاق پسنديده و منفعت آن آنست كه جوانمرد پيوسته شادمان و خوش‌دل باشد و مشفق و ناصح خلق خدا در مصالح دين و دنيا ، و بمهمات دينى و دنيوى ايشان بىتكلف قيام نمايد و چنان كه خود بكسب كمالات مشغول باشد رفقا و اصحاب را بر آن دارد .\r\nمبانى و اصول فتوت هشت است : وفا ، صدق ، امن ، سخا ، تواضع ، نصيحت ، هدايت ، توبه ؛ و حاصل و نتيجهء آن اتصاف بفضايل اخلاق و اجتناب از رذايل اوصاف است و تمامت فضايل در چهار چيز منحصرست : عفت و شجاعت و حكمت و عدالت به شرط استعداد . فتوت داشتن هفت صفت است : مردى ، بلوغ ، عقل ، دين ، صحت بنيه ، مروت ، حيا . فتيان را مراتب و درجات و همچنين اصطلاحات خاص است « 1 » .\r\nنقل خلاصه‌يى از گفتار شمس الدين محمّد آملى دربارهء اصول و مبادى سلوك و علوم مختلف تصوّف و فتوّت درينجا بپايان رسيده است و اينك لازم است در وضع خانقاهها و كيفيّت حال صوفيان در آنها و احوال مريد و مراد و چگونگى تعليم متصوّفه و مراحل آن و نظاير اين مسائل به نحوى كه در قرن هفتم و هشتم متداول بود ( و در قرنهاى بعد هم تغييرات عمده نيافت ) باختصار تمام سخن گوييم « 2 » :\r\n\r\n\r\n","description":"","footnote":"\r\n( 1 ) - نقل همهء مطالب مربوط بتصوف و فتوت و اصطلاحات و تعبيرات آنها چنان كه در نفايس الفنون آمده است اينجا ميسر نيست و براى اطلاع از آن رجوع شود به كتاب مذكور ج 2 - ص 2 - 128 .\r\n( 2 ) - در اين مورد مخصوصا از مقالهء خود بنام تاريخ تعليم و تربيت ايران از قرن هفتم تا قرن دهم كه در تمام شماره‌هاى سال چهارم مجلهء مهر ( 1315 شمسى ) درج شده است بطريق تلخيص و اقتباس استفاده مىكنم .\r\n","page_name":" 183 ","page_number":199},
  {"content":"\r\n\r\n\r\nخانقاهها\r\nهنگامى كه مغولان بايران مىتاختند خانقاههاى ايران بىشمار بود و تقريبا در هر شهر و ناحيه‌يى يك يا چند از آنها ديده مىشد .\r\nتقريبا در همه كتبى كه دربارهء صوفيان اين عهد خواه در ايران و خواه در هند و روم نوشته شده بنام خانقاههايى كه خاص فرقه‌هاى متعدد صوفيه و يا منحصرا خاص شيوخى بوده است بازمىخوريم . غالب اينها را رجال و معاريف عهد مىساختند و بر درويشان وقف مىكردند . رحّالهء معروف « ابن بطوطه » ( 703 - 779 هجرى ) ازين خانقاهها و زاويه‌ها در ايران بسيار ديده و از آنها ضمن ذكر بسيارى از بلاد ايران از حدود خوزستان تا بلاد خوارزم اسم برده است « 1 » . اين خانقاهها گاه باسم زاويه و گاه باسم مدرسه « 2 » و گاه باسم رباط خوانده مىشد .\r\nاميران و وزيران زمان و بعضى از ايلخانان همچنانكه مدارس مهمّى درين عهد تأسيس كردند بايجاد خانقاههايى نيز همّت گماشتند . از جملهء اين خانقاهها يكى آنست كه غازان خان در تبريز ترتيب داد و ديگر آنكه اولجايتو در سلطانيه بنا كرد و اين خان را در همدان نيز خانقاهى بود « 3 » و همچنين وزير آن دو خان يعنى رشيد الدين فضل اللّه در سلطانيه و پسرش غياث الدين در سرخاب تبريز خانقاهى ساختند « 4 » .\r\nخانقاهها چنان كه از مطالعه در احوال صوفيان به خوبى مىتوان دريافت ، به چند قسمت تقسيم مىشد كه قسمت بزرگترى از آن تالارى وسيع بود خاص اعمالى از قبيل ذكر جمعى و يا سماع و يا گرد آمدن براى طعام و يا نشستن شيخ با اصحاب خود در آنجا ، و اين قسمت\r\n\r\n\r\n","description":"","footnote":"\r\n( 1 ) - رحلهء ابن بطوطه چاپ مصر صفحات 120 ، 121 ، 125 ، 126 ، 136 ، 252 و غيره از ج 1 .\r\n( 2 ) - ايضا رحلهء ابن بطوطه ج 1 ص 121 .\r\n( 3 ) - تاريخ وصاف ص 386 و حبيب السير ج 3 ص 108 .\r\n( 4 ) - مجلهء مهر سال سوم شمارهء اول . - صفوة الصفا ، ابن بزاز ص 119 و 303 و 187 و 291 .\r\n","page_name":" 184 ","page_number":200},
  {"content":"\r\n\r\nرا « جماعت‌خانه » مىگفتند . قسمت ديگر زوايا و حجره‌هاى متعدّد بود خاص پير و سالكان و خادمان ، و علاوه بر اين خانقاه را مطبخ و متوضّا و جز آن نيز بود . زاويهء شيخ محل عبادت و ذكر و فكر وى بود و كسى جز خادمان كه به خدمت و پرستارى پير مىرفتند اجازت ورود بدانها نداشت . دسته‌يى ديگر از زوايا خاص سالكان بود كه در آن « خلوت » مىكردند و برياضت و سلوك مشغول مىشدند و هر سالكى را كه در خلوت بود زاويهء خاص تعيين مىكردند .\r\nهر شيخى در خانقاه خادمى خاص داشت مثلا خادم ابو سعيد « حسن مؤدّب » و خادم شيخ زاهد گيلانى « محمّد خليلان » و خادم شيخ صفى الدين اردبيلى « صلاح » نامى بود . اين خادمان غالبا رابط ميان سالكان و پير بودند و نيز ادارهء امور خانقاه و ارتباط آن با خارج در دست ايشان بود و پرستارى شيوخ و پيروان او مىكردند در حاضر كردن غذا و چيزهاى ديگر . علاوه بر خادم خاص « جماعت خادمان » مركّب از خدّام جزء براى آشپزى و يا پاكيزه داشتن خانقاه و رسيدگى بامور جزئى سالكان و امثال اينها در خانقاهها بسر مىبردند و نيز كسانى مانند مؤذّنان و گويندگان و سقّا و فرّاش در هر خانقاه كار مىكردند .\r\nعوائد خانقاهها از محل اوقاف و نذرهاى اشراف و هداياى اطراف و نظاير اينها فراهم مىآمد و ميان همهء اهل خانقاه قسمت مىشد و كمتر اتّفاق مىافتاد كه شيوخى مانند نظام الدين اولياء عوائد را در خزانهء خانقاه گرد آورند و بتدريج خرج كنند و معمولا غالب پيران از باب توكّل چيزى براى فردا نگاه نمىداشتند « 1 » .\r\n\r\n\r\n","description":"","footnote":"\r\n( 1 ) - دربارهء اين موارد رجوع شود به اوراد الاحباب و فصوص الآداب ، نسخهء عكسى كتابخانهء مركزى دانشگاه ورق  105 a  . صفوة الصفا ص 28 ، 120 ، 122 ، 125 ، 126 و جز آن . مناقب افلاكى ص 777 چاپ جديد و مآخذ ديگر خاصه آنچه در شرح حال مشايخ نوشته‌اند ؛ و همچنين كتب ديگر صوفيه بكرات و دفعات .\r\n","page_name":" 185 ","page_number":201},
  {"content":"\r\n\r\n\r\nدسته‌هاى صوفيان\r\nاز آنچه گذشت نيك دريافته مىشود كه در خانقاه سه گروه وجود داشت : 1 ) پير يا مراد يا قطب كه در هر خانقاه تنها يك تن بود كه در آن سمت رياست و اولويت و پيشوايى داشت . 2 ) مريدان و سالكان كه خود به چند درجه تقسيم مىشدند . 3 ) خدّام و امينان كه بيشتر براى تبرّك و ثواب اخروى خدمت صوفيان و سالكان را بر عهده داشتند . جملهء اين گروهها را صوفى مىگفتند امّا صوفيه بتقسيم كاملترى به دو دسته تقسيم مىشوند : واصلان و سالكان . سالكان نيز بدستهء طالبان وصول و طالبان جنّت تقسيم مىشدند و در ميان گروه اخير دسته‌يى بنام فقرا وجود داشتند كه داراى مشرب وسيعى بودند و اصل تربيتى ايشان ترك تمام علائق و زخارف دنيوى بود و ازين جهت بصوفيهء حقيقى بسيار نزديك بودند و غالبا در خدمت مشايخ تصوّف بسر مىبردند « 1 » .\r\n\r\nتربيت صوفيان\r\nتربيت صوفيان روش عملى داشت و در آن طى مراحلى از سلوك و اعمال معيّنى براى تزكيهء نفس معتبر بود كه هريك با شرايط خاص و تحت نظر شيخ انجام مىپذيرفت و اگر استعدادى بكمال در سالك تشخيص داده مىشد بپوشانيدن خرقه بر او پايان مىيافت . دبستانهاى علمى طريق كمال را بحث و استدلال مىدانستند و كتاب و مطالعه و مباحثه و جدال در آن زياد مؤثّر بود و به عمل توجّه نداشتند ، امّا در طريق تصوّف تنها كتاب و بحث و مطالعه را كافى نمىشمردند و براى رسيدن بكمال خصوصا برياضت و طىّ مراحل سلوك اهميّت فراوان مىنهادند و بدين ترتيب تربيت صوفيه عملى بود و از نظر دورى مىجست . با اين همه علوم ظاهرى يكباره در طريقت بىارج نبود زيرا صوفى كامل آن را مىدانستند كه پيش از دخول در مراحل سلوك خصوصا در علوم شرعى وقوف يافته باشد امّا علم ظاهر را هنگامى سودمند مىشناختند كه بصيقل\r\n\r\n\r\n","description":"","footnote":"\r\n( 1 ) - دربارهء معنى فقر و فقرا و شرايط كار و تربيت آنان و تشريفاتى كه در اين مسائل داشتند رجوع كنيد به فتوت‌نامهء ملا حسين كاشفى و به مجلهء مهر سال چهارم ، مقالهء تعليم و تربيت در ايران بقلم نگارندهء اين سطور .\r\n","page_name":" 186 ","page_number":202},
  {"content":"\r\n\r\nعرفان جلا يافته و رسانندهء صاحب علم بحقيقت شده باشد و اين معنى از گفتار شيخ صفى الدين اردبيلى عارف بزرگ و بلندمقام قرن هشتم به خوبى برمىآيد كه گفته است :\r\n« من نمىگويم كه علم حجابست ، بلكه مىگويم پندار در حجابست . اگر آبى باشد غير طهور چه بايد كردن كه طهور گردد ؟ مولينا بديع الزمان ( كه از شيخ در همين باب سؤال كرده بود ) گفت آبى ديگر اضافت آن بايد كردن تا هر دو آب بهمديگر رسند و آن آب طهور گردد .\r\nشيخ فرمود من نيز همين مىگويم كه چون آبى بر ظاهر زمين است و بملاقات چيزى غير طهور شد ، و آبى در اندرون زمين است كه طهور است ، ليكن حجاب در ميان هر دو خاكى است كه حايل است ميان هر دو ، اگر خاك آن را از ميان بردارند و هر دو آب بهمديگر رسند ، طهور گردد ، همچنان اگر به آب علم ظاهرى طهارت نفس حاصل نيايد كه در مدارس بلقمهء حرام و غيرها آلوده شده باشد ، به آب علم باطنى ناچار باشد تطهير كردن . پس بكلنگ لا إله الا اللّه حجاب نفس از ميان ببايد برداشتن تا هر دو آب علم ظاهرى و باطنى بهم رسند و طهارت حاصل آيد ، پس نفس در ميان حجاب باشد نه علم . » « 1 »\r\nازين مقدّمه درمىيابيم كه طرز تعليم صوفيه موقوف بر مطالعهء كتابها و دفاتر و درس و بحث نبود ولى به همان نحو كه در صحايف پيشين گفته‌ايم در قرن هفتم و هشتم بحث علمى دربارهء تصوّف و مباحث آن رواج يافت و كتابهايى درين زمينه پرداخته شد و مبناى درس و مطالعه در تصوّف و عرفان قرار گرفت منتهى بايد آگاه بود كه مطالعهء مجرّد اين كتابها و ساير مقالات عرفانى به هيچ روى براى منظور عرفانى كه وصول بمقام كشف و شهود است كافى شمرده نمىشد بلكه اين امر در خانقاه وزير دست مشايخ با رياضت و لوازم آن‌كه شرح داده خواهد شد ، ميسّر مىبود و حتّى غالبا معتقد بودند كه رسالات و كتب عرفانى را بايد پس از وصول بمقامات عالى مطالعه كرد تا فايده‌يى از آنها حاصل شود . شيخ صدر الدين پسر شيخ صفى الدين « گفت كه در اوايل حال مطالعهء رسالهء قشيرى مىكردم و پيش مولينا جمال الدين خضر طارمى قدس اللّه سره مىخواندم ، شيخ فرمود اولا كار مىبايد كردن و آن معاملات حاصل كردن ، آنگاه مطالعهء اين مقالات كردن تا فايده دهد و آن معاملهء خود را در آنجا مطالعه كند و بداند كه آن معامله اينست و اگر اولا مطالعهء مقالات كنند و آن معاملات\r\n\r\n\r\n","description":"","footnote":"\r\n( 1 ) - صفوة الصفا ص 153 .\r\n","page_name":" 187 ","page_number":203},
  {"content":"\r\n\r\nحاصل نكرده [ باشند 
  ] فايده ندهد و از كار بازمانند همچنانكه سياه غلامى هر روز بميدان مىرفتى و نيم درم حاصل مىكردى و بدان قناعت مىنمودى در وجه قوت ، روزى گنجنامه‌يى يافت و از آن شاد شد و تا شب بمطالعهء آن گنجنامه مشغول شد و از آن ميدان رفتن و نيم درم حاصل كردن بازماند و طلب گنج نيز نكرد و گرسنه مانده بود و نيم درم هر روز نيز فوت شد . پس مطالعهء مجرد گنجنامه او را هيچ فايده نداشته باشد بلكه از كسب نيز باز داشته » « 1 » .\r\n\r\nشيخ\r\nمربّى سالكان و رئيس اهل خانقاه را كه نظير مدرّس و مربّى طالبان علم در مدارسست ، « شيخ » و « پير » يا « قطب » و « مراد » مىگويند . رسيدن بچنين مرتبهء بلند به آسانى ممكن نبود بلكه شرايطى دشوار داشت كه بعد از سالها رنج و مجاهدت حاصل مىتوانست گشت . شيخ كسى بود كه از يكى از مشايخ طريقت اجازهء ارشاد داشته و لياقت وى براى احراز اين مقام ثابت شده و از پيرى خرقه گرفته و صحت نسب خرقه‌اش را محقّق كرده باشد ؛ از علم شريعت و طريقت و حقيقت آگاه باشد و عمل اين هرسه علم به تمام و كمال بجاى آورده ؛ تمام مراحل و مقامات سلوك و كيفيّت مقامات و چگونگى منازل و مراحل اين راهها را ديده و آزموده باشد تا بتواند مشكلات كار سالكان را در هر قدم حلّ كند و آنانرا به منزل مقصود رساند ؛ از صفات بشرى يكباره پاك شده و در او از هواجس نفسانى هيچ نمانده و بهمانگونه كه بو الحسن خارقانى دربارهء ابو سعيد ابو الخير مىگفت « همه حق » شده باشد ؛ هيچگاه قدمى خلاف شريعت و طريقت و حقيقت برندارد ؛ در عالم صحو باشد نه در عالم سكر چه « اهل سكر مسلوب الاختيار باشند و ازيشان تربيت و ارشاد نيايد » « 2 » ، تا رونده در راهست و به مقصد نرسيده پيرى را نشايد زيرا كه او هنوز محتاج پيرست تا او را دلالت كند و به مقصد رساند .\r\n\r\n\r\n","description":"","footnote":"\r\n( 1 ) - صفوة الصفا ص 188 .\r\n( 2 ) - صفوة الصفا ص 166 . « صحو عالم عقل است و بشريت و سكر عالم عشق . هركه در عالم صحو باشد در عالم عقل و بشريت باشد و به خود و غير و باحوال دنيا و عقبى مشغول باشد و اين عالم اختياريست »\r\n","page_name":" 188 ","page_number":204},
  {"content":"\r\n\r\nاوحدى در جام‌جم لوازم شيخى را چنين بيان مىكند :\r\n شيخ را علم شرع بايد و دين * حكمتى كآن بود درست و متين\r\nنفسى طَيّب و دَمى مشكى * سر و مغزى منزّه از خشكى\r\nخاطرى مطمئن و چشمى سير * در مَضاى سخن جسور و دلير\r\nكارها كرده در خلا و ملا * رخ نپيچيده از عذاب و بلا\r\nبوده در حكم مرشدى ز نخست * برده فرمان اوستادى چست\r\nفارغ از حجّت و قياس شده * در نهان آدمىشناس شده\r\nدر ولايت بمسند شاهى * برنشسته ز روى آگاهى\r\nنه ز ردّ خسى دلش رنجه * نز قبول كسى قوى پنجه\r\nگفته جانش بصبر ايّوبى * سخت را سست و زشت را خوبى\r\nنه كسى را گرفت بر كارش * نه شكن در قبول گفتارش\r\nگشته يار از كتاب و از سنّت * طالبان را بسعى بىمنّت\r\nوقتشان بر سر زبان راند * كه خدا خواهد و خدا داند\r\nبر تو هر مشكلى كه گيرد عقد * كندش كشف بر تو در دم نقد\r\nروح در عرش و جسم در زندان * چهرهء او گشاده لب خندان\r\nاگرش مال كم شود شادست * و گر افزون شود برش بادست\r\nدنيى او ز بهر دين باشد * خرمنش بهر خوشه‌چين باشد\r\nشهر تا شهرها به پاك روى * بازوى او بعقل و شرع قوى\r\nدل او از ريا بپرهيزد * نورش از نور كبريا خيزد\r\nهرچه خواهد فلك فراخور او * دم‌بدم حاضر آورد بَرِ او\r\nشغل او بهجت و سرور بود * كارش ارشاد يا حضور بود\r\nاز پى جمع ساز و آلت او * كرده ايزد به خود كفالت او\r\nمظهر حق و مظهر تحقيق * بر خلايق دلش رحيم و شفيق \r\n\r\n","description":"","footnote":"","page_name":" 189 ","page_number":205},
  {"content":"\r\n\r\n ديدن و داد او مبارك فال * خبر و ياد او همايون حال\r\nروى او هيبت و وقار دهد * حق او لطف و خلق بار دهد\r\nمس ببويش ز دور زر گردد * خس بيادش به از گهر گردد\r\nهركه با او نشست شاهى شد * و آنكش آمد بدست ماهى شد\r\nگر مريد كسى شوى اى كس * اين طلب كن كه در جهان اين بس\r\nاين كسان بازِ دست سلطانند * وان دگرها مگس همى رانند\r\nبچنين پير دست بايد داد * كه جوان را كند ز بند آزاد « 1 » \r\nملا حسين واعظ كاشفى سبزوارى شرح مبسوطى در شرايط و واجبات و مستحبّات و اصل و ثبات و ميزان و ادب شيخى داده است كه مجملى از آن درينجا نقل مىشود . وى گويد : - شرائط شيخى هفت است . اول معرفت كامل يعنى خود را شناخته باشد تا ازو شناخت حضرت حق حاصل گردد . دوم فراست تمام كه چون نظرش بر مريد افتد داند كه از او چه ميآيد و او را چه كارى بايد فرمود . سيم قولى بكمال كه چون مريد بعقبه‌يى درماند به قوت معنى تواند كه او را برهاند . چهارم استغناى تمام كه حاجت خود به غير از حضرت سبحانه و تعالى رفع نكند . پنجم اخلاص بليغ كه از روى و ريا بر طرف باشد و هيچكس را بواسطهء مال و جاه و منصب دنيا تعظيم نكند . ششم راستى و درستى كه سخن حق از هيچكس بازنگيرد و در سخن گفتن ميل و مداهنه نكند . هفتم شفقتى بغايت تا مصالح مريد و همهء مسلمانان را بر مصالح خود مقدم دارد . واجبات شيخى چهار است : اول آنكه مريد را از جميع كدورات معاصى برماند و بجميع اوامر و مستحبات مشغول سازد . دوم هرچه بمريد فرمايد بايد كه خود بجاى آورده باشد و از هرچه مريد را نهى كند خود نيز ترك آن كرده باشد . سيم آنكه خود را چون راعى داند و مريدان را چون رمه و به هيچ نوع در محافظت ايشان تقصير نكند . چهارم آنكه در مال مريد به جهت خود تصرف نكند و جهت مهمات خود نبرد . مستحبات شيخى دو است : اول باشارت پند دهد تا تواند نه بعبارت ، دوم آنكه تا تواند برفق تأديب كند نه بعنف .\r\nاصل شيخى سه است : اول متابعت سخن حق سبحانه و تعالى ، دوم مراعات شريعت محمد مصطفى ، سوم اعتقاد كردن بولايت على مرتضى . ثبات شيخى بر مثال دريا بودن است ،\r\n\r\n\r\n","description":"","footnote":"\r\n( 1 ) - جام‌جم ص 155 - 157 .\r\n","page_name":" 190 ","page_number":206},
  {"content":"\r\n\r\nيعنى به هيچ نوع تغيير و تبديل در خود راه ندهد و همه چيز را تحمل كند . ميزان شيخى آنست كه مريد را از ظلمات كفر جلى و خفى رهاند و بسرحد نجات رساند . ادب شيخى آنست كه نظر خيانت بر هيچكس نكند و بر همهء خلق مهربان باشد » ( فتوت‌نامهء سلطانى )\r\nپيران بر چهار طبقه‌اند : 1 ) پير ارشاد يعنى شيخ ، و او بزرگ دسته‌يى از صوفيان است و پير حقيقى در اصل اوست و ديگران فرعند 2 ) بعد از پير ارشاد پير صحبت است كه خرقهء صحبت مىدهد 3 ) بعد ازو پير تربيت است كه او را پدر طريقت نيز گويند 4 ) و بعد ازو پير تكبير .\r\nصوفيان دربارهء لزوم شيخ و وجوب انتساب بوى مبالغه مىكردند زيرا مدار طريقت را بر او مىدانستند و مىگفتند « الشيخ فى قومه كالنّبىّ فى امّته » . گفتار مشايخ درين‌باره بسيارست و از آن جمله سخن اوحدى را درينجا نقل مىكنيم كه گفته است :\r\n قايدى بايد اندرين مستى * كه بداند بلندى از پستى\r\nنبود نيك نزد بيداران * راه بىيار و كار بىياران\r\nسودجويى ره زيان بگذار * كار خود را بكاردان بگذار\r\nهم دليلى بدست بايد كرد * در پناهش نشست بايد كرد\r\nسر ز فرمان او نپيچيدن * كام خود در مراد او ديدن\r\nچشم بر قول او نهادن و گوش * خواستن حاجت و شدن خاموش\r\nشرّ شيطان هميشه در كارست * دفع او بىرفيق دشوارست\r\nهركه او را نگاهبانى نيست * بىگزندى و بىزيانى نيست\r\nعقباتى درشت در راهند * كه ز آفاتشان كم آگاهند\r\nكار بىمرشدى بسر نرود * راه ازين ورطها بدر نرود\r\nبىولايت تصرّف اندر دل * نتوان كردن از ولى مگسل \r\nو حتّى كسانى كه پيش از دخول در خدمت شيخ ببعضى مراتب و احوال رسيده بودند در جستجوى شيخى كامل برمىآمدند . وقتى كسى به خدمت شيخ مىپيوست شيخ بدقّت در\r\n\r\n","description":"","footnote":"","page_name":" 191 ","page_number":207},
  {"content":"\r\n\r\nاحوال او تفرّس مىكرد و اگر در او استعدادى مىيافت بتربيتش همّت مىگماشت و اگر استعداد او را از مقام خود فراتر مىديد او را بشيخى كاملتر راهبرى مىكرد و گاه هم تربيت او را بر عهدهء شاگردان مستعد خود مىنهاد و اين امر در خانقاهها عموميّت داشت .\r\nاگرچه در لزوم ارشاد سالك زير دست شيخى كامل ترديد جايز نبود ، با اينحال گاه ممكن بود كه از پيران رفته و از مددهاى روحانى آنان تربيت يافت . مثلا بو الحسن خارقانى مدّعى بود كه از بايزيد تربيت روحانى گرفته و بهاء الدين نقشبندى دعوى داشت كه از خواجه عبد الخالق غجدوانى در غيب تربيت يافته است « 1 » .\r\nبر رويهم بايد دانست كه مشيخت در نظر صوفيان يك نوع مأموريت الهى بود نه امرى عادى كه از همه كس ساخته باشد . باخرزى شيخ را واصلى مىداند كه « او را بازمىفرستند به جهت تكميل ديگران عن اذن الهى و بصيرة تامة و هذا مرشد الحقيقى و الداعى الى سواء السبيل . و مراد از شيخ اين‌چنين كس است كه بالهام الهى بتربيت مريدان و ارشاد ايشان مشغول گردد » « 2 » . نشان چنين كسى « آنست كه بخواطر عارف باشد يعنى خاطر نفسى و شيطانى و ملكى و ربانى را بداند و تميز داند كردن و به آن اصلى كه خواطر ازو منبعث مىشود عارف باشد و حركات ظاهر او را بداند و علل و امراضى كه نفس را از صحت وصول به عين الحقيقة صارف و مانع مىآيد به آن عالم و عارف باشد و داروهايى كه اين امراض نفس را زايل مىكند بداند و اعيان اين ادويه [ را 
  ] شناسا باشد يعنى كه برأى العين آن را ديده باشد و خود استعمال كرده نه آنكه شنيده باشد و ياد گرفته . . . ، همچنين نيز شيخ مىبايد كه صاحب ذوق باشد و راه ديده . . . و شيخ را مىبايد قوهء دين انبيا باشد و تدبير اطبا و سياست ملوك ، و به زمان استعمال ادويه و مزاج مريد هم عارف باشد و بعوايق و علايق خارجى كه مشوش حال مريد است هم عارف باشد » « 3 » .\r\n\r\n\r\n","description":"","footnote":"\r\n( 1 ) - نفحات الانس چاپ هند ص 275 و 345 .\r\n( 2 ) - اوراد الاحباب و فصوص الآداب نسخهء عكسى كتابخانهء مركزى دانشگاه ورق  103 a  .\r\n( 3 ) - ايضا ورق  103 b  .\r\n","page_name":" 192 ","page_number":208},
  {"content":"\r\n\r\nباخرزى در دنبال اين سخنان شرايطى را كه شيخ بايد هنگام تعليم در نظر داشته باشد ذكر مىكند و دربارهء آنها بتفصيل سخن مىگويد . موجز سخن او آنست كه چون شيخ مريد را تحت تعليم قرار داد نبايد او را اجازت هيچ كارى دهد و بايد ويرا بر آن دارد كه هيچيك از احوال خويش را از شيخ پنهان نكند ؛ نخست او را در ارادت و طلب بيازمايد و آنگاه در طريقت به سختى و شدّت اندازد ؛ آنچه مىگويد به قدر عقول شنوندگان باشد و اگر مريد را در احتجاج و استعمال عقل ثابت‌قدم بيند او را از خانقاه براند تا بقيّهء اصحاب را بفساد نيارد و نيز اگر مريد را بسخن خود بىاعتقاد بيابد او را بخانقاه راه ندهد .\r\n« شيخ را بايد كه سه مجلس باشد : يكى مجلس عام و دوم مجلس اصحاب و سيم مجلس خاص با هر مريدى على الانفراد . اما در مجلس عام واجب آنست كه هيچ مريد سالك را نگذارد كه آنجا حاضر شود و اگر حضور مريدان را روا دارد در حق ايشان بد كرده باشد ؛ و شرط اين مجلس آنست كه سخن از نتايج معاملات كه آن احوال و كرامات است و محافظت آداب شريعت كه رجال اللّه كرده‌اند و احترام ايشان مر احكام دين را ، از اين باب گويد . و اما در مجلس اصحاب شرط آنست كه از نتايج اذكار و خلوات و فوايد رياضات سخن گويد و اين معانى را در ميان آورد تا شوقى در وقت مريدان سالك پيدا آيد و اما در مجلس خاص با هر مريدى از اصحاب شرط آنست كه آن مريد را زجر و بازخواست كند و سرزنش كند و حالى كه مريد را از سلوك روى نموده باشد با او بگويد و نقص آن را بيان كند ، دون‌همتى مريد را و نقصان كار او را بگويد و حال و كار او را تحسين و مدح نكند تا نبايد كه مريد در فتنه افتد و از كار بازماند » « 1 » . شيخ نبايد بقوّهء حضور خود اعتماد كند و از خلوت داشتن با خداى غافل بماند و به همين ترتيب از توكّل و تجريد و ترك دنيا . شيخ نبايد در شبانه روز بيش از يك مجلس با مريدان بنشيند و بايد او را زاويهء خاص باشد كه هيچكس در آن راه نيابد مگر خادم خاص او .\r\n\r\n\r\n","description":"","footnote":"\r\n( 1 ) - اوراد الاحباب و فصوص الآداب ورق  104 b  و  105 a  .\r\n","page_name":" 193 ","page_number":209},
  {"content":"\r\n\r\n\r\nسالك\r\nكسى را كه براى سلوك و طىّ طريق بخانقاه مىرفت و ربقهء طاعت شيخ را بر گردن مىنهاد مريد و سالك مىگفتند . مريدان بر دو دسته بودند : مريدان اصحاب خلوت و مريدانى كه اصحاب خلوت نبودند . مريدان اصحاب خلوت سالكان طريقت‌اند و شيخ در تربيت آنان شرايطى را مىبايست رعايت كند و آنان نيز خود وظايف خاصى داشتند . اين دسته تا پايان كار سلوك نمىبايست زاويه و خانقاه و شيخ خود را رها كنند و با شيخان و مريدان شيخان ديگر سخن گويند يا با آنان بنشينند .\r\nامّا مريدان ديگر كه اصحاب خلوت نبودند چنين شرايط سنگينى در كارشان نبود و معمولا جز در مجلس شيخ بخانقاه نمىرفتند و مابقى اوقات را در ميان خلق بسر مىبردند و بفرمان شيخ بر جفا و ايذاى خلق و جور اصحاب صبر مىكردند و آن را نوعى از رياضت نفس مىشمردند « 1 » .\r\nوظايف مريد چنين بود كه مىبايست نفس و روح خود را تسليم شيخ كند و هرگز با او مخالفت نورزد و در اعتقاد به او راسخ و صادق باشد و طعام و شراب را تصفيه كند يعنى از حلال‌ترين وجهى ساخته گرداند و ردّ مظالم كند و يارى موافق طلب دارد تا او را درين كار مدد باشد ، و نفس را بشناسد و برياضتهاى بسيار او را ادب كند و وادارد تا از آنچه دوست دارد برى شود و بهرچه خلاف هواى او و در دين پسنديده است عادت كند و از شهوات دور شود و تحمّل رنجها و دشواريها بر او آسان گردد ؛ و جهد كند تا خواب را ببيدارى و سيرى را بگرسنگى و رفاهيّت را به سختى مبدّل سازد تا از جملهء توبه‌كارانى باشد كه به محبّت خداى مخصوص گشته‌اند ؛ همچنين مريد مىبايست نسبت بشيخ رعايت كمال ادب كند و با او گستاخ نباشد و احوال او را با كس بازنگويد و اسرار خانقاه و حتّى احوال خود را نيز پوشيده دارد ؛ و دايم ملازم استاد باشد و در حضور و غياب بر اشارت پير رود و با شيخ خود چون‌وچرا نكند و اگر زلّتى ازو صادر شود تسليم حكم شيخ باشد ؛ و از قيد مال‌وجاه بيرون آيد ؛ دايم سر در پيش انداخته باشد و در فكر و ذكر و\r\n\r\n\r\n","description":"","footnote":"\r\n( 1 ) - اوراد الاحباب ورق  107 a  .\r\n","page_name":" 194 ","page_number":210},
  {"content":"\r\n\r\nاشتغال به حق بسر برد « 1 » .\r\nپذيرفتن سالك بخانقاه ، بعد از آزمودن او ، با توبه آغاز مىشد . درين هنگام شيخ آيهء توبه بر او مىخواند و مريد مىگفت توبه كردم و از جميع مناهى و ملاهى و هرچه مخالف سخن حضرت حق و پيامبر اوست بازگشتم .\r\nمريد اين توبه را نمىبايست بشكند و گرنه بنفرين شيخ و نفرت سالكان گرفتار مىشد . هركه توبه مىكرد و در صف درويشان مىآمد جامهء اهل تصوّف مىپوشيد و كلاه اهل فقر بر سر مىنهاد . اوحدى در باب توبه و منافع و لوازم آن در جام‌جم چنين آورده است :\r\n شستن جان و تن ز ظلمت عار * نتوان جز به آب استغفار\r\nدست وقتى بتوبه دانى برد * كه ز اوصاف بد توانى مرد\r\nتا دلت را ز غير او رنگيست * پيش راهت ز شرك خرسنگى است\r\nدست دادى كه توبه كردم زود * دست دادى و دل نداده چه سود\r\nتوبه كآن تن كند نمازى نيست * كار بىدل مكن كه بازى نيست\r\nتوبه چون باشد از خللها دور * از محبّت بدل درآيد نور\r\nتوبه اوّل مقام اين راهست * آخرينش محبّت شاهست\r\nتوبه را با سلوك اين هنجار * همچو پرهيزدان و داروى كار\r\nرخ چو در توبه آورى ز گناه * توشه از درد ساز و گريه و آه\r\nبازگرد از در هوى و هوس * بطريقى كه ننگرى از پس\r\nنه كه چون توبه از گناه كنى * باد پندار در كلاه كنى\r\nبر نهى ميزر و كلوته بسر * دل پى سيم و چشم در پى زر \r\n\r\n\r\n","description":"","footnote":"\r\n( 1 ) - دربارهء آداب مريدان كه نقل همهء آنها در اينجا ممكن نيست - رجوع شود به - اوراد الاحباب از ورق  107 b  تا  113 a  ؛ و بفتوت‌نامهء سلطانى از ملا حسين واعظ كاشفى ؛ و به نفائس الفنون ، باب « علم تصوف » .\r\n","page_name":" 195 ","page_number":211},
  {"content":"\r\n\r\n از سر اينهات تا بدر نرود * در منه پاى تات سر نرود\r\nدست پيمان بده به اين مردان * دست دادى مباش سرگردان\r\nدر مياور بعهد ايشان دست * كآنكه اين عهد را شكست شكست\r\nخود نبايد بكوى توبه گذشت * آنكه يك روز بازخواهد گشت\r\nتوبه آن را بده كه دل دارد * ورنه فردا ترا خجل دارد\r\nمستان از مريد بىدل دست * كه قلم دور شد ز بيدل و مست « 1 » \r\n\r\nرياضت و مجاهدت\r\nبعد از توبه و بيعت و درآمدن در صف اهل طريقت سالك شروع برياضت و مجاهدت مىكرد . مقصود از رياضت و مجاهدت صافى كردن دل از زنگ هواجس و آماده ساختن آن براى درك حقايق است ، و براى رياضت راههاى گوناگونست . معمولا سالك از هنگام ورود در طريق سلوك آنچه را كه مقوّى نفس امّاره و محرّك شهوات حيوانى باشد ترك مىگفت و مثلا حيوانى به هيچ روى نمىخورد ، تسليم و رضا را از لوازم كار خود مىكرد ، عادت به سختى را پيشه و شعار خود مىساخت ، جامهء پشمين مىپوشيد و تن را بمحنت و سختى مىانداخت ، دايم در ذكر و فكر باربعين ( چلّه ، چهلّه ) مىنشست ، عبادت بيش از حدّ معمول مىكرد ، روزه زيادتر از اندازهء طاقت مردم عادى مىگرفت ، وقت فراغت را با اوراد و اذكار مىگذرانيد . اين دورهء رياضت گاه بسيار طولانى بود و چون شيخ بصافى شدن آيينهء دل سالك يقين حاصل مىكرد ، آنگاه او را از رياضت بازمىداشت و بعد از آن تنها براى آنكه نفس همچنان در صلاح بماند خلوت و رياضت بطريق عادى ادامه مىيافت . بهرحال تعيين مدّت رياضت و كيفيّت آن ، با توجّه باستعداد سالك ، با شيخ بود و او مريد را موظّف مىداشت كه در زاويهء خاص خود خلوت كند و جز باجازت شيخ آن را ترك نگويد و معمولا براى هركس در دورهء رياضت دست كم يك چهلّه واجب بود و كسانى را كه بسن پيرى رسيده بودند رياضت نمىفرمودند و معتقد بودند كه نفس ايشان قوى شده و قوّهء دفع نفس\r\n\r\n\r\n","description":"","footnote":"\r\n( 1 ) - جام‌جم ص 157 - 160 بانتخاب .\r\n","page_name":" 196 ","page_number":212},
  {"content":"\r\n\r\nاز ميان رفته است « 1 » .\r\nدر رياضت احوالى بر مريد عارض مىشد از قبيل واقعه ، حال ، قبض ، بسط ، تواجد ، وجد ، وجود ، صحو ، سكر ، ذوق ، شرب ، تجلّى ، محاضره ، مكاشفه ، مشاهده ، معاينه ، تلوين و تمكين . دربارهء اين احوال مختلف خلاصهء كلمات شيخ صفى الدين اردبيلى چنين است :\r\n« واقعه آنست كه سالك در سعى و اكتساب در منازل خود بين النوم و اليقظة غرائب اشكال و الوان بيند و در آن باب تعقل كند و چون آن را بعالم صورت آرد آن را واقعه گويند ، اما عقل را در حال دخالتى نيست و ازينروى حال اكتسابى نمىباشد و چون ورود حال باشد عقل را مدخلى نتواند بود و صاحب حال دائم در ترقى و تلوين است ، ولى چون انواع انوار متجليات در صاحب حال تأثير كرد و او را بپختگى رسانيد و يك رنگ و يك جهت گردانيد آنگاه از تلوين و ترقى از حالى بحالى ديگر ميرسد و در احوال متمكن مىشود و اين را تمكين گويند . قبض گرفتن دل است و بسط مقابل آن و اين دو حالت در طول سلوك در نتيجهء خوف و رجا نسبت بذات الهى حاصل شود ، و قبض و بسط تصرف الهى است در دل سالك ، اما دلى كه هنوز تصفيهء آن تمام نشده باشد . پس قبض و بسط تنها بر اثر تصوف الهى حاصل شود نه بر اثر تصرف نفسانى و ازينجاست كه صاحب قبض و بسط را در سلوك مقامى عالى است و سالك را در سلوك اين هر دو بايد تا قطع منازل تواند كرد . تواجد مبتدى راست و وجد متوسط را و وجود منتهى را . اهل تواجد را اقشعرارى است چون كسانى را كه تازه از بستر بيمارى برخاسته باشند ؛ چه اگر چند او را دل از مرض بيرون آمده اما صحت و قوت تمام نيافته است ؛ و از اين جهت است كه لرزش و اقشعرار و حالت او در سماع و « وقت » اندكى بتكلف نزديك است و خود را بقهر و اختيار برانگيزاند ، و اما وجد كسى راست كه مسلوب الاختيار باشد و دل او از مرض به صحت آمده و حركت او در وجد و در سماع بيخودانه است و حتى گاه‌گاه بى - خبرى او از جسم بجايى ميرسد كه اگر عضوى از وى برند از آنش آگهى نباشد تا آنكه به حال طبيعى برگردد و از اينجاست كه صاحبان وجد را در حال سماع حركات عجيب دست مىدهد ؛ اما صاحب وجود كسى است كه از اين حالت بتمكين و اختيار بازگشته است و همهء حركات و\r\n\r\n\r\n","description":"","footnote":"\r\n( 1 ) - صفوة الصفا ص 55 .\r\n","page_name":" 197 ","page_number":213},
  {"content":"\r\n\r\nافعال او در دست اوست . شرح صحو و سكر پيش از اين آمده است « 1 » . ذوق و شرب از نتايج تجلى و كشف است و تجلى يا نورى است و يا صورى ، اگر نورى باشد از ظهور او ادراك معانى و ادراك معارف حاصل آيد و چون شخص از آن بازآيد ذوقى و سرورى در او باشد ، و تجلى صورى ظهور شاهد معانى و كشف و مشاهدهء آنست و برؤيت آن لذت چشيدن وصال حاصل آيد و از ديدن وصال آن شرب لازم شود و اين شرب يا شراب طهور است كه عوام مؤمنان و صوفيان راست و يا شراب عشق است كه خواص عباد راست و يا شراب معرفت است كه خاص الخاص عباد راست . بشرب شراب اولى تمناى وصال و بدومى ترك ماسوى و وصول و بسومى ترك همهء لذات و معرفت حقيقت حق حاصل آيد و شرب هركس به قدر حوصلهء اوست .\r\nتجلى كشف غطا و پوشش حق تعالى است كه بر بنده طارى شود و تجلى بانواع است مانند تجلى نورى و صورى كه گذشت و تجلى لطفى و تجلى قهرى و جلالى . تجلى قهرى و جلالى چون بر بنده عارض شود فنا و محو بشريت و رسوم جسمانيت بر او لازم آيد . تجلى لطفى و جمالى شخص را ازو مىستاند اما دارنده و پروراننده مىسازد . محاضره حضور دل است يعنى انقطاع سالك از پراكندگى كه موجب انقطاع از حق است ، و اين مقدمهء مكاشفه است و مكاشفه كشف اشياء و اسرار آنست بر سالك و بر مقام عالىتر مكاشفه كشف انوار تجليات و كشف صفات الهى است . مشاهده ديدن حقيقت حق است بايقان و صاحب مشاهده را در شهود حق هيچ داعيه و شايبهء شكى نيست و مشاهده نيز برحسب قرب وصال و بعد صاحب مشاهده متفاوت است و آيينهء دل هركس كه صافىتر باشد بيشتر معكاس انوار حقيقت مىشود . اما معاينه بالاتر از مشاهده است ، چه مشاهده جلوهء شاهد است بلباسهاى گوناگون و همين تغييرات گاه باعث حيرت مىشود ولى معاينه ديدن شاهد است از نزديك ؛ ليكن معاينهء كلى هيچگاه حاصل نيايد » « 2 » .\r\nدر سير احوال و درجات مذكور ، براى احتراز از القاآت شيطانى ، بر مريد بود كه يكايك آنها را بر شيخ عرضه كند . شيخ نيز بدقّت در آنها نظر مىكرد و مريد را از حقيقت حال او آگاه مىساخت . اگر از هواجس نفسانى بود مريد ناچار بمبالغه در\r\n\r\n\r\n","description":"","footnote":"\r\n( 1 ) - رجوع شود بحاشيهء صفحهء 188 .\r\n( 2 ) - اقتباس و تلخيص از صفوة الصفا ، كلمات شيخ صفى الدين ص 162 - 189 .\r\n","page_name":" 198 ","page_number":214},
  {"content":"\r\n\r\nرياضت و خاموش كردن نفس مىپرداخت و اگر جز اين بود با اميدوارى بادامهء رياضت تا حدّى كه لازم مىدانست مبادرت مىجست و يا خود از رياضت بامر شيخ دست مىكشيد .\r\nسالك در اوّلين مراتب سلوك خود يعنى در حال سير از خلق به حق به لگدكوب ساختن هواها و آرزوها و قواى جسمانى و تسليم بعقل حاجت داشت . از اسباب تخريب بدن انواع رياضتها و سياحتها و عبادتها بود . اوّلين شكستى كه بر نفس وارد مىشد با دخول سالك در سلوك و مقبول افتادن در نظر شيخ و توبه كردن بدست او و تلقين گرفتن از وى بود ؛ و سالك ازين پس اندك‌اندك بمدد شيخ مىتوانست بر نفس خود غلبه كند تا آنكه يكباره بر آن مسلّط گردد و چون سالك درين مرحله با خطرهاى فراوان مواجه مىشود شيخ مىبايست از مقامات خود نزول كند و همراه او شود و با وى بمناسبت حال او سخن گويد و او را بخطاهاى خود واقف سازد .\r\nچون اين سفر به آخر رسيد سفر دوم يعنى سير از حق و خلق به حق و سپس از حق به حق شروع مىشود . سالك درين مرحله تمام نيروهاى نفسانى را در خود مىكشد و از آن هيچ بر جاى نمىگذارد تا آنجا كه آيينهء ضمير صافى شود و خانهء دل چنان آبادان گردد كه صاحب خانه را در آن ياراى ورود باشد . اين سفر را منازل فراوان است و عدّهء آن بستگى دارد بتجلّى ذات واجب باسماء خود بر سالك . نيز در همين سفر است كه تجلّيات گوناگون بصور مختلف بر سالك دست مىدهد و چندان مداومت مىيابد كه سالك جز او همه‌چيز حتّى خود را فراموش مىكند . پس ازين مرحله وجود واجب باسم واحد بر او و بر ماسواى او تجلّى مىكند و مراتب و تعيّنات از نظر سالك يكباره محو مىگردد .\r\nدر سفر سوم ( به حق در حق ) از سالك عينى و اثرى بر جاى نمىماند و بيكباره در ذات حق محو و فانى مىشود و در سفر چهارم ( به حق در خلق ) كه آخرين مقامات سالكانست بقاء در فنا حاصل مىشود و جمال وحدت در مظاهر كثرات مشهود مىگردد و انانيت جز براى ذات واجب بر جاى نمىماند و سالك همه چيز را از خدا مىبيند « 1 » .\r\n\r\n\r\n","description":"","footnote":"\r\n( 1 ) - طرائق الحقايق ، ج 1 ، ص 76 - 77 .\r\n","page_name":" 199 ","page_number":215},
  {"content":"\r\n\r\nدر ضمن رياضت علاوه بر مشقّات و امساكهاى جسمانى و نفسانى دو امر اهميّت فراوان داشت : يكى ذكر و ديگرى فكر . مراد از ذكر به ياد داشتن خداوند در همهء احوال و فراموش كردن ماسواى اوست ( الذكر نسيان ماسواه ) ، و بذكر جلىّ و ذكر خفىّ تقسيم مىشود . تلقين ذكر بوسيلهء شيخ انجام مىگرفت و معمولا با تلقين « لا إله الّا اللّه » شروع مىشد و معتقد بودند كه « همه ذكرى قطع و رفع حجاب نكند الّا بتلقين صاحب دل » « 1 » و معمولا مشايخ براى مريدان خود اذكار و اوراد و ادعيه‌يى معلوم مىكردند كه در همهء احوال و بعد از نمازها مىبايست خوانده شود و تمام قسمت اوّل از كتاب اوراد الاحباب و فصوص الآداب ابو المفاخر باخرزى مقصور بر ذكر اوراد و ادعيه و آداب آنهاست .\r\nامّا مراد از فكر سير از مقيّد بمطلق و از باطل به حق و ديدن كلّ مطلق در جزء مقيّد است و سالك متفكّر مرتبة بعد مرتبة بجايى مىرسد كه اصل وجود عام است و درينحال خواهد ديد كه اين عالم محسوس « او » و همه چيز مظهرى از وجود « او » است .\r\n\r\nسماع\r\nدر غالب خانقاهها بفرمان شيخ ، براى صوفيان مجلس قول و غزل تعبيه مىشد كه آن را « مجلس سماع » مىخواندند . درين هنگام قوّالان را بخانقاه مىآوردند تا غزلها و ترانهاى جانبخش بخوانند و گاه صوفيان نيز با آنان يار مىشدند و اندك‌اندك كارشان بپايكوبى و چرخ زدن و نعرهء بيخودانه كشيدن و چاك زدن گريبان و امثال اين اعمال مىكشيد . به نظر صوفيان سماع بر اثر لطافتى كه در ذوق مستمع ايجاد مىكند اشتياقى در او پديد مىآورد و ويرا از عالم خاكى مىربايد و از تنگناى خاك به بالا مىبرد و اگر ركود و كدورتى در دل‌وجان سالك پديد آمده باشد آن را از دل‌وجان او مىزدايد و او را در كار خود گرم مىسازد . مشايخ بزرگ در فايدهء سماع سخنان بسيار دارند از آن جمله :\r\n« ذو النون مصرى را از سماع سؤال كردند گفت وارديست از حق كه قلوب بندگان را بسوى حق برانگيزاند و ازعاج كند . هركس كه سماع را به حق شنود محقق شود و هركس بنفس اصغا كند زنديق شود » « 2 » سرى سقطى مىگفت : « قلوب اهل محبت در وقت\r\n\r\n\r\n","description":"","footnote":"\r\n( 1 ) - صفوة الصفا ص 193 .\r\n( 2 ) - اوراد الاحباب ورق  141 b \r\n","page_name":" 200 ","page_number":216},
  {"content":"\r\n\r\nسماع در طرب آيد و قلوب توبه‌كاران در خوف به حركت آيد و آتش قلوب مشتاقان در زبانه زدن آيد . مثل سماع همچو باران است كه چون بر زمين طيب رسد زمين سبز و خرم گردد ، سماع نيز چون بدلهاى پاكيزهء صافيهء زاكيه رسد فوايدى كه در وى مكنون و مستور باشد بظهور آيد » « 1 » .\r\nابو المفاخر باخرزى نوادهء سيف الدين باخرزى دربارهء سماع چنين نوشته است :\r\n« خاصيت سماع آنست كه هر چيزى كه در آن وجود منطوى باشد از خوف و رجا و سرور و حزن و شوق و محبت آن را گاهى در صورت طرب و گاهى در صورت گريه از دل بيرون آورد و ظاهر كند ؛ و گفته‌اند كه هر عضوى را در سماع حظى است و به هر نوعى در مرد تصرف كند ، گاهى بگرياند و گاهى بفرياد آورد و گاهى در دست زدن آرد و گاهى در رقص آرد و گاهى بيهوشى آرد ؛ و اهل سماع سه قوم‌اند يكى قوم به خدا استماع كنند و يكى قوم بدل و يكى قوم بنفس ؛ و مشايخ قدس اللّه ارواحهم فرموده‌اند كه لايق و شايستهء سماع كسى است كه حظوظ نفس او فانى شده باشد و حقوق باقى مانده و آتش بشريت او به تمام فرومرده ؛ و گفته‌اند كه سماع را نشايد الا كسى كه دل او زنده باشد و نفس او مرده ؛ و گفته‌اند كه سماع آتش‌زنه‌يى است از سلطان حق و آتش او در نيفتد الا كسى را كه دل او به محبت و نفس او در مجاهده سوخته باشد . . . ؛ و سماع بر سه وجهست : حلال است و حرام و شبهه ؛ كه هركه بمشاهدهء شهوت و هواى نفس استماع كند حرام باشد و هر كه بر صفتى كه شرعا مباح باشد از مرد يا از زن مغنيه استماع كند و معانى آن را بمعقول خود ادراك كند اين سماع شبهه باشد كه من وجه لهو درو داخل است كه بمعقول استماع مىكند ، اما بسيار كس از سلف صحابه و تابعين چنين استماع كرده‌اند ؛ و هركه سماع را بدل شنود بمشاهدهء معانى كه او را بخداى دليل گردد و طريق جليل به او نمايد اين سماع حلال و مباح است » « 2 » .\r\nاين سخن اخير يادآور قول مولانا جلال الدين محمّد بلخى است كه : « روزى فرمود آواز رباب صرير باب بهشت است كه ما مىشنويم . منكرى گفت : ما نيز همان آواز مىشنويم ، چونست كه چنان گرم نمىشنويم كه مولانا ؟ خدمت مولوى فرمود : كلا و حاشا\r\n\r\n\r\n","description":"","footnote":"\r\n( 1 ) - اوراد الاحباب و فصوص الآداب ورق  141 b - 142 b  .\r\n( 2 ) - اوراد الاحباب و فصوص الآداب ورق  141 b - 142 b  .\r\n","page_name":" 201 ","page_number":217},
  {"content":"\r\n\r\nكه آنچه ما شنويم آواز باز شدن آن درست و آنچه وى مىشنود آواز فراز شدن ! » « 1 » .\r\nصوفيان سماع را در خانقاه يا در هرجا كه ممكن بود داير مىنمودند و حتّى كسانى بودند كه آنانرا بسماع دعوت مىكردند و يا كسانى بودند كه وسايل سماع را براى صوفيان فراهم مىآوردند . مثلا ابو المفاخر باخرزى نوشته است كه « امام المتّقين ابو طالب مكّى رضى اللّه عنه در قوت القلوب آورده است كه . . . من كه ابو طالب‌ام مروان قاضى را دريافتم . او را كنيزكان بودند مغنيه كه به جهت اهل تصوّف را آماده داشته بود ، بهروقت اهل تصوّف را جمع كردى و سماع دادى » و باز گويد : « عطّار را رحمة اللّه عليه دو جاريهء مغنيه بودند كه اخوان صفاى او را سماع دادندى » « 2 » .\r\nشعرهايى كه قوّالان مىخواندند معمولا غزلها يا ترانه‌هاى مشوّق محرّكى بود كه غالبا لحن عاشقانه داشت ليكن صوفيان خود آنها را تعبير و توجيه خاص مىكردند به نحوى كه با مقاصد آنان سازگار افتد و استماع آنها را در معنى اصلى و در باب معشوقگان زمينى گناه مىشمردند . البتّه اشعار فراوانى هم از شاعران و صوفيان زهدپيشه كه دربارهء وجود واجب و در شوق او ساخته بودند ، هنگام سماع خوانده مىشد و استماع اين گونه اشعار را با غنا طبعا بهتر و بيشتر مىپسنديدند .\r\nابو المفاخر يحيى باخرزى اشعارى را كه مغنيان مىخواندند بر دو قسم كرد :\r\n« قسم اول آنست كه در او تشبيه و تشبيب و صفت زنان است و ذكر عشق و مغازلهء ايشان و هوا و شوق و شهوت و لعب ايشان . هركه چنين اشعار را به همان معنى كه شاعر گفته است و به همان وجه كه خواسته است استماع كند آن سماع حرام باشد و اين نوع اشعار و رجز را بلغت عرب اغانى خوانند . و قسم دوم ابيات و اشعارى باشد كه در وى ذكر خداى تعالى باشد و معانيى كه بر صفات او دليل گردد و قلوب را به او مشوق كند و وجد مؤمن صادق را برانگيزاند و آيينهء مشاهدهء عارفان را روشن گرداند و طرقات آخرت را باز ياد تو دهد و باحوال صادقان ترا عارف گرداند ، هركه چنين اشعار را با چنين معانى باغنا استماع\r\n\r\n\r\n","description":"","footnote":"\r\n( 1 ) - نفحات الانس ، هند ، ص 416 .\r\n( 2 ) - اوراد الاحباب ورق  144 a  .\r\n","page_name":" 202 ","page_number":218},
  {"content":"\r\n\r\nكند و او از اهل اين احوال باشد آنگاه او را از سماع نصيب باشد و برو حلال شود . . . هر كلامى كه ياد خداى باشد و از خداى باشد آن كلام راه خداى باشد » « 1 » .\r\nامّا دربارهء شنيدن اين قولها و ترانها همهء مشايخ يكسان نبودند . بعضى آشكارا بشنيدن سماع مبادرت مىكردند و از آن ابا و امتناعى نداشتند ، بعضى در سرّ مىشنيدند نه آشكارا و با مريدان ، و بعضى مطلقا با اين امر موافق نبودند . مثلا نقشبنديان منسوب به بهاء الدين نقشبند ( م 791 ) سماع نداشتند « 2 » .\r\nسماع مريدان نيز شرطى داشت و صوفيان معتقد بودند كه مريد مبتدى براى اين كار صالح نيست و سماع عارف صاحب تمكين را سزاوارست « 3 » .\r\nمغنيان و قوّالان در آغاز كار و چنان كه در اسرار التّوحيد بتكرار مىبينيم از بيرون خانقاه بخانقاهها مىآمدند و قول و غزل مىخواندند و ساز و سرود به راه مىانداختند ليكن اندك‌اندك از شرايط اساسى مغنى خانقاهى آن شده بود كه « هم از درويشان و هم از اهل سماع باشد ، بيگانه روا نباشد و از نفس او هيچ گشاد و نور نيايد » « 4 » و حتّى بعضى از مشايخ مانند سيف الدين باخرزى هنگام سماع جز اشعار مشايخ طريقت و سالكان راه خداى را نمىشنيدند و اجازت نمىدادند كه مغنى اشعار عاشقانه برگويد ؛ و ادب مغنّى آن بود كه در انتخاب اشعار رعايت اين معانى را بكند و ابيات مشايخ بزرگ و سالكان راه حق را فراگيرد تا شايستهء محفل صوفيان گردد . بهرحال دربارهء سماع مشايخ عقايد موافق و مخالف داشتند و در قرن هفتم و هشتم غالبا در خانقاهها سماع وجود داشت و بر اثبات سماع دلايل فراوان ايراد مىكردند و از مشايخ بزرگ درين‌باره نقلها مىنمودند و نيز براى سماع و مغنّى و شنوندگان و احوالى كه بر آنان دست مىداد از قبيل تواجد و وجد و رقص و حالهايى كه\r\n\r\n\r\n","description":"","footnote":"\r\n( 1 ) - اوراد الاحباب ورق  144 b  و  145 a  .\r\n( 2 ) - نفحات الانس ، هند ، ص 346 .\r\n( 3 ) - اوراد الاحباب ورق  146 a  .\r\n( 4 ) - اوراد الاحباب ورق  145 b \r\n","page_name":" 203 ","page_number":219},
  {"content":"\r\n\r\nدر گرمى و شوق سماع‌كنندگان مىرفت مانند افگندن خرقه و دريدن جامه و امثال آنها ؛ و نيز در باب حلال بودن سماع و همچنين در باب الفاظى كه قوّالان در سماع به كار مىبردند ( مانند شراب ، خرابات ، خرابات مغان ، مصطبه ، مغان ، مغبچه ، ترسا ، ترسابچه ، بت ، بت‌پرست ، دير ، كنشت و جز اينها ) بحثها و توصيفها و تفسيرها و شرطها و قرارهايى ميان صوفيان بود كه ذكر همهء آنها نيازمند كتابى خاص است ، كه يقينا دل‌انگيز و روحبخش هم خواهد بود ، ليكن از بدبختى ما را فرصت بحث مستوفى درين‌باره نيست و بهتر آنست كه بكتابهاى صوفيان درين‌باب مراجعه شود على الخصوص بكتاب پرارزش اوراد الاحباب و فصوص الآداب كه شرح همهء اين احوال از ورق  131 b  تا  169 a  آن كتاب ( نسخهء عكسى كتابخانهء مركزى دانشكاه ) آمده و قسمتى ازين كتاب را آقاى ايرج افشار بطبع رسانيده است .\r\nو همچنين دربارهء شيوهء تربيت صوفيان و اعمال مختلفى كه مىبايست بعد از اربعينيّه ( محل چلّه‌نشستن ) تا زيارت مقابر اولياء انجام دهند ، و كيفيّت ذكرها و ادعيه و اورادى كه داشتند و خرقه‌يى كه مىپوشيدند احكام و شرايط خاص بوده است كه آوردن همهء آنها درينجا سخن را بدرازا مىكشاند و خواننده مىتواند بمقاله‌يى كه در مجلهء مهر ( سال چهارم ) تحت عنوان « تاريخ تعليم و تربيت در ايران از قرن هفتم تا قرن دهم هجرى » نوشته و مبحث مفصّلى از آن را بصوفيان و كيفيت تربيت آنان اختصاص داده‌ام ، مراجعه كند و نيز بكتابهاى متعدّدى بنگرد كه دربارهء صوفيه يا مبانى اعتقادات آنان نوشته شده و ببرخى از آنها كه مربوط بدورهء مورد مطالعهء ما بود در ذيل صحايف همين كتاب اشاره كرده‌ام .\r\n\r\n","description":"","footnote":"","page_name":" 204 ","page_number":220},
  {"content":"\r\n\r\n\r\nفصل چهارم وضع علوم در قرن هفتم و هشتم هجرى\r\n\r\nملاحظهء كلى\r\nويرانكاران ترك و تاتار در تاختهاى بنيان‌كن خود آبادانيها و شهرهاى بيشمارى از ايران را يا يكباره با خاك يكسان كردند و يا از بخش بزرگى از باشندگان خود تهى ساختند . درين تاختها خشك و تر با هم مىسوخت و نيك و بد از ميان مىرفت و هميشه بدتر از بد جانشين آنها مىشد . اين خاصيت همهء هجومهاييست كه نژادهاى وحشى باختر و خاور ايران بر كشور ما كردند و در دنبال خود عاملهاى انحطاط و ويرانى را بر جاى نهادند . ازين انحطاطها و ويرانيها مركزهاى علمى هم بر كنار نمىماندند ، يا از ميان مىرفتند و يا بسستى مىگراييدند و اندك‌اندك نابود مىگرديدند . هجوم تاتار و مغول در آنجايها كه بيكباره ويران شد مدرسه‌ها و مركزهاى دانش را از ميان برد و در آنجايها كه ويرانى تمام رخ نداد تهيدستى و نابسامانى و پريشانى مردم انگيزهء ويرانى آنها را فراهم آورد .\r\nابن خلدون انديشندهء نام‌آور تونسى كه در پايان قرن هشتم مىزيست ، پس از آنكه شرحى مبسوط دربارهء انحصار دانش در تمدن اسلامى بايرانيان نوشته ، گفته است كه « اين حالت تا آنگاه كه فرهيختگى ويژهء ايرانيان و شهرهاى ايشان از عراق و خراسان و آنسوى آب ( - ماوراء النّهر ) بود ، دوام داشت و چون اين شهرها ويران گرديد و تمدّن از آنها زايل شد ، دانش هم بسبب چيره شدن خوى بيابان‌گردى بر ايرانيان يكباره از ميان آنان رخت بربست و بديارهايى كه تمدّن بيشترى دارند مانند مصر اختصاص يافت و تنها در آنسوى آب ( ماوراء النّهر ) بازمانده‌يى از تمدّن به يارى دولتى كه در آنست بر جاى\r\n\r\n","description":"","footnote":"","page_name":" 205 ","page_number":221},
  {"content":"\r\n\r\nماند و به همين سبب هم بهره‌يى از دانشها و صنعتها كه انكارناپذيرست در آن سامان باقيست و ما را برين سخن كلام يكى از دانشمندانشان كه تأليفهاى او بديار ما رسيده ، راهبرى كرده است و او سعد الدين تفتازانى است ؛ و امّا جز او از ايران كسى را بعد از امام ابن الخطيب « 1 » و نصير الدين طوسى نديده‌ايم كه سخنى استوار داشته باشد . ازين حال پندگير و نيك در آن بينديش تا شگفتيها در احوال بندگان خداى بينى ، و خداوند آنگونه كه بخواهد مىآفريند ، او را نيازى نيست ، پادشاهى و ستايش او راست ، و او بر كارها تواناست . . . » « 2 »\r\nاين سخن از مرد آگاه دانشمنديست كه در پايان دورهء مورد مطالعهء ما ، يعنى در عهدى كه تاختهاى جديد ويرانكاران وحشى نتيجهء روشن خود را نشان داده بود ، گفته است ؛ و در واقع خبر از حقيقتى داده كه هركس تاريخ مغول را در ايران بگشايد بايد آن را هم از نخستين سطرها ببيند و راز انحطاطى را كه ايران در چند قرن اخير گرفتار آن شده است ، بشناسد .\r\nدرست در آغاز دوره‌يى كه مطالعه مىكنيم ، نويسندهء دانشمند ديگرى آنچه را از ويرانكاران آسياى مركزى ديده و شنيده بود بنگارش درآورد . او هم در ديباچهء كتاب پرارزش خود ، با اندوهى بىپايان از زوال دانش و هنر سخن مىراند و آن را در خاك مىجويد و مىگويد : « و بسبب تغيير روزگار و تأثير فلك دوّار و گردش گردون دون و اختلاف عالم بوقلمون مدارس درس مندرس و معالم علم منطمس گشته و طبقهء طلبهء آن در دست لگدكوب حوادث پايمال زمانهء غدّار و روزگار مكّار شدند و بصنوف صروف فتن و محن گرفتار و در معرض تفرقه و بوار معرّض سيوف آبدار شدند و در حجاب تراب متوارى ماندند .\r\n هنر اكنون همه در خاك طلب بايد كرد * ز آنكه اندر دل خاكند همه پرهنران \r\n\r\n\r\n","description":"","footnote":"\r\n( 1 ) - از علماى بزرگ ، استاد شمس الدين خسرو شاهى متوفى بسال 652 است\r\n( 2 ) - مقدمهء ابن خلدون بر كتاب العبر و ديوان المبتداء و الخبر فى ايام العرب و العجم و البربر و من عاصرهم من ذوى السلطان الاكبر ، چاپ مصر ص 545\r\n","page_name":" 206 ","page_number":222},
  {"content":"\r\n\r\n. . . در چنين زمانى كه قحط سال مروّت و فتوّت باشد و روز بازار ضلالت و جهالت ، اخيار ممتحن و خوار و اشرار ممكّن و در كار ، كريم فاضل تافتهء دام محنت و لئيم جاهل يافتهء كام نعمت ، هر آزادى بىزادى و هر رادى مردودى و هر نسيبى بىنصيبى و هر حسيبى نه در حسابى و هر داهيى قرين داهيه‌يى و هر محدثى رهين حادثه‌يى و هر عاقلى اسير عاقله‌يى و هر كاملى مبتلى بنازله‌يى و هر عزيزى تابع هر ذليلى باضطرار و هر با تمييزى در دست هر فرومايه‌يى گرفتار . . . توان دانست كه در ارتقاء مدارج عليا و استقراء مدارج قصوى ارباب فطانت و اصحاب كياست مجهود تا بچه غايت بذل كنند . . . » « 1 » . نتيجهء چنين مقدّمه‌يى همانست كه در گفتار ابن خلدون ديده‌ايم امّا خوشبختى در آن بود كه در پناهگاههاى فرهنگ ايران ، كه پيش ازين ذكر آن رفته است مدرسه‌ها و مركزهاى علمى و عالمانى باقى ماندند و بادامه دادن سنّت‌هاى علمى قديم سرگرم بودند و علاوه برين چون آتش فتنهء اهريمنان آهنگ فرونشستن كرد و مختصر آرامشى در ناحيتهاى غارت‌زدهء ايران پديد آمد باز جمعيت عالمان و دانشمندان و طالبان علم از پريشانى رست و در برخى نقاط مجالسى از آنان تشكيل شد و اندك‌اندك بهمّت ايرانيانى كه درين مناطق گرد آمده بودند بازار دانش نيم رونقى گرفت ؛ و نيز چنان كه گفتيم در گوشه و كنار ايران ناحيتهايى بود كه در گرمى حملهء مغول از آسيب كلّى بر كنار ماند و درين نواحى همان مدارس و مساجد قديم با تشكيلات خود بر جاى ماند و گاه نيز بر عدهء آنها افزوده شد و به همين جهات در ايران عهد مغول مدارسى با تشكيلات كم‌وبيش مرتّب يافته مىشد .\r\n\r\nمراكز تعليم\r\nدر بغداد مدرسهء نظاميه كه پيش ازين دربارهء آن سخن گفته‌ايم « 2 » هنوز باقى بود ، و الناصر لدين اللّه خليفهء عبّاسى برين مدرسه موقوفات جديد و كتابخانه‌يى افزود و در سال 670 عطا ملك جوينى صاحب ديوان از محل موقوفات مدرسه بازار آن را كه سوخته بود از نو ساخت « 3 » . ابن بطوطه سيّاح معروف\r\n\r\n\r\n","description":"","footnote":"\r\n( 1 ) - جهانگشاى جوينى ، ج 1 ص 3 - 5\r\n( 2 ) - همين كتاب ج 2 ص 234 - 241\r\n( 3 ) - ابن فوطى ، حوادث الجامعة چاپ بغداد ، ص 371\r\n","page_name":" 207 ","page_number":223},
  {"content":"\r\n\r\nقرن هشتم در سال 727 اين مدرسه را ديد و از آن باعجاب ياد كرد « 1 » . در حوادث سال 687 ابن فوطى از تعيين مدرّس براى آن نام مىبرد « 2 » ليكن طبعا بعد از بناى مدرسهء مستنصريه كه دربارهء آن پيش ازين سخن گفته‌ايم « 3 » از اهميّت آن كاسته شد . مدرسهء مستنصريه هم كه در گيرودار حملهء مغولان آسيبهايى ديده بود در سال 668 بفرمان عطا ملك جوينى حاكم بغداد تعمير شد « 4 » و پس از وى شرف الدين هارون پسر شمس الدين صاحب ديوان جوينى ادارهء امور مدرسه را كه بنابر مرسوم خليفه يا حاكم بغداد متولّى آن بودند در دست گرفت و مدرّسان آن را معلوم كرد « 5 » .\r\nغير از نظاميه و مستنصريه مدارس ديگرى نيز در عهد مورد مطالعهء ما در بغداد وجود داشت كه بعضى از آنها را در ذيل نام مىبريم :\r\n1 - مدرسهء شرابيه كه اقبال شرابى ( م 653 ) در سال 628 در بازار عجم مقابل « باب الملاحين » بنا كرد و بر مذاهب مختلف وقف نمود و مدرسان و معيدان آن را ماهانه‌يى معيّن بود « 6 » . اين اقبال شرابى در واسط نيز مدرسه‌يى بنا كرد كه زكريّاء ابن محمّد بن محمود قزوينى دانشمند مشهور صاحب آثار البلاد و اخبار العباد در آن تدريس مىكرد « 7 » .\r\n2 - مدرسهء مجاهديه كه مجاهد الدين ايبك دوات‌دار صغير از امراى اواخر دولت عبّاسى در سال 637 براى حنبليان ساخت « 8 » .\r\n\r\n\r\n","description":"","footnote":"\r\n( 1 ) - رحلهء ابن بطوطه چاپ مصر 1346 ، ص 141\r\n( 2 ) - حوادث الجامعه ، ص 456\r\n( 3 ) - همين كتاب ج 2 ص 247 - 248\r\n( 4 ) - حوادث الجامعه ، ص 365\r\n( 5 ) - ايضا حوادث الجامعه ص 429 . دربارهء مستنصريه رجوع كنيد به تجارب السلف ص 347 - 348 ؛ دائرة المعارف اسلامى ج 3 ص 404 و رحلهء ابن بطوطه ج 2 ص 108 ببعد\r\n( 6 ) - حوادث الجامعه حوادث سال 628 و 653\r\n( 7 ) - ايضا حوادث سال 653\r\n( 8 ) - ايضا حوادث سال 637\r\n","page_name":" 208 ","page_number":224},
  {"content":"\r\n\r\n3 - مدرسهء بشيريه كه يكى از كنيزكان مستنصر آن را بسال 653 بنا كرد « 1 » .\r\n4 - مدرسهء عصمتيه كه بانى آن زوجهء عطا ملك جوينى بود و بسال 671 در بيرون بغداد براى فرقه‌هاى حنبلى و شافعى و مالكى و حنفى ساخت و براى مدرّسان آن وظيفه‌يى معين شد « 2 » .\r\nعلاوه بر مدارس مذكور ابن فوطى از مدارس ديگرى در بغداد نام برده كه بعضى حتى پيش از قرن هفتم ساخته شده و هنوز باقى مانده بود مانند مدرسهء تتشيّه و مدرسهء سعاده و مدرسة الاصحاب و مدرسه‌يى كه امام يحيى البكرى قزوينى صاحب ديوان بغداد متوفى بسال 700 هجرى بنا كرد « 3 » و همچنين است مدرسهء عبد القادر گيلانى ( 688 هجرى ) و مدرسهء ابو حنيفه كه تقريبا در همين حدود ساخته شد و المرجانيّه كه بسال 758 شافعيان و حنفيان براى تعليم قرآن و حديث ايجاد كرده بودند « 4 » .\r\nدر ايران نيز با همهء ويرانيهايى كه در آن راه يافته بود بازماندهء مدارس پيش از مغول و همچنين مدارسى كه بعد از آن واقعهء هائل بنا كرده بودند ، ديده مىشد .\r\nابن بطوطه سيّاح مشهور كه در اواخر سلطنت ابو سعيد بهادر خان و آغاز فترت بعد از مغول بايران آمده بود ، از مدارس متعددى اسم برد و از آن جمله است مدرسه‌يى كه در شوشتر ديد ، منسوب بشرف الدين موسى بن صدر الدين سليمان كه ابن بطوطه خود در آن سكونت كرد « 5 » ؛ و مدرسه‌يى ديگر در ايذج مركز حكومت اتابكان لرستان كه در آن مسجدى و در خارج آن حمامى وجود داشت و اطراف آن را باغها احاطه مىنمود « 6 » ،\r\n\r\n\r\n","description":"","footnote":"\r\n( 1 ) - حوادث الجامعه حوادث 667\r\n( 2 ) - ايضا حوادث 671\r\n( 3 ) - ايضا حوادث الجامعه ص 385 ، 390\r\n( 4 ) - دائرة المعارف اسلامى ، ج 3\r\n( 5 ) - رحلهء ابن بطوطه ، ج 1 ، ص 120 - 121\r\n( 6 ) - ايضا ج 1 ص 123\r\n","page_name":" 209 ","page_number":225},
  {"content":"\r\n\r\nو مدارسى كه همين سياح در شيراز « 1 » و مدرسهء زيبا و مهمى كه در نيشابور ديده و آن را از مدارس خراسان و عراقين و دمشق بمراتب بهتر دانسته بود و در آن عده‌يى از طلاب بفراگرفتن علم قرائت و فقه مشغول بودند « 2 » و اين امر نشان مىدهد نيشابور كه در حملهء سپاهيان مغول به وضع وحشت‌انگيزى ويران شده بود در اواخر دورهء ايلخانان بآبادانى گراييده بود . باز ابن بطوطه از دو مدرسهء ديگر در خوارزم خبر مىدهد « 3 » و از مدرسه‌يى ديگر پهلوى مشهد امام هشتم نام مىبرد « 4 » .\r\nاز مدارسى كه يقينا در دورهء تسلط مغولان ايجاد شده يكى مدرسه‌ييست كه سيورقوقتينى ( م 640 ) مادر مونكاقاآن « يك هزار بالش نقره بداد تا در بخارا مدرسه‌يى سازند و شيخ الاسلام سيف الدين باخرزى قدّس اللّه روحه العزيز مدبّر و متولّى آن كار خير باشد ، و فرمود تا ديهها خريدند و بر آن وقف كردند و مدرّسان و طالب علمان را بنشاندند « 5 » » .\r\nغازان خان كه از ابنيه و آثار خير او بعد از قبول اسلام پيش ازين سخن گفته‌ايم ، در شام تبريز كه بعدها موسوم به شام غازان يا شنب غازان شد ، مقبرهء عظيمى براى خود ساخت و املاكى در ايران و عراق بر آن وقف كرد و توليت آن را برشيد الدين فضل اللّه و سعد الدين ساوجى وزيران خود داد و بر گرد اين بقعه بناهاى وسيعى داراى قسمتهاى مختلف برپا كرد كه از آن جمله است دار الكتب با خازن و فرّاش و خانگاه و بيت القانون و رصدخانه كه در آن مدرّس درس علوم حكمى مىگفت و معيد و طالبان علم و فرّاش و خادم داشت ؛ و مدرسه‌يى براى شافعيان و مدرسه‌يى ديگر براى حنفيان\r\n\r\n\r\n","description":"","footnote":"\r\n( 1 ) - رحلهء ابن بطوطه ج 1 ص 129 و 134\r\n( 2 ) - ايضا ج 1 ص 252\r\n( 3 ) - رحله ج 1 ص 232 و 333\r\n( 4 ) - ايضا ص 251\r\n( 5 ) - جامع التواريخ رشيدى ج 1 ، تهران 1338 ص 581\r\n","page_name":" 210 ","page_number":226},
  {"content":"\r\n\r\nكه در آن مدرّسان و معيدان و طالب علمان بتدريس و تحصيل مشغول بودند و خادمانى خدمت آنان مىكردند . در وقفنامهء اين مؤسسات شرط بود كه براى مرمت آلات رصد خانه و خرج احياء نسخ بيت القانون از محل اوقاف آنچه لازم است داده شود و هر جماعت از سادات و عالمان و حكيمان در بقاع مذكور موظف و متوطن باشند و بىضرورت شرعى غيبت نكنند « 1 » . ابن بطوطه اين مدرسه را نيز ديده و از آن نام برده است « 2 » .\r\nبعد از غازان خان جانشين او سلطان محمد خدابنده ( اولجايتو ) نيز ازو پيروى كرد و بر گرد مقبرهء بزرگى كه براى خود در شهر سلطانيه ساخت بناهاى مختلف و از آن جمله مسجدها و خانقاهها و مدرسه‌ها و دار السياده برآورد و ملكهايى بر آنها وقف كرد كه حاصل آن در عهد دولت وى به صد تومان ( هر تومان ده هزار است ) مىرسيد و نيابت توليتش را بخواجه رشيد الدين فضل اللّه وزير داد . درين مؤسسات ده مدرّس و بيست معيد و صد طالب علم و بيست صوفى و دوازده حافظ قرآن و هشت مؤذّن و چهار معلم ( آموزگار كودكان ) كار مىكردند و ماهانه هر مدرس را هزار و پانصد دينار و هر معيد را هفتصد و پنجاه دينار و هر طالب علم و صوفى و حافظ و مؤذن و معلم كتّاب را صد و بيست دينار مىدادند « 3 » .\r\nسلطان محمد خدابنده علاوه برين مدرسه كه گفته‌ايم مدرسهء سيّارى بهمراه خود در اردو داشت كه وصّاف از آن بنام « مدرسهء سيّار سلطانى » ياد مىكند و در آن عالمان بزرگ بتدريس مشغول مىشدند و براى اين علما و طالبان علم مشاهره و راتبه مقرر بود و نيز براى حركت آنان در اردو بارگى از طرف ايلخان داده مىشد و هرجا كه اردو متوقف مىگشت اين مدرسهء سيار نيز توقف مىنمود و به كار خود مىپرداخت . علاوه برين\r\n\r\n\r\n","description":"","footnote":"\r\n( 1 ) - حبيب السير چاپ تهران ج 3 ، 1333 شمسى ، ص 188\r\n( 2 ) - رحلهء ابن بطوطه ج 1 ص 147\r\n( 3 ) - نفايس الفنون چاپ كتابفروشى اسلاميه ج 2 ص 257 - 258\r\n","page_name":" 211 ","page_number":227},
  {"content":"\r\n\r\nجمله كه گفتيم صندوقهايى از كتاب نيز همراه اين مدرسهء سيّار سلطانى حمل مىشد تا هرگاه مدرّسان و محصّلان را بكتاب حاجت افتد بدانها رجوع كنند « 1 » .\r\nخواجه رشيد الدين فضل اللّه وزير غازان و اولجايتو نيز علاوه بر آنچه در ربع رشيدى ايجاد نموده بود ، در محلهء بزرگى كه به شهر سلطانيه بنا كرد مدرسه و خانقاه و دار السياده‌يى ساخت و در شهرهاى ديگر نيز ازينگونه آثار خير بسيار داشت مثلا در يزد بسال 715 مدرسه و خانقاهى بفرمان او ساختند و آن مدرسه بنام مدرسهء رشيد معروف شد « و بسيار از مزارع و اراضى و سهام قنوات و حوانيت و بساتين بر آن وقف كرده‌اند و بازار در مدرسهء مذكور كه مشهور ببازار كاغذيانست هم وقف در آن مدرسه كرده است » « 2 » وزير ديگر اولجايتو يعنى تاج الدين عليشاه نيز در تبريز مسجدى و در آن زاويه و مدرسه‌يى داشت « 3 » .\r\nامراى ديگر ايران در قرنهاى هفتم و هشتم مدارس ديگرى از خود بيادگار گذاشتند و از آن جمله است « مدرسهء كردوجين » در شيراز و « مدرسهء درب نو كرمان » از آثار سيورغتمش ابن قطب الدين شاه جهان از قراختائيان كرمان ( م 703 ) كه همانجا مدفون شد « 4 » و مدارس متعددى كه در يزد و ميبد وجود داشت و بعضى از آنها در شمار مدارس خوب عهد بود . اين مدرسه‌ها همگى در قرن‌هاى هفتم و هشتم ايجاد شده بود و از وجود مدارس ديگرى كه پيش ازين ساخته شده و درين ايام در نواحى ويران ناشدهء ايران باقى مانده بود ، هم نبايد غافل ماند . براى نمونه از مدارس معروف در شهر يزد مركز حكومت اتابكان يزد كه خوشبختانه با قبول ايلى مغولان شهر خود را مدتها از ويرانى نگاه داشته بودند ، درينجا نام مىبريم . اسمهاى اين مدرسه‌ها همه در تاريخ جديد يزد\r\n\r\n\r\n","description":"","footnote":"\r\n( 1 ) - تاريخ وصاف ص 540 و 543\r\n( 2 ) - تاريخ جديد يزد ص 146\r\n( 3 ) - رحلهء ابن بطوطه ج 1 ص 147\r\n( 4 ) - تاريخ گزيده ، تهران 1339 ، ص 533 ( حاشيه )\r\n","page_name":" 212 ","page_number":228},
  {"content":"\r\n\r\nتأليف احمد بن حسين الكاتب آمده و از آن جمله است مدرسه‌يى كه اتابك عز الدين ( م 604 ) بنا كرد و خود در آنجا به خاك سپرده شد ( ص 74 ) ، و مدرسه‌يى كه كيكاوس پسر اتابك عز الدين در ميانهء شهر ساخت و پس از مرگ ( بسال 610 ) همانجا مدفون شد ( ص 74 - 75 ) ، و مدرسه‌يى كه برادر اين كيكاوس يعنى ابو منصور اسفهسالار ( م 426 ) ساخت و بقعه‌يى براى خود در آن ترتيب داد ( ص 75 و 78 ) ، و مدرسه و مسجدى كه غلام قطب الدين ابو منصور اسفهسالار موسوم به آقسنقر ساخت ( ص 76 ) و مدرسه‌يى كه محمود بن قطب الدين منصور ايجاد كرد و چون ناتمام ماند زنش « صفوة - الدين ياقوت تركان » بناى آن را بپايان رسانيد و به « صفوتيه » مشهور شد ( ص 78 ) ، و مدرسه‌يى كه شاه يحيى از اخلاف امير مبارز الدين محمد بن مظفر نزديك خانقاه امير مبارز الدين بنام مدرسهء « نصرتيه » ساخت ( ص 94 ) ، و مدرسه‌يى كه عمهء شاه يحيى نزديك مزار شيخ الاسلام تقى الدين دادا از مشايخ صوفيه ( م 700 ) بنا كرد ، و مدرسه‌يى كه سيد ركن الدين وزير شاه يحيى در ميان شهر پديد آورد ( ص 95 ) ، و مدرسهء « ركنيه » كه ركن الدين محمد بن نظام الحسينى ( م 732 ) از معاريف يزد در قرن هشتم و قاضى آن شهر از دست سلطان ابو سعيد بهادر خان ، بنا كرد .\r\nمدرسهء ركنيه از مدارس خوب زمان و از باب برج معروف به « رصد وقت ساعت » حقا قابل توجه بود . برابر درگاه آن مدرسه دو منار بر دو گوشهء ايوان ساخته و بر يك مناره مرغى از مس تعبيه كرده بودند كه از هر سوى كه آفتاب روى مىآورد آن مرغ رو بدان مىداشت و بر منارهء ديگر مرغى هنگام پنج نوبت برمىآمد .\r\nدر ميان رصد چرخى چوبين و منقش تعبيه شده و بسيصد و شصت قسمت ( نشانهء سيصد و شصت درجه ) منقسم گرديده بود و هر روز كه آفتاب برمىآمد در يكى از آن قسمتها بحروف ابجد نموده مىشد . بر چهار گوشهء چرخ چهار دايره رسم كرده و در هر دايره سىخانه كشيده و نام ماه‌هاى تركى و رومى و جلالى را در آن نوشته بودند و هر روز كه مىگذشت يك خانه از آن دايره سياه مىگشت . براى تعيين ساعات روز نيز\r\n\r\n","description":"","footnote":"","page_name":" 213 ","page_number":229},
  {"content":"\r\n\r\nتدبيرى انديشيده بودند بدين معنى كه از دو دريچهء بالاى چرخ دو مرغ سر بيرون مىآوردند و مهره‌يى رويين در طاسى كه زير آن نهاده بودند مىافگندند و چرخ در گردش مىآمد و از آن دوازده تختهء سفيد كه نشان دوازده ساعت بود ، هر ساعت يكى ، مىافتاد و تخته‌يى سياه بجاى آن مىآمد . براى تعيين ساعات شب نيز راه عملى ديگرى در نظر گرفتند بدين معنى كه برابر صفحهء مذكور صفحهء ديگرى با دوازده چراغ وجود داشت كه با گذشت هر ساعت يكى از آنها خاموش مىشد . گذشته ازين براى تعيين روزهاى ماه و بروج و منازل قمر و امثال اينها نيز اسباب خاصى تعبيه شده بود و بر روى هم اين اثر علمى و صنعتى كه به « رصد وقت ساعت » مشهور بود يكى از آثار مهم فنى شمرده مىشد و كار ايجاد آن در سال 725 پايان پذيرفت . ركن الدين محمد در برابر اين مدرسه بنايى بنام بيت الادويه يا دار الشفا ساخت و براى مدرسه كتابخانه‌يى داراى سه هزار مجلّد كتاب ترتيب داد . ركن الدين محمد چندى پس از ساختن مدرسهء خود از جانب سلطان ابو سعيد بهادر سمت قضاى يزد يافت و در همين مدرسه بمسند قضا نشست ( ص 133 - 140 ) و پسر او يعنى شمس الدين محمد ( م 733 ) مدرسه‌يى ديگر بنام شمسيه بنا كرد و موقوفه‌هايى براى آن ترتيب داد و گذشته ازين در ابرقو و اصفهان و كازرون و شيراز و قم و كاشان و ساوه و رى و همدان و قزوين و سلطانيه و تبريز هم مدارس و خانقاهها و مؤسسات خيريهء ديگرى بوجود آورد ( ص 140 - 142 ) - ديگر مدرسه‌يى بود كه يكى از بزرگان بنام ضياء الدين حسين رضى و پسرانش در سال 705 ساختند و كتابخانهء خوبى براى آن ترتيب دادند ( ص 146 ) و ديگر مدرسهء كمال الدين ابو المعالى برهان - الدين لطف اللّه كه بسال 720 بنام مدرسهء كماليه بنا شد و آن را « بيت الادويه » ( داروخانه و شفاخانه ) نيز بود ( ص 147 - 148 ) و ديگر مدرسه‌يى بنام مدرسهء حسينيان كه در سال 726 بنا شد و در قرن نهم هجرى ويران بود ( ص 148 ) و ديگر مدرسهء صاعديه كه خواجه ركن الدين صاعد وزير بسال 762 بنا كرد ( ص 149 ) و ديگر مدرسهء غياثيه از آثار امير غياث الدين على عقيلى كه بسال 767 با موقوفات بسيار ايجاد شد و مدفن\r\n\r\n","description":"","footnote":"","page_name":" 214 ","page_number":230},
  {"content":"\r\n\r\nبانى آن نيز همانجا بود ( ص 150 - 151 ) و ديگر مدرسهء غياثيهء چهار منار كه آن را امير غياث الدين الحسينى وزير شاه شيخ ابو اسحق پادشاه معروف در سال 740 بنا كرد و چون خود در همين سال كشته شد او را بيزد آورده در مدرسه‌اش دفن كردند ( ص 151 ) و ديگر مدرسه عبد القادريه اثر خواجه عبد القادر بن خواجه كمال الدين محمد سديد از معاصران و درباريان ابو سعيد بهادر كه بنايش در سال 734 پايان يافت ( ص 153 - 154 ) و ديگر مدرسهء امير آخوريّه از آثار محمد بن مظفر كه بناى آن در سال 759 بپايان رسيد و بر درگاه آن مسجد و مسافرخانه و فراش‌خانه‌يى وجود داشت ( ص 154 ) ، ديگر مدرسهء اصيليه از آثار خواجه اصيل الدين محمد بن مظفر عقيلى كه در سال 730 ساخته شد ( ص 156 - 157 ) .\r\nمدارس يزد را براى نمونه درينجا آورديم تا نشان دهد آنجايها كه امارتهاى محلى بر سر كار بود هنوز مانند پيش از مغول بايجاد مدارس كه البته صبغهء دينى داشت توجه مىكردند و نظير اين مدارس در آنها وجود داشت مثلا در اواسط قرن هشتم هجرى در شيراز مدارس و خانقاههاى بسيار وجود داشت و بقول حمد اللّه مستوفى مجموع جامعها و خانقاهها و مدرسه‌ها و مسجدها و ابواب الخير كه مالداران ساخته بودند از پانصد درمىگذشت و بر آنها موقوفات بيشمار معين شده بود « 1 » و در مازندران هم حكام محلى مدارس متعدد خاصه در آمل ايجاد كرده بودند و همچنين است در كرمان و بلاد خراسان و جز آنها .\r\n\r\nمراكز علم و ادب\r\nبا حملهء مغولان و ويرانى و كشتارى كه بهمراه داشته ، همچنانكه چند بار گفته‌ايم ، بسيارى از آبادانيهاى ايران زيرورو شد و با مدارس و كتابخانها و اهل علم و ادب از ميان رفت ليكن بعد از فرونشستن آتش فتنه و آرامشى نسبى كه بعد از آن پيدا شد قسمتى ازين بلاد و مراكز تعليم آنها تجديد عمارت يافت و بر آنچه از تركتاز مغولان رهايى يافته و بر سر پاى مانده بود اضافه شد و در قرن\r\n\r\n\r\n","description":"","footnote":"\r\n( 1 ) - نزهة القلوب ، تهران 1336 ، ص 138\r\n","page_name":" 215 ","page_number":231},
  {"content":"\r\n\r\nهفتم و هشتم بعضى از آنها وضع فرهنگى خود را ادامه دادند و يا بتازگى اهميّت فرهنگى يافتند . از جملهء مراكزى كه درين عهد محل اجتماع فاضلان و شاعران و نويسندگان شد شيراز و مراغه و تبريز و سلطانيه و كرمان و در خارج از ايران بغداد و بعضى از بلاد روم و شام و هندوستان را بايد ذكر كرد . شيعه نيز در مراكزى از قبيل سبزوار و مشهد امام على بن موسى الرضا و آمل و سارى و نجف و حلّه كه معمولا از مراكز مهم آنان در ايران و عراق بود ، حوزه‌هاى علمى پرارزشى بوجود آوردند . در مجموع اين حوزه‌ها و مراكزست كه بازماندهء فرهنگ و تمدن ايران و سنن علمى و ادبى ايرانيان دورهء اسلامى حفظ شد و دوباره نيرويى بدست آورد و عالمان و اديبان و شاعرانى در آنها تربيت شدند كه خوشبختانه آثار غالب آنان باقى مانده و بدست ما رسيده است . در ميان اين مراكز مراغه از بركت وجود خواجه نصير الدين طوسى و رصدخانه‌يى كه ترتيب داده و كتابخانه‌يى كه با چهارصد هزار مجلّد كتاب ايجاد كرده و علماى معتبرى كه از اطراف و اكناف مملكت براى همكارى خود گرد آورده و حوزهء تعليميه‌يى كه با همكاران و شاگردان فاضلش در آن تأسيس كرده بود ، بواقع قابل توجّه و از مراكز معتبر انتشار علوم عقلى در ايران قرن هفتم بود و اثر آن در وضع علمى سراسر اين دوره مشهودست .\r\nاكنون كه از ذكر اين مقدمات كلى فارغ شده‌ايم بنابر ترتيبى كه از آغاز درين كتاب اختيار كرده‌ايم بذكر وضع دسته‌هاى سه‌گانهء علوم شرعى و عقلى و ادبى در قرن هفتم و هشتم آغاز مىكنيم :\r\n\r\n[ دسته‌هاى سه‌گانه علوم در قرن هفتم و هشتم هجرى 
  ]\r\n\r\n1 - علوم شرعى\r\nعلوم شرعى در قرن هفتم و هشتم به قوت و رواج قرنهاى پيشين نبود . اصولا كارهاى اساسى را دربارهء اين علوم پيشينيان انجام داده بودند و علاوه برين برافتادن خلافت و ضعف عمومى علماى شرعى و ابتلاآت گوناگون ديگر نيز بدين حال شدّت مىبخشيد ، و نيز گروه بزرگى از علماى ايرانى كه در علوم شرعى كار مىكردند مانند ديگر فاضلان از\r\n\r\n","description":"","footnote":"","page_name":" 216 ","page_number":232},
  {"content":"\r\n\r\nايران ببلاد مجاور گريختند و همانجايها ماندند و مردند .\r\nتوجّه به اين نكته لازم است كه شيعه ، به همان نحو كه در وضع عمومى اديان و مذاهب ديده‌ايم ، درين دوره بقوّت مىگراييدند و به همين سبب نه تنها دنبال فعاليّت خود را در قرن پنجم و ششم براى تحكيم مبانى علمى مذهب خود رها نكردند بلكه آن را شدّت دادند و حتّى در قرنهاى هفتم و هشتم كارهاى اساسىترى در تدوين علوم شرعى شيعه انجام گرفت كه هريك از آنها در محل خود مذكور خواهد افتاد .\r\n\r\nقرائت و تفسير قرآن\r\nدر علم قرائت دورهء مورد مطالعهء ما دورهء بارورى نيست .\r\nذكر دو عالم بزرگ اين علم كه در آغاز و انجام اين دوره بسر مىبردند و قسمت بزرگى از عمر آنان در خارج از ايران گذشته ، لازمست . يكى از آن دو منتجب الدين الهمدانى ابن ابى العزّ ابن ابى يوسف ( م 643 ) از علماى بزرگ قرائت قرآن در قرن هفتم است كه بيشتر كارهاى علمى خود را در مصر و دمشق انجام داد و هم در دمشق بدرود حيات گفت « 1 » . ديگر الجزرى محمّد بن محمّد ( 751 - 833 ) است كه قسمت بزرگى از عمر خود را در مصر و شام و روم بسر برد تا عاقبت در حملهء تيمور بسمرقند برده شد و تا پايان عمر در ايران بود و درين مدت كه با آغاز دورهء تيمورى مصادف بوده عدهء كثيرى از علما را از كش و سمرقند گرفته تا شيراز در شهرهاى مختلف ايران تربيت كرد و ازين روى در تعليم علم القراءة در ايران مقامى بلند دارد . از شهرهاى ماوراء النّهر و ايران كه الجزرى در آنها تدريس و تعليم كرد كش و سمرقند و هرات و يزد و اصفهان و شيراز را نام برده‌اند و وفات او هم بسال 833 در شيراز اتّفاق افتاد و در همين بلاد است كه كتابهاى « شرح مصابيح بغوى » و « غاية المهرة فى الزيادة على العشرة » و « طيبة النشر فى قراآت العشر » و « المقدمة فيما على قارئ القرآن ان يعلّمه » و جز آنها را بوجود آورد و خود در شيراز محلى بنام دار القرآن تأسيس كرد و همانجا دفن شد « 2 » .\r\n\r\n\r\n","description":"","footnote":"\r\n( 1 ) - مفتاح السعادة ، طاش كبرىزاده ، چاپ حيدر آباد دكن ، ج 1 ص 392\r\n( 2 ) - مفتاح السعادة ص 392 - 394\r\n","page_name":" 217 ","page_number":233},
  {"content":"\r\n\r\nدر علوم ديگر قرآن خصوصا در تفسير اهل سنّت و شيعه و صوفيهء اين عهد داراى آثار متعددند و پيداست روش هر دسته از آنان دنبال همان روشهايى است كه در دو مجلّد پيشين بدانها اشاره كرده‌ام .\r\nاز جملهء كتب مهم تفسير درين دوره كه شهرت بسيار دارد انوار التنزيل و اسرار التأويل به عربى از قاضى ناصر الدين ابو الخير عبد اللّه بن عمر بن محمّد شيرازى بيضاوى معروف به قاضى بيضاوى است كه از علماى بزرگ و معروف زمان خود در علوم مختلف دينى بوده و در تفسير و كلام و فقه و اصول تأليفات مهمّى داشته است . وى مدتى در دورهء اتابكان سلغرى سمت قضاء شيراز داشت و بعد بتبريز رفت و در آنجا بتدريس اشتغال جست تا بسال 685 بنابر ذكر صلاح الدين الصفدى درگذشت . وفات او را باشتباه در سالهاى ديگرى مانند 641 و 691 و 692 نيز نوشته‌اند . تفسير بيضاوى را از قديم مؤلفانى از قبيل الصفدى و ابن يوسف شامى ( محمّد بن يوسف ، صاحب : الاتحاف بتمييز ما تبع فيه البيضاوى صاحب الكشاف ) به ميزان زيادى متأثر از تفسير كشاف زمخشرى دانسته‌اند و با اينحال تحقيقات فقهى و كلامى و ادبى و تاريخى بيضاوى هم در تأليف اين كتاب سهم بسزايى دارد . اهميّت اين كتاب مايهء آن شد كه چند حاشيه و شرح بر آن نوشته شود .\r\nاز جملهء مهمترين آنها حاشيه‌ييست كه شيخ الاسلام ابو يحيى زكرياى انصارى ( م 727 ) از علماى معروف شافعى تونس بنام « فتح الجليل ببيان خفى انوار التنزيل » نوشته و در آن بسيارى از موارد مجمل و مبهم تفسير بيضاوى را روشن كرده است « 1 » . بعد از آن عصام الدين اسفراينى ( م 943 ) بر قسمتى از آن حاشيه و شرح نوشته و همچنين است ابو الفضل خطيب كازرونى ( اواسط قرن دهم ) و بسيارى ديگر . حاشيهء قاضى نور اللّه شوشترى از علماى بزرگ شيعه ( قرن يازدهم هجرى ) و حاشيهء سعدى چلبى ( م 945 ) و حاشيهء بخارى و حاشيهء\r\n\r\n\r\n","description":"","footnote":"\r\n( 1 ) - طاش كبرىزاده ، مفتاح السعادة ج 1 ص 436 و پاورقى ص 90 از ج 1 فهرست مدرسهء سپهسالار\r\n","page_name":" 218 ","page_number":234},
  {"content":"\r\n\r\nشيخ بهايى نيز برين كتاب قابل ذكرست « 1 » .\r\nاز كتب مهم ديگر تفسير كه درين عهد نوشته شده حاشيهء مير سيّد شريف جرجانى ( على بن محمّد بن على ) ( 740 - 816 ) است بر كشاف زمخشرى . وى از عالمان بزرگ در علوم عقلى و شرعى است و تأليفاتى بپارسى و عربى در علوم مختلف دارد . همين دانشمند كتاب ديگرى به فارسى دارد بنام ترجمان القرآن كه توجّه مؤلّف در آن بترجمهء كلمات دشوار هريك از سور بوده است .\r\nشرح ديگرى از كشاف زمخشرى در همين دوره و مقدم بر مير سيّد شريف تأليف شده و مؤلّف آن سعد الدين مسعود بن عمر تفتازانى دانشمند معروف و ذى فنون است كه در سال 792 وفات يافت . حاشيهء تفتازانى تنها بر قسمتى از كشاف است نه بر همهء آن .\r\nديگر از كتابهاى تفسير اين عهد مختصرى است كه عفيف الدين بن سعيد بن مسعود كازرونى از تفسير ابن كثير ( عماد الدين ابو الفداء اسمعيل بن عمر بن كثير دمشقى متوفى بسال 744 ) ترتيب داد . عفيف كازرونى تلخيص خود را « البدر المنير » ناميده و آن را بسال 791 هجرى بپايان برده است .\r\nاز صوفيان كه در تفسير شيوهء تأويل و توجيه بنابر مذاق خود داشته‌اند ، نيز درين دوره تفسيرهايى داريم . بايد دانست كه عامهء علماى اسلام تفسيرهاى اين گروه را بواقع تفسير نمىدانسته و بر آن طعن مىزده‌اند . كبرىزاده درين‌باره مىگويد « و امّا كلام صوفيه دربارهء قرآن تفسير نيست ، ابن الصلاح در فتاوى خود گفته است از امام ابى الحسن الواحدى المفسر خوانده‌ام كه گفت ابو عبد الرحمن سلّمى كتابى بنام حقايق التفسير نوشته است كه اگر خود آن را تفسير دانسته باشد مسلّما كفر ورزيده است » « 2 » . علّت آنست كه صوفيان كلمات و آيات را بنابر ذوق و مشرب خويش و در اثبات سخنان خود توجيه\r\n\r\n\r\n","description":"","footnote":"\r\n( 1 ) - كشف الظنون ، ج 1 ، ستون 186 - 194 ؛ فهرست كتابخانهء مدرسهء عالى سپهسالار ، آقاى ابن يوسف ج 1 ص 119\r\n( 2 ) - مفتاح السعادة ج 1 ص 423\r\n","page_name":" 219 ","page_number":235},
  {"content":"\r\n\r\nمىكرده و آنها را بر احوال خود تطبيق مىنموده و معانى خاصى از آنها مىگرفته‌اند كه در عرف مفسران و سنّتهايى كه درين ابواب داشته‌اند وارد نبود . تقريبا در بيشتر كلمات و ملفوظات و مكتوبات مشايخ بزرگ صوفيه كه درين دوره بر سر كار بودند از اين گونه تفسيرهاى ذوقى ديده مىشود خواه كتاب مدوّنى در تفسير داشته باشند و يا نه ، و حتّى بيشتر گفتارهاى آنان در مجالس و رسالات مبتنى بوده است بر تأويل و توضيح كلام اللّه ؛ و اما از جملهء كتب آنان كه در عهد مورد مطالعهء ما با عنوان تفسير نوشته شده اين كتابها را ذكر كرده‌اند : تفسيرى از نجم الدين كبرى در 12 مجلّد كه پيش ازين نام آن را آورده‌ايم « 1 » ؛ ديگر تفسير بشير از نجم الدين دايه يعنى شيخ ابو بكر عبد اللّه بن محمّد رازى ( م 654 ) ؛ ديگر تفسير الفاتحة از صدر الدين محمّد بن اسحق قونوى صوفى معروف و صاحب تصانيف مشهور در عرفان كه وفاتش بسال 673 اتّفاق افتاد و نامش را در شمار مشايخ متصوّفان آورده‌ايم . - ديگر از تفسيرهاى صوفيانه تفسير سورة الفاتحة از شمس - الدين الفنارى ( 751 - 834 ) منسوب به فنار از بلاد روم است كه در آن علوم شرعى را با معارف صوفيان درآميخته است . - ديگر تفسيرى است از شيخ ابو السعادات عفيف - الدين عبد اللّه بن اسعد يافعى ( م 768 ) استاد شاه نعمة اللّه ولى بنام « درّ النظيم » كه دربارهء فضائل و آداب تلاوت قرآن و خواص سوره‌هاى آنست . تفسيرهاى ديگرى هم بنام « درّ النظيم » از همين دوره در دست است يكى از تقى الدين السبكى ( م 756 ) و ديگر از مجد الدين ابو طاهر فيروز آبادى ( م 817 ) . - تفسير صوفيانهء ديگرى از قرآن بدست علاء الدين خازن ( على بن محمّد بن ابراهيم بغدادى ) صوفى قرن هفتم و هشتم ( م 741 ) در چهار جلد ترتيب يافت كه بسال 725 آن را بپايان برد « 2 » .\r\n\r\n\r\n","description":"","footnote":"\r\n( 1 ) - همين كتاب ج 2 ص 1015 ؛ و مفتاح السعادة ج 1 ص 451\r\n( 2 ) - رجوع شود به كشف الظنون حاج خليفه ستون 736 و به فهرست كتابخانهء مشهد ج 4 ص 487 و 496 و جز آنها\r\n","page_name":" 220 ","page_number":236},
  {"content":"\r\n\r\n\r\nعلم حديث\r\nعلم حديث در دورهء مورد مطالعهء ما بيشتر بنفع شيعه پيش مىرفت . پيشرفت تشيع در قرن ششم و ظهور علماى بزرگى در آن قرن و نيروى روزافزونى كه براى اين مذهب حاصل مىگشت ، سبب شد كه در آغاز اين دوره چند تن از عالمان بزرگ شيعه ظهور كنند و در اخبار و حديث و كلام و مباحث ديگر از علوم دين آثارى بر جاى نهند . آثارى كه اين عالمان در اخبار و احاديث بوجود آوردند بواقع قابل توجّه و از جملهء آنها يكى آثار ابن طاوس است .\r\nسيّد رضى الدين على بن طاوس علوى حلّى معروف به سيّد بن طاوس از سادات معروف حلّه و از رئيسان شيعهء اثنى عشرى در قرن هفتم بوده و استاد علامهء حلّى است .\r\nولادتش بسال 589 و وفاتش در 664 بوده است . ابن طاوس همانست كه پيش ازين دربارهء رابطهء او با هولاگو خان در تسخير حلّه و كوفه و نجف سخن گفته‌ايم و بر اثر همين امر بود كه هولاگو چندى بعد از فتح بغداد همچنانكه ابن العلقمى را حكومت آن شهر بخشيد سيّد بن طاوس را نيز بنقابت سادات آنجا گماشت ( سال 661 هجرى ) و او شغل خود را تا پايان عمر نگاه داشت . ابن طاوس آثار متعدد معتبرى در مسائل مختلف مذهبى دارد كه همه نزد علماى شيعى ايران شهرت يافت و مورد مراجعه و استفادهء آنان قرار گرفت . از جملهء آثار مهم اوست كتابهاى فرج الهموم ؛ و فلاح السائل و نجاح المسائل ؛ و كشف المحجة لثمرة المهجة در 159 فصل متضمّن مباحثى در مناقب و حديث و كلام ؛ و كتاب كشف اليقين يا كتاب اليقين در اثبات امامت على بن ابيطالب با استناد بر احاديث نبوى ؛ و كتاب محاسبة النفس ؛ و كتاب الطّرف من الانباء و المناقب دربارهء اثبات امامت على بن ابيطالب با استناد بر روايات و احاديثى كه درين بابست .\r\nبرادر سيد رضى بن طاوس يعنى جمال الدين احمد ( م 673 ) هم از عالمان بزرگ شيعه در قرن هفتم بود و پسرش غياث الدين ابو المظفر عبد الكريم هم در شمار مؤلّفان معروف شيعى و صاحب كتاب « قرحة الغرى » و « شمل المنظوم » است .\r\nعلماى ديگرى از قبيل محقّق حلّى ( م 676 ) و جمال الدين يوسف بن حاتم عاملى\r\n\r\n","description":"","footnote":"","page_name":" 221 ","page_number":237},
  {"content":"\r\n\r\nصاحب الاربعين من الاربعين فى فضائل امير المؤمنين و ابو سعيد حسن بن حسين بيهقى عالم قرن هشتم هجرى صاحب كتابهايى از قبيل « راحة الارواح و مونس الاشباح » در سرگذشت پاكان چهارده‌گانه و « بهجت المباهج » در فضيلت و معجزات معصومان كه هر دو بپارسى است ، هم درينجا شايان ذكرند .\r\nشمس الدين يحيى بن حسن حلّى ( م 606 ) شاگرد عماد كجيج طبرى و ابن - شهر آشوب و استاد ابن زهرهء حلبى و سيد فخار ( م 630 ) كتاب العمدة من صحاح الاخبار فى مناقب امام الابرار را در فضائل على بن ابيطالب با استناد بر احاديث اهل سنت و تشيع هر دو نوشته است . - ابو محمد ديلمى حسن بن ابى الحسن دانشمند قرن هشتم استاد ابن فهد حلّى ( 757 - 841 ) غرر الاخبار و درر الآثار را در باب مناقب ائمه ، و كتاب ارشاد القلوب را نوشت .\r\nاين كتابها و كتب متعدد ديگرى كه علماى شيعهء قرن هفتم و هشتم در احاديث و اخبار نوشتند بخصوص متوجه بوده است بذكر مناقب خاندان پيامبر و امامان و پاكان و نشان مىدهد كه شاعيان با نيرويى كه حاصل كرده بودند به طرف اثبات مبانى اعتقادات خود و نشر آنها در ميان مردم و تسجيل برترى پيشوايان تشيع مىرفتند تا ازين راه آمادهء عمومى كردن مذهب خود گردند .\r\n\r\nاصول فقه\r\nاگرچه توسعه و رواج عظيم فقه و شعب آن در قرن ششم در دورهء مطالعهء ما مشهود نيست ، ليكن بهرحال فعاليت علماى دينى در اين رشته ، با وجود شكست موهنى كه بر اسلام و اسلاميان وارد آمده بود ، قابل توجهست . نگارش كتب متعدد در اصول فقه اسلامى درين دوره مخصوصا مورد عنايت فقيهان و اصوليان بزرگ سنى و شيعى بوده است .\r\nاز ميان عالمان معروف اهل سنت در اوايل اين دوره قاضى القضاة ابو الخير ناصر الدين عبد اللّه بن عمر بيضاوى فارسى معروف به قاضى بيضاوى ( م 685 ) را بايد نام برد كه از علماى بزرگ فقه و تفسير و منطق و تاريخ بود . وى چنان كه گذشت مدتى\r\n\r\n","description":"","footnote":"","page_name":" 222 ","page_number":238},
  {"content":"\r\n\r\nدر عهد اتابكان سلغرى در فارس سمت قاضى القضاتى داشت و بعد در تبريز بتدريس پرداخت تا در همان شهر فوت كرد . از جملهء كتابهاى وى الوصول الى علم الاصول است كه آن را در يك مقدمه و هفت باب تأليف كرد و بعدها يعنى در سال 888 يكى از علماى قرن نهم بنام مجد الدين ابراهيم ايجى آن را بنام معراج الاصول شرح كرد . ديگر على بن محمد آمدى ( م 631 ) صاحب احكام الاحكام است كه بعد ازو ابن الحاجب جمال الدين عثمان كردى اشنوى ( م 646 ) از روى آن كتاب منتهى السّؤل و الامل فى علمى الاصول و الجدل را نوشت و سپس اختصارى از آن ترتيب داد و مختصر المنتهى ناميد . اين كتاب مدتها در ميان فقهاى سنى در زمرهء كتب درسى بوده است . - ديگر شمس الدين محمد برماوى شافعى ( 763 - 831 ) شاگرد بدر زركشى كه « النبذة الزكية » را در ذكر اصول فقه تأليف كرد و شرحى بنام الفوائد السنية بر آن نوشت و الفيه‌يى از آن ترتيب داد .\r\nديگر از كتابهاى اساسى در اصول فقه كه در قرن هفتم نوشته شده است كتاب « حاصل » تأليف تاج الدين محمد بن حسين ارموى ( م 656 ) است كه متكى است بر كتاب محصول امام فخر رازى ( م 606 ) و چند بار شرح شده و از آن جمله است شرح بدر الدين التسترى ؛ و شرح قاضى عضد الدين ايجى ( م 756 ) ؛ و حاشيهء تفتازانى و شرح امام اكمل الدين بابرتى ( م 786 ) باسم النّقود و الرّدود ؛ و شرح زين الدين خونجى و شرح علامه قطب الدين شيرازى ( م 710 ) و شرح شمس الدين اصفهانى ( م 746 ) ؛ و شرح سراج الدين محمود ارموى ( م 682 ) كه كتاب التحصيل خود را معوّل بر كتاب حاصل نمود همچنانكه قاضى بيضاوى كتاب منهاج الوصول را بر همين كتاب حاصل بنا كرد « 1 » .\r\nعالمان شاعى نيز در قرن هفتم و هشتم از تأليف كتابهايى در تقرير اصول فقه شيعه غفلت نداشته‌اند و مهمترين مؤلفان آنان درين مورد محقق اول ( نجم الدين ابو القاسم\r\n\r\n\r\n","description":"","footnote":"\r\n( 1 ) - فهرست كتابخانهء دانشگاه ص 1704 از آقاى محمد تقى دانش‌پژوه .\r\n","page_name":" 223 ","page_number":239},
  {"content":"\r\n\r\nمتوفى 676 ) صاحب كتاب معارج و شاگردش علامهء حلّى هستند . علّامهء حلّى جمال - الدين ابو منصور حسن بن يوسف بن مطهّر ( 648 - 726 ) را بايد از بزرگترين پيشروان علماى تشيع در قرنهاى بعد از حملهء مغول دانست . وى از جملهء معاريف عالمان شيعهء اثنى عشرى و از متكلمان و مؤلفان مشهور اين طايفه و از شاگردان معروف ابن طاوس و خواجه نصير الدين طوسى و نجم الدين دبيرانست و در نشر تشيع در عهد حكومت مغول سهم عمده‌يى دارد و به همين سبب ميان علماى شيعهء ايران همواره نافذ و مشهور بوده است .\r\nوى براى پسر خود فخر المحققين محمد كتابى بنام تهذيب الوصول الى علم الاصول در دوازده مقصد نوشته و آن را به صورت خلاصهء جامعى از علم اصول درآورده است .\r\nاز كتابهاى معروف ديگر او در علم اصول كتاب نهاية الوصول الى علم الاصول معروف به « نهاية » است كه از جملهء مهمترين كتابهاى شيعه درين فن شمرده مىشود . ديگر از كتابهاى علامه در اصول كتاب مبادى الوصول الى علم الاصول - نهج الوصول الى علم الاصول - غاية الوصول الى علم الاصول - منتهى الوصول الى علمى الكلام و الاصول را نام مىبريم ، و نظرى به همين فهرست نشان مىدهد كه علّامه در تحرير اين كتابها بيشتر رعايت حال متعلمان را در درجات مختلف تحصيل مىكرده است .\r\nكتاب تهذيب الوصول علامهء حلى را چند بار شرح كرده‌اند و از جملهء شرحهاى قديم آن كتاب منية اللبيب است از ضياء الدين عبد اللّه حسينى خواهرزادهء علامه كه كتاب خود را بسال 740 تمام كرد . اين شرح را ببرادر ضياء الدين يعنى عميد الرؤسا سيد عميد الدين ( م 754 ) نيز نسبت داده و به همين سبب آن را شرح عميدى هم ناميده‌اند .\r\nعميد الدين چند كتاب ديگر علامهء حلى مانند قواعد و انوار الملكوت و مبادى الوصول و نهج المسترشدين را نيز شرح كرد .\r\nدر باب كتاب « معتقد الامامية » كه يك كتاب پرارزش در كلام و اصول و فقه به فارسى و از قرن هفتم هجرى است ، پس ازين سخن خواهم گفت .\r\n\r\n","description":"","footnote":"","page_name":" 224 ","page_number":240},
  {"content":"\r\n\r\n\r\nعلم فقه\r\nدربارهء علم فقه از آغاز قرن هفتم بنام عده‌يى از علماى اهل سنت بازمىخوريم كه هريك داراى آثار و فتاوى معروف بوده و در بلاد ايران و روم و شام و جز آن شهرت داشته و بتدريس و افاضت علم مىپرداخته‌اند .\r\nبيشتر وقت فقهاى اين زمان بشرح و تلخيص و تهذيب كتابهاى پيشينيان مىگذشته و تأليفات مستقل آنان كمتر بوده است . از جملهء اين فقيهانند جلال الدين القزوينى محمد ابن عبد الرحمن كه مدتها از عمر خود را در قضاء شام و مصر گذراند و در سال 739 درگذشت ، و شيخ صفى الدين الهندى ( م 715 ) از متكلمان و فقيهان معروف صاحب كتابهاى النهايه و الفائق در اصول و فقه ، و تقى الدين السبكى على بن عبد الكافى ( 683 - 756 ) صاحب تأليفات متعدد ، و جمال الدين يوسف اردبيلى ابن ابراهيم شافعى ( م 776 يا 799 ) صاحب كتاب الانوار لعمل الابرار . وى از كبار فقيهان شافعى در قرن هشتم و صاحب آثار متعدد در فقه بوده و كتاب الانوار خود را با استناد بر كتابهاى معتبر فقه شافعى كه پيش ازو نوشته بودند در چند مجلد تأليف كرد . اين كتاب بر اثر اهميتى كه دارد بعد از اردبيلى چند بار شرح شده يا حاشيه بر آن نوشته‌اند مانند تعليقهء جلال الدين صدّيقى دوّانى ( م 908 ) و شرح نور الدين على بن احمد الاشمونى الشافعى ( م 856 ) و ترجمه و تكمله‌يى كه فتح اللّه بن ابو يزيد شروانى ( ميانهء قرن نهم هجرى ) از آن به فارسى ترتيب داد . ديگر از كتب معروف فقه اهل سنت كتاب العزيز از امام رافعى قزوينى ابو القاسم عبد الكريم بن محمد ( م 623 ) است كه در شرح كتاب الوجيز حجة الاسلام غزالى ( م 505 ) نوشت و او علاوه برين كتابهاى ديگر مثل شرح مسند شافعى و كتاب محرر و كتاب الايجاز و كتاب المحمود داشته است .\r\nكتابهاى فقهى شيعه درين دوره از دوره‌هاى مقدّم بيشتر و معتبرترست . علت اين امر نيروى روزافزون شيعه و رواج تشيّع و تمايل آن بجانب يك مذهب عمومى رسمى در ايرانست چنان كه در حقيقت بايد قرن هفتم و هشتم را دورهء استحصال شيعيان از كليهء مجاهدات خود در قرنهاى پيشين دانست و آن را مقدمه‌يى براى دورهء\r\n\r\n","description":"","footnote":"","page_name":" 225 ","page_number":241},
  {"content":"\r\n\r\nصفوى شمرد . بزرگترين علماى فقه و علوم مذهبى ديگر شيعه درين دوره از حلّه در عراق برخاسته‌اند و بايد آن شهر كوچك را بواقع مركز اساسى نشر علوم شيعه در عهد بعد از مغول دانست و اگر ما درينجا بذكر نام عالمان بزرگ اين شهر در شمار علماى ايران مىپردازيم از آنست كه پايهء فعاليت علماى شيعه در قرنهاى بعد كارهاى همين دانشمندان شاعى حلّى است كه مهمتر از همهء آنان ابن طاوس ، و محقق حلّى استاد علامهء حلّى و يحيى بن سعيد حلّى ، و علامهء حلّى ، و پسرش فخر المحققين ، و خواهرزاده‌اش عميد الدين ، و شاگرد فخر المحققين شهيد اول هستند .\r\nسيّد بن طاوس رضى الدين ابو القاسم على بن ابراهيم طاوس حلّى ( 589 - 664 ) كه نامش را پيش ازين آورده‌ايم جامع بسيارى از ادعيهء متداول ميان شيعه و حتّى نگارندهء بعضى از آنهاست ، و با آنكه كمتر بفقه مىپرداخت باز هم رساله‌هايى درين رشته داشت كه از آن جمله است كتابى بنام « غياث سلطان الورى لسكّان الثّرى » دربارهء خواندن نمازهايى كه از مردگان فوت شده باشد و رساله‌يى بنام « تحقيق المضايقة فى فوائت الصلوات » .\r\nمحقّق حلّى يا محقّق اول نجم الدين ابو القاسم جعفر بن حسن ( 602 - 676 ) از عالمان معروف شيعه در قرن هفتم است كه شاگردان معتبرى مانند ابن داود و علامهء حلى داشته و اثر او در علوم شرعى شيعيان همواره با قوّت بر جاى مانده است . از مهمترين آثارش كتاب شرائع الاسلام فى مسائل الحلال و الحرام است كه باختصار آن را شرايع مىخوانند . اين كتاب بر اثر اشتمال بر مسائل مختلف فقهى چندان جانب توجّه علماى شيعه قرار گرفت كه توانست جانشين كتاب نهايهء شيخ طوسى گردد و بر آن شروح متعددى نوشته شود كه از جملهء آنهاست شرحهاى شهيد ثانى و سيّد محمّد عاملى و ابن الصائغ و محقّق كركى ( محقّق ثانى ) و مصلح صيمرى و محمّد باقر شفتى و امير حسين قزوينى و سيّد محمّد هاشم طسوجى و سيّد محمّد ابراهيم قزوينى و جز آنان كه هريك بر تمام يا قسمتى از آن شروحى پرداخته‌اند . از كتابهاى ديگرش معارج در اصول فقه و جواب مسائل مصريه و جواب مسائل عزيه و نكت النهاية و المسلك و جز آنهاست . محقّق كتاب\r\n\r\n","description":"","footnote":"","page_name":" 226 ","page_number":242},
  {"content":"\r\n\r\nديگرى در فقه دارد بنام مختصر النافع كه فى الواقع منتخبى است از آنچه در كتاب شرايع آورده است و خود بعدا شرحى بر آن نوشته و آن را المعتبر فى شرح المختصر ناميده است و بعد از وى شروح متعدد ديگر برين كتاب نوشته‌اند كه از جملهء آنهاست شرح آبى و ابن فهد و عاملى و قطيفى و طريحى و غيره .\r\nشاگرد معروف محقّق حلّى عالم بزرگ شيعه علامهء حلّى است كه پيش ازين نام او را آورده‌ايم . وى در فقه كتب معتبرى دارد كه همهء آنها مورد توجه و تعلّم و شرح و تحشيهء عالمان شرعى شيعه در قرنهاى بعد قرار گرفته است مانند : ارشاد الاذهان و قواعد الاحكام و مختلف الشيعه و تذكرة الفقها و تحرير الاحكام و تبصرة المتعلمين .\r\nاز علماى همزمان علامهء حلى كه بسال مقدم بر وى بود يحيى بن سعيد ( ابو زكريا نجيب الدين يحيى بن احمد بن يحيى بن حسن بن سعيد حلّى متوفى بسال 689 يا 690 ) پسر عم محقق حلى و جامع علوم ادبى و شرعى بوده است . از جملهء كتب معروف او كتاب جامع الشرايع معروف به جامع يحيى بن سعيد و ديگر كتاب نزهة الناظر فى الجمع بين الاشباه و النظائر در فقه است و ديگر كتاب المدخل در اصول فقه .\r\nشاگرد معروف علّامهء حلى عزّ الدين آبى ( حسن بن ابى طالب يوسفى ) بر مختصر النافع محقق حلّى شرحى نوشته است بنام كشف الرموز كه گويا آن را در سال 672 بپايان برده باشد .\r\nپسر علامهء حلى يعنى فخر المحققين ابو طالب محمد بن جمال الدين حسن حلى ( متوفى بسال 771 ) هم از جملهء دانشمندان بزرگ شرعى شيعه در زمان خود و در معقول و منقول مشهور بوده است . از كتابهاى معروف اوست ايضاح الفوائد كه يك كتاب استدلالى است در فقه و كتاب جامع الفوائد و كتاب الحج و كتاب المسائل .\r\nاز شاگردان فخر المحققين ، شهيد اوّل شمس الدين ابو عبد اللّه محمد بن جمال الدين مكّى نبطى عاملى جزّينى ( 734 - 786 ) است كه در شمار بزرگترين عالمان و فقيهان\r\n\r\n","description":"","footnote":"","page_name":" 227 ","page_number":243},
  {"content":"\r\n\r\nامامى نام برده شده است . وى در خدمت استادان معروفى از ايران و عراق تلمذ كرد مانند رضى الدين حلى و زين الدين مطار آبادى و سيد مهنّا و قطب الدين محمد رازى بويهى و شمس الائمه محمد كرمانى شافعى و علّامهء حلّى و پسرش فخر . اواخر عمرش در شام و لبنان مىگذشت و همانجا به فتواى علماى سنى و به حكم امير سيف الدين خوارزمى فرمانرواى شام او را بسال 786 بشمشير كشتند و جسد او را بر دار كردند و سنگسار نمودند و سوختند و به همين سبب به « شهيد اول » معروف شد . شهيد ثانى زين الدين على شامى دانشمند شيعى قرن دهم است كه به حكم سلطان سليم عثمانى در مكه مقيد و در استانبول كشته شد ( 966 هجرى ) .\r\nكتابهاى شهيد اول در ميان علماى شيعه همواره معتبر و مورد مراجعه و شرح و توضيح و تعليم و تعلّم بوده است . از آثار معروف او تمهيد القواعد ، و روض الجنان ( در شرح ارشاد الاذهان علامهء حلى ) ، و ذكرى الشيعه ، و الدروس الشرعية ، و بيان ، و مسالك الافهام ، و لمعهء دمشقيه ، و الفيه است . همهء كتابهاى او مخصوصا دو كتاب اخير در ميان متعلمان فقه شيعه رائج بوده و بر آنها شروح متعدد نوشته شده است .\r\n\r\nكلام\r\nعلم كلام هم در قرن هفتم و هشتم دوشادوش ديگر علوم شرعى پيش مىرفت و درين مورد علماى اهل سنت و شيعه هر دو سرگرم كار بودند منتهى در عراق و ايران فعاليت عالمان شيعى درين‌باره بيشتر بود چنان كه بايد گفت قرن هفتم و هشتم دورهء واقعى تأليف كتابهاى كلامى اين فرقه و تدوين اين علم نزد آنانست و پيش ازين هرچه شده حكم مقدمه داشته است .\r\nاز ميان علماى اهل سنت قاضى بيضاوى ( م 685 ) كه پيش ازين نامش را آورده‌ايم كتاب معروفى بنام « عقائد » در كلام دارد كه جلال الدين دوّانى ( م 908 ) حاشيه‌يى بر آن نوشته است . كتاب معروف ديگر بيضاوى در كلام « طوالع » است كه شرحى بر آن از قاضى برهان عبيد اللّه بن محمد معروف به شريف فرغانى كه در تبريز به كار قضا اشتغال داشت ( م 743 ) در دست است و او اين شرح را براى شاگردان خود نوشت\r\n\r\n","description":"","footnote":"","page_name":" 228 ","page_number":244},
  {"content":"\r\n\r\nو بشهاب الدين مبارك شاه اهداء كرد . شرح ديگرى از همين كتاب را عبد الصمد محمود فارابى بسال 707 ترتيب داد و شرح ديگرى از آن شمس الدين اصفهانى محمود بن عبد الرحمن ( 674 - 746 ) بنام مطالع الانظار نوشت و شرح ديگرى شمس الدين آملى ( م 750 ) بنام تنقيح الافكار تدوين كرد و شروح ديگرى را زين الدين عبد الرحمن بن محمد قزوينى ( م 836 ) و شمس الدين محمد بن احمد بسطامى ( م 843 ) و چند تن ديگر از علماى قرن نهم و دهم بر آن نوشتند .\r\nاز كتابهاى معروف ديگر عضد الدين ايجى كتاب مواقف السلطانيه است كه بنام غياث الدين محمد پسر خواجه رشيد الدين فضل اللّه نوشت . اين كتاب نيز مورد توجه چند تن از متكلمان براى شرح و تفسير قرار گرفت از آن جمله بوسيلهء شمس الدين محمد ابن بهاء الدين يوسف كرمانى ( م 786 ) و سيف الدين احمد الابهرى و مير سيد شريف على بن محمد جرجانى ( م 816 ) . چند شرح ديگر در قرن نهم برين كتاب نوشته‌اند كه حاج خليفه ذكر همه را آورده است « 1 » .\r\nبر كتاب عقائد نسفى ( نجم الدين ابو حفص عمر بن محمد متوفى بسال 537 ) هم كه از جملهء كتب بسيار معتبر كلام است چند شرح در قرن هفتم و هشتم نوشته شده كه از ميان آنها شرح علامهء تفتازانى سعد الدين مسعود بن عمر ( م 791 ) از همه مشهورتر و مهمتر است و او اين كار را در سال 768 بپايان برد . در قرن نهم و دهم تا قرن دوازدهم چندين شرح معروف ديگر بر اين كتاب نوشته‌اند كه در كشف الظنون ذكر همهء آنها آمده است « 2 » .\r\nاز متكلمان شيعه همچنانكه گفته‌ايم درين دوره كتب متعدد در كلام بيادگار مانده است . در رأس متكلمان شيعه درين دوره خواجه نصير الدين ابو جعفر محمد بن محمد طوسى ( م 672 ) قرار دارد كه ذكر او را بعد ازين در مبحث علوم عقلى و نثر فارسى\r\n\r\n\r\n","description":"","footnote":"\r\n( 1 ) - كشف الظنون ( چاپ تركيه ) ستون 1891 - 1894\r\n( 2 ) - ايضا ستون 1145 - 1149\r\n","page_name":" 229 ","page_number":245},
  {"content":"\r\n\r\nخواهم آورد . وى بىترديد يكى از بزرگترين بنيان‌گذاران كلام شيعه و يكى از ستونهاى اين علم در ايران بعد از حملهء مغولست . از مهمترين كتابهايش در اصول دين كتاب موجز و پرمغز « تجريد الكلام » يا « تجريد العقائد » است كه خواجه آن را در شش مقصد تنظيم كرد : اول در امور عامه ، دوم در جواهر و اعراض ، سوم در اثبات صانع و صفات او ، چهارم در نبوت ، پنجم در امامت ، ششم در معاد . شهرت اين كتاب باعث شد كه در ردّ و قبول و شرح و توضيح آن كتب متعدد نوشته شود . از شارحان معروف آن شمس الدين محمد اسفراينى بيهقى ( قرن هفتم هجرى ، معاصر خواجهء طوسى ) و علامهء حلى ( م 726 ) و شمس الدين اصفهانى ( محمود بن عبد الرحمن بن احمد اصفهانى متوفى بسال 746 ) و علاء الدين قوشجى ( م 879 ) هستند كه شرح او را « شرح جديد » گويند و شرح شمس الدين موسوم به تسديد القواعد « 1 » معروف به « شرح قديم » است .\r\nشارح گفته است كه متن تجريد در غايت ايجاز و مانند لغزهايى ديرياب بوده و او قواعد آن را تقرير كرده و مقاصد آن را روشن نموده و باعتراضاتى كه بر آن خاصه در مبحث امامت شده اشاره كرده است . برين شرح حاشيهء مفصلى بوسيلهء مير سيد شريف جرجانى ( على بن محمد متوفى بسال 816 ) نوشته شده و معروفست به حاشيهء تجريد .\r\nاين حاشيه بر اثر اهميتى كه يافت به زودى در شمار كتب درسى درآمد و بر آن و نيز بر شرح شمس اصفهانى شروح و حواشى متعدد جديد نوشتند ، مانند حاشيهء محيى الدين محمد بن حسن السامسونى ( م 919 ) و حاشيهء شجاع الدين الياس رومى ( م 929 ) و حاشيهء ابن الخطيب ( محمد ابن ابراهيم خطيب‌زاده متوفى بسال 901 ) و حاشيهء احمد بن موسى خيالى ( م 870 ) . خواجهء طوسى كتاب موجز ديگرى به عربى دارد بنام اعتقادات كه فى الواقع آن را براى عامهء مردم نوشت ؛ و باز كتاب ديگرى به فارسى بنام اثبات واجب به دو منسوبست كه در آن بروش متكلمان و حكما باثبات وجود واجب پرداخته است ؛ و كتاب ديگرى بپارسى ازو در دست است كه به « الفصول النصيريه » شهرت دارد و\r\n\r\n\r\n","description":"","footnote":"\r\n( 1 ) - حاج خليفه ( كشف الظنون ستون 346 ) نام آن را تشييد القواعد گفته است .\r\n","page_name":" 230 ","page_number":246},
  {"content":"\r\n\r\nركن الدين محمد بن على جرجانى از فضلاى نيمهء دوم قرن هفتم و شاگرد علامهء حلّى آن را به عربى ترجمه كرد و آن ترجمه را ابو عبد اللّه مقدادى سيورى حلّى ( م 826 ) بنام « الانوار الجلالية » شرح كرد .\r\nاز عالمان ديگر شيعى كه درين دوره بعلم كلام پرداخته ابن ميثم بحرانى ( كمال - الدين على متوفى بسال 679 ) است كه كتاب قواعد را بروش شيعهء اماميه تأليف كرد .\r\nديگر علّامهء حلّى دانشمند بزرگ شيعى كه پيش ازين چند بار ازو نام برده‌ايم . وى كتب متعددى در كلام دارد كه بعضى از آنها بسبب اهميت چند بار شرح شده است مانند نهج الحق و كشف الصدق در ردّ بر سنيان و اثبات مبانى اعتقادات شيعه ؛ استقصاء النظر فى البحث عن القضاء و القدر ؛ منهاج الصلاح ، سعديه ؛ كشف الفوائد ؛ كشف اليقين ؛ منهاج الكرامه ؛ انوار الملكوت . - پسر علامه يعنى فخر المحققين هم در كلام كتابهاى معتبر اعتقادات ، جامع الفوائد ، اصول دين دارد ؛ و غير ازين كسان كه گفته‌ايم عالمان ديگرى از شيعه هم تأليفاتى در كلام به عربى دارند كه از ذكر آنها صرف نظر مىكنيم .\r\nدر ذيل اين مقال اشاره بيك كتاب فارسى را لازم مىشمريم و آن كتاب معتقد الامامية است از مؤلفى ناشناخته كه گويا در قرن هفتم نوشته شده و شامل مباحث كلام و اصول فقه و فقه بروش شيعهء اماميه است ، و ازينكه كتاب جامعى در اصول و فروع معتقدات شيعهء اثنى عشريست كه بدين شيوه سابقه نداشته ، بسيار قابل توجه و پرارزشست « 1 » .\r\nآقاى دانش‌پژوه مصحح اين كتاب ، متن فارسى آن را منتخب و ساخته و پرداخته از روى كتاب « غنية النزوع الى علمى الاصول و الفروع » ابن زهرهء حلبى ( عز الدين ابو المكارم حمزة بن زهرهء حلبى متوفى بسال 585 ) دانسته و سازنده و پردازندهء فارسى را عماد الدين حسن بن على بن محمد آملى از كبار علماى شيعه در قرن هفتم هجرى\r\n\r\n\r\n","description":"","footnote":"\r\n( 1 ) - اين كتاب با مقدمه و تصحيح آقاى محمد تقى دانش‌پژوه در تهران بسال 1336 شمسى بطبع رسيده است .\r\n","page_name":" 231 ","page_number":247},
  {"content":"\r\n\r\nپنداشته و معتقد است كه اسم واقعى كتاب نيز شايد « العمدة فى اصول الدين و فروعه » باشد . اين كتاب پرارزش با ديباچهء جالبى دربارهء شرف دين اسلام و رجحان مذهب اماميه بر ديگر مذاهب اسلامى و حقّانيت آن و بيان اعتقاد شيعه در اصول دين آغاز مىشود و آنگاه بسه قسمت كلام و اصول فقه و فقه منقسم مىگردد ، قسمت كلام درين كتاب متضمّن مباحثى در باب توحيد و عدل و نبوّت و امامت و معادست و در ذيل اين مباحث راجع بفرقهء ناجيه از هفتاد و سه فرقهء اسلامى و سپس علت عدم انتشار علوم اهل بيت در عالم بحث شده است . « 1 »\r\n\r\n\r\n","description":"","footnote":"\r\n( 1 ) - دربارهء عالمان شرعى و آثار آنان و كسب اطلاعات بيشتر دربارهء هريك رجوع كنيد به :\r\nمفتاح السعادهء طاش كبرىزاده چاپ حيدرآباد ج 1 صفحهء 347 ببعد ، و ج 2 بتمامى .\r\nكتاب الذريعة الى تصانيف الشيعة ، شيخ آقا بزرگ طهرانى ، مجلدات مختلف .\r\nروضات الجنات فى احوال العلماء و السادات تأليف ميرزا محمد باقر موسوى خوانسارى چاپ 1367 قمرى در ذيل اسامى علماى مختلف شيعه .\r\nكشف الظنون حاج خليفه طبع تركيه در دو جلد ؛ ج 1 سال 1941 ؛ ج 2 سال 1943 .\r\nمجالس المؤمنين قاضى نور اللّه شوشترى ذيل احوال علماى شيعه .\r\nريحانة الادب فى تراجم المعروفين بالكنية و اللقب ، يا « كنى و القاب » ، محمد على تبريزى خيابانى در شش مجلد ، موارد مختلف .\r\nفهرست مدرسهء عالى سپهسالار تأليف آقاى ابن يوسف شيرازى ج 1 ، 1313 - 1315 شمسى ، موارد مختلف .\r\nفهرست كتابخانهء مركزى دانشگاه ج 1 آقاى منزوى ؛ ج 2 آقاى دانش‌پژوه .\r\nفهرست كتابخانهء آستانهء قدس رضوى ، ج 5 مشهد 1329 .\r\nفوات الوفيات ، الكتبى ، چاپ مصر در دو جزء ، ذيل اسامى علماى مربوط .\r\nالدرر الكامنة فى اعيان المائة الثامنة ، ابن حجر العسقلانى ، طبع حيدر آباد دكن در چهار مجلد ذيل اسامى علماء مربوط و جز آنها .\r\n","page_name":" 232 ","page_number":248},
  {"content":"\r\n\r\n\r\n2 - علوم عقلى\r\n\r\nوضع عمومى علوم\r\nدر قرن هفتم و هشتم براى علوم عقلى احوال متضادّى ملاحظه مىشود . از يك جانب در آغاز اين دوره وجود مردان بزرگى كه غالبا تربيت يافتهء دورهء پيش‌اند ، مايهء نگاهداشت رونق بازار علوم تا مدتى محدود است ؛ و از طرفى ديگر در پايان عهد مورد مطالعهء ما به همان نحو كه در اشارهء ابن خلدون ديده‌ايم از عدهء عالمان بزرگ و ذى فنون سابق به ميزان قابل توجهى كاسته شد و جز مردان انگشت‌شمار كسانى كه قابل ذكر باشند باقى نماندند . - از طرفى ديگر سقوط خلافت و شكست حكومتهاى اسلامى و راه يافتن ضعف و سستى در احوال عالمان شرع وسيله‌يى براى برداشتن قيدهاى شرعى دورهء پيشين از پاى علوم عقلى شد و بعالمان فرصت تشكيل مراكز بحث و تحقيق داد ؛ و از سويى ديگر فقر و انحطاط عمومى و كشتار و نهب و ناامنى مداوم مايهء ضعف تدريجى علوم و علما ( مانند ديگر مسائل عقلى و اجتماعى ) گرديد ؛ و باز در همان حال كه عالمان شرع بر اثر انخذال و ضعف دست از سر تعصبات ناوارد و تقشّف و شدّت عمل خود نسبت بعلوم اوايل برداشتند ، گروه ديگرى از مردم خانقاهى و غير خانقاهى سخنان پيشينيان را در ناروايى و نارسايى علوم عقلى ( معقول ) تكرار مىكردند و توسّل بحقايق دينى را براى كسب سعادت و رسيدن بحقيقت كافى مىشمردند . مثلا در اواسط اين دوره سيف الدين محمد فرغانى صوفى و شاعر قرن هفتم و هشتم ، مسلّما تحت تأثير عقايد شرعى و خانقاهى ، صاحبان علوم معقول را متهم بطعن دين و شبهه و خراشيدن چهرهء شريعت بناخنان معقول كرده و متحيّرست كه با حبل متين دين چرا پابستهء ريسمان معقولند و آنان را بجاى بيان معقول بشرح كردن سخن محمّدى و پاى نهادن در شاه‌راه شرع مصطفى و دورى گزيدن از كاروان ضلالت معقوليان مىخواند و مىگويد :\r\n اى بلبل بوستان معقول * طوطىّ شَكَرفشان معقول\r\nاى بر سر تو لجام حكمت * وى در كف تو عنان معقول \r\n\r\n","description":"","footnote":"","page_name":" 233 ","page_number":249},
  {"content":"\r\n\r\n مَشّاطهء منطق تو كرده * آرايش دختران معقول\r\nوى از پى طعن دين نشانده * بر رُمحِ جَدَل سنان معقول\r\nوى ناخن بحث تو ز شبهه * رنگين شده بر بنان معقول\r\nرَو چهرهء نازك شريعت * مخراش بناخنان معقول\r\nپنداشته‌اى كه از حقيقت * مغزيست در استخوان معقول\r\nبر سفرهء حكمت آزمودند * بس بىنمكست نان معقول\r\nتير نظرت ز كورى دل * كژ مىرود از كمان معقول\r\nسر بر نكنى بعالم قدس * از پايهء نردبان معقول\r\nبا حبل متين دين چرايى * پابستهء ريسمان معقول\r\nزردشت نه‌اى چرا شدستند * خلقى ز تو زَند خوان معقول\r\nشرح سخن محمّدى كن * تا چند كنى بيان معقول\r\nبر شَه رَهِ شرع مصطفى رو * نه در پى ره‌زنان معقول\r\nكز منهج حق برون فتادست * آمد شدِ رهروان معقول\r\nبانگ جَرَس ضلالت آيد * پيوسته ز كاروان معقول\r\nگوش دل خويشتن نگه‌دار * از بو على آن زبان معقول\r\nنقدى دغلى بزر مطّلاست * در كيسهء زرگران معقول\r\nدر خانهء دين نخواهى آمد * اى مانده بر آستان معقول\r\nبىفرّ هماى شرع ماندى * چون جغد در آشيان معقول\r\nچون بازِ سپيد نَقل ديدى * بگذار قراطُغان معقول\r\nاينجا كه منم بهار شرعست * و آنجا كه توى خزان معقول\r\nدر معجزه منكرى كه كردى * شاگردى ساحران معقول\r\nسودى نكنى ز دين تصوّر * اين بس نبود زيان معقول\r\nروشن دل چون چراغت ايدوست * تاريك شد از دخان معقول \r\n\r\n","description":"","footnote":"","page_name":" 234 ","page_number":250},
  {"content":"\r\n\r\n هرگز نبود حرارت عشق * در طبع فسردگان معقول\r\nاز حضرتِ شاهِ انبيا علم ، * اى سخرهء جادوان معقول ،\r\nما را ز خبر مثالها داد * نافذ همه بىنشان معقول \r\nدر پايان همين عهد هم ابن خلدون دانشمند معروف در مقدمهء خود بفلسفه و طرفداران آن تاخته و فصلى مشبع در ابطال فلسفه آورده و در آن طريقهء حكما را در جستجوى سعادت از طريق عقل و تهذيب عقلى و منطقى مردود شمرده و علاوه برين در ابطال صناعت نجوم و كيميا نيز فصلهايى آورده است « 1 » .\r\nبا اين حال بايد متوجّه اين نكته بود كه كشش حكمت بجانب شرع كه از اوايل عهد اشتغال مسلمانان بدينگونه امور شروع شده بود ، در قرن هفتم و هشتم قوّت بيشترى يافت و كلام و فلسفه در نزد غالب حكماى اين زمان بشدت به يكديگر نزديك شد و حتى كمتر فيلسوفى را مىتوان درين دوره يافت كه مشتغل بمباحثى از علم كلام نشده باشد و بالعكس .\r\nپيداست كه علّت اساسى اين امر نفوذ تدريجى و چند قرنى اسلام در اذهان ايرانيان بود كه به آسانى توانست از مدتها پيش حكمت را ميدان مساعدى براى جولان افكار دينى آنان قرار دهد و به همين سبب هرچه بر عمر اسلام در ايران افزوده شد علوم اوايل و خاصه آراء حكمى ملل مقدّم بر ايران اسلامى بيشتر خود را بافكار اسلامى نزديك و از آنچه در اصل بود دور ساخت .\r\nدرين دوره مراكزى از قبيل مراغه ، كه از بركات وجود خواجه نصير الدين طوسى برخوردار بود ، و شيراز و اصفهان و بغداد ، هنوز محلّ اجتماع عالمان و دانشمندانى بود كه بعلوم عقلى اشتغال داشتند . ضمنا بايد دانست كه بسى از علماى بزرگ ايرانى در دوران حملات مغولان مانند ديگر ايرانيانى كه پاى گريز داشتند بممالك نزديك و يا نواحى امن گريختند و در همان جايها ساكن شدند تا مردند و خاندانهايشان منشاء و مولد نياكان را فراموش كردند و ديگر ايرانى نشدند . ابن ابى اصيبعه در اواخر كتاب نفيس خود\r\n\r\n\r\n","description":"","footnote":"\r\n( 1 ) - مقدمه ، طبع مصر ، ص 514 - 531\r\n","page_name":" 235 ","page_number":251},
  {"content":"\r\n\r\nعيون الانباء نام عده‌يى از حكما و اطبا را آورده است كه غالبا در شام بسر مىبردند و يكايك آنان از بلاد ايران آمده بودند . از آنجمله‌اند : شمس الدين خويى ( ابو العبّاس احمد بن خليل متوفى بسال 637 ) كه در زمان الملك المعظم عيسى از ايران بشام رفته و در دمشق مانده و بمنصب قاضى القضاتى آنجا رسيده بود . وى در علوم شرعى و حكمى هر دو دست داشت و باصول طب و علوم ديگر آشنا بود و در مدرسهء عادليه مجلس درس فقه داشت « 1 » . - ديگر شمس الدين خسرو شاهى ( عبد الحميد بن عيسى متوفى بسال 652 ) است از خسرو شاه قريه‌يى نزديك تبريز ، كه در حكمت و طب و علوم شرعى از مشاهير عالم اسلام در عهد خود شمرده مىشد . وى بعد از خروج از ايران در شام به خدمت الملك الناصر صلاح الدين داود بن الملك المعظم رسيد و بعد بدمشق رفت و در همانجا بود تا درگذشت و او مؤلّف چند كتاب در حكمت است كه مهمتر از همه مختصر كتاب الشفاء ابن سيناست « 2 » ؛ اينان غير از كسانى هستند كه در قرن ششم بشام رفته و غالبا در دمشق و حلب سكونت اختيار نموده بودند .\r\nنكتهء ديگرى كه ذكر آن درينجا سودمند به نظر مىآيد آنست كه درين عهد موضوع تهيهء كتاب از نظر درسى بسيار مورد توجّه بود و همين امر موجب آن مىشد كه تلخيص كتابها و نوشتن شرح و حاشيه بر آنها و تأليف كتب مختصر و متوسط و مفصل در علوم مختلف اعم از شرعى و عقلى و ادبى بين غالب حكما و علما متداول باشد و حتّى بعيد نيست كه سبب دست زدن خواجه نصير الدين طوسى بزرگترين دانشمند اين عهد بتحريرات مختلف رياضى خود همين امر بوده باشد . بهرحال قرن هفتم و هشتم در بيشتر علوم دورهء توقّف و بيرون آمدن قطعى از بحث‌هاى طولانى ، و خوددارى از مراجعه و استناد بتأليفات گوناگون علماى قديم ، و روى آوردن بمتون خاصى براى تعليم و تعلّم بوده است .\r\nذكر يك حكم عجيب از آغاز اين دوره درينجا لازمست و آن فرمان\r\n\r\n\r\n","description":"","footnote":"\r\n( 1 ) - عيون الانباء چاپ بيروت ج 3 ص 280 - 281\r\n( 2 ) - ايضا ج 3 ص 283 - 285\r\n","page_name":" 236 ","page_number":252},
  {"content":"\r\n\r\nخليفه است در سال 645 بمدرسان مدرسهء مستنصريه كه « از آن پس چيزى از تصانيف خود بر طلاب نخوانند و فقها را بحفظ كردن چيزى از آنها وادار و ملزم نسازند بلكه كلام مشايخ را براى حفظ ادب نسبت به آنان و از راه تبرّك بشاگردان بياموزند » « 1 » عده‌يى از مدرّسان بدين امر تن در دادند و عده‌يى ديگر بعذرهايى متمسّك شدند ليكن سرانجام خليفه دستور داد تا فقط اقوال مشايخ را مأخذ درس قرار دهند و ديگران نيز ناچار اطاعت كردند « 2 » . بنابرين ديده مىشود كه دايرهء تدريس چگونه محدود گرديد و از آزادى عقيدهء مدرّسان بچه ميزان كاسته شد و كلام پيشينيان بر كرسى نشست و حالتى كه ازين پس در ممالك اسلامى و در ايران نسبت بعلوم و تدريس آنها پيش آمد شبيه است به وضع دورهء اسكولاستيك در فلسفه و علوم و تعليم و تربيت اروپايى .\r\nبر اثر همين دفاع از علما و بزرگان پيشين و كتابهاى آنان ، شرحها و تلخيصها و حواشى متعددى در قرن هفتم و هشتم دربارهء كتب متقدّمين تدوين شد و براى تدريس به كار رفت . در دورهء مغول خواجه نصير الدين طوسى شرح اشارات و تحرير مجسطى و تحرير اقليدس و امثال اين كتابها را كه جملگى در شرح و توضيح و تبيين عقايد قدماست نوشت و اين كتب او مناط تدريس و تحقيق در مدارس شد . شارحان يا مؤلفان ديگر كتب درسى اين دوره مانند قطب الدين شيرازى و قطب الدين رازى و علامهء حلّى و علامهء تفتازانى و امثال آنان همه سرگرم تأليف كتابها بطريقه و روشى بودند كه در مجامع علمى به كار تعليم و تعلّم آيد . مبالغه درين امر موجب تأليف چندين كتاب از مختصرات شد و اين امر برخى از متفكّران زمان را باعتراض برانگيخت و يكى از آنان ابن خلدونست كه مىگويد :\r\n« بسيارى از متأخران متوجه اختصار طرق و انحاء تعليم در علوم شدند و به اين امر حرص مىورزند و بر نامهاى مختصرى در هر علم تدوين مىكنند و در آنها مسائل و ادلهء منحصرى را باختصار مىآورند به نحوى كه در الفاظ كم معانى بسيار بگنجانند و اين امر مخلّ بلاغت شده و فهم مطالب را دشوار كرده است . گاهى كتابهاى اساسى مفصل را در فنون تفسير\r\n\r\n\r\n","description":"","footnote":"\r\n( 1 ) - الحوادث الجامعة حوادث سال 645\r\n( 2 ) - الحوادث الجامعة حوادث سال 645\r\n","page_name":" 237 ","page_number":253},
  {"content":"\r\n\r\nو بيان براى حفظ ظلاب مختصر كرده‌اند چنان كه ابن الحاجب در فقه و ابن مالك در عربيت و الخونجى در منطق كرده است . اين امر موجب تباهى تعليم و اخلال در امر تحصيل مىگردد . . . » « 1 » و سپس بايراد دلايلى در بطلان اين روش دست مىزند . با اين حال ابن خلدون معتقد است كه بايد متعلّم كتابهاى مختلف را براى تعلّم يك فن نخواند و اين روش را كه اتفاقا پيش از قرن هفتم و هشتم رواج داشت موجب تشتّت ذهن متعلم مىپندارد و ماحصل كلام او چنين است : « زيان‌آورنده‌ترين كارها براى مردم در تحصيل علم و وقوف بر غايات آن كثرت تأليفات و اختلاف اصطلاحات در تعليم و تعدّد طريقهاى آن و دعوت متعلّم بفراگرفتن جميع آنهاست تا آنكه لياقت مقام متعلّم يابد ؛ چه درين صورت متعلّم محتاجست تمام يا غالب آنها را حفظ كند و طريقهاى مختلف آنها را مراعات نمايد ولى عمر وى كه به تحصيل يك رشته منحصر گرديده به خواندن آنچه در يك صناعت نوشته شده است نيز وفا نمىكند ، پس ناچار قصورى در ميان خواهد آمد و اين حالت ناگزير دون مرتبهء تعلم قرار خواهد گرفت ؛ و مثال اين در فقه مالكى كتاب‌هاى مدوّن و شروح فقهيست كه بر آنها نوشته شده است مانند كتاب ابن يونس و اللخمى و ابن بشير و التنبيهات و المقدمات و البيان و التحصيل و همچنين كتاب ابن حاجب و شرح‌هايى كه بر آن نوشته شده و طالب علم درين صورت محتاجست بتشخيص دادن طريقهاى مختلف از قيروانى و قرطبى و بغدادى و مصرى و روشهايى كه بعد از آنها معمول بود و احاطه بر تمام آنها ؛ و حال آنكه اين جمله بتمامى مكرّرست و اين تكرارها جز يك معنى واحد ندارد . از طرفى چون محفوظ داشتن تمام اينها را نيز از متعلّم مىخواهند عمر او در يكى ازين جمله صرف مىشود و بغايتى نمىرسد و حال آنكه اگر معلّمان تنها بمسائل اصلى شرع اكتفا كنند كار سهل مىگردد و حفظ آنها آسان مىشود ؛ و نيز نظير اين در علم عربيت كتاب سيبويه و شرحهاييست كه بر آن نوشته شده و طريق بصريان و كوفيان و اندلسيان و راههاى متقدّمان و متأخران مثل ابن حاجب و ابن مالك و همهء آنچه درين علوم نوشته\r\n\r\n\r\n","description":"","footnote":"\r\n( 1 ) - مقدمهء ابن خلدون ، چاپ مصر ص 532 - 533\r\n","page_name":" 238 ","page_number":254},
  {"content":"\r\n\r\nشده است » « 1 » .\r\n\r\nمؤلفان موضوعات علوم\r\nنكتهء ديگر آنكه عالمان اين عهد غالبا در بيشتر رشته‌هاى فنون داراى اطلاع و آثار بوده‌اند و همين امر بعضى از آنان را بتأليف كتابهايى در ذكر اقسام علوم و شرح آنها واداشته است . اين امر سابقهء ممتدى در تاريخ علوم در تمدن اسلامى دارد و در آغاز كار بيشتر مبتنى بر احصاء علوم عقلى بود چنان كه فارابى و ابن سينا كرده‌اند . در اواخر قرن ششم و آغاز قرن هفتم با تأليف كتابهايى از قبيل جامع العلوم امام فخر الدين رازى اين كار توسعهء بيشترى يافت و از آن پس در ايران و كشورهاى ديگر اسلامى دنبال شد « 2 » .\r\nدر آغاز اين دوره خواجه نصير الدين طوسى ( م 672 ) دنبالهء كار علماى پيشين را در تأليف كتاب در اقسام علوم حكمى گرفت و ازين راه كتاب اقسام الحكمة او كه رساله‌يى كوتاه به عربى دربارهء علوم مختلف و شناساندن آنهاست پديد آمد . در پايان اين رساله خواجه جميع اقسام حكمت را با منطق چهل و چهار علم دانسته و در همين رساله « علم وحى » را ( كه معقول در آن بهيأت خاص درآيد ) و علم معاد جسمانى را كه از دين گرفته است آورد و اين امر تأثير دين را در حكمت و يا نزديكى شديد حكمت را به « دين » خوب نشان مىدهد .\r\nاما اهميت كار در آنست كه درين دوره كسانى ديگر دست بتأليف كتابهايى دربارهء موضوعات مختلف علوم زدند و كار خود را از احصاء علوم بشرح اصول و مبادى آنها كشانيدند و اين نكته كشش علما را بتهيهء كتابهاى جامع درسى روشن مىدارد . در بعضى ازين كتابها اگرچه موضوعات علوم محدود است ليكن تفصيل آنها از طرفى و خارج شدن از سيرت قدما در شرح و توضيح علوم عقلى از طرفى ديگر و استناد باخبار و آيات متداول\r\n\r\n\r\n","description":"","footnote":"\r\n( 1 ) - مقدمهء ابن خلدون ص 531 - 532 .\r\n( 2 ) - دربارهء مؤلفات مختلفى كه درين باب از قرن هشتم ببعد شده رجوع كنيد به كشف الظنون حاج خليفه ذيل « موضوعات العلوم » ج 2 از ستون 1905 ببعد\r\n","page_name":" 239 ","page_number":255},
  {"content":"\r\n\r\nدر ميان مسلمانان و نظاير اين مسائل كار آنان را از صورت سادهء علمى قديم به صورت تازه‌يى كه مورد پسند اهل زمان هم باشد درآورد .\r\nدر رأس اين تأليفات كتاب معروف فارسى درّة التاج لغرّة الدبّاج تأليف علّامه قطب الدين شيرازى ( م 710 ) است كه در چندين دانش حكمى و غير حكمى در آن سخن گفته است « 1 » . دربارهء اين كتاب كه از آثار معتبر فارسى در دورهء مورد مطالعهء ماست هنگام تحقيق در نثر فارسى اين عهد سخن خواهم گفت و اينك باختصار بايد بدانيم كه در مقدمهء اين كتاب مؤلّف ضمن بحث دربارهء فضيلت علم نخست از قرآن و اخبار و آثار استفاده كرده و آنگاه بذكر دلايل عقلى پرداخته است . درّة التاج حكم دائرة المعارفى را در علوم عقلى دارد و مؤلف در آن پس از بحث علمى دربارهء حقيقت علم مقالهء جامعى دربارهء تقسيم علوم آورده است و در آن مقاله علوم و صناعات را به حكمى و غير حكمى ، و دينى و غير دينى منقسم داشته و سپس بذكر اقسام حكمت و اصول و فروع علوم حكمى و همچنين علم منطق پرداخته و هريك از آنها را شرح داده است . علوم دينى را هم بر عقلى و نقلى و مركّب از عقل و نقل منقسم داشته و شرحى مستوفى دربارهء آنها داده و علم ادب را هم در « قسم تبع از علوم دينى » آورده است . . . بر رويهم بايد دانست كه در مبحث تقسيم و توضيح علوم در درّة التاج از محدوديتى كه در كتب و رسالات تقسيم علوم پيش از علامه قطب الدين شيرازى مىبينيم اثرى نيست . اين تقسيم بسيار مفصل‌تر و راجع است بهمهء اقسام علوم و اطلاعاتى كه در تمدن اسلامى تا اواخر قرن هفتم هجرى حاصل شده بود اعم از علوم معقول و منقول ؛ صاحب كتاب در پايان اين فصل بحثى مفصل و پر از شواهد و دلايل دربارهء علم اصول ( اصول دين - كلام ) آورده و بدين نحو به اين فصل رنگ كلامى خاصى بخشيده است و بعد ازين مقدمات است كه علامهء شيرازى بشرح علم منطق و اصول و فروع علم حكمت مىپردازد . اين كتاب را بسبب اشتمال بر ابواب مختلف\r\n\r\n\r\n","description":"","footnote":"\r\n( 1 ) - درة التاج لغرة الدباج ، چاپ تهران باهتمام آقاى سيد محمد مشكوة استاد دانشگاه 1317 - 1320 شمسى .\r\n","page_name":" 240 ","page_number":256},
  {"content":"\r\n\r\nعلوم و شرح مستوفاى آنها « انموذج العلوم » نيز ناميده‌اند « 1 » . قطب الدين شيرازى كتابى در شرح علوم ادبى هم دارد كه شرحى بر مفتاح العلوم سكّاكى و موسوم است به « مفتاح المفتاح » كه در ذكر علوم ادبى از آن ياد خواهم كرد .\r\nكتاب معروف فارسى ديگرى ازين دوره در موضوعات مختلف علوم داريم بنام نفايس الفنون فى عرائس العيون از علامه شمس الدين محمّد آملى از معاصران سلطان محمّد خدابنده ( اولجايتو ) و از مدرّسان مدرسه‌يى كه او در سلطانيه بنا كرده بود . وفاتش بعد از سال 753 اتفاق افتاد « 2 » و باز در همين كتاب ذكر او و كتابش كه از آثار خوب فارسى قرن هشتم است خواهد آمد . نفائس الفنون كتاب جامعى در علوم مختلف ادبى و دينى و عرفانى و حكمى و از امّهات كتبى است كه در شرح موضوعات علوم مختلف نوشته شده است .\r\nدر اواخر قرن هشتم شمس الدين محمّد بن ابراهيم سنجارى ( م 794 ) كتابى بنام « ارشاد القاصد الى اسنى المقاصد » نوشت كه شصت علم را از علوم حكمى و غير آن در آن آورده است و اين كتاب بنابر نقل حاجى خليفه منشاء تأليف كتاب مفتاح السعادة طاش كبرىزاده ( م 967 ) شده است « 3 » .\r\n\r\nمنطق\r\nدر علم منطق اين دوره عهد تأليف كتابهاى اساسى و تلخيص و شرح آنها و بعبارت ديگر دورهء تدوين كتابهاى درسى است .\r\nدرين دو قرن دربارهء همهء فنون علم منطق مانند آداب بحث و مناظره و جدل و ديگر ابواب اين علم كتاب نوشته شد و در تأليف كتابهاى مختصر و مشروح علاقهء خاصى از جانب علماى فن ابراز گرديد .\r\n\r\n\r\n","description":"","footnote":"\r\n( 1 ) - كشف الظنون ستون 738\r\n( 2 ) - رجوع شود به شد الازار فى حط الاوزار عن زوار المزار ، بتصحيح مرحوم محمد قزوينى و مرحوم عباس اقبال ، تهران 1328 ص 451\r\n( 3 ) - كشف الظنون ستون 66\r\n","page_name":" 241 ","page_number":257},
  {"content":"\r\n\r\nسردستهء علماى بزرگ منطق درين دوره خواجه نصير الدين طوسى ( م 672 ) است كه نه تنها با تأليف چند كتاب درين علم خدمت بزرگى باشاعهء علوم حكمى در عهد بعد از مغول كرده ، بلكه با درآوردن بعض آنها به زبان فارسى پايهء نگارش اين علم را بدين زبان هم استحكام بخشيده است . مهمترين اثر او درين فن كتاب اساس الاقتباس است به فارسى كه خواجه آن را در نه بخش يعنى در همهء ابواب منطق ارسطو باضافهء مدخل فرفوريوس تأليف كرده است . نه بخش اساس الاقتباس عبارتست از : مدخل منطق يعنى ايساغوجى ، مقولات عشر ، اقوال جازمه يعنى كتاب العبارة ( بارى ارمينياس ) ، قياس ، برهان ، جدل ، مغالطه ، خطابه ، شعر . اين كتاب را خواجه در سال 642 هجرى بپايان برد و يكى از علماى معروف قرن هفتم يعنى ركن الدين محمّد بن على فارسى استرابادى آن را به زبان عربى ترجمه كرده و ازين كار خود در مقدمهء ترجمهء عربى از رسالهء « اوصاف الاشراف » خواجه نصير سخن گفته است . - خواجه نصير الدين كتب ديگرى هم در منطق دارد مانند كتاب تجريد و كتاب مقولات عشر به فارسى .\r\nهمكار نامبردار خواجه يعنى نجم الدين دبيران ابو المعالى ( يا : ابو الحسن ) على بن عمر بن على كاتبى قزوينى متوفى بسال 675 رسالاتى در منطق دارد كه بين علماى بعد معروف .\r\nو مورد استفادهء مدرّسان و معلّمان بود . از آن جمله است عين القواعد در منطق با مقدمه و سه مقاله و خاتمه . در مقدمهء كتاب دربارهء دو مبحث ماهيت منطق و موضوع آن ، و در مقالات سه‌گانه دربارهء مفردات ، قضايا ، و قياس سخن گفته است . نجم الدين دبيران خود اين كتاب را شرحى كرده و آن شرح را « بحر الفوائد » نام نهاده است . كتاب معتبر ديگر او در منطق كتاب « شمسيه » است كه آن را براى شمس الدين محمد صاحبديوان نوشته و باسم او شمسيه ناميده است . اين كتاب را علامهء تفتازانى ( سعد الدين مسعود بن عمر ) در سال 753 هنگام اقامت در « جام » شرح كرد . شرح ديگر آن از قطب الدين محمد رازى بويهى تحتانى « 1 »\r\n\r\n\r\n","description":"","footnote":"\r\n( 1 ) - نسبت « تحتانى » بقطب رازى از باب « تمييز » او از قطب الدين ديگرى است كه با هم در يك مدرسه و در دو حجره زندگى مىكردند . حجرهء قطب الدين رازى در طبقهء زيرين و قطب الدين ديگر در طبقهء برين بود ، به اين جهت يكى را فوقانى و ديگرى را تحتانى لقب دادند .\r\n","page_name":" 242 ","page_number":258},
  {"content":"\r\n\r\n( م 766 ) است كه بنام غياث الدين محمد وزير پسر رشيد الدين فضل اللّه همدانى ترتيب داد و از قديم بين طلاب علوم متداول بود . اسم اين شرح « تحرير القواعد المنطقية فى شرح الشمسية » است و مير سيد شريف جرجانى ( م 816 ) حاشيه‌يى بر آن نوشت كه به « حاشيهء كوچك » معروف شد و بر آن حاشيه حواشى متعدد نوشتند . علاوه بر آنها كه گفتيم بر شمسيه شرح‌ها و حاشيه‌هاى متعدد ديگر هم نوشته شد « 1 » و علامهء حلّى هم شرحى برين كتاب دارد بنام القواعد الجليّة . - اين نجم الدين كاتبى كه ذكر او گذشته است از مشاهير حكما و رياضىدانان عهد خود بوده و در رصدخانهء مراغه در خدمت خواجه نصير كار مىكرده و غير از تأليفات مذكور آثارى در حكمت نيز داشته كه بعد ازين ذكر خواهيم كرد .\r\nدانشمند بزرگ عهد مغول قاضى عضد الدين ايجى ( م 756 ) ، كه نام او را پيش ازين ديده‌ايد ، كتابى در « آداب البحث » از فروع علم منطق دارد كه شرح‌هايى از آن بوسيلهء مير سيد شريف جرجانى و محمد حنفى تبريزى ( م 900 ) و محيى الدين بردعى ( م 927 ) و عصام الدين اسفراينى ( م 943 ) ترتيب داده شد « 2 » .\r\nعلامه قطب الدين شيرازى شاگرد نامبردار خواجهء طوسى در كتاب معروف خود « درّة التاج » كه پيش ازين ذكرش گذشت يك « جمله » را كه بواقع كتابى مشروحست بمنطق اختصاص داده و آن را به فارسى روان نوشته است . اين « جمله » خود در حكم كتاب جامعى است در همهء ابواب منطق .\r\nاز كتابهاى مبسوط منطق در قرن هفتم و هشتم كتاب « بيان الحق » و « مطالع الانوار » و « المناهج » از ارموى سراج الدين محمود بن ابى بكر بن احمد ( 594 - 682 ) است .\r\nوى اهل اورميه ( - رضائيهء كنونى ) بود و اواخر عمر را در قونيه مىگذرانيد و همانجا وفات يافت . او را تأليفات ديگر مانند التحصيل در اصول فقه كه مختصر محصول امام\r\n\r\n\r\n","description":"","footnote":"\r\n( 1 ) - رجوع شود به كشف الظنون ستون 1063 و 1064\r\n( 2 ) - فهرست كتابخانهء دانشگاه ج 3 ص 3\r\n","page_name":" 243 ","page_number":259},
  {"content":"\r\n\r\nفخر است ، و مختصر الاربعين در اصول دين ( كلام ) نيز هست . كتاب مطالع ارموى را شمس الدين اصفهانى متكلم معروف كه ذكر او گذشته است ، و قطب الدين رازى ، شرح كردند .\r\nديگر ازين دانشمندان افضل الدين بن ناماور الخونجى ( 590 - 649 ) « 1 » است كه از اهل « خونا » يا « خونج » از اعمال آذربايجان واقع در بين مراغه و زنجان بود كه به « كاغذكنان » هم شهرت داشت و نسبت به آن خونجى است « 2 » . از جملهء آثار مهمش در منطق كتاب « كشف الاسرار عن غوامض الافكار » است كه حواشى و شرحهاى مهمى بر آن نوشته شد . از آن جمله است شرح نجم الدين دبيران صاحب شمسيه ، و حواشى ابن البديع بندهى . - كتاب ديگر خونجى « الموجز » است كه سيف الدين عيسى ابن داود المنطقى ( م 705 ) شرحى بر آن نوشت . خونجى قسمتى بزرگ از عمر خود را مانند ديگر فاضلان ايرانى دورهء مغول در شام و مصر گذرانده و مدتها در مدرسهء صلاحيهء قاهره تدريس مىكرده است .\r\nعلامه قطب الدين محمد بن محمد بويهى رازى اصلا از مردم ورامين بود و نسبش گويا بسلاطين آل بويه و يا بشيخ صدوق محمد بن بابويه مىرسيد و بيكى از اين دو نسبت او را « بويهى » گفتند . قطب رازى از شاگردان قاضى عضد الدين ايجى و علامهء حلّى بود و در خدمت سلطان ابو سعيد بهادر و وزيرش غياث الدين محمد روزگار مىگذرانيد و مدتى بعد از آن دو در 763 بدمشق رفت و ميان عالمان آن ديار شهرت و اهميت بسيار يافت و همانجا بود تا در سال 766 در حدود هفتاد و چهار سالگى درگذشت .\r\nوى در منطق و حكمت و همچنين در علمهاى ادبى و علمهاى شرعى از دانشمندان بزرگ زمان خود بود و در غالب آنها تأليفات داشت . غير از تحرير « القواعد المنطقية » يا « شرح الرسالة الشمسية » و كتاب « لوامع الاسرار فى شرح مطالع الانوار » كه از هر دو نام برده‌ايم ، كتاب ديگرش در منطق بنام « رسالة فى تحقيق الكليات » معروف است .\r\n\r\n\r\n","description":"","footnote":"\r\n( 1 ) - وفات او را در 646 هم نوشته‌اند ( كشف الظنون ستون 1901 )\r\n( 2 ) - معجم البلدان ياقوت ذيل دو كلمهء خونا و خونج\r\n","page_name":" 244 ","page_number":260},
  {"content":"\r\n\r\nاين كتاب را علامه قطب الدين رازى دربارهء كليات خمس در پنج فصل و يك خاتمه نوشته است و هر فصلى از آن شامل يك قاعده است . - از كتابهاى ديگرش در منطق رسالهء « تحقيق دلالت » و رسالهء « تحقيق تصور و تصديق » و رسالهء « تحقيق محصورات » است . غالب آثار قطب الدين رازى مانند شرح مطالع و شرح شمسيه و رسالهء تحقيق الكليات بچاپ رسيده و از بعضى ديگر نسخى در دست است « 1 » .\r\nشاگرد بسيار مشهور علامه قطب الدين رازى ، اديب و منطقى و متكلم مشهور ايران سعد الدين تفتازانى مسعود بن عمر بن عبد اللّه است كه در تفتازان از اعمال خراسان بسال 712 يا ( 722 ) هجرى ولادت يافت و مدتى در سرخس متوطن بود و در اواخر عمر خود بامر تيمور لنگ بسمرقند رفت و همانجا بسال 792 درگذشت . علامهء تفتازانى از اعجوبه‌هاى روزگار بود و از شانزده سالگى شروع بتأليف كرد و اولين تصنيفش شرح تصريف العزّى « 2 » در صرف بوده است كه بعد ازين دربارهء آن سخن خواهيم گفت « 3 » .\r\nاثر معروفش در منطق كتاب « تهذيب المنطق و الكلام » است كه تفتازانى آن را بسال 789 تأليف كرد و آن را به دو جزء منطق و كلام تقسيم نمود و چون قسم منطق اين كتاب بهترين تأليف درين باب بود بسرعت مشهور و در آفاق منتشر گرديد و در شمار كتب درسى درآمد و براى آن شرحهايى نوشتند ؛ از آن جمله است شرح علامه جلال الدين دوانى ( م 908 ) كه بر آن حاشيه‌هايى نوشتند مثل حاشيهء مير ابو الفتح محمد سعيدى\r\n\r\n\r\n","description":"","footnote":"\r\n( 1 ) - رجوع شود به كشف الظنون موارد مختلف مربوط بكتب مذكور ؛ و به فهرست كتابخانهء مركزى دانشگاه ج 3 ص 24 - 26 ؛ و به فهرست كتابخانهء آستانهء قدس ج 1 ص 28 - 29 و غيره\r\n( 2 ) - العزى فى التصريف يا « تصريف زنجانى » از عز الدين ابراهيم زنجانى ( م 655 ) است .\r\n( 3 ) - دربارهء او رجوع شود به مفتاح السعاده ج 1 ص 165 ؛ و الدرر الكامنة ج 4 ص 350 ؛ و كشف الظنون موارد مختلف در ذكر آثارش ؛ و الاعلام زركلى ج 8 ص 113 - 114 و مآخذى كه نشان داده است .\r\n","page_name":" 245 ","page_number":261},
  {"content":"\r\n\r\nاردبيلى ( م 950 ) و حاشيهء مير فخر الدين استرابادى و حاشيهء ابو الحسن بن احمد ابيوردى معروف به « دانشمند » و حواشى متعدد ديگر . بر كتاب تهذيب المنطق و الكلام چند شرح متعدد ديگر هم نوشته‌اند « 1 » .\r\nاز فروع علوم منطق علم نظر يا علم المناظره يا علم آداب البحث در باب كيفيت ايراد كلام بين مناظره‌كنندگان و طريق اثبات دعوى است و اين علم از جملهء دانشهاييست كه پس از رواج منطق در ميان علماى ايران پديد آمد تا به كار متكلمان و فقيهان در طريقهء اثبات عقايدشان بيايد . شمس الدين محمد بن اشرف حسينى سمرقندى از عالمان اواخر قرن ششم ( متوفى در حدود سال 600 ) كتابى درين باب داشته بنام آداب البحث در سه فصل كه شروح متعددى در قرنهاى هشتم و نهم و بعد از آن بر آن نوشته شد « 2 » . در قرن هشتم قاضى عضد الدين ايجى ( م 756 ) چنان كه ديده‌ايم رساله‌يى موجز بنام « آداب البحث » دارد كه شرحهايى بر آن نگاشتند مانند شرح محمد حنفى تبريزى متوفى ببخارا در حدود سال 900 و شرح مير ابو الفتح سعيدى اردبيلى و شرح عصام - الدين اسفراينى ( م 943 ) و شرح علامه مير سيد شريف جرجانى ( م 816 ) و جز آنها « 3 » .\r\nاز فروع ديگر منطق در دورهء مورد مطالعهء ما علم جدل را محسوب مىداشتند و آن علمى است كه بمباحثه‌كننده قدرت مىدهد تا هر وضعى را كه اراده كند ابرام نمايد و هر وضعى را كه بود مهدوم سازد ، و عادة اختصاص بعلوم دينى دارد و در راه الزام مخالفين و دفع شكوك آنان به كار مىرود و از علومى است كه مدتها پيش همراه و همدوش علم خلاف ، كه خود از فروع علم فقه شمرده مىشود ، در ميان علماى اسلامى خاصه عالمان شرعى رائج بود و از قدماى مصنفين درين علم ابو بكر قفّال چاچى از علماى معروف قرن چهارم ( م 365 ) است .\r\n\r\n\r\n","description":"","footnote":"\r\n( 1 ) - كشف الظنون ستون 515 - 517\r\n( 2 ) - ايضا كشف الظنون ستون 39 - 40\r\n( 3 ) - ايضا ستون 41\r\n","page_name":" 246 ","page_number":262},
  {"content":"\r\n\r\nدر دورهء مورد مطالعهء ما كتبى درين فن تأليف شد از آن جمله است « المغنى » از اثير الدين ابهرى ( مفضّل بن عمر بن مفضّل ابهرى سمرقندى متوفى بسال 663 « 1 » ) كه از شاگردان معروف امام فخر رازى بوده است و بعد از بروز فتنهء مغول ببلاد روم گريخت و مدتى در آنجا بسر مىبرد و بتعليم و تأليف اشتغال داشت . وى در منطق و حكمت و رياضى و نجوم دست داشت و در آنها صاحب‌نظر و تأليف بود . از آثار او چنان كه ديده‌ايم ايساغوجى و « تنزيل الافكار فى تعديل الاسرار » در منطق است . آثار ديگرى در حكمت و در رياضيات هم دارد كه ذكر خواهيم كرد . - كتاب المغنى ابهرى از كتابهاى مختصر در علم جدل بوده و جزو مختصرات شهرت داشته است « 2 » . ديگر از كتب ابهرى درين علم « تهذيب النكت » است . كتاب النكت فى علم الجدل را ابو اسحق ابراهيم بن على شيرازى ( م 476 ) نوشته بود و ابهرى آن را تهذيب كرد .\r\nديگر از علماى معروف جدل در عهد مورد مطالعهء ما برهان الدين نسفى ابو الفضل ( 600 - 684 ) « 3 » از مردم نسف ( شهرى بزرگ و آبادان كه ميان جيحون و سمرقند بود « 4 » ) و از علماى معروف تفسير و اصول و كلام و علم جدل و علم خلاف بود و در بغداد درگذشت . وى كتب معتبرى در علم جدل و علم خلاف داشت و از آنهاست « كتاب الفصول » در علم جدل كه شمس الدين محمد سمرقندى آن را شرح كرد . اين كتاب را مقدمة البرهانية نيز ناميده‌اند . از كتابهاى ديگرش « القوادح الجدليه » و كتابى باسم « منشاء النظر » در علم خلافست « 5 » .\r\n\r\n\r\n","description":"","footnote":"\r\n( 1 ) - سال وفاتش را باختلاف در حدود 600 و 700 و 660 هم نوشته‌اند ( ! )\r\n( 2 ) - دربارهء او رجوع شود به الاعلام زركلى ج 8 ص 203 و مآخذى كه نشان داده است .\r\n( 3 ) - وفات او را در 686 و 687 هم نوشته‌اند .\r\n( 4 ) - معجم البلدان ياقوت ذيل اسم « نسف »\r\n( 5 ) - طاش كبرىزاده ، مفتاح السعادة ، ج 1 ص 252 ؛ كشف الظنون ستونهاى 1272 و 1798 ؛ الاعلام خير الدين زركلى ج 7 ص 260 ؛ شذرات الذهب فى اخبار من ذهب از ابى الفلاح عبد الحى بن العماد ، مصر 1351 هجرى ، ج 5 ص 385 حوادث سال 684 .\r\n","page_name":" 247 ","page_number":263},
  {"content":"\r\n\r\nديگر از كتب جدل كتاب « الخلاصة » از محمّد بن عبد اللّه مراغى ( م 681 ) است .\r\n\r\nحكمت\r\nحكمت و فلسفه در قرن هفتم و هشتم خاصه در قرن هفتم بر اثر رهايى از غوغاى تعصبى كه در قرن پنجم و ششم ايران را فراگرفته بود ، همچنانكه گفتيم نضجى گرفت ليكن اين نضج و قوّت بمنزلهء واپسين شعلهء چراغى بود كه در حال فرومردن باشد . به همان ميزان كه در منطق و شاخه‌هاى آن درين دوره كار شد به همان نسبت هم در حكمت شاهد فعاليت عالمانيم ، و اين كار نه تنها بعالمانى كه كارشان انحصار بمنطق و حكمت دارد ، منحصر است ، بلكه از بعضى متشرّعان خاصه علماى شرعى شيعى هم مشاهده مىشود و بدين طريق حكمت دوشادوش كلام آزادانه در مراجع دينى ظهور مىكند و از كوب فقيهان تا درجه‌يى رهايى مىجويد . امّا اين توجّه و علاقهء عالمان شرعى بحكمت در حقيقت در راه استخدام آن براى اثبات مقاصد شرعى و يا اگر بهتر بگوييم براى پوشانيدن لباس شريعت بر آن ، به كار مىرود تا ازين راه هم آن را چون آلتى براى تقويت نيروى عقلانى طالبان علوم شرعى مورد استفاده قرار دهند و هم وصله‌هاى ناجورى چون اعتقاد بعلم واجب بر كليات ، و قدم عالم ، و صدور واحد از واحد ، و عقول و سلسلهء مفارقات ، و تصوّر معاد روحانى بجاى معاد جسمانى را كه غالب آنها با انديشه‌هاى دينى متشرّعان سازش نمىيافت ، از آن بردارند و سپس آن را شايستهء ورود در حوزه‌هاى درسى علماى دين كنند و همين كار هم بخصوص با كوششهاى علّامهء حلّى انجام پذيرفت .\r\nپيداست كه با انحطاط كلّى عقلى و فكرى كه نتيجهء قطعى كشتار و غارت بىامان مغول و تاتار بود ، جز در آغاز اين دوره كه با ظهور مردم بحّاث تيزبينى چون خواجه نصير الدين طوسى و نجم الدين دبيران و نظاير آنان مواجهيم ، در سالهاى اخير از دورهء مورد بحث ما كمتر بآوردن انديشه‌هاى نو بازمىخوريم و كارها را بيشتر بر مدار شرح و تفسير و تلخيص و تهذيب و تحشيهء گفتار پيشينيان و « قال » و « اقول » مىيابيم و اين انحطاط كلّى نه تنها حاصل حمله‌هاى ويرانكارانهء اين دوره است ، بلكه ميوهء تلخى است كه از كيفيت تربيت فكرى مسلمين خاصه از قرن پنجم ببعد با نيرو گرفتن انديشهء تعبّد و تقليد و اكتفا\r\n\r\n","description":"","footnote":"","page_name":" 248 ","page_number":264},
  {"content":"\r\n\r\nبسمع و استناد بسلف صالح و نظاير اينها حاصل شد و نتايج شوم عقلانى را كه مىدانيم ببار آورد ، و اللّه الهادى .\r\nدرين دوره كه مطالعه مىكنيم امّهات كتب فلسفى و حكمى كم ولى شروح و حواشى آنها زيادست . هرچه قدما بيشتر بتأليف و ابتكار توجّه داشتند دانشمندان اين دوره بيشتر بنقل و استناد بر گذشتگان و اثبات سخنان آنان متوجّه بودند و حتّى بايد گفت كه فلسفهء دورهء مغول با تثبيت عقايد ابن سينا بوسيلهء شارح اشارات افتتاح شد و سيرت او در تأييد حكماى مشّاء ادامه يافت و تا مدتى اگرچه كار بسيار انجام شد ليكن كار تازه كمتر صورت گرفت .\r\nنكته‌يى كه بايد فراياد ما باشد آنست كه با همهء ناتوانى حكما در نگارش كتابهاى منطقى و حكمى خود به زبان پارسى ، ببهانهء حاضر نبودن اين زبان براى بحثهاى فلسفى ، و با كاهلى و سستى كه غالب آنان در نگارش انديشه‌هاى حكمى خود به زبان پارسى و ايجاد يك مكتب و سنّت فلسفى براى آن كردند ، باز هم كتابهايى در اصول و فروع حكمت بپارسى نوشته شد و بر جاى ماند كه بعضى از آنها خاصه آثار خواجه نصير و علامه قطب الدين شيرازى از آن ميان بسيار قابل توجهست .\r\nنكتهء ديگر آنكه با فرار يا جلاى وطن دستهء بزرگى از دانشمندان ايران و باشيدن آنان در شام و مصر و اين گونه ناحيتهاى دور از تاختهاى ويرانكارانهء مغول يا ستم و آزار كارگزاران آنان ، درين دوره حكمت و دانشهاى بازبستهء بدان كه تا اين روزگار بيشتر در جانب خاورى كشورهاى اسلامى رواج داشت بجانب باخترى آن خاصه شام و مصر منتقل شد و بزرگان ما در آن ديارها بساط درس گستردند و شاگردانى تربيت كردند كه پراگنندهء انديشه‌ها و كارهايشان در آن سامان گرديدند و اين همان نكته است كه ابن خلدون دربارهء انتقال دانشها از ايران بشام و مصر و مغرب بدان اشارت نموده و ما پيش ازين آن را ياد كرده‌ايم « 1 » .\r\n\r\n\r\n","description":"","footnote":"\r\n( 1 ) - همين كتاب ص 205 - 206\r\n","page_name":" 249 ","page_number":265},
  {"content":"\r\n\r\nبزرگترين فيلسوف اين عهد كه بايد او را بازماندهء روزگار پيشين دانست خواجه افضل الدين محمّد بن حسن مرقى كاشانى معروف به بابا افضل است كه نسب تعليم خواجه نصير الدين طوسى از يك راه يعنى از راه تعلّم در نزد كمال الدين محمّد حاسب ، از شاگردان افضل الدين كاشانى ، به دو مىرسيد . چون بابا افضل از شعرا و نويسندگان معتبر و مشهور زبان فارسى است البتّه شرح احوالش را در زمرهء شاعران و نويسندگان اين عهد خواهم آورد و اينجا فقط ذكر اين نكته را لازم مىدانم كه او عمر نسبة دراز يافت چنان كه بيك تقدير ، يعنى از باب حوزهء تعليمى ، حتما متعلّق بپيش از دورهء مغول است و بتقدير ديگر يعنى از باب آنكه سال وفاتش مصادف با دورهء سلطنت ايلخانان در ايران بود ، باز بسته بقرن هفتم است و ازينجاست كه ما او را در شمار حكماى اين عهد ذكر مىكنيم بىآنكه اثر بارزى از سير حكمت درين دوره پذيرفته باشد . سال وفاتش را باختلاف 606 و 667 و حتّى 707 نوشته‌اند « 1 » . كارهاى افضل الدين از چند باب شايستهء تحقيق و مطالعهء دقيق است . نخست آنكه او با نگارش رسالات متعدد شيواى خود به زبان فارسى يا با ترجمهء بعضى از رسائل فلسفى بدين زبان ، و با ورود در مباحث مختلف حكمى و جستجوى اصطلاحات روان و سهل و گنجانيدن آنها در عبارات مستحكم كه هم جنبهء معنى و هم جانب لفظ در آن بكمال است ، سودمندترين كار را براى بخشيدن ارزش حكمى بدان كرده است و قيمت كار او بر اثر وسعت و اشتمال آن بر مباحث منظم مختلف از ارزش كارهاى فيلسوفان پارسىگوى پيشين كمتر نيست . ديگر آنكه او فيلسوفى مدرسه‌يى و متوقّف در عقايد پيشينيان و متحجّر در اصطلاحات و گفتارهاى آنان نيست بلكه مبتكر و صاحب نظر و گاه تأويل‌كننده و راه جوينده بحقايق جديد يا توجيهات تازه است و حتّى انديشه‌هاى حكمى او از كتاب و رساله تجاوز مىكند و بتقريرات و نامه‌هاى او و باشعارش مىرسد و اين نشان مىدهد كه در واقع مرد انديشنده‌ييست كه پيوستگى انديشه‌هاى خود را همه‌جا حفظ مىكند و فقط بدرس و وسايل درس يعنى كتاب و رساله انحصار نمىبخشد . - ديگر\r\n\r\n\r\n","description":"","footnote":"\r\n( 1 ) - مقدمهء مرحوم سعيد نفيسى بر « رباعيات بابا افضل كاشانى » تهران 1311 ص 30\r\n","page_name":" 250 ","page_number":266},
  {"content":"\r\n\r\nآنكه او در ضمن تحقيقاتش بسيار بآيات استناد و اشاره مىكند و در آنها چنان كه بحثهاى وى اقتضا مىنمايد بتأويلات و توجيهات دست مىزند . - اين نكته دربارهء حكمت بابا افضل گفتنى است كه در نظر او همهء بحثهاى فلسفى بكمال نفس و پختگى روحانى و معنوى انسان منجر مىشود و اينست كه او را بايد بواقع يك فيلسوف معنوى دانست كه نظر واقعيش از علم تهذيب باطن و تزكيهء نفس است تا شايستهء بازگشت به « جهان نفسانى » كه « باطن عالم » است بشود . در پايان « عرض‌نامه » قصد خود را از نگارش اين رساله ، كه بواقع نمايندهء نظريهء كمالى او در حكمت است ، چنين مىگويد : « اين سخنان را كه ما در باب دوم و سوم بتفصيل گفته‌ايم غرض از آن آسانى كارست بر سالكان راه آخرت و هم در باب دوم توان يافت كه در بيان شناختن خود است و تحصيل علم توحيد و لقاى خداى تعالى و آگاهى دادن از دار صفا و جهان بازپسين كه سراى آخرتست كه هر آنكه از حال آن جهان آگاه گشت داند كه سرانجام مردم آنست ؛ پس اگر از باب توحيد آگاه شود بر حقيقت ، اين هر دو باب ديگر يافته بود . . . و اين نامه عزيزست بر جويندگان راه ، بايد كه بهوشيارى در آن نگرند و تا خود را از هوى و هوس و رشك و حسد خالى نيابند پيرامن اين سخن نگردند ، كه هر نفس كه ازين بيماريها نرسته بود ازين نامه بيمارتر شود ، همچنانكه اگر يك خورش پاكيزهء شايسته بتندرست و بيمار دهى ، يا بمردم و نامردم چون دد و بهيمه دهى ، آنچه درست مزاج خورد مدد تندرستى وى گردد و آنچه بيمار خورد در بيماريش فزايد و آنچه مردم خورد مردم گردد و آنچه دد و بهيمه خورد دد و بهيمه گردد . » « 1 » افضل الدين درين رساله‌ها و گفتارها كه غالبا در آنها عقايد حكمى و عرفانى و شرعى را در هم آميخته كمتر بطريق استدلال و احتجاج نظر داشته است بلكه توجّهش بتعليم و « ياددادن » بيشتر بوده است و « سبب آن بود كه از طالبان نه همه را علم تأليف حجج باشد و قانون آن را شناسند ، و اگر سخنى را بر صورت تأليف برهان و حجّت ايراد رود ، شايد بود كه راه بر رونده تاريكتر شود ، چون كسى كه شعر خواند راست ، و علم\r\n\r\n\r\n","description":"","footnote":"\r\n( 1 ) - مصنفات افضل الدين كاشانى ، ج 1 ، تهران 1331 ص 320 - 321\r\n","page_name":" 251 ","page_number":267},
  {"content":"\r\n\r\nعروضش نبود ، اگر راستى وزن شعر بعروض خواهند كه بر وى روشن كنند ، شايد بود كه از آن فايده نبرد ، بلكه آن خود تعليمى ديگرست . . . » « 1 »\r\nافكار اساسى حكمى افضل الدين را بايد در رساله‌هاى طولانى او مانند منهاج المبين ؛ مدارج الكمال ؛ ره انجام‌نامه ؛ عرض نامه ؛ جاودان‌نامه ؛ مبادى موجودات . ساز و پيرايهء شاهان كه بر رويهم شامل غالب مباحث اساسى فلسفه از مبادى تا سياست و اخلاق هستند ، بيشتر جست‌وجو كرد . وى علاوه برينها ترجمه‌هايى از حكيمان پيشين نيز بپارسى كرده است ، يكى رسالهء نفس ارسطو و ديگر رسالهء سيب ( تفّاحه ) منسوب بارسطو و ديگر ينبوع الحيات كه خود آن را ترجمهء سيزده فصل از سخنان هرمس الهرامسه « 2 » معرّفى كرده است و جنبهء اخلاقى قوى دارد . گذشته ازينها افضل الدين را نامه‌ها و تقريراتيست كه ارزش فلسفى آنها بسيارست ، و همچنين اشعارى كه ازو مانده غالبا مقرون بانديشه‌هاى عميق فلسفى است و ما بموقع دربارهء اين آثار سخن خواهيم گفت « 3 » .\r\nپيشاهنگ بزرگ فلسفهء مشّاء و استواركنندهء ستونهاى آن درين زمان استاذ البشر و عقل حادى عشر علامهء محقّق خواجه نصير الدين محمّد بن محمّد بن حسن طوسى ( م 672 ) است كه شرح حال او را در مبحث نثر پارسى اين دوره خواهيم آورد . وى\r\n\r\n\r\n","description":"","footnote":"\r\n( 1 ) - ايضا همان جلد ص 321 - 322\r\n( 2 ) - از رساله‌هايى كه مجموعهء آنها را كتب هرمسى  Les Livres hermetiques  مىخوانند و منسوبست بيك فيلسوف افسانه‌يى مقدم بر حكماى يونان و از قبطيان كه چون او را « سه بار بزرگ » مىگفتند در ميان مسلمانان به « هرمس الهرامسه » و در ميان اروپائيان به  Hermes Trismegistus  مشهور شد .\r\n( 3 ) - رسائل و مكاتيب و اشعار او را دوستان فاضلم آقاى مجتبى مينوى و آقاى دكتر يحيى مهدوى استادان محترم دانشگاه بنام « مصنفات افضل الدين محمد مرقى كاشانى » در دو جلد ( 1331 و 1337 ) از محل موقوفهء آقاى دكتر يحيى مهدوى در سلسلهء انتشارات دانشگاه طبع كرده‌اند . - استاد فقيد مرحوم مغفور سعيد نفيسى رباعيات بابا افضل را با مقدمهء جامع در تهران بسال 1311 طبع كرده است .\r\n","page_name":" 252 ","page_number":268},
  {"content":"\r\n\r\nاز ميان همدورگان خود بزرگترين كسى است كه در روزگار مقارن حملهء مغول و در ميان غوغاى تعصبهاى علماى دينى اسلام ضد علوم عقلى ، تربيت شد ليكن فرصت اظهار همهء استاديها و مهارتهايى را كه فراچنگ آورده بود فقط در روزگار ايلخانان حاصل كرد و توانست در لواى قدرت هولاگو خدمات معروف خود را بعلوم در ايران انجام دهد .\r\nفعّاليت عقلى او در رشته‌هاى مختلف انجام گرفت و در حكمت بزرگترين كار او تأييد و تسجيل حكمت بو على سيناست ( كه حتّى در قرن هفتم هم هنوز دنبالهء طعنهاى قرن ششم هجرى عليه او بر زبانها و بنانها جارى بود ، و مىگفتند :\r\n گوشِ دلِ خويشتن نگه‌دار * از بو على آن زبان معقول\r\nنقدى دَغَلى بزر مطلّاست * در كيسهء زرگران معقول « 1 » \r\n*\r\n بسمع جانش بشارات ره‌روان نرسيد * كسى كه ره باشارات پور سينا رفت « 2 » ) \r\nو براى اين كار بشرح مشكلات اشارات ابو على ابن سينا و اثبات مباحث آن همّت گماشت . پيش ازو در پايان قرن ششم امام فخر الدين محمّد بن عمر رازى ( م 606 ) ببهانهء شرح كتاب الاشارات و التنبيهات كه در حقيقت نقاوهء انديشه‌هاى فلسفى ابن سيناست ، كتابى با شيوهء گفت و مىگويم ( قال و اقول ) ترتيب داد و با روش خاص خود كه پيش ازين ذكر كرده‌ايم ، و گاه بايراد شبهه در بسى از انديشه‌ها و گفتارهاى پيشينيان مىكشيد « 3 » ، بنقض و معارضه پرداخت و در ردّ سخنان بو على مبالغه كرد چنان كه ظرفا شرح او را « جرح » ناميدند . خواجه نصير الدين طوسى در شرح خود بسيارى از اعتراضات و ايرادات امام المشكّكين را رد كرد و نام كتاب خود را حل مشكلات الاشارات گذارد و اين كار خود را در سال 644 بپايان برد . قرنى بعد علّامه قطب الدين رازى باشارهء\r\n\r\n\r\n","description":"","footnote":"\r\n( 1 ) - ديوان سيف فرغانى بتصحيح نگارنده ج 1 ص 232\r\n( 2 ) - ايضا ج 1 ص 52\r\n( 3 ) - تاريخ ادبيات در ايران ج 2 ص 306 - 307\r\n","page_name":" 253 ","page_number":269},
  {"content":"\r\n\r\nعلامه قطب الدين شيرازى « كتاب المحاكمات بين شرحى الاشارات » را در سنجش گفتارهاى دو فاضل مذكور ترتيب داد و آن كار خود را در سال 755 بانجام رسانيد ، و نزديك دو قرن دنبال‌تر ابن كمال پاشا ( م 940 ) بر محاكمات قطب حاشيه نوشت . در همين قرن هفتم بعد از تأييد و تسجيل سخنان بو على بوسيلهء محقّق طوسى عده‌يى ديگر از حكماى بزرگ بنگارش شروحى بر اشارات بو على همّت گماشتند و بدين طريق آن ماه تمام را از محاق شبهات و شكوك امام فخر بيرون كشيدند و بر كرسى نشاندند . از آن شرحهاست شرح برهان الدين محمّد نسفى و شرح سراج الدين ارموى كه ذكر هر دو پيش ازين گذشته است ، و شرح ابن كمونه ( عز الدوله سعد بن منصور متوفى 676 ) و جز آنها . بنابرين كار خواجه نصير مقدمهء كارهاى ديگرى در تأييد و تحكيم بنيان نظرهاى بو على در كتاب الاشارات شد و چون چنان كه گفته‌ايم الاشارات نقاوهء انديشه‌هاى پسر سينا در حكمت است ، بنابرين با زحمات شارحان قرن هفتم حكمت او با صورتى قطعى تثبيت و تسجيل يافت و بعد از آن در همان حال باقى ماند . طاش كبرىزاده مىگويد كه « خواجه نصير آيتى در تدقيق و تحقيق و حلّ مواضع مشكل ، و خاصه در لطف نگارش بود و اين نكته‌ييست كه متقدمان بدان توجّه نكردند بلكه توجّهشان تنها بجانب معنى بود ليكن خواجه اسلوبى را در نگارش پيش گرفت كه فهم معنى را آسان مىكند و الفاظ زائد و كلمات دشوار در آن نيست و اگر سخن مرا باور نمىدارى گفتار قدما را تا زمان او مطالعه و آنها را با گفتار خواجه قياس كن تا ببينى چه فرقى بين آنها مىيابى » « 1 » . خواجه را غير از شرح اشارات آثار حكمى ديگريست بعضى بپارسى و بعضى به عربى ؛ و از آنهاست اقسام الحكمه ، بقاء النفس ، جبر و اختيار ، ربط الحادث بالقديم ، پاسخهايى كه بنجم الدين دبيران داد ، روضة القلوب ، اخلاق محتشمى ، اخلاق ناصرى ، شرح اثبات عقل ، العلل و المعلولات ، العلم الاكتسابى ، كيفية صدور الموجودات و غيره .\r\nهمزمان خواجه نصير ، اثير الدين ابهرى شاگرد امام فخر رازى كتاب بسيار\r\n\r\n\r\n","description":"","footnote":"\r\n( 1 ) - مفتاح السعادة ج 1 ص 261\r\n","page_name":" 254 ","page_number":270},
  {"content":"\r\n\r\nمعروفى بنام هداية الحكمة دارد در منطق و طبيعى و الهى كه قاضى مير حسين ميبدى ( م 911 ) شرحى معروف كه از كتب درسى حكمت است ، بر آن نوشت و بعد از آن حواشى و شروح متعدد بر كتاب مذكور نگاشته شد « 1 » .\r\nنجم الدين دبيران ( م 675 ) كه پيش ازين دربارهء او سخن گفته‌ايم ، حكمت را ، نزد شمس الدين محمد بن اشرف سمرقندى و اثير الدين ابهرى فراگرفت و بعد بشاگردى خواجه رسيد و با او در كارهاى رصدخانهء مراغه شركت كرد . از آثار معروف او در حكمت يكى حكمة العين است كه در واقع دنباله‌ييست از كتاب العين در منطق و شامل دو باب طبيعى و الهى است . اين كتاب را نخست علامه حلّى شرح كرد و شرح ديگرى را شمس الدين محمد بن مباركشاه معروف به ميرك بخارى بر آن ترتيب داد و حواشى علامه قطب الدين شيرازى را دربارهء اين كتاب در آن آورد . اين شرح از جملهء كتب درسى متداول ميان طالبان حكمت گرديد و علامه مير سيّد شريف جرجانى ( م 816 ) حاشيه‌يى بر آن نوشت . - ديگر از آثار نجم الدين دبيران عين القواعد در منطق و حكمت و ديگر اثبات الواجب است كه در آن دلايل حكما را بر اثبات واجب از راه ابطال دور و تسلسل رد كرد و شبهه‌هايى بر آنها وارد نمود كه بشبهات كاتبى معروف شد . خواجه نصير الدين طوسى چون اين رساله را با شبهاتش خواند آن را ستود و تعليقاتى كه بر خاطرش خطور كرد بر آن افزود و آنگاه كاتبى بحثهايى دربارهء آن تعليقات پيش كشيد و باز خواجه جوابهايى بر آن مناقشات نوشت . اين مبادلهء افكار بين دو علامهء مدقّق و محقّق همعصر از آثار بسيار دلپذير حكمى است و آقاى شيخ محمد آل ياسين آن را با مقدمه در سال 1956 در بغداد باسم « مطارحات فلسفية بين نصير الدين الطوسى و نجم الدين الكاتبى » بطبع رسانيد . - ديگر از آثار فلسفى نجم الدين دبيران كتاب المنصّص در شرح ملخّص امام فخر رازى در منطق و فلسفه و از مدارك كار ميرك بخارى در شرح حكمة العين است « 2 » .\r\n\r\n\r\n","description":"","footnote":"\r\n( 1 ) - كشف الظنون ستون 2028 - 2029\r\n( 2 ) - دربارهء برخى از نظرهاى حكمى كاتبى رجوع كنيد به مقدمهء شرح حكمة العين ( ايضاح المقاصد من حكمة عين القواعد ) علامهء حلى ، از آقاى علينقى منزوى تهران 1327 .\r\n","page_name":" 255 ","page_number":271},
  {"content":"\r\n\r\nعلامه قطب الدين شيرازى كه نام او را پيش ازين آورده‌ايم در كتاب معروف خود درّة التاج ابوابى را بحكمت اولى و طبيعيات و رياضيات اختصاص داده است و علاوه برين ويرا بر حكمة الاشراق شهاب الدين سهروردى شرحى است كه بعدها ملا صدر الدين شيرازى حاشيه‌يى بر آن نگاشت .\r\nقطب الدين رازى منطقى و فيلسوف معروف شاگرد علامه قطب الدين شيرازى در زمرهء كارهاى مهم منطقى و حكمى خود كتابى بنام المحاكمات بين شرحى الاشارات دارد و علاوه بر او در شمار فيلسوفان بزرگ اواخر عهد مغول سعد الدين تفتازانى و مير سيّد شريف جرجانى را بايد ذكر كرد .\r\nاز ميان فيلسوفانى كه در حملهء مغول بشام گريختند يكى رفيع الدين الجيلى ابو حامد عبد العزيز بن عبد الواحد از مردم فيلمان گيلان بود كه در حكمت و كلام و فقه و طبيعى و طب از مشاهير روزگار خود شمرده مىشد و بعد از فوت شمس الدين خويى بسال 637 بقاضى القضاتى دمشق رسيد ليكن در ايّام الملك الصالح اسمعيل بوضعى فجيع كشته شد بدين معنى كه او را به بعلبك بردند و در چاهى ژرف افگندند ؛ وى در حال افتادن بقسمتى از چاه گير كرد و آويخته ماند و تا سه روز زنده بود و ناله مىكرد تا مرد ( 641 هجرى ) . از آثار رفيع الدين گيلى شرح الاشارات و التنبيهات ؛ و اختصار الكليات از كتاب القانون ابن سيناست « 1 » .\r\nفيلسوف ديگر شمس الدين خسروشاهى از خسروشاه تبريز بود كه پيش ازين نام او را آورده‌ايم . وى شاگرد امام فخر الدين رازى معروف به ابن الخطيب بود و در دمشق مسند تدريس داشت تا بسال 652 درگذشت . از كارهاى مهمش تلخيص كتاب الشفاء ابن سيناست و غير از آن تتمه‌يى از كتاب آيات البيّنات ابن خطيب الرى ( فخر رازى ) نوشت و كتاب المهذّب شيخ ابو اسحق شيرازى را نيز خلاصه كرد « 2 » .\r\n\r\n\r\n","description":"","footnote":"\r\n( 1 ) - ابن ابى اصيبعه ، عيون الانباء ، چاپ مصر ج 3 ص 281 - 283\r\n( 2 ) - ايضا ص 283 - 285\r\n","page_name":" 256 ","page_number":272},
  {"content":"\r\n\r\n\r\nرياضيات و موسيقى\r\nقرن هفتم و هشتم ببركت وجود خواجه نصير الدين طوسى و صفى الدين ارموى و قطب شيرازى و گروهى ديگر ازين مردان معروف از مهمترين ادوار ترقى رياضيات و موسيقى و نجوم است . خوشبختانه ايلخانان بنابر رسم همهء مغولان بتأثير كواكب و احوال آنها در امور عالم اعتقادى شديدتر از ايرانيان داشتند و ازين روى برصد كواكب بىميل نبودند چنان كه در عهد آنان سه بار يكى در زمان هلاگو و ديگر در دورهء غازان خان و سپس در سلطنت اولجايتو محمّد خدابنده رصدخانه‌هايى ساخته شد كه همهء آنها محل تعليم و تعلّم علوم حكمى و رياضى بود .\r\nدربارهء رصدخانهء مراغه كه مهمترين مركز تجمّع علما و بىترديد از مهمترين مراكز علمى قرن هفتم و هشتم است ، ذكر توضيحاتى درينجا لازم به نظر مىآيد : در گيرودار حملهء مغول بايران خواجه ابو جعفر نصير الدين محمّد بن محمّد بن حسن طوسى ( م 672 ) كه از طوس بنزد علاء الدين محمد بن حسن اسمعيلى و ناصر الدين عبد الرحيم بن ابى منصور محتشم قهستان رفته و در آنجا بتأليف كتب اشتغال جسته بود ، در رياضيات و تشكيل رصدخانه ، كه گويا پيش از بستن رصد مراغه نيز بدان كار توجه مىنمود ، شهرتى عالمگير كسب كرده بود چنان كه منكوقاآن از برادر خود هلاگو كه مأمور فتح قلاع اسمعيليه شده بود او را بمغولستان خواست تا در آنجا رصدى ايجاد كند . بعد از آنكه قلاع اسمعيليه تسليم هلاگو شد و خواجه نصير در خدمت هلاگو درآمد ، ايلخان ترجيح داد كه او را نزد خود نگاه دارد و بنابر مشهور در سال 657 مأمور ايجاد رصد مراغه كند . براى اين كار جميع اوقاف ممالك ايلخانى را در اختيار خواجه گذاردند .\r\nرصدخانهء مراغه كه تحت نظر و بدستور خواجه ايجاد شد يك مؤسسهء عظيم علمى بود كه در آن علاوه بر كارهاى رصدى براى تعليم علوم رياضى و علوم عقلى ديگر نيز استفاده مىشد . الكتبى ( محمد بن شاكر بن احمد متوفى بسال 764 ) دربارهء اين رصدخانه گويد : « خواجه در مراغه قبّه و رصد عظيمى بنا كرد و براى آن كتابخانهء بزرگى ترتيب داد و آن را از كتبى كه از بغداد و شام و الجزيره بغارت رفته بود پر كرد\r\n\r\n","description":"","footnote":"","page_name":" 257 ","page_number":273},
  {"content":"\r\n\r\nتا آنجا كه زياده از چهارصد هزار جلد كتاب در آن گرد آمد و براى رصد منجمان و فيلسوفان را به كار گماشت و اوقافى براى آن مقرّر ساخت » « 1 » .\r\nكتبى سخن خود را دربارهء مبناى رصدخانهء مراغه به نحوى دنبال مىكند كه معلوم مىشود ابتكار اين عمل از خواجه بود نه از هلاگو . خلاصهء سخنش چنين است كه چون خواجه پيشنهاد بناى رصدخانه بهولاگو كرد خان از وى فايدهء اين عمل را پرسيد و گفت آيا به يارى آن مىتوان از حوادث مقدّر پيش‌گيرى كرد ؟ خواجه گفت درين‌باره مثلى مىزنم : خان فرمان دهد تا كسى برين مكان بالا رود و بىآنكه هيچكس آگاه باشد طشتى بزرگ از مس را به زمين افگند . خان فرمان داد و چنين شد . همه از آواى مهيب طشت بوحشت افتادند مگر خان و خواجه زيرا ازين امر اطلاع داشتند .\r\nپس خواجه گفت فايدهء علم نجوم نظير همينست چه آدمى حوادث را از پيش مىداند و براى او بيم و وحشتى كه نتيجهء جهل است حاصل نمىشود . بدين تدبير خان بساختن رصدخانه رضا داد « 2 » .\r\nاين گفتار يك حيرت تاريخى را از ميان مىبرد و معلوم مىدارد اين ابتكار علمى محصول انديشهء يك ايلغارگر نيم وحشى نبود بلكه نتيجهء درخواست و آرزوى منجمى بود كه از ساليان پيش به كار رصد ميل و در آن شهرت داشت .\r\nباز كتبى از قول شمس الدين بن المؤيّد العرضى نقل مىكند كه خواجه متولّى جميع اوقاف ممالك هولاگو بود و در هر شهر نايبى براى بهره‌بردارى از اوقاف آن داشت و عشر آن را مىگرفت و به مصرف جامگى ( اجرت ) مقيمان رصدخانه و تهيهء وسايل رصد مىرسانيد و مسلمين خاصه شيعه و علويان و حكما و جز آنان را ازو بهرهء وافى بود ، بدانان نيكى مىكرد و بكارهايشان مىرسيد و اوقاف آنانرا حمايت مىنمود « 3 » . . . و نيز\r\n\r\n\r\n","description":"","footnote":"\r\n( 1 ) - فوات الوفيات ، مصر 1951 ، ج 2 ، ص 307 - 308\r\n( 2 ) - كتبى ، فوات الوفيات ج 2 ، ص 308\r\n( 3 ) - فوات الوفيات ج 2 ص 310\r\n","page_name":" 258 ","page_number":274},
  {"content":"\r\n\r\nاز قول شمس الدين الحريرى مىآورد كه او از حسن بن احمد الحكيم نقل كرد كه بمراغه سفر نمود و رصد را كه در آن هنگام على بن خواجه نصير الدين طوسى اداره مىنمود تماشا كرد و اين على جوانى مطلع از تنجيم و شعر فارسى بود و در آنجا شمس الدين بن المؤيد العرضى و شمس الدين شروانى و شيخ كمال الدين ايگى ( ايجى ) و حسام الدين شامى را ملاقات نمود [ كه در رصدخانه كار مىكردند 
  ] و مقدار زيادى از آلات رصد را در آن ملاحظه كرد از آن جمله ذات الحلق بود كه از پنج دايرهء مسين نشان‌دهندهء دايرهء نصف النهار و دايرهء معدّل النهار و دايرهء منطقة البروج و دايرهء عرض و دايرهء ميل ترتيب مىيافت و بر زمين نصب شده بود ؛ و باز دايرهء شمسيه را كه بوسيلهء آن سمت كواكب شناخته مىشده است مشاهده كرد و شمس الدين العرضى گفته است كه نصير - الدين از هولاگو براى بناى اين رصدخانه آنقدر پول گرفته كه كسى جز خدا ميزان آن را نمىداند ، غير از جامگىها و راتبه‌هايى كه براى حكما و نزديكان خود مىستاند . و نصير الدين در زيج ايلخانى گفته است كه من براى بناى رصد جماعتى از حكما را گرد آوردم مانند المؤيد العرضى از دمشق و فخر مراغى كه در موصل بود و فخر الخلاطى كه در تفليس بود و نجم الدين القزوينى ( - دبيران ) و در سال 657 بناى آن را در مراغه آغاز كرديم و در بناى آن به چندين رصد كه در ايام قديم و دورهء اسلامى ساخته بودند اعتماد نموديم « 1 » . . . »\r\nتمركز آن همه كتاب كه الكتبى ذكر كرده ، و اجتماع علمايى كه نامشان را ديده‌ايم ، و دانشمندان ديگرى كه بتدريج يا براى همكارى با خواجه و يا شاگردى در خدمت او و يا استفاده از ياوريهاى مادى و معنوى وى در مراغه و بر درگاه خواجه نصير گرد آمده بودند ، مراغه را در دوران تيرهء مغول ببركت وجود عديم النظير آن استاد بزرگ\r\n\r\n\r\n","description":"","footnote":"\r\n( 1 ) - خواجه همهء رصدهاى سابق را كه سرمشق كار خود در مبناى رصد مراغه قرار داد ذكر مىكند ( مقدمهء زيج ايلخانى ؛ الكتبى ج 2 ص 311 - 313 ) و درينجا براى احتراز از تطويل آن اسامى را نياوردم .\r\n","page_name":" 259 ","page_number":275},
  {"content":"\r\n\r\nيكى از بهترين مراكز علوم عقلى در تمام ايران دورهء اسلامى كرد و خاصّه علم رياضى را درين مركز بزرگ بپيشرفتهاى قابل توجهى نيل داد . تأثير چنين مركزى چنان كه پيش ازين هم گفته‌ام در تمام قرن هفتم و هشتم بىترديد فراوان و عميق بوده است و به نظر من يكى از اسباب نهضت نامترقّب علمى قرن هفتم و هشتم با وجود همهء علل مخرّبى كه براى پيشرفت علوم وجود داشت همين مركز و كوششهاى اين مرد عجيب و بىمانند ايرانى بوده است و حتى ايجاد رصدخانهء غازان خان در تبريز و رصدخانهء اولجايتو خان در سلطانيه كه گويا فعّاليت آنها بيشتر بتدريس رياضيات و علوم عقلى منحصر بوده است ، تحت تأثير رصد مراغه قرار داشته است ؛ اما رصدخانهء مراغه طورى بنيان - گذارى شده بود كه بعد از فوت خواجه در سال 672 باز هم از كار نيفتاد و بعد ازو پسرش صدر الدين على و بعد پسر ديگرش اصيل الدين حسن و پس ازو پسر ديگر خواجه يعنى فخر الدين احمد در عهد غازان خان رياست اين رصدخانه را بر عهده داشتند و اين فخر الدين احمد را غازان خان بسبب تصرفات ناواردش در اوقاف مردم بقتل آورد « 1 » . بنابرين رصد مراغه در قسمت اعظم از دورهء ايلخانان مغول در دست نصير الدين و فرزندانش بود و معلوم نيست بعد از قتل فخر الدين احمد چه كسانى آن را اداره كرده‌اند و همين قدر مىدانيم كه در عهد تأليف نزهة القلوب حمد اللّه مستوفى ( سال 740 هجرى ) اين رصد ويران شده بود « 2 » و در آن تاريخ چنان كه مىدانيم چهار سال از فوت سلطان ابو سعيد بهادر خان گذشته و ممالك ايلخانى دچار انقلاب و نابسامانى گشته بوده است « 3 » .\r\nحاصل و ثمرهء علمى بزرگ رصدخانهء مراغه تأليف كتاب مشهور « زيج ايلخانى » بپارسى بوده است . خواجه در ابتداى اين زيج نوشته است كه « هلاگو خان ملحدان را\r\n\r\n\r\n","description":"","footnote":"\r\n( 1 ) - فوات الوفيات ج 2 ص 312\r\n( 2 ) - نزهة القلوب ، چاپ تهران 1336 شمسى ، ص 100\r\n( 3 ) - دربارهء رصد مراغه دوست فاضلم آقاى دكتر آيدين صاييلى استاد دانشگاه آنكارا مقالهء جامعى در يادنامهء خواجه نصير طوسى ( تهران 1336 ) ص 57 - 75 نگاشته است .\r\n","page_name":" 260 ","page_number":276},
  {"content":"\r\n\r\nقهر كرد و بغداد بگرفت و خليفه را برداشت و تا حدود مصر بگرفت و كسانى را كه ياغى بودند نيست كرد و هنرمندان را در همهء انواع بنواخت و رسمهاى نيكو نهاد و من بنده نصير را كه از طوسم و بولايت ملحدان افتاده بودم از آنجا بيرون آورد و رصد ستارگان فرمود و حكمايى را كه رصد مىدانستند چون مؤيد الدين العرضى كه بدمشق بود و فخر الدين مراغى كه بموصل بود ، و فخر الدين خلاطى كه بتفليس بود ، و نجم الدين دبيران كه بقزوين بود ، از آن ولايتها بطلبيد و زمين مراغه رصد را اختيار كردند و بفرمود تا كتابها از بغداد و شام و موصل و خراسان بياوردند و تقدير چنان كرد كه منكوقاآن از ميان برخاست و بعد از آن هلاگو و بعد ازو ابقاى بجاى پدر پادشاه بود ، رصد ستارگان تمام شد » . پس اتمام رصد كه تأليف زيج نتيجهء آنست در عهد اباقا خان انجام گرفت و خواجه آن را بر چهار مقاله تنظيم نمود : مقالهء اول در تواريخ ، مقالهء دوم در سير كواكب و مواضع آنها ، مقالهء سوم در اوقات مطالع و مقالهء چهارم در باقى اعمال نجوم . بر اين زيج حسن ( حسين ) بن محمّد نيشابورى قمى معروف به « نظام » شرحى به فارسى نوشت و آن را كشف الحقايق ناميد و عليشاه محمّد بن قاسم صاحب الاشجار و الاثمار منتخبى از آن ترتيب داد « 1 » .\r\nخواجه تأليفات متعدد ديگر در رياضيات و نجوم دارد و پيش از آنكه بذكر آنها پردازيم لازم است به « تحريرات » رياضى او ، كه اهميت فراوانى از باب ترويج علوم رياضى يونانى در ايران بعد از مغول دارد ، سخن گوييم :\r\nچنان كه مىدانيم ، و در مجلد اول اين كتاب ديده‌ايم ، همهء كتابهاى معتبر يونانيان در رياضيات و نجوم بوسيلهء مترجمان بزرگ قرنهاى دوم و سوم و چهارم هجرى به عربى نقل شد و ترجمه‌هايى ترتيب يافت كه مواردى از آنها با صعوبت در فهم همراه بود و حاجت بشرح و ايضاح و تحرير روشن و قابل تعليم و تعلّم داشت . بزرگترين كار خواجه نصير آنست كه بسيارى ازين ترجمه‌ها را با دقت وافر مورد مطالعه قرار داد و آنها را تصحيح و تنقيح كرد\r\n\r\n\r\n","description":"","footnote":"\r\n( 1 ) - كشف الظنون ستون 967 - 968\r\n","page_name":" 261 ","page_number":277},
  {"content":"\r\n\r\nو بار ديگر تأليفى منظم و خالى از نقص از هريك بوجود آورد و تحريرات مشهور خود را از كتب رياضى يونانى ازين طريق ايجاد كرد . اهميت اين تحريرات در آنست كه يك دسته از كتب رياضى يونانى كه براى طالبان اين علم در مراحل مختلف تحصيل لازم بود با بيانى روشن و ترتيب و نظمى خاص در دسترس آنان قرار گرفت . در اين تحريرات خلاف آنچه در ترجمه‌ها ديده مىشد ابهامى در بيان و نقصى در كلام يا پراكندگى و بىنظمى در مطالب ديده نمىشود . خواجه در اين تحريرات ناقلى نيست كه بر عمياء كلمه‌يى عربى را جايگزين لغتى يونانى كند ، يا نايافت مطالب غامض رياضى هنگام نوشتن مفاهيم و مقاصد مؤلفان يونانى او را از راه راست بيرون برد و در بيراههء خطا و اشتباه افگند . وى هنگام نوشتن اين تحريرات در حقيقت استادى ماهر و مؤلفى قادر است كه مقاصد و مفاهيم دريافته را به آسانى و بىصعوبت و اشكال بزيور عبارت درست مىآرايد . اينست كه با تحريرات خواجه كتابهاى اساسى يونانى در رياضيات كه متعلمان را بايسته و تحصيل منظم علم رياضى را شايسته بود ، ترتيب و نظمى تمام يافت و آمادهء استفاده شد و ديگر استادان را حاجتى باصلاح كتب مغشوش نبود و شاگردان هم مدتى از وقت و توانايى خود را صرف دريافتن جمله‌هاى نارسا و عبارات نادرست و گاه نامفهوم نمىكردند .\r\n1 - از جملهء اين تحريرات يكى : ترجمهء شرح اوطوقيوس عسقلانى « 1 » رياضىدان و مهندس يونانى قرن ششم ميلادى است بر كتاب الكرة و الاسطوانة از ارشميدس رياضىدان بسيار معروف قرن سوم قبل از ميلاد . از اوطوقيوس شروحى بر كتاب المخروطات آپولونيوس پرگايى « 2 » و مقالهء اول از كتاب الكرة و الاسطوانهء ارشميدس بازمانده است . شرح اوطوقيوس بر كتاب الكرة و الاسطوانة بدست اسحق بن حنين به عربى درآمد و او علاوه برين چهارده شكل از كتاب ارشميدس را از يونانى به عربى نقل\r\n\r\n\r\n","description":"","footnote":"\r\n( 1 ) -  Eutocius d'Ascalon \r\n( 2 ) -  Apollonius dc Perga \r\n","page_name":" 262 ","page_number":278},
  {"content":"\r\n\r\nكرد و اين ترجمه را بعدا ثابت بن قرّة الحرّانى اصلاح نمود . خواجه نصير الدين طوسى ترجمه‌هاى كتاب الكرة و الاسطوانه را كه پر از اشتباه بود با شرح مشكلات اوطوقيوس و ترجمهء اسحق از چهارده شكل اول مقابله كرد و تمام مشكلاتى را كه در فهم مطالب آنها پيش آمده بود با استفاده از اطلاعات خود و شروح و توضيحاتى كه استادان ديگر داده بودند همراه ساخت و از اين راه بتحرير و تنقيح و تبيين معانى و مشكلات كتاب توفيق يافت .\r\n2 - از ترجمهء كتاب تكسير الدايرهء ارشميدس هم خواجه تحريرى ترتيب داده و آن را بر آخر الكرة و الاسطوانه افزوده است .\r\n3 - تحرير كتاب الكرة المحركة « 1 » در يك مقاله و 12 شكل هم از كارهاى خواجه است . اين كتاب را اوطولوقوس پيتانى « 2 » رياضىدان بزرگ قرن چهارم قبل از ميلاد نوشته و ثابت بن قرة الحرانى آن را به عربى درآورده و اصلاح كرده بود .\r\n4 - كتاب مأخوذات ارشميدس در اصول علم هندسه كه ثابت بن قرة آن را ترجمه و ابو الحسن على بن احمد النسوى و ابو سهل ويجن بن رستم الكوهى رياضىدان بزرگ قرن چهارم تفسير كرده بودند ، در ميان طالبان علم رياضى جزء كتب متوسطات بود كه مىبايست بين كتاب اقليدس و المجسطى خوانده شود . خواجه با توجه باصل ترجمه و استفاده از تفاسيرى كه بر آن نوشته شده و با در نظر داشتن ارجاعاتى كه ارشميدس در اين كتاب بساير كتب و رسالات خود داده بود و همچنين با توضيح پاره‌يى از موارد دشوار اين كتاب را تحرير كرده است .\r\n5 - كتاب المفروضات در سى و شش و در پاره‌يى نسخ در سى و چهار شكل .\r\nاين كتاب را در غالب نسخ باسم ثابت و از تأليفات او ذكر كرده‌اند ليكن ترجمه يا اصلاحى است از كتاب المفروضات ارشميدس كه ابن النديم در كتاب الفهرست آن را جزو\r\n\r\n\r\n","description":"","footnote":"\r\n( 1 ) -  de la sphere en mouvement \r\n( 2 ) -  Autolykus de Pythane \r\n","page_name":" 263 ","page_number":279},
  {"content":"\r\n\r\nكتب موجود و منقول از آن استاد محسوب داشته است .\r\n6 - كتاب اوطولوقوس « فى الطلوع و الغروب » در دو مقاله و سى و شش شكل .\r\nاز ترجمهء اين كتاب و تحريرى كه خواجه از آن ترتيب داده نسخ متعدد در دست است .\r\n7 - كتاب بعد الشمس و القمر از آريستارخس « 1 » منجم معروف يونانى قرن سوم قبل از ميلاد . اين استاد نخستين كسى است كه معتقد بود زمين بر روى محور خود بر گرد خورشيد در حركت است . كتاب آريستارخس دربارهء بحث در فواصل نسبى كرهء زمين از ماه و خورشيد و بحث در اجرام و ابعاد نيّرين نوشته شده و آن را مترجمان اسلامى جرم الشمس و القمر و « جرمى النيّرين و بعديهما » نيز ناميده‌اند . كتاب آريستارخس را كه مترجم آن معلوم نيست خواجه نصير الدين طوسى تحرير كرده و آن در جزو مجموعهء تحريرات خواجه در حيدرآباد طبع شده است .\r\n8 - كتاب المطالع هيپسيكلس « 2 » ( ابسقلاوس ) . وى رياضىدان مشهور يونانى اسكندريه بود كه در قرن دوم قبل از ميلاد مىزيسته است و مسلمانان كتب متعددى را ازو در هندسه و نجوم مىشناخته‌اند و از جملهء آنها كتاب المطالع اوست كه قسطا بن لوقا البعلبكّى آن را به عربى درآورد . كتاب المطالع را نخستين بار يعقوب بن اسحق الكندى فيلسوف و دانشمند بزرگ عرب اصلاح كرد و همين ترجمه و اصلاح را كه شامل سه مقدّمه و يك صدر و دو شكل است خواجه بار ديگر تحرير و اصلاح نمود . ترجمهء كتاب المطالع در نسخهء مجموعهء شمارهء 2457 كتابخانهء ملى پاريس باسحق بن حنين نسبت داده شده است .\r\n9 - ترجمهء كتاب الاكر . مؤلف اين كتاب ثاوذوسيوس بيثينيايى « 3 » رياضىدان و مهندس قرن اول ميلادى است كه به ثاوذوسيوس طرابلسى هم مشهورست . از\r\n\r\n\r\n","description":"","footnote":"\r\n( 1 ) -  Aristarchos de Samos \r\n( 2 ) -  Hypsykles \r\n( 3 ) -  Theodose de Bithynie \r\n","page_name":" 264 ","page_number":280},
  {"content":"\r\n\r\nثاوذوسيوس سه كتاب در ميان مسلمين شهرت بسيار داشته كه يكى از آن سه كتاب الاكر « 1 » است در سه مقاله و پنجاه و نه شكل و در بعضى نسخ در پنجاه و هشت شكل كه بامر ابو العباس احمد بن المعتصم باللّه از يونانى به عربى نقل شد . قسطا بن لوقا شكل پنجم از مقالهء سوم را ترجمه كرد و بعد ازو مترجم ديگرى آن را بپايان برد و ثابت بن قرة الحرانى ترجمهء كامل كتاب را اصلاح و خواجه آن را تحرير نمود .\r\n10 - از همين ثاوذوسيوس كتاب ديگرى را بنام « المساكن » مسلمين از ديرباز شناخته و از آن استفاده كرده‌اند . كتاب المساكن « 2 » در يك مقاله و دوازده شكل است و دربارهء اختلاف طلوع و غروب ثوابت و سيارات و ايام و ليالى نسبت بمساكنى كه در نقاط مختلف طولى و عرضى زمين قرار دارد بحث مىكند . اين كتاب را نيز قسطا بن لوقا البعلبكى ترجمه كرده و خواجهء طوسى آن را اصلاح و تهذيب نموده است . نسخ متعدد از اين تحرير در دست است و يك بار هم در جزو مجموعهء تحريرات خواجه در حيدرآباد طبع شد .\r\n11 - كتاب ديگر ثاوذوسيوس بنام « الليل و النهار » يا كتاب « الايام و الليالى » « 3 » است كه آن را نيز مسلمانان از قديم الايام مىشناخته‌اند . الليل و النهار در دو مقاله و سى و سه شكل است و در آن از كيفيت حركات شمس و مدارات آن و علت اختلاف ايام و ليالى در فصول مختلف و طلوع و غروب آفتاب بحث شده است . مترجم اين كتاب را در كتب فهارس قديم ذكر نكرده‌اند و خواجه از روى نسخ مختلفى كه از آن در دست داشته بتحرير آن همت گماشته و در سال 653 آن را بانجام رسانيده است .\r\n12 - از جملهء رجال بزرگى كه در اوايل دورهء عباسى نام آنانرا در تاريخ علوم رياضى مىبينيم پسران موسى بن شاكر خراسانى هستند . از موسى بن شاكر كه خود از\r\n\r\n\r\n","description":"","footnote":"\r\n( 1 ) -  Sphericae \r\n( 2 ) -  de habitationibus \r\n( 3 ) -  de Diebus et Noctibus \r\n","page_name":" 265 ","page_number":281},
  {"content":"\r\n\r\nرجال بزرگ و رياضىدان مشهور و دانشمند خراسان بوده است ، سه پسر بنام محمد و حسن و احمد در بغداد و در دستگاه مأمون و معتصم بسر مىبرده‌اند ، كه آنانرا بسبب انتساب بپدرشان بنى موسى يا بنى منجم يا بنى شاكر مىگفته‌اند و از ميان آنان مهمتر و فاضلتر از همه محمد بوده است كه در سال 259 درگذشت . از آثار معروف بنى موسى كتاب المخروطات و كتاب معرفة اشكال البسيطة و الكريّة در دست است . كتاب نخستين را از آثار محمد دانسته‌اند ولى چه آن كتاب و چه كتاب ثانوى على الظاهر از ترجمه‌هايى است كه تحت نظر فرزندان موسى بن شاكر از يونانى به عربى صورت مىگرفت . خواجهء طوسى كتاب المخروطات مذكور را تحرير كرده است .\r\n13 - از اقليدس مهندس بزرگ يونانى ( متوفى در حدود سال 285 قبل از ميلاد ) ميلاد ) مسلمين كتب متعددى را مىشناخته و مورد استفاده قرار مىداده‌اند . يكى از آنها كتاب المعطيات « 1 » است در هندسه داراى نود و پنج شكل . اين كتاب را اسحق بن حنين ترجمه و ثابت بن قرة اصلاح و خواجهء طوسى تحرير كرده و از آن علاوه بر نسخهء مطبوع چند نسخهء مخطوط در دست است .\r\n14 - ديگر از كتب اقليدس كتاب المناظر يا اختلاف المناظر « 2 » است . از ترجمهء عربى اين كتاب كه نمىدانيم از كيست نسخى باصلاح يعقوب بن اسحق الكندى در دست داريم و تحريرى كه خواجهء طوسى ازين كتاب ترتيب داده بطبع رسيده است .\r\n15 - كتاب ديگرى از اقليدس بنام ظاهرات الفلك در بيست و سه و در بعضى نسخ در بيست و پنج شكل در دست است كه خواجه آن را تحرير كرده .\r\n16 - كتاب ديگر اقليدس كه از همهء كتب او در دنياى قديم معروف‌تر بود كتاب اصول هندسه « 3 » است كه مسلمين آن را بنام اصول الهندسة يا كتاب الاصول يا\r\n\r\n\r\n","description":"","footnote":"\r\n( 1 ) -  les Donnees \r\n( 2 ) -  traite d'Optique \r\n( 3 ) -  les Elements de Geometrie \r\n","page_name":" 266 ","page_number":282},
  {"content":"\r\n\r\nكتاب جومطريا ( معرّب  geometria  ) مىشناخته و گاه آن را بنام مصنف و يا مهذّب آن كتاب اقليدس مىگفته‌اند . اين كتاب كه مانند المجسطى از كتب معتبر علم رياضى بوده است در سيزده مقاله نوشته شده كه سه مقاله بعدا بر آن افزوده شده و اجزاء مختلف آن چند بار بدست مترجمان به عربى درآمده و اين خود از اسباب صعوبت كار در تعليم و تعلم كتاب اصول هندسه شده بود . از مترجمان اين كتاب يكى الحجاج بن يوسف بن مطر معاصر هارون و مأمون است كه در اواخر قرن دوم و اوايل قرن سوم هجرى مىزيسته است . وى دو ترجمه از كتاب اصول الهندسة كرد يكى بنام هارون كه آن را الهارونى خواند و ديگر بنام مأمون كه آن را المأمونى ناميد . بعد از حجاج ، اسحق بن حنين قسمتى ديگر را از آن كتاب ترجمه كرد و ثابت بن قرة آن را اصلاح نمود و سپس ابو عثمان الدمشقى ترجمه‌يى از اصل كتاب را باضافهء شرح پاپوس ( ببس الرومى ) « 1 » رياضىدان مشهور اسكندريه در اواخر قرن چهارم ميلادى از مقالهء دهم به عربى درآورد . بعد از ترجمهء كتاب الاصول چندين شرح بر آن نوشته شده است از قبيل شرح محمد بن عيسى الماهانى و شرح ابو العباس فضل بن حاتم النيريزى و ابن راهويهء ارجانى و ابو الوفاء بوزجانى و ابو جعفر خازن خراسانى و چند تن ديگر . با همهء اين احوال تا قرن هفتم هجرى اولا ترجمه‌هاى كتاب الاصول چنان كه بايد تدوين و ترتيب نيافت و ثانيا بسيارى از ابهامات آن هنوز باقى بود و مىبايست كاملا شرح و ايضاح شود و اين كار نهائى براى خواجه نصير الدين طوسى باقى ماند . خواجه تحرير اقليدس را از روى دو ترجمهء حجاج و اسحق باصلاح ثابت ترتيب داد و خود بعدا شرحى بر آن نگاشت .\r\n17 - از منالاوس اسكندرانى « 2 » رياضىدان معروف اسكندريه در قرن اول ميلادى چند كتاب بدست دانشمندان حوزه‌هاى علمى اسلامى رسيده بود كه از ميان آنها مهمتر از همه كتاب الاشكال الكريّه « 3 » راجع به مثلثات كروى بود . مسلمين غير از\r\n\r\n\r\n","description":"","footnote":"\r\n( 1 ) -  Pappus \r\n( 2 ) -  Menelaos d'Alexandrie \r\n( 3 ) -  les Spheriques \r\n","page_name":" 267 ","page_number":283},
  {"content":"\r\n\r\nاين كتاب كتب ديگرى را هم از وى مىشناخته‌اند مانند « كتاب فى معرفة كمية تمييز الاجرام المختلطة » و كتاب اصول الهندسة كه بيشتر آنها را ثابت بن قرة به عربى درآورده بود .\r\nكتاب مثلثات كروى منالاوس از جملهء كتب متوسط تعليمى بوده است و ترجمهء آن يك بار بدست ابو عبد اللّه محمد بن عيسى الماهانى رياضىدان بزرگ ايران در قرن سوم هجرى و بار ديگر بدست ابو الفضل احمد بن ابى سعد الهروى صورت گرفت و چند بار اصلاح شد ليكن چنان كه خواجهء طوسى مىگويد اين اصلاحات بعضى ناتمام و بعضى نادرست و متن كتاب با چنان صعوبتى همراه بود كه حتى استاد بزرگ ما را در ايضاح بعضى از مسائل حيران گذاشت تا سرانجام خواجه باصلاح رياضىدان بزرگ و نام‌آور آخر قرن چهارم هجرى امير ابو نصر منصور بن عراق دست يافت و اشكالات او از روى آن بر طرف گرديد و توانست كتاب منالاوس را با توضيحات و رفع ابهامات تحرير كند .\r\n18 - از جملهء بزرگترين دانشمندانى كه در دورهء رونق مدارس اسكندريه ظهور كردند يكى رياضىدان و منجم مشهور قرن دوم ميلادى بطليموس كلوديوس ( القلوذى ) « 1 » است كه اسم او را بطلميوس هم مىنويسند . اهميت تأليفات و كثرت مطالعات او بر كسى پوشيده نيست و او است كه تمام ادوار بعد از خود را تا اوايل دورهء رنسانس تحت سيطرهء نظرهاى رياضى و نجومى داشت . غالب تأليفات متعدد او را مسلمين مىشناخته‌اند و از ميان آنها مهمتر و معروفتر از همه المجسطى است در سيزده مقاله شامل اطلاعات وسيع راجع بنجوم و هيئت و حاوى نظريهء معروف آن استاد در باب اجرام سماوى و كيفيت ترتيب و نظم آنها و حل مثلثات قائم الزاويه و كروى و امثال اين مسائل .\r\nترجمهء اسم اصلى اين كتاب بفرانسوى  la Composition mathematique  است و بعدها آن را از باب اهميت و تأثير فراوانش مگيسته « 2 » يعنى « كبير » خواندند و اين اسم\r\n\r\n\r\n","description":"","footnote":"\r\n( 1 ) -  Ptolemaios Klaudios d'Alexandreia \r\n( 2 ) -  Megiste \r\n","page_name":" 268 ","page_number":284},
  {"content":"\r\n\r\nهنگام تعريب با افزودن الف و لام تعريف عربى « المجسطى » شد و همين تركيب است كه بعد از نقل علوم اسلامى باروپا به صورت  Almageste  پذيرفته شد . نخستين كسى كه به ترجمه و گزارش آن به زبان عربى توجّه كرد يحيى بن خالد بن برمك وزير مشهور و فاضل ايرانى در دستگاه دولت آل عبّاس است . وى نخست جماعتى را بدين كار گماشت و چون ديد چنان كه بايد از عهدهء آن بيرون نيامده‌اند از ابو حسّان و سلم صاحب بيت - الحكمه كه هر دو از مشاهير دانشمندان ايرانى در عهد هارون بوده‌اند تفسير آن كتاب را بخواست و آن دو با استعانت از بهترين مترجمان كتاب را به عربى درآوردند و باصلاح و تصحيح آن مبادرت كردند و بهترين و صحيح‌ترين ترجمه‌ها را تا عهد خود از روى آن ترتيب دادند .\r\nدومين ترجمهء مهم از كتاب المجسطى را باسحق بن حنين نسبت داده‌اند و از اين ترجمه نسخى در دست است و در آغاز آن چنين آمده كه مترجم براى ابى الصقر اسمعيل وزير الموفق برادر المعتمد مقتول بسال 278 يا 279 به عربى گردانده و ثابت بن قرة الحرانى تصحيح و اصلاح كرده است . تحرير خواجه ازين كتاب از جملهء مهمترين تحريرات او و شامل سيزده مقاله و 196 شكل است و ازين تحرير اختصاراتى ترتيب يافته و بر آن شروحى نيز نوشته شده است .\r\n19 - آپولونيوس پرگامى « 1 » مهندس و منجّم معروف قرن سوم قبل از ميلاد از شاگردان مشهور ارشميدس و يكى از مبتكران بزرگ در علوم رياضى است . مهمترين كتابى كه از وى باقى مانده كتاب قطع مخروطات « 2 » است در هشت مقاله كه در ميان مسلمين به كتاب المخروطات اشتهار دارد . بنابر نقل ابن النديم مسلمانان از اين كتاب هفت مقالهء تمام و قسمتى از مقالهء هشتم را در دست داشته‌اند كه چهار مقالهء اول آن را هلال بن ابى هلال الحمصى و سه مقالهء ديگر را ثابت بن قرة الحرانى ترجمه كردند . اكنون از اين\r\n\r\n\r\n","description":"","footnote":"\r\n( 1 ) -  Apollonius de Pergamon \r\n( 2 ) -  traite des sections coniques \r\n","page_name":" 269 ","page_number":285},
  {"content":"\r\n\r\nكتاب چهار مقالهء اول آن بيونانى در دست است و باقى را از روى ترجمه‌هاى عربى يافته‌اند . اصلاح اين كتاب از بنى موسى است كه بآثار آپولونيوس توجه بسيار داشته‌اند و تحرير خواجه از آن مشهور است .\r\nزحماتى كه محقّق طوسى در تنقيح و اصلاح و تحرير آثار رياضىدانان بزرگ دنياى پيش از خود كشيد علوم رياضى را براى علماى عهد وى و كسانى كه بعد ازو سرگرم مطالعه و تحقيق در ابواب اين علم بودند علمى سهل الوصول ساخت و آنانرا بىآنكه دچار موانع گوناگون و مشكلات لاينحل شوند از زلال حكمت رياضى يونانى سيراب ساخت و بعبارت ديگر خواجه همان كار را در علوم رياضى كرد كه ابو على سينا پيش ازو در حكمت مشّاء انجام داده بود « 1 » .\r\nخواجه نصير الدين طوسى غير ازين تحريرات كه همهء آنها بعربيست كتب معتبر و متعدد ديگرى در نجوم و رياضيات دارد كه قسمت بزرگى از آنها به فارسى است و در ضمن معرفى آثار منثور فارسى از آنها سخن خواهيم گفت . بر قسمتى ازين آثار شرحهايى نوشته شده و آنها نيز مشهور و از كتب درسى رياضيات قديم است . از جملهء اين كتابهاست بيست باب فى معرفة الاسطرلاب به فارسى ( تلخيص خواجه از صد باب خود دربارهء اسطرلاب ) - ترجمه و تفسير ثمره ( يا : صد كلمهء ) بطلميوس القلوذى به فارسى دربارهء احكام نجوم - رسالهء معينيه در نجوم به فارسى - حل مشكلات معينيه در نجوم به فارسى - سى فصل در در معرفت تقويم كه بپارسى و تازى هر دو نوشته و چند بار شرح شده است - شرح تذكره كه در حقيقت تفسيريست بر مجسطى و علامه قطب الدين شيرازى آن را شرح كرده و شرحى ديگر نظام الدين حسن بن محمّد بن حسين قمى نيشابورى بنام توضيح التذكره بسال 711 بر آن نوشته است و شرحهاى ديكرى هم از قرون بعد برين كتاب ذكر كرده‌اند . - رسالهء\r\n\r\n\r\n","description":"","footnote":"\r\n( 1 ) - دربارهء تحريرات خواجه پيش ازين مقاله‌يى بنام « تحريرات خواجه نصير الدين طوسى » در يادنامهء خواجه نصير الدين طوسى طبع تهران 1336 از صفحهء 153 تا صفحهء 165 نوشته بودم و آنچه اينجا دربارهء تحريرات خواجه نوشته شده نقل از آنجاست .\r\n","page_name":" 270 ","page_number":286},
  {"content":"\r\n\r\nردّ بر مصادرهء اقليدس در اصول هندسه - كتاب الاسطوانه - رساله در حساب و جبر و مقابله - جامع الحساب - كتاب الظفر در جبر و مقابله - زبدة الهيئة به فارسى - زبدة الادراك در هيئت - كتاب تحصيل در علم نجوم - كتاب البارع در معرفت تقويم و حركات افلاك - مدخل منظوم فارسى در علم نجوم - رسالهء منظوم فارسى اختيارات مسير القمر - رساله در بيان صبح صادق به فارسى - ترجمهء صور الكواكب ابو الحسين عبد الرحمن صوفى رياضىدان بزرگ قرن چهارم به فارسى - تذكرهء نصيريه به فارسى در هيئت .\r\nشاگرد نامبردار خواجه نصير الدين طوسى قطب الدين محمود بن ضياء الدين مسعود شيرازى ( م 710 ) كه تا كنون چند بار بنام او بازخورده‌ايم ، و شرح حالش را در شمار نويسندگان فارسى اين عهد خواهيم آورد ، چند كتاب معتبر در رياضيات و نجوم دارد . از آن جمله در كتاب نفيس فارسى خود درّة التاج لغرّه الدبّاج جزئى بسيار مبسوط و ممتّع در علم نجوم و هيئت و ارثماطيقى و موسيقى آورده است كه حقّا بايد آن را از امّهات كتب رياضى درين عهد دانست . از كتابهاى ديگر وى در رياضيات و نجوم كه همهء آنها از جملهء كتب معتبر در رياضيات شمرده شده يكى كتاب نهاية الادراك فى دراية الافلاك است است به عربى در چهار مقاله كه بنام بهاء الدين محمّد حاكم اصفهان پسر شمس الدين صاحب ديوان جوينى نوشت - ديگر كتاب « التحفة الشاهية » است به عربى در هيئت كه علامه آن را بنام تاج الاسلام امير شاه پسر تاج الدين معتز ( از وزراى روم ) نوشت و باسم او تحفة - الشاهية ناميد . برين كتاب شرح مير سيّد شريف جرجانى و شرح ملا على قوشجى معروفست . - ديگر كتاب اختيارات مظفّرى كه آن را بنام مظفر الدين يولوق ارسلان چوپانى قسطمونى از قسمت هيئت درّة التاج و از كتاب نهاية الادراك خود اختيار نمود و در چهار مقاله ( مقدمات ، هيئت جرمهاى علوى ، هيئت زمين ، معرفت بعدها و جرمهاى ستارگان ) به فارسى تأليف كرد .\r\nصفى الدّين ارموى ابو المفاخر عبد المؤمن بن يوسف بن فاخر از مشاهير موسيقى دانان و رياضيون قرن هفتم است كه نزديك بسال 613 ولادت يافت و در سال 693\r\n\r\n","description":"","footnote":"","page_name":" 271 ","page_number":287},
  {"content":"\r\n\r\nدرگذشت . وى اصلا از اهل بلخ و منسوب به اورميه بود و مدتى در بغداد و تبريز بسر مىبرد و در بغداد در خدمت مستعصم خليفهء عبّاسى و سپس عطا ملك جوينى و شرف الدين هارون اعتبار فراوان يافت چنان كه در عهد عطا ملك و شرف الدين هارون ديوان انشاء بغداد را اداره مىكرد و رتبت منادمت داشت ليكن بعد از مرگ عطا ملك و قتل شمس الدين صاحبديوان روزگار ازو برگشت و گرفتار وام و تنگدستى شد و آخر كار براى سيصد دينار وام كه بر گردن داشت در بغداد بزندان افتاد و چنان كه گفتيم بسال 693 در حبس درگذشت « 1 » . وى در فقه و ادب و خط و انشاء و علوم رياضى و موسيقى و نواختن عود و آلات ديگر موسيقى يد بيضا مىنمود و از وجودهاى استثنائى عهد خود بود و مخصوصا در موسيقى علمى اهميت و اعتبار فراوانى كسب كرده و همواره بدين فن مشهورست . از جملهء آثارش در موسيقى يكى كتاب « ايقاع » است به فارسى كه يك بار بتركى و يك بار به عربى ترجمه شد « 2 » . كتاب معروف ديگرش كه از امّهات كتب موسيقى شمرده شده است « الرسالة الشرفية فى النسب التأليفية » يا « كتاب الموسيقى » است كه باسم شرف الدين هارون تأليف شد . كارادوو « 3 » منتخبى از آن را در مجلهء آسيايى (  J . A .  ) با توضيحات به زبان فرانسوى ترجمه كرده است . كتاب ديگرش در موسيقى « الادوار » است كه آن را پيش از فتح بغداد بدست هولاگو يعنى در عهد خلافت المستعصم نوشت و چند بار به فارسى ترجمه و شرح شد كه از آن جمله است شرح يحيى بن احمد كاشى موسيقىدان معاصر شاه شيخ ابو اسحق اينجو ( 721 - 758 ) به فارسى كه بدستور پادشاه مذكور ترتيب يافت . شرح ديگر بدست عبد القادر عيسى مراغى بنام زبدة الادوار ترتيب داده شد . مولانا مباركشاه دانشمند قرن هشتم شرحى از آن به عربى براى شاه شجاع پادشاه مظفّرى ( م 786 ) تنظيم كرد و شرح عربى ديگرى از فخر الدين خجندى از آن كتاب در دست است « 4 » .\r\n\r\n\r\n","description":"","footnote":"\r\n( 1 ) - الكتبى ، فوات الوفيات ج 2 ص 39 - 40\r\n( 2 ) - فهرست كتابخانهء مركزى دانشگاه ج 3 ص 106\r\n( 3 ) -  Carra de Vaux \r\n( 4 ) - فهرست كتابخانهء مركزى دانشگاه ، ج 3 ، آقاى دانش‌پژوه ، ص 106 - 107\r\n","page_name":" 272 ","page_number":288},
  {"content":"\r\n\r\nاز دانشمندان ديگر موسيقى كه در قرن هفتم تأليفاتى بوجود آورده‌اند ابو المعالى اربلى ( بدر الدين محمّد بن احمد ) است كه منظومهء « ارجوزة الانغام » را بسال 729 سرود . - ديگر شهاب الدين عبد اللّه صيرفى ( م 742 ) كه « خلاصة الافكار فى معرفة الادوار » را براى سلطان اويس ( م 776 ) نوشت . ديگر علامه شمس الدين محمد آملى كه در قسمت رياضى از كتاب نفائس الفنون شرحى مستوفى دربارهء موسيقى آورد . ديگر علامه قطب - الدين شيرازى كه چنان كه گفتيم در درّة التاج جزو علم رياضى قسمت مفصل و مشروحى را بعلم موسيقى اختصاص داد . ديگر عبد القادر مراغى ( كمال الدين ابو الفضائل متولّد بسال 754 و متوفى بسال 838 ) صاحب كتابهاى جامع الالحان به فارسى ، كتاب الموسيقى ، مقاصد الالحان ، زبدة الادوار ، كنز الالحان و شرح ادوار ارموى « 1 » .\r\nديگر از رياضىدانان قرن هفتم علاء منجّم ( على شاه بن شمس الدين محمّد بن قاسم خوارزمى بخارى ) است كه كتاب فارسى « احكام الاعوام » خود را در نجوم معوّل بر آثار ابو معشر بلخى و احمد بن عبد الجليل سگزى و كوشيار گيلى و نظاير آنان كرد و آن را در حدود سال 690 تأليف نمود و غير ازين كتاب « اشحار و اثمار » به فارسى و كتاب « زيج عمده » بنام شمس الدين محمّد بن احمد بن مباركشاه دارد كه هر دو در نجوم است .\r\nديگر نظام اعرج ( نظام الدين حسن بن محمّد بن حسين قمى نيشابورى معروف به اعرج ) از علماى قرن هفتم و هشتم است كه اندكى بعد از دورهء حيات خواجه نصير الدين طوسى مىزيست و با علامه قطب الدين شيرازى معاصر بود . وى علاوه بر رياضيات و نجوم در علوم شرعى خاصه در تفسير و در علوم ادبى استاد و داراى تأليفات بوده است .\r\nكار مهمّش در رياضيات تفسير تحرير مجسطى خواجه نصير است بنام « تفسير التحرير » و نيز شرح بر تذكرهء خواجه بنام « توضيح التذكره » كه پيش ازين ياد كرده‌ايم ، و شرح زيج ايلخانى طوسى بنام « كشف الحقايق » و شرحى بر مختصر مجسطى بيرونى « 2 » .\r\n\r\n\r\n","description":"","footnote":"\r\n( 1 ) - آقاى دانش‌پژوه ، فهرست كتابخانهء مركزى دانشگاه ج 3 ص 107 - 108\r\n( 2 ) - ايضا ص 864 و\r\n Catalogue des Manuscrits Pcrsans , Blochet , II . P . 58 \r\n","page_name":" 273 ","page_number":289},
  {"content":"\r\n\r\nچغمينى ( محمود بن محمّد بن عمر متوفى بسال 745 ) رياضىدان و طبيب معروف قرن هشتم ضمن تأليفات رياضى خود كتابى بنام « الملخّص فى الهيئة » دارد كه كتابى مختصر در يك مقدمه دربارهء اقسام اجسام و دو مقاله ، اول دربارهء اجرام علوى و دوم دربارهء بسائط سفلى است . اين كتاب همواره از كتب مشهور در هيئت بود و شرحهايى بر آن نوشته شده است كه از آن جمله است شرح كمال الدين تركمانى ( محمّد بن احمد الحنفى ) كه آن را در سال 755 بپايان برد ؛ و شرح مير سيّد شريف جرجانى ( م 816 ) كه علاوه بر آن شرحى با پانزده مقاله از تحرير اصول اقليدس نيز ترتيب داده است .\r\n\r\nپزشكى و داروشناسى\r\nدر پزشكى و داروشناسى تأليفات علماى اين دوره متعدد و قابل توجّهست . بر رويهم مبانى اطلاعات پزشكان و مؤلّفان اين دوره همانست كه در قرنهاى پيشين ديده‌ايم و همچنين است توجّه آنان بتأليف كتابهايى به فارسى درين زمينه . مطلب مهم آنست كه نوشتن شروح بر كتابهاى معتبر پزشكى درين عهد بنا بر روش عمومى كه قبلا بدان اشاره كرده‌ايم ، زياد مورد توجّه بود و چند كتاب معتبر ازين راه مخصوصا در شرح قانون ابن سينا يا تلخيص آن پديد آمده است و از ميان آنها نخست « شرح قانون قرشى » را نام مىبريم .\r\nابن نفيس قرشى ( علاء الدين ابو الحسن على بن ابى الحزم قرشى متوفى بسال 687 ) اصلا از اهل قرش ماوراء النّهر بود ليكن در مصر بسر مىبرد و بزرگترين پزشك آن ديار بود . وى در طب شاگرد مهذّب الدّين الدّخوار ( عبد الرحيم بن على بن حامد پزشك معروف قرن هفتم 565 - 628 ، صاحب مختصر الحاوى ، شرح تقدمة المعرفة ، الجنينة و جز آن ) و علاوه بر پزشكى در حديث و ادب و منطق و جدل و اصول فقه نيز استاد و صاحب تأليف بود . قرشى در پزشكى مانند نداشت و بعد از ابن سينا كسى را همال او نمىشمردند و گويند در درمان بر او برترى داشت و حدّت ذهنش بدرجه‌يى بود كه در غالب تحريرات و تأليفات خود بكتابى مراجعه نمىكرد بلكه از محفوظات خود بهره برمىگرفت و چند تن از اطباء معروف مانند ابو الفتح اسكندرى و ابو الفضل بن كوشك و جز آنان شاگرد او بوده‌اند .\r\n\r\n","description":"","footnote":"","page_name":" 274 ","page_number":290},
  {"content":"\r\n\r\nوى مؤلّف كتاب معروف « شامل » در هشتاد مجلد است كه از مهمترين كتب طب شمرده مىشود . از وجوه اهميت ابن نفيس يكى توضيحاتى است كه در باب دوران كوچك خون داده است كه عينا و حتّى كلمه به كلمه با توضيحاتى كه « ميگوئل سروتو » « 1 » بعد ازو در رسالهء معروف خود بنام\r\n Christianismi restitutio \r\nداده تطبيق مىكند « 2 » . ابن النفيس خود در شرح قسمت تشريح از كتاب قانون ابن سينا گفته است كه كالبد نشكافته و آن را مورد پسند دين ندانسته و دلسوزى و مهر نسبت بمردگان نيز او را ازين كار مانع مىشده است و به همين سبب از گفتهء پيشينيان كه خود بدين كار دست زده بودند خاصه جالينوس پيروى نموده و آثار او را درين زمينه از همه بهتر دانسته است . بنابرين بايد قبول كرد كه وى با تعمّق عقلى در گفتارهاى جالينوس به اين دوران كوچك خون پىبرد . بهرحال ابن النفيس علاوه بر كتاب معروف خود « شامل » شرحى مفصل بر قانون نوشت و نيز مختصرى از آن بنام موجز القانون در چهار فن راجع به امراض و ادويه و اغذيه و معالجات ترتيب داد كه چند تن از پزشكان شرحهايى بر آن نوشتند از آن جمله ابو اسحق ابراهيم بن محمّد سويدى ( م 690 ) و سديد الدين كازرونى كه شرح خود را در 745 تمام كرد و آن را مغنى ناميد و شرح جمال الدين محمّد بن محمّد الآقسرايى ( م 779 ) بنام حل الموجز و شرح برهان الدين نفيس بن عوض كرمانى كه كار خود را در 841 تمام كرد و آن از بهترين شرحهاى موجز القانون شمرده شده است . . . و شرحهاى ديگر . . . « 3 »\r\n\r\n\r\n","description":"","footnote":"\r\n( 1 ) -  Miguel serveto  ( املاء فرانسوى  Michel Servet  ) متكلم و پزشك معروف اسپانيولى كه در حدود 1509 ميلادى ولادت يافته و در سال 1553 بر اثر نظرهاى خاصى كه در كتاب  Christianismi restitutio  اظهار كرده بود مأخوذ و بفرمان كليسا در آتش انداخته شد .\r\n( 2 ) -  Aldo Mieli , La Science arabe , Leiden 1939 , P . 164 \r\n( 3 ) - كشف الظنون ستون 1899 - 1901 ؛ فهرست كتابخانهء مركزى دانشگاه ج 4 ص 811\r\n","page_name":" 275 ","page_number":291},
  {"content":"\r\n\r\nاز شرحهاى ديگر قانون « التحفة السعدية » است تأليف علامه قطب الدين شيرازى كه چند بار بنام او اشاره كرده‌ايم . وى مدتى از عمر گرانمايهء خويش را صرف اين كار كرد و كتاب را از سال 682 آغاز نمود و اندكى پيش از مرگ خود بسال 710 پايان داد .\r\nعلامه در ديباچهء شرح قانون مىگويد كه از كودكى باز بطب توجّه داشت و آن را از پدر خود ضياء الدين مسعود بن مصلح كازرونى كه از پزشكان نامور عهد خويش بود فرا - گرفت و در چهارده سالگى بعد از فوت پدر در سال 648 منصب پزشك و كحّال بيمارستان مظفّرى شيراز يافت و ده سال تا 658 در آن بيمارستان كار مىكرد و بعد از آن كليّات قانون را نزد عم خود كمال الدين ابو الخير بن مصلح كازرونى و حكيم شمس الدين محمّد بن احمد كيشى و شرف الدين زكى بوشكانى كه از معلمان معروف طب بودند ، آموخت و بعضى از شرحهاى مقدم بر خود را كه همه را نارسا يافته بود مطالعه كرد و چون به خدمت خواجه نصير رسيد پاره‌يى از دشواريها را نزد او رفع كرد و بعد از آن با ملاقات پزشكان خراسان و عراق و بغداد و روم مشكلات ديگر خود را حل نمود و سپس در مصر شروح جديدى را از قانون خاصه شرح قرشى را مطالعه كرد و بدين طريق غالب مشكلات قانون بر وى آسان گشت و آنگاه بشرح آن و جواب دادن بخرده‌گيريهاى گذشتگان بر قانون مبادرت نمود . بنابرين همچنانكه علامه خود گفته است نبايد پنداشت كه كار شرح قانون را ديگران كرده و چيزى براى او نگذاشته‌اند بلكه او پراگنده‌هاى قانون را فراهم آورد و دشواريهاى آن را حلّ كرد و بايرادات پاسخ گفت و از مطالعات همهء شارحان پيش از خود و همهء استادانى كه دربارهء اين كتاب نظرهايى داشته و يا در حواشى نسخه‌هاى آن يادداشتهايى نموده بودند استفاده كرده و همچنين خلاصه‌يى از بهترين كتابها و رساله‌هاى پيشينيان را كه در باب هر فصلى از فصول طب وجود داشت بجاى خود آورد خاصه از جالينوس و رازى و ابن طيب و ابن ابى صادق و ابو سهل مسيحى . علامه قطب الدين اين كتاب خود را بنام سعد الدين ساوجى ( م 711 ) وزير غازان خان و همكار رشيد الدين فضل اللّه « التحفة السعدية » ناميد « 1 » . كاملترين نسخهء اين كتاب عظيم در كتابخانهء مدرسهء\r\n\r\n\r\n","description":"","footnote":"\r\n( 1 ) - رجوع شود به فهرست كتابخانهء مركزى دانشگاه ، ج 4 ص 726 - 730\r\n","page_name":" 276 ","page_number":292},
  {"content":"\r\n\r\nعالى سپهسالار ( تهران ) موجود است . به قطب الدين شيرازى كتاب ديگرى نسبت داده‌اند بنام « رسالة فى بيان الحاجة الى الطب و آداب الاطبا و وصاياهم » در سه فصل كه نسخه‌يى از آن مورّخ بتاريخ 913 در كتابخانهء خديويهء مصر موجودست « 1 » .\r\nديگر از شرحهاى كتاب القانون شرحى است از علامه شمس الدين محمّد بن محمود آملى صاحب كتاب معروف نفائس الفنون كه شرح قانون خود را در سال 753 بپايان برد . وى كلّيات ايلاقى ( يعنى الفصول الايلاقيه تأليف شرف الزمان محمّد ايلاقى مقتول بسال 536 ) را نيز شرح كرد . وفات او در هفتصد و پنجاه و اندى اتفاق افتاد .\r\nدر قرن هفتم و هشتم بر كتاب القانون شرحهاى ديگرى نوشته شده است كه از آنهاست شرح قطب الدين ابراهيم بن على مصرى ( م 618 ) و شرح السامرى ابو يوسف يعقوب بن غنائم ( م 681 ) و شرح ابن العالمه ( نجم الدين احمد بن الفضل م 652 ) و شرح ابن القف ( امين الدوله ابو الفرج يعقوب بن اسحق كركى م 685 ) و شرح سديد كازرونى بنام « توضيحات » كه در 745 از تأليف آن فراغت يافت ؛ و شرح زين العرب مصرى ( على بن عبد اللّه ) كه در سال 751 از آن فراغت يافت « 2 » و اختصارى كه چغمينى خوارزمى ( محمود بن محمّد بن عمر متوفى 745 ) ازين كتاب بنام « قانونچه » در ده مقاله ترتيب داد « 3 » .\r\nاز پزشكانى كه در اوان حملهء مغول زنده بوده و در همان گيرودار از ميان رفته‌اند بزرگتر از همه نجيب الدين سمرقندى ( ابو حامد محمد بن على بن عمر ) است كه بسال 618 در فتنهء مغول در هرات كشته شد . وى از عالمان بزرگ طب بوده و تأليفات ذيقيمتى داشته است كه مهمتر از همه « الاسباب و العلامات » دربارهء بيماريهاى جزئى و علّت و علامت و علاج هريك بوده است . اين كتاب به نحوى تهيه شد كه هيچيك از بيماريها كه\r\n\r\n\r\n","description":"","footnote":"\r\n( 1 ) - آقاى سيد محمد مشكوة استاد دانشگاه تهران ، مقدمهء درة التاج ص ( 1 ج )\r\n( 2 ) - كشف الظنون ستون 1312 - 1313\r\n( 3 ) - ايضا ستون 1311\r\n","page_name":" 277 ","page_number":293},
  {"content":"\r\n\r\nشناختهء روزگار بود در آن ناگفته نماند و دربارهء درمان هريك از آنها خلاصه‌يى از كتابهاى استوار پزشكان نقل شد . اين كتاب موجز كه حاوى اطلاعات سودمند فراوانست بسبب شرح استوارى كه برهان الدين نفيس بن عوض كرمانى در تاريخ 827 بر آن نوشته معروفتر شد . از كتابهاى ديگر نجيب سمرقندى « الفرق بين الامراض المشكلة » است .\r\nدرين كتاب امراض متشابه از يكديگر تميز داده شده و كيفيّت بازشناختن هريك از ديگرى روشن گرديده است . سمرقندى درين كتاب از بيماريهاى گوناگون كه مربوطست به سر و چشم و گوش و بينى و دندان و دستگاه خون و سينه و پهلو و شكم و احشاء و همچنين از تبها و آماسها و زخمها و از نبض و بول سخن گفته و پس از ذكر هر دردى ببيان موارد تشابه بعضى از آنها با بعضى ديگر پرداخته و بروش پرسش و پاسخ در آن سخن گفته است .\r\nنجيب سمرقندى غير ازين دو كتاب آثارى ديگر در طب و داروشناسى و حفظ الصحه دارد مانند « اصول تركيب الادويه » و « الادوية المفردة » و « قوانين تركيب الادوية القلبية » و « مداواة وجع المفاصل » و « مقالة فى كيفية تركيب طبقات العين » و « الاغذية و الاشربة للاصحّاء » و « اغذية المرضى » و « الصناعة » و « غاية الاغراض فى معالجة الامراض » « 1 » .\r\nاز كتابهاى معتبر داروشناسى درين دوره غير از آنچه ديده‌ايم يكى كتابيست به عربى بنام « ما لا يسع الطبيب جهله » در باب ادويهء مفرد و مركّب از يوسف بن اسمعيل خوئى معروف به « ابن الكبير » كه در سال 711 تأليف شد « 2 » ؛ ديگر كتاب معروف « اختيارات بديعى » است كه آن نيز در ادويهء مفرد و مركّب و به فارسى است . مؤلف آن على بن حسين انصارى معروف به « حاجى زين العطّار » بود و كتاب خود را در 770 در دو مقاله بنام شاهزاده خانم بديع الجمال تأليف كرد « 3 » .\r\n\r\n\r\n","description":"","footnote":"\r\n( 1 ) - الاعلام ، خير الدين الزركلى ج 7 ص 169\r\n( 2 ) - كشف الظنون ستون 1575 ، فهرست كتابخانهء دانشگاه ج 3 ص 805\r\n( 3 ) - كشف الظنون ستون 34 ، فهرست كتابخانهء دانشگاه ج 3 ص 715\r\n","page_name":" 278 ","page_number":294},
  {"content":"\r\n\r\n\r\nجغرافيا\r\nدر اوايل قرن هفتم يكى از عالمان معروف حديث و تفسير ، كتاب پرارزشى در تاريخ قزوين و جغرافياى آن نوشته است كه از جملهء كتابهاى پرارج دربارهء شهرهاى ايران و يكى از منابع سودمند در جغرافياى تاريخى و تاريخ رجال ناحيه‌يى معيّن از كشور ماست . نام اين كتاب « التدوين فى اخبار قزوين » و مؤلف آن امام ابو القاسم رافعى عبد الكريم بن محمد قزوينى ( م 623 ) است .\r\nكتاب پراهميّت ديگرى در همين دوره در جغرافيا داريم بنام « آثار البلاد و اخبار العباد » از مؤلف فاضل بزرگى بنام زكريّاى قزوينى ( زكريّاء بن محمد بن محمود قزوينى متولد بسال 600 و متوفى بسال 682 هجرى ) . وى در قزوين ولادت يافت و در جوانى بدمشق كوچ كرد و در آنجا چندگاهى به تحصيل علوم و آداب اشتغال داشت و از آن جمله نزد اثير الدّين ابهرى حكيم بزرگ ايرانى تلمّذ نمود و سپس بعراق عرب رفت و در آنجا بعهد خلافت المستعصم باللّه قضاء حلّه و واسط يافت و بعد از تسلط هولاگو نيز سمت خود را حفظ نمود تا فرمان يافت . ازو كتاب معتبر مهمى باقى است كه به دو قسمت تقسيم مىشود :\r\nنخست آنچه مربوط بدانش وصف كائنات است بنام « عجائب المخلوقات و غرائب الموجودات » و دوم آنچه مربوط بدانش جغرافياست بنام « آثار البلاد و اخبار العباد » .\r\nاين دو قسمت كه هركدام كتاب مستقلى است و همواره دو اثر زكرياى قزوينى دانسته شده در حقيقت حكم دائرة المعارف واحدى دربارهء عالم و موجودات و مخلوقات و بلاد و آثار آن دارد . كار زكرياى قزوينى يادآور آثار دانشمند بزرگى از دوران قديم است بنام پلينيوس ( بليناس ) « 1 » و به همين سبب او را بليناس قرون وسطى « 2 » لقب داده‌اند .\r\nكتاب عجائب المخلوقات كه نسخهء عربى و فارسى آن هر دو در دست است حاوى اطلاعاتى است دربارهء : 1 ) موجودات علوى و حقيقت افلاك و اشكال و اوضاع و حركات آنها كه منتهى مىشود ببحث در باب زمان و روز و شب و ماه و تقويم عرب\r\n\r\n\r\n","description":"","footnote":"\r\n( 1 ) -  Plinius  ( بليناس ) دانشمند معروف قرن اول ميلادى\r\n( 2 ) -  Plinius medieval \r\n","page_name":" 279 ","page_number":295},
  {"content":"\r\n\r\nو روم و ايران و فصول سال . 2 ) سفليات كه دربارهء فلك مادون قمر و آخشيجان و كائنات جوّ سخن مىگويد و سپس وارد بحث دربارهء آب و زمين و درياها و جزاير آنها و احوال كرهء زمين و ارباع و اقاليم و كوههاى آن مىشود و اين قسمت از كتاب متضمن ارزش جغرافيايى بسيارست . بعد ازين مباحث قزوينى ببحث ممتّع خود دربارهء مولودات از اركان ( معدن - احجار - نبات - انسان و حيوان ) مىپردازد و اين قسمت از كتاب متضمن كليهء اطلاعات قدما در طبيعيات و تاريخ طبيعى است . بر رويهم كتاب « عجائب المخلوقات و غرائب الموجودات » يكى از پرارزش‌ترين آثار ايرانيان دورهء اسلامى در اطلاعات كلى مربوط بمقدمات جغرافياى طبيعى و انسانى و بسيارى از مطالعات ديگر آنان دربارهء انسان و حيوان و امثال اين مطالب است .\r\nاما آثار البلاد و اخبار العباد كتاب مفصلى است دربارهء قلاع و شهرها و آباديهاى اقاليم مختلف عالم با ذكر قبايل و خصائص نژادى و اخلاقى و اجتماعى و حتى كيفيت و نوع غذا و پوشش و خانه‌هاى آنها و ذكر رجال و بزرگان معروف هريك از بلاد .\r\nدر هر اقليمى از اقاليم هفتگانهء جهان اسامى ممالك و نواحى و بلاد به ترتيب حروف تهجى ثبت شده است . قزوينى اين كتاب بسيار مهمّ جغرافيايى را با اتكاء بر مشاهدات و مطالعات خود نوشته و در آغاز آن گفته است كه درين كتاب آنچه را براى من واقع شده و شناخته‌ام ، و آنچه شنيده و ديده‌ام ، گرد آوردم . اين كتاب را مقدمه‌يى در خواص بلاد و مقدمه‌يى ديگر همراه نقشه‌يى دربارهء اقاليم زمين است و سپس بحث دربارهء اقاليم هفتگانه و اخبار و آثار آنها شروع مىشود . كتاب آثار البلاد و اخبار العباد علاوه برين همهء مزايا كه گفته‌ايم از باب اطلاعات مربوط بتاريخ و تاريخ ادبيات هم پرارزش و سودمندست و بمناسبت راجع بنوزده تن از شاعران ايران يعنى انورى و عسجدى و اوحد الدين كرمانى و فخر گرگانى و فرخى و فردوسى و جلال طبيب و جلال خوارى و خاقانى و ابو طاهر خاتونى و مجير بيلقانى و نظامى و ناصر خسرو و ابو سعيد ابو الخير و سنائى و شمس طبسى و عمر خيام و عنصرى و رشيد الدين وطواط سخن گفته\r\n\r\n","description":"","footnote":"","page_name":" 280 ","page_number":296},
  {"content":"\r\n\r\nاست . علاوه بر آنان در ذيل اسم هريك از بلاد ايرانى نام بزرگترين معاريف و مشايخ و علماى آن شهر را با ذكر احوالشان آورده است . مثلا در ذكر بلخ « 1 » علاوه بر اطلاع سودمندى كه در باب بتكدهء نوبهار و سدانت خاندان برمك در آن بتكده داده از بزرگان آن شهر ابراهيم بن ادهم و ابو على شقيق بن ابراهيم و ابو حامد احمد بن خضرويه و رشيد وطواط ( عبد الجليل بن محمد ) شاعر معروف را ذكر كرده و شمه‌يى از حال هريك را آورده است .\r\nكتاب معروف ديگرى كه در جغرافيا نوشته شده نزهة القلوب تأليف حمد اللّه مستوفى ابن ابو بكر بن محمد بن نصر قزوينى است به فارسى كه آن را در سال 740 هجرى بعد از اتمام تاريخ گزيده نوشت در يك مقدمه و سه مقاله و يك خاتمه . مقدمه و دو مقالهء اول كتاب بيشتر تحت تأثير روش زكرياى قزوينى قرار دارد يعنى در آنها دربارهء ابداع افلاك و نجوم و عناصر و ربع مسكون و تكوين مواليد سه‌گانه ( معادن و نبات و حيوان ) سخن رفته و طبعا دربارهء انسان به همان نحو كه در عجائب المخلوقات مىبينيم باشباع بحث شده است و مقالهء سوم « در صفت بلدان و ولايات و بقاع » و بر چهار قسمت :\r\nقسم اول در ذكر حرمين شريف ، قسم دوم در شرح احوال ايران زمين و قسم سوم در ذكر بلاد مجاور ايران و قسم چهارم در ذكر عمارات عاليهء مشهور كه در ديگر ولايات ربع مسكونست . حمد اللّه در تأليف اين كتاب از منابع مختلف متقن استفاده كرد و ارزش كتاب او مخصوصا در آنست كه ضمن ذكر نواحى و بلاد ايران پاره‌يى اطلاعات مربوط بعهد خود را هم در آنها آورده است .\r\nنبايد فراموش كرد كه يكى از مهمترين و پرارزش‌ترين كتب جغرافيا در تمدن اسلامى ، اگرچه به عربى و مؤلف آن غير ايرانيست در همين دوره بوجود آمده و مؤلف آن براى كسب اطلاعات مدتى از عمر خود را در ايران گذرانده و ديرگاه در خراسان و خوارزم سكونت داشته است . اين كتاب معجم البلدان و مؤلف آن ياقوت حموى\r\n\r\n\r\n","description":"","footnote":"\r\n( 1 ) - آثار البلاد و اخبار العباد ، بيروت 1960 ، ص 331 ببعد .\r\n","page_name":" 281 ","page_number":297},
  {"content":"\r\n\r\n( شهاب الدين ابو عبد اللّه ياقوت بن عبد اللّه حموى ) است . ياقوت اصلا از والدين يونانى در آسياى صغير بوجود آمد و در كودكى باسارت افتاد و مردى تاجر موسوم به عسكر ابن ابى نصر ابراهيم الحموى « 1 » او را در بغداد خريد و بمكتب فرستاد تا بعدا دفاتر حسابهايش را نگاه دارد و بعد از آنكه بزرگ شد او را بسفرهاى تجارى بجانب كيش و عمّان فرستاد تا آنكه در سال 596 آزاد شد و از راه استنساخ كتب شروع بكسب معيشت كرد و مدتى در عراق و شام مىزيست و سرانجام بخراسان رفت و در بلاد آن ديار بتجارت پرداخت و مدتى در مرو و نسا و خوارزم بسر برد تا در سال 616 مصادف با حملهء تاتار گرديد و ناگزير از خوارزم و خراسان با تحمل شدايد بسيار بموصل گريخت و مدتى آنجا بماند و از آنجا به سنجار و حلب رفت و همانجا بود تا در سال 626 درگذشت .\r\nوى را تأليفات متعدد در تاريخ و تراجم احوال و مسائل ادبى بود كه از آن ميان دو كتاب پرقيمت « معجم الادبا » و « معجم البلدان » مشهورست « 2 » . معجم البلدان را ياقوت در پنج باب و 28 كتاب تأليف كرد ، باب اول دربارهء صفت زمين و كوهها و درياهايى كه در آنست و جز آن ؛ باب دوم در ذكر هفت اقليم و اختلاف در كيفيت آن ؛ باب سوم در تفسير الفاظ و اصطلاحاتى كه در كتاب تكرار مىشود مانند « بريد » و « فرسخ » و « ميل » و « اقليم » و « كورة » و « استان » ( پسوند فارسى در خوزستان و طبرستان و جز آنها . . . ) و « رستاق » و « طسوج » و « عرض » و « درجه » و « دقيقه » و امثال اينها ؛ باب چهارم در ذكر اقوال فقها در حكم سرزمينهايى كه بغنيمت گرفته شده و چگونگى قسمت آن ؛ باب پنجم در ذكر كلياتى از اخبار بلدان . - بيست و هشت كتاب كه بعد\r\n\r\n\r\n","description":"","footnote":"\r\n( 1 ) - بسبب انتساب ياقوت به همين مرد است كه او را « حموى » گفته‌اند نه بسبب آنكه اهل « حماة » باشد .\r\n( 2 ) - دربارهء او رجوع شود به وفيات الاعيان لابن خلكان چاپ مصر ، ج 2 ص 311 - 318 ؛ شذرات الذهب فى اخبار من ذهب ، ج 5 چاپ مصر سال 1315 هجرى ص 121 - 122 ذيل حوادث سال 626\r\n","page_name":" 282 ","page_number":298},
  {"content":"\r\n\r\nازين بابهاى پنجگانه مىآيد عبارتست از هريك از حروف ابتثى كه در ذيل آنها اسامى ممالك و نواحى و بلاد و رستاقها و كوره‌ها و رودها و غيره آمده است .\r\nياقوت در ذكر بلاد و نواحى نه تنها بآوردن اطلاعات بسيار سودمند دربارهء كيفيت آبادانى و مردم آنها و فواصلى كه با هريك از نواحى و بلاد مجاور دارند مبادرت كرده بلكه اطلاعات بسيار سودمندى هم دربارهء علما و بزرگان مشهور آن بلاد داده است .\r\nكتاب معجم البلدان ياقوت را بايد بىترديد مهمترين و بهترين كتاب از كتب جغرافيايى شمرد كه در تمدن اسلامى تا حملهء مغول و بلكه بعد از آن تأليف شده است و قيمت آن بدرجه و مقداريست كه هيچگاه از آن كاسته نخواهد شد .\r\nازين كتاب بعدها خلاصه‌يى ترتيب يافت بنام مراصد الاطلاع على اسماء الامكنة و البقاع » بوسيلهء صفى الدين ابو الفضائل عبد المؤمن بن عبد الحق كه بطبع رسيده است .\r\n\r\n3 - علوم ادبى\r\nعلوم ادبى در قرن هفتم و هشتم در همان راهيست كه براى ديگر دانشها مىبينيم يعنى در راه تلخيص آثار پيشينيان و شرح و توضيح و نوشتن حواشى بر آنها و ترتيب دادن اختصاراتى براى متعلمان ، و بعبارت ديگر ايجاد كتابهاى درسى براى درجات مختلف محصلان يا نگارش شروح و حواشى و تعليقاتى كه مطالعهء آنها به كار معلّمان و مدرّسان فنون ادب بيايد و به همين سبب درين دوره ايجاد منظومه‌هايى در باب صرف و نحو و لغت و علوم بلاغى و امثال آن نيز معمول بود تا حفظ را آسانتر كند و از صعوبت كار تا حدّى بكاهد و بعد كسانى پيدا شدند كه بر آن منظومه‌ها شروح مفصل نوشتند و از نو آنها را وارد رشتهء كتبى نمودند كه با بحث و توضيح و تفصيل همراه بود .\r\nبهرحال قرن هفتم و هشتم در علوم ادبى هم مانند ديگر علوم دوره‌ييست كه عالمان سرگرم توضيح و تفسير و تحشيه‌اند نه ابداع و ابتكار ، و به همين سبب اگرچه درين عهد كار\r\n\r\n","description":"","footnote":"","page_name":" 283 ","page_number":299},
  {"content":"\r\n\r\nزياد در علوم ادبى صورت گرفت ولى عمل ابتكارى تازه كم بود مگر در زمينهء تعليم و تدريس و ايجاد كتابهاى درسى براى محصلان و معلمان ؛ و با آنكه سقوط بغداد ايران اين عهد را از ممالك اسلامى جدا كرد يعنى رابطهء آن را با ديگر ممالك اسلامى گسيخت ، با اينحال ملاحظه مىكنيم كه هم اشتغال علماى ايرانى بعلوم ادبى عرب زياد است و هم تأليفات آنان غالبا به زبان عربى صورت مىگيرد ، با اين فرق كه زبان مذكور ديگر زبان حكومتى و اشرافى نيست بلكه فقط زبانى علمى و ادبى محسوب مىشود .\r\n\r\nعلم لغت\r\nنخستين كتاب مهمى از ميان كتابهاى لغت كه بايد درين دوره آن را در نظر بگيريم ، و ارزش تعليمى آن بيش از ساير جنبه‌هايش جلب نظر مىكند ، كتاب نصاب الصبيان است از ابو نصر فراهى ( بدر الدين محمد « 1 » بن ابو بكر بن حسين فراهى سجزى ) كه مىگويند كور به دنيا آمده بود و در اوان حملهء مغول در سيستان زندگى مىكرد و بسال 640 وفات يافت . كتاب نصاب الصبيان منظومه‌ييست متضمن دويست بيت در بحور مختلف كه از قرن هفتم ببعد همواره براى آموختن زبان عربى بخردسالان در مكاتب و مدارس مورد استفاده بود و با هر لغت عربى يا چند مترادف عربى يك لغت فارسى يا مترادف آن را همراه دارد و علاوه برين اسامى ماه‌هاى عربى و ايرانى و رومى و اطلاعاتى دربارهء امورى از قبيل ازدواج نبى و فرزندانش و امامان و امثال اينها هم در آن بنظم كشيده شده و در آخر كتاب آمده است . بعدها مطالب مختلف ديگرى را هم بر روش نصاب نظم كردند و بر آن افزودند و تا حدود قرن چهاردهم هجرى تقليدهاى متعددى از آن در سرودن لغت‌نامهاى منظوم ديگر براى عربى به فارسى و تركى به فارسى و حتى زبانهاى انگليسى و فرانسوى به فارسى صورت گرفت .\r\nاز جملهء تقليدهايى كه از نصاب الصبيان در قرن هفتم و هشتم شده است يكى منظومهء زهرة الادب است در لغت عربى به فارسى كه علاوه بر لغات تعريفها و تعليمات و توضيحاتى دربارهء مسائل گوناگون از قبيل : كواكب سيار ، اقليمهاى هفتگانه ، حروف ناصب ،\r\n\r\n\r\n","description":"","footnote":"\r\n( 1 ) - اسم ابو نصر را مسعود و محمود هم نوشته‌اند .\r\n","page_name":" 284 ","page_number":300},
  {"content":"\r\n\r\nاشكال رمل ، سركنگبين و كيفيت آن ، هشت بهشت ، نهرهاى بهشت ، هفت دوزخ ، بتها ، اوقات معالجه و فصد و امثال اينها . . . هم بنظم ذكر شده است . ناظم كتاب شكر اللّه بن شمس الدين احمد از مردم مغرب ايران بوده و كار خود را در سال 640 بپايان برده است .\r\nمنظومهء تقليدى ديگر « نصيب الفتيان و نسيب التبيان » است از حسام الدين خويى ( حسن بن عبد المؤمن ) از ادباى نيمهء دوم قرن هفتم آذربايجان كه در دستگاه چوپانيان قسطمونى روم ميزيست و چند كتاب مانند نزهة الكتاب در انشاء فارسى و تحفهء حسام ( لغت منظوم پارسى بتركى ) و قواعد الرسائل در انشاء غير از كتاب نصيب الفتيان دارد « 1 » .\r\nبعد از نصاب و منظومهاى تقليد شده از آن‌كه ارزش درسى آنها بسيار زيادست ، بكتب ديگرى در لغت عربى و فارسى بازمىخوريم كه از مهمترين آنها كتاب صراح اللغة است و آن كتاب پرارزش مهمى است كه از صحاح اللغهء جوهرى فارابى ترجمه و تلخيص شد . مترجم كتاب جمال الدين قرشى ( ابو الفضل محمد بن عمر بن خالد ) است كه كار خود را در 681 در كاشغر انجام داد و ضمن ترجمه يعنى گذاردن كلمات پارسى براى بيان معانى لغات عربى اختصارى هم در صحاح انجام داد يعنى بعضى از اشعار را كه جوهرى بشاهد آورده بود حذف كرد و از آيات و احاديثى كه مثال آورده بود قسمتى را كه مورد حاجت بود انتخاب نمود و كتاب خود را « الصّراح من الصحاح » ناميد . جمال قرشى ذيلى به عربى بر كتاب صراح اللغة باسم « ملحقات الصراح » نوشته و در آن بمناسبت از بعضى سلاطين آسياى مركزى و شيوخ و معاريف بلاساغون ذكرى كرده و اطلاعات سودمندى دربارهء آن نواحى آورده است .\r\n\r\n\r\n","description":"","footnote":"\r\n( 1 ) - دربارهء نصاب الصبيان و ديگر منظومهاى لغوى رجوع كنيد به فرهنگنامه‌هاى عربى به فارسى ، آقاى ع . منزوى ، تهران 1337 ص 84 - 130 و مآخذى كه در ذيل صحايف نشان داده شده است .\r\n","page_name":" 285 ","page_number":301},
  {"content":"\r\n\r\nاز لغت‌نامهايى كه درين دوره تأليف شده و مسلما از مهمترين كتب لغت عربى است « قاموس المحيط و القابوس الوسيط » است از فيروزآبادى ( قاضى ابو طاهر مجد الدين محمد بن يعقوب بن محمد بن ابراهيم صدّيقى كارزينى فيروزآبادى شيرازى ) .\r\nوى در سال 729 در كارزين فيروزآباد ولادت يافت و بعد از تحصيلات مدتى در بغداد مدرّس مدرسهء نظاميه بود و چندى در مسافرت بلاد ايران و شام و روم و مصر و ملاقات با دانشمندان اين ديارها گذراند . پايان عمرش با اواخر عهد آل مظفر و اوايل دورهء تيموريان مصادف بود . وى در سال 796 به يمن رفت و بيست سال در آنجا بماند و چند بار به مكه رفت و هم در مكه كتاب قاموس را بپايان برد و عاقبت در سال 817 هجرى در زبيد از بلاد يمن مرد . فيروزآبادى غير از قاموس كتب متعدد ديگر در تفسير و علوم قرآنى و حديث و فقه و تراجم رجال و علوم ادبى دارد . درين كتاب باعتبار حرف آخر كلمات ( اعمّ از اسامى و مصادر و حروف ) ابوابى ترتيب يافته و باعتبار حروف اوايل فصولى تنظيم شده است . برين كتاب پرارزش لغوى بسبب اهميتى كه داشت شروح و تكمله‌ها و يا كتبى در بيان غلطهاى فيروزآبادى و ترجمه‌هايى از آن به فارسى و تركى و امثال اينها نوشته شده كه ذكر همهء آنها سخن را سخت بدرازا خواهد كشانيد « 1 » .\r\nلغت‌نامهء عربى به عربى ديگرى ازين دوره داريم كه آن هم از كتابهاى مشهور متداول و موسوم است به « مختار الصحاح » و چنان كه از اسم آن برمىآيد تلخيص و برگزيده‌ييست از صحاح اللغهء جوهرى فارابى كه بدست زين الدين رازى ( محمد بن شمس الدين ابو بكر بن عبد القادر ) از ادباى قرن هشتم هجرى كه تا سال 768 زنده بود ، ترتيب يافته و از ديگر كتب معتبر لغت نيز چنان كه مؤلف گفته مطالبى بر آن افزوده شده است . زين الدين رازى علاوه بر مختار الصحاح كتابهاى ديگرى مانند « روضة الفصاحة » و « الذهب الابريز\r\n\r\n\r\n","description":"","footnote":"\r\n( 1 ) - رجوع شود به : كشف الظنون ستون 1306 - 1310 . - مقدمهء تاج العروس كه خود براساس و مبناى قاموس تأليف شده و البته از آن كاملتر است . - فهرست كتابخانهء مدرسه سپهسالار ، آقاى ابن يوسف ج 2 ص 232 - 241 .\r\n","page_name":" 286 ","page_number":302},
  {"content":"\r\n\r\nفى تفسير الكتاب العزيز » و « شرح مقامات حريرى » دارد . كتاب مختار الصحاح چند بار طبع شده است « 1 » . علاوه برين مختصر كه از صحاح ترتيب يافته مختصرات ديگرى هم ازين كتاب پديد آمده كه از آن جمله است مختصر ابن الصائغ دمشقى ( شمس الدين محمد بن حسن متوفى بسال 720 ) و مختصر على بن يونس عاملى دانشمند معروف ( م 877 )\r\nدرين عهد كتبى در لغت فارسى يا مخلوط از فارسى و عربى و تركى و امثال آن نيز تأليف شده است از آن جمله است صحاح العجم از شمس الدين محمد بن هندوشاه نخجوانى معروف به شمس منشى . وى اين كتاب را بنام خواجه غياث الدين محمد وزير پسر خواجه رشيد الدين فضل اللّه تأليف كرده است و از آن چند نسخه موجود است « 2 » .\r\nحاجى خليفه « 3 » اشتباها اين كتاب را به هندوشاه صاحب تجارب السلف پدر شمس منشى نسبت داده است .\r\nكتاب ديگرى بنام شرفنامهء منيرى از ابراهيم قوام فاروقى به عربى و فارسى و تركى در دست است « 4 » . مؤلف اين كتاب از مريدان شرف الدين احمد منيرى ( م 782 ) بوده و كتاب را باسم او ناميده است .\r\n\r\nصرف و نحو\r\nصرف و نحو عربى درين دوره از جملهء علومى بود كه بسيار مورد علاقه و توجه مؤلفان علوم ادبى قرار داشت و تأليفات مهم متعدد در آن صورت گرفت اما اساس كار در نزديك به تمام اين تأليفات همان روش عمومى در تأليف كتب درسى براى متعلمان يا كتابهاى مفصل و نگارش حواشى و تعليقات براى\r\n\r\n\r\n","description":"","footnote":"\r\n( 1 ) - فهرست كتابخانهء مركزى ، ج 2 ص 449 و فهرست مدرسهء سپهسالار ج 2 ص 378 .\r\n( 2 ) - ذيل فهرست ريو ص 122 نمرهء 189 ، و مقدمهء تجارب السلف چاپ مرحوم اقبال ص ( ط - ى ) .\r\n( 3 ) - كشف الظنون ستون 1074 .\r\n( 4 ) - فهرست مدرسهء عالى سپهسالار ج 2 ص 189 .\r\n","page_name":" 287 ","page_number":303},
  {"content":"\r\n\r\nمعلمان فن عربيّت بوده است و حتى عالمان فن از ساختن منظومه‌هايى نيز براى سهولت كار محصلان خوددارى ننموده و سپس شارحان از شرح كردن آنها و نوشتن حواشى بر آن شرحها غافل ننشسته‌اند .\r\nاز ميان منظومه‌هايى كه در بيان مبانى علم صرف و نحو ساخته شده يكى الفيهء ابن معطى ( از يحيى بن عبد المعطى متوفى بسال 628 ) است در نحو و بعد از آن الفيهء ابن مالك است موسوم به « الخلاصه » از جمال الدين ابو عبد اللّه محمد بن عبد اللّه طائى ( م 672 ) كه بدين بيت شروع مىشود :\r\n قال محمد هو ابن مالك * احمد ربّى اللّه خير مالك \r\nبرين كتاب بسبب رواجى كه در مدارس داشت شرحهاى متعدد نوشته شد . نخست پسر ابن مالك يعنى بدر الدين ابو عبد اللّه ( م 686 ) آن را شرح كرد و شرح او معروفست به « شرح ابن المصنف » كه خود چندين حاشيه بر آن نوشته شده است ، و سپس شرحهاى ديگرى پديد آمد مانند شرح ابن امّ قاسم ( حسن بن قاسم مرادى متوفى بسال 749 ) و شرح ابن عقيل ( ابو محمد عبد اللّه بن عبد الرحمن متوفى بسال 769 ) و غيره .\r\nاز منظومه‌هاى مهم ديگر وافيه در نحو است از ابن حاجب ( جمال الدين ابو عمرو عثمان بن عمر مالكى 570 - 646 ) . وى از مشاهير علماى قرن هفتم هجريست و مدتها در جامع دمشق تدريس مىكرد . وافيهء او در حقيقت نظمى است از كتاب معتبرش « مقدمة فى النحو » مشهور به « كافيه » . وى غير ازين كتاب مقدمه‌يى مختصر در علم صرف دارد بنام شافيه و كتابى ديگر بنام الايضاح در شرح كتاب مفصّل زمخشرى . آثار ابن حاجب بسبب اهميتى كه كسب كرد از كتب معتبر درسى محسوب شد و بر آنها شرحها و حاشيه‌هاى متعدد نوشتند و بخصوص در جانب ايران انتشار آثار ابن حاجب و شروح و حواشى آن بسيار بوده است . كتاب كافيه را همچنانكه گفتيم ابن حاجب خود بنظم درآورد و « وافيه » ناميد و خود بر آن شرحى نوشت . بعد از آن ميان شرحهاى متعدد اين كتاب بايد « شرح رضى » را نام برد .\r\n\r\n","description":"","footnote":"","page_name":" 288 ","page_number":304},
  {"content":"\r\n\r\nرضى الدين استرابادى ( نجم الائمه رضى الدين محمد بن حسن متوفى بسال 687 ) از مشاهير علماى شيعه است كه بيشتر در نجف اشرف ساكن بود . شرح رضى بر كافيه بدرجه‌يى از اهميت است كه سيوطى دربارهء آن گفت مانند آن شرحى بر كافيه نوشته نشده و حتى مانند آن كتابى در نحو ننوشته‌اند . رضى الدين شرح خود را در سال 683 در نجف تمام كرد و بعدها مير سيد شريف جرجانى ( م 816 ) حاشيه‌يى بر آن نگاشت .\r\nسيد ركن الدين حسن بن محمد استرابادى ( م 717 ) سه شرح بر كافيه نوشت : شرح بزرگى بنام « البسيط » و شرحى متوسط موسوم به « الوافية » و شرحى كوچك . بر شرح متوسط كافيه به علت متداول بودن آن در مدارس مير سيد شريف جرجانى حاشيه‌يى نوشت كه بوسيلهء پسرش محمد تكميل شد ليكن دو شرح ديگرش متروك ماند « 1 » . سيد ركن الدين از شاگردان خواجه نصير الدين طوسى و در علوم حكمى و ادبى سرآمد بود و در حيات خواجه با اجازت او تدريس حكمت مىكرد و بعد از فوت استاد از بغداد بموصل رفت و تا آخر عمر همانجا مىزيست . وى علاوه بر اثرهاى مذكور آثار ديگرى دارد مانند شرح شمسيه در منطق ، شرح مطالع ، اصول دين ، شرح مختصر ابن حاجب ، شرح كتاب حاوى ( در فروع از نجم الدين عبد الغفار قزوينى متوفى بسال 665 ) ، حاشيه بر تجريد العقائد خواجه نصير و جز آن « 2 » .\r\nنظام اعرج كه پيش ازين نامش را ديده‌ايم در ميان تأليفات مختلف خود شرحى بر شافيه دارد معروف به شرح نظام كه از كتب بسيار معروف درسى است .\r\nعز الدين زنجانى ( ابو الفضائل ابراهيم بن عبد الوهاب بن عماد الدين بن ابراهيم زنجانى كه بعد از سال 655 وفات يافت ) از كبار علماى ادب در قرن هفتم چند كتاب در علوم ادبى دارد . از آن جمله است كتاب الهادى كه از كتب متوسط در تصريف بود و عز الدين شرحى بر آن در دو مجلد بنام « كافى » نوشت و علاوه برين كتابى بنام تصحيح\r\n\r\n\r\n","description":"","footnote":"\r\n( 1 ) - دربارهء شروح متعدد كافيه رجوع شود به كشف الظنون ستونهاى 1370 - 1376\r\n( 2 ) - فهرست كتابخانهء مدرسهء عالى سپهسالار ج 2 ص 363 - 364 .\r\n","page_name":" 289 ","page_number":305},
  {"content":"\r\n\r\nالمقياس در علم عروض دارد . مهمترين كتابش « التصريف » است كه كتابى مختصر و از جملهء متون بسيار معروف درسى از قرن هفتم در علم صرف و مشهور به « العزّى » بوده است .\r\nبرين كتاب شروح و حواشى متعدد نوشته شده كه مهمتر از همه شرح علامه سعد الدين تفتازانى است كه مطالبى نيز بر آن افزود و كار خود را در سال 738 در اوان جوانى بپايان برد و از قرن نهم ببعد چندين شرح و حاشيهء ديگر بر آن نوشته شده است « 1 » .\r\nجمال الدين اردبيلى ( محمد بن عبد الغنى متوفى بسال 647 ) كتاب معروفى بنام شرح انموذج دارد كه از قرن هفتم ببعد همواره از كتب درسى بود ، و در مجموعهء جامع المقدمات براى تعليم مبتديان علوم عربى به كار رفته است . انموذج كتاب مختصرى است در نحو كه علامه جار اللّه زمخشرى ( ابو القاسم محمود بن عمر متوفى بسال 538 ) آن را بعنوان يكى از مقدمات براى تعليم مبتدى تأليف كرد و آن غير از انموذج ديگريست كه ابو الفضل احمد بن محمد ميدانى ( م 518 ) در نحو تأليف كرده بود « 2 » . كتاب انموذج را زمخشرى از روى كتاب معروف خود در نحو بنام « المفصّل » تلخيص كرد و اين همان كتابست كه در قرن هفتم و هشتم چند شرح معروف در ايران و خارج از ايران بر آن نوشته شد « 3 » .\r\nمحمود بن عمر خجندى ( يا : جندى ) متوفى بسال 700 از علماى مشهور قرن هفتم مؤلف كتاب معروفى در نحو است بنام « المقاليد » . اين كتاب شرحى است بر كتاب « المصباح » از امام ناصر الدين مطرزى خوارزمى ( م 610 ) كه ذكر او پيش ازين گذشته است « 4 » و خود مصدر شروح متعددى ازين دوره در ايران گرديد .\r\n\r\n\r\n","description":"","footnote":"\r\n( 1 ) - كشف الظنون ستون 1138 - 1140 .\r\n( 2 ) - كشف الظنون ستون 185 .\r\n( 3 ) - ايضا ستون 1774 - 1777 .\r\n( 4 ) - همين كتاب ج 2 ص 321 و 323 ؛ و نيز كشف الظنون ستون 1708 - 1709 و مفتاح السعاده ج 1 ص 155 - 157 .\r\n","page_name":" 290 ","page_number":306},
  {"content":"\r\n\r\nفاضل اسفراينى ( تاج الدين محمد بن محمد بن احمد مستوفى بسال 684 ) از كبار مؤلفان ادبى در قرن هفتم بر همين كتاب المصباح شرحى جامع بنام « المفتاح » ترتيب داد و سپس اختصارى از آن پديد آورد بنام « الضّوء » . فاضل اسفراينى كتاب معتبر ديگرى در نحو دارد بنام « اللباب فى علم الاعراب » كه آن را در يك مقدمه و چهار قسم نوشت : ( اول در اعراب ، درم در معرب ، سوم در عوامل ، چهارم در مقتضى اعراب ) . كتاب اللباب شامل خلاصه‌يى از بحثهاى متقدمان با الفاظ بليغ روان و در عين حال از كتابهاى دشوار در فن نحو است و به همين جهت شرحهايى بر آن نوشته شد كه از همه مهمتر كتاب « العباب » است از نقره كار ( سيد جمال الدين عبد اللّه بن محمد حسينى متوفى بسال 776 ) كه در سال 735 از تأليف آن بپرداخت . نقره كار شرحى بر شافيهء ابن حاجب هم دارد . وى نيز از جملهء علماى ايرانى قرن هفتم و هشتم است كه جلاء وطن كرد و در حلب رحل اقامت افگند و همانجا بتدريس اشتغال داشت و علاوه برين از جملهء مشايخ تصوف در آن ديار شمرده مىشد « 1 » .\r\nمير سيد شريف جرجانى ( على بن محمد بن على استرابادى ) ( 740 - 816 ) از علماى جامع قرن هشتم و نهم و از كسانيست كه بايد او را خاتم علماى اين دوره محسوب داشت . وى كه در علوم مختلف داراى تأليفاتست از مؤلفان بزرگ صرف و نحو نيز شمرده مىشود . هنگامى كه شاه شجاع در سال 779 در استراباد بود او را ملاقات كرد و با خود بشيراز برد و در مدرسهء دار الشفاء كه از ابنيهء او بود بتدريس گماشت و چون امير تيمور گوركان شيراز را فتح كرد سيد را بسمرقند فرستاد و او بعد از مرگ امير باز بشيراز برگشت و همانجا درگذشت . از تأليفات مهمش در صرف و نحو يكى حاشيه بر « شرح رضى » است كه پيش ازين نام برده‌ايم و ديگر شرحى كه به فارسى بر كافيهء ابن حاجب نوشت ؛ ديگر « صرف مير » به فارسى كه از كتابهاى مختصر و مشهور در علم\r\n\r\n\r\n","description":"","footnote":"\r\n( 1 ) - شذرات الذهب در ذيل حوادث سال 776 ؛ كشف الظنون ستون 1545 ؛ فهرست كتابخانهء سپهسالار ج 2 ص 369 - 370 .\r\n","page_name":" 291 ","page_number":307},
  {"content":"\r\n\r\nصرف است ؛ ديگر حاشيه بر كتاب مطوّل ، و دو رسالهء كبرى و صغرى به فارسى در علم منطق و شرح بر مفتاح العلوم ( قسمت بلاغت ) و حاشيه بر كشاف و رسالهء تعريفات العلوم و بسيارى رسالات و شروح و حواشى ديگر كه بنابر رسم زمان بر كتابهاى معروف درسى در علوم مختلف شرعى و عقلى و ادبى نوشت .\r\nابن هشام نحوى بزرگ قرن هشتم با آنكه از علماى ايران نيست ، ليكن چون تأثير وى از قرن هشتم ببعد در ميان عالمان صرف و نحو ايران بسيار زيادست ، اينجا ياد كرده مىشود . جمال الدين ابو محمد عبد اللّه بن يوسف معروف به « ابن هشام » در سال 708 در مصر بزاد و در سال 762 درگذشت . وى تأليفات متعدد دارد و از آن جمله است كتاب معروف « مغنى اللبيب عن كتب الاعاريب » و « عمدة الطالب فى تحقيق تصريف ابن الحاجب » و « رفع الخصاصة عن قرّاء الخلاصة » و « الجامع الصغير » و « الجامع الكبير » و « نزهة الطرف فى علم الصرف » و « موقد الاذهان » و غيره « 1 » . كتاب مغنى اللبيب در هشت باب بروشى تازه در نحو تدوين شده و تا دورهء ما از كتب عالى درسى در نحو عربى شمرده شده است و به همين سبب شرحها و حاشيه‌هاى متعد بر آن نوشتند و تلخيصهايى از آن ترتيب دادند « 2 » .\r\n\r\nعلوم بلاغت و شعر و انشاء\r\nدر علوم بلاغى هم قرن هفتم و هشتم دورهء تدوين كتب درسى از راه تلخيص كتب پيشينيان و نوشتن شرح‌ها و حاشيه‌ها بر اصل آن كتب يا تلخيصهاى آنهاست و پيداست كه درين ميان بعضى تأليفات تازه نيز ايجاد شد و در همان حال كتابهايى به فارسى در علوم بلاغى و فنون شعر و فن انشاء هم تأليف گرديد و بر سرمايهء ادب فارسى افزوده شد . درين دوره بنابر رسمى كه در ساير علوم نيز معمول بود منظومه‌هايى در علوم بلاغى سروده شده است .\r\nمبداء بزرگ فعاليت علماى اين عهد در علوم بلاغى « مفتاح العلوم » سكّاكى\r\n\r\n\r\n","description":"","footnote":"\r\n( 1 ) - الاعلام زركلى ج 4 ص 291 ؛ مفتاح السعادة ج 1 ص 159\r\n( 2 ) - كشف الظنون ستونهاى 1752 - 1754\r\n","page_name":" 292 ","page_number":308},
  {"content":"\r\n\r\nاست . علامه سراج الدين ابو يعقوب يوسف بن ابو بكر محمد سكّاكى خوارزمى ( 555 - 626 ) از مشاهير علماى ايران در علوم ادبى است . وى كتابى در علم المناظره و كتابى ديگر بنام مفتاح العلوم دارد كه آن را در علوم مختلف ادبى و از آن جمله در اشتقاق و صرف و نحو و معانى و بيان و بديع تأليف كرد . اين كتاب بسرعت در قرن هفتم در شمار كتب بسيار معتبر درسى در علوم ادبى درآمد و به همين سبب نوشتن شرحها و حاشيه‌ها و تهيهء تلخيص‌ها از آن معمول گرديد « 1 » . نخستين كسى كه بشرح تمام كتاب يعنى همهء علوم مذكور در آن پرداخت حسام الدّين مؤذّنى خوارزمى است كه كار خود را در اواسط محرم سال 742 در جرجانيهء خوارزم بپايان برد اما از شروحى كه بر قسمت سوم كتاب يعنى قسمت معانى و بيان نوشته شد قديمتر از همه شرح علامه قطب الدين شيرازى است كه چند بار بنام او اشاره كرده‌ايم . وى « مفتاح المفتاح » را در شرح مفتاح العلوم نوشت .\r\nخطيب قزوينى ( جلال الدين محمد بن عبد الرحمن 666 - 739 ) از كبار علماى ادب قرن هفتم و هشتم مدتها از عمر خود را در بلاد روم و شام و مصر گذراند و چندگاه خطيب و قاضى دمشق بود و در همين شهر اختصارى از قسمت سوم مفتاح العلوم ترتيب داد بنام « تلخيص المفتاح » . اين كتاب از كتابهاى مهم درسى قرن هشتم بود و بر آن شرحها و حاشيه‌هايى نوشتند . خطيب قزوينى گفته است كه قسم سوم مفتاح العلوم مهمترين تصنيفى است كه در علم معانى و بيان شده است ليكن از حشو و تطويل بر كنار نبود و بدين سبب او تلخيص المفتاح را از روى آن تأليف كرد و نظم و ترتيبى بهتر و آسانتر از آنچه بود در آن پديد آورد و مطالبى از خود بر آن افزود . اين كتاب در يك مقدمه و سه فن معانى و بيان و بديع است . خطيب قزوينى كتابى ديگر در همين فنون دارد بنام « الايضاح » كه بمنزلهء شرحى بر تلخيص المفتاح است . برين هر دو كتاب شرحهاى\r\n\r\n\r\n","description":"","footnote":"\r\n( 1 ) - درينجا از ذكر همهء شروح و حواشى اين كتاب كه بسيار متعدد و محتاج صحايف كثير است ، صرف نظر مىكنيم . رجوع كنيد به كشف الظنون ستون 1762 - 1768\r\n","page_name":" 293 ","page_number":309},
  {"content":"\r\n\r\nمتعدد نوشتند . از جملهء شروحى كه بر كتاب الايضاح نوشته شد شرح جمال الدين محمد ابن محمد آقسرايى است كه پيش از سال 800 درگذشت و شرحى ديگر كه علاء الدين على بن عمر الاسود ( م 800 ) بر آن نوشت و شرحى كه حيدر بن محمد خوافى ( يا شيرازى ) ( م 820 ) بر آن نگاشت و شروح ديگرى كه در قرن نهم بر آن ترتيب يافت « 1 » .\r\nكتاب تلخيص المفتاح همچنانكه گفته‌ام بسبب حسن تنسيق و اشتمال بر ابواب علم معانى و بيان و بديع و نظمى كه در تأليف و تدوين آن به كار رفته بود به زودى از كتب معتبر و مهم درسى شد و مدرّسان و طالبان علوم ادبى بدان اقبال و توجهى خاص كردند و شرحها و حواشى متعدد بر آن نوشته شد كه از جملهء آنهاست شرح فاضل خلخالى ( محمد بن مظفر متوفى بسال 745 ) بنام « مفتاح تلخيص المفتاح » كه بادعاى مؤلف گويا قديمترين شرحى است كه بر تلخيص نوشته شده است . از جملهء شروحى كه بعد از آن بر تلخيص نگاشتند شرح شمس الدين زوزنى ( محمد بن عثمان بن محمد متوفى بسال 792 ) است .\r\nمهمترين شرح تلخيص المفتاح كتاب مشهور « مطوّل » است از سعد الدين تفتازانى ( مسعود بن فخر الدين عمر 712 - 792 ) . تفتازانى از كبار علماى قرن هشتم است كه در علوم و فنون مختلف دست داشت و در همهء آنها سرآمد اقران بود . وى در تفتازان از بلاد خراسان ولادت يافت و مدتى در سرخس سكونت گزيد و سپس بفرمان تيمور بسمرقند رفت و همانجا درگذشت و در سرخس دفن شد . از آثار مهمش تهذيب المنطق ، مقاصد الطالبين در كلام ، شرح مقاصد الطالبين ، ارشاد الهادى در نحو ، شرح عقائد نسفى ، حاشيه بر شرح عضد دربارهء مختصر ابن حاجب در اصول ، شرح تصريف العزّى ، شرح شمسيه در منطق ، حاشيه بر كشاف و چندين كتاب ديگر است .\r\nنخستين اثرش شرح تصريف است كه در شانزده سالگى تأليف نمود و همواره از كتب\r\n\r\n\r\n","description":"","footnote":"\r\n( 1 ) - مفتاح السعاده ج 1 ص 168 - 169\r\n","page_name":" 294 ","page_number":310},
  {"content":"\r\n\r\nمعتبر درسى در علم صرف محسوب گرديده است « 1 » . علامهء تفتازانى دو شرح بر تلخيص المفتاح دارد يكى بنام مطوّل كه شرحى مفصل و از مهمترين كتب درسى در علوم بلاغت شمرده مىشود و حواشى و تعليقات متعدد بر آن نوشته‌اند ، و ديگر شرحى كوتاهتر كه به « مختصر » معروفست و آن نيز از جملهء شرحهاى مهم تلخيص المفتاح و جزو كتب درسى است .\r\nعلامه مير سيد شريف جرجانى كه نام او را قبلا آورده‌ايم از معاصران سعد الدين تفتازانيست كه با هم در دربار تيمور لنگ بسر مىبردند و با يكديگر مباحثات و محاوراتى داشتند . مصنفات اين استاد از شروح و حواشى و تحقيقات به پنجاه مىرسيد و از آن جمله شرح قسم سوم از مفتاح العلوم و حاشيه بر كتاب مطول و نيز حاشيه بر كتاب مختصر تفتازانى است .\r\nبعد از اختصار خطيب قزوينى از مفتاح العلوم سكاكى كه منشاء شروح و حواشى مذكور شده است ، مختصر مهم ديگرى از آن كتاب در قرن هشتم ترتيب يافت بنام « الفوائد الغياثيه » بدست قاضى عضد الدين ايجى ( م 756 ) كه نام وى را چند بار در شمار علماى زمان آورده‌ايم و از شاگردان او مشاهيرى از قبيل شمس الدين كرمانى و سيف - الدين ابهرى و سعد الدين تفتازانى را مىشناسيم . فوائد غياثيه اختصارى از قسمت سوم مفتاح العلوم در معانى و بيان و كوتاهتر از تلخيص المفتاح خطيب قزوينى است . قاضى عضد الدين اين كتاب را بنام غياث الدين محمد بن رشيد الدين فضل اللّه به فوائد غياثيه موسوم ساخت . بر فوائد غياثيه چند شرح نوشته شد و از همهء آنها قديمتر شرحى است بنام « تحقيق الفوائد » .\r\nمؤلف تحقيق الفوائد شمس الدين كرمانى ( محمد بن بهاء الدين يوسف بن على 717 - 786 ) از كبار علماى فقه و حديث و تفسير و معانى و بيان و علوم عربيه است .\r\n\r\n\r\n","description":"","footnote":"\r\n( 1 ) - الاعلام زركلى ج 8 ص 113 - 114 ؛ مفتاح السعاده ج 1 ص 165 - 167 ؛ الدرر الكامنه ج 4 ص 350\r\n","page_name":" 295 ","page_number":311},
  {"content":"\r\n\r\nوى مقدمات علوم را نزد پدر خود بهاء الدين فراگرفت و سپس نزد قاضى عضد الدين ايگى و علماى ديگر باتمام تحصيلات پرداخت و بعد بدمشق و مصر رفت و در آنجا نيز تحصيلات خود را تعقيب نمود و از آنجا ببغداد بازگشت و همانجا بود تا درگذشت .\r\nدر احوال او نوشته‌اند كه نسبت بدرويشان و دانشجويان متواضع بود و بديدار امرا و رجال رغبتى نداشت مگر آنكه بزرگان و سلاطين بخانهء او مىرفتند و ازو طلب دعا و نصيحت مىنمودند . از آثار اوست شرح بخارى ، شرح مواقف ، شرح مختصر ابن - حاجب ؛ انموذج الكشاف ، حاشيه بر تفسير بيضاوى . وفات او در راه حج اتفاق افتاد و او را ببغداد باز بردند و در قبرى كه خود نزديك گور شيخ ابو اسحق شيرازى مهيا كرده بود به خاك سپردند .\r\nاز جملهء منظومهايى كه در علم معانى و بيان يا ديگر علوم ادبى ساخته شد يكى قسمتى است از الفيهء ابن الشّحنه ( محب الدين ابو الوليد محمد بن محمد تركى حلبى 749 - 817 ) .\r\nاين الفيه در ده علم از علوم ادبى است و اصول معانى و بيان را در يكصد بيت شاملست ؛ ديگر قصيده‌ييست بنام « المقصد الجليل فى علم الخليل » دربارهء عروض از ابن حاجب كه پيش ازين ازو و آثارش سخن گفته‌ام .\r\n\r\nتأليفات فارسى در انشاء و علوم بلاغت و شعر\r\nدر قرن هفتم و هشتم مؤلفان ايرانى تنها بايجاد كتب و شروح و حواشى متعدد خود در علوم ادبى به زبان عربى سرگرم نبودند بلكه تأليفاتى در بعضى انواع علوم ادبى به زبان فارسى هم پديد آوردند كه معدودى از آنها مربوط بعلوم لسانى و ادبى عربى بود و بيشتر آنها دربارهء علوم ادبى فارسى . معمولا تأليف اين گونه كتابها تحت تأثير و بتقليد از علوم ادبى عربى صورت گرفته است چنان كه هنوز هم ادباى ايرانى تحت تأثير همان روش و همان مبانى و حتى همان اصطلاحات قرار دارند .\r\nدر علم انشاء و رسائل بديع و عروض و قافيه و امثال آنها درين عهد چند تأليف مهم داريم كه در رأس همهء آنها المعجم فى معايير اشعار العجم قرار دارد . دربارهء اين\r\n\r\n","description":"","footnote":"","page_name":" 296 ","page_number":312},
  {"content":"\r\n\r\nكتاب و مطالب و موضوعات و نويسندهء آن پيش ازين سخن گفته‌ايم « 1 » .\r\nاز جملهء كتابهاى مهم كه دربارهء مباحث بلاغى زبان فارسى درين دوره تأليف شده كتاب حدائق الحقايق است از شرف الدين رامى ( حسن بن محمد رامى تبريزى م 795 ) از شاعران و نويسندگان معروف قرن هشتم هجرى كه معاصر شاه اويس ايلكانى ( م 776 ) و شاه منصور آخرين پادشاه آل مظفر ( م 795 ) و ملك الشعراى او بوده است . كتاب انيس العشاق ازين شاعر و نويسندهء فاضل است و او حدائق الحقائق را بنام شاه اويس ايلكانى در شرح حدائق السحر نوشت . بدين معنى كه چون حدائق السحر رشيد وطواط مجمل است بامر شاه اويس مأمور شد كه آن را شرح و بسط دهد و شواهد و امثال آن را از اشعار پارسى كه در روزگار نويسنده رايج بود بياورد . او نيز چنين كرد و كتاب را بر دو قسم ساخت . قسم اول در سخنان رشيد وطواط و توضيح آنها در پنجاه باب ، و قسم دوم در اصطلاحات متأخران درين فن در ده باب . شرف الدين رامى در هريك از موضوعات كلام وطواط را نقل كرده و سپس توضيحاتى بر آن افزوده است .\r\nاز كتب معروف فارسى اين عهد در فنون ادب كتاب « الكافيه » است در عروض و قافيه معروف به عروض نجاتى . مؤلف اين كتاب محمود بن عمر نجاتى نيشابورى از ادباى معروف نيمهء اول قرن هشتم هجرى است . حاجى خليفه « 2 » شرح قصيدهء رائيهء « بدايع الاسحار فى صنائع الاشعار » « 3 » از جمال الدين محمد بن ابو بكر قوامى مطرزى شاعر مشهور را به همين محمود بن عمر نجاتى نيشابورى نسبت داده و گفته است كه او شرحى فارسى بر آن نوشت و مشكلات آن قصيده را با امثله توضيح نمود و آن را بوزير غياث - الدين تقديم كرد . بهرحال « الكافيه » را نجاتى نيشابورى به فارسى در عروض و قافيه نوشته\r\n\r\n\r\n","description":"","footnote":"\r\n( 1 ) - همين كتاب ج 2 ص 1031 - 1033\r\n( 2 ) - كشف الظنون ستون 229\r\n( 3 ) - هدايت ابياتى ازين قصيدهء مصنوع را در مجمع الفصحا ج 1 ، ص 479 نقل كرده است .\r\n","page_name":" 297 ","page_number":313},
  {"content":"\r\n\r\nو همهء مثالها را نيز از شعر فارسى آورده است .\r\nكتاب ديگر عراضة العروضيّين است از ابو الفضل محمد بن خالد القرشى كه هم در مجموعهء ( 464 - 477 ) مدرسهء عالى سپهسالار « 1 » كه از قرن هشتم است ، و هم در مجموعه‌يى كه نزد نگارنده است و گويا از روى مجموعهء مذكور در اواسط قرن نهم نوشته شده است ، ديده مىشود و بنابرين قاعدة بايد در حدود قرن هفتم و هشتم همزمان با كتب ديگرى كه نام برده‌ايم تأليف شده باشد و درين مجموعه نسخه‌يى از « جمع مختصر » وحيد تبريزى نيز ديده مىشود در عروض و بديع و قافيه كه آن را از روى مآخذ مشروح ترتيب داده است .\r\nدر همين دوره ابن هندوشاه ( محمد بن هندوشاه بن سنجر نخحوانى ) معروف به شمس منشى كتابى سودمند بنام « دستور الكاتب » دربارهء فن كتابت رسايل نوشته است ؛ و اديبى ديگر بنام محمد بن على خوارزمى هم كتابى سودمند بنام « جلاليه » در علم مكاتبه دارد « 2 » . بر رويهم كتابهايى كه در قرن هفتم و هشتم دربارهء مسائل مختلف ادبى زبان فارسى تأليف شده قابل توجه است چنان كه بايد اين دو قرن را دورهء واقعى تدوين علوم ادبى فارسى دانست .\r\n\r\n\r\n","description":"","footnote":"\r\n( 1 ) - فهرست مدرسهء عالى سپهسالار ج 2 ص 444\r\n( 2 ) - دربارهء اين كتابها ضمن تحقيق در آثار نثر فارسى بموقع سخن خواهم گفت . فعلا رجوع شود به فهرست نسخ خطى فارسى كتابخانهء ملى پاريس ، بلوشه ، ج 1 ص 264 و 265\r\n","page_name":" 298 ","page_number":314},
  {"content":"\r\n\r\n\r\nفصل پنجم زبان و ادبيات فارسى در دو قرن هفتم و هشتم هجرى\r\n\r\nسرآغاز\r\nدرين فصل كه اساسىترين فصل كتاب ما در هريك از ابواب آنست ، دربارهء پنج موضوع مرتبط به يكديگر سخن خواهم گفت و هريك از آنها را تحت عنوان يك « بهره » مورد بحث قرار خواهم داد :\r\nبهرهء نخست : وضع عمومى زبان و ادب پارسى\r\nبهرهء دوم : شعر فارسى در قرن هفتم و هشتم\r\nبهرهء سوم : شاعران پارسىگوى در قرن هفتم و هشتم\r\nبهرهء چهارم : نثر فارسى در قرن هفتم و هشتم\r\nبهرهء پنجم : پارسىنويسان قرن هفتم و هشتم\r\nو چنان كه مىبينيد خلاف مجلّدات دوگانهء پيشين مبحثى را به تازيگويان ايرانى درين دوره\r\n\r\n","description":"","footnote":"","page_name":" 299 ","page_number":315},
  {"content":"\r\n\r\nاختصاص نداده‌ام زيرا نويسندگى و شاعرى به زبان عربى از تاريخ انقراض خلافت عبّاسى ببعد در ايران بسيار بندرت انجام گرفت و نزديك به تمام آنچه به زبان عربى تهيه شد معمولا در زمرهء كتب مدرسه‌يى بود و نمىتوان آنها را بعنوان آثار ادبى مورد توجه قرار داد ، و تازه دربارهء آن دسته از مؤلّفان عربىنويس هم پيش ازين ، در همين مجلّد ، در فصل مربوط بعلوم باندازهء لزوم بحث شده و آثار آنان معرفى گرديده است .\r\nامّا از بهره‌هاى پنج‌گانهء اين فصل ، نظر ما در بهرهء نخست معطوفست به وضع زبان و ادب فارسى درين عهد ، و بعواملى كه آنها را در مراحل جديدى از انحطاط يا اعتلاء وارد ساخت ؛ در بهره‌هاى ديگر علاوه بر تحقيق دربارهء چگونگى شعر و نثر و سبكهاى متداول در آنها بذكر احوال شاعران و نويسندگان زمان هم توجّه خواهيم داشت .\r\nپس اين فصل به جهت مطالعهء مستقيم در ادبيات فارسى فصل اساسى كتاب و فصلى است كه حاصل همهء مطالعات پيشين را در آن جست‌وجو بايد كرد .\r\nنكته‌يى كه ذكر آن درينجا بايسته است آنكه موضوع اين فصل زبان و ادبيات « فارسى » است نه « ايران » . درستست كه ما هنگام مطالعه در تاريخ فرهنگ ايرانى در مرزهاى سياسى امروزين كه همگى مخلوق حوادث قرن هجدهم و نوزدهم ميلادى است ، متوقّف نشده‌ايم ، و نبايد هم توقّف كنيم ؛ ولى در اين دوره كه مورد مطالعهء ماست ، و البتّه در ادوار بعد ، شعر و نثر فارسى تنها در « فلات ايران » رواج نداشت بلكه گويندگان بزرگى از سرزمينهاى ديگر مانند آسياى صغير و سرزمين پهناور هندوستان نيز ظهور كردند كه آثار برخى از آنان در رديف اوّل آثار پارسى قرار گرفته است و هنگام تحقيق در سير شعر و نثر پارسى از ذكر نام آنان گزير نيست . پس بهتر است كه در چنين حالى از تعبير « ادبيات ايران » صرف نظر كنيم و تعبير ديگرى را كه منحصرا براى زبان و ادب پارسى داريم ، يعنى « ادبيات فارسى » مورد استفاده قرار دهيم .\r\nپيش از شروع سخن دربارهء شعر و نثر پارسى درين دوره ببعضى مطالعات عمومى دربارهء زبان و ادب فارسى نيازمنديم و اينك مطالعهء خود را دربارهء آنها آغاز مىكنيم :\r\n\r\n","description":"","footnote":"","page_name":" 300 ","page_number":316},
  {"content":"\r\n\r\n\r\nبهرهء نخست وضع عمومى زبان و ادب فارسى\r\n\r\nعهد ناسازگار\r\nوضعى كه براى ادب فارسى و همهء دانشها و كماليّات در دوران مورد مطالعهء ما وجود داشت كاملا مغايرست با دورهء مقدّم بر آن ، و بايد آن را بر رويهم عهدى ناسازگار باحوال علوم و ادبيات و حتّى دوره‌يى متناقض با وجود و ادامهء حيات آنها دانست .\r\n1 ) اين دوره همچنانكه با مطالعه در اوضاع سياسى و اجتماعى آن ملاحظه كرده‌ايم ، با هجومى بنيان كن كه بسرعت شامل تمام نواحى شرقى و مركزى ايران و قسمتى بزرگ از نواحى غرب و شمال غرب فلات ايران و نواحى مجاور آن گرديده بود ، مقارن بوده است .\r\nدرين هجوم خشك و تر با هم سوخت ، از هرجا كه مغول و تاتار مهاجم گذشت عادة خاك توده‌يى غارت‌زده و قتل عام ديده بر جاى ماند . مساجد و مدارس و بقاع ويران و كويها و برزنها متروك و تهى گرديد و از آنهمه مدرسه و كتابخانه و مراكز تعليم و تعلّم و مواطن علم و ادب چيزى بر جاى نماند .\r\nاگر چنين هجوم وحشت‌زايى دفعى بود و دير نمىپاييد ، شايد جبران آفات آن امكان مىيافت ، ليكن از بخت بد هجوم تاتار و مغول با حكومت ممتدّ آنان نيز همراه گشت و سپس انقلابات متمادى و جنگهاى داخلى ايران و امارت‌جوييهاى گردنكشانى كه خود را جانشين خانان مغول مىدانستند ، و يا كشاكش جنگجويان ايرانى كه به قصد تشكيل حكومتهاى ملّى افتادند ، بر آن منضمّ شد و دوره‌يى سراپا ناامنى و همراه با فقر و فاقه بوجود آورد كه طبعا با اشتغال بعلم و ادب و يا ايجاد مراكز علمى و ادبى سازگارى نداشت .\r\n\r\n","description":"","footnote":"","page_name":" 301 ","page_number":317},
  {"content":"\r\n\r\n2 ) يكى از بزرگترين علل ترقّى ادبيات و رواج بازار آن در ايران همواره تشويق دربارهاى سلطنت و امارت و يا خاندانهاى رياست و ثروت بوده است . درين عهد با حملهء مغول از خاندانهاى امارت و سلطنت و رياست ايرانى جز معدودى باقى نماند كه آنها هم بتدريج از ميان رفتند و حكومت قاهرى كه در ايران از متغلّبان مغول و تاتار بوجود آمد ، خريدار دانش و ادب نبود تا مشوّق ادبا و علما باشد ، و اصولا مغولان و اقوام زردپوست ديگرى كه با آنان بايران ريخته بودند نه لطافت ذوق و ظرافت زندگانى داشتند كه بدين‌گونه معنويّات و كماليّات بپردازند و نه سنخيّت نژادى و لسانى كه با ايرانيان درآميزند ، و نه تقارب اعتقادات دينى و سنن و آداب و عادات كه از افكار ايرانيان مسلمان لذّتى برند ، و نه علاقه‌يى بقوم مغلوب تا بنيكو داشتن احوال مادّى و معنون آن ميلى و نشاطى نشان دهند . در تمام دورهء فرمانروايى مغولان و هم‌سنخان آنان ادبيّات فارسى و شاعران و اديبان ايران فقط در خدمت بعض رجال و دربارهاى محلّى و يا در خارج از ايران و احيانا در خانقاههاى وارسته از جهان تشويق شده و كم‌وبيش به كار ذوقى و علمى خود اشتغال يافته‌اند .\r\n3 ) موضوع مهم ديگرى كه نبايد از آن غافل بود فقر و پريشانى وحشت‌انگيزيست كه مردم غارت‌زدهء قرن هفتم و هشتم با آن دست و گريبان بوده‌اند . بر اين فقر و پريشانى مصيبت‌زدگى و نابسامانيهاى روزافزون كه هر روز بنوعى جلوه مىنمود ، افزوده مىشد و اشتغال بذوقيّات و كارهاى هنرى را كه در زمرهء امور تفنّنى است بالمرّه دشوار مىساخت مگر در موارد يا در محيطهاى استثنائى .\r\n4 ) مطلب قابل ذكر ديگر آنكه با حملهء مغول و حكومت ايلخانان و انقلابات پياپى بعد از آنان تمام مراكز مهمّ تمدّن و فرهنگ ايران زيروزبر گشت . پيش از استيلاى مغول خوارزم و ماوراء النّهر و خراسان داراى مراكز علمى و ادبى متعدّد بود ، مانند خوارزم و بخارا و سمرقند و مرو و بلخ و هرات و نيشابور و طوس و غيره . درين مراكز كتابخانها و مساجد و مدارس و خانقاههاى متعدّد وجود داشت و مدرّسان و اديبان و عالمان\r\n\r\n","description":"","footnote":"","page_name":" 302 ","page_number":318},
  {"content":"\r\n\r\nو عارفان بزرگ در آنها سرگرم كار بودند و همگى آنان در سايهء حمايت پادشاهان و خاندانهاى امارت و رياست و ثروت زندگى خوش داشتند و مردم نيز بر اثر كثرت ثروت آنان را و على الخصوص عالمان شرع و عارفان را ، بمال و مكنت بىنياز مىكردند . اين همه وسايل براى سرگرمى و اشتغال بعلم و ادب دست‌آويزهايى سودمند بود . از اينجاست كه چون بكتبى كه مقارن حملهء مغول دربارهء احوال عالمان و اديبان و شاعران تدوين شده است ، مراجعه كنيم بآثار متعدّدى مخصوصا در مسائل ادبى ، و يا باسامى شاعران بسيار بازمىخوريم كه بعد از حملهء مغول يا از غالب آثار آنان چيزى در دست نيست و يا جز نام نشانى از آنان باقى نمانده و آثار و اشعارشان در ويرانه‌هاى ماوراء النّهر و خوارزم و خراسان تا ابد مدفون گرديده است . از ميان رفتن اين مراكز طبعا علّت بزرگى براى كساد بازار ادب مىتوانست بود و اين امر در نقصان عالمان و آثار آنان در عهد مغول و دوران بعد از آن هم خالى از تأثير نبود .\r\n5 ) از ميان رفتن نزديك به تمام مراكز مهمّ دانش و ادب در مشرق ايران بر اثر حملهء مغول و همچنين نابود گرديدن قسمت اعظم از آثار ادبى و علمى يكى از اسباب عمدهء گسيختن رشتهء ارتباط ايران بعد از مغول با ايران پيش از مغول بود . اين نكته از جهات مختلف قابل توجّهست : از بابت فساد زبان ادبى فارسى ، فراموش كردن بسيارى از روايات و سنّتهاى ملّى كه از گيرودار غلبهء اسلام و عرب‌مآبى جان بدر برده و تا حدود دورهء مغول باقى مانده بود ، فراموش كردن بسيارى از سنّتهاى علمى و ادبى كه بتدريج در مراكز علمى و ادبى ايران ايجاد شده بود و با در هم ريختن آن مراكز طبعا راه ضعف و احيانا راه نيستى سپرد . . .\r\n\r\nعوامل مثبته\r\nشايد وجود عدّهء نسبة قابل توجّهى از علما و ادبا در قرن هفتم و احيانا در قرن هشتم جويندهء حقيقت را بترديد افگند و بر آن دارد كه دورهء مغول و تاتار را دورهء بارآورى از حيث ادب و دانش بشمار آورد امّا درين باب بايد بعوامل مثبتهء زيرين توجّه داشت :\r\n\r\n","description":"","footnote":"","page_name":" 303 ","page_number":319},
  {"content":"\r\n\r\n1 ) در اوان حملهء مغول يعنى در آغاز قرن هفتم هجرى تمدّن ايران اسلامى در مشرق و مركز ايران بمراحل عمده‌يى از ترقّى رسيده و شمارهء دانشمندان و اهل علم و اطّلاع و عرفان و ادب بسيار زياد بوده است و طبعا عدّهء كثيرى از آن قوم در گيرودار هجومهاى بىامان مغول از ميان رفتند ولى عدّهء كمى از آنان يا به ممالك مجاور گريخته در پناه امراى آن نواحى به كار خود ادامه دادند و يا در خود ايران احيانا از زير ضربات حملهء مغول جان بدر برده بگوشه و كنار مملكت پناه جستند . تمام نويسندگان و شاعران و عالمان درجهء اول قرن هفتم ازين دسته‌اند .\r\n2 ) زير دست اين بزرگان ادب و علم و عرفان عده‌يى تربيت شدند كه در اواخر قرن هفتم و اوايل قرن هشتم زندگى مىكردند و آثار معتبرى از آنان در دست داريم ليكن با مطالعهء دقيق در شمارهء اين بزرگان و نقصان تدريجى آنان در قرن هفتم و هشتم و مقايسهء مختصرى با قرن ششم و آغاز قرن هفتم هجرى كه شمارهء نويسندگان و شاعران روزافزون بود ، به خوبى مىتوان آثار انحطاط علوم و ادبيات را درين دوره مشاهده كرد .\r\n3 ) هر انقلاب و تغيير بزرگ اجتماعى ، هرچه نيرومند و دفعى باشد ، آثار خود را بىدرنگ در تاريخ نشان نمىدهد ، بلكه آثار واقعى آن تغيير و انقلاب مدتها بعد از واقعه مشهود مىافتد . هجوم مغول و آثارى كه بر آن مترتّب شد نتايج خود را دفعة نشان نداد بلكه نتايج و اثرهاى واقعى اين حادثهء بزرگ تاريخى را بايد از قرن هشتم ببعد كه عهد انحطاط علوم و ادبيات در ايرانست ، جست‌وجو كرد .\r\n4 ) همچنانكه هنگام مطالعه در وضع سياسى و اجتماعى اين عهد ديده‌ايم ، در اوان حملهء مغول پناهگاههايى در ايران و خارج از ايران براى بقيّة السّيف علما و ادبا وجود داشت و آنان كه از تيغ بىدريغ مغول امان يافته و جانى بدر برده بودند ، غالبا به اين پناهگاهها گريخته و در آنها بقيّهء ايّام حيات را سپرى كردند . دربارهء اين مراكز در صحايف مقدّم ازين كتاب تحت عنوان « پناهگاههاى فرهنگ ايران » سخن گفته‌ام . درين پناهگاهها و همچنين در دستگاههاى امارت ايرانى كه در دوران حكومت ايلخانان يا بعد از ضعف آن سلسله\r\n\r\n","description":"","footnote":"","page_name":" 304 ","page_number":320},
  {"content":"\r\n\r\nدر ايران وجود يافت ، و ما در ذيل عنوان « امارتهاى ميان ايلخانان و تيموريان » دربارهء آنها بحث نموده‌ايم ، عده‌يى از رجال بزرگ قرن هفتم و اولاد يا شاگردان آنان زيستند و آثار مشهور خود را بوجود آوردند منتهى همهء اين پناهگاهها يا بتدريج از ميان رفتند و يا بر اثر انحطاط پردامنه‌يى كه در دوران حكومت مغول در ايران بروز كرده بود ، اثر سودمند خود را در حمايت و نگاهداشت فرهنگ ايرانى از دست دادند و بىثمر و بىفايده شدند .\r\n5 ) نكتهء ديگرى كه بايد از ياد نبرد آنست كه بعد از قرن هفتم و هشتم ، چون ديگر ايران با حمله‌يى از قبيل حملهء مغول ، كه بنيان‌كن و خانه‌برانداز و محوكننده و نابود سازنده بود ، مواجه نگشت آثارى كه در آن دو قرن و يا بعد از آن بوجود آمد تقريبا همگى بر جاى ماند و همين امر ممكن است جويندهء حقيقت را باشتباه اندازد تا تصوّر كند كه اين دو قرن از حيث ايجاد آثار و تربيت عالمان و اديبان دورهء خوبى بوده است .\r\nبا توجّه به اين نكات و نكات مشابه آنها كه خوانندهء حقيقت‌جو مىتواند استنباط نمايد ، چنين مىتوان نتيجه گرفت كه اثر بارز حملهء مغول در تمدن و فرهنگ ايرانى و از آن جمله در ادبيات فارسى ايجاد يك انحطاط سريع بوده است كه در آغاز امر آثار آن بعلل مختلف مشهود نبود ولى از اواسط قرن هشتم ببعد نتايج آن در تاريخ تمدن و فرهنگ ايرانى به صورت بارزى خودنمايى كرد . به همين سبب است كه در اوايل حملهء مغول و حتّى در دورهء ايلخانان ايران بنام چندين شاعر و نويسندهء بزرگ بازمىخوريم كه بتدريج از شمارهء آنان كاسته مىشود و در نيمهء دوم قرن هشتم نادر و انگشت‌شمار مىگردند و به همان نسبت هم از ميزان ارزش ايشان كاسته مىشود .\r\n\r\nوضع عمومى زبان فارسى\r\nزبان فارسى در اوايل قرن هفتم با درآميختن زبان عربى با آنچه در قرون مقدّم بود تفاوت يافته و زبانى استوار شده بود و درين‌باره بجاى خود بحث كرده‌ايم . در قرن هفتم همان حال در زبان فارسى امتداد داشت زيرا همهء نويسندگان و شاعران بزرگ آن قرن يا از كسانى بودند كه در اوان حملهء مغول بنويسندگى و شاعرى اشتغال داشته‌اند و يا كسانى كه در اوايل قرن هفتم تربيت\r\n\r\n","description":"","footnote":"","page_name":" 305 ","page_number":321},
  {"content":"\r\n\r\nشده و هنگامى كه حكومت ايلخانى در ايران تشكيل مىشد در كار خود بروز و ظهور نموده بودند ، و يا كسانى كه زير دست اين دو دسته تربيت يافتند و هنوز محيط ادبى اواخر قرن ششم و اوايل قرن هفتم را تا اواخر قرن هفتم و اوايل قرن هشتم حفظ كردند . به همين سبب است كه در زبان ادبى قرن هفتم و اوايل قرن هشتم آثار فساد كم مشهودست و گسيختگى آن از زبان بليغ اواخر قرن ششم و آغاز قرن هفتم به زودى مشهود نمىگردد مگر بتدريج .\r\nنكته‌يى كه درين ميانه قابل توجهست آنكه با حملهء مغول و برچيده شدن دربارهاى حامى شعر و ادب فارسى طبعا شعر و نثر از دربارهاى اصلى و مراكز بزرگ حكومت بيرون رفت و بيشتر در دربارهاى كوچكى كه از عهد ايلخانان تا حملهء تيمور در ايران موجود بود ، و يا در ظلّ حمايت خاندانهاى وزارت و رياست ، باقى ماند و با اين كيفيّت شرايط دشوارى كه براى تربيت شاعران و نويسندگان رسائل در دوران پيشين وجود داشت از ميان رفت و مخصوصا شاعرى بيشتر جنبهء عمومى يافت تا دربارى ، و بدين ترتيب قيود سنگينى كه پيش از آن براى شاخص شدن در شاعرى و نويسندگى وجود داشت و مستلزم وسعت اطّلاع در مسائل مختلف ادبى و مخصوصا آشنايى وافر با آثار استادان گذشته و در نتيجه مهارت در زبان و لغت بود ، برداشته شد و اين امر طبعا به محدود شدن دايرهء تعبيرات و تركيبات انجاميد ، منتهى به همان نحو كه از گفتار ما مستفاد مىتواند گشت اين وضع بتدريج حاصل گشت زيرا مخصوصا در قرن هفتم هنوز استادان و شاگردان آنان تابع سنّتهاى قديم بودند و آن سنّتها يكباره و بسرعت راه زوال نمىتوانست گرفت .\r\nنكتهء ديگر آنكه با حملهء مغول و برافتادن قطعى مراكز مشرق ، خاصه خراسان كه عاليترين مركز تربيت نويسندگان و شاعران پيشين و زبان استادان آن ناحيه زبان ادبى حاكم شمرده مىشد ، شعر و نثر فارسى بطور قطع بنواحى ديگر ايران و يا بنواحى خارج از ايران منتقل گرديد و اين امر جز در آثار كسانى كه از مشرق ايران رفته و در قرن هفتم و حتّى در اوايل قرن هشتم به كار شاعرى و نويسندگى اشتغال داشته‌اند ( از قبيل بهاء الدين ولد و جلال الدين محمّد بلخى و نور الدين محمّد زيدرى نسوى و عطا ملك جوينى و\r\n\r\n","description":"","footnote":"","page_name":" 306 ","page_number":322},
  {"content":"\r\n\r\nشمس الدين محمد جوينى و سيف الدين فرغانى و امثال آنان ) طبعا منجرّ بيك جريان جديد ، يعنى تأثير و نفوذ لهجه‌هاى مركزى و غربى ايران در زبان ادبى گرديد و به همين سبب بسيارى از اختصاصات زبان اوليهء درى كه هنوز تا اوايل قرن هفتم در نثر و نظم فارسى ديده مىشد ، در آثار دورهء مورد مطالعهء ما متروك گرديد و يكى از بزرگترين علل تغيير سبك آثار فارسى قرن هشتم نسبت بآثار پيشين ، چه در شعر و چه در نثر فارسى ، همين امر يعنى دور شدن زبان ادبى از نفوذ مشرق و قبول نفوذ از دسته لهجه‌هاى غربى ايرانست .\r\nامّا از حيث نفوذ زبان عربى در زبان فارسى ، بايد اين دوره را دنبالهء دورهء پيشين دانست . توضيح آنكه دورهء تأثير بسيار شديد زبان و ادب عربى در زبان ادبى فارسى نيمهء دوم قرن ششم و اوايل قرن هفتم بود . درين مدتست كه در آثار نويسندگان متصنّع مفردات و تركيبات زبان عربى به صورت عجيبى رخنه كرده بود و در برخى از آن آثار وضع بنحويست كه غير از تركيبات ، كه عادة عربيست ، بيشتر از نصف مفردات و گاه شصت تا هفتاد درصد از آنها نيز تازيست . اين خاصيّت را بيشتر از همه در انشاء مترسّلان قرن ششم و آغاز قرن هفتم يا كسانى كه بشيوهء آنان بتأليف و تهذيب كتب اشتغال داشته‌اند مىتوان ديد و اتّفاقا در نيمهء دوم قرن ششم و آغاز قرن هفتم نمونهاى بلاغت زبان فارسى همين دسته از آثار مانند منشآت و آثار بهاء الدين بغدادى و منتجب الدين بديع اتابك جوينى و ظهيرى سمرقندى و دقائقى مروزى و ابو الشّرف ناصح بن ظفر جرفادقانى و نور الدين محمّد خرندزى زيدرى نسوى بوده است و در ساير آثار هم كه بشيوهء انشاء ساده و مرسل نگاشته شده هم نفوذ مفردات عربى كم نيست و اين امر مىرساند كه زبان عربى در قرن ششم بنابر علل و جهاتى كه بجاى خود ذكر شده عمقا در زبان فارسى نفوذ يافت و البتّه مترسّلان عهد سلجوقى و خوارزمشاهى و نويسندگان و شاعران متصنّع هم كه از تركيبات و مفردات عربى بىهيچ قيدوبندى استفاده مىكرده و حتّى خالى بودن عبارات خود را از آنها نقص و عيبى مىشمرده‌اند ، درين امر بحدّ كافى تأثير و دخالت داشته و مسلّما آن حال را تشديد و تقويت كرده‌اند .\r\n\r\n","description":"","footnote":"","page_name":" 307 ","page_number":323},
  {"content":"\r\n\r\nبا توجّه به اين مقدّمه به خوبى مىتوان دريافت كه وضع زبان ادبى ايران در قرن هفتم از باب آميزش آن با زبان عربى چيست زيرا نويسندگان بزرگ اين قرن همه از كسانى بودند كه بشيوهء قديم تربيت يافته و همان روش را دنبال مىكرده‌اند ، حتّى نويسندگانى كه مرادشان از تأليف تحرير تاريخ يا كتب عرفانى بود ، زيرا زبان ادبى فارسى چنان با زبان عربى در آميخته بود كه جدا كردن آن دو از يكديگر الّا بتصنّع ممكن نمىشد .\r\n\r\nنفوذ تركى مغولى\r\nدر قرن هفتم و هشتم بر اثر غلبهء مغول و تاتار ، و در هم ريختن تشكيلات مملكتى بدست آنان ، و حكومت متمادى آن قوم ، و سكونت ممتدّشان درين كشور ، و انخذال كلّى ايرانيان مسلمان در قسمت بزرگى از دوران حكومت آنان ، و به كار داشتن ياساى چنگيزى ، و ادارهء مملكت با اصطلاحات خاصّ مغولى ، و نظاير اين علل و اسباب ، زبان تركى و على الخصوص تركى مغولى خيلى بيشتر از آنچه در قرن ششم ديده‌ايم ، در ايران متداول شد و حتّى بعضى از آنها چنان در زبان فارسى راه يافت كه هنوز به صورت كلمات متداول فارسى در ايران به كار مىرود . ازين لغت‌ها در غالب كتب قرن هفتم و هشتم و حتّى در ادوار تاليه مىتوان يافت و از آن جمله است :\r\nقوريلتاى : شوراى سلطنتى ، جمعيّت پادشاهزادگان\r\nياسا : قانون ؛ و بياسا رسانيدن يعنى مجازات كردن\r\nچپاول : غارت\r\nايلچى : نماينده و رسول\r\nنويان ، نوين : شاهزاده كه در فرهنگهاى فارسى اشتباها نوبان ضبط شده و پارسى سره محسوب گرديده است !\r\nبيتكچى : منشى جمع و خرج ؛ مستوفى\r\nيام : چاپارخانه\r\nاردو : سپاه و محلّ استقرار سپاهيان\r\nيورش : حمله و هجوم\r\nيورت : قرارگاه و ابواب جمعى ( يورتگاه )\r\nقراول : پاسبان\r\nايلغار : هجوم بنه‌كن\r\nايل : مطيع\r\nتومان : ده هزار كه تركيب امير تومان و\r\n\r\n","description":"","footnote":"","page_name":" 308 ","page_number":324},
  {"content":"\r\n\r\nلغت تومان بمعنى ده هزار دينار از آنست .\r\nموچولكا ( مچلكا ) : تعهدنامه ، تضمين - نامه .\r\nترخان : عنوان امرا و اشراف لشكر كه بعد از نويانان بودند .\r\nبيليك : سخنان ثبت‌شدهء خان ، مجموعهء بيانات هريك از خانان كه حكم احاديث را در اسلام داشت و بدانها استناد و عمل مىشد .\r\nكوچ : رحلت و عزيمت\r\nيرليغ : فرمان\r\nاينجو : مأمور وصول ماليات\r\nتمغا : مهر ، و آلتمغا ( آل + تمغا ) بمعنى مهر سرخ سلاطين مغول ، و تمغاچى يعنى مهردار\r\nبرچاق : بند شمشير و سلاحهاى ديگر\r\nپايزه : انعام و مستمرّى ، و لوحه‌يى از زر يا سيم يا چوب كه باختلاف مراتب عنايت از طرف خان به كسانى كه مورد تشويق قرار مىگرفتند داده مىشد .\r\nكنگاج ، كنگاش : مشورت\r\nخان : رئيس قوم\r\nخانم : بانوى خان\r\nقاآن : پادشاه\r\nآقا : بزرگ و سرور كه عنوان شاهزادگان بلافصل و پسران و برادران پادشاه بود\r\nاينى : آقازاده ، فرزندان شاهزادگان\r\nاروغ : خانواده و دودمان\r\nايقاق : سخن‌چين و نمّام ، و ايقاقى بمعنى سخن‌چينى و نمّامى از آنست\r\nايناق : خواص و بستگان\r\nترغو : نزل و پيشكش\r\nباسقاق : شحنه و مأمور مخصوص ، و باسقاقى يعنى حفاظت\r\nتنسوق ، تنگسوق : ره‌آورد و ارمغان\r\nچوك : پره و حلقه‌يى از مردان و زنان\r\nسيورسات : زاد و توشه‌يى كه از روستاهاى سر راه براى عبور لشكر يا موكب خان گرد مىآوردند . اين كلمه بعدها بمعنى زاد و توشهء راه يا آنچه در خانه براى مصارف روزانه ذخيره مىشود به كار رفت .\r\nسوغات ( سوقات ) : پيشكش و هديه\r\nقراغ ، قرق : خلوت كردن و خالى كردن راه و محلّ از غير\r\n\r\n","description":"","footnote":"","page_name":" 309 ","page_number":325},
  {"content":"\r\n\r\nقورچى : پاسبان و اسلحه‌دار ؛ قورچى - باشى يعنى رئيس اسلحه‌داران ؛ قور بمعنى سلاح و از همينجاست قورخانه\r\nيارغو ، يرغو : محاكمه و بازرسى و تحقيق ؛ يرغوچى بمعنى مستنطق و بازرس يا قاضى\r\nياغى : مخالف سركش و كسى كه مطيع نباشد\r\nاولوس : عشيره\r\nاولاغ ( الاغ ) : چارپايى كه به بيگارى مىگرفتند ، ستور چاپارى\r\nتكشميشى : تعظيم و كرنش\r\nقوبجور ، قبجر : ماليات سرانه\r\nنوكر : پيشكار و كارگزار\r\nيساور : يساول : ديده‌بان و محافظ\r\nنركه : شكار جرگه ، شكار رژه\r\nچريك : سپاهى آزاد\r\nقشون : سپاه\r\nبخشى : عنوان علماى دينى بودايى\r\nسيورغامش ، سيورغاميش : التفات ، توجه ، عنايت\r\nقشلاق : يورت زمستانى\r\nييلاق : يورت تابستانى\r\nكومك : يارى و همراهى\r\nقلان : ماليات ، خراج\r\nاياسه ، اياسا : ياسا كه پيش ازين معنى كرده‌ايم\r\nپرچم : موى دم و يال اسب كه بر بالاى بيرق مىبستند به نحوى كه افشان شود .\r\nاينك اشتباها بمعنى درفش به كار مىبرند بتصور آنكه پارسى است !\r\nجول ( جول كردن ) : مسحور كردن\r\nداغ و طاغ ( طاق ) : كوه چنان كه در قره داغ و آلاطاغ\r\nباورچى : خوانسالار\r\nايلخان : فرمانرواى متابعان\r\nنظاير اين لغات و بسى از مشابهات آنها در عهد مغول و تيموريان در كتابهاى گوناگون خاصه در تواريخى از قبيل تاريخ جهانگشاى جوينى و تاريخ وصّاف و جامع التواريخ رشيدى و ظفرنامهء نظام شامى و ظفرنامهء شرف الدين على يزدى و جز آنها فراوان به كار رفته است و آنچه در سطور مذكور آورده‌ايم تنها براى آن بود كه نمونه‌هايى از لغات مغولى كه در عهد مورد مطالعهء ما در ايران متداول شده و قسمتى از آنها مدّتهاى دراز در\r\n\r\n","description":"","footnote":"","page_name":" 310 ","page_number":326},
  {"content":"\r\n\r\nكتابهاى فارسى و در زمرهء اصطلاحهاى ادارى و نظامى به كار رفته است ، درين اوراق مذكور افتد ، و براى آنكه شواهدى از استعمال اين واژه‌ها در نظم پارسى داده شود بنقل ابيات ذيل اكتفا مىشود و براى اطلاع از كيفيت استعمال اين كلمات در متون منثور قرن هفتم و هشتم بهتر آنست كه بكتابهاى آن عهد مراجعه شود زيرا بسبب وفور استعمال نقل شواهدى از آنها امرى زائد به نظر مىرسد .\r\n كجا به منزل وصلت رسم چو اندر راه * اولاغ عمر سقط مىشود بهر فرسنگ \r\n( سيف فرغانى )\r\n حاكمان در دَم ازو قُبجُر و تَمغا خواهند * عنكبوت ار بنهد كارگَهِ جولاهى \r\n( سيف فرغانى )\r\n بسان اسبِ اولاغند مردم سفرى * نه چشم بسته و سرگشته همچَو گاوِ عَصار \r\n( سعدى )\r\n سلطان روم و روس بمنّت دهد خراج * چيپال هند و سند به گردن كشد قَلان \r\n( سعدى )\r\n بصدر صاحبِ ديوانِ ايلخان نالم * كه در اياسهء او جور نيست بر مسكين \r\n( سعدى )\r\n منم كه يَرلِغِ طبعم بدار ملكِ بقا * نوشته‌اند بمدّاحىِ محمّد و آل \r\n( حسن متكلّم )\r\n تا گردنان روى زمين منزجر شدند * گردن نهاده بر خطِ فرمانِ ايلخان \r\n( حسن متكلّم )\r\n نور مصباح دل بيناى من * از طريق اصطلاح آقاى من\r\nآلتمغا شد كه آغا تا بكيل * باز بيند جمع و خرج اردبيل\r\nپنجم ماه صفر با نوكران * در ركاب صاحب صاحبقران \r\n\r\n","description":"","footnote":"","page_name":" 311 ","page_number":327},
  {"content":"\r\n\r\n آنگه از خوى در آلاطاق آمديم * جفت غم وز خرّمى طاق آمديم\r\nمجمع اردو به آلاطاق بود * ز آنكه آلاطاقشان ييلاق بود\r\nتا در آن بوديم لشكر برنشست * راه بيرون آمدِ ياسا ببست \r\n( نزارى - سفرنامه )\r\n آلتمغايى بادرارم بدادى صاحبا * ز آن تفاخر كرده‌ام بر جملهء اقران شهى \r\n( نزارى )\r\n به زير طاق دو ابرو دو ساحرند او را * كه كرده‌اند مسخّر عموم و اردو را\r\nبغمزه‌يى دل و دينم چنان بهم برزد * كه جول كرد بكُلّ هم دلم هم اينجو را\r\nنه يار با من و نه دل چگونه بىدل و يار * توان بريد به تكليف راه اردو را \r\n( نزارى )\r\n بيورتگاه تو تا كوچ كرده‌اى ز اينجا * هزار بار به روزى برفته‌ام به زيارت \r\n( نزارى )\r\n حكم قضا در جهان نفاذ نيابد * تا نكند با نفوذ امر تو كنگاج \r\n( خواجو )\r\n سرپوش لاژوردى گلريز برگرفت * باوَرچى قضا ز سرِ طشت خوان چرخ \r\n( خواجو )\r\n صدر دين يحياى تمغاچى كه هست * در خرى بىمثل و خرطبعى مَثَل\r\nكس دهد تمغا بدست آن بغا « 1 » * كس بمعمولى سپارد اين عمل ؟ ! \r\n( خواجو )\r\n جز او از خواجگان گردون كرا ديد * كه او هشتاد تومان زر ببخشيد \r\n( خواجو )\r\n\r\n\r\n","description":"","footnote":"\r\n( 1 ) - بغا : مخنث\r\n","page_name":" 312 ","page_number":328},
  {"content":"\r\n\r\n دل در جهان بحلقه‌ربايى عَلَم شود * گر سر به آن دو زلف چو پرچَم درآورد \r\n( اوحدى )\r\n منشيانِ قدرتِ بيچون ز جِرمِ آفتاب * بر مثالِ بىمثالى آلْ تَمغا مىزنند \r\n( خواجو )\r\n تيغ حُكمت را كه از مه تا بماهى جاريَست * گوهر رخشندهء خورشيد بر برچاق باد \r\n( خواجو )\r\n زبان كشيده چو تيغى بسرزنش سوسن * دهان گشاده شقايق چو مردمِ ايغاغ \r\n( حافظ )\r\nاز شاعران اين عهد پوربهاى جامى بساختن ابيات ملمّع از لغات مغولى و پارسى مشهورست . وى كه شرح حالش را بموقع خواهم آورد گاه قصايدى كامل دارد كه در آنها بسيارى از كلمات و اصطلاحات مغولى را آورده است و مراجعه‌يى بنسخ ديوانش اين معنى را روشن مىدارد . از جملهء آن قصائد يك قصيده شهرت بسيار دارد كه دولتشاه سمرقندى نيز آن را بتمامى نقل كرده است « 1 » و اينك نمودارى را چند بيتى از آن درينجا مىآوريم :\r\n در يرلِغِ غمِ تو ز بس نالهاى سخت * خون شد دل چريك و رعايا و لشكرى\r\nهندوستان زلف ترا چشم ترك تو * ايلغار كرده همچو قشون نكودرى « 2 »\r\nقامان طرّه‌هاى تو چون كلك بخشيان * كردند مشق بر رخ تو خطّ اويغورى\r\nتا باسقاق عشق تو در ملك دل نشست * از يارغوى هجر تو برخاست داورى \r\n\r\n\r\n","description":"","footnote":"\r\n( 1 ) - تذكرة الشعراء چاپ تهران بتصحيح آقاى محمد عباسى ص 202 - 205\r\n( 2 ) - نكودرى يكى از ايلات جنگجوى مقيم سيستان بودند كه بخراسان كوچ كرده در اطراف هرات ماندند و ملك فخر الدين كرت ( م 706 ) از آنان براى خدمات خود استفاده كرد و اين قشون نكودرى غالبا بر خراسان و نواحى اطراف آن مىتاخته و موجب آزار مردم را فراهم مىآورده است . از جملهء بهترين مواردى كه دربارهء تاخت‌وتازها و جنگهاى اين نكودريان مىتوان بدان مراجعه كرد تاريخ آل مظفر محمود كتبى است . چاپ تهران 1335 ص 9 - 11 .\r\n","page_name":" 313 ","page_number":329},
  {"content":"\r\n\r\n تمغاچى غم تو زد از اشك آلِ من * تمغاى سرخ بر وَرَقِ زرّ جعفرى\r\nكردم تكشمشىّ لبت جان ، ببوسه‌يى * سورغامشى نمىكند از راه كافرى . . . الخ \r\nاز همين دوره است كه ساختن اشعار تركى بوسيلهء شاعران پارسىگوى و درآوردن آنها در ديوانهاى خود و ساختن اشعار ملمّعى از پارسى و تركى معمول گرديد . در رباب‌نامهء سلطان ولد پسر مولوى 156 بيت شعر تركى و در ديوان او و همچنين در ديوان كبير مولانا ابيات متعدد تركى و در مثنوى مولوى كلمات تركى بسيار به كار رفته است و اين نيست مگر تأثير مستقيم حكومت تركان در طول قرن پنجم و ششم هجرى و سپس استيلاى مغول و تاتار كه بدبختانه در روزگاران بعد نيز تا ديرگاه با غلبه و استيلاى زبان تركى در سازمانهاى كشورى و لشكرى ايران همراه بود . به همين سبب است كه با همه كوششهايى كه شده است ، بر اثر مقاومت گروهى بزرگ از گندم‌نمايان جوفروش ، هنوز واژه‌هاى بسيار تركى كه معادل فارسى آنها را به آسانى مىتوان يافت ، در زبان فارسى باقى است و معلوم نيست آنها را بيادگار كدام دسته از وقايع خوب يا بد نگاهبانى مىكنند !\r\n\r\nرواج زبان پارسى\r\nدر قرن هفتم و هشتم ، زبان پارسى ، دنبالهء رواجى را كه در عهد مقدّم داشت رها نكرد ، و حتّى از حدودى كه پيش از آن ، بدانها رسيده بود ، فراتر رفت .\r\nهندوستان در قرن هفتم و هشتم به چند علّت جولانگاه بزرگ زبان و ادب پارسى بود . ازجملهء آن علل است مهاجرتهاى بزرگ ايرانيان ، از طبقات مختلف رجال و مستوفيان و دبيران و علما و مشايخ صوفيه و شاهزادگان و مردم عامّه از هر دسته و طبقه‌يى كه توانايى گريز از برابر حملهء مغول و فتنه‌هاى مداومى كه متعاقب آن بلاى بزرگ در ايران رخ داده بود ، داشتند . در شرح اوضاع سياسى و اجتماعى و در ذكر پناهگاههاى فرهنگ ايران در اين دوره و در شرح احوال متصوّفه و غيره ديده‌ايم كه اثر اين مهاجرتها از لحاظ نشر زبان فارسى و فرهنگ ايران در هندوستان تا چه ميزان بوده است .\r\nدرستست كه سران مغول بهندوستان و فتح آن نظر داشتند ولى از خوشبختى\r\n\r\n","description":"","footnote":"","page_name":" 314 ","page_number":330},
  {"content":"\r\n\r\nنتوانستند در آن سرزمين نفوذ كنند و تنها چند سالى با تعرّضات خود موجبات وحشت اهالى را در ولايات سند فراهم نمودند و همين عدم توفيق مغول ملعون در ويران ساختن هند باعث شد كه كانون جديد فرهنگ ايران به آسانى و بدون منازع توسعه يابد و ايرانيانى كه ببلاد مسلمان‌نشين هندوستان مهاجرت كرده بودند هم فرهنگ اجدادى را براى مدّتى مديد حفظ كنند و هم آن را از راه توسعهء دين اسلام و نشر تصوّف در آن نواحى رواج دهند .\r\nدولتهاى مسلمان هند هم كه از مماليك تربيت شده در دستگاه غوريان و از رجال ايرانى دربارهاى آنان و يا از رجال بومى كه زيردست اين رجال ايرانى و امرا و سرداران مذكور تربيت مىيافتند ، تشكيل مىشد ، به صورت حادّى ناشر زبان فارسى و فرهنگ ايرانى گرديده و چنان كه پيش ازين ديده‌ايم حتّى اعياد و رسوم دربارى ايران را با وفادارى بسيار در آن سرزمين نگاه داشته بودند .\r\nحكومت مقتدرى كه با كوششهاى قطب الدين آيبك و شمس الدين التتمش در دهلى تشكيل شده بود به زودى توانست دامنهء قدرت خود را در بسيارى از نواحى هند توسعه دهد چنان كه در عهد سلطان محمّد بن تغلق مركز حكومت اجبارا از دهلى به « ديوگيرى » ( دولت‌آباد ) در شمال شبه جزيرهء دكن انتقال يافت و همراه عمّال دولت مسلمان زبان و ادب و فرهنگ و تصوّف ايرانى هم مركز جديد خود را در آنجا مستقرّ ساخت .\r\nدولتهايى كه از آغاز دورهء تجزيهء حكومتهاى مسلمان هند بوجود آمده و تا دوران تسلّط ظهير الدين بابر ( ميان سالهاى 932 و 937 هجرى ) بر گوشه‌وكنار هند تسلّط داشته‌اند همگى همان سنّت ديرين سلاطين دهلى را در نگاهداشت زبان و فرهنگ ايرانى ادامه دادند ، سلاطين بنگاله ، جونپور ، مالوه ، گجرات ، كشمير ، خانديش ، كلبرگه ، احمدنگر ، بيجاپور و غيره و غيره همگى همين حال را داشتند و نظرى بتواريخ مربوط به اين سلسله‌ها و همچنين مطالعه‌يى در تراجم احوال رجال سياست و علم و تصوّف درين نواحى نشان مىدهد كه چگونه درين عهد هندوستان با تمام ذخاير و وسايل مادّى و جمعيت وافر خود ، در اختيار زبان فارسى و فرهنگ ايرانى قرار گرفته و بظهور چند تن\r\n\r\n","description":"","footnote":"","page_name":" 315 ","page_number":331},
  {"content":"\r\n\r\nاز شاعران و نويسندگان معروف و يا توطّن گروهى از گويندگان ايرانى در آن سامان يارى كرده بود .\r\nنظير اين وضع را در آسياى صغير مىتوان ملاحظه كرد كه در حملهء مغول و فترات بعد از حملهء چنگيز گروه كثيرى از شاعران و نويسندگان و مشايخ بزرگ تصوّف و رجال و علما در ظلّ رايت سلجوقيان روم بدان نواحى روى آوردند و همانجا ماندند و شهرهاى معروف آن سامان را تبديل بانجمنهاى بزرگ ادب فارسى ساخته و كتابخانهاى آن نواحى را از دست‌نبشته‌هاى پارسى و ديوانهاى شاعران و سفينه‌ها و جنگهاى گويندگان و نويسندگان ايرانى انباشته‌اند .\r\nدر دوران ضعف سلاجقه و سپس با روى كار آمدن آل عثمان در آن سرزمين پيشرفت زبان فارسى در آسياى صغير شدّت بيشتر يافت و چون صورت يك زبان نيم رسمى دربارى ، و زبان متداول ادبى در آن سامان داشت ، همراه فتوحات آل عثمان بنواحى جديدى رخنه كرد كه شايد بدون حادثهء تشكيل چنين دولتى هيچگاه در آنها نفوذ نمىيافت .\r\n\r\n","description":"","footnote":"","page_name":" 316 ","page_number":332},
  {"content":"\r\n\r\n\r\nبهرهء دوم شعر فارسى در دو قرن هفتم و هشتم\r\n\r\nادامهء سنّت قديم و ضعف تدريجى آن\r\nدر هم ريختن دستگاههاى بزرگ حكومتى خوارزمشاهى و غورى در آغاز قرن هفتم ، كه نخستين بوسيلهء خوارزمشاهان آل اتسز و دومين بوسيلهء مغولان انجام گرفته بود ، اثرى چندان در وضع شعر دربارى ايران نداشت زيرا اين هر دو خاندان نسبت بشعر و شعرا و تمركز ادب در دربارهاى خود كار مهمى انجام نداده بودند . در همان احوال چنان كه مىدانيم شعر از دربارها بخانقاهها و به محافل علما و خاندانهاى رياست نيز راه يافته بود ، و اگرچه حملهء مغول جمع اين قوم را نيز پريشان كرد ليكن انتقال گروهى از عارفان و عالمان مشرق و نواحى ايران بسرزمينهاى مجاور كشور تا حدّى جبران مافات مىنمود . علاوه بر همهء اينها حكومتهاى كوچك حامى شعر فارسى كه در داخل يا خارج از ايران مقارن حملهء مغول بر جاى مانده بودند ، و نيز حكومتهاى ديگر كه در دوران ايلخانان يا پس از آنان تا حملهء تيمور در ايران دائر شده بود ، غالبا به پيروى از سنّت سنيّهء پيشين حملهء علم و ارباب ذوق و هنر را به نحوى از انحاء در ظلّ حمايت و عنايت نگاه مىداشتند .\r\nوقتى اين احوال را بر اين حقيقت كه از استادان آغاز قرن هفتم در گيرودار حملهء مغول گروهى جان بدر برده و بادامهء كار خود و تربيت شاگردان سرگرم بوده‌اند ، بيفزائيم ، بدين نتيجه مىرسيم كه در دو قرن هفتم و هشتم هنوز سنّت استادان قديم متروك\r\n\r\n","description":"","footnote":"","page_name":" 317 ","page_number":333},
  {"content":"\r\n\r\nنشده بود و اگر فتورى مىبايست در شعر راه يابد تدريجى بود ، و چنين نيز بوده است .\r\nنخستين مطلبى كه در شعر اين دوره بايد بدان توجه داشت ، آنست كه : شعر فارسى جنبهء نيرومند دربارى خود را تا حدّى از دست داد زيرا چنان كه مىدانيم حكومت اصلى و مركزى ايران در اين عهد غير فارسى زبان بود و طبعا به زبان و ادب فارسى التفاتى و عنايتى نداشت . بدين ترتيب طبعا شعر و نثر در دربارهاى اصلى و مراكز بزرگ حكومت كمتر مورد توجه بود و بلكه بيشتر در دربارهاى كوچك ناپايدار باقى ماند و با اين كيفيت بازار شعر و ادب از رونق و رواج افتاد و نظم و نثر پارسى بيشتر جنبهء عمومى يافت تا دربارى ، ليكن با همهء اين احوال نبايد تصوّر كرد كه شعر مدحى بالمرّه درين عهد ضعيف شد زيرا چنان كه در محلّ خود خواهيم گفت سرودن قصائد مدحى هنوز درين دوره از جملهء كارهاى اساسى غالب شاعران زمان بود . اما از طرف ديگر كم‌رونق شدن شعر دربارى و رواج اشعارى كه بيشتر جنبهء ذوقى يا عرفانى داشت از يك حيث سودمند و از جهت ديگر تا درجه‌يى زيان‌آور بود : فايدهء آن رها كردن شاعر از قيود خشك ادبيات دربارى و سرگرم ساختن او بامور ذوقى و ابتكار و « اختراع » بوده است ، و زيان آن برداشتن قيدهاى دشوار ادبى براى شاخص شدن در عالم شعر و ادب ميان شاعران متعددى كه داوطلب ورود بدربارها مىشدند .\r\nبا اين حال همچنانكه گفته‌ايم ، سنتهاى ادبى با حملهء مغول يكباره متروك نگرديد و بوسيلهء استادان آغاز قرن هفتم و شاگردان و تربيت‌شدگان آنان چند گاهى ادامه يافت و بتدريج رو بضعف و سستى نهاد .\r\n\r\nشعر مدحى و قصايد\r\nشعر مدحى يا شعر دربارى چنان كه در بادى امر تصوّر مىشود با حملهء مغول بالمرّه از ميان نرفت بلكه ضعيف شد و درين ضعف مدتها باقى ماند ، و حتى گروهى از گويندگان بزرگ اين عهد ، كه گاهى غزل هم ساخته‌اند ، بالاختصاص قصيده‌سرايان مدّاحند مانند اثير الدين اومانى ، بدر جاجرمى ، مجد همگر ، ركن صاين ، ابن يمين ، سلمان ساوجى ؛ و برخى ديگر در عين آنكه در رشته‌هاى ديگر\r\n\r\n","description":"","footnote":"","page_name":" 318 ","page_number":334},
  {"content":"\r\n\r\nشعر مشهور شده‌اند ، از سرودن اشعار مدحى غافل نمىنشستند زيرا اين امر وسيلهء سودمندى براى ارتزاق آنان بوده است و گاه شاعران از آن گزيرى نداشتند ؛ اما در ميان شاعران اين عهد كسانى را مىيابيم كه اگرچه مهارت آنان در قصيده‌سرايى مسلّم است ، مانند سيف الدين محمّد فرغانى چنان كه در شرح حال او خواهيم ديد ، از درافتادن در « اصطبل ثناخوانى » خوددارى مىكردند و زبان قلم را از آلايش مدح بر كنار مىداشتند .\r\nبهرحال نكته‌يى كه مسلما بايد بدان توجه داشت آنست كه بر اثر ضعف شعر دربارى طبعا از رواج قصيده‌سرايى ، كه در دوره‌هاى پيشين نوع طراز اول از انواع شعر فارسى بود ، كاسته شد و حتى قصيده‌سرايان بزرگى هم كه درين دوره پيدا شده و با قصايد مدحى ارتزاق نموده‌اند ، درين نوع از شعر تابع روش قدما بوده و مثلا همّت آنان مصروف و منحصر بود بر استقبال قصائد معروف سنائى و انورى و خاقانى و ظهير و اثير اخسيكتى و مجير و نظاير آنان ، و به همين نسبت هم سبك شعراى قصيده‌گوى قرن هشتم متمايل بوده است بشيوهء قصيده‌سرايان بزرگ اواخر قرن ششم و آغاز قرن هفتم هجرى كه پيش ازين دربارهء آنان سخن گفته‌ايم . اين پيروى از سبك شعراى مقدّم طبعا بتكرار مضامين آنان و حتى باستفادهء مستقيم از قوالب لفظى كه متقدّمين به كار مىبردند ، منجر مىشد و بدين سبب است كه هر جستجوكنندهء تيزبين هنگام مطالعه در آثار قصيده‌سرايان قرن هفتم و هشتم خود را مواجه با تكرارهاى پياپى در بحور و اوزان و قوافى و مطالب و مضامين قصايد استادانى از عهد انورى ببعد مىبيند و گاه به آسانى متوجه مىشود كه در جريان اين تكرارها دسته‌هايى از قصائد در حالت سير نزولى هستند يعنى در هر دوره‌يى نسبت بدورهء ما قبل بنقصانهايى بازمىخورد و شاهد سستىها و فترتهايى در فكر و كلام گويندگان زمان است .\r\nساختن قصائد مصنوع ، قسمنامه‌ها ، التزامات مختلف كه گاه در هر بيت از يك قصيده عدد آنها به سه و چهار مىرسد ، انتخاب رديفهاى مشكل ، و بعبارت ساده‌تر پيچيدن در ظواهر كلام كه طبعا راهى است براى فرار از معنى سخن ، امرى متداول و عموم است\r\n\r\n","description":"","footnote":"","page_name":" 319 ","page_number":335},
  {"content":"\r\n\r\nمگر آنكه شاعران توانايى مانند سعدى در اين ميان ، با ذهن خلّاق و استعداد كم‌نظير و ذوق مستقيم بجاى پيروى از ديگران بايجاد قصائدى كاملا تازه توفيق يابند . اما اين خلّاقيّت استثنائى و دور از اشتغال اكثر شاعران يا شعر دوستانست و اگر براى نمونه بدسته‌بندى قصائد در كتاب مونس الاحرار محمد بن بدر جاجرمى توجّه كنيم نحوهء اين اشتغال بر ما روشن مىشود . وى قصائد را در كتاب مونس الاحرار بدين تقسيمات منقسم مىدارد : توحيد ، نعت محمد مصطفى ( ص ) ، حكمت و موعظه ، وصفيات ، مصنوعات ، تقسيمات ، سؤال و جواب ، تجنيسات و مكررات ، مسمطات ، ملزومات ، توشيحات و محذوفات ، مربعات ، قسميّات ، اشعار مقفى ، مردّف ، مراثى ؛ و چنان كه مىبينيم جز سه چهار نوع كه بموضوع و مطلب قصايد بستگى دارد باقى به ظاهر و قالب ارتباط مىيابد .\r\nدرين قصايد استعمال لغات و تركيبات وافر عربى امرى رايج بود و گاه درين راه كار بمبالغه مىكشيد ، درعين‌آنكه شعرا بايراد تعبيرات جديد و مضامين دقيق و ضمنا استعمال صنايع مختلف در اشعار توجه روزافزون داشتند . اگرچه درين ميان گاه كسانى چون مجدهمگر و سعدى در قصايد خود باقتفاء شيوهء استادان قديم سخنان سهل و روان دارند ولى كسانى ديگر چون ركن دعوىدار و سعيد هروى و سراجى و فريد احول و نجيب جرفادقانى و سراج قمرى و حسن متكلّم و بدر چاچى و ركن صاين و خواجو و سلمان شيوهء استادان آخر قرن ششم و آغاز قرن هفتم را بشدّت دنبال مىكنند و در التزام رديفهاى دشوار و معانى باريك و به كار بردن استعارات و تشبيهات دقيق ديرياب اصرار مىورزند .\r\n\r\nغزل\r\nبه همان نسبت كه در قرن هفتم و هشتم قصيده از رديف اول شعر فارسى به عقب مىرفت ، غزل راه پيشرفت مىسپرد ، اعم از غزلهاى عاشقانه و عارفانه . پيش ازين دربارهء نوع شعر غنائى ، خاصّه غزل در ادب فارسى تا اواخر قرن ششم و آغاز قرن هفتم سخن گفته‌ايم . در اواخر قرن ششم با آنكه هنوز دورهء كمال و اعتلاى قصيده در شعر فارسى بود ، توجه بغزل فزونى گرفته بود چنان كه كمتر\r\n\r\n","description":"","footnote":"","page_name":" 320 ","page_number":336},
  {"content":"\r\n\r\nديوانى از شاعران آن روزگار را خالى از غزلهاى متعدّد شيواى دلپذير مىتوان يافت كه غالب آنها را چاشنى عرفان جلوهء خاص مىبخشد .\r\nوقتى بابتداى سدهء هفتم هجرى برسيم دو نوع از غزل را در راه كمال قطعى مىيابيم يكى غزل عاشقانه و ديگر غزل عارفانه كه اگرچه هنوز در زير سيطرهء غزل عاشقانه بود ولى براهى مىرفت كه لامحاله باستقلال مىكشيد .\r\nدرست در آغاز قرن هفتم در غزلهاى شاعران چيره‌دستى از قبيل كمال الدين اسمعيل و همعصران او رقّت خاصى در معانى و لطافتى تمام در الفاظ مشاهده مىكنيم . اين غزلها اگرچه بر مذاق عشّاق سروده مىشد ليكن از شوريدگى حال عارفان نيز در آنها جلوه‌يى مىتوان يافت . امّا غزل عرفانى آغاز قرن هفتم را به تمام و كمال بايد در ديوان شاعر شوريدهء نيشابورى ، عطّار ، يافت .\r\nبدين ترتيب در قرن هفتم دو راه براى غزلسرايان بزرگ هموار شده بود : نخست راه غزل عاشقانهء لطيف و دوم راه غزلهاى عرفانى حادّ و پر از شوق و جذبه و حال . راه نخستين بوسيلهء سعدى بكمال رسيد . وى در غزلهاى خود با زبان شيرين و سخن لطيف و بيان سهل و مضامين مبتكر و تازه و متنوّع مهارت و استادى را بغايت قصوى رسانيد و كارى را كه از رودكى شروع شده و با ظهور ظهير و مجير و كمال اسمعيل رونق و كمالى تمام يافته بود ، بنهايت كشانيد چنان كه بعد ازو هيچكس درين شيوه جاى وى را نگرفت و همه كوشيده‌اند كه ازو پيروى كنند و غزلهاى او بارها در همهء ادوار بعد از وى بوسيلهء استادان بزرگ مورد استقبال قرار گرفت و حتى در حيات او شاعرانى كه بغايت از وى دور مىزيسته‌اند ، مانند سيف الدين محمد فرغانى ساكن آقسراى روم ، باستقبال آنها مبادرت مىجسته و اين كار را نوعى از كمال مىشمرده‌اند .\r\nدر آن حال كه غزل عاشقانهء لطيف با الفاظ نرم و گيراى خود در قرن هفتم و هشتم ، دنبال قافله‌يى كه سعدى سالار آن بود بسير خود ادامه مىداد ، شيوه‌يى كه عطّار در غزل عرفانى ايجاد نموده بود هم دنبال مىشد و اين دنباله‌روى در سخن چند شاعر منجر\r\n\r\n","description":"","footnote":"","page_name":" 321 ","page_number":337},
  {"content":"\r\n\r\nبوصول بمراحلى از كمال و حتى ابداع شيوه‌هاى نو مىگرديد . از جملهء اين گويندگان بزرگ يكى فخر الدّين عراقى صاحب لمعاتست كه اشعار پرسوز و پر از شوق او در شعر عرفانى بابى تازه گشود . غزلها و حتى تركيبها و ترجيعها و قصيده‌هاى او با معانى بلند عرفانى و بسى از تعبيرات و كنايات و رمزهاى معمول ميان عرفا و متصوفه همراه با احساسات و عواطف گرم ملاحظه مىشود .\r\nدر همان روزگاران كه عراقى مانند بسى ديگر از ايرانيان از بيم مغول و ويرانكاريها و كشتارهاى آن قوم در هندوستان و آسياى صغير و مصر و شام سرگردان بود ، شاعرى ديگر كه همراه پدر و خاندانش بقونيه سفر كرده و همانجا مانده و چند سالى زودتر از عراقى از قيد حيات دشوار قرن هفتم خلاص شده بود ، يعنى جلال الدين محمد بلخى رومى ، در ساختن غزلهاى شيواى عرفانى دنبال كار عطّار را گرفت و سرآمد غزلگويان عرفانى در تمام ادوار ادب فارسى گرديد . ديوان كبير او كه بنام ديوان شمس مشهور شده مشحونست بمعانى بلند كه گاهى بلحنى عاشقانه ولى همواره با آرمانها و انديشه‌هاى خالص عرفانى سروده شده و بسيارى از آنها صرفا معنى عرفانى دارند و همگى با بيان بسيار فصيح دل‌انگيز كم‌نظيرى كه در گرمى و گيرايى به آتش سوزان ميماند ، همراهند .\r\nباز در روزگارى مقارن با عهد مولوى و عراقى ، يعنى در همان سالها كه آسياى صغير يكى از مهمترين مراكز تجمّع علما و ادبا و عرفاى ايرانى شده بود ، عارف بلند - مقام ديگرى بنام سيف الدين محمّد فرغانى در غزلهاى خود و همچنين در قصائد غرّائى كه غالبا در جواب قصائد معروف استادان پيشين ساخته ، بذكر معانى عرفانى عميق در وجوه مختلف مبادرت نموده است . از ميان غزلهاى سيف فرغانى بعضى در جواب غزلهاى معاصر او سعديست و او به اين معاصر بلندمقام خود بديدهء احترام مىنگريست و قدر مقام بلندش را در شعر بنيكى مىشناخت .\r\nتا قسمت بزرگى از قرن هفتم غزلهاى عارفانه و عاشقانه جز در سخن بعضى از شاعران كه چاشنيى از عرفان پذيرفته بودند ، از يكديگر جدا بود ولى از اين پس بر اثر\r\n\r\n","description":"","footnote":"","page_name":" 322 ","page_number":338},
  {"content":"\r\n\r\nنفوذ شاعران بزرگ غزلگوى قرن هفتم خاصه سعدى و مولوى و عراقى گويندگانى كه بغزلسرايى متمايل بودند ، و نيز بر اثر ورود قطعى شعر بخانقاهها و همچنين در نتيجهء تحوّلى كه در تربيت متصوّفه و عرفا رخ داده و بشيوع تصوّف علمى و سيطرهء كامل مشرب عرفان در ادب فارسى منجر شده بود ، دو نوع غزل عارفانه و عاشقانه با هم درآميخت و ازين آميزش شيوه‌يى نو در غزل بظهور پيوست . درين شيوه از طرفى افكار عالى عرفانى و نكات عميقى از حكمت و وعظ و تفكّرات شاعرانه ، و از طرفى ديگر زبان لطيف شاعران غزلگوى و دقّتى كه آنان در حفظ ظاهر الفاظ خود به كار مىبردند ، با يكديگر همراه شد و بشاعران متفكّر عالى مشرب فرصت داد كه با استفاده از تعبيرات و تركيباتى كه پيش از آنان فقط در بيان عشقهاى مجازى به كار مىرفت انديشه‌هاى بلند خود را در قالب الفاظ بريزند و حتى گاه از همان مقاصد كه غزلسرايان پيشين داشتند در راه بيان افكار خود بهره بردارند . از اينجاست كه مىبينيم در غزلهاى شاعرانى از قبيل خسرو دهلوى و اوحدى و خواجو و عماد و حافظ و كمال خجندى و سيف فرغانى افكار پختهء صوفيانه و حكيمانه با تأثّرات و عواطف عالى شاعرانه و گاه عاشقانه همراهست و همان تعبيرات و كنايات و تركيبات كه غزلسرايان عاشق‌پيشه داشتند در ابيات آنان نيز به كار مىرود . اين شيوه كه مسلما غزل فارسى را از ابتذال و يكنواختى افكار و الفاظ رهايى بخشيد و آن را با بيان معارف و حقايق همراه ساخت ، مخصوصا در سخن لسان الغيب حافظ شيرازى بحدّ اعلاى كمال رسيد .\r\n\r\nمنظومهاى حماسى\r\nاز ميان منظومهاى حماسى درين عهد ، با وجود يك منظومهء حماسى تقريبا ملى ، بيشتر بايد بنوع حماسهء تاريخى و احيانا دينى اكتفا كرد زيرا چنان كه مىدانيم انديشهء مليّت در ايران بر اثر رواج سياست دينى در قرنهاى پنجم و ششم و اوايل قرن هفتم بسيار ضعيف شده بود و حملهء مغول و رسواييهاى آن طبعا بازماندهء اين فكر را ، اگر واقعا چيزى از آن بازمانده بود ، يكباره بدست نيستى سپرد و بدين ترتيب چه در اوايل قرن هفتم و چه بعد از آن توجه بنظم داستانهاى\r\n\r\n","description":"","footnote":"","page_name":" 323 ","page_number":339},
  {"content":"\r\n\r\nقهرمانى ملّى نيز نمىتوانست شيوعى داشته باشد . بالعكس مقارن آغاز قرن هفتم نظم منظومه‌هاى تاريخى ميان ايرانيان شروع برواج كرد و چنان كه از اطلاعات موجود برمىآيد قديمترين حماسه‌هاى تاريخى ( غير از اسكندرنامها ) در آن ايّام ساخته شد « 1 » .\r\nاز جملهء اين تاريخهاى منظوم با اين « حماسه‌هاى تاريخى » يكى منظومه‌يى بود دربارهء پادشاهان شنسبانى غور كه در جلد مقدم ازين كتاب دربارهء آنان سخن گفته‌ايم « 2 » . گويندهء آن منظومه نويسنده و شاعرى بود از زمرهء صدور و اشراف غور بنام فخر الدّين مبارك شاه بن حسين مرورودى غورى معاصر سلطان علاء الدّين حسين غورى ( م 556 ) و پسرش سيف الدّين محمّد ( م 558 ) ؛ و غياث الدين محمد ( م 599 ) و شهاب الدّين محمد ( م 602 ) ، كه در فيروز كوه پايتخت اصلى غوريان بسر مىبرد و از مقامات معنوى و دنيوى هر دو برخوردار بود « 3 » . از ابياتى كه ازين منظومه باقى مانده « 4 » معلوم مىشود كه ببحر متقارب ساخته شده و بنابراين شاعر در كار خود از استاد طوس پيروى كرده بود . او را با فخر مدبر اشتباه كرده‌اند كه كتاب معروفى دارد بنام آداب الحرب و الشجاعه و بموقع دربارهء آن سخن خواهيم گفت .\r\n\r\n\r\n","description":"","footnote":"\r\n( 1 ) - در اواسط قرن ششم يا نيمهء دوم آن قرن منظومه‌يى بوسيلهء مؤيد الدين نسفى بنام « پهلوان‌نامه » ساخته شده بود كه مثنوييى بود ظاهرا ببحر متقارب ولى نميدانيم موضوع آن چه بود ؛ آيا مؤيد نسفى كه از مداحان آل افراسياب بوده اين پهلوان‌نامه را در ذكر « پهلوانيهاى » آن تركان قراخانى و برافگنندگان خاندان جليل سامانى ساخت و يا دربارهء پهلوانان ملى ما ؟ بهرحال دربارهء مؤيد نسفى و منظومهء او رجوع شود به : لباب الالباب چاپ ليدن ج 2 ص 359 و مجمع الفصحا ج 1 ص 509 و تاريخ ادبيات در ايران ج 2 چاپ اول ص 867 .\r\n( 2 ) - تاريخ ادبيات در ايران . ج 2 . چاپ اول 1336 شمسى ص 50 ببعد\r\n( 3 ) - لباب الالباب ج 1 ص 125 ؛ روضات الجنات فى اوصاف مدينة هرات چاپ دانشگاه تهران ج 1 ص 355 - 357\r\n( 4 ) - ايضا روضات الجنات ج 1 ص 356 - 357\r\n","page_name":" 324 ","page_number":340},
  {"content":"\r\n\r\nدومين منظومهء حماسى تاريخى كه آن هم در اواخر قرن ششم و اوايل قرن هفتم ساخته شد « شاهنشاه‌نامه » بود از مجد الدّين محمد پاييزى نسوى كه عوفى گفته : « . . . از شعراى سلطان سكندر « 1 » است ، و در شهور سنهء ست مائة او را در نسا ديدم و شاهنشاه‌نامه مىساخت و وقايع سلطان خوارزمشاه را نقل مىكرد » « 2 » . اين منظومه نيز مانند منظومهء نخستين كه ياد كرده‌ايم ، از ميان رفته است و اهميّت اين هر دو شايد فقط درين باشد كه مقدمه‌يى بودند براى تغيير مسير شعر حماسى فارسى از موضوعات قهرمانى ملّى بموضوعات تاريخى صرف .\r\nازين پس چندين منظومهء مهم ببحر متقارب در ادب فارسى پديد آمد كه منحصرا مربوط بذكر مسائل تاريخى و مخصوصا تاريخ حيات فاتحان بزرگ بوده است و از آن جمله منظومه‌يى كه احمد بن محمود طوسى مشهور به « قانعى » در ذكر تاريخ آل سلجوق ساخت بنام « سلجوقنامه » كه منظومهء مفصّلى بوده ببحر متقارب كه دربارهء آن بعد ازين بتفصيل بحث خواهيم كرد .\r\nمنظومهء تاريخى ديگرى كه بايد در جزو حماسه‌هاى تاريخى از آن ياد كرد ظفرنامه است راجع بتاريخ ايران از ظهور اسلام و تاريخ اسلام و سلاطين ايران تا عهد ناظم يعنى حمد اللّه مستوفى قزوينى ( م 750 هجرى ) . ظفرنامه كه مهمترين منظومهء تاريخى موجودست شامل 75000 بيت ببحر متقارب و منقسم است بسه قسمت ( قسم اسلامى - قسم احكام دربارهء تاريخ ايران - قسم سلطانى دربارهء تاريخ مغول ) . دربارهء اين كتاب بموقع سخن خواهيم گفت « 3 » .\r\n\r\n\r\n","description":"","footnote":"\r\n( 1 ) - مراد سلطان علاء الدين محمد خوارزمشاه است كه اسكندر ثانى لقب داشت ( سلطنت از 596 تا 617 هجرى )\r\n( 2 ) - لباب الالباب ج 2 ص 345\r\n( 3 ) - رجوع شود به حماسه‌سرايى در ايران ، دكتر صفا ، چاپ دوم تهران 1333 ، ص 354 - 357\r\n","page_name":" 325 ","page_number":341},
  {"content":"\r\n\r\nمنظومهء ديگر شهنشاه‌نامهء تبريزى است در ذكر احوال چنگيز مغول و جانشينان او تا سال 738 هجرى . ناظم اين منظومه شاعريست بنام احمد تبريزى كه در قرن هشتم و بعهد سلطان ابو سعيد بهادر خان ( 716 - 736 هجرى ) مىزيسته و شهنشاه‌نامه را در 18000 بيت ببحر متقارب بنام ابو سعيد ساخته و تاريخ خانان مغول را از آغاز كار آنان تا عهد هلاگو و همچنين تاريخ ايلخانان ايران را تا سلطان ابو سعيد در آن مذكور داشته است .\r\nازين كتاب نسخه‌يى مورخ بسال 800 هجرى در كتابخانهء بريتيش ميوزيوم ( موزهء بريتانيا ) موجود و در آن نسخه موسومست به « چنگيزنامه » و حال آنكه شاعر خود آن را « شهنشاه‌نامه » نام نهاده است « 1 » .\r\nمنظومهء ديگر غازان‌نامه است كه بنابر آنچه در مقدمهء نسخه‌يى از آن آمده از نور الدين بن شمس الدين محمد بود كه باز بنابر همان مقدّمه از معاصران سلطان محمود غازان خان ( 694 - 703 هجرى ) بوده و بعدها نيز مدتى زيسته و منظومهء خود را در سال 763 بنام سلطان اويس بن شيخ حسن بزرگ كه از سال 757 تا 777 هجرى حكومت مىكرد ، ساخته است . ازين منظومه ادوارد برون نسخه‌يى مورخ بتاريخ 873 داشت كه براى كتابخانهء اوزون حسن تركمان استنساخ شده و ناظم در مقدمهء منثورى كه بر آن افزوده شرح داده است كه در دربار غازان خان وظيفه‌يى داشته و سلطان اويس دوباره آن را دربارهء او مقرّر كرده است . اين منظومه مشتمل است بر ده هزار بيت ببحر متقارب « 2 » .\r\n\r\n\r\n","description":"","footnote":"\r\n( 1 ) - ناظم گويد :\r\n شهنشاه‌نامه نهم نام اين * بنام شهنشاه روى زمين \r\nو مراد او ازين « شهنشاه روى زمين » سلطان ابو سعيد بهادر خانست . دربارهء اين منظومه رجوع شود به : حماسه‌سرايى در ايران 357 - 358\r\n( 2 ) - رجوع شود به از سعدى تا جامى ، ترجمه از مجلد سوم تاريخ ادبيات فارسى برون بوسيلهء آقاى على اصغر حكمت ، چاپ دوم ص 147 - 148\r\n","page_name":" 326 ","page_number":342},
  {"content":"\r\n\r\nخواندمير « 1 » نظم « تاريخ غازان خان » را به شمس الدين كاشى نسبت داده و گفته است كه وفات او در زمان سلطنت سلطان ابو سعيد بوقوع پيوست و بنابراين او پيش از سال 736 درگذشته بود و قاعدة اين « نور الدين بن شمس الدين محمّد » كه بايد پسر همين شمس الدين كاشى بوده باشد ، يا اثر پدر خود را عينا بنام خود درآورده و يا آن را تمام نموده و بسلطان اويس تقديم داشته و يا خواندمير در گفتار خود بغلط افتاده است .\r\nديگر ازين قبيل منظومه‌ها كرت‌نامه بود از صدر الدين خطيب ربيعى پوشنگى ( فوشنجى ) متولّد بسال 671 از رجال معروف قرن هفتم و هشتم هجرى . وى اصلا در فوشنج خطابت مىكرد و سپس در سلك ندماى ملك فخر الدين محمّد بن ملك شمس الدين كهين از سلاطين آل كرت ( سلطنت از 705 تا 706 ) انتظام يافت و بنابر اشارهء او كرت‌نامه را ببحر متقارب در باب خاندان كرت بنظم درآورد . از كرت‌نامه نسخه‌يى در دست نيست ليكن سيف الدين بن محمّد بن يعقوب الهروى مورّخ اوايل قرن هشتم هجرى علاوه بر استفاده ازين منظومه در تأليف كتاب خود « تاريخ‌نامهء هرات » در حدود دويست و پنجاه بيت از آن را نقل كرده و اين ابيات نشان از قوّت طبع گوينده مىدهد « 2 » .\r\nمنظومهء ديگر « سام‌نامه » بود كه براى تمييز از « سام‌نامهء خواجو » آن را « سام‌نامهء سيفى » مىناميم . ناظم اين منظومه سيف الدين بن محمّد بن يعقوب مؤلّف تاريخ‌نامهء هراتست . وى نيز از ملازمان ملك فخر الدين كرت بوده و سام‌نامه را در وصف دلاوريهاى جمال الدين محمد سام سردار ملك فخر الدين و دفاع مردانهء او از شهر هرات در برابر سپاهيان اولجايتو سرود كه يك بار در ماه صفر سال 706 بقتل دانشمند بهادر و بسيارى از مغولان منجر شده و سپس تا ذى الحجهء همان سال در برابر دستهء جديدى از سپاهيان اولجايتو بسردارى بوجاى پسر دانشمند بهادر و سردار ديگرى بنام يساول امتداد يافته و عاقبت بر اثر قحط و غلاى شديد و مرگ عدهء كثيرى از هرويان بتسليم\r\n\r\n\r\n","description":"","footnote":"\r\n( 1 ) - حبيب السير چاپ تهران كتابخانهء خيام ج 3 ص 191\r\n( 2 ) - حماسه‌سرايى در ايران چاپ دوم ص 358 - 359\r\n","page_name":" 327 ","page_number":343},
  {"content":"\r\n\r\nمحمّد سام انجاميده بود « 1 » . از سام‌نامهء سيفى نسخه‌يى در دست نيست مگر آنچه ناظم كتاب در تاريخ‌نامهء هرات آورده است « 2 » .\r\nسام‌نامهء ديگرى داريم از كمال الدين ابو العطاء خواجوى كرمانى . اين منظومه خلاف سامنامهء سيفى متضمّن داستانيست حماسى و عشقى كه بازمانده‌ييست از سرگذشت « سام نريمان » پهلوان داستانى سيستان و دلاوريها و ماجراجوييها و عشقبازيهاى او در خاور زمين ؛ و اگرچه قهرمان اين داستان از پهلوانان بزرگ و نام‌آور در حماسهء ملّى ماست ، ليكن اثرى از دخالتهاى او در جنگهاى ملّى ايرانيان در سامنامهء خواجو ملاحظه نمىشود و ازينروى سامنامه را كه منظومهء مفصّلى ببحر متقاربست بيشتر بايد عشقى قهرمانى دانست يعنى منظومهء عاشقانه‌يى كه مدار كارها در آن بر شجاعتهاى قهرمان داستان نهاده شده است ؛ و مسلّما اساس كار خواجو در نظم اين داستان يكى از رواياتى بوده است كه معمولا داستانگزاران متأخّر ايرانى با استفاده از روايات قديم و درآميختن آنها با تخيّلات جديد بوجود مىآورده و ازين راه داستانهاى پهلوانى را بداستانهاى عشقى نزديك مىكرده‌اند تا دلپذيرتر افتد ، چنان كه در داستان سمك عيّار و در داستان دارابنامهء مولانا محمّد بيغمى و امثال آنها مىبينيم . بهرحال چون موضوع سام‌نامهء خواجو شرح جنگاوريهاى يكى از پهلوانان ايرانست و علاوه بر اين شيوهء حماسه‌سرايان در آن تأثير كرده و بدان شكل و هيأت يك منظومهء حماسى داده است ، ما آن را پيش ازين در شمار آثار موجود از حماسهء ملّى ايران مذكور داشته‌ايم « 3 » . دربارهء انتساب اين منظومه بخواجو بعض محقّقان ترديد كرده‌اند ولى از قرائن و امارات و نيز ذكر نام شاعر در آن تعلّق آن بخواجو مسلّم مىشود .\r\nازين منظومه نسخ خطّى در دستست و يك بار نيز طبع شده .\r\n\r\n\r\n","description":"","footnote":"\r\n( 1 ) - حبيب السير چاپ تهران ، ج 3 ، 1333 شمسى ص 373 - 376\r\n( 2 ) - رجوع شود بمقدمهء تاريخ‌نامهء سيفى چاپ كلكته بسال 1362 هجرى قمرى ؛ و بحماسه‌سرايى در ايران ص 359\r\n( 3 ) - حماسه‌سرايى در ايران ص 335 - 340\r\n","page_name":" 328 ","page_number":344},
  {"content":"\r\n\r\nمنظومهء حماسى ديگرى از قرن هفتم ( و شايد اوايل آن قرن ) داريم بنام زراتشت‌نامه كه بايد آن را تنها حماسهء دينى در عهد مورد مطالعهء ما دانست . تاكنون عادة اين منظومه را متعلّق بزرتشت بهرام پژدو شاعر اواخر قرن هفتم نسبت مىدادند ليكن چنان كه به زودى خواهيم ديد منظومهء مذكور كه ببحر متقارب و در حدود 1500 بيت است ، از شاعريست بنام كاوس كى ( يا : كيكاوس ) پسر كيخسرو رازى كه ظاهرا در اوايل قرن هفتم و بهرحال پيش از زراتشت بهرام پژدو مىزيست .\r\nاسكندرنامهاى منظوم ازين عهد ببعد همگى بتقليد از نظامى گنجه‌يى شاعر استاد پايان قرن ششم ، و بپيروى از اسكندرنامهء او ، كه خود متأثّر است از داستان اسكندر در شاهنامهء فردوسى ، سروده شد . اين منظومه‌ها در حقيقت نوعى از منظومه‌هاى تاريخى ولى تحت تأثير داستانهاييست كه يا داستانگزاران ايران دربارهء اسكندر جعل كرده و بر آن افزوده‌اند و يا منشاء آنها را مىبايست در رمانى كه بكاليستنس نسبت داده شده بود جستجو كرد . در عهد مورد مطالعهء ما كسى كه بتقليد از نظامى اسكندرنامه‌يى ساخت امير خسرو دهلوى صاحب آثار مشهورست كه « آيينهء سكندرى » خود را بنام علاء الدين محمّد شاه از سلاطين هند در سال 699 بنظم كشيد .\r\n\r\nداستان‌سرايى\r\nامّا داستان‌سرايى در قرن هفتم و هشتم ضمن رواج و انتشارى كه داشت ، تا درجه‌يى متأثّر بود از كار نظامى گنجه‌يى ، و يا دنباله‌گيرى كار و شيوهء او بود در ترتيب موضوع داستانها و كيفيت نظم آنها . با اين حال بايد متوجّه بود كه شاعرانى از قبيل خسرو و خواجو كه دنبال‌كنندگان شيوهء نظامى درين عهدند ، از ابتكار مطالبى هم براى داستانهاى خود غافل نبودند و حال آنكه اين نيروى ابتكارى در قرنهاى آينده كمتر مىشود . بعضى از داستانهاى منظوم امير خسرو دهلوى مانند « دولرانى و خضرخانى » و قران سعدين و مفتاح الفتوح تحت تأثير وقايع محلّى هند ساخته شده ولى دسته‌يى ديگر نظيرسازى و تقليديست از پنج گنج نظامى . در آثار خواجو و على الخصوص سلمان نيز آثار تقليد از نظامى همه‌جا به قوت لايح و آشكار نيست\r\n\r\n","description":"","footnote":"","page_name":" 329 ","page_number":345},
  {"content":"\r\n\r\nبلكه بعضى از داستانها و مثنويهاى منظوم آنان ابتكارى است . بر رويهم اين نكته را در مثنويها و داستانهاى منظوم فارسى ، اعمّ از آنكه در ايران يا خارج از ايران سروده شده باشد ، بايد در نظر داشت كه برخى از مطالب در آنها به صورت دايرهء گردانى دور مىزند مانند اوصاف قهرمانان داستان خاصّه معاشيق و وصف حالاتى كه در فراق از معاشيق بر عشّاق دست مىدهد و ذكر نامه‌هاى عشّاق بمعاشيق كه غالبا عدد آنها بده مىرسد و نظاير اينها ، و حتى بعضى از آن مطالب از دوره‌هاى نخستين ادبى فارسى باقى مانده كه ظاهرا بنوبهء خود از دوران ساسانى بدوران اسلامى انتقال يافته بود ، و نيز برخى ديگر مانند آنچه در ورقه و گلشاه عيوقى و يا نظمهاى ديگر ازين داستان ، و آنچه در ليلى و مجنون نظامى و يا منظومهاى ديگرى كه در همين موضوع در قرون بعد ازو سروده‌اند ، مرده ريگى از ادب عربى است كه چون بگويندگان فارسى زبان رسيد بمقتضاى انديشه و محيط زندگانى خود در آنها تصرّفاتى كرده و آنها را از حالت بحت و بسيط بيابانى خود بيرون آورده‌اند . - از ميان داستانهاى منظوم اين دوره شيرين و خسرو ، مجنون و ليلى ، هشت بهشت امير خسرو بانضمام منظومهاى ديگرى كه ازو نام برده‌ايم ؛ و منظومهاى داستانى هما و همايون ، گل و نوروز و گوهرنامهء خواجو ؛ و فراقنامه و جمشيد و خورشيد سلمان ساوجى و مهر و مشترى عصّار تبريزى معروفند و پيداست كه دربارهء هريك از آنها بموقع سخن خواهيم گفت .\r\nده‌نامه‌هايى هم كه درين عهد سروده شده و ذكر هريك در ذيل احوال گويندهء آن خواهد آمد ، در زمرهء همين منظومهاى داستانى و عشقى است .\r\n\r\nمنظومهاى عرفانى\r\nسرودن منظومهاى عرفانى آميخته با مباحث تربيتى و اجتماعى درين دوره رواج بيشترى از سابق داشت چنان كه بايد گفت زحمات سنائى و عطّار در دورهء پيشين مقدمه‌يى بوده است براى اين دوره . علّت عمدهء اين پيشرفت آنست كه : اولا تصوّف و عرفان چنان كه پيش ازين بتفصيل گفته‌ايم در قرن هفتم و هشتم بحدّ اعلاى توسعهء خود رسيده بود ؛ و ثانيا آشفتگى اوضاع زمان و رواج مفاسد و رذايل طبعا متفكّران قوم را وادار بذكر مواعظ و نصايح و هدايت خلق مىنمود .\r\n\r\n","description":"","footnote":"","page_name":" 330 ","page_number":346},
  {"content":"\r\n\r\nعلاوه بر اين دنبال‌گيرى كار سنائى و عطّار طبعا بايجاد منظومهايى نو بر روش آنان منجر مىشد همچنان‌كه پيروى از نظامى باعث پيدايى مثنويهايى بتقليد از مخزن الاسرار گرديد كه مشحونست بانواع تحقيقات و مواعظ و حكم . بهرحال اشتغال شاعران اين دوره بنظم مثنويهايى در مسائل عرفانى و تربيتى بسيار بوده و عدد اين گونه منظومها درين عهد قابل توجّه است .\r\nبزرگترين شاعرى كه بسرودن يك منظومهء مفصل و جامع عرفانى درين عهد توجه كرد جلال الدّين محمد بلخى معروف به ملّاى روم ( م 672 ) است كه از متفكّران بزرگ جهان و مقتداى متصوّفه و اهل تحقيق و مجاهدت است . وى در طرح مباحث عرفانى و ايراد تمثيلات و استنتاج از بحثهاى خود و بيان معانى دشوار عرفانى و حكمى كه غالبا نتايج اجتماعى و اخلاقى سودمند نيز دارد ، به زبان ساده داراى قدرت كم‌نظيرى بود .\r\nمثنوى او در شش دفتر و ديوان غزلها و قصايد و رباعيهاى وى همه از عالىترين نمونهاى شعر عرفانى فارسى و منشاء تقليد و ايجاد آثار فراوان عرفانى در قرون بعد گرديده است .\r\nپسر مولانا يعنى بهاء الدّين معروف به « سلطان ولد » متوفى بسال 712 هجرى نيز علاوه بر مثنوى ولدنامه در شرح مقامات جدّ و پدرش ، و غزلها و قصايد و رباعيات عرفانى اثر معروفى بنام رباب‌نامه دارد كه مانند پدر خود كه در آثار خويش گاه ابيات تركى مىآورد او نيز در آن ابيات متعدّد تركى آورده است ، و در همهء اين آثار تأثير افكار و اسلوب بيان مولوى آشكارا ، ولى نه بدان قوت ، ديده مىشود .\r\nدنبال كار عطّار و مولوى در قرن هفتم و هشتم بوسيلهء عدهء زيادى از شاعران كه بعضى از آنان تحت تأثير مخزن الاسرار نظامى نيز قرار داشتند ، گرفته شد و ازين راه آثار معتبرى بوجود آمد مانند : عشّاق‌نامهء عراقى در بيان مراتب عشق و حالات عاشقان ؛ زاد المسافرين و كنز الرموز از امير حسينى شاعر مشهور پايان قرن هفتم و آغاز قرن هشتم ؛ گلشن راز از شيخ محمود شبسترى ؛ جام جم از اوحدى مراغى كه علاوه بر مباحث تعليمى تصوّف حاوى بسيارى از اندرزهاى اخلاقى و انتقادهاى اجتماعى است ؛ مطلع\r\n\r\n","description":"","footnote":"","page_name":" 331 ","page_number":347},
  {"content":"\r\n\r\nالانوار امير خسرو دهلوى ؛ روضة الانوار خواجو ؛ مثنويهاى مونس الابرار و محبّت‌نامه و صحبت‌نامه و روضة المحبّين و مصباح الهدايهء منظوم از عماد فقيه كرمانى .\r\n\r\nتربيت و اخلاق\r\nهمچنانكه گفته‌ايم منظومهاى مذكور تنها حاوى مباحث عرفانى نيست بلكه عادة در آنها مواعظ و حكم و مطالب اخلاقى و اجتماعى نيز ديده مىشود . اين رسم را بيشتر و بهتر از همه سنائى غزنوى در اوايل قرن ششم در ادب فارسى با ساختن منظومهء معروف خود حديقة الحقيقة آغاز كرده بود و موفقيّت او در نظم آن منظومهء نامبردار و ساختن اشعار زاهدانه و حكيمانهء ديگر باعث شده بود كه در ميان شاعران اواخر قرن ششم و اوايل قرن هفتم گروهى بپيروى ازو همّت گمارند و ازينروى بايد گفت كه نظم منظومهاى عرفانى همراه با مواعظ و حكم در حقيقت و واقع از سنائى آغاز شده و در قرنهاى بعد ادامه يافته است ؛ اما ترتيب منظومهايى كه منحصرا موقوف بر تربيت و اندرزهاى اخلاقى به قصد اصلاح و ارشاد طبقات مختلف اجتماع باشد در حقيقت از سعدى آغاز شده و او بزرگترين شاعريست كه از عهدهء چنين ابتكار مهمى برآمده است تا آنجا كه بايد گفت وى بزرگترين شاعر اخلاقى و تربيتى ايرانست كه از طبع وقّاد و از اطلاعات وسيع خود بنوعى بارز براى سرودن اشعار متقنى درين راه استفاده كرد . سعدى در سعدىنامه يا بوستان خود مسائل اخلاقى و اجتماعى و تربيتى را با نظم و ترتيب خاصّ تحت عناوين مختلف و با ايراد امثال و حكايات دلچسب مورد بحث قرار داد و با آنكه ورود درين‌گونه مطالب از لطف شعر مىكاهد كلام او در سراسر بوستان و يا هر جاى ديگر از ديوانش كه لب بوعظ مىگشايد لطيف و دل‌انگيز و در همان حال استوار و متقن است . به همين سبب و نيز به علت آنكه انديشه و گفتار سعدى در مسائل اخلاقى و اجتماعى براساس تعليماتى نهاده شده كه در شش قرن اول هجرى از راه آميزش فرهنگ اسلامى و ايرانى حاصل شده و در قرنهاى بعد بدون تغييرات عمده باقى مانده است ، اندرزهاى اين شاعر بلندپايه به صورت سرمشق زندگانى در دوران بعد ازو در نزد طبقات مختلف به كار رفته و بسيارى از سخنان وى ، خاصّه از گلستان و بوستان چون\r\n\r\n","description":"","footnote":"","page_name":" 332 ","page_number":348},
  {"content":"\r\n\r\nضرب المثلهايى در ميان ايرانيان رايج گرديده است .\r\nپيداست كه مواعظ و نصايح تنها منحصر بمثنويهاى اين عهد نيست بلكه كمتر ديوانى از قصايد و قطعات اين دو قرن را مىتوان ازينگونه معانى خالى يافت و به همين سبب اطالهء كلام را درين مورد لازم نمىدانيم .\r\n\r\nشعر انتقادى\r\nشعر انتقادى كه در قرن ششم در ادبيات فارسى رواج فراوان يافته بود ، در قرن هفتم و هشتم بعلّت آشفتگى اوضاع زمان ميدان مساعدى براى توسعه پيدا كرد . درين دو قرن كه دورهء استيلاى مغولان و حكومتهاى غيرصالح بر ايران بود ، مفاسد اجتماعى رواج روزافزون يافت و به همان نسبت هم انتقادات اجتماعى شديدتر و سخت‌تر شد و حتى بسا اوقات به صورت هزل جلوه كرد . ازين انتقادات سخت در آثار سعدى خاصه گلستان و بوستان و على الخصوص در خبيثات يا هزليات او ؛ و در جام‌جم اوحدى و در قصائد و قطعات سيف الدّين محمد فرغانى و در بعضى از قطعات خواجوى كرمانى و ابن يمين فريومدى و در پاره‌يى از غزلهاى حافظ بسيار ديده مىشود و از همهء اين گويندگان مهمتر شاعر و نويسندهء خوش ذوق هوشيار نظام الدين عبيد زاكانى قزوينى ( م 771 هجرى ) است كه آثارش بنظم و نثر حاوى افكار انتقادى تنديست كه گاه به صورت هزل ركيك درمىآيد و همهء آنها با لهجهء ادبى بسيار دلچسب و شيرين بيان شده است . وى بهتر از هركسى وضع نامطلوب اخلاقى و اجتماعى عهد خويش را كه دورهء رواج مفاسد و معايب بود شناخته و محيطى را كه تحت استيلاى تاتار و جور حكّام و عمّال مغول و آشوب و فتنه و قتل و غارت و ناپايدارى اوضاع و جهل و نادانى غالب زمامداران و غلبهء مشتى غارتگر فاسد و نادان بوجود آمده بود ، مجسّم ساخته است . دربارهء ادبيات انتقادى اين عهد پيش ازين ( در همين مجلّد ) ذيل عنوان « فساد زمان » و عنوان « اثر اوضاع اجتماعى در ادبيات » سخن گفته و اقوالى از سيف فرغانى و خواجوى كرمانى و اوحدى مراغه‌يى و عبيد زاكانى نقل كرده‌ايم و چون آن مايه براى نشان دادن نمونهايى از شعر انتقادى درين عهد كافيست از اطالهء كلام درين باب دورى مىكنيم .\r\n\r\n","description":"","footnote":"","page_name":" 333 ","page_number":349},
  {"content":"\r\n\r\n\r\nساقىنامها\r\nاز مسائل خاصّى كه ازين دوره تا ديرگاه در شعر فارسى مورد توجه عده‌يى از استادان سخن بوده است نظم ساقىنامها و يا بهتر بگوئيم گنجانيدن ابياتى درين موضوع در مثنويهايى بود كه به بحر متقارب مىساخته‌اند . ساقىنامه در حقيقت مولود خمرياتست كه در ادب عربى و سپس در شعر فارسى ، از روزگارى كه رودكى سمرقندى و بشّار مرغزى قصيده‌ها و قطعه‌هاى خود را در وصف مى ، و منوچهرى مسمطات و قصائد زيباى خود را درين‌باره مىپرداختند ، آغاز شد و سپس به همان نسبت كه همراه ديگر ذوقيّات شعرا بخانقاهها و سپس بشعر عرفانى راه مىجست ، معانى جديدى كه يادآور حقايق بلند بود مىيافت . امّا ساقىنامهاى واقعى كه همراه مغنّىنامها است بيشتر و بهتر از همه مولود ابيات پراگندهء متعدديست كه نظامى گنجه‌يى در منظومهء تاريخى يا حماسهء تاريخى خود اسكندرنامه در آغاز يا انجام داستانها و مباحث جاى داده و در آنها معانى بلندى را حاكى از انقطاع از جسمانيّات و بيان بىوفاييهاى جهان ناپايدار و عاقبت دردناك زندگانيهاى كوتاه بىثمر فرزندان آدم ، و حكم و مواعظ با زبان سحرانگيز دلفريب خود بيان كرد . درستست كه نظامى ساقىنامه و يا مغنّىنامهء مستقلّى نسرود امّا بناى اين سخن در منظومهاى تاريخى و حماسى با سبك خاصى كه در بيان معانى دارد ، ازوست و اوست كه بحر متقارب مثمّن مقصور يا محذوف ، يعنى شعر يازده هجائى حماسى فارسى را جولانگاه انديشهء متفكّرانى قرار داد كه چون مست شراب حقايق مىشدند رندانه ، نه مستانه ، از اسرار ناگفتنى پرده برمىداشتند . نظامى ساقىنامه و مغنّىنامهء مستقلى نساخت اما از همهء ابيات پراگنده‌يى كه در اسكندرنامهء خود آورد مىتوان يك منظومهء زيباى جداگانه ، حاوى معانى بسيار بلند ، ترتيب داد كه بنزديك دويست بيت برسد . اين كار را ملّا عبد النبى فخر الزمانى قزوينى ( قرن يازدهم هجرى ) با ذوقى سرشار انجام داد و نخستين‌بار ساقىنامهء مستقلّى از نظامى پديد آورد كه در تذكرهء « ميخانه » درج شده است .\r\nپيداست كه پيروان نظامى و آنان كه از قرن هفتم ببعد بارها بر اثر اقدام او گام نهاده‌اند ، از تقليد او درين راه هم غافل ننشستند اما از ميان شاعران آن عهد يكى خلاف\r\n\r\n","description":"","footnote":"","page_name":" 334 ","page_number":350},
  {"content":"\r\n\r\nديگران و در راه ابتكارى جديدى قدم نهاد و او صوفيى گرم‌رو و عاشقى شيفته و شاعرى شيدا و گوينده‌يى شيواست بنام فخر الدّين عراقى كه ترجيع‌بندى بدين ترجيع :\r\n در ميكده مىكشم سبويى * باشد كه بيابم از تو بويى \r\nبساخت كه مخاطب او در غالب بندها ساقى آتش دستى است كه صوفى وارستهء حقيقت‌بين از وى مىخواهد تا از بند « خود » رهاييش دهد و آن جام جهان‌نمايى كه « سرانجام » جهان را بما مىنمايد و آفتاب روى « ساقى » را در آن مىتوان عيان ديد ، به دو بخشد .\r\nاين ترجيع‌بند عراقى از نوع ساقىنامهايى نيست كه بدانها عادت كرده‌ايم ، ولى متضمّن همانگونه معانيست و به همين سبب است كه فخر الزمانى قزوينى آن را هم در شمار ساقىنامها در تذكرهء ميخانه نقل كرده است .\r\nاما همچنان‌كه گفته‌ايم راز و نياز واقعى با ساقيان در بزمهاى زيبايى كه ذهن خيال‌پرداز شاعران ترتيب دهد ، بيشتر در سخن پيروان نظامى ديده مىشود و از بزرگترين كسانى كه بعد ازو در مطاوى ابيات خود ، باز هم در داستان مربوط باسكندر و ببحر متقارب ، با ساقى و مغنّى سخن از بيش و كم جهان بميان آورد امير خسرو دهلوى و پس از او خواجوى كرمانى است كه چيزى تازه‌تر از نظامى ندارند .\r\nدر پايان عهد مورد مطالعهء ما خواجه شمس الدّين حافظ شيرازى جدا از قصائد و غزلها و رباعيها و مقطعات و مثنوى كوتاه « الا اى آهوى وحشى » يك مثنوى كوتاه ديگر دارد كه گويا در روزگاران پس از وى بدان نام « ساقىنامه » داده‌اند و چنان كه از سخن او معهودست در آن ابيات دلچسب‌ترين نغمات را تا عهد خود درين راه بوجود آورده است و ما دربارهء آن بموقع سخن خواهيم گفت .\r\nازين پس ساختن ساقىنامهاى غيرمستقلّ در شعر فارسى همچنان متداول بود تا در پايان عهد تيمورى و آغاز دوران صفوى و بعد از آن ، ساختن ساقىنامهاى مستقلّ گويا بر منوال حافظ ، معمول شد و سردستهء اين گونه ساقىنامه‌گويان اميدى تهرانى ( مقتول بسال 929 ) هجريست كه ساقىنامهء مستقلّ او زيبايى و دل‌انگيزى خاص دارد .\r\n\r\n","description":"","footnote":"","page_name":" 335 ","page_number":351},
  {"content":"\r\n\r\n\r\nاشعار دينى\r\nاز جملهء انواع ديگر شعر فارسى در قرن هفتم و هشتم اشعار دينى است كه سرودن آنها در ميان شاعران مسلمان و غيرمسلمان هر دو متداول بود . در بين سرايندگان مسلمان اين موضوع بيشتر مقصور بذكر مناقب اهل‌بيت و يا مراثى آنانست كه هم از آغاز اين دوره شروع بشيوع و رواج كرد .\r\nاين نكته را بايد بدانيم كه در قرن هفتم و هشتم همچنانكه پيش ازين گفته‌ايم « 1 » احترام وافى نسبت بهمهء ائمهء اثنى عشر در ميان علما و نويسندگان و شاعران سنّى مذهب خيلى بيشتر از دوره‌هاى پيشين ، و حتى در بعض موارد به وضع بىسابقه‌يى ، معمول شد و اين خود يكى از نتايج انقراض خلافت عباسى و غيررسمى شدن دين اسلام طى چندين سال در ايران و ضعف شديد اسلام و مسلمين على الخصوص اهل سنّت و پيشرفتهاى سياسى و اجتماعى شيعه است كه درين گيرودار هم از زمان پادشاهى هلاگو براى خود در تكاپوى قدرت و سيادت بودند . نتيجه آنست كه عده‌يى از شاعران اين عهد اعم از آنكه سنى باشند يا شيعه گاه داراى مراثيى براى اهل‌بيت هستند مانند سيف الدين محمّد فرغانى كه چنان كه در احوال او خواهيم ديد سنّى حنفى بود ولى در ديوان او قصيدهء مؤثريست دربارهء واقعهء كربلا و دعوت خلق بندبه و گريه و عزادارى « كشتهء كربلا » و « فرزند رسول » و « گوهر مرتضى » ، و او مدّعيست كه گريه درين ماتم مايهء « نزول غيث رحمت » و زدودن غبار « كدورت » از دلهاست « 2 » . بهرحال از شاعرانى كه در ذكر مناقب پيامبر و خاندان او و يا در رثاء آنان اشعارى سروده باشند درين دوره امامى هروى ، فخر الدين عراقى ، سيف الدّين فرغانى ، سلمان ساوجى ، خواجوى كرمانى ، سعيد هروى ، ابن - نصوح ، حسن متكلّم ، حسن كاشى ، معين جوينى و عدهء زيادى ديگر را ذكر مىكنيم كه در ضمن آثار آنان قصائدى در ذكر مناقب يا مراثى اهل‌بيت ديده مىشود و حتى\r\n\r\n\r\n","description":"","footnote":"\r\n( 1 ) - رجوع شود به همين مجلد ص 143 - 146\r\n( 2 ) - ديوان سيف فرغانى ، چاپ دانشگاه تهران بتصحيح نگارندهء اين اوراق ج 1 ص 176 - 177\r\n","page_name":" 336 ","page_number":352},
  {"content":"\r\n\r\nبعضى از آنان مانند حسن كاشى تنها بمدح و منقبت پيغمبر و خاندانش زبان مىگشايند و پيداست كه در قرن نهم و دهم بتدريج بر شمارهء اين گونه اشعار افزوده مىشود و چنان كه خواهيم ديد نظم منظومه‌هاى طولانى هم بوسيلهء شاعران شيعى مذهب آغاز مىگردد .\r\nدر قرن هفتم شاهد نهضتى از شاعران زرتشتى نيز هستيم كه بنظم مثنويهايى دربارهء مسائل دينى خود توجّه كرده‌اند و عجب آنست كه در قرون مقدّم ازينگونه آثار بدست نمىآوريم مگر آنچه تا اواخر قرن نهم ميلادى بخطّ و زبان پهلوى نوشته شده بود ، و يا آنچه در قرن چهارم هجرى از دقيقى دربارهء ظهور زردشت و پذيرفته شدن دين او و جنگهايى كه بر سر آيين بهى ميان ايرانيان و تورانيان رخ داده بود در دست داريم « 1 » .\r\nشايد يكى از علل مهم اين امر يعنى فقدان آثار دينى زرتشتيان از قرن پنجم تا قرن هفتم هجرى مواجه بودن « بهدينان » با تعصّب شديدى باشد كه گريبانگير مسلمانان در آن دو قرن بود چنان كه همين وضع هم از پايان قرن هفتم ببعد بر اثر تجديد قدرت اسلام در ايران از سر گرفته شد . در قرن هفتم چند منظومه از زرتشتيان در دست داريم كه قديمترين آنها « زراتشت‌نامه » است . دربارهء اين منظومه كه از جملهء قديمترين منظومهاى حماسى دينى به زبان فارسى است پيش ازين سخن گفته و يادآور شده‌ايم كه چنان كه از قديم باز مىگويند انتساب آن بزرتشت بهرام پژدوى كرمانى شاعر نيمهء دوم قرن هفتم هجرى درست نيست . منشاء اين اشتباه ابيات الحاقى زرتشت بهرام پژدو است كه وى بر نسخه‌يى كه در سال 676 هجرى براى خود استنساخ كرده بود ، افزود و ما درين باب در شرح حال « كيكاوس رازى » سخن خواهيم گفت . از پدر زرتشت بهرام پژدو يعنى بهرام پژدوى بيژن آبادى كرمانى منظومه‌يى باقى مانده است ببحر هزج مسدّس مقصور يا محذوف كه هم آن را « بهاريات بهرام پژدو » نوشته‌اند و آن چنان كه در شرح حال زرتشت بهرام خواهيم ديد بسال 626 يزدگردى ( - 654 هجرى ) اتمام پذيرفت . علّت تسميهء اين منظومه به « بهاريات » آنست كه در آن بعد از وصف بهار به لذّات زندگانى همراه با\r\n\r\n\r\n","description":"","footnote":"\r\n( 1 ) - مقصود هزار بيتى است كه فردوسى از نظم دقيقى در شاهنامهء خود آورد .\r\n","page_name":" 337 ","page_number":353},
  {"content":"\r\n\r\nپارسايى اشاره مىشود . پسر بهرام يعنى زرتشت منظومهء مشهورى دارد بنام « ارداويراف - نامه » كه دربارهء سير ارداىويراف از مقدسين زرتشتى است به يارى سروش در عوالم معنى . از اين بهرام پژدو منظومهء ديگرى كه آن هم مبتنى بر روايات مزديسنان است باقى مانده بنام « قصهء چنگرنگهاجه داناى هندى با زرتشت » كه ذكر آن هنگام مطالعه در احوال زرتشت بهرام خواهد آمد .\r\n\r\nاشعار مصنوع\r\nچنان كه مىدانيم در اواخر قرن ششم توجّه بساختن اشعار مصنوع و مخصوصا قصائدى همراه با صنايع شيوع يافت و بعضى از شاعران علاوه بر توجّه بايراد صنايع خاصّه انواع تشبيهات و استعارات و مجازها و ايهامها و التزامات دشوار و امثال اينها شروع بساختن قصائدى نمودند كه مشتمل بر صنعتهاى گوناگون على الخصوص صنايع لفظى باشد . از آن جمله جمال الدّين محمّد بن ابى بكر قوامى مطرّزى معاصر قزل ارسلان عثمان بن شمس الدّين ايلدگز ( 581 - 587 هجرى ) قصيدهء رائيّه در يكصد بيت متضمّن هشتاد و سه صنعت از صنايع بديعى بنام « بدايع الاسحار فى صنايع الاشعار » ساخته بود بدين مطلع :\r\n اى فلك را هواى قدر تو يار * وى ملك را ثناى صدر تو كار \r\nكه بعدها محمود بن عمر نجاتى نيشابورى از ادباى معروف نيمهء اول قرن هشتم هجرى شرحى بر آن نوشت « 1 » .\r\nاندكى بعد ، در اوايل قرن هفتم شاعرى ديگر يعنى سيّد قوام الدين ذو الفقار شيروانى پاى از قوامى مطرّزى فراتر نهاد و قصيده‌يى ساخت بدين مطلع :\r\n چمن شد از گل صد برگ تازه دلبروار * بهار يافت بهارى ز باد در گلزار \r\nمشتمل بر توشيحات و دواير كه از هر بيت چند مصراع و ابيات ملوّن در بحور مختلف بيرون مىآيد ، و ناقدان بعد ازو مدّعى شدند كه پيش از سيّد ذو الفقار ساختن قصائد مصنوع بر شيوهء او متداول نبود و حال آنكه چنين تصنّعات را پيش ازو حتّى در اوايل\r\n\r\n\r\n","description":"","footnote":"\r\n( 1 ) - رجوع شود به همين مجلد ص 297\r\n","page_name":" 338 ","page_number":354},
  {"content":"\r\n\r\nقرن ششم هجرى هم در آثار برخى از شاعران فارسى زبان ملاحظه مىكنيم و از آن جمله است در اشعار رشيدى سمرقندى كه شمس قيس قصيدهء زيرين او را :\r\n اى كف راد تو در جود به از ابر بهار * خلق را با كف تو ابر بهارى بچه كار \r\nبعنوان نمونهء صنعت توشيح ذكر كرده است كه از آن يك رباعى و يك قطعهء پنج بيتى و دو بيت ديگر ببحور و اوزان جديد مىتوان استخراج كرد . بنابراين كار قوامى مطرّزى و سيد ذو الفقار هيچيك در تاريخ ادب فارسى تازه نبود بلكه اين هر دو شاعر در صنعت از شعراى سلف چندان پيشتر افتادند كه هم آثارشان احتياج بشرح پيدا كرد و هم نامشان در صدر نام متصنّعان قرار گرفت ، اما كار بهمينجا ختم نشد زيرا چندى بعد از آنان سلمان ساوجى شاعر معروف قرن هشتم توسن طبع را در ميدان تصنّع بيش ازينها جولان داد و وى كه مىخواست از سيد ذو الفقار پيروى كند سعى كرد صنايع جديد ديگرى كه او نينديشيده بود در قصيدهء مصنوع خود بگنجاند . قصيدهء سلمان در مدح خواجه غياث الدين بن خواجه رشيد الدين فضل اللّه وزير سروده شده بود ، بمطلع ذيل :\r\n صفاى صفوت رويت بريخت آب بهار * هواى جنّت كويت ببيخت مشك تتار \r\nو البته او در قصايد ديگر خود نيز همواره بايراد صنايع توجه داشت ، خواه كم و خواه بسيار . ولى درين قصيده نزديك يكصد و بيست صنعت گنجانيد و آن را موشّح به چند قطعهء مصنوع نمود و بدايع گوناگون در آن به كار برد ، و ما درين باب در شرح احوال آن شاعر سخن خواهيم گفت .\r\nپيداست كه اشعار مصنوع درين عهد منحصر به همين مثالها نيست چنان كه از ميان شاعران اين دوره عده‌يى بساختن اشعار مصنوع اشتهار داشته‌اند و از آنان منتخباتى در جنگها و مجموعه‌هاى اشعار ذكر شده است و از آنجمله‌اند سراجى سگزى ، بدر جاجرمى ، فريد احول ، سعيد هروى ؛ و عدهء ديگرى كه نام و نمونهاى اشعار آنان مخصوصا در مونس الاحرار بتكرار آمده است و حاجت بذكر همهء آنان نيست و اين روش در قرون بعد نيز تا مدتى با قوّت تمام ادامه يافت .\r\n\r\n","description":"","footnote":"","page_name":" 339 ","page_number":355},
  {"content":"\r\n\r\n\r\nمادّه تاريخ\r\nاز قرن هفتم ببعد موضوع تازه‌يى در ادب فارسى شيوع يافت كه پيش ازين اگر هم در ادب فارسى بوده باشد ناچار رنگ و شكل ديگرى داشت ؛ و آن ذكر تاريخهايى است در قطعات كوتاه براى وقايع گوناگون اعم از جلوس يا فوت و قتل پادشاهى ؛ و يا مرگ و قتل امير و وزيرى ؛ و يا روز و ماه و سال وفات حكيمى و شاعرى و امثال اينها . معمولا شعرى كه از اين راه پديد آيد قطعه‌يى كوتاهست كه شاعر در آن ، و قطعا در يكى دو بيت اخير آن ، تاريخ مورد حاجت را ذكر مىكند و ابيات پيش از ذكر تاريخ را در حقيقت براى تمهيد مقدّمه مىآورد .\r\nگاه اين قطعات بسيار كوتاه و در دو بيت است و گاه هم ، كه بندرت اتفاق مىافتد ، شاعر در يك بيت مصراعى را بمنزلهء مقدمه و مصراع ديگر را براى ذكر تاريخ به كار مىبرد . معمولا مقدّمهء قطعاتى كه براى بيان تاريخ به كار مىرود صرف معرّفى و بيان وجوه اهميت يا وجهى از وجوه اهميّت كسى مىشود كه تاريخ براى واقعهء منسوب به دو ذكر گرديده است .\r\nاصطلاحا تاريخ‌گويى را بدين نحو در شعر « مادّه تاريخ‌سازى » مىنامند و ساختن مادّه تاريخ در قرون متأخر ادب فارسى هنرى بود از هنرها كه شاعر نمىبايست فاقد آن باشد .\r\nدر قرن هفتم و هشتم هجرى عده‌يى از شاعران فارسى زبان بساختن قطعاتى كه در بيان تواريخ مهم باشد توجّه كرده‌اند و به همين سبب مادّه تاريخهايى كه از قرن هفتم و هشتم باقى مانده كم نيست منتهى بايد در نظر داشت كه « مادّه تاريخ‌سازى » درين عهد هنوز به صورت كامل شده و تمامى كه در دوره‌هاى بعد مىبينيم نيست و عادة كوتاهتر از آنها نيز هست . آنچه از ماده تاريخهاى اين عهد باقى مانده به دو دسته تقسيم مىشود :\r\nاول : دسته‌يى كه در آنها بذكر تاريخ صريح يعنى اعداد اكتفا شده و بعبارت ديگر همچنانكه مورخى تاريخى را با ذكر روز و ماه و سال آورد شاعر نيز آن را به همين نسق ، گاه با تفصيل روز و ماه و سال آورده و گاه محل واقعه را نيز بر آن افزوده و گاهى فقط\r\n\r\n","description":"","footnote":"","page_name":" 340 ","page_number":356},
  {"content":"\r\n\r\nبذكر سال اكتفا نموده است . اين گونه ماده تاريخها از نوع ديگر قديمتر و معقول‌تر و ساختن آنها نيز آسانتر و تعداد آنها به نسبت با نوع ديگر بيشترست و به همين سبب ذكر همهء آنها درينجا نه ميسّر است و نه لازم ، و فقط بآوردن چند نمونه از آنها اكتفا مىشود :\r\nدر تاريخ وفات خواجه نصير الدين طوسى گفته‌اند :\r\n نصير ملّت و دين پادشاه كشور فضل * يگانه‌يى كه چو او مادر زمانه نزاد\r\nبسال ششصد و هفتاد و دو بذى الحجّة * بروز هيجدهم درگذشت در بغداد « 1 » \r\nو ابن يمين فريومدى دربارهء تاريخ وفات سلطان ابو سعيد بهادر خان چنين گفت :\r\n چون گذشت از سال هجرت هفتصد با سى و شش * از ربيع آخرين هم سيزده بگذشته بود\r\nدر قراباغ از سر سلطان عالم بو سعيد * دست تقدير الهى افسر شاهى ربود « 2 » \r\nو در قتل امير يساول حاكم خراسان در زمان ابو سعيد بهادر خان اين قطعه سروده شد :\r\n از هفصد و هفده دهم ماه محرّم * سال و مه و تاريخ نه نقصان نه زيادت\r\nشد مير يساول سحرى پيش اجل باز * بنهاد سر آنجا كه قضا بود و ارادت\r\nچرخ فلك آن را كه برافراخت برانداخت * اينست مر او را صفت و سيرت و عادت \r\nو امثال اينها ؛ و البته در صحائف آينده نيز گاهى ازينگونه قطعات بمناسبت نقل خواهد شد .\r\nدوم : دسته‌يى كه آنها را باختصاص « مادّه تاريخ » مىگوئيم ، قطعاتى هستند كه ذكر روزها و ماهها و سالها در آنها با حساب ابجدى آمده است و درين حساب حروف عربى بنظم ابجدى ( نه ابتثى ) از « يك » تا « هزار » شماره دارند و آوردن هريك از آنها بمنزلهء ايراد يك عدد است . مثلا « ادب مرد » از راست به چپ مساويست با : 1 + 4 + 2 + 40 + 200 + 4 ، و جمع آن ( 251 ) است . عادة شاعر در قطعهء خود بعد از ذكر\r\n\r\n\r\n","description":"","footnote":"\r\n( 1 ) - حبيب السير ج 3 ص 106\r\n( 2 ) - ديوان ابن يمين چاپ تهران 1318 ، ص 57\r\n","page_name":" 341 ","page_number":357},
  {"content":"\r\n\r\nمقدّمات براى بيان تاريخى كه مقصود اوست كلمه يا جمله‌يى از حروف مذكور ترتيب مىدهد و آن را بيشتر در پايان گفتار خود مىآورد ، و يا گاه بذكر حرفى از حروف ، اگر كافى باشد ، اكتفا مىكند . در اينجا براى نمونه بعضى از ماده تاريخها را كه در همين دوره ساخته شده مىآوريم و پيداست كه بعد ازين نيز بمناسبت نمونهايى ديگر مذكور خواهد افتاد :\r\nقطعهء ذيل در ذكر تاريخ فوت عطا ملك جوينى است :\r\n علاء دولت و دين آن وزيرى * كه حاكم بود اندر ملك بغداد\r\nچو مخفى گشت زير پردهء خاك * خفا از سال تاريخش خبر داد « 1 » . \r\nو « خفا » مساويست با 681 ( سنهء احدى و ثمانين و ستّمائه ) ؛ و قطعهء زيرين دربارهء تاريخ قتل سلطان احمد تكودارست :\r\n سپهر عدل تكودار مشترى ديدار * كه بود سرور خانان خطّهء ايران\r\nز دستبرد قضا پشت او شكست و ليك * نمود سال شكستن ظهور از لب خان « 2 » \r\nو « لب خان » مساويست با 683 ( سنهء ثلث و ثمانين و ستمائة ) . و اين قطعه را اديب عبد اللّه وصّاف الحضرة در قتل خواجه شمس الدين صاحبديوان سرود :\r\n خورشيد ملك صاحب ديوان شرق و غرب * آن كش زمانه چاكر و گردون مريد شد\r\nدر سال خ چو جيم بفا گشت متّصل * ز آن پس كه دور مدّت عمرش مديد شد\r\nوقت نماز ديگر اندر حد اهَر * روز دوشنبه چهارم شعبان شهيد شد « 3 » \r\nو « خ » ( 600 ) + « ج » ( 3 ) + « ف » ( 80 ) مساويست با 683 ( سنهء ثلث و ثمانين و ستّمائة ) . . .\r\nاز فوائد مهمّ اين مادّه تاريخها ثبت و حفظ دقيق تاريخها بوده و به همين سبب از\r\n\r\n\r\n","description":"","footnote":"\r\n( 1 ) - حبيب السير ج 3 ص 121\r\n( 2 ) - ايضا ص 124\r\n( 3 ) - تاريخ وصاف چاپ تهران ص 141 - 142\r\n","page_name":" 342 ","page_number":358},
  {"content":"\r\n\r\nآنها در كتب تاريخ و تذكره و ادب در قرنهاى اخير بسيار استفاده شده است .\r\n\r\nبدبينى\r\nاز مطالبى كه در شعر اين دوره قابل تأمل و مطالعه است اشتمال آنست بر بدبينى و ناخشنودى از اوضاع روزگار و ناپايدارى جهان و حكايت از فقر و ناكامى و پريشانحالى و گله از جور و ظلم و عدوان و نكبت ادب و دانش و خذلان اديبان و عالمان و شاعران و شكايت از كساد بازار شعر و هنر و اظهار عدم رضايت از تسلّط بىهنران و بدان و تأسّف بر انخذال هنرمندان و نيكان و امثال اين مطالب كه غالبا گويندگان را براى تشفّى قلبهاى دردناك خود و خوانندگان خود بدعوت خلق به ترك دنيا و ناديده گرفتن آن ، و ذكرى از گذران بودن همهء خوشيها و دردها و ظالميها و مظلوميها و كامها و ناكاميها و نظاير اين افكار و اقوال مىكشاند . اينها مطالب و مضمونهايى از اشعار فارسى است كه خصوصا از قرن ششم هجرى ، بعلل و جهاتى كه در جاى خود مذكور افتاده است ، رواج يافت و در قرن هفتم و هشتم به صورت حكايت از روزگار تيره‌يى درآمد كه پيش ازين بشناسانيدن آن تا آنجا كه امكان داشت همّت گماشته‌ايم .\r\nوضع سخت و دشوارى كه با حملهء مغول و تاتار آغاز شده و با جور و ظلم خانان و عمّال دورهء آنان و با خونريزيها و بىثباتى اوضاع در دورهء فترت بعد از ايلخانان ادامه يافته بود ، و زندگانى بىثبات و مقرون بوحشت و اضطرابى كه مردم پريشان‌حال آن روزگار داشته‌اند ، جز همين افكار تاريك و به غير از يأس و نوميدى و بىاعتنائى بجهان بىاعتبار ثمرى نمىداد و چنان دنياى آشفتهء بىسامان ناپايدار بىاعتبارى واقعا شايستهء دلبستگى نبود .\r\n\r\n","description":"","footnote":"","page_name":" 343 ","page_number":359},
  {"content":"\r\n\r\n\r\nبهرهء سوم شاعران پارسىگوى در دو قرن هفتم و هشتم\r\nشاعران پارسىگوى اين عهد نسبة بسيارند . عدّه‌يى از آنان بازماندگان دورانى هستند كه هنوز حملهء مغول بر ايران ، يا بر نواحى ولايات و محيطهاى تربيت آن شاعران ، صورت نگرفته بود ؛ و يا از كسانى كه اگرچه در دورهء مغول مىزيسته‌اند ولى محيط تربيت و زندگانى آنان دور از آسيب مغول قرار داشت ؛ دستهء سوم در عهد مغول و در دورهء غلبهء آن ملعونان در گوشه و كنار ايران تربيت شده و در دستگاه امارتهاى كوچك و يا در خدمت بعضى از خاندانهاى بزرگ رياست و وزارت و صدور و اشراف ايالات و ولايات مختلف اين عهد زندگانى كرده ، و يا در خانقاههاى متصوّفه زيردست مشايخ بزرگ ايران و خارج از ايران تربيت شده‌اند ؛ و آخرين دسته كسانى هستند كه در فترت بين حكومت ايلخانان و حملهء امير تيمور در خدمت ملوك الطّوائف ايران و نواحى مجاور اين كشور بسر مىبردند و در زمرهء همين گروهند تمام شاعران بزرگى كه در مراكز مهمّى از آسياى صغير يا از هندوستان گرد آمده و تحت رعايت شاهان و بزرگان آن نواحى از گزند وحشيان آسياى مركزى در امان مانده و بايجاد آثار بديعى كه مىشناسيم توفيق يافته بودند .\r\nشاعرانى كه به اين دسته‌هاى مختلف بستگى دارند همه معروف نيستند زيرا اوضاعى كه بعد از قرن هفتم و هشتم در ايران جارى بود فرصت پرداختن بدانان را باديبان و عالمان انگشت‌شمار دورانهاى بعد نمىداد . ولى از غالب آنان ديوانهايى بدست مانده\r\n\r\n","description":"","footnote":"","page_name":" 344 ","page_number":360},
  {"content":"\r\n\r\nو تقريبا از همگى آثارى در سفينه‌ها و جنگها باقيست و به همين سبب بر جويندهء محقّق است كه همهء آنان را تا آنجا كه وسايل كار اجازت مىدهد بشناسد و معرّفى كند و اگر ملاحظه مىكنيد كه شمارهء شاعرانى كه درين مجلّد ذكرى از آنان مىرود از حدّ معتاد درمىگذرد ، به همين دليل است كه گفته‌ام و اكتفا بذكر چند شاعر معدود چنان كه رسم مؤلّفان بوده ، درين محلّ درست نيست .\r\nو اينك آغاز مىكنيم بذكر هريك از آن شاعران و معرّفى نمونهايى از آثارشان :\r\n\r\n","description":"","footnote":"","page_name":" 345 ","page_number":361},
  {"content":"\r\n\r\n\r\n1 - ركن دعويدار « 1 »\r\nملك الشّعرا مولانا قاضى امام ركن الدين محمّد بن سعد بن هبة اللّه دعويدار قمى متخلّص به « دعوى » از افاضل شاعران ذو اللّسانين در اواخر قرن ششم و اوايل قرن هفتم هجرى و از معاصران اثير الدّين اومانى و كمال الدّين اسمعيل اصفهانيست .\r\nوى بسبب دانش وافر و خطّ خوش و مهارت در فتوى « 2 » و اشتغال به قضا در ميان اقران شهرت داشت و چنان كه در مقدمهء ديوانش ثبت شده « فضلى وافر حاصل كرده و خطّى بغايت خوب نوشته و بر نظم و نثر عربى و فارسى قدرتى تمام داشته . . . و با منصب قضا\r\n\r\n\r\n","description":"","footnote":"\r\n( 1 ) - دربارهء او رجوع شود به :\r\n* تذكرهء آتشكدهء آذر بتصحيح و تحشيهء آقاى دكتر سادات ناصرى ص 1250 - 1252\r\n* مجمع الفصحاء هدايت ج 1 ص 236\r\n* مخزن الغرائب نسخهء عكسى نگارنده از روى نسخهء بودليان\r\n* مرقوم پنجم كتاب سلم السموات ص 43 و 256\r\n* فهرست كتب خطى كتابخانهء آستان قدس رضوى ، جلد هفتم ( 2 ) تأليف آقاى احمد گلچين معانى ص 813\r\n* تاريخ نظم و نثر در ايران ، مرحوم سعيد نفيسى ، ص 172\r\n* مونس الاحرار فى دقايق الاشعار ، باهتمام مير صالح طبيبى صفحهء : لت ، 301 ، 307\r\n* تذكرهء خلاصة الاشعار تقى الدين كاشانى نسخهء خطى\r\n* تذكرهء عرفات العاشقين نسخهء خطى\r\n* فهرست نسخ فارسى كتابخانهء ملى پاريس ، بلوشه ، ج 3 ص 485\r\n* ديوان كمال الدين اسمعيل ( مقدمه و متن آن ) بتصحيح آقاى دكتر حسين بحر العلومى ، تهران 1348 شمسى .\r\n( 2 ) - درين‌باره گويد در قصيده‌يى كه بكمال الدين اسمعيل فرستاده بود :\r\n گرچه امروز در اسلام كسى نيست چو من * كه گشايد گره تنگ زپاى اشكال . . . \r\n","page_name":" 346 ","page_number":362},
  {"content":"\r\n\r\nمفتى بوده . . . » و صفت خطّ رايع او چنان كه در پايان اين مقال خواهيم آورد ، در قصيده‌يى كه كمال الدين اسمعيل به دو فرستاده آمده است .\r\nبدايت حال ركن الدين دعويدار در زادگاهش قم گذشت و او گويا ضمن تصدّى مقام شرعى خود در همان شهر بشاعرى و ستايشگرى بزرگان زمان قيام نموده و بمدح حكّام و صدور خاصه سلسلهء سادات قم و از آن ميان بستايش سيّد اجلّ امير يحيى الدين مرتضى قمى سرگرم شده و از آن خاندان جليل نيكوييها ديده بود و سپس چند گاهى حسام الدّوله اردشير بن حسن ( 567 - 602 ) آخرين پادشاه مقتدر باوندى را مدح مىگفت و بعد از زوال خاندان باوندى مدتى از عمر خويش را بمدح آخرين اتابك آذربايجان يعنى مظفر الدين اوزبك ، كه در سال 622 بدست سلطان جلال الدين منكبرنى برافتاد ، گذراند .\r\nآذر دربارهء قاضى ركن الدين دعويدار گفته است كه : « اصلش از دار المؤمنين مزبور ( يعنى قم ) است ، سلسلهء نسبش بسه پشت بدعويدار قمى مىرسد . بانواع فضايل آراسته و با كمال فضل خوب مىنوشته و در مراتب نظم و نثر عربى و فارسى ماهر بوده و در عهد سلاطين اتابكيه قصايد در مدح ايشان گفته و نظر بقابليّت ، منصب قضاى قم و نوشتن فتوى به او مقرّر بوده ، آخر در تبريز وفات يافت » و چنان كه گفتيم گويا بعد از ترك مدّاحى آل باوند بتبريز رفته و در آنجا ساكن شده و وفات يافته بود و تاريخ مرگ او را نبايد چندان ديرتر از اوايل عهد مغولان پنداشت .\r\nميان ركن الدين دعويدار و كمال الدين اسمعيل رابطهء ادبى وجود داشت و نوشته‌اند كه ركن الدين با اثير الدين اومانى شاعر معاصر خود نيز مكاتبه و مشاعره مىكرد . ركن - الدين قصيده‌يى لاميّه در سى و شش بيت در مدح كمال الدين سروده و به دو فرستاده بود « 1 » و\r\n\r\n\r\n","description":"","footnote":"\r\n( 1 ) - بدين مطلع :\r\n گر دگر بار قبولت بود اى باد شمال * پيش سلطان سخن خسرو اقليم مقال \r\nآقاى دكتر بحر العلومى تمام اين قصيده را در مقدمهء ديوان كمال الدين اسمعيل نقل كرده است\r\n","page_name":" 347 ","page_number":363},
  {"content":"\r\n\r\nكمال قصيده‌يى بر همان وزن و قافيت در پاسخ و ستايش وى خاصّه خطّ و شعر او ساخته و در آن گفته است :\r\n شاد باش اى بسخن قدوهء ارباب هنر * كه حرامست بجز بر قَلَمت سِحْرِ حلال\r\nگر تو « دعوى دارى » شعر تو معنىدارست * دعوىِ فضلِ ترا معنى يارست و همال\r\nدر نگارستان ديدى شكرستان مضمر * خطّ و معنىِّ ترا ديدم هم ز آن منوال . . .\r\nمنزل روح از آنست سَوادِ خَطِ تو * كه سَوادِ خَطِ تو از شب قدرست مثال\r\nقلمت مىكند احياى شب قدر از آن * همه كاميش بدادست خداى متعال\r\nگاه بر يك قدم استاده بود چون اوتاد * گاه در سجده همى گريد همچون ابدال\r\nلاجرم گشت روان آب ينابيعِ حِكَم * از زبان گهر افشان تو هنگام مقال . . . \r\nديوان قاضى ركن الدين را از سه چهار هزار تا ده هزار بيت نوشته‌اند ولى آنچه از منتخب ديوان فارسى و عربى او در ذيل شمارهء 4955 ضمن نسخ خطّى كتابخانهء آستان قدس رضوى مشهد موجودست بسه هزار و پانصد بيت بالغ مىشود و علاوه بر اين اشعارى ازو در تذكره‌ها و مجموعه‌هاى اشعار خاصه در مونس الاحرار مندرج و از آنها استادى و قدرت او در سرودن قصايد بشيوهء استادان پايان قرن ششم و آغاز قرن هفتم عراق آشكارست و اينك ابياتى از آنها :\r\n دوش آنزمان كانجم همى كردند ساز انجمن * دست قضا اين شمع زر برداشت ز اين سيمين لگن\r\nاين لعبتان خوش‌لقا ، در جلوه با زيب و بها * همچون ببستان از صبا روى عروسان چمن\r\nمن فارغ از هر نيك و بد حيران شده در كار خود * در وقت صبحى با خرد راندم ز هر جنسى سخن\r\nكاى نايب روح الامين وى خوش حريف به‌نشين * نالانم و اندوهگين درياب آخر كار من\r\nاز دست گردون خسته‌ام يكلحظه خوش ننشسته‌ام * كاو مىكند سرگشته‌ام پيوسته همچون خويشتن\r\nهرگز نبخشايد مرا در غم بفرسايد مرا * هر دم بيفزايد مرا اندوه جان و رنج تن\r\nبر بىهنر دارد نظر زيرا كه كم دارد هنر * هر روز با تيغ و سپر آرد به من برتاختن\r\nمىدارم از جورش فغان مىخواهم از مكرش امان * كم در مضيق امتحان هر روز دارد ممتحن\r\nدارم شكايت زو بسى كور است ميل هر خسى * ليكن چه غم دارد كسى كش چون تو باشد رايزن \r\n\r\n","description":"","footnote":"","page_name":" 348 ","page_number":364},
  {"content":"\r\n\r\n بنماى راه روشنم ترتيب ده يك مسكنم * تا رخت بيرون افگنم زين محنت آباد حزن\r\nاندر جواب آمد خرد گفت اين سخن كى درخورد * بر چون تويى اين بگذرد با اين همه ذهن و فطن\r\nآخر نه مردى عاقلى از چيست اين بىحاصلى * شايد كازينسان غافلى از درگه شاه زمن\r\nخورشيد شاهان عز دين اندر خور تاج و نگين * هم ملك و هم رايش متين هم خلق و هم خلقش حسن \r\n* *\r\n مه چو روى تو نباشد بجهان‌آرايى * سرو چون قدّ تو نَبْوَد بچمن‌پيرايى\r\nراستى را بسر چارسوى حسن و جمال * دلبرانند و ليكن نه بدين زيبايى\r\nو اين عجب نيست كه هم بر سر كوى غم عشق * عاشقانند وليكس نه بدين رسوايى\r\nچون قبا بندى و برقع بگشايى ز دو رخ * سرو و گل توبه كنند از كَشى و رعنايى\r\nپايه برتر كشم از چرخ و كنم جان قربان * گر تو بىتركش و قِربان ز درم بازآيى\r\nفرّخ آن زلف چو عنبر كه ز اقبال بيافت * اين‌كه بر سنبل خطّ تو كند لالايى\r\nحلقهء گوش ترا حلقه بگوشم كه ورا * هست با زلف و رخت زَهرهء پهلوسايى\r\nعارضت بود ، درآمد خط و خوشتر كردش * وه چه خوبست و خوش آن عارض و آن طغرايى\r\nخط مشكين تو درهم شده با شيرين لب * همچو عطّار نمايد ببرِ حلوايى\r\nزلف پرچين تو خَيْلِ خردم يغما كرد * و اين خطا نيست بنزديك بت يغمايى\r\nدهن تنگ ترا هست بخروار شكر * ميل خوبيش نگر و آن همه شكّر خايى\r\nعاشقان را رخ خوب تو چو گنجيست روان * ليك زلف تو به دو مىكند اژدرهايى\r\nطرفه‌تر اين همه خون ريختن نرگس تست * با همه سستى و بيمارى ناپروايى\r\nروى روشن سوى ديوار فراق آوردم * بگِل تيره چه خورشيد همىاندايى\r\nبربودى ز بتان گوى به نيكورويى * همچو از خلق جهان خواجه به نيكورايى\r\nصاحب و صدر رَبيب الدين كز فضل و كرم * عادت اوست چو خورشيد جهان‌آرايى \r\n* *\r\n\r\n","description":"","footnote":"","page_name":" 349 ","page_number":365},
  {"content":"\r\n\r\n اى چو ذرّه در بَرِ آن روى زيبا آفتاب * از حجاب سايهء زلف تو پيدا آفتاب\r\nهر كجا بُرقَع براندازد جمال طلعتت * از جهان افغان برآيد : اى دريغا آفتاب\r\nرحمتى كن پرده از رخ برميفگن زينهار * تا نگردد بعدِ چندين سال رسوا آفتاب\r\nگرچه نزديكى وصالت سخت دشوارست از آنك * آفتاب مائى و دورست ره تا آفتاب\r\nننگ مىدارى زنام من ، مكن كاين شرط نيست * ذرّه را دانى كه باشد نسبتى با آفتاب\r\nسايه از من وامگير آخر نه من خاك توام * سايه هرگز برگرفت از خاك جانا آفتاب\r\nسالها شد تا ببوى لعل و ياقوت لبت * رنگ مىآميزد اندر سنگ خارا آفتاب\r\nدوش بر گردون يكى بزمم نمود از ابتدا * بود صاحب مجلس اندر وى بعمدا آفتاب\r\nبر نواى عشق تو ناهيد مىزد اين غزل * و آنگه از بالا رَسيلى « 1 » كرد او را آفتاب\r\nاى مُحاكا « 2 » كرده روى دلكشت با آفتاب * در حجاب ابر پنهان ز آن مُحاكا آفتاب\r\nهر كجا بايد فروغ خرمن ماهِ رخت * خوشه‌چين زيبد چو ماه از مهر آنجا آفتاب\r\nچشم من چون آبدانى گشت از عكس رخت * بىگمان آب آورد بر چشم بينا آفتاب\r\nراز پنهان مرا كرد آشكارا روى تو * اى بسا رازا كه كردست آشكارا آفتاب\r\nدامنم از ديده دريا بار و لب خشك از نفس * منتظر تا تابدم ز آن روى زيبا آفتاب\r\nنور رويت از من مسكين چرا دارى دريغ * نوركى دارد دريغ از خشك و دريا آفتاب\r\nروى در ديوار هجر آورده‌ام از عاشقان * زينهار اى مه بتيره گل ميندا آفتاب\r\nخلق چون نور رخت بينند گويند اى عجب * اين يد بيضاست ياراى ملك يا آفتاب\r\nشه حسام دولت و دين اردشير بن حسن * كاين چنين از سايهء او گشت و الا آفتاب \r\n* *\r\n چو تازه كرد صبا رسم كهنه پيرايى * جهان پير ازو يافت عهد برنايى\r\nبفرّ ابر گهر ريز و باد عنبر بيز * به روى عالم بازآمدست زيبايى \r\n\r\n\r\n","description":"","footnote":"\r\n( 1 ) - رسيلى : هم‌آوازى ، و بمعنى شركت در مسابقه با كسى\r\n( 2 ) - محاكات : مشابه بودن و بهم ماننده شدن و با يكديگر سخن گفتن\r\n","page_name":" 350 ","page_number":366},
  {"content":"\r\n\r\n بهر طرف كه وزيد و بهر نفس كه بزد * نمود باد صبا معجز مسيحايى\r\nز چرب دستى « 1 » ابر و ز خرده كارى باد * نُوى گرفت ز سر عالم و مطرّايى\r\nچو آب روى بهار از گلست و چهرهء او * چرا كه در سر سرو است بادِ رعنايى\r\nمگر بدين سبب است اين‌چنين كه چندانى * كه در گلست دورويى دروست يكتايى\r\nببين كه صحن چمن را چو حُلّه كِلّه زدند * پى عروسى اين لعبتان صحرايى\r\nعروس مهد زمرّد گلست و غنچهء او * صبا مشاطه و اين لعبتان تماشايى\r\nبعينه از گل و بلبل ببين بباغ و چمن * جمال يوسفى و لابهء زليخايى\r\nكنون كه بلبل و گل هر دو در حجاب شدند * سزد كه اين غزل دلفريب بسرايى\r\nشبى كه غمكدهء عاشقان بيارايى * شبم چو روز كنى گر جمال بنمايى\r\nز شامْ بُرقَع بر روى مهر بندد چرخ * چو تو نقاب ز روى چو صبح بگشايى\r\nبنقد پيش كشت جان كنم اگر تا روز * به بنده خانهء چاكر شبى فرود آيى\r\nزبان بوصل بدادى كنون دريغ مدار * بوعده‌يى دو دروغ ار دهن بيالايى\r\nچو گل ز حسن سخن‌گوى نزوفا چون سرو * كه چون گلى بوفا گرچه سرو بالايى\r\nگل دورنگى كم كن حديث يك‌رنگى * كه همچو سرو ازين لاف باد پيمايى\r\nبكام خويش بپيروزى آيد از داور * هر آنكسى كه بداور شود بتنهايى\r\nمگر بهار جهان و بهار چهرهء تو * ز راى خواجه گرفتست عالم آرايى\r\nرفيع همّت دستور كافى آنكه شدست * كفايتش فلكى همّتش ثريّايى\r\nسپهر رفعت خورشيد روى كيوان راى * كه كرد رسم كيان زنده از نكورايى \r\n* *\r\n عشقت از آب آذر انگيزد * لطفت از خاك عنبر انگيزد\r\nرسن زلفِ سر بسر گرهت * از سهى سرو چنبر انگيزد\r\nعشق آن كيمياست كاز رخ و چشم * روز و شب نقره و زر انگيزد \r\n\r\n\r\n","description":"","footnote":"\r\n( 1 ) - چرب‌دستى : مهارت\r\n","page_name":" 351 ","page_number":367},
  {"content":"\r\n\r\n گَه ز مسجد كليسيا سازد * گَه كليسا ز منبر انگيزد\r\nگر لبت خون چشم ما بفزود * چه عجب خون ز شكر انگيزد\r\nدل تو سنگ و آهنست وليك * از دلم عشق آذر انگيزد\r\nكلك من چون دهان تست كزو * روز و شب دُرّ و گوهر انگيزد \r\n* *\r\n دلم بردى و دلدارى نكردى * غمم دادى و غمخوارى نكردى\r\nبسا زارى كه همچون زير كردم * تو جز آهنگ بيزارى نكردى\r\nصَدَم ره سوختى خرمن كه روزى * بجو سنگى وفادارى نكردى\r\nوفاداريت با من بود دعوى * چه با من جز وفادارى نكردى ؟ \r\n\r\n2 - سعيد هروى\r\nخواجه سعيد الدين هروى متخلّص به « سعيد » و معروف به « سعيد هروى » از شاعران نامدار قرن هفتم و هشتم هجريست . نام او را تقى الدين به صورتى كه آورده‌ايم و دولتشاه و آنها كه ازو استفاده كرده‌اند به صورت « سعيد هروى » نقل كرده‌اند « 1 » . در مونس الاحرار « 2 » نيز همين صورت اخير را با القابى از قبيل ملك الحكماء و ملك الحكماء و الشّعراء مىبينيم ليكن در مجمع الفصحا « 3 » نامش « سعد الدّين هروى » ذكر شده و شايد به همين\r\n\r\n\r\n","description":"","footnote":"\r\n( 1 ) - تذكرة الشعرا ص 174 ؛ هفت اقليم چاپ تهران ج 2 ص 146\r\n( 2 ) - چاپ تهران باهتمام آقاى مير صالح طبيبى ، 1337 شمسى ج 1 ص 261 ، 262 ، 342 ، 344 ، 351\r\n( 3 ) - ج 1 ص 248\r\n","page_name":" 352 ","page_number":368},
  {"content":"\r\n\r\nسبب باشد كه بعضى « 1 » نام او را « سعد الدين سعيد هروى » نوشته‌اند .\r\nوى در اوايل حال خود در خراسان بسر برده و در همانجا به تحصيل پرداخته و در شاعرى شهرت يافته و بقول تقى الدين در ماوراء النهر و خراسان اشتهار حاصل كرده بود .\r\nغالب تذكره‌نويسان او را « از اقران قاضى شمس الدين طبسى » دانسته « 2 » و اين قاضى شمس الدين طبسى همان شاعريست كه ازو در ذيل عنوان « شمس طبسى » در مجلد دوم از همين كتاب ( صفحهء 834 ببعد ) ياد كرده و در آنجا ديده‌ايم كه قاضىزاده بوده و عوفى ازو با عنوان الامام الاجل ياد كرده و دولتشاه گفته است كه « هرچند قاضىزادهء طبس است در دار السلطنهء هرات مسكن داشته » ؛ و نيز گفته‌ايم كه وفات او را در سال 624 يا 626 هجرى نوشته‌اند . درست است كه شمس طبسى در جوانى درگذشته ليكن با توجّه بسال وفات سعيد هروى كه تا بعد از عهد سلطان ابو سعيد بهادر ( م 736 ) زنده بوده است دشوارست كه وى از « اقران شمس » بوده باشد زيرا درين صورت مىبايست از يكصد و پنجاه شصت سال بيشتر عمر كند .\r\nعلّت بروز اين اشتباه دربارهء سعيد الدين هروى آنست كه بقول تقى الدين كاشى « افاضل روزگار و اعاظم آن ديار ( يعنى اصفهان چنان كه بعد ازين خواهيم ديد ) اشعار او را بر قصايد اقران وى مثل امامى هروى و قاضى شمس الدين طبسى ترجيح نهادند چنان كه پوربها كه از جملهء شاگردان اوست درين باب سخن به حد مبالغه رسانيده و از سر حدّ صدق درگذرانيده . » علّت اين مقايسه شباهتى است كه بين شيوهء سخن‌سرايى سعيد الدين هروى و شمس الدين طبسى وجود دارد و اينكه امامى و شمس را بعنوان اقران سعيد الدين هروى ذكر كرده‌اند بعلّت شباهت سخن آنانست نه بسبب همعصرى ايشان با يكديگر و همين كلمهء « اقران » درين مورد كافى بوده است بر اينكه صاحبان تراجم احوال با اطّلاعات اندك خود دربارهء زمان او دچار اشتباه شوند .\r\n\r\n\r\n","description":"","footnote":"\r\n( 1 ) - مرحوم سعيد نفيسى در كتاب تاريخ نظم و نثر در ايران ، تهران 1344 ص 175\r\n( 2 ) - مانند دولتشاه ص 174 و غيره\r\n","page_name":" 353 ","page_number":369},
  {"content":"\r\n\r\nظهور سعيد الدين هروى در شاعرى مصادف بود با عهد نيابت خواجه عزّ الدين طاهر مستوفى فريومدى در خراسان . سعيد اين خواجه را مدح گفته و قصايدى از او در ستايش اين بزرگ در دستست . خواجه عزّ الدين طاهر مستوفى فريومدى در عهد حكومت ارغون‌آقا مدتى نيابت او را در خراسان داشت و بعبارت ديگر وزير خراسان بود . اين ارغون‌آقا يا امير ارغون چنان كه مىدانيم در عهد اوگتاى قاآن از سال 641 تا سال 654 حاكم ايران از سر حدّ جيحون تا حدود فارس و گرجستان و بلاد روم بود . در سال 654 كه هولاگو در مأموريت خود بايران بطوس رسيد « امير ارغون و خواجه عزّ الدين طاهر كه نايبش بود هلاگو را طوى داد » « 1 » .\r\nتقى الدين كاشى دربارهء ارتباط سعيد هروى با دستگاه حكومتى عزّ الدين طاهر فريومدى چنين مىگويد : « در اوايل حال شاعرى كه بنيروى طبع وقّاد صاحب سخن گرديده بود و از لمعان جواهر اشعار در اطراف ماوراء النهر و خراسان اشتهار پيدا كرده ، خواجه عزّ الدين طاهر فريومدى كه در آن زمان از قبل هلاگو خان وزير خراسان بود او را تربيت كلى نمود و در تقديم لطايف رتبتى كه موجب افتخار او گردد ادّخار فرمود . از آن جمله منقولست كه يكبارى سعيد را بواسطهء اشغال ملكى و بازديد حاصل عشر ديوانى بنشابور ارسال داشت و سعيد در آنجا بر يكى از آدمىزادگان آنجا كه در حسن و ملاحت رشك غلمان بود و در خوبى سيرت بر سرآمدهء خوبان جهان ، مفتون شد . . . » بعد از آن مىگويد كه سعيد بعد از فوت خواجه طاهر فريومدى خراسان را ترك گفت .\r\nمىدانيم كه خواجه عزّ الدين طاهر تا پايان دورهء هلاگو به خدمت خود در خراسان باقى بود و در سال 663 كه اباقا خان بجاى هلاگو نشست خواجه طاهر را همچنان در وزارت خراسان باقى گذاشت « 2 » و بنابراين سعيد مدتها در خدمت اولين مربّى خود گذرانيده و بعد از آن از خراسان متوجه عراق شده در اصفهان سكونت گزيد و همانجا\r\n\r\n\r\n","description":"","footnote":"\r\n( 1 ) - حبيب السير چاپ تهران ج 3 ، 1333 شمسى ص 95\r\n( 2 ) - مجمل فصيحى حوادث سال 663\r\n","page_name":" 354 ","page_number":370},
  {"content":"\r\n\r\nتأهّل اختيار كرد و بدان شهر علاقه و ميلى وافر داشت چنان كه در اشعار خويش چند بار از آن ياد كرده و آن را بنيكى ستوده است .\r\nاز قصايد متعددى كه تقى الدين از سعيد هروى انتخاب و نقل كرده قسمتى در ستايش سلطان محمد خدابنده ( 703 - 716 ه . ) و وزيرانش رشيد الدين فضل اللّه و تاج الدين عليشاه است . علاوه برين سعيد پسر ارشد خواجه رشيد الدين فضل اللّه يعنى خواجه جلال الدين را كه سمت وزارت تيمورتاش پسر امير چوپان و استيفاى روم داشت ، ستايش كرد و نيز از ممدوحان او كه چند قصيده براى او ساخته شيخ على مقتول بسال 719 پسر امير ايرنجين و برادر قتلغشاه خاتون زوجهء ابو سعيدست ؛ و نيز نصرة الدين احمد بن اتابك يوسف شاه را كه از سال 695 تا سال 730 مقام اتابكى لرستان داشته است مدح كرد .\r\nسعيد الدين هروى بعد از مرگ اولجايتو محمد دوران سلطنت ابو سعيد بهادر ( 716 - 736 ه . ) را درك كرد و در عهد همين خانست كه در وفات يكى از بزرگان عهد يعنى خواجه نظام الدين اسحق بسال 717 با ذكر تاريخ وفاتش قصيديى رثائيه ساخته « 1 » و نيز در سال بعد بر مرگ رشيد الدين فضل اللّه ( مقتول بسال 718 ه ) مرثيه‌يى مؤثر سروده و بنابراين تا اين تاريخ زنده بوده است .\r\nهدايت وفات سعيد هروى را در سال 649 نوشته « 2 » و اين مسلما با آنچه در شرح حال سعيد ديده‌ايم منافى و بىترديد غلط است . مرحوم سعيد نفيسى « 3 » وفات سعيد را در سال 766 ضبط كرده است و نمىدانم كه مأخذش چه بود و بهرحال اين تاريخ براى فوت سعيد هروى مستبعد به نظر مىرسد . تقى الدين مىگويد كه وفاتش در سال احدى و\r\n\r\n\r\n","description":"","footnote":"\r\n( 1 ) - سادس ماه رجب در سال ذال و يا وزا - خواجه از دنيا بشد بادا بقاء خاندان ( مونس الاحرار ج 2 ص 821\r\n( 2 ) - مجمع الفصحا ج 1 ص 248\r\n( 3 ) - تاريخ نظم و نثر در ايران ، تهران 1344 ص 175\r\n","page_name":" 355 ","page_number":371},
  {"content":"\r\n\r\nاربعين و سبعمائه ( 741 هجرى ) اتفاق افتاده « و زياده و كم نيز گفته‌اند » ، و فعلا اين تاريخ را تا قول محقق‌ترى بدست نيايد بايد سال وفات سعيد بشمريم .\r\nسعيد هروى شيعى اثنى عشرى بود و چنان كه تقى الدين گفته « در مدايح و مناقب اهل بيت قصايد دارد » . ديوان قصايدش را كه تقى الدين ديده بود بده هزار بيت تخمين زد و قسمتى بزرگ از اشعارش در مونس الاحرار و نيز در كتاب خلاصة الاشعار نقل شده است و ازين مايه اشعار مىتوان دريافت كه او در قصيده‌سرايى مقتدر و در پيروى از قصيده‌گويان اواخر قرن ششم ماهر و توانا بود . لحن اشعار او بسخن شاعران پيش از مغول در خراسان كاملا نزديك و در حقيقت دنبالهء آنست . از شاگردان او بنابر اشارهء تذكره‌نويسان « پوربهاى جامى » سخنور معروف و هزّال قرن هفتم است و اگرچه دربارهء پوربها گفته‌اند كه او شاگرد ركن الدين قبايى بوده ليكن بهرحال مقارنت احوال او با سعيد هروى و شاگردى وى در خدمت آن استاد هر دو ممكن به نظر مىرسد . از اشعار اوست :\r\n اى داده حلاوت لب شيرين تو جان را * واى طعنه زده قامت تو سرو روان را\r\nتركان دو چشم تو كه مستان خرابند * از غمزه بهم بر زده اطراف جهان را\r\nتا تير زنند از مژه بر سينهء عُشّاق * تا گوش كشيدند ز ابروت كمان را\r\nدر سلسلهء عشوه كشيدست بيك بار * زلف تو دل مرد و زن و پير و جوان را\r\nگر باد به شهر آورد از زلف تو بويى * عطّار بصحرا فگند رخت دكان را\r\nشد بسته جگر خسته ز غم تا تو گشادى * چون گل ز لطافت بشكر خنده دهان را\r\nعقل از هوس بادهء لعل تو چنان شد * اى دوست ، كه در ديده كشد خاك رزان را\r\nجان از لب لعل تو بدان ساخت مفرّح * تا دفع كند ز اين دل پرخون خَفَقان را\r\nيك بوسه به صد جان لب شيرين تو مىداد * ما راه نهاديم بلعل تو زيان را\r\nگفتم كه بپوشم غم و سوداى تو ، نگذاشت * اشكم كه ز دل فاش كند راز نهان را\r\nشبها كنم از هجر تو در كوى تو فرياد * و از كبر نپرسى كه چه بودست فلان را \r\n\r\n","description":"","footnote":"","page_name":" 356 ","page_number":372},
  {"content":"\r\n\r\n بر گردن جانم غم هجران تو باريست * بردار ز روى دلم اين بار گران را\r\nتا از صدف طبع مرصّع كنم از دُر * چون لعل تو در مدح خداوند زبان را\r\nجمشيد زمان نصرة دين اعظم اتابك * كاز مدحت او فخر بود عقل و روان را \r\n* *\r\n از بوى مشك برد نسيم بهار دست * گويى زده است در سر زلف نگار دست\r\nدر پرده‌هاى قُمرى خوش كوفت سر و پاى * بر نغمه‌هاى بلبل خوش زد چنار دست\r\nگل در لحاف غنچه خزيدست و خفته خوش * بلبل ز شوق نعره زنان از هزار دست\r\nگيرم زبان سوسن آزاده فارغست * تا ارغوان ببرد بمى آشكار دست\r\nگل چون حريف نرگس رعناست ماندش * كاز جام باده باز كشد در خمار دست\r\nزلف بنفشه را چو سمن پيش خود كشيد * سنبل بطعنه گفتش اى بىوقار دست\r\nدى در چمن شدم بتماشاى گل و ليك * بر وصل او نيافتم از زخم خار دست\r\nديدم نگار خود را چون گل ميان باغ * برده بسوى جام مى خوشگوار دست\r\nچون نزد او رسيدم برجست و كاسه داشت * گفتم ، نگفتمت كه ازينها بدار دست\r\nنزديك ماه روزه چرا باده مىخورى * يكبارگى بفسق چنين بر ميار دست\r\nچون مى ز دست او نگرفتم بخشم گفت * تا كى ز پشت پاى ، طرب را بخار دست\r\nدشنام داد ، هيچ نگفتم ، دلير شد * ريشم گرفت ، گفتمش اى نابكار دست\r\nمعشوقه مست بود و زبردست و بنده را * روزى نبود نيز كه بوديش يار دست\r\nدر خاطرم نبود كه تا عيد مى خورم * چون جَور كرد داشتم از اختيار دست\r\nسرخوش به وصف آن بت رعنا درين غزل * چون پنجهء نگارين بردم به كار دست\r\nكاى بر سرم بمانده ز دست نگار دست * واى كرده آن نگار بخونم نگار دست\r\nهرگز نگار دست من و دست من نگار * نگرفت ، بد بود كه نگيرد نگار دست\r\nدستان خود به خون دل من نگار كن * و آنگه بهرچه راى تو باشد برآر دست\r\nجانا ز عاشقان تو گر هست فاضلى * گو در غزل بمدح تو زينسان بيار دست \r\n\r\n","description":"","footnote":"","page_name":" 357 ","page_number":373},
  {"content":"\r\n\r\n در وصف حسن صورت خوب تو جز مرا * كس را نداد خامهء معنى نگار دست\r\nبا آنكه در تموّج درياى عشق تو * هم شد ز دست كارم و هم شد ز كار دست\r\nزد ابر هم ز فتنهء طوفان چشم من * بهر امان بدان سرِ هر كوهسار دست\r\nشش پنج ضرب عشق تو در نرد دلبرى * داوم بهفت كرده و برده است چار دست\r\nشد بند ششدر غم تو مهرهء دلم * ورنه يكى نبردى ازين ده هزار دست\r\nاى يوسفى كه دست عروسان مصر حسن * همچون ترنج پيش تو با زخم كار دست\r\nآن موى نيست گويى مرغول سنبلست * و آن روى نيست گويى ماه چهاردست\r\nزلفت گرفته بودم عقلم بطعنه گفت * ديوانه را نترسد از زخم مار دست\r\nبنماى دُر بخنده و بفشان عبير زلف * وآنگه بهرچه راى تو باشد برآر دست\r\nامّا بعدل كوش مگر در كمر زنى * جوزا صفت به بندگى شهريار دست\r\nو الا نصير دولت و دين آنكه بازداشت * با عزم او سپهر برين از مدار دست \r\n* *\r\n چو چشم دلبر من مست و سرگران نرگس * به چشم شوخ برآمد ببوستان نرگس\r\nبيا و جان و جهان بين كه با چنين سر و شكل * ز غمزهء بت من مىدهد نشان نرگس\r\nنتيجه‌ييست از آن زلف پرشكن سنبل * نمونه‌ييست از آن چشم ناتوان نرگس\r\nبه ياد بادهء چون ارغوانِ لعل ويست * كه جام لاله نهادست بر دهان نرگس\r\nگمان نبود كسى را كه در زمانِ صِبا * كشد بدين سبكى ساغر گران نرگس\r\nمعاشران چمن چشم پر زرش ديدند * از آنكِ داشت زرِ عين در ميان نرگس\r\nبشوخ چشمى اگرچه نگاه داشت زرش * كه برنداشت زمانى نظر از آن نرگس\r\nولى در آخر مستى ز آستين بنداخت * درستهاى معيّن يگان يگان نرگس \r\n* *\r\n اى در دماغ عقل لبت را مزاج مى * اردىبهشت بىرخ تو بر دلم چو دى\r\nتا تو سخن نگفتى معلوم ما نشد * كآن قول باطل است كه معدوم نيست شَى \r\n\r\n","description":"","footnote":"","page_name":" 358 ","page_number":374},
  {"content":"\r\n\r\n ليلى نه‌اى و ليك فراوان دويده‌اند * مجنون صفت به ياد تو عُشّاق حَى بحَى\r\nبار دگر ز بىخردى اين دل ضعيف * در دست و پاى زلف تو افتاد واىِ وَى\r\nاز كبر و ناز روى مگردان ز دوستان * لقمان بگاه پند چنين گفت يا بُنَى\r\nبا عشق جانفزاى تو گفتم كه عقل من * بردى چنان كه طاقت ذو الرُّمَّه « 1 » عشق مَىّ\r\nگفتا كدام عقل ، كه بُرد ، اين چه افتراست * چون و چرا ز بهر چه معنى كجا و كى\r\nباد صبا به صورت تضمين ترا بگفت * خيز اى گرفته روى گل از عارض تو خَوى\r\nگشت از نسيم صبح چمن تازه روى ، خيز * تا باغ عمر تازه كنم از نسيم مى\r\nعيدست و نوبهار و خداوند ما امير * هات المدام قد طلع الفجر يا صبى\r\nكز شوق گل ز پردهء عشاق مىزنند * تركان ميرزادهء عادل يَلا يَلَى « 2 »\r\nقانون عدل شيخ على « 3 » كاز علوّ قدر * بر روى ماه لعل سمندش كشيد كَىّ \r\n* *\r\n ببرد روى نگارم ز ماه تابان گوى * دلم ربود سر زلف او چو چوگان گوى\r\nبتى كه گوى زنخدان او به يارى لب * ز لعل آب ببرد و ز آب حيوان گوى\r\nاگر سراسر ميدان سمنبران باشند * بدلبرى بربايد ز پيش ايشان گوى\r\nبيا نسيم صبا پيش آن نگارين شو * حديث درد دلم را به گوش « 4 » درمان گوى\r\nگرت هواست كه گل پيش تو فرو ريزد * به پيش او سخن از حسن روى جانان گوى\r\nورت رضاست كه سرو سهى ز جا برود * حكايت قَدِ رعناى آن گلستان گوى\r\nهم آن زمان كه من اين با صبا همى گفتم * درآمد از درم آن عيب‌جوى بهتان گوى \r\n\r\n\r\n","description":"","footnote":"\r\n( 1 ) - ذو الرمه غيلان بن عقبه شاعر عرب كه معشوقش ميه بود\r\n( 2 ) - يلايلا : كلمهء امر يعنى بيا بيا\r\n( 3 ) - مقصود شيخ على پسر امير ايرنجين و برادر قتلغشاه خاتون زوجهء ابو سعيد بهادر است كه در سال 719 بامر ابو سيد بهادر بقتل رسيد\r\n( 4 ) - خ : به پيش\r\n","page_name":" 359 ","page_number":375},
  {"content":"\r\n\r\n چو ديدمش بسر زلف همچو چوگانى * فتاد در قدم او سرم چو غلطان گوى\r\nبگفتمش كه مرا بوسه‌يى نخواهى داد ؟ * بغمزه گفت كه اى خيره ديده پنهان گوى\r\nبگفتمش كه سر زلف تو ربود دلم * بخنده گفت كه اى مردك پريشان گوى\r\nجواب دادم و گفتم كه اى نگار ظريف * اگرچه جان جهانى سخن بسامان گوى\r\nمن آن كسم كه كسى با من اين سخن گويد * كه برده‌ام بسخن از همه خراسان گوى\r\nز شاعران منم امروز در بسيط زمين * كه برده‌ام بفصاحت ز جمله اقران گوى\r\nخيال‌پرور و ايهام‌گوى و دورانديش * لطيفه‌ساز و صناعت‌نماى و آسان گوى\r\nچنين كه بر گل رويت همى سرايانم * مرا مگوى كه شاعر هزاردستان گوى\r\nكسى كه وى بَرِ قاضى بفضل دعوى كرد * كجا شدست بيا گو بنظم برهان گوى\r\nاگر نكرد ز دعوى رجوع گو پيش آى * ثناى صدر صدور جهان ازينسان گوى\r\nستوده عزّ دول آنكه در جهان كمال * ببرد ذات شريفش ز نوع انسان گوى\r\nجهان معدلت وجود طاهر آن كز فضل * بصولجان هنر مىبرد بپايان گوى\r\nز كاينات برون برد گوى رفعت از آن * كه هست منطقه چوگان او و كيوان گوى \r\n* *\r\n قومى كه واقفند بر اسرار دلبرى * انصاف مىدهند كه بس خوب و دلبرى\r\nدر هر نفس بغمزهء خونريز مىكنى * چندين هزار سوخته از جان و دل برى\r\nدل مىبرى و مىشكنى در كمند زلف * هرگز كسى نديده ازينگونه دلبرى\r\nخورشيد كيست در همه عالم كه او زند * با طلعت چو ماه تو لاف برابرى\r\nيا سرو خود كدام و كه باشد كه او كند * با قدّ دلفريب تو دعوىّ همسرى\r\nهركس كه جست وصل تو گويد به ترك سر * زيرا كه نيست عشق رخت كار سرسرى\r\nاى ماه دلرباى ستمكار بىوفا * بگذار جور و رنه ز دست تو داورى\r\nسوى جناب خسرو عادل برم كه اوست * قانون عدل و قاعدهء دادگسترى\r\nخورشيد عدل شيخ على آنكه مىكند * با اوج چرخ سدّهء جاهش برابرى \r\n* *\r\n\r\n","description":"","footnote":"","page_name":" 360 ","page_number":376},
  {"content":"\r\n\r\n عشقت نه سرسريست كه از دل بدر شود * مهرت نه عارضيست كه جاى دگر شود\r\nعشق تو در درونم و مهر تو در دلم * با شير اندرآمد و با جان بدر شود\r\nدرديست درد عشق كه اندر علاج آن * هر چند سعى بيش نمايى بتر شود\r\nاينك يكى منم كه درين شهر هر شبى * فرياد من ز ذُروهء افلاك بر شود\r\nبا آنكه گر سرشك فشانم بزنده رود * كِشت عراق جمله بيك روز تر شود\r\nروزى بخرج غم نكند اشك من وفا * گر دستگير ديده نه خون جگر شود\r\nتلخست پاسخ تو و ليكن مرا چه غم * با دست ، بگذرد بلبانت شكر شود\r\nمنّت خداى را كه دل من نه زلف تست * تا هر نفس ببادى زير و زبر شود\r\nنتوان شناخت موى ميانت ز موى زلف * گاهى كه همچو حلقه بگردت كمر شود\r\nياد لب تو گر برود بر زبان كلك * گردد مداد شهد و قلم نيشكر شود\r\nگل مشك ريز باشد اگر بوى زلف تو * يكشب بلطف همره باد سحر شود\r\nدى در ميان زلف بديدم رخ نگار * بر هيأتى كه عقده محيط قمر شود\r\nگفتم كه ابتدا كنم از بوسه ؟ گفت نه * بگذار تا كه ماه ز عقرب بدر شود\r\nگفتم كه چند گونه به پيشت بيان كنم * گر ميل خاطر تو بفضل و هنر شود\r\nگفت اين چه عادتست كه هر روز تا بشب * از هرزه گفتن تو مرا دردسر شود\r\nفضل و هنر بتحفهء معشوق مىبرى * خود مردكَى بود كه بدينگونه خر شود\r\nزر باشد آنكه كار تو چون زر كند ولى * اين هم بطالع تو همانا اگر شود\r\nاحوال بىتوايى بنده برين نسق * چندان بود كه صدر جهان را خبر شود\r\nجان جهان جهانِ كرم مير عزّ دين * كز بندگيش كار فلك معتبر شود . . . \r\n* *\r\n اينها كه روى خوب ترا نيك ديده‌اند * بر جمله دلبران جهانت گزيده‌اند\r\nمرغان نازنين كه برين سبز گلشن‌اند * يك سر ز آشيانهء حسنت پريده‌اند\r\nشد ناف آهوانِ ختا پر ز مشك ناب * گويى كه در حوالى زلفت چريده‌اند \r\n\r\n","description":"","footnote":"","page_name":" 361 ","page_number":377},
  {"content":"\r\n\r\n سر تا بپاى تو همه مقبول طبع ماست * گويى براى خاطر مات آفريده‌اند\r\nمقصود از وجود ندانسته‌اند چيست * آن غافلان كه بىرخ تو آرميده‌اند\r\nچشمان مست و غمزهء شوخت سعيد را * از نام و ننگ و علم و خرد واخريده‌اند \r\n* *\r\n دى گفت دلم بناتوانى و غمش * من عهده نمىكنم تو دانى و غمش\r\nفردا من و عقل و صبر و دين كوچ كنيم * تو عاجز و بيچاره بمانى و غمش \r\n\r\n3 - سراجى سگزى\r\nمصارع الشّعرا سيّد سراج الدين سگزى متخلص به سراجى و مشهور به « سيّد سراجى » از شاعران تواناى پارسىگوى در قرن هفتم هجريست . از شرح احوال او در تذكره‌ها اطلاعات وافى بدست نمىآيد و آنچه در تذكره‌هايى از قبيل خلاصة الاشعار تقى الدين كاشى و در صحف ابراهيم و مجمع الفصحاء هدايت آمده حاوى اطلاعات مبهم و گاه غلط است و بر رويهم اطلاعات تقى الدين ، صرف‌نظر از بعضى اشتباهات ، در بارهء او مشروحتر و غالبا صحيح‌تر است و اگر آنها را با اطلاعاتى كه از اشعارش برمىآيد همراه كنيم دوران حيات او نسبة روشن مىشود .\r\nنام او در اشعارش سراج ( مخفف سراج الدين ) آمده « 1 » و تخلص شعرى او سراجى است « 2 » و اين نام و تخلص بارها در اشعارش تكرار شده است . نسبتش بخاندان طهارت\r\n\r\n\r\n","description":"","footnote":"\r\n( 1 ) -\r\n نيست در عالم بجز مدح تو تصنيف سراج * ز آنكه در عالم ز مدح تست تعريف سراج\r\nاز پى عيدى اشارت كن بتشريف سراج * تا جزا يا بى ز جنت خلعت خير الشباب\r\nنظم بنده سراج در وصفت * گوى برده ز نظم خاقانى \r\n( 2 ) -\r\n منزها صمدا زلت سراجى را * ببخش و امن ده او را ز احتراق حرق\r\nليك هشدار كه چون باده بابهام رسد * نكند طبع تو تشريف سراجى مبهم \r\n","page_name":" 362 ","page_number":378},
  {"content":"\r\n\r\nنيز از سخن او ظاهرست و او سيّد حسينى نسب بود « 1 » .\r\nدربارهء منشاء او تقى الدين نوشته است كه : « اصل او از كُج و مكرانست ، و بعضى گويند از بلخست ليكن در مكران ساكن و متأهّل بوده و جمعى او را نيشابورى مىدانند و مولدش از قريهء سگزآباد نيشابور مىگويند و لهذا بسراجى سگزى مشهورست اما قول اول اصحّست و سراجى بلخى غير از سراجى مكرانيست و اقدمست چنانچه از اشعار ايشان بر اهل تتبّع اين معنى ظاهرست » . هدايت نيز « 2 » دربارهء او بغلط و اشتباهست چنان كه سراجى خراسانى را غير ازو دانسته ولى ممدوح سراجى خراسانى را خسرو ملك يعنى ممدوح همين سراجى سگزى شمرده و ممدوح سراجى سگزى را بنام نصرة الدين آورده كه همان ابو الخطاب خسرو ملك مذكورست و آن‌قدر از اشعار كه بسراجى خراسانى نسبت داده از اشعار مصنوعيست كه در ديوان سراجى سگزى ملاحظه مىكنيم و بنابراين تنها تفاوت دو سراجى مذكور در مجمع الفصحا آنست كه آن را كه سراجى خراسانى دانسته بنام « جمال الدين محمد بن على » نام برده و از آن ديگرى جز تحت عنوان « سراج الدين سگزى » ذكرى نكرده است . دربارهء سراج الدين بلخى در صحف ابراهيم چنين مىبينيم :\r\n« سراج الدين بلخى ظهورش به زمان سلجوقيان بود و بدرگاه خوارزمشاه اعتبارى داشته از قدماء شعرا بوده اشعارش كمياب اما افكار او در سفاين با اشعار سيد سراجى سگزى مختلط يافته مىشود » . بدين ترتيب آن سراجى بلخى كه هدايت مىگويد شايد همين سراجى بلخى باشد و اطلاع ما دربارهء او همينست كه در صحف ابراهيم آمده و بهرحال شاعرى ديگر غير از سراجى سگزى بوده و بدين ترتيب اينكه بعضى اصل سراجى سگزى را از\r\n\r\n\r\n","description":"","footnote":"\r\n( 1 ) -\r\n داند جهان كه نسبت ذاتم پيمبريست * نوباوهء وجود من از باغ حيدريست\r\nخداوند سراجى آنكه دارد * ز نسل مرتضى اصل طهارت\r\nبنده را در حق خويشى دو حق واجب دان * حق همشهرى و ديگر حق آل ياسين\r\nچون حسينى نسبتم اينك نظر بر من فگن * اى حسن خلق محمد نام حيدر انتساب \r\n( 2 ) - مجمع الفصحا ج 1 ص 245\r\n","page_name":" 363 ","page_number":379},
  {"content":"\r\n\r\nبلخ دانسته‌اند بسبب اشتباه اوست با همين سراجى بلخى و اصل سيد سراج الدين سگزى از بلخ نبوده است .\r\nاما اينكه بعضى او را از اهل كج « 1 » و مكران دانسته‌اند و تقى الدين هم اين قول را پذيرفته ، بدين سبب است كه سيد سراج الدين سگزى سالهاى متمادى از زندگانى خود را در مكران و در جوار طوايف كوچ گذرانيده و بمدح امرا و رجال آن سامان اختصاص داشته است ولى خلاف آنچه تقى الدين آورده او اهل كوچ و مكران نبوده است و درين‌باره البته بعد ازين سخن خواهيم گفت .\r\nپس مىماند انتساب او به سگزآباد نيشابور چنان كه تقى الدّين آن را از قوال ديگران نقل كرده و در صحف ابراهيم هم همين سخن تكرار شده است و اين قول تنها قولى است كه دربارهء منشأ و مولد سيد سراج الدين سگزى درست به نظر مىآيد زيرا او در اشعار خويش بارها و بصورتهاى گوناگون گفته كه از اهل خراسان بوده است . سيّد سراج خراسانيان را همشهرى خويش مىناميده و همواره در آرزوى خراسان بسر مىبرده است « 2 » .\r\nاما مسكن و مأواى سيّد در مكران بوده چنان كه چندين بار در اشعار خود بسكونت\r\n\r\n\r\n","description":"","footnote":"\r\n( 1 ) - كج از « كوچ » است كه بصورتهاى ديگر از قبيل كفج و قفص ( هر دو بضم اول ) هم ديده شده و نام طايفه‌يى در جوار طوايف بلوچ بود .\r\n( 2 ) - :\r\n اى سراجى آنكه اندر راه توحيد خداى * مىنمايد هر زمانى معجز و برهان تويى\r\nگوهر نظم تو بر خاك خراسان طعنه زد * شايد ار در كنج گنج كفج و در مكران تويى \r\n*\r\n با خرد دوش ازين وصف سخن مىگفتم * كاين چنين كس كه بود نيك برانديش و ببين\r\nگفت همشرى تو فخر خراسان به نسب * صدر خورشيد شرف چرخ مكان خواجه تكين . . \r\n*\r\n اى تو اللّه الصمد كن مر سراجى را بنزع * با شهادت همره جان قل هو اللّه احد\r\nگر بمكرانش بميرانى چنان كن تا دمد * سوى خاكش از خراسان قل هو اللّه احد . . . \r\n","page_name":" 364 ","page_number":380},
  {"content":"\r\n\r\nدر مكران و كفج ( - كوچ ) اشاره كرده است « 1 » و علاوه بر اين چند گاهى به قصد انتجاع در هندوستان خاصّه در دهلى نيز بسر برده بود « 2 » .\r\nپس سيّد سراج الدين سراجى سگزى از اهل سگزآباد نيشابور و سيّدى حسينى نسب بود . و او غير از سراجى بلخى كه ذكرش در سطور پيشين گذشته و نيز غير از سراج قمرى است كه شرح احوالش جداگانه ذكر شده و غير از چند شاعر ديگريست كه بنام سراج يا سراجى در تذكره‌هاى مفصل بنام آنان بازمىخوريم .\r\nمرحوم سعيد نفيسى به دو « سيّد سراج الدين سراجى سگزى » قائل شده كه يكى در قرن هفتم و ديگرى در قرن هشتم مىزيسته ، يكى را مدّاح شمس الدين التتمش ( م 633 ه ) و ديگرى را مداح ناصر الدين محمود تغلقى ( م 797 ) دانسته است . تصور آن مرحوم مغفور ظاهرا بر اثر اشتباه در تطبيق نام ممدوحان سراجى سگزى بر پادشاهان معروف و مذكور در متون تاريخ بوده است و در نتيجهء همين لغزش است كه آن استاد فقيد عزيز نظام الدّين محمد جنيدى را كه خود و پسرش هر دو از ممدوحان سراج الدين سگزى\r\n\r\n\r\n","description":"","footnote":"\r\n( 1 ) - در مدح ممدوح خود گفت :\r\n مصطفا خلقى خداوندا سراجى در صفت * جان فشانى مر مديحت را چو حسان در رسيد\r\nفخر بر مكران نمود اندر هواى خدمتت * گرچه اصل پاكش از خاك خراسان در رسيد \r\n*\r\n خسروا بنده سراجى مدح گويان بنده‌وار * پيش تو از بارگاه شاه مكران مىرسد \r\n*\r\n اى عجب مكران مگر بغداد ثانى شد ز فخر * شه در آنجا از مروت يحيى بن جعفرش\r\nنى غلط گفتم كه مكران چون خراسان شد به قدر * شه بمكران در چنان چون در خراسان سنجرش \r\n( 2 ) - :\r\n چه گفت گفت كه اى چون زمانه بد پيوند * چه راند راند كه اى چون ستاره دورنشين\r\nچرا گزيدى راه دراز و رنج سفر * چرا نباشى با من بيك قرار مكين\r\nخجسته شهر چو دهلى و دلرباى چو من * كه كرد هجر بهنگام وصل يار گزين \r\n","page_name":" 365 ","page_number":381},
  {"content":"\r\n\r\nبوده‌اند ، يك بار وزير شمس الدين التتمش و بعد از يكصد و شصت و اندى سال وزير محمود شاه تغلقى دانسته است « 1 » .\r\nعلت اساسى اينهمه خلطها و اشتباهها آنست كه ممدوح اصلى و اساسى سراج الدين سگزى يعنى سلطان تاج الدين ابو المكارم پادشاه مكران و برادرش نصرت الدين ابو الخطاب بن خسرو بن حسن و قطب الدين سلطان شاه بن تاج الدين ابو المكارم و ناصر الدين محمد بن سلطان شمس الدين التتمش نشناخته و او را بسبب عدم اطلاع از احوالش از دورهء غزنويان تا عهد سلاطين نيمروز ( آل خلف ) در سيستان و سپس تا عهد محمد بن تغلق و امثال اينها كشانيده و در ادوار تاريخى بالا و پايين برده‌اند درحالىكه مسلما سراج الدين سگزى در قرن هفتم مىزيسته و هم از آغاز آن قرن در كار خود شهرت و بدربار امراى محلى جنوب شرقى ايران و ناحيهء سند اختصاص داشته است و بىترديد دوران حياتش از قرن هفتم تجاوز نكرده و به هيچ روى بسدهء هشتم هجرى نكشيده است .\r\nدر قصيده‌يى كه در ستايش سلطان نصرة الدين ابو الخطّاب خسرو مكران ساخته اشاره‌يى صريح دارد به شعبان سال 609 هجرى و او درين تاريخ در خدمت امير مذكور در مكران بسر مىبرده است . مىگويد :\r\n ماه فروردين درآمد روز نوروز قديم * سال هجرت خى و طى بر حكم احكام حكيم\r\nبيست و سه از ماه كانون در شمار روميان * بيست و هفت از ماه شعبان بر حساب مستقيم\r\nشد علامات زمستان سرنگون چون برفراشت * مُنهىِ دَور فلك راياتِ نوروز قديم \r\nپس اين قصيده در بيست و هفتم شعبان سال خى و طى ( - 609 ) سروده شده و روشنترين تاريخى است كه مىتوانيم راجع بعهد شاعر بدست آوريم .\r\nبعد ازين تاريخ صريح بتاريخ روشن ديگرى در قصايد سراجى سگزى بازمىخوريم\r\n\r\n\r\n","description":"","footnote":"\r\n( 1 ) - دربارهء اين هر دو « سيد سراج الدين سگزى » رجوع شود به « تاريخ نظم و نثر در ايران » ص 172 و ص 222 - 223\r\n","page_name":" 366 ","page_number":382},
  {"content":"\r\n\r\nو آن سال 628 هجرى يعنى سالى است كه سراجى به زيارت كعبه و مرقد مطهّر رسول اكرم توفيق يافته و در جوار آن بارگاه معظّم قصيده‌يى غرّا با رديف « مصطفا » ساخته و در آن چنين گفته است :\r\n گفتم اين غرّا قصيده هركه برخواند تمام * شادمان گردد چو باشد دوستدار مصطفا\r\nسال بر تاريخ خا و كاف و حا با آن بهم * شد تمام اين خوش قصيده در مزار مصطفا \r\nو معلوم مىشود نوزده سال بعد از ساختن قصيدهء پيشين سراجى باداى فريضهء دينى خود رفته بود و چنين به نظر مىآيد كه قصيدهء نخستين مربوط بعهد جوانى او بوده باشد .\r\nوسيلهء ديگرى كه براى تعيين زمان حيات سراجى سگزى داريم قصايدى است كه او در ستايش وزير دانشمند مشهور نظام الملك قوام الدين محمد جنيدى پرداخته است .\r\nسراجى سگزى در خدمت اين وزير ، كه او را « بزرگ آل جنيد » و « وزير سلطان مشرق » مىخواند ، وظيفه و راتبه داشته و از عنايات وى برخوردار بوده است .\r\nاين وزير فاضل و ادب‌پرور كه در دستگاه سلاطين مملوك هند بسر مىبرده يعنى نظام الملك قوام الدين جنيدى وزير شمس الدين التتمش ( متوفى بسال 633 هجرى ) همانست كه محمد عوفى در سال 630 جوامع الحكايات را بنام او نوشته بود .\r\nپيش ازين وزير ؛ سراجى سگزى دو وزير ديگر از وزراى سلاطين مملوك هند را مدح كرده و از آن دو يكى عين الملك فخر الدين ابو محمد شرف الملك وزير ناصر الدين قباجه و ديگر فخر الدين حسين بن ابى بكر محمد الاشعرى وزير ديگر يا كاتب آن پادشاه بود « 1 » . اين ناصر الدين قباجه چنان كه مىدانيم در سال 625 هجرى خود را در آب سند غرق كرد و در همان حال وزير او فرزند ناصر الدين را به شمس الدين التتمش تسليم كرد و خود به خدمت آن پادشاه آمد .\r\nاين قرائن براى ما كافيست كه نخستين سالهاى قرن هفتم را آغاز دوران شاعرى\r\n\r\n\r\n","description":"","footnote":"\r\n( 1 ) - در آغاز چچ‌نامه نام اين هر دو بزرگ بتفصيل آمده است ، رجوع كنيد به آن كتاب چاپ دهلى سال 1939 ميلادى .\r\n","page_name":" 367 ","page_number":383},
  {"content":"\r\n\r\nو مدّاحى سراجى سگزى بدانيم ولى بايد به اين نكته توجه داشته باشيم كه مدح وزراء مذكور دليل آن نيست كه ، چنان كه برخى پنداشته‌اند « 1 » ، سراجى سگزى را مدّاح شمس الدين التتمش بپنداريم زيرا در سراسر ديوان جز يك بار اشاره‌يى بشمس الدين التتمش نيست و او در مدت اقامت كوتاهش در دهلى بمدح وزرا و كتّاب و رجال دستگاه مماليك غورى هند اكتفا مىكرد و يا شايد از اقامتگاه دائم خود مكران هم مدايحى براى آنان مىفرستاد زيرا گاهى بدورى خود از خدمت آنان اشاراتى در آن مدايح دارد .\r\nدر باب بدايت حالش تقى الدين گويد « سيّد سراجى در خراسان تحصيل نموده و در همانجا نشو و نما يافته و در بعض علوم رياضى وقوفى تمام داشته » . اين سخن با آنچه از گفتار سراجى سگزى كه دربارهء خود آورده است ، همسازست و چنان كه از اشعار او هويداست وى در ادب فارسى و عربى و در علوم ديگرى از قبيل حكمت و نجوم و برخى ديگر از دانشها دست داشته است « 2 » و قاعدة هم بايد اين دانشها و آداب را در شهر و ديار خود كه همواره از مراكز علم بوده است ، فراگرفته باشد .\r\nبعد ازين روزگار يعنى درست در نخستين سالهاى قرن هفتم بود كه سراجى در جست‌وجوى ممدوحانى براى اعاشه و استفاده از هنر شاعرى خود برآمد . تقى الدين درين باب گويد كه سراجى « در زمان دولت ملك فخر الدين كرت از هرات بجانب\r\n\r\n\r\n","description":"","footnote":"\r\n( 1 ) - مرحوم سعيد نفيسى در تاريخ نظم و نثر در ايران ص 172\r\n( 2 ) - :\r\n هم منجم هم حكيم و هم مرمل هم اديب * و آنگهى از خاندان مذكور اقران در جهان\r\nخداوندا سراجى آنكه دارد * ز نسل مرتضى اصل طهارت\r\nز فضل و دانش و علم و معانى * بمدح مهتران دارد بصارت\r\nاگر خواهد سراى فضل و دانش * ز تير چرخ بستاند اجارت\r\nبندهء داعى سراجى سيدى از خاندان * با نصيب وافرست اندر هنر من كل باب\r\nدر مقام شاعرى سر دفترست و در نجوم * بر عطارد خنده سازد در مقامات حساب\r\nچون حسينى نسبتم اينك نظر به روى فگن * اى حسن خلق محمد نام حيدر انتساب \r\n","page_name":" 368 ","page_number":384},
  {"content":"\r\n\r\nهند و سند افتاد » ولى اين سخن درست نيست زيرا مىدانيم كه ملك فخر الدين كرت در سال 706 درگذشت و سيد سراج الدين سگزى درين اوان ، اگر حيات داشت ، پيرى سالخورده و بسيار فرتوت بود . درست است كه ، در تاريخ‌نامهء هرات مرثيه‌يى از سراجى نام شاعر در ذكر وفات ملك فخر الدين مىيابيم « 1 » ولى آن ابيات ، كه معلوم نيست مستقيما در مرثيهء ملك فخر الدين سروده شده باشد ، ممكن است از سراجى ديگرى و مثلا از سراجى بلخى باشد نه ازين سيّد سراج الدين سراجى سگزى . تصوّر مىرود مدح فخر الدين وزير مسبوق الذّكر در ديوان سراجى باعث اشتباه تذكره‌نويسان شده و آنان را بتصوّر افگنده بود كه نخستين ممدوح سيّد سراجى فخر الدين كرت بوده است .\r\nاما اينكه تقى الدين گفته است كه سراجى « از هرات بجانب هند و سند افتاد » مىتواند درست باشد مشروط بر آنكه تمام ناحيهء بين مكران و بلوچستان تا حدود ولايت سند را هم جزو اين حدود بياوريم زيرا همهء قرائن موجود ما را بر آن مىدارد كه تصور كنيم سيّد سراجى پيشتر از مدح وزراء ناحيهء « هند و سند » بستايش امير مكران پرداخته و يا در همان حال كه در خدمت ابو الخطّاب خسرو امير مكران بسر مىبرده وزراء و رجال ناحيهء « سند » را نيز ستوده باشد ، و اين امر قاعدة مربوط بود بدورهء حكومت ناصر الدين قباجه ( م 625 ) و وزراى او يعنى عين الملك فخر الدين ابو محمد شرف الملك و عين - الملك فخر الدين حسين بن ابى بكر الاشعرى ؛ و ظاهرا ستايش نظام الدين محمد جنيدى و پسرش نظام الملك قوام الدين جنيدى وزراى شمس الدين التتمش در مرحلهء بعد قرار مىگيرد زيرا چنان كه مىدانيم سرزمين سند بعد از شكست و مرگ ناصر الدين قباجه در سال 625 هجرى جزو متصرفات التتمش پادشاه دهلى درآمد .\r\nسفر سيّد سراجى سگزى به ناحيهء « هند و سند » دنباله و نتيجهء همين مدايح و ارتباط ادبى شاعرست با وزراى مذكور و چنان كه از ابيات منقول در ذيل صحيفهء 365 برمىآيد سراجى چندگاهى در دهلى مقيم بوده و در آن شهر تعلّقى بهم رسانيده بود .\r\n\r\n\r\n","description":"","footnote":"\r\n( 1 ) - تاريخ‌نامهء هرات چاپ كلكته 1943 ميلادى ص 512 - 513\r\n","page_name":" 369 ","page_number":385},
  {"content":"\r\n\r\nعلاوه برين در جزو مدايح سراجى ستايشهايى از پادشاهى بنام سلطان ناصر الدين محمود مىبينيم كه قاعدة بايد « ناصر الدين محمود شاه » از جانشينان شمس الدين التتمش باشد كه از 644 تا 664 در دهلى سلطنت مىكرد ؛ و باز در مدح يكى از وزراء آن ديار اشاره‌يى به شاه غياث الدين و وظيفه‌يى كه براى او معلوم كرده بود نموده و گفته است كه « قيماز » نام اتابك در پرداخت راتبهء ده هزار ( درهم يا دينار ؟ ) او كوتاهى ورزيد « 1 » .\r\nآيا اين پادشاه همان « غياث الدين بلبان » معروف بود كه بعد از سلطنت محمودشاه مذكور از سال 664 حكومت دهلى را در دست گرفت و دربار او از حيث اجتماع گروه بزرگى از رجال ايرانى مشهورست و يا به ظن قوى ملك غياث الدين محمد پسر التتمش ؟\r\nمدح وزراء و امراى سند و هند ابدا با تعلّقى كه سراجى سگزى بدستگاه امارت نصرة الدين پهلوان ابو الخطّاب خسرو بن حسن امير مكران و ناحيهء قفچ ( كوچ ) داشته و حتى با اقامت در خدمت آن امير ، منافات ندارد ، على الخصوص كه در ضمن قصايد و مدايح سراجى چند جا بكسب اجازهء او از پادشاه مكران براى بعض اسفار برمىخوريم و استبعادى ندارد كه اين كسب اجازه براى سفر در ديار سند و هند بوده باشد ، بويژه كه قلمرو تاخت‌وتازهاى نصرة الدين پهلوان ابو الخطّاب خسرو و پسرانش گاه تا حوالى ناحيهء سند نيز كشيده و بين اراضى اين ممدوح و نواحى متصرفى دولت مماليك در سند و سپس در سند و هند همسايگى و ارتباطى وجود داشته است . بهرحال مسلّم آنست كه سراجى\r\n\r\n\r\n","description":"","footnote":"\r\n( 1 ) - :\r\n صاحبا شد مدتى تا بخت نابيدار من * از من خسته جگر گشتست پنهان در جهان\r\nشه غياث الحق و الدين لطفها فرمود و خواست * تا مگر كم گردد از من رنج و خذلان در جهان\r\nنام من در دفتر ديوان خود فرمود و گفت * بايدم لابد چنين مردى ثنا خوان در جهان\r\nواجبم فرمود از ديوان عالى ده هزار * تا شود ز آن كار دشوار من آسان در جهان\r\nليك قيماز اتابك مىكند عنفى در آن * تا بيفتد نام من ز آن شهره ديوان در جهان\r\nصاحبا حال سراجى اندكى بازش نماى * كز تو آيد اين‌چنين لطف فراوان در جهان\r\nيك عنايت كن وزآن جان نبى را در بهشت * شاد گردان و دل من تازه گردان در جهان \r\n","page_name":" 370 ","page_number":386},
  {"content":"\r\n\r\nسگزى رسما بدربار ابو الخطاب خسرو اختصاص داشت چنان كه بوظيفه‌يى كه از خزانهء او دريافت مىداشت خرسند و بصلات او خوشدل و از انعام وى شاكر بود . قصايد او غالبا در مدح و يا خطاب به همين پادشاهست و يا خطاب بفرزندانش مانند معزّ الدين سنجر شاه و تاج الدين ابو المكارم و قطب الدين سلطانشاه و مخصوصا ناصر الدين محمد بن ابو الخطّاب كه از ميان فرزندان پادشاه مكران از همه شجاع‌تر بوده و متصرفات پدر را بجانب سرزمين هند توسعه داد « 1 » . سراجى اگرچه در مدح اين شاهزادگان و شرح فضايل و مخصوصا دلاوريهاى آنان قصائد بسيار دارد ولى اختصاص او در واقع به پدرشان نصرة الدين پهلوان است كه شاعر مغمور احسان و الطاف او بوده و در اشعار خويش تعلق خود را بوى اثبات كرده است « 2 » .\r\n\r\n\r\n","description":"","footnote":"\r\n( 1 ) - در مدح ناصر الدين محمد مذكور گويد :\r\n خسروا هندوستان با موكب ميمون تو * از خوشى و لطف در فردوس رضوان مىرسد\r\nملك هندوستان مسلم شد ترا و بعد ازين * مژدهء ملك عراقين و خراسان مىرسد\r\nنى غلط كردم كه تو شاه سليمان همتى * مر ترا زير نگين ملك سليمان مىرسد \r\n( 2 ) - در مدح نصرة الدين ابو الخطاب خسرو شاه گفته است :\r\n اى سراجى شادمان بنشين كه اين غم بگذرد * خاطرت را چون ثناى شاه مكران در رسيد\r\nخسرو جمشيد فر شه نصرة الدين پهلوان * آنكه نام او بنام پوردستان دررسيد\r\nحيدر ثانى ابو الخطاب خسرو كز وجود * ذكر حلم او بذكر حلم عثمان دررسيد \r\n*\r\n خسروا بنده سراجى ز دل درياوار * در ثناى تو بالفاظ در افشان برخاست\r\nلاجرم در سخن از مدح و ثناى تو ورا * زينت دفتر و آرايش ديوان برخاست\r\nخاطر اوست سزاوار مديح تو از آنك * مدح احمد همه از خاطر حسان برخاست\r\nطبع ويران رهى گنج علومست بشعر * وين نه طرفه است كه هر گنج ز ويران برخاست\r\nمن ترا مدح و ثنا گويم كز جود و كرم * با من از طبع تو صد شفقت و احسان برخاست\r\nپيش شعر من و احسان تو شاها بجهان * نام خاقانى و آوازهء خاقان برخاست \r\n","page_name":" 371 ","page_number":387},
  {"content":"\r\n\r\nبراى ما مسلّم نيست كه سراحى از خراسان نخست به مكران و كوچ ( كفچ ، قفچ ) و سپس از آنجا بهندوستان افتاد يا بالعكس ، ولى قرائن موجود در ديوان او بيشتر دالّست بر ترتيبى كه تاكنون حفظ كرده‌ايم ؛ و او علاوه بر خاندان سلطنتى مذكور وزراء آنان مانند ضياء الدين محمود بن ابى بكر وزير ، و همچنين كتّاب و اتابكان و سردارانشان را نيز ثنا گفته و در ديار كفچ و مكران سكونت و مأوى و خاندان داشته است .\r\nتقى الدين كاشى كه براى هر شاعرى داستانى از عشق تراشيده و او را دنبال آن عشق اينسوى و آنسوى كشانيده است ، دربارهء سيّد سراجى هم غافل ننشسته و او را دنبال عشق « جوهرى پسرى » از هرات بهندوستان برد و اين واقعه را مقارن با عهد سلطان محمد تغلقشاه ( 725 - 752 هجرى ) دانست و نوشت كه سيّد به زودى مورد الطاف پادشاهانه قرار گرفت « تا آنكه منصب وزارت شهر دهلى بوى مرجوع شد و مدت بيست سال كما ينبغى به آن شغل خطير مشغولى نمود و ازو رسوم نيكو بازماند از آن جمله دستور نامه جهت فرزند خود و پسر سلطان محمد سلطان تاج الدين ترتيب داده كه فوايد بسيار در آن مندرجست » و سپس رساله را در كتاب خود نقل كرد ، و بعد شرح مفصلى دربارهء كيفيت سوء قصدى كه بسيّد شده و در سال 742 بمرگ او منجر گرديده دنبال آن آورده است « 1 » .\r\nاين مطالب اگر درست باشد مسلما مربوط به سيد سراج الدين سراجى سگزى كه مورد بحث ما درين گفتارست نمىتواند بود مگر آنكه بيك سراجى ديگر به همين نام و نشان معتقد شويم ، چنان كه مرحوم سعيد نفيسى رحمة اللّه عليه شده است « 2 » ، و اين واقعا بعيد به نظر مىآيد و بنابراين بايد بپذيريم كه درين مورد شرح حال سيّد سراجى سگزى با يك سراجى ديگر كه در تذكره‌ها ياد شده‌اند درآميخته است . تا آن سراجى ديگر كه و اشعار او چه باشد .\r\nاما پايان روزگار سيد سراج الدين سراجى سگزى كه تحقيق در احوال او مورد\r\n\r\n\r\n","description":"","footnote":"\r\n( 1 ) - خلاصة الاشعار نسخهء عكسى متعلق بنگارندهء اين اوراق از روى نسخهء دانشكدهء ادبيات\r\n( 2 ) - تاريخ نظم و نثر در ايران ص 222 - 223\r\n","page_name":" 372 ","page_number":388},
  {"content":"\r\n\r\nبحث ماست معلوم نيست . ظاهرا او در همان مكران و شايد در هند بدرود حيات گفت و ازينروى ديوانش در ايران شهرتى نداشت و تقى الدين هم بزحمتى اشعار او را كه اتفاقا در هيچيك از آنها اسمى از محمد بن تغلق و فرزندش نيست فراهم آورده و بىدقت در آنها او را معاصر آن پادشاه ميانهء قرن هشتم دانسته است .\r\nسراجى سگزى شاعرى قصيده‌سرا و مدّاح بود . قسمتى از قصايد وى همراه با التزامات دشوار به صورت مبالغه‌آميزيست . مثلا او در قصايد خود گاه چشم و روى را در هر بيت دوبار - موى و مور را در هر بيت - سر و پاى را در هر بيت - زر و مرواريد را در هر بيت - اركان اربعه يعنى آب و باد و آتش و خاك را در هر بيت التزام كرده ؛ و رديفهاى بسيار سخت اسمى و فعلى و جمله‌يى را متعهّد شده و از عهدهء همهء آنها برآمده است و به همين سبب است كه او را مصارع الشعرا گفته‌اند . هيچيك ازين التزامات و استفاده‌هاى فراوان سراجى از اطلاعات علمى خويش باعث دشوارى سخن او نشده است . باقى قصايد او خالى از قيود و روان و خوش عبارتست و سخن او به تمام معنى شيوهء شاعران خراسان دارد و او خود بدين امر چندين بار اشاره كرده و « طرز الفاظ » خود را خراسانى و خود را برتر از خاقانى دانسته و گفته است كه « ترّهات هركسى در نظم نغز » او نمىرسد زيرا شعرهاى ديگران « نانى » و اشعار او « جانى » است يعنى از جان برمىآيد نه در طلب نان . وى شاعرانى را كه نيم شب معنى اشعار خود را از ديوان عمر و زيد گرد آورده و به يارى آنها ابياتى فراهم مىكرده‌اند نكوهش مىكند و خود را گوينده‌يى مبتكر معرّفى مىنماند . سراجى مطلعها و يا رديفهايى را كه امرا و شاهزادگان براى طبع‌آزمايى به او مىدادند نيك بپايان مىبرد . و چند اثر او مولود همين اقتراحاتست . گاه هم براى اثبات نيروى طبع خود قوافى دشوار انتخاب مىكرد و بالتزامات سخت و رديفهاى سنگين تن در مىداد براى آن « كه شاعران جهان ز آن شوند عاجز و عىّ » . با توجه به اين مراتب است كه او خود را در نثر و نظم « بىنظير » و « بىهمال » و آن دو را از طفلى باز « پيوند شهد و شير » خود مىدانست يعنى از دوران كودكى بدين دو هنر سرگرم بود « 1 » .\r\n\r\n\r\n","description":"","footnote":"\r\n( 1 ) - آنچه دربارهء شيوهء سخن سراجى گفته‌ايم مأخوذست ازين ابيات او : -\r\n","page_name":" 373 ","page_number":389},
  {"content":"\r\n\r\nاز ديوان سراج الدين سگزى نسخه‌يى عكسى بشمارهء ( ع 6343 ) در كتابخانهء مركزى دانشگاه مطالعه شد . اين نسخهء عكسى از روى نسخه‌يى كه متعلق باستاد فقيد\r\n\r\n\r\n","description":"","footnote":"\r\nاز صفحهء پيش :\r\n بندهء داعى سراجى آنكه اندر مدح تو * طرز الفاظش چو الفاظ خراسانى بود\r\nحاسدش چون ساغر اندر خط شدست از بهر آنك * در سخن طبعش روان چون راح ريحانى بود\r\nخسروا چون تو ز شه خاقان شروان بهترى * بنده شايد گر بمدحت به ز خاقانى بود\r\nترهات هركسى در نظم نغزم كى رسد * كان ايشان جمله نانى و ز من جانى بود \r\n*\r\n ز آن شاعران نيم كه ز ديوان عمرو و زيد * گرد آورند معنى اشعار نيمشب \r\n*\r\n اين مطلع او نهاد و بر او بست يك رديف * از بهر طبع لؤلؤ شهوار نيمشب\r\nو آنگه به بنده گفت كه خاطر بيازماى * در مدح شهريار بافكار نيمشب\r\nپس من بپاى بكر معانى مجيروار * با شبروان شدم بدر بار نيمشب\r\nاى من غلام او بدل و جان كه گفت آن * « سرمست و بيقرار و دل‌آزار نيمشب » \r\nاين قصيده را ناصر الدين محمد بن نصرة الدين ابو الخطاب خسرو پادشاه مكران به او دستور داد و خود يك مصراع « سرمست و بيقرار و دل‌آزار نيمشب » را سرود و بشاعر فرمان داد كه آن را تكميل كند . سراجى قصيده را بدينگونه آغاز كرد :\r\n سرمست و بيقرار و دل‌آزار نيمشب * آمد بعربده بر من يار نيمشب \r\nباز سراج الدين نام حاجب مطلع ذيل را بشاعر داد تا او آن را تمام كند و او چنين كرد و گفت :\r\n اى حسن ترا ز لطف آبى * وى زلف ترا ز مشك تابى . . .\r\nاى شاه سراج دين كه او هست * از نعمت فضل با نصابى\r\nسر مطلع اين قصيده او گفت * آنگاه چو لؤلؤ خوشابى\r\nمن بنده تمام كردم او را * بىشدت فكر و اضطرابى \r\n* *\r\n كرم پناها بنده سراجى آنكه ز اصل * بمصطفى برسد همچو مصطفى بقصى \r\n-\r\n","page_name":" 374 ","page_number":390},
  {"content":"\r\n\r\nمرحوم سعيد نفيسى بوده است فراهم شد و اينك نمىدانم كه آن نسخه كجاست . نسخهء مذكور متضمن بيشتر از چهار هزار و پانصد بيت قصيده است و تقى الدين كاشانى هم قسمتى از قصائد او را در حدود 550 بيت در تذكرهء خود نقل كرده است .\r\nاز اشعار اوست :\r\n « 1 » تا زدم اندر سر زلف بت دلدار دست * پاى صبر من برفت از جاى و شد از كار دست\r\nپاى صبر آيد بجاى و دست با كار ار زنم * بار ديگر بر سر زلف بت دلدار دست\r\nاى بسا كز درد هجرش هر شبى در پاى غم * بيدلان بر سر زنند از انده و تيمار دست\r\nتا بنفشه سر برآورد از گلش آمد ازو * پاى دل در سنگ و جان را شد ز غم بر خار دست \r\n\r\n\r\n","description":"","footnote":"\r\nاز صفحهء پيش\r\n بدين قوافى مشكل چنان ثناى تو گفت * كه شاعران جهان ز آن شوند عاجز و عى \r\n*\r\n در نظم و نثر شاها امروز بىنظيرم * با نثر جان‌فزايم با نظم دلپذيرم\r\nجايى كه نظم بايد جايى كه نثر شايد * در نظم بىهمالم در نثر بىنظيرم\r\nنثرم چو باد جنت نظمم چو آب دريا * پس من حيات باقى زين نظم و نثر گيرم\r\nمقصود نظم و نثرم مدح شهست ورنه * با نثر در لجاجم با نظم در نفيرم\r\nتا نثر مدح خسرو نظم آورم ، بطفلى * پيوند نظم و نثرم بودست شهد و شيرم \r\n*\r\n من ثناى تو بالفاظ خراسان گويم * كه مرا آب و گل از خاك خراسان برخاست \r\n* يك بار ديگر هم بامتحان سراج الدين مذكور كه حاجب خاص پادشاه مكران بود قصيده‌يى باستقبال از سيد حسن عزنوى ساخت و در آن گفت :\r\n در امتحان حاجب خاصت سراج دين * كو پيش خدمت تو بهنجار مىرود\r\nگفتم جواب سيد اشرف حسن كه گفت * « چشمم چو بر رخ گل و گلنار مىرود » \r\n( 1 ) - اين قصيده در مدح عز الدين بختيار بن احمد و در التزام « پاى » و « دست » و « سر » است\r\n","page_name":" 375 ","page_number":391},
  {"content":"\r\n\r\n پاى اميد وصال يار چون از دست شد * مانده‌ام بر سر شب و روز از فراق يار دست\r\nدست دل در پاى وصل يار اندك مىرسد * ز آن سبب از هجر او بر سر زنم بسيار دست\r\nپاى دل ز آن طرهء طرار تا در بند شد * شستم از جان بر سر آن طرهء طرار دست\r\nمىزنم تا پايمال درد هجرش گشته‌ام * هر شبى تا روز سر بر سنگ و بر رخسار دست\r\nاز ره خونريز در پاى اجل دارد بلى * با سر تيغ ملك از غمزهء خونخوار دست\r\nآفتاب قدر عز الدين كه از پاى شرف * بر سر گردون زند در كوكب سيّار دست\r\nبختيار احمد آن سر دفتر كلّ ملوك * كو بپاى قدر برد از گنبد دوّار دست\r\nسرفراز لشكر خسرو كه با شمشير او * فيل نشناسد ز پاى اندر صف پيكار دست \r\n* *\r\n « 1 » اى تنگ چشم ترك سمن ساق ماه روى * از چشم من نهان چه كنى سال و ماه روى\r\nچشمم ستاره بار شد از مهر روى تو * رخ درمكش ز چشم من اى ترك ماه روى\r\nبگشاى پيش روى رهى گاه‌گاه چشم * بنماى پيش چشم رهى گاه‌گاه روى\r\nدر خاك هند روى تو تا چشم من بديد * كردم ز آب چشم چو رود و تباه روى\r\nاى چشم بد ز روى تو اى دلفريب دور * پنهان مكن ز چشم چو من بىگناه روى\r\nاى نور چشم ، روى تو از زير خط نمود * چون پيش چشم آينه از دود آه روى\r\nچشم منست راه تو جانا ز روى لطف * گوشى به چشم دار و مگردان ز راه روى\r\nروى تو نور چشم از آن شد كه مرتر است * در چشم لطف صاحب ملّت پناه روى\r\nعادل نظام دولت و دين چشم و روى عدل * او راست فرّخ آمده در چشم شاه روى\r\nچشم هُدى مؤيّدِ ملك آنكه روى اوست * در چشم فضل مردم و بر ذات جاه روى\r\nروى هنر محمدِ بو سعد چشم ملك * كز چشم عفو كرد بهر بىگناه روى \r\n* *\r\n\r\n\r\n","description":"","footnote":"\r\n( 1 ) - در اين قصيده كه در مدح قاضى مؤيد الملك نظام الدين محمد بن ابى سعد ساخته شده در هر بيتى دو بار « چشم » و دو بار « روى » را التزام نموده\r\n","page_name":" 376 ","page_number":392},
  {"content":"\r\n\r\n « 1 » آتشى دارم بدل از آن دو لعل آبدار * باد تا زلفش پريشان كرد گشتم خاكسار\r\nخاك ره گل مىشود از آب چشمم تا چرا * آتش اندر من زد و رفت از بَرِ من بادوار\r\nگر برآرم باد سرد آتش زنم در آسمان * ور ببارم آب گرم از خاك سازم لاله‌زار\r\nدر لب و بر سر مرا با دست و خاك از هجر او * وز دل و چشم آب و آتش بر يمين و بر يسار\r\nگه چو آبم سرنگون گاهى چو آتش تابناك * گه چو خاكم پى سپر گاهى چو بادم بىقرار\r\nتا چو آتش سركش آمد خاك پاشم بر بدن * تا چو باد از من رمان شد آب دارم در كنار\r\nآتش عشقش اگرچه آب روى من ببرد * خاك آن بادم كه دارد بوى زلف آن نگار\r\nآتش اندُه فتاد از باد هجرش در دلم * همچو دشمن زير خاك از آب تيغ آبدار\r\nشاه آتش خشم تاج الدين كه ريزد آب خصم * چون ز خاك رزمگاهش باد بردارد غبار\r\nبو المكارم آنكه بىتأثير باد آورد و خاك * آب لطفش آتش فرزندِ آزر آشكار\r\nآبگون صمصام او آتش فشاند روز جنگ * خصمِ با باد و بروت از وى شود چون خاك خوار \r\n* *\r\n « 2 » نماز شام كه از فرق چرخ علّيين * بتحت بحر فرو رفت زورق زرين\r\nچو لعبتان حصارى ز غرفه‌هاى حصار * برآمدند كواكب ز روى چرخ برين\r\nبنات نعش تو گفتى كه ناقهء صالح * برآمد از دل خارا بمعجزات مبين\r\nچو هفت مهرهء سيمين درون حقهء چرخ * نمود پيش دو پيكر ز خوشهء پروين\r\nمجرّه همچو طريقى بگلستان اندر * بر آن طريق كواكب چو سوسن و نسرين\r\nشبى چنين و من اندر نشاط راه سفر * نهاده تيرِ گُمان چُست بر كمان يقين\r\nخبر شنيد نگار من از ترحّل من * كه اسب عزم مصمّم كشيده‌ام در زين\r\nچو مشترى بكمان و چو ماه در سرطان * درآمد از درم آن آفتاب زهره جبين \r\n\r\n\r\n","description":"","footnote":"\r\n( 1 ) - اين قصيده در مدح تاج الدين ابو المكارم است و در آن « آتش » و « آب » و « باد » و « خاك » يعنى عناصر اربعه التزام شده .\r\n( 2 ) - اين قصيده در مدح معين الملك اشعرى است .\r\n","page_name":" 377 ","page_number":393},
  {"content":"\r\n\r\n چه گفت گفت كه اى چون زمانه بدپيوند * چه راند راند كه اى چون ستاره دورنشين\r\nچرا گزيدى راه دراز و رنج سفر * چرا نباشى با من بيك قرار مكين\r\nخجسته شهر چو دهلى و دل‌رباى چو من * كه كرد هجر بهنگام وصل يار گزين\r\nجواب دادم كاى دَورِ عيشِ تلخ مرا * گرفته از تو حلاوت بدان لب شيرين\r\nچرا نخواهد مجنون خسته را ليلى * چرا گريزد فرهاد عاشق از شيرين\r\nو ليك دهلى گر فى المثل بهشت شود * تو حور عين كه نباشد ترا بحسن قرين\r\nهواى خدمت فخر جهان معين الملك * مرا وَراى بهشت و وصال حور العين \r\n* *\r\n « 1 » در گل و مل رنگ روى آن نگار آمد كنون * ز آن گل و مل عاشقانش را به كار آمد كنون\r\nبىگل و مل گر بباغ اندر روى تاوان بود * كز گل و مل رنگ روى آن نگار آمد كنون\r\nنوبهار آمد كنون و اطراف باغ و راغ را * نزهت و زيب بهشت از نوبهار آمد كنون\r\nمرغزار آمد كنون چون بوستان اندر خروش * نالهاى مُرغ‌زار از مرغزار آمد كنون\r\nآب همچون روى جانان شد مصفّا در شمر * باد همچون زلف دلبر مشكبار آمد كنون\r\nتا شراب شبنم آمد صبحگاهان لاله خورد * چشم نرگس از چه معنى مشكبار آمد كنون\r\nشاخ دارد از شكوفه عقد مرواريد بار * ز آنكه چشم ابر مرواريد بار آمد كنون\r\nبر رخ گل مُل خورد هركس كه او عاشق شود * عاشقى كُو مُل به روى گُل خورد واثق شود\r\nمرحبا دوران گل يا حبّذا ايام گل * سوى مل آرد همى باد سحر پيغام گل\r\nبلبل اندر باغ دارد منبر از سرو سهى * مىسرايد خطبهء ملك چمن بر نام گل\r\nاز پى بلبل نهاده دام گل بينم بباغ * بلبل مسكين ندانم چون كند در دام گل\r\nنيك خوش بينم كنون آغاز گل در بوستان * گرنه عمر بىوفا ناخوش كند ايّام گل\r\nجام گل پر بادهء شبنم همى بينم بباغ * بادهء شبنم چه لايق آمد اندر جام گل \r\n\r\n\r\n","description":"","footnote":"\r\n( 1 ) - اين تركيب‌بند در مدح جمال الدين فرامرز بن يوسف وزير است\r\n","page_name":" 378 ","page_number":394},
  {"content":"\r\n\r\n بلبل خوش‌ناله را از روى گل آرام رفت * گرچه از خوش‌ناله بلبل بود هم آرام گل\r\nكام گل از مدحت صدر فلك رفعت بكَفت * پس فلك بهر چرا كردست پر زر كام گل\r\nصدر دريا دل جمال الدين فرامرز آنكه هست * آسمان با اين بلندى پيش قدرش مانده پست « 1 » ماه نو چون ز آسمان بنمود\r\nكژ چو ابروى دلستان بنمود * راست گفتى كه ناچخ سيمين\r\nديلمى در صف از ميان بنمود * يا چو نونى كشيده از بر لوح\r\nكودك طفل لوح‌خوان بنمود * يا بكردار پهلوىِ بطّيخ\r\nناگه از روى طشت‌خوان بنمود * چرخ ناخن بچيد پندارى\r\nيكى از فضلهاى آن بنمود * يا مگر دُنبِ ماهى شيمست\r\nبر سر آب از آبدان بنمود * يا مگر جام باده كژ كرده\r\nاز كنار شمر ستان « 2 » بنمود * نى كه طغراى عيد عالم را\r\nكاتب دور رايگان بنمود * غلطم نعل مركب شاهست\r\nحلقه در گوش آسمان بنمود * پهلوان‌زاده شاه ناصر دين\r\nكز كرم گنج شايگان بنمود « 3 » گل چو چهره ببوستان بنمود * مشت در پيش دوستان بنمود\r\nگفت يعنى بزر تواند ديد * سود آن كش فلك زيان بنمود\r\nگل بخنديد و ابر گريان گشت * خنده اين كرد و گريه آن بنمود\r\nابر از آن غصه بر جهان بگريست * گرچه گل خنده بر جهان بنمود\r\nباد نوروز در رسيد بلطف * خاك را روضهء جنان بنمود\r\nبلبل خسته دل فغان برداشت * راز دل اندر آن فغان بنمود \r\n\r\n\r\n","description":"","footnote":"\r\n( 1 ) - اين قصيده داراى سه مطلع است در مدح ناصر الدين محمد بن ابو الخطاب خسرو پادشاه‌زادهء مكران\r\n( 2 ) - ستان : بر پشت خفته\r\n( 3 ) - مطلع دوم قصيده است\r\n","page_name":" 379 ","page_number":395},
  {"content":"\r\n\r\n سپر نيلوفر « 1 » بر آب افتاد * تا كه قوسِ قُزح كمان بنمود\r\nشاخ گلبن ز غنچه پيكان ساخت * تركشِ تير بيد از آن بنمود\r\nلالهء دل سياه خون بگريست * شاخ چون رشك ارغوان بنمود\r\nزند خوان آمد و بمجلس گل * نالهء مرد زند خوان بنمود\r\nسوسن تازه ده زبان ز دهان * از پى مدحِ پهلوان بنمود\r\nپهلوان‌زاده شاه ناصر دين * كش فلك چتر كاويان بنمود \r\n* *\r\n صبحدم ، چون عكس خورشيد اختيار آيد ازو * اخچهاى « 2 » زر بهرجايى نثار آيد ازو\r\nچون نسيم صبحدم گردد بهرجايى وزان * عاشقان را بوى زلف آن نگار آيد ازو\r\nدر صبوحى باده بايد خاصه در ايام سور * بادهء سورى كه عكس لعل يار آيد ازو\r\nبادهء حمرى كه اندر دل نشاط آرد همى * نه چنان خمرى كه اندر سر خمار آيد ازو\r\nباده‌يى بايد برنگ ارغوان و بوى گل * آنكه ساقى را برخ بر لاله‌زار آيد ازو\r\nموسم سورست و هريك را كنون در بزم سور * شاهدى بايد كه جان و دل ببار آيد ازو\r\nچنگيى بايد كه در يك ارتعاشِ دَه بنان * هر زمانى نالهء بيست و چهار آيد ازو\r\nنائيى بايد كه چون ناى از لب او دم خورد * عاشقان را نالهاى زارزار آيد ازو\r\nزخمه‌يى بايد ربابى را كه در تقريب رود * سينهء طنبورى اندر خار خار آيد ازو\r\nمجمر عود قمارى پر عبيرتر سزد * تا دم عنبر بچرخ سبز كار آيد ازو\r\nكلّه را سر بر فلك بايد همى افراشتن * تا مگر چرخ نهم در ننگ و عار آيد ازو\r\nز آن همه بگذر سراجى يك غزل برخوان بصوت * تا صفات آن غزال گلعذار آيد ازو\r\nماه رخسارى كه زهره شرمسار آيد ازو * اشك چشمم همچو لعل آبدار آيد ازو\r\nتير مژگان بر كمان ابروان چون دركشد * هر كجا جان و دلى باشد فگار آيد ازو\r\nچشم شوخش تا كه مست و فتنه‌انگيزست از آن * هر دم آسيبى بجان هوشيار آيد ازو \r\n\r\n\r\n","description":"","footnote":"\r\n( 1 ) - و او نيلوفر را باشباع نخوانيد\r\n( 2 ) - اخچه : آقچه\r\n","page_name":" 380 ","page_number":396},
  {"content":"\r\n\r\n زلف او بازيست چنگل برده در راه و مرا * كبك دل در دام غم هر دم شكار آيد ازو\r\nاز براى يك دو بوسه بر سر راه وفا * هر زمانى چشم اميدم چهار آيد ازو\r\nآتشى در من زده است آن مه كه گر آهى كنم * در دهان من نفس همچون شرار آيد ازو\r\nبا خيالش دوش مىگفتم كه يارى كن مرا * تا مگر يك ره دلم را وصل يار آيد ازو\r\nگفت اگر زرپاش باشى چون خزان در راه عشق * اين همه هجران تو چون نوبهار آيد ازو\r\nگفتم آيا زر كجا كز بىزرى هر ساعتى * نالهء من راست همچون زير زار آيد ازو\r\nمن سخن دارم چو زر با چهره‌يى مانند زر * زين دو زر كارم مگر همچون نگار آيد ازو\r\nور نيايد دُر فشانم در مديح شهريار * حاصل كارم مديح شهريار آيد ازو\r\nشاه و الا نصرة الدين آنكه چرخ از راه عجز * پيش تختش بر طريق زينهار آيد ازو\r\nخسرو مكران ابو الخطاب خسرو كز كرم * آن محيط آمد كه بحرى كامكار آيد ازو \r\n* *\r\n دلربايى تربيت ز آن سنبل پرتاب يافت * جان‌فزايى تقويت ز آن شكّر عنّاب يافت\r\nدر گلستان رخش از لاله سنبل بردميد * چون بهار چشم او از آب چشمم آب يافت\r\nتشنگان راه عشقش را چو گل در خُوَى نهاد * چرخ نيلوفر كه چندان نرگس سيراب يافت\r\nچشم خواب‌آلود او تا فتنه را بيدار كرد * چشم من پرآب گشت و دل ز آتش تاب يافت\r\nدارم از چشم و دل اندر آب و آتش جاى خواب * هيچكس اندر ميان آب و آتش تاب يافت\r\nدل سپر گر بفگند ور جان هدف سازد سزد * كز كمان ابروانش ناوك پرتاب يافت\r\nباد اگر بر سنبل عنبرفشانش برگذشت * در مشام از ريحهء او رَوحِ مشك ناب يافت\r\nچرخ زنگارى ز عشق روى آن شنگرف روى * بر رخ زرنيخ رنگم اشك چون سيماب يافت\r\nاى بت ياقوت لب كز حقهء مرجان تو * چون بخنديدى زمانه لؤلؤى خوشاب يافت\r\nپاى تمكين سراجى را بدست رد مگير * كو قبول بارگاه شاه ابو الخطّاب يافت \r\n* *\r\n سرمست و بىقرار و دل‌آزار نيم‌شب * آمد بعربده بر من يار نيم‌شب \r\n\r\n","description":"","footnote":"","page_name":" 381 ","page_number":397},
  {"content":"\r\n\r\n با زلف دلرباى و دو رخسار همچو روز * با لعل دُر نثار و شكر بار نيم‌شب\r\nآن دلبرى كه آمد و پاى دلم ببست * دست غمش بطرهء طرّار نيم‌شب\r\nترسا و مؤمن از غم زلف و رخش مرا * برهم زنند مصحف و زنّار نيم‌شب\r\nبنشست و گفت خيز و بيار آنكه بزم ازو * خرّم شود چو روضهء فرخار نيم‌شب\r\nآن مى كه گردد از لمعات شعاع او * روشن چو نيم‌روز شب تار نيم‌شب\r\nساقى اگر نگاه كند نيم‌شب در او * گردد رخش بگونهء گلنار نيم‌شب\r\nدر خط شود ز شعلهء او شمع آسمان * خاصه ببزم شاه جهاندار نيم‌شب\r\nجمشيد ملك ناصر دنيا و دين كه كرد * روز عدو بخنجر خونخوار نيم‌شب \r\n* *\r\n روز عيدست بيا تا مى گلرنگ خوريم * بر لب آب روان با غزل و چنگ خوريم\r\nسنگ در شيشهء ميناى فلك اندازيم * چند زين شيشهء ميناى فلك سنگ خوريم\r\nزنگ غم از رخ آيينهء دل بزداييم * وز كف سيمبران بادهء چون زنگ خوريم\r\nمى چون زنگ بنوشيم درين موسم عيد * تا نه آيينه صفت بار دگر زنگ خوريم\r\nمطرب خوب نوا چنگ خوش‌آهنگ نواخت * باده با زمزمهء چنگ خوش‌آهنگ خوريم\r\nاز غم نام و غم ننگ جهان باز رهيم * در جهان چند غم نام و غم ننگ خوريم\r\nهمه بر ياد شهنشاه سبك روح ببزم * ساتگينى و برو جام گران سنگ خوريم\r\nشاه شهزاده سرافراز جهان ناصر دين * آنكه والاست به دو سلطنت و تاج و نگين\r\nروز عيدست به كف بادهء ناب اوليتر * در بلورين قدح آن لعل مذاب اوليتر\r\nموسم روزه و قارى و سحرخوان بگذشت * جشن عيدست مى و چنگ و رباب اوليتر\r\nهر كرا ميل كباب و دل مى نيست ببزم * اشك چشمش چو مى و دل چو كباب اوليتر\r\nدور گردون چو برافگند نقاب از رخ عيد * دور كردن ز مَىِ عيد نقاب اوليتر\r\nگرچه هشيارى اوليست ، چو عيدست امروز * اى خرديافتگان ، مست و خراب اوليتر \r\n\r\n","description":"","footnote":"","page_name":" 382 ","page_number":398},
  {"content":"\r\n\r\n غم چو شيطان سوى چرخ دل ما گشت روان * باده در برج قدح همچو شهاب اوليتر\r\nساقى ماه جبين مطرب ناهيد نوا * از پى پادشه چرخ جناب اوليتر\r\nشاه و شهزاده سرافراز جهان ناصر دين * آنكه والاست به دو سلطنت و تاج و نگين \r\n* *\r\n زينسان كه من از غمت اسيرم نزيم * تا دامن وصل تو نگيرم نزيم\r\nچون زيستنم بىتو ز مردن بترست * جان تو كه بىتو گر بميرم نزيم \r\n*\r\n سوسن سخنت بهر چمن مىگويد * وصفت به زبان بىدهن مىگويد\r\nو آن غنچه كه لب بسته كند غمازى * از خامُشىِ لبت سخن مىگويد \r\n*\r\n گفتى كه فلان ز ما چو تنها ماند * شايد كه دلش بجاى خود واماند\r\nزينگونه كه خون دل روانست ز چشم * خود گوى كه دل چگونه برجا ماند \r\n*\r\n حال شب من كه از سحر بيزارست * چشمم داند كه تا سحر بيدارست\r\nگفتى كه ز دوريم بخواهى مردن * مردن سهلست ، زيستن دشوارست \r\n*\r\n هجرش غم و گريه‌يى كه بر من بگماشت * دل پاره و ديده كور كرد و بگذاشت\r\nاى ديده هنوز روى او خواهى ديد * وى دل تو هنوز دوستش خواهى داشت ؟ \r\n*\r\n گر جان طلبى بپايت ايثار كنم * ور سر گويى پيش تو بر دار كنم\r\nدر كار تو جانى و سرى را چه محل * من هر دو جهان بر سر اين كار كنم \r\n*\r\n دل از همه بركنم ز سوداى تو نه * روى از همگان بتابم از راى تو نه \r\n\r\n","description":"","footnote":"","page_name":" 383 ","page_number":399},
  {"content":"\r\n\r\n آن لحظه كه ديده را بپاى تو نهم * بر ديده نهم منّت و بر پاى تو نه \r\n*\r\n هر چند كه از تو صد جفا خواهم ديد * هم در تو به صد گونه رضا خواهم ديد\r\nتا دل باشد همين ترا خواهم خواست * تا ديده بود همين ترا خواهم ديد \r\n\r\n4 - شهاب مهمره\r\nشهاب الدين بن جمال الدين بداؤنى معروف به « شهاب مهمره » از شاعران پارسى گوى هندوستان در نيمهء اول قرن هفتم هجريست . وى از اهل بداؤن هند بود و چنان كه مىدانيم بداؤن يكى از مراكز تجمّع مهاجرانى بود كه از ماوراء النهر و خراسان و سيستان و افغانستان بهند پناه مىبردند ، بنابراين تصوّر مىتوان كرد كه شهاب الدّين از چنين خاندانهايى برخاسته باشد ولى بر صحّت اين حدس فعلا دليلى نداريم . وى از شاعرانيست كه در آغاز عهد حكومت مماليك غورى در دهلى بسر مىبرد و از ميان فرزندان شمس الدين التتمش به ركن الدين فيروز شاه ( 633 - 634 ه ) چنان كه نوشته‌اند اختصاص داشت و طبعا وزراء و امراى آن دولت را نيز مدح مىگفت . از اشعار او مقدارى در دستست « 1 » و همان مايه نشان مىدهد كه او در اقتفاء شاعران قديم خراسان و ماوراء النهر توانا بود ، و ضمنا بالتزامات گوناگون در قصائد خود علاقه داشت مثلا قصيده‌يى دارد كه التزام عدم الف در آن كرده و قصيده‌يى كه التزام شير و كرگ و فيل و گرگ در آن كرد ، و قصيده‌يى كه التزام موى و مور در آن شده . . . وى گويا در بداؤن فوت كرده و در همانجا مدفون بوده است چنان كه ازين بيت امير خسرو دهلوى برمىآيد :\r\n\r\n\r\n","description":"","footnote":"\r\n( 1 ) - مونس الاحرار ، چاپ آقاى طبيبى ، ج 1 صفحهء لم - لن ؛ مجمع الفصحاء ج 1 ص 304 - 306\r\n","page_name":" 384 ","page_number":400},
  {"content":"\r\n\r\n در بداؤن مست برخيزد شهاب مهمره * بشنود گر نغمهء مرغان دهلى زين نوا \r\nو قابل ذكرست كه هدايت نام او را ذيل عنوان « شهاب مدارانى » در مجمع الفصحاء آورده و نوشته است كه او را شهاب متمره گويند ، و همين دو ضبط غلط منشاء اشتباه ديگران شده است ، و اللّه الهادى . از قصائد اوست :\r\n مَنِه ببرگ سمن بيش « 1 » تودهء عنبر * ز مشك سوده مَكَش پيش نسترن چنبر\r\nمبند حلقهء بُسَّد برشتهء لؤلؤ * مپوش تختهء نقره بحلقهء عنبر\r\nچو كَه شدم ، غَمِ چون كوه خود منه بر من * كه هست كوه كشيدن ز كَه قوى مُنكَر\r\nبُتِ منىّ و مَنَت بُت‌پرست گشته كه هست * چو تو نكو صنمى را چو من شمن درخور\r\nز سيم و سنگ بود هر بتى كه بپرستند * تو همچنين بت سنگين دلىّ و سيمين بر\r\nتويى تويى كه دَرِ وَصل من نكوبى هيچ * منم منم كه به روى تو برنبندم در\r\nرخم برنگ شفق پر ز خون شود هر دم * چو بركشى ز شب تيره گرد روز حَشَر\r\nكژم نهى چو كُلَه هر دم و دليل بس است * كه نيستت هوس عشق من همى در سر\r\nبدعوت سحرى من بدين شوم مشغول * كه سِحر زلف تو پرده همى دَرَد چو سحر\r\nچه جرم كرد دل من كه بىسبب هر روز * همى زيَد ز شب زلف تو بروزِ بتر\r\nبروز وصل شب هجر تو بَدَل گردد * چو صبح دولت خورشيد دين شود رهبر\r\nسپهر مردمى وجود مجد ملك على * كه هست همچو على با خطر بوقت خطر\r\nمحيط دولتْ گردون دلى كه پيشِ كفش * چو رود خشك بود فيض دجله و كوثر \r\n* *\r\n از زبان گرچه شكافم مو بهنگام بيان * در قضاى حق ز حيرت همچو مورم بىزبان\r\nدر پى زنجير مويان پريرو از هوس * بسته‌ام بسيار چون موران ز دل جان بر ميان\r\nوز براى مور چشمان شكر لب در خيال * سفته‌ام موى سخن صدرَه چنين در امتحان\r\nبعد ازين چون مور بندم از پى خدمت كمر * وز بُنِ هر مو بتوفيقش گشايم صد زبان \r\n\r\n\r\n","description":"","footnote":"\r\n( 1 ) - بيش ، ديگر ، ازين پس\r\n","page_name":" 385 ","page_number":401},
  {"content":"\r\n\r\n زين خطِ چون موى و لفظ چون شكر از روى نظم * موى بشكافم بتوفيق خداى غيب‌دان\r\nآن خداوندى كه بر صنعش بهر مويى گُواست * هرچه هست از مار و مور و وحش و طير و انس و جان\r\nآن يكى از روى هستى نز عدد كاندر دو كَون * نيست بر علمش پى مور و سر مويى نهان\r\nنيست در حكمش سر مويى مجال اعتراض * گر دهد ملك سليمانى بمورى رايگان\r\nخاك در كف كيميا زو ، آب در دريا گهر * مور در چشم اژدها و موى بر اعضا سنان\r\nاى بقدرت موى و خون و استخوان را نقشبند * وى به روزى مور و مار و مرغ و ماهى را ضمان\r\nعين فضلت پايمرد فضل هر مور و ملخ * دست لطفت رنگريز موى هر پير و جوان\r\nگرچه در دست هوا چون مور گشتم پايمال * يك سَرِ مويى ندانم جز تو از سود و زيان \r\n* *\r\n الفم ز لوح هستى همه هيچ در نشانى * ببقاى غير قائم ز وجود خويش فانى\r\nصف آخر ايستاده باميد بِه‌نشينى * ز تحرّك آرميده بصفات بىنشانى\r\nصفت الف ندارم كه الف كژى ندارد * همه نقش من كژ آمد ز صحيفهء معانى\r\nفلك از زمين بحيلت نشناسم ارچه بيشم * ز فلك بخيره گردى ز زمين بناروانى\r\nنه چو آبم از طراوت نه چو آتشم برفعت * نه چو بادم از لطافت نه چو خاكم از گرانى\r\nطمعم فريفت ز آنسان كه ببرد از نهادم * حركات خمس‌خوارى بركات عُشرخوانى\r\nمنم آن خَسِ كم از كم كه بحبّه‌يى نيرزم * اگرم جوى بدانى نخرى برايگانى\r\nدل و عقل برگزيده ز گزند گورخانه * برو سينه برنهاده بپرند گورخانى\r\nز هوس براى عشرت شده مست لاابالى * ز هوا به راه نهمت زده كام كامرانى\r\nهوس خيال تا كى نَفَسى گهر فشان كن * به ثناى آنكه باشد خردش بديده‌بانى\r\nشَهِ تختِ دين محمّد كه سرادق شرف زد * بسوىِ دَرِ مهيمن ز سراىِ امّ هانى\r\nبَشَرِ مَلِك لطافت ملك زمين تواضع * چو فلك به پاك جسمى چو ملك به پاك جانى . . . \r\n\r\n","description":"","footnote":"","page_name":" 386 ","page_number":402},
  {"content":"\r\n\r\n\r\n5 - نظام اصفهانى\r\nملك الشعراء نظام الدين محمود قمر اصفهانى از شاعران قرن هفتم هجرى است . از وى بندرت در تذكره‌ها ياد شده است و از آن جمله در تذكرهء عرفات و در صحف ابراهيم و مجمع الفصحاء ازو نامى ديده‌ام . در منتخبى از ديوان او كه بعدا دربارهء آن سخن خواهم گفت نام او دوبار ، در آغاز و پايان اشعارش به نحوى كه آورده‌ام ذكر شده است . در صحف ابراهيم ذكر او چنين است : « نظام الدين محمود قمرى صفاهانى ، تقى اوحدى گويد كه تخلص وى نظام است اما سبب لقب قمرى بوضوح نپيوسته و ديوانش دو هزار بيت باشد » « 1 » و هدايت كه نامش را ذيل عنوان « نظام اصفهانى » آورده گويد « بنظام - الدين قمرى ملقب است و صاحب عرفات او را از مدّاحان ملوك صاعديّه و از معاصرين كمال و اثير اومانى نوشته و گويد مدّاحى ابو بكر سعد زنگى نيز كرد و گويد دو هزار بيت ديوان او را ديده‌ام و برخى از اشعارش را ثبت كرده » « 2 » . در بعض موارد او را با عنوان « قاضى » ياد كرده‌اند « 3 » و اين درست نيست و مسلما در اين مورد نام او را با نظام الدين ديگرى از اصفهان ( يعنى قاضى نظام الدين اصفهانى ) كه مداح شمس الدين محمد صاحب ديوان « 4 » و ديگرى از قزوين كه مداح ارغون خان بود ( يعنى قاضى نظام الدين عثمان قزوينى ) « 5 » اشتباه نموده‌اند . امّا در اسم او ( محمود ) ترديدى نيست و او خود بدان اشاره\r\n\r\n\r\n","description":"","footnote":"\r\n( 1 ) - صحف ابراهيم نسخهء عكسى متعلق بنگارندهء اين صحايف از روى نسخهء توبينگن\r\n( 2 ) - مجمع الفصحاء ج 1 ص 635\r\n( 3 ) - تاريخ نظم و نثر در ايران ص 172\r\n( 4 ) - مونس الاحرار ، صفحهء كك از مقدمه\r\n( 5 ) - صحف ابراهيم نسخهء عكسى و تذكرهء مخزن الغرائب نسخه عكسى متعلق بنگارندهء اين سطور . ازين شاعر يك غزل و مقدارى رباعيات ملمع در مونس الاحرار نقل شده است\r\n","page_name":" 387 ","page_number":403},
  {"content":"\r\n\r\nمىكند « 1 » و تخلص او در اشعارش « نظام » است « 2 » و انتسابش به « سپاهان » هم از اشعارش لائح است « 3 » ، ولى علت اشتهار او به « قمر » معلوم نيست .\r\nبا مطالعه در اشعار نظام چنين دريافته مىشود كه او در بدايت احوال خود در اصفهان مدّاحى آل خجند ( و بقولى آل صاعد ) مىكرد و بعد از انقلاب احوال آن ديار ، و گويا بعد از غلبهء مغول بر آن سامان ، بفارس رفته و در شيراز مانده است و در اشعار خود چند جا از شيراز چنان نام مىبرد كه گويى باشيد نگاه ويست « 4 » ؛ و در همين اقامتگاه ثانويست كه نظام بمدح اتابكان سلغرى فارس و امراى كرمان و وزرا و صدور آنان اشتغال ورزيده و از ميان پادشاهان سلغرى اتابك سعد بن زنگى ( 599 - 623 ) را در چند قصيده ستوده است و چون نشانه‌يى از ارتباط او با دربار سلغريان بعد از عهد سعد بن زنگى در آثارش ملاحظه نمىشود قاعدة نبايد بيش از اواسط قرن هفتم هجرى زيسته باشد .\r\nاز ديوان « نظام اصفهانى » منتخباتى در دست است . نخست منتخبى است جزو مجموعه‌يى از ديوان شش شاعر مورخ بتاريخ 713 و 714 هجرى و متعلق بكتابخانهء « اينديا آفيس » كه يكى از آن شش ديوان همين منتخب ديوان نظام اصفهانيست ، و نظر بقدمت آن شايد بتوان گفت قديمترين مأخذيست كه در آن نامى از نظام الدين محمود آمده است .\r\nعبد المؤمن علوى كاشانى جامع مجموعهء مذكور در مقدمهء اشعار نظام اصفهانى چنين نوشته است « ملك الشعراء نظام الدين محمود قمر اصفهانى طاب مثواه از جملهء شعراى اصفهان بوذه است و اكثرى شعر او مدح آل خجند كى والى و قضاة اصفهان بوذه‌اند . چون\r\n\r\n\r\n","description":"","footnote":"\r\n( 1 ) -\r\n خداوند كريما بنده محمود * بمدح فرخت كامل بيانست \r\n( 2 ) -\r\n اين سخن در بهشت جسمانيست * تا نگويى نظام گمراهست \r\n( 3 ) -\r\n مبدع نظم درى طبع نظام آمدست * آب بخارا ببرد خاك سپاهان او \r\n( 4 ) - مثلا درين دو بيت :\r\n چكنم بس كه سخت بىبرگم * مانده بىبرگ و ساز در شيراز\r\nحديث شهر شيراز و قدومت * حديث يوسفست و شهر كنعان \r\n","page_name":" 388 ","page_number":404},
  {"content":"\r\n\r\nشعرى نيك بوذ بعضى از ديوان او نوشته شذ و از حال و احوال او چيزى ديگر معلوم نشذ » . مجموع ابياتى كه عبد المؤمن علوى از نظام اصفهانى درين مجموعه نقل كرده است اندكى از هزار بيت تجاوز مىكند .\r\nمنتخبى ديگر از ديوان نظام اصفهانى در كتابخانهء آستانهء قدس رضوى جزو مجموعه‌يى بشمارهء 4955 نشان داده شده است « 1 » . اين مجموعه از سال 1039 تا 1041 هجرى بدست صدر الدين محمد بن جعفر على بن محمد على معمار اصفهانى نگاشته شده و مشتمل است بر منتخبات ديوانهاى هشت شاعر از آن جمله « ملك الشعراء نظام الدين محمود قمر اصفهانى » شامل دو هزار و دويست بيت در يكصد صحيفه . اندكى از اشعار او نيز در مجمع الفصحاء هدايت ( جلد دوم ص 636 ) نقل شده است .\r\nنظام الدين قمر شاعريست متوسط كه دنبال استادان قديم خراسان را در قصايد و مقطعات و رباعيات خود مىگرفت و اگرچه توفيق گونه‌يى درين راه داشت ، ولى اشعارش يكدست نيست و گاه در ميان ابيات روان منسجم ، به بيت‌هايى كه در پرداختن آنها دقت و صرف وقت كافى نشده است بازمىخوريم . با اين حال اشعار او متضمن مضمونهاى تازه و زبان روان است و خالى از لطف نيست .\r\nاز اشعار اوست :\r\n فغان از گردش اين چرخ دروا * نفير از روزگار بىمواسا\r\nمدارا چند شايد كرد با بخت * به زير اين سپهر بىمدارا\r\nدلِ خُو كرده با صد كام پيوست * درين خوارى كجا باشد شكيبا\r\nعقيقين اشك بر بيجاده بارم * ز جور دور اين پنگان مينا\r\nنه كارى دارم از گيتى بسامان * نه عيشى دارم از گردون مهنّا\r\nندارم راحتى از فضل و دانش * سزد گر جويم از دانش تبرّا \r\n\r\n\r\n","description":"","footnote":"\r\n( 1 ) - فهرست نسخ خطى كتابخانهء آستانهء قدس رضوى ، جلد هفتم ( 2 ) تأليف آقاى احمد گلچين معانى ذيل شمارهء رديف 965 ص 812 ببعد\r\n","page_name":" 389 ","page_number":405},
  {"content":"\r\n\r\n چو مقصودى زيارى نيست حاصل * بَرِ من چه صفاهان چه بخارا\r\nتو گويى مادر ايّام هر دم * همى زايد همى آزارِ دانا\r\nز گردون و ز جورش چند نالم * چرا دارم چنين بيهوده غوغا\r\nروم خاك درى بوسم كه دولت * هميشه دارد آنجا جا و ملجا \r\n* *\r\n خمر خوشتر هزار بار از آب * و مِنَ الخمرِ كُلُّ شيخٍ شاب\r\nمىخورم مىخورم كه غم ببرد * چند دارم روان برنج و عذاب\r\nچون شوم مست و بىخبر افتم * نه خطا آيد از من و نه صواب\r\nروز محشر بموقف عَرَصات * نه گنه دامنم كشد نه ثواب \r\n* *\r\n برگ‌ريزان گذشت و ديماهست * خنك آن را كه خانه خرگاهست\r\nاندرين فصل آتش و باده * بهترين مال و خوشترين جاهست\r\nآتشى برفروز و باده بخواه * كاين بهشت است و آن در افواهست\r\nاين سخن در بهشت جسمانيست * تا نگويى نظام گمراهست\r\nهيزم و مى نماند و در طلبش * از زر و سيم دست كوتاهست\r\nدولت مهر باد جاويدان * كه ولى نعمت نكو خواهست \r\n* *\r\n دلم در بند يارى مهربانست * كه رويش رشك ماه آسمانست\r\nبه ماه آسمان ماند و ليكن * عجب سنگين دل و نامهربانست\r\nرخش را ماه خوان گر مَه سخن گفت * قدش را سرو گو سرو ار روانست\r\nدلِ دلداريم يك دم ندارد * اگرچه مهر او در جاى جانست\r\nز من چشمش توان و تاب بستد * بدان منگر كه او خود ناتوانست\r\nاگر دشنام پيوسته ندادى * كه دانستى كه آن مه را دهانست \r\n\r\n","description":"","footnote":"","page_name":" 390 ","page_number":406},
  {"content":"\r\n\r\n و گر زرّين كمر گه‌گه نبستى * كه ظنّ بردى كه آن بت را ميانست\r\nز من زر جست جان كردم برو عرض * بعجزش گفتم اين نقدِ روانست\r\nجفاى او ز حدّ بگذشت ليكن * خداى دادگر را شكر از آنست\r\nكه اندر قصهء او دستگيرم * مديح قطب دين نوشين روانست \r\n* *\r\n اى ز خوبى مايه‌يى تا حدّ امكان يافته * صد چو يوسف بستهء چاه زنخدان يافته\r\nنسختى از قدّ تو سرو چمن برداشته * پرتوى از روى تو خورشيد رخشان يافته\r\nماه زلفت نكهت مشك خطا را داده رشك * مورِ خطّت قربت لعل بدخشان يافته\r\nجبرئيل از اوج سدره بارها كرده نگاه * نزهت روى تو رشك باغ رضوان يافته\r\nحسن روزافزون رويت بر سپهر نيكوى * ماه را اندر محاقِ رشك نقصان يافته\r\nپيش تنگ شكّر تو لاف نسبت چون زده * پسته بر خود هم دهان خويش خندان يافته\r\nيا رب آن فرصت كجا يابم كه يابد مرهمى * از وصالت اين دلِ آسيبِ هجران يافته\r\nتا كدامين روز باشد آنكه باشم بر مراد * بارگاه افتخار صدر كرمان يافته \r\n* *\r\n اوّل روز بهمنست اى ماه * آتشى برفروز و باده بخواه\r\nجشن بهمن بخواه قلبِ شتا « 1 » * ز آنكه قلب شتاست « 2 » بهمن ماه\r\nتا حواصل همى فشاند ابر * بَرِ مردم عزيز شد روباه\r\nهركه بىپوستين روباهست * گرگِ سرماش مىدرد ناگاه\r\nدو سه سرمست را ز خواب دراز * دست گير و فراز كن خرگاه\r\nساتگينى نه و پياله بده * شادمانى فزا و اندُه كاه « 3 » \r\n\r\n\r\n","description":"","footnote":"\r\n( 1 ) - قلب شتا : آتش\r\n( 2 ) - قلب شتا : ميانهء زمستان\r\n( 3 ) - در اصل : شادمانى فزا و باده بكاه\r\n","page_name":" 391 ","page_number":407},
  {"content":"\r\n\r\n نوش كم گوى كاندرين يخ بند * زمهريرست با نَفَس همراه\r\nما دو مستى نمىكنيم امشب * شب درازست ، قصّه كن كوتاه\r\nبو كه بينم بطالع ميمون * روى مخدوم بامداد پگاه \r\n* *\r\n درهم فگنده است مرا كار و بار برف * پيش و پسم نمىدهد از اضطرار برف\r\nبافنده گشت ابر و زمين گشت كارگاه * تا جامه‌يى ببافت همه پود و تار برف\r\nبازيگر زمانه دگر در خزان نمود * شكل بهار بر سر هر شاخسار برف\r\nبر شاخ سرو فاخته كم مىزند نوا * تا نخ كشيد بر طرف جويبار برف\r\nدم سردوار تاختن آورد ناگهان * از سردى آفريد مگر كردگار برف\r\nهر خواجه‌يى كه پاى ز خانه برون نهد * سرما شعار باشد او را ، دثار برف\r\nروزى چنين به خانه كند هركسى قرار * در خانه كرده است مرا بىقرار برف\r\nدرخورد حال من نبُد اين برف گرنه من * سرماى سخت ديده‌ام و بىشمار برف\r\nنه روغن چراغ و نه هيزم نه اكل و شرب * چه لايق منست درين روزگار برف\r\nياران و همدمان همه يازانِ هم شدند * در كنج خانه است مرا يار غار برف\r\nاسباب تابخانه « 1 » ندارم نه پوششى * هان اى ستيزه روى چه دارى ببار برف\r\nگويند اصل ابر بخاراتِ مائى است * صنع خداى بين كه ببارد بخار برف\r\nباران قطره قطره كند برف زمهرير * ور نه كجا ببارد ابر از بِحار برف\r\nباران ز رعد و برق زند لاف روز و شب * و آهسته مىببارد بىگير و دار برف\r\nگويى ز طبع مير بياموخت اين ثبات * ورنه چرا شدست چنين باوقار برف \r\n* *\r\n ز آندم كه بديد چشم من روى ترا * فردوس برين ساخته‌ام كوى ترا\r\nهرگز نبود گمان كه تا گوش كشد * جز وسمه كسى كمان ابروى ترا \r\n\r\n\r\n","description":"","footnote":"\r\n( 1 ) - تابخانه : اتاقى كه در آنجا بخارى يا تنور و وسايل گرم شدن وجود داشت\r\n","page_name":" 392 ","page_number":408},
  {"content":"\r\n\r\n*\r\n ساقى كه چو حَلواىِ نباتست كجاست * ساغر كه ز غم بدان نجاتست كجاست\r\nآن آتش عقل سوز يعنى باده * كش خاك به از آب حياتست كجاست \r\n*\r\n گفتم كه غمت كى بكران انجامد * گفتا چو ترا كار بجان انجامد\r\nگفتم ترسم كه در غمت جان بدهم * گفت آخر كار هم بدان انجامد \r\n*\r\n گر دختر رز را كه طرب مىزايد * صد بار طلاق دادنش مىشايد\r\nكو قاضى مجلس طرب يعنى چنگ * تا فتوى رجعتى دگر فرمايد \r\n*\r\n آيينهء نور زاى جز دل نبود * جاى نظر خداى جز دل نبود\r\nكيخسرو آفرينش ار عقل آمد * جام دو جهان نماى جز دل نبود \r\n*\r\n جانا بسخن قوت روان مىبخشى * وز لطف جهانى بجهان مىبخشى\r\nاز تو كه دلى دريغ دارد ، چون تو * در هر نظرى هزار جان مىبخشى \r\n*\r\n عالم به نهاد خاكدانى بيشست ؟ * گردى بميانهء دُخانى بيشست ؟\r\nتا كى گويى جهان جهان ، شرمت نيست ! * محنت‌كدهء غم آشيانى بيشست ؟ \r\n*\r\n ما يار وفادار شنيديم ترا * ز آن از همه شهر برگزيديم ترا\r\nدر ما منگر به چشم بيگانه كه ما * پيوسته به چشم خويش ديديم ترا \r\n*\r\n سرگشته دلم در آرزويى ماندست * در چنبر زلف ماهرويى ماندست \r\n\r\n","description":"","footnote":"","page_name":" 393 ","page_number":409},
  {"content":"\r\n\r\n اين شير هميشه بود زنجير گسل * و امروز چنين بسته بمويى ماندست \r\n*\r\n اى دايهء حسن پروريده ببرت * مه بندهء تاب روى خورشيد فرت\r\nهرگز نبرم گمان كه كس بربندد * طَرف از كُهِ سيمين تو الّا كَمَرت \r\n\r\n6 - أثير اومانى « 1 »\r\nاثير الدين عبد اللّه اومانى از گويندگان معروف ايران در نيمهء اول قرن هفتم است كه گويا در گيرودار غلبهء مغول بر نواحى غربى ايران از ميان رفت . وى از قريهء اومان از توابع همدان بود . در غالب منابع تكرار شده است كه در خدمت خواجه نصير الدين طوسى تلمّذ كرده است ، با آنكه جوانى او مصادف با ايّامى نبود كه خواجه در مغرب ايران بسر مىبرد و حتى شايد در روزگار پيرى هم فرصت نيافت كه تا خدمت آن استاد را درك كند ، ولى بقول آذر « فاضلى عظيم الشأن بود » « 2 » و از ديوان او آثار اطلاعات علميش\r\n\r\n\r\n","description":"","footnote":"\r\n( 1 ) - دربارهء اثير اومانى رجوع شود به :\r\n* حبيب السير چاپ كتابخانهء خيام ج 3 ص 106 - 107\r\n* تذكرهء دولتشاه سمرقندى چاپ تهران ص 190\r\n* آتشكدهء آذر بيگدلى چاپ هند ص 253 - 254\r\n* تاريخ مفصل ايران ( عهد مغول ) مرحوم عباس اقبال آشتيانى ، چاپ دوم 1341 شمسى ص 533 - 534\r\n* مجمع الفصحاء هدايت ج 1 ص 105\r\n* صحف ابراهيم نسخه عكسى متعلق بنگارنده مأخوذ از كتابخانهء دانشگاه توبينگن\r\n* تاريخ گزيدهء حمد اللّه مستوفى و مآخذ ديگر\r\n( 2 ) - آتشكده چاپ هند ص 253\r\n","page_name":" 394 ","page_number":410},
  {"content":"\r\n\r\nآشكارست . - اثير از معاصران كمال الدين اسمعيل اصفهانى و رفيع لنبانى بوده و ميان او و آن دو استاد رابطهء مصادقت وجود داشته است . دولتشاه « اشعار عربى بسيار » به دو نسبت داده و نوشته است كه « سخن را دانشمندانه مىگويد » « 1 » و نيز بشهرت ديوان او مانند ديوان دو معاصر استادش كمال الدين اسمعيل و رفيع الدين لنبانى در عراق اشاره مىكند « 2 » . - از ممدوحان وى يكى اتابك ازبك بن اتابك محمد جهان پهلوان آخرين پادشاه از اتابكان آذربايجان ( م 622 هجرى ) بود و ديگر سليمانشاه ايوائى كه بعد ازين دربارهء آن هر دو سخن خواهد رفت . وفات اثير اومانى را در سال 656 و 665 نگاشته‌اند .\r\n* * در ذيل اين مقال گفتارى را كه دربارهء اثير الدّين اومانى در اوايل عهد شباب و پيش از سال 1315 شمسى ولى قريب به آن ، نوشته و در سال 1326 شمسى بمرحوم على اكبر دهخدا مؤلف « لغت‌نامهء دهخدا » داده بودم و او آن را بنام من در لغت‌نامهء خود ذيل عنوان اثير الدين اومانى طبع كرده بود ، به ياد وى ، نقل مىكنم تا ذكرى از آن مرد پاكباز دانشمند نيز درين كتاب شده باشد ، رحمه اللّه و تغمّده بمغفرته .\r\nاثير الدين اومانى : نام او را صاحب مجمع الفصحا و آتشكده عبد اللّه و لقب او را در همهء تذكره‌ها اثير الدين آورده‌اند و كمال الدين اسمعيل گويد :\r\n اثير دين را رسميست بر زبان قلم * پيام روح قُدُس دم بدم ادا كردن\r\nبنوك كلك گهر را جگر همى سفتن * بگام صيت مجارات با صبا كردن \r\nو او خود در اشعار خويش گاه تخلّص اثير كرده است چنان كه درين بيت با ايهامى :\r\n ليكن ز روى عقل تو دانى كه در جهان * در لطف طبع هيچ وراى اثير نيست \r\nو اومانى نسبت اوست به « اومان » قريه‌يى از توابع همدان نزديك كردستان ، و به همين سبب است كه دولتشاه اصل وى را از همدان دانسته است .\r\n\r\n\r\n","description":"","footnote":"\r\n( 1 ) - تذكرة الشعرا ، تهران بتصحيح آقاى عباسى ص 190\r\n( 2 ) - ايضا ص 174 و 190\r\n","page_name":" 395 ","page_number":411},
  {"content":"\r\n\r\nدولتشاه گويد او در علم شاگرد خواجه نصير الدين طوسى بود و اين بعيد است ، چه :\r\n1 ) خواجه نصير الدين طوسى قبل از تسخير قلاع اسمعيليه بدست هلاگو خان ( 654 هجرى ) در خدمت اسمعيليان و قلاع آنان بود ، و پيش از آن نيز در طوس سكونت داشت و فرصت ايجاد حوزهء درس در مغرب ايران نداشت و در اشعار اثير الدين اومانى هم قرائنى دالّ بر مسافرت وى بحدود مشرق ايران نيست و ارباب تذكره نيز از آن ياد نكرده‌اند .\r\n2 ) اثير الدين مادح حسام الدين خليل بن بدر از سلاطين لر كوچك مقتول بسال 640 بود و اين تاريخ چهارده سال بر فتح قلاع اسمعيليه و شانزده سال بر فتح بغداد و هفده سال بر ايجاد حوزهء درس خواجه نصير در مراغه مقدّم بوده است .\r\n3 ) از جملهء ممدوحان ديگر اثير الدين اومانى يكى شهاب الدين سليمانشاه ايوائى رئيس قبيلهء ايوائى ( منسوب به ايوه ) بود كه پيش از فتح بغداد ( 656 هجرى ) از امراى مستعصم شمرده مىشد و از جملهء فرماندهان مركز خلافت بود تا آنكه خود و پسرش بعد از غلبهء هلاگو بر آن شهر بفرمان او در سال 656 هجرى كشته شدند . اثير الدين اين امير شجاع را كه « ملك الايوه » مىناميد « 1 » ، در اشعار خود بسيار مدح كرده و در بعض آن قصايد به طول اقامت خويش در نزد وى اشارت نموده است و اين هنگامى بود كه ببغداد آمد و شد مىكرد و به خدمت سليمان شاه مىرسيد :\r\n خدايگانا شد سالها كه هست رهى * چو آستان فروتن مقيم اين درگاه\r\nسوى مشام دل و جانم از چه مىترسد * نسيم لطف تو اكنون خلاف ديگر گاه \r\nو در قصيدهء ديگرى از آمد و شد خود ببغداد و نايافتن خانه در يكى از رحلات خود خطاب به سليمانشاه گويد :\r\n جهان فضلم اگر نيست خانه‌ام شايد * از آنكه نيست جهان را بجز جهان خانه\r\nز بى وثاقى و بىخانگى همى باشم * گهى به مسجد و گاهى بميهمان خانه . . . \r\n\r\n\r\n","description":"","footnote":"\r\n( 1 ) - چنان كه درين مصراع : «\r\n يا چو دست ملك الايوه شهاب الدينست \r\n»\r\n","page_name":" 396 ","page_number":412},
  {"content":"\r\n\r\n گهى پياده و گاهى باسب چون شطرنج * بجمله شهر بگشتم يگان يگان خانه\r\nو ليك بىمدد ديگرى بتنهايى * چو نرد مهره گرفتن نمىتوان خانه\r\nمرا بدولت تو پارسال حاصل بود * چنان كه بُد بفلان كوچه در فلان خانه \r\nبنابراين محقق مىشود كه اثير الدّين اومانى پيش از فتح بغداد چند بار بدان شهر رفته و گاه تا يكسال يا بيشتر در آن سكونت كرده است . پس بايد شهرت او در شاعرى مدتها پيش از سال 656 ( سال فتح بغداد ) كه مصادف با دومين سال خروج خواجه نصير الدين از قلاع اسمعيليه است ، صورت گرفته و او در آغاز فعّاليّت علمى خواجه نصير در مغرب و شمال ايران مردى كامل و شاعرى تمام سخن بوده باشد نه مردى تازه‌كار .\r\n4 ) در ديوان اثير الدين اومانى قصيده‌ييست حاكى از يك خونريزى سخت كه شايد هجوم مغول على الاطلاق ( از سال 616 ببعد ) و يا حملهء آن قوم بهمدان و باحتمال قوى حمله ببغداد در سال 656 و برانداختن خلافت عباسى و قتل مستعصم و ممدوح او سليمانشاه در آن واقعه بوده باشد . درين قصيده اثير بر حشمت ايمان و حرمت اسلام و شرع پيغامبر كه دستخوش كفّار شده بود و بر روزى مصيبت‌بار و بر عزايى سخت ندبه مىكند و مىگويد :\r\n ازين حيات چه حاصل كنون كه از دم تيغ * بزندگى همه با گور مىبرند پناه\r\nكه جان بَرَد بكران زين ميان موج بلا * كه همگنان همه در خونِ هم كنند شناه\r\nدريغ حشمت ايمان و حرمت اسلام * دريغ شرع پيمبر دريغ دين إله\r\nپى مصيبت اين روز شايد ار پوشد * جهان چو رايت عبّاسيان پلاس سياه\r\nبرين عزا سزد ار بر طريق كاهكشان * فلك پلاس بپوشد نشيند اندر كاه \r\nاگر اين ابيات را اشاره بقتل و غارت مغول در عموم بلاد و يا در همدان بشمريم زمان شاعرى اثير الدين با اوان حملهء مغول يعنى دورهء جوانى خواجه نصير الدين ( متولّد در 597 هجرى ) مصادف است ، و اگر آنها را اشاره بفتح بغداد و برافتادن خلافت آل عباس و راه يافتن شكست در كار دولت اسلام بدانيم ( و درين صورت بايد اثير الدين\r\n\r\n","description":"","footnote":"","page_name":" 397 ","page_number":413},
  {"content":"\r\n\r\nاومانى بعد از سال 656 درگذشته و يا اين ابيات از آخرين اشعار او بوده باشد ) اثير الدين اومانى درين اوان شاعرى پخته سخن و قريب بموت و مدّتها از دورهء طالب علمى و شاگردى گذشته بوده است .\r\n5 ) كمال الدين اسمعيل كه بسال 635 درگذشته است ، چنان كه ديده‌ايم با اثير الدين اومانى روابط صميمانه داشته و در يكى از قطعات او را بسخنورى ستوده است و محالست كه كسى پيش از فوت كمال الدين اسمعيل يعنى در اواسط نيمهء اوّل قرن هفتم شاعرى مشهور باشد و آنگاه در آغاز نيمهء دوم قرن هفتم كه دورهء پيرى و اواخر عمر ويست شاگردى خواجه نصير الدين كند .\r\nشايد علّت اينكه تذكره‌نويسان اثير الدين اومانى را شاگرد خواجه نصير الدين طوسى پنداشته‌اند آن باشد كه وى در علوم متبحّر و مردى دانشمند بود و چنان كه از مطالعهء ديوانش برمىآيد در فلسفه و نجوم و طبّ و رياضى و ادب عربى دست داشت و مثلا درين بيت دليلى از اطلاعات طبّى او موجود است :\r\n رسوب قطره ز قارورهء هوا ننمود * كه معتدل شود اكنون مزاج نشو و نما \r\nو درين بيت از نجوم :\r\n بهم شكفته گل سرخ و نسترن چونان * كه در مقابله مرّيخ و زهرهء زهرا \r\nو درين بيت از حكمت رياضى :\r\n چون لطف تو محسوس نشد نقطهء موهوم * زين بُد كه ورا دايرهء عقل مقر شد \r\nو درين بيت از حكمت طبيعى :\r\n ز شوق حالتشان چرخ خرقه خَرق كند * اگرچه خَرق در اشكال چرخ دور از راست \r\nو قصيده‌يى كه باستقبال صَمَّة بن عبد اللّه القُشَيرى ساخته دليل تتبع او در آثار شعراى عربست :\r\n دگر بار از نسيم نوبهارى * هوا خواهد نمودن مشكبارى . . .\r\nسحرگه با صبا بويش همى گفت * به زير لب كه اى باد بهارى\r\nتَمَتَّعْ مِن شميم عَرارِ نَجدٍ * فما بعدَ العشيّةِ مِن عَرار \r\n\r\n","description":"","footnote":"","page_name":" 398 ","page_number":414},
  {"content":"\r\n\r\nاز سال ولادت اثير الدين اطّلاعى در دست نيست ليكن چنان كه از ظواهر امر برمىآيد وى در حدود سال 665 ( يا 656 ) يعنى سال فوت خود مردى كامل و مجرّب بود و ازينروى بايد ولادت او اقلا در آغاز قرن هفتم و بحدس اقرب بصواب در دههء اخير قرن ششم هجرى بوده باشد .\r\nقرب جوار كردستان و بغداد او را پس از ظهور در شعر و شاعرى ، بدان نواحى افگند و او كه گاه در كردستان نزد سلاطين لر كوچك و گاه در بغداد در خدمت شهاب الدّين سليمانشاه ايوائى مىزيست ، در همين نواحى و در بلاد عراق مشهور شد و به همين سبب است كه دولتشاه مىگويد : « ديوان رفيع لنبانى و اثير الدين اومانى در عراق عجم بسيار محترم و عزيزست و شعر اين هر دو شاعر شهرتى عظيم دارد ، اما در خراسان و ماوراء النهر متروكست » . علاوه بر كردستان و بغداد ظاهرا اثير سفرى باصفهان كرده و اين سفر او محققا پيش از سال 635 يعنى سال كشته شدن كمال الدين اسمعيل در قتل عام اصفهان بدست مغول ، صورت گرفته است .\r\nاثير اومانى در يكى از قصائد خويش سخن از بىمهرى پادشاهى نسبت به خود مىگويد و معلوم نيست اين رنج از سليمانشاه ايوائى به دو رسيده يا از امراى لر كوچك ولى بيشتر تصوّر مىرود كه اين محنت از دست سليمانشاه باشد :\r\n اى ز به دو حال بوده لطف تو غمخوار من * اى هميشه خاك درگاه تو استظهار من\r\nحبس و اطلاق ترا مستلزمم چون عقل و شرع * بر ولاى تو مسجّل كرده‌اند اقرار من\r\nطبع جودت ز آنكه زرخوارست پيش جود او * كرد خواريها به روى زرد چون دينار من\r\nگرچه خشمت ريخت آب روى من چون جرعه باز * هست عشق مدح تو اندر دل هشيار من\r\nگرچه چون تيرم بدور افگنده‌اى هرگز مباد * بىرَهِ مدحت زبان در كام چون سوفار من\r\nورچه بر رويين دژم كرد آتش خشمت چو شمع * بىرخت روشن مبادا چشم گوهر بار من\r\nبا خلاف رأى تو بر من درشتيها نمود * لطف هموارت بقول خصم ناهموار من\r\nكى شنيدى در حق من قول باطل سيرتان * گر بُدى معلوم خسرو سيرت و كردار من \r\nممدوحين او : 1 ) شهاب الدين سليمانشاه ايوائى كه قسمتى از روابط اثير را با او\r\n\r\n","description":"","footnote":"","page_name":" 399 ","page_number":415},
  {"content":"\r\n\r\nذكر كرده‌ايم و چون اثير الدّين اومانى حسام الدّين خليل را از سلاطين لر كوچك كه مخاصم شهاب الدين سليمانشاه بود ، نيز مدح گفت ، چندى مورد بىمهرى سليمانشاه واقع شده بود و در ديوان او اشاراتى به اين بىمهرى پادشاه آمده است كه بعض از آنها را درين مقالت آورده‌ايم . 2 ) امراى لر كوچك كه سر سلسلهء آنان شجاع الدّين بن خورشيد ( امارت از 580 تا 621 هجرى ) بود و پس ازو برادرزاده‌اش سيف الدين رستم بن نور الدّين و بعد از رستم برادرش شرف الدّين ابو بكر و بعد برادرش گرشاسف بسلطنت رسيدند و اين گرشاسف ملكه خاتون خواهر سليمانشاه ايوائى را بزنى داشت . گرشاسف در آغاز سلطنت بدست عم‌زادهء خود حسام الدّين خليل بن بدر بن شجاع الدين كشته شد و ملكه خاتون نيز فرزندان خود را ببغداد نزد برادر برد و در نتيجه بين سليمانشاه ايوه و حسام الدّين خليل جنگ درگرفت و پس از مدّتى زدوخورد سرانجام در سال 640 حسام الدّين خليل اسير و مقتول شد و پس از وى برادرش بدر الدّين مسعود بن بدر بن شجاع الدّين بجايش نشست و بخونخواهى برادر برخاست و نزد منگوقاآن ، خان مغول رفت و ازو مدد خواست و با هلاگو خان در فتح بغداد شركت جست و چنان كه مىدانيم سليمانشاه در واقعهء بغداد كشته شد ( 656 هجرى ) و مسعود نيز دو سال بعد يعنى بسال 658 درگذشت . امّا اثير الدين اومانى تا آنجا كه اطلاع داريم مسعود را مدح نگفت و از امراى مذكور تنها مدح حسام الدّين خليل را در ديوان او كه در دسترس بود يافته‌ايم .\r\nگذشته از نام اين دو تن در ديوان اثير الدّين نام مردانى از قبيل اصيل الدّين و مجد الدّين و نجيب الدّين وزير و شرف الدّين از نزديكان سليمانشاه نيز آمده و اين ممدوح اخير او گويا وزير سليمانشاه بوده است چنان كه ازين بيت برمىآيد :\r\n خود بىمدد لطف تو اى آصف ثانى * ممكن نبود پيش سليمان زمان شد \r\nشعراى معاصر او : 1 ) كمال الدّين اسمعيل بن جمال الدّين محمّد بن عبد الرّزّاق اصفهانى كه اثير الدّين با او روابط صميمانه داشت و در قطعه‌يى كه به دو فرستاده بود او را ستود\r\n\r\n","description":"","footnote":"","page_name":" 400 ","page_number":416},
  {"content":"\r\n\r\n جهان و جان معانى خديو كشور فضل * كه فخر جان جهان شد ترا ثنا كردن\r\nكمال ملّت و دين ، اى كه بر خرد فرض است * بسنّت سخن خوبت اقتدا كردن\r\nزهى بمعجز معنى ميان اهل سخن * رسيده دعوى پيغمبرى ترا كردن\r\nچو در جهان همه اهل سخن عيال توأند * شدست بر همه واجب ترا دعا كردن \r\nو كمال الدّين نيز قطعه‌يى كه قبلا بدان اشاره شد در جواب او فرستاد بدين تفصيل :\r\n اثير دين را رسمى است بر زبان قلم * پيام روح قُدُس دم بدم ادا كردن\r\nبنوك كلك گهر را جگر همى سفتن * بكام صيت مجارات با صبا كردن\r\nچو تو همى زنَىِ خشك طوطىانگيزى * عجب نباشد از چوب اژدها كردن\r\nانامل تو چو گردد سوار ذروهء كلك * ز طاعتش نتواند خرد ابا كردن\r\nچو نكته‌هاى تو از پرده روى بنمايد * ستاره را نبود روى جز قفا كردن \r\nو چون كمال الدّين بسال 635 در واقعهء اصفهان مقتول شد اثير اين قطعه را در مرثيهء او سرود :\r\n جهان و جان كمال الدّين سَمعيل * شنيدم دى كه ناگاهان فرو شد\r\nدريغ آن شمع روشندل كه ناگاه * بباد درد بىدرمان فرو شد\r\nمن و او اندرين صنعت كه گردون * ز رشك ما به خود حيران فرو شد\r\nمقابل چون مه و خورشيد بوديم * چو ناگه اين برآمد آن فرو شد \r\nو از بيت اخير اين قطعه چنين مستفاد مىشود كه اثير در سال 635 جوان بوده و تازه در شاعرى شهرت يافته بود و سخن ما كه گفته‌ايم ولادت او در آغاز قرن هفتم و بحدس اقرب در دههء آخر قرن ششم اتفاق افتاده ، ازين راه تأييد مىشود .\r\n2 ) ديگر از معاصران اثير اومانى رفيع لنبانى از شاعران مشهور اواخر قرن ششم و اوايل قرن هفتم است كه بقول دولتشاه اثير الدّين اومانى اوصاف سخنورى او را بسيار بنظم درآورد .\r\nاز ديوان اثير نسخ خطّى در دستست و هدايت اشعار او را قريب پنج هزار بيت\r\n\r\n","description":"","footnote":"","page_name":" 401 ","page_number":417},
  {"content":"\r\n\r\nگفته است . وى در شعر بيشتر متمايل بسبك انورى است و با آنكه آن علوّ طبع و قدرت بيان و فصاحت گفتار انورى در او نيست ، امّا چون سادگى بر طبع او چيره است اشعار او سهل‌تر و سليس‌تر و شيرين‌تر به نظر مىآيد و چون عدم مبالغهء او را در ايراد اصطلاحات و معانى علمى و لغات غريب عربى با سادگى بيان و مختصّاتى از زبان و شعر فارسى در پايان قرن ششم و نيمهء اول قرن هفتم جمع كنيم سبك او از سبك سخن انورى متمايز مىشود .\r\nاز اشعار اوست :\r\n نفس باد صبا باز عبير افشانست * موسم جام مى و فصل گل و ريحانست\r\nتير باران سحابست وزان غنچه و گل * اين همه تن سپرست آن همه سر پيكانست\r\nبند بهمن ز تن زال روان آب مگر * باد سودست كه بر وى اثر سوهانست\r\nبر سر از بس كه زَرِ تازه كشد نرگس تر * به تنى بر دو سرش همچو سر ميزانست\r\nچار كر دست بدان چشم جهان بين نرگس * تا بديدست كه گل جلوه‌گر بستانست\r\nچه عجب بر گل اگر خار كند دندان تيز * كاين همه رخ لب و آن را همه تن دندانست\r\nروز و شب مست و خرامان بچمن در بلبل * همچو رامين پى آن شد كه گلش جانانست\r\nشاخ تازهء سمن و بيد تر از باد صبا * همچو احوال جهان گشته فتان خيزانست\r\nفرصت عيش درين فصل نگهدار اى دل * كه فنا عمر نور دست و فلك گردانست\r\nدَمِ خوش بايدت از خويش برون آى چو گل * كز پى يك دم خوش پوست بر او زندانست\r\nدل خوش در دم خوش جوى كه چون صبح و صبا * گر بجانى بخرى يك دم خوش ارزانست\r\nاگر اندر دم خوش بىسروسامان باشى * آن بهرحال مپندار كه از حرمانست\r\nكآنكه در دايرهء چرخ نشيند ناچار * نقطه سان شايد اگر بىسر و بىسامانست\r\nسايهء سرو بنى گير چو بلبل در باغ * اگر از باد صبا گنبد گل ويرانست\r\nغم مخور شاد بزى ز آنكه غم و شادى تو * هر دو چون مىگذرد نزد خرد آسانست\r\nبار گيتى چه كشى جامِ مى گلگون كش * كاو رهاننده ترا زاندُهِ بىپايانست\r\nمىزى از كار جهان فارغ و آزاد كه سرو * شده مشهور بآزاد نهادى ز آنست \r\n\r\n","description":"","footnote":"","page_name":" 402 ","page_number":418},
  {"content":"\r\n\r\n تو سَرِ وقت نگه‌دار و بُنِ كار مجوى * كه فلك نيز درين واقعه سرگردانست\r\nراست رَو باش بهر كيش كه هستى چون تير * كه كمان‌وش دل كژ رو ز دَرِ قُربانست\r\nغم آن درد كه درمان نپذيرد چه خورى * جام مى خور كه دواى غم بىدرمانست\r\nمنِ نادانِ نه اين كاره كه ميخواره نيم * آن مرا مىدهم انصاف كه از حرمانست\r\nمن ندارم سر آن پس تو كه دارى مىخور * كاين سخن نزد خرد دعوى بىبرهانست\r\nكس چو نرگس چه سبب جام نگيرد اكنون * كز گل و لاله چمن جنّت جاويدانست \r\n* *\r\n اى رخ خوب تو آراستهء زيبايى * پرتو حسن تو در چشم خرد بينايى\r\nتو مرا توشهء جانّى و جگر گوشهء دل * سزد ار بر جگر سوخته‌ام بخشايى\r\nنازنينا تو چو از خوبى خود بىخبرى * بشنو از من كه تو چونى كه مرا مىشايى\r\nمن اگر ديگ خيال تو چنين خواهم پخت * نكشد دير كه من زود شوم سودايى\r\nتو مرا چون نفسى وز پى آن مىباشم * زنده چندانكه برم مىروى و مىآيى\r\nبوسه‌يى خواهم و تو لعل بلؤلؤ گيرى * خوش جوابيست چه گويم كه شكر مىخايى\r\nحلقهء گوش ترا دى كمرت گفت آخر * هم ترا به كه رخ اندر رخ ماهى سايى\r\nمن چنين بستهء افتاده بزيرم چه سبب * گفت زيرا كه تو در بند زر و كالايى\r\nكس چه داند كه ميانىّ و دهانيست ترا * گر نبندى كمر اى دلبر و لب نگشايى\r\nچشم و زلف تو دلم گرچه بيغما بردند * نيست يغمائيشان خواند مرا يارايى\r\nز آنكه با عدل جم عصر سليمان دوم * نرسد هيچ كسى را كه كند يغمايى\r\nجم سير خسرو فرخنده سليمان شاه آن * كه بلندست به دو مرتبتِ دارايى \r\n* *\r\n حبّذا در وسط فصل زمستان آتش * كه بود فصل زمستان چو گلستان آتش\r\nدَى مگر گشت چو نمرود و خلايق چو خليل * كه نمايد همه را چون گل و ريحان آتش\r\nيا رب اين معجزه بين باز كه از چوبى خشك * ميوهء تر دهد اندر دى و آبان آتش \r\n\r\n","description":"","footnote":"","page_name":" 403 ","page_number":419},
  {"content":"\r\n\r\n سنگ بر معجزهء زند « 1 » بآواز آيد * كه كند در وسط آب درخشان آتش\r\nخار از آنرو كه خَسَك « 2 » بر گذر آتش ريخت * از پيَش دود برآورد بتاوان آتش\r\nخور بآتشكدهء قوس شد ، آرى شايد * همگنان را چو ز سرماست نگهبان آتش\r\nهركه بفسرد روان در تنش از دى چون شمع * در زمان آوردش باز بتن جان آتش\r\nو آنكه با اطلس و اكسون بودش سرد اكنون * به بخارى كندش گرم و تن آسان آتش\r\nهست چون زال زر اندر قفس پولادين * از كف بهمن و ديماه بزندان آتش\r\nيا چو طبع مَلِكِ ايوه شهاب الدين است * كه چنان پاك و لطيف است و زمان دان آتش\r\nآنكه هنگام سخن طبع لطيف او را * با همش هست به حكم آب و بفرمان آتش \r\n* *\r\n خيز و بزم سحر افروز كه وقت سحرست * افق مشرقى از عارض گل تازه‌ترست\r\nمى در جام چو عكس قمر اندر دل آب * دركش ارز آنكه دلت خستهء دور قمرست\r\nموسم خرمن گل اهل خرد غم نخورند * از پى حاصل عمرى كه چو گل در گذرست\r\nشو چو سوسن ز غم بند زر آزاد از آنك * زرپرستى صفت نرگس كوته‌نظرست\r\nتا توانى نفسى بى مى و معشوق مباش * كه ترا حاصل عمر از دو جهان اين قدرست\r\nمى حرامست ولى اهل خرد را نسزد * عيب چيزى كه يكش عيب و هزارش هنرست\r\nحاصل كار چو جز بىخبرى چيزى نيست * خنك آن را كه ز اوضاع جهان بىخبرست\r\nبال مرغ طرب از بادهء رنگين رويد * داند اين آنكه خرد سوى دلش راهبرست\r\nخود مشو دور و بيا تازه گل سرخ ببين * كاز نشاط مى رنگين همه تن بال و پرست \r\n* *\r\n برخى آن عارض چون ياسمين * جان من و صد چو من اى نازنين \r\n\r\n\r\n","description":"","footnote":"\r\n( 1 ) - زند : آتش زنه و نام كتاب مشهور\r\n( 2 ) - خسك : خارهاى خلنده از آهن يا چوب كه سپاه هنگام گريز در گذر دشمن براى جلوگيرى از تعاقب او مىريخت .\r\n","page_name":" 404 ","page_number":420},
  {"content":"\r\n\r\n عشق من و حسن تو در عهد خويش * هيچيكى زين دو ندارد قرين\r\nحسن نبايد كه بود بيش از آن * عشق نشايد كه بود بيش ازين\r\nآن لب و خط بين كه تو گويى فتاد * رهگذر مورچه بر انگبين\r\nخاتم خوبيست دهانت كه هست * حلقهء او لعل و زمرّد نگين\r\nگرد دهان تو خطى خوش نوشت * سوى رخت آن دو لب شكّرين\r\nنيست از آن نقطه چنين خط عجب * ز آنكه خط از نقطه بخيزد يقين\r\nكى كنم از دست رها دامنت * گرچه به خون برزنيم آستين\r\nدور مگردان ز خودم تا نهم * پيش تو چون زلف تو سر بر زمين \r\n* *\r\n زهى خوش آمده رويت مرا چو جان در چشم * چه ناخوشست مرا بىرخت جهان در چشم\r\nبعشق روى تو گر جان زيان كنم شايد * كه عاشقان را نايد چنان زيان در چشم\r\nترا چنان كه تويى خود چگونه بتوان ديد * چه ممكن است ببستن خيال جان در چشم\r\nز آب ديده به چشم اندرون لطيف‌ترى * از آن سبب كه تو نايى و آيد آن در چشم\r\nز روى خوب تو بازار حسن گرم شدست * كه سيم اشك مرا شد چنين روان در چشم\r\nكنم ز ابرو و زلف تو ياد چون آيد * مرا كمان و كمند خدايگان در چشم \r\n* *\r\n سبك نهاد و سبك پيكر اسبكى دارم * كه سنگِ سخت بسختيش « 1 » بر ببخشايد\r\nز تاب گرسنگى زير لب بغيبت من * از آنكه كاه و جوش نيست ژاژ مىخايد\r\nچو شكل داس شدست استخوان پهلوى او * بود كه شاخ گياهى به دو بفرسايد\r\nبپايگاه گِلِ آخور « 2 » آنچنان ليسد * كه خاك آخور از آب دهان بيالايد\r\nبطنز گفت مرا دوش كاى فلان چه سبب * دلت بشفقت من هيچگونه نگرايد \r\n\r\n\r\n","description":"","footnote":"\r\n( 1 ) - سختى : محنت و شدت .\r\n( 2 ) - در اصل : بپاى كاه و گل آخور .\r\n","page_name":" 405 ","page_number":421},
  {"content":"\r\n\r\n هزار بار بدوشت كشيده‌ام آخر * ترا خود از رخ من هيچ شرم مىنايد\r\nمكاه شخص مرا بيش ازين ز بىكاهى * كه كاهش تن من جز غمت نيفزايد\r\nثواب كن ، بفروشم به ديگرى ، مگر او * صيام روز و قيام شبم نفرمايد\r\nو گرنه حال تباهم بخواجه عرضه نماى * كه زنگ غم ز دلم جز كفش بنزدايد\r\nچنين كه بسته دَرِ رزق بر منست مرا * گره ز جوع جز انبار خواجه نگشايد \r\n* *\r\n يا رب اين قاعدهء شعر بگيتى كه نهاد * كه چو جمع شعرا خير دو گيتيش مباد\r\nاى برادر بجهان بدتر ازين كارى نيست * هان و هان تا نكنى تكيه بر اين بىبنياد\r\nدر فلك نيز عطارد ز پى شومى شعر * يابد از سوزش دل هر دو مهى صد بيداد\r\nگفتنش كندن جانست و نوشتن غم دل * محنت خواندنش آن به كه نيارى در ياد\r\nاين چه صنعت بود آخر بنگويى كه از آن * در همه عمر يكى لحظه نباشى دلشاد\r\nخود از آن كس چه بكاهد كه تو گوئيش بخيل * يا بر آن كس چه فزايد كه تواش خوانى راد\r\nكاغذى پر كنى از حشو و فرستى به كسى * پس برنجى كه مرا كاغذ زر نفرستاد\r\nآن نه خود حجّت شرعى نه خط ديوانيست * پس از آن خط به تو چيزيش چرا بايد داد\r\nوين چه ژاژست دگر باره كه ابيات مديح * گر بود هفت فرستى بتقاضا هفتاد\r\nپس بدين هم نشوى قانع و از پى تازى * بسوى خانهء ممدوح چو تيرى ز گشاد\r\nهمچو آيينه نهى در رخ او پيشانى * او ز تو شرم كند همچو عروس از داماد\r\nو آن بمشنو كه بگويند فلان شخص بشعر * از فلان شاه بخروار زر و سيم ستاد\r\nكآن پى مصلحت خويش همانا گفتند * كه نبودند ز بند طمع و حرص آزاد\r\nورنه با جود طبيعى ز پى راحت خلق * من برآنم كه كس از مادر ايّام نزاد\r\nور كسى زاد به بخت منش از روى زمين * چرخ ببريد بيكبار مگر نسل و نژاد\r\nآنچه مقصود ز شعرست چو در گيتى نيست * شاعران را همه زين كار خدا توبه دهاد \r\n* *\r\n\r\n","description":"","footnote":"","page_name":" 406 ","page_number":422},
  {"content":"\r\n\r\n بزاد مادر طبعم چو دخترى در حال * بدست تربيت مهر پرورى دهمش\r\nبپرورم چو جگرگوشگان به خون دلش * بدان اميد كه روزى به شوهرش دهمش\r\nبراى چشم چو نيل رخش كشم ز حروف * ز كان جان و خرد تاج و افسرى دهمش\r\nبدست لطف برآرايمش چنانك او را * گران ندانى اگر خود بكشورى دهمش\r\nبراى خسته‌دلان از زهاب چشمهء نطق * ز جوى جان بهر انگشت شكّرى دهمش\r\nز بهرِ سَمعهء صيتِ جمال تازه رخش * ز كان دل پى هر نكته گوهرى دهمش\r\nرسانمش چو مه از نيكويى و زيبايى * بر آسمان و ز هرگونه زيورى دهمش\r\nچو بر سراچهء طبع آرمش برون از سر * سپيد و پاك چو كافور چادرى دهمش\r\nبه خواهش طمع مكرمت نه دفن بنات * بهر طريق كه باشد بهمسرى دهمش\r\nاگرنه درخور خود داردش چه عيب آرد * كازوش باز ستانم به ديگرى دهمش \r\n* *\r\n رخت دل زين تنگ و تارى خاكدان بيرون گذار * كاز بَرِ دل تا بر اين ايوان اخضر هيچ نيست\r\nاز رَهِ معنى فراز چرخ و اخترساز جاى * كازره صورت فراز چرخ و اختر هيچ نيست\r\nهمچو نامردان مترس از مرگ ظاهر چون بدهر * خالى از كَون و فساد از خشك و از تر هيچ نيست\r\nهرچه هست اندر تو موجودست تو خود را ببين * ديده دارى نيك بنگر از تو مضمر هيچ نيست\r\nهرچه كآن مقدور تقديرست از عالم بجوى * ز آنكه در تقدير عالم نامقدّر هيچ نيست \r\n* *\r\n دانى كه بر نگين سليمان چه نقش بود * دل در جهان مبند كه با كس وفا نكرد\r\nخرّم تنى كه حاصل عمر عزيز را * با دوستان بخورد و بدشمن رها نكرد \r\n* *\r\n چشمم كه هميشه جوى خون آيد ازو * سيلاب سرشك لاله‌گون آيد ازو\r\nز آن ترس نگريم كه خيال رخ تو * با اشك مبادا كه برون آيد ازو \r\n* *\r\n\r\n","description":"","footnote":"","page_name":" 407 ","page_number":423},
  {"content":"\r\n\r\n چشمم كه ز غم چو ابر بهمن گريد * وز ماتم تو اشك بدامن گريد\r\nجز ما دو كسى نَبُد كه گريد بر ما * من بر تو گريستم ، كه بر من گريد ؟ \r\n\r\n7 - فريد احول « 1 »\r\nملك الشعرا خواجه فريد الدين اسفراينى معروف به « احول » از شاعران استاد و معروف قرن هفتم هجريست . ويرا بسبب اقامت ممتدّ در اصفهان « فريد اصفهانى » و بعلّت زاده شدن در اسفراين « فريد اسفراينى » گفته‌اند و او غير از « فريد كاتب » نويسنده و شاعر ديگرى است كه معاصر سنجر بوده و هدايت ذكر او را در ذيل عنوان « فريد خراسانى » آورده است . وى در اشعار خويش خود را « فريد » مىنامد « 2 » .\r\n\r\n\r\n","description":"","footnote":"\r\n( 1 ) - دربارهء احوال او رجوع شود به :\r\n* حواشى لباب الالباب طبع و تصحيح مرحوم سعيد نفيسى ص 762 - 763\r\n* تذكرة الشعراء دولتشاه ، چاپ تهران ص 189\r\n* آتشكدهء آذر چاپ آقاى دكتر سادات ناصرى ص 970\r\n* تاريخ نظم و نثر در ايران از مرحوم سعيد نفيسى ص 166\r\n* هفت اقليم امين احمد رازى نسخهء خطى\r\n* مجمع الفصحاء ج 1 ص 377\r\n* ديوان فريد احول نسخ موجود در كتابخانهاى ايران از قبيل كتابخانهء مركزى دانشگاه و كتابخانهء آستانهء قدس رضوى ( فهرست آن كتابخانه جلد هفتم ( 1 ) ص 481 و 482 و جلد هفتم ( 2 ) ص 815\r\n* مونس الاحرار موارد متعدد مختلف ( منقولات از اشعار فريد احول )\r\n( 2 ) - :\r\n فريدا فخر اگر آرى به قرآن و حديث آور * كه لاف شاعرى پيشت خرافاتست و كذابى \r\n","page_name":" 408 ","page_number":424},
  {"content":"\r\n\r\nاز ابتداى حالش اطلاع كافى در دست نيست و همينقدر مىدانيم كه در جوانى پس از كسب معلومات از خراسان در طلب درگاه پادشاهان ممدوح بيرون رفت . بعضى تصور كرده‌اند « 1 » كه او بعد از خروج از خراسان بهندوستان رفت و به خدمت ناصر الدين قباجه از سلاطين مماليك غورى رسيد كه تا سال 624 هجرى در ناحيهء سند فرمانروايى داشت .\r\nعلت اين تصور وجود قصيده‌ييست در ديوان فريد احول بمطلع ذيل :\r\n گفتم بدان نگار كه خورشيد انورى * گفتا ز وى نكوترم ار نيك بنگرى \r\nدر مدح عين الملك حسين بن ابو بكر اشعرى وزير ناصر الدين قباجه . اين قصيده را عوفى در لباب الالباب « 2 » ذيل احوال كسانى آورده است كه در شاعرى اختصاص بدربار ناصر الدين قباجه داشتند ولى اشكال در آنست كه گويندهء آن پيشهء شاعرى نداشت و بنابر تصريح خود « سپهدار » بود « 3 » و چنان كه عوفى نيز تصريح كرده پيش از ورود در خدمت ناصر الدين قباجه نزد سلطان جلال الدين داراى منصب بزرگ و علاوه برين ممدوح بعضى از شاعران بود و تصور چنين سوابقى دربارهء فريد احول مستلزم اطلاعات بيشترى است و بنابراين قبول اينكه فريد احول از خراسان بهندوستان رفته باشد آسان نيست .\r\nظاهرا اولين محل توجه فريد بعد از ترك خراسان ، شهر اصفهان بود و او در آنجا بملازمت آل صاعد ( صاعديه ) كه رياست حنفيان اصفهان داشتند « 4 » درآمد و آنان را مدح گفت . به همين سبب است كه تذكره‌نويسان « ظهور » او را در شاعرى در زمان خاندان مذكور دانسته‌اند « 5 » و چنان كه مىدانيم « ظهور » درين مورد براى شاعران بمعنى\r\n\r\n\r\n","description":"","footnote":"\r\n( 1 ) - مرحوم سعيد نفيسى ، تاريخ نظم و نثر در ايران ص 166 و حواشى لباب الالباب چاپ تهران ص 760 ببعد\r\n( 2 ) - لباب الالباب چاپ تهران ص 552 - 553\r\n( 3 ) -\r\n گفتم نه شاعرم كه سپهدار بوده‌ام * گفتا كه باسرى چه به از فضل بر سرى \r\n( 4 ) - دربارهء اين خاندان رجوع كنيد به همين كتاب ، ج 2 ، چاپ اول ص 60 و 61 و 65 و 846\r\n( 5 ) - تذكرهء دولتشاه ص 189 و آتشكدهء آذر ص 971 و غيره\r\n","page_name":" 409 ","page_number":425},
  {"content":"\r\n\r\nنام برآوردن و كسب شهرت است در حرفهء خود و اين حال مربوط مىشود باوايل كار و دوران جوانى آنان كه معمولا مقارن با ورودشان در دستگاههاى امارت و رياست بوده است بعد از كسب مهارت در سخنورى ، و چنان كه مىدانيم فريد يكى از معروفترين قصايد خود را ( در صفت شب و ستارگان ) در اصفهان سروده بود « 1 » .\r\nبعضى از محققان تصور كرده‌اند « 2 » كه فريد از خراسان نخست بشيراز و پس از چند گاهى از آنجا باصفهان رفت و در خدمت آل صاعد درآمد و در آن شهر ساكن شد تا مرد . اين سخن مقرون باشتباهست زيرا چنان كه خواهيم گفت ممدوحين اصلى فريد از اتابكان فارس سعد بن ابو بكر بن سعد بن زنگى و جانشينانش تا ابش خاتون بوده‌اند و بنابراين فريد در اواخر حيات خود در خدمت آن سلسله بود و معلوم نيست بعد از آن روزگار كه مصادف با سنين بعد از 663 هجرى مىشده است ، ديرگاهى زيسته باشد .\r\nتذكره‌نويسان فريد را از اقران و مصاحبان امامى هروى « 3 » دانسته‌اند ولى آذر بيگدلى ازين فراتر رفته و گفته است « بعضى او را فرزند امامى دانسته‌اند » « 4 » و بطلان اين سخن نيك مشهودست . و باز نوشته‌اند كه در ميان وى و شعراى عراق و فارس كه در آن زمان بودند رقابت افتاد و درين رقابت هركدام قصيده‌يى نزد صدر الشريعهء بخارى فرستادند و او امير ركن الدين مير آب را كه از ادباى معروف زمان بود بامتحان ايشان گماشت و\r\n\r\n\r\n","description":"","footnote":"\r\n( 1 ) - در قصيده‌يى بدين مطلع :\r\n نماز شام كز امواج اين درياى دولابى * فرو شد زورق زرين برآمد طشت سيمابى \r\nگويد كه آن را به مدت يك هفته در اصفهان سرود :\r\n بيك هفته در اصفاهان فريد اين شعر انشا كرد * عجايب داشت طبع او ازين تيزى و اشتابى \r\n( 2 ) - تاريخ نظم و نثر در ايران ص 166 .\r\n( 3 ) - رجوع كنيد بشرح احوال او در همين مجلد .\r\n( 4 ) - آتشكده چاپ آقاى سادات ناصرى ص 971 .\r\n","page_name":" 410 ","page_number":426},
  {"content":"\r\n\r\nدرين امتحان برترى فريد الدين ثابت شد » « 1 » و ظاهرا درين مورد احوال فريد با سرگذشت شاعرى ديگر و شايد فريد كاتب آميخته شده است .\r\nفريد احوال بعد از چند گاهى اقامت در اصفهان ، كه مدت آن معلوم نيست ، بشيراز رفت و بدرگاه اتابكان سلغرى فارس پيوست . اين انتقال مصادف بود با حكومت اتابك ابو بكر بن سعد بن زنگى ( 623 - 658 هجرى ) و اگرچه فريد احول در شمار مدّاحان آن اتابك بود ولى بيشتر به فرزند ادب دوستش « سعد » اختصاص داشت و قصايد غرّا در مدح او مىپرداخت . اين عضد الدين سعد بن ابى بكر بن سعد همان شاهزادهء ادب دوست معروفى است كه مورد ارادت سعدى بوده و هم در زمان پدرش در رتق و فتق امور مملكت دست داشته و وفاتش نيز مقارن با مرگ پدرش يعنى به دوازده روز بعد ازو در تاريخ هفدهم جمادى الاولى سال 658 اتفاق افتاده است .\r\nبعد از مرگ ابو بكر و سعد ، خواجه فريد الدين همچنان در خدمت اتابكان سلغرى باقى ماند و بمدح امرا و وزراى آن دولت مشتغل بود يعنى دورهء محمد بن سعد ( 658 - 660 ه ) و محمد شاه بن سلغور بن سعد ( 660 - 661 ه ) و اتابك سلجوق شاه بن سلغور ( 661 - 662 ه ) و اتابك ابش خاتون دختر سعد بن ابى بكر ( 662 - 663 ه ) را درك و آنان را مدح كرد و چون ابش خاتون را ستايش نموده بنابراين تا سال 662 يا 663 زنده بود .\r\nاز ممدوحان معروف فريد الدين احول شمس الدين محمد صاحبديوان ( مقتول بسال 683 ه ) است و گويا فريد مانند معاصر خود سعدى صاحبديوان را با ارسال اشعار از فارس مورد ستايش قرار مىداد .\r\nفريد بر شيوهء غالب شاعران پايان قرن ششم و قرن هفتم هجرى بسرودن قصايد مصنوع علاقهء خاص داشت و سخن او جامع جميع شرايطى است كه در نزد شعراى مشابه وى مىبينيم . ديوانش موجود و شامل بيش از سه هزار بيت است . ناقدان پيشين نوشته‌اند\r\n\r\n\r\n","description":"","footnote":"\r\n( 1 ) - تاريخ نظم و نثر در ايران ص 166 .\r\n","page_name":" 411 ","page_number":427},
  {"content":"\r\n\r\nكه او شاعرى بغايت خوش طبيعت و فاضل و سخن فهم و نكته‌سنج و چرب‌زبان و شيرين‌بيان بود ، و اين تعريفات همگى دربارهء فريد احول صادق و واقعست . وى غالب قصايد معروف استادان بزرگ پيش از خود را جواب گفته و از عهدهء اين كار همواره به خوبى برآمده است . التزام قوافى مشكل و رديفهاى دشوار و ديگر التزامات در قصايد او بسيار ديده مىشود . سخن او استوار و بشيوهء شاعران پايان قرن ششم و آغاز قرن هفتم است و مخصوصا در وصف مهارت خاصّ دارد و قصايد متعددى كه در اوصاف آينه ، شمع ، خروس ، آفتاب ، بهار ، آسمان و افلاك ، تيغ ، و نظاير اينها سروده هريك در حدّ خود و بتنهايى برهانى قاطع بر استادى و كمال مهارت او درين فنّست .\r\nشمع :\r\n در مجلس دوشينه شب تا روز بد شب يار من * از شهدزاده شاهدى انجم نما در انجمن\r\nاز نور نار اندوخته وز نار نور افروخته * فرهادوش دل‌سوخته دور از لب شيرين من\r\nدر شب تجلى داده بد نخلى به پا استاده بد * آرى ز نحلىزاده بد طفلى چكان از لب لبن\r\nهمچون سمندر نور خور پروانه را سوزنده پر * زنبور زادش ز آن مگر شد نوش بخش و نيش زن\r\nبر جسم جان كرده فدا جسمش ز جان خورده غذا * دارد زبان الكن ولى دارد مكان اندر لگن\r\nتاجش بسر در چون تكين تن قابل نقش نگين * قدش چو سرو راستين استاده در صحن چمن\r\nشب را ز نورش تابها وز ديده ريزان آبها * تا روز در محرابها ، مؤمن دل و مومين بدن\r\nتابنده چون اختر شود وز گريه روشن‌تر شود * گه ز آب ديده تر شود كرده مشمع پيرهن\r\nبا جامه عريان آمده بر آب بريان آمده * با خنده گريان آمده شب تا سحر بر خويشتن\r\nشب بر لبش خنده بود روزش سرافگنده بود * هر تن بجان زنده بود زنده است جان او بتن\r\nدارد حصار و منجنيق از پردهء شعر دقيق * و ز عكس چون لعل و عتيق اندر بدخشان و يمن\r\nدر ديده آب و آذرش چهره چو نقش آزرش * از نور حورى بر سرش بر فرق نورش اهرمن\r\nدر شب سرافرازى كند تا روز دمسازى كند * چون غازيان بازى كند كاندر ميان دارد رسن\r\nچشمش كه بيخوابى خوشست از سوز يار سركشست * زيرا چو در دل آتشست از ديده بگريزد وسن \r\n\r\n","description":"","footnote":"","page_name":" 412 ","page_number":428},
  {"content":"\r\n\r\n بر سر نهاده جان عيان خرقه نهاده در ميان * و استاده همچون صوفيان يا چون شمن پيش وثن\r\nآميخته تيغ آتشين بگشاده بر ظلمت كمين * چون در شبيخون روز كين تيغ شه لشكرشكن \r\nبهار :\r\n بر صحن صحرا گوهرست از قعر دريا ريخته * در طشت دشتست از هوا لؤلؤى لالا ريخته\r\nبر تختهء مينا نگر گل ريخته باد سحر * گويى كه ياقوتست و زر بر تخت مينا ريخته\r\nگل يوسف و مصرش چمن بادش دريده پيرهن * ابر از هوا چون چشم من اشك زليخا ريخته\r\nلاله ز مهر افروخته آيات عشق آموخته * دل را به آتش سوخته در سينه سودا ريخته\r\nنرگس متوج چون شهان دارد زر و سيم جهان * صد گنج قارون از نهان پيدا بصحرا ريخته\r\nغنچه چو طوطى در چمن لعلش لب و ميناش تن * بلبل چو طاوس از بدن در پاى پرها ريخته\r\nبر سبزه گلبرگ طرى چون شاخ برگ آذرى * نىنى چو نقش آزرى بر روى ديبا ريخته\r\nبا آسمان گون ياسمن منثور گشته نسترن * گويى شد از هشتم چمن عقد ثريا ريخته\r\nصباغ مهر روح دم از نه خم چرخ بخم * رنگى خوش از نيل و بقم بر خار و خارا ريخته\r\nتا سرخ بيدست آخته از برگ نشتر ساخته * رگ ز امتلا پرداخته خونش بر اعضا ريخته\r\nابرست باران اشكها بر بحر برده رشكها * و ز اشك ديده مشكها چون مشك سقا ريخته\r\nبر سرو قمرى چون خطيب آوازها داده عجيب * و ز باد ناى عندليب آب نكيسا ريخته\r\nشاخ شكوفه از هوا گشته يد بيضا نما * چون دست خسرو در عطا سيمست در پا ريخته \r\n* * آينه :\r\n منور چيست مه رويى گل رخسار را گلشن * چو شب يكروى او تاريك و چون روزآند گر روشن\r\nهمى خندند خوبانش بروز بزم بر چهره * همى بندند مردانش بعزم رزم بر جوشن\r\nگه تصوير ( ؟ ) فارس را بود در ظهر او مأوى * گه تعليم طوطى را بود در بطن او مسكن\r\nدر او غلمان روز افزون چو تركانند اندر چين * در او خوبان رخ گلگون چو حورانند در گلشن\r\nاگر بوسش زنى بر رخ شود چينى رخش گلگون * و گر آهش زنى در رخ شود حورش چو اهريمن\r\nشود گر دم زنى رويش بيك دم چون چراغ از دم * شود گر بنگرى سويش چو چشم از مردم آبستن\r\nچو سيم سوخته پشتش بسيم خام اندوده * چو پشت و روى تركان كمر زرين سيمين تن\r\nنمايد رستهء دندان درو چون خوشهء پروين * بتابد طلعت خوبان درو همچون مه از خرمن \r\n\r\n","description":"","footnote":"","page_name":" 413 ","page_number":429},
  {"content":"\r\n\r\n مر او را حلقه اندر گوش ليكن گوش بر پشتش * مر او را هست پشت و روى ليكن نيستش گردن\r\nبتازى پارسى نامش از آن اسم زنان آمد * كه مشاطه است و نتواند كسى مشاطگى جز زن\r\nباصل از وصل چار اركان بنسل از بطن صلب كان * زر و سيمش عرض ليكن عرض را جوهر از آهن\r\nسكندر بر مناره ديده‌بانش كرده و ز ديده * در او ديده برو بحر و نبات و جانور و معدن\r\nدر آتش با دو صد زنگى شده و افروخته رخ را * و ليك آزاده از آتش بوجهى آمده احسن\r\nچو مردم موسم بهمن نمد را ساخته خرگه * و ليكن روى او روشن بسان قبلهء بهمن\r\nيكى چينى كه بر وى تيغ هندى كارگر نايد * يكى هندى كه دارد دوست روم و زنگ را دشمن\r\nبر او هرچند نايد تيغ هندى كارگر ليكن * مشبك گردد از پيكان تير شه چو پرويزن\r\nخداوند جهان سعد آن فريدون فر رستم دل * كه با مرديش روز كين فرو ماند چو زن بيژن \r\n* *\r\n نگارينا بهار آمد بيا تا بوستان بينى * گل اندر بوستان خرّم چو روى دوستان بينى\r\nدهان عاشق مسكين چو در غنچه گل مشكين * زيار دلستان در بوستان بوسه‌ستان بينى\r\nهزاران دلستان بينى چو گل مل بر كف وزيشان * ميان گلستان خفته دو صد بر گل‌ستان بينى\r\nنهانى جان حيوان را بجسم اندر بسى ديدى * كنون اجسام نامى را بجان اندر نهان بينى\r\nاگر ديدى جوانان را كهن پيران شده ، اكنون * جهان پير را از نو دگر باره جوان بينى\r\nاگر بر كوهسار آيى حجر را پر شجر يا بى * و گر بر سبزه‌زار آيى زمين را آسمان بينى\r\nشكوفه همچو پروينست و نرگس مهر تا هر گه * ز سنبل سنبله يا بى ز گلبن توأمان بينى\r\nشكوفه برتر از غنچه است و غنچه برتر از نرگس * بيك نقطه سه كوكب را به يكديگر قران بينى\r\nز خويد و لاله بر هر سنگ ياقوتست و پيروزه * كمر كرده مرصّع كوه و بربسته ميان بينى\r\nميان سينهء لاله دو صد دل سوخته يا بى * عروسان رياحين را چو حورا در جنان بينى\r\nميان ياسمن پويى بنفشه و ياسمن بويى * گِلِ دل را ز غم شويى ، دِل و گِل شادمان بينى\r\nبيا تا نقد از آب و هوا و نالهء مرغان * بهشت آن جهانى را عيان در اين جهان بينى\r\nو گر گويى غرض حورست ديدن بر قصور آنجا * ز روزنهاى چوبين روى خيرات حِسان بينى \r\n\r\n","description":"","footnote":"","page_name":" 414 ","page_number":430},
  {"content":"\r\n\r\n بساط سبزه را بهر نشاط افگند گردون ز آن * نباتى لعبتان شاخ را بازىكنان بينى\r\nاگر بر صفحهء اوراق گل يك نقش برخوانى * درونسو نقش‌بندان و برونسو نقش خوان بينى\r\nو گر از كان چار اركان جواهر ديده‌اى الوان * قُزَح را هفت رنگ از عكس رنگ‌آميز كان بينى\r\nصدف‌وار آن بخارى را كه آرد از بحار اكنون * ز خورشيد درفشانش بصحرا دُرفشان بينى\r\nدر آب از عكس بيد سرخ و به روى قطره با شبنم * هزاران لؤلؤ و مرجان بعمان در عيان بينى\r\nز پرّ طوطى و طاوس بينى سبزه و گل را * چو پيلان گويى اندر خوابِ خوش هندوستان بينى\r\nچو بلقيس است سرو و آب چون درج زمرّد ، ز آن * كشيده دامن از ساقش ميان آبدان بينى\r\nبنقش ار جامه‌يى پوشى بنقشِ ياسمن يا بى * ز عكس ار باده‌يى نوشى برنگ ارغوان بينى\r\nبره بر آتش خورشيد بريانست و از بويش * همه اطفال نامى را به بالا سوى آن بينى\r\nدو تا نانست و بريانى فلك را بر سر سفره * بدين بريان و نان او را جهانى ميهمان بينى\r\nدخان بالاى آتش باشد و اكنون به عكس آن * شقايق را زبر آتش به زير اندر دخان بينى\r\nچكاوك عود مىسازد شقايق عود مىسوزد * بساز و سوز اين و آن هواى انس و جان بينى\r\nز قول قمرى مُقرى شنيدن وعظ اگر خواهى * بيا كز منطق الطيرش سحرگه ترجمان بينى\r\nمگر بلبل به چشم اندر پراگندست پلپل را * كه نالان هر شبش تا روز با درد و فغان بينى\r\nگل از خنده اگر بشكفت نشگفتست « 1 » ز آن معنى * كه خندان باشد آن كاو را دهان پر زعفران بينى\r\nنسيم ياسمن بشنو نه سيم نسترن بنگر * بنقد اكنون كه زر در رَز بهنگام خزان بينى\r\nبهشت و عرش و كرسى و سپهر و انجم و اركان * ز بىعيب ايزد بيچون خداى غيب‌دان بينى \r\n* *\r\n پيوستن دوستان بسى آسانست * دشوار گسستن است و آخر آنست\r\nشيرينى وصل را نمىدارم دوست * از غايت تلخيى كه در هجرانست \r\n\r\n\r\n","description":"","footnote":"\r\n( 1 ) - نشگفتست : نه شگفت است ، يعنى عجيب نيست\r\n","page_name":" 415 ","page_number":431},
  {"content":"\r\n\r\n\r\n8 - نجيب جرفاذقانى « 1 »\r\nملك الشعرا نجيب الدين الجرفاذقانى « 2 » از شاعران تواناى پايان قرن ششم و اوايل قرن هفتم هجريست كه در شعر بندرت « نجيب » تخلص مىكرد « 3 » . آذر در آتشكده و هدايت در مجمع الفصحا او را مدّاح سلاطين سلاجقه و امين احمد او را مدّاح امراى قلعهء\r\n\r\n\r\n","description":"","footnote":"\r\n( 1 ) - دربارهء او رجوع شود به :\r\n* نسخ ديوان او و از آن ميان دو نسخهء عكسى يكى از نسخهء بريتيش ميوزيوم و يكى از نسخهء كتابخانهء حكيم اوغلو على پاشاى استانبول در كتابخانهء مركزى دانشگاه تهران و نسخهء ديگر در كتابخانهء مجلس شوراى ملى ، و غيره\r\n* رياض الشعراء واله داغستانى نسخهء خطى\r\n* مجمع الفصحا هدايت ج 1 ص 634\r\n* هفت اقليم امين احمد رازى نسخهء خطى\r\n* مرقوم پنجم از كتاب سلم السموات ص 63\r\n* تاريخ نظم و نثر در ايران ، مرحوم سعيد نفيسى ص 165 - 166\r\n* فهرست كتابخانهء مجلس شوراى ملى ج 3 ص 436\r\n* آتشكدهء آذر بتصحيح آقاى سادات ناصرى از ص 1045 ببعد\r\n* مونس الاحرار موارد مختلف و غيره\r\n( 2 ) - كلمهء جربادقان ، جرفاذقان ، معرب اسم « گرپاتكان » ( - كوه‌پايه ) و همانست كه در تلفظ بعدى به « گلپايگان » تبديل شده است .\r\n( 3 ) - مثلا درين بيت :\r\n شمهء نيشكر ار بشنود از شعر نجيب * آستينهاى شكر بر سر آن افشاند \r\n","page_name":" 416 ","page_number":432},
  {"content":"\r\n\r\nو ساق ( - وشاق ) و واله داغستانى وى را در عداد شاعران بعد از كمال الدين دانسته‌اند و چون در قصيده‌يى كه به رديف « دست » دارد اشاره بشاعران اصفهان كه همين رديف را اتخاذ كرده باشند مىكند قاعدة بايد بعد از آنان يا معاصر با دورهء شهرت اشعار آنان ( يعنى لااقل اواخر عهد آنان ) در اوايل قرن هفتم زيسته باشد و از اينجا قول واله به نظر صحيح مىآيد . اين نكته مسلّم است كه او به « جرفادقان » تعلّق داشته « 1 » ، و مدتى از عمر خود را در ايّام پيش از حملهء مغول در عراق سرگرم مدح امرا و صدور محلّى كه در اوان فترت ايام سلاجقهء عراق و دوران غلبهء خوارزمشاهان آل اتسز در آن سامان مىزيسته‌اند ، مانند عزّ الدين يحيى و علاء الدوله مردانشاه و مجد الدين عزّ الملك ، بوده است ؛ و در فتنهء مغول چندگاهى در قلعهء وشاق نزديك نطنز كاشان ( كه در بدايت حال به كمرت معروف بوده و در عهد حكمروايى تركان از باب تسميه باسم حاكم آنجا ، وشاق نام ، بدين اسم معروف شده بود ) ، ساكن و مدّاح بزرگان آن نواحى بود .\r\nدر همين اوان ركن الدين غور سانجى پسر سلطان محمد خوارزمشاه ، كه در روزگار فرمانروايى آن سلطان تيره‌بخت حاكم عراق بود ، هنگامى كه پدرش بمازندران مىگريخت ، وى روى بكرمان نهاد و در آنجا نيرويى فراهم كرد و بعراق بازگشت و چون باصفهان رسيد جمعى از سپاهيان پراگندهء خوارزمشاهى بر او اجتماع كردند و به يارى صدر الدين خجندى پيشواى شافعيهء آن شهر بر مركز اقامت ركن الدين صاعدى رئيس حنفيهء آن سامان دست يافت و گروهى از پيروانش را كشت و سپس بر اثر طغيان مردم اصفهان روى برى نهاد و بعد از دو ماه توقف در آن ديار چون خبر حملهء مجدد مغول به دو رسيد بقلعهء فيروزكوه نزديك رى پناه برد ولى در محاصرهء سپاه مغول افتاد و بعد از شش ماه مقاومت تسليم و كشته شد . وزارت اين ركن الدين غور سانجى از دوران پدر با عماد الملك\r\n\r\n\r\n","description":"","footnote":"\r\n( 1 ) - :\r\n اگرچه دور زمان پر غمست دولت تو * مفرحيست كه خلقى بدان سبب شادست\r\nتوقعست كه جربادقان چنان گردد * بهمت تو كه گويند رشك بغدادست \r\n","page_name":" 417 ","page_number":433},
  {"content":"\r\n\r\nساوه‌يى ( ساوجى ) بود « 1 » .\r\nنجيب الدين با عماد الملك ساوه‌يى سابقهء معرفت داشت و به همين سبب هنگامى كه موكب ركن الدين سلطان در اصفهان مستقر بود نجيب الدين بدستيارى وزير به پيشگاه سلطان راه يافت و از عمّال دربار او در عراق شد و معروفست كه در آن هنگام كه آن منصب مىيافت پادشاه خلعت و نقدينه‌يى بوى داد و او چون از خدمت آن شاه بيرون آمد بشكرانه ميان تنگدستان قسمت كرد .\r\nدر همين روزگار بود كه نجيب الدين پادشاه‌زادهء بدفرجام خوارزم و وزيرش عماد الملك ساوجى را مدح گفت ؛ و يكى ديگر از ممدوحان او بنام تاج الدين على نيز كه از رجال قديم دستگاه خوارزميان و چندگاهى از جانب آنان حاكم ابيورد بود ، و گويا در اين روزگار جزو پراگندگانى بود « 2 » كه به خدمت ركن الدين سلطان پيوسته بودند ، بايد در همين ايام مورد ستايش شاعر قرار گرفته باشد و علاوه بر آن نجيب الدين در همين ايام اقامت در اصفهان بمدح صدر الدين خجندى هم پرداخت .\r\nبعد از زوال دولت مستعجل غورسانجى ، نجيب الدين عزلت اختيار كرد زيرا ديگر روزگار آشفتهء عراق فرارسيده و سامان اقامت شاعران در دربارها نبود ، و در همين عزلت در زادگاه خود بود كه شاعر بعد از آنكه سنش از هفتاد متجاوز گشت بسال 665 درگذشت « 3 » .\r\nنجيب با همه بد روزگارى و سيه‌بختى كه دوران نامساعد و پرآشوبش براى او ببار آورده و او را از هجوم مصائب به شكايت واداشته بود « 4 » ، مردى بلندهمت و ابىّ الطبع\r\n\r\n\r\n","description":"","footnote":"\r\n( 1 ) - رجوع شود به جهانگشاى جوينى طبع ليدن ج 2 ص 208 - 210\r\n( 2 ) - جهانگشاى جوينى ج 2 ص 58 .\r\n( 3 ) - تاريخ نظم و نثر در ايران ، ص 166\r\n( 4 ) - بابيات ذيل توجه شود :\r\n بزرگوارا بر طارم سپهر مرا * رسيد ناله ازين خردگى غم بسيار \r\n","page_name":" 418 ","page_number":434},
  {"content":"\r\n\r\nو در همان حال شاعرى بسيار توانا و چيره‌دست بود و در قصيده‌سرايى از بهترين جانشينان شعراى بزرگ پايان قرن ششم در عراق شمرده مىشد . كلامش با وجود به كار بردن صنايع و التزامات مختلف روان و عذب و در عين حال منتخب و استوارست . ايراد معانى مختلف همراه با تشبيهات و تركيبات استعارى و مضامين مبتنى بر تخيّلات باريك و دل‌انگيز براى او چنان سهل است كه مطلقا در سهولت و روانى كلام او تأثير نمىكند . سخنش در روانى و انسجام و اشتمال بر معانى مبتكر يادآور كلام سحّار انورى و متابعان اوست و وى اگرچه واقعا تابع انورى نيست ولى مانند همان شاعر در استفاده از مسائل علمى براى خلق مضمونهاى شعرى استادست . نجيب گذشته از قصائد متعدد يك مثنوى بر وزن ليلى و مجنون نظامى داشت بنام « بشر و هند » . ديوان او موجود است و از قصايد و مقطعات و رباعيات و تركيبات نزديك دو هزار بيت دارد . قسمت بزرگى از قصايدش در مونس الاحرار نقل شده و معدودى از ابياتش را در تذكره‌ها مىيابيم . از اشعار اوست :\r\n بگو كه رنگ چرا كرده‌اى بدستان دست * به خون كيست كه آلوده‌اى ازينسان دست\r\nدراز دستى زلفت نه بس كه چشمانت * بتيغ غمزه برآرند هر دو يكسان دست\r\nمرا اگرچه چو دامن فگنده‌اى در پاى * بهرزه باز ندارم ترا ز دامان دست \r\n\r\n\r\n","description":"","footnote":"\r\nاز صفحهء پيش\r\n بساز گردش ايام غصه‌ها خوردم * كه هيچكس ندهد شرح آن به صد طومار\r\nمرا به مجلس محنت زمانه جامى داد * كه مىفزايد از آن لحظه لحظه رنج خمار\r\nبشخصم ار همه پيكان فقر و فافه رسيد * نيم ز حرص دهان باز كرده چون سوفار\r\nبناى تربيتم دارس است مىدانم * ز بس كه درس شكايت همى كنم تكرار\r\nعزيز مصر جهانى مدار سايه دريغ * كه تا بعهد تو فضل و هنر نگردد خوار\r\nبه زير چرخ ستم پيشه داد دانش من * كجا دهد چو تو ندهى زمانهء غدار\r\nچه سود آب معانى بجويبار سخن * چو شاخ جود و معانى از آن نيارد بار . . . \r\n","page_name":" 419 ","page_number":435},
  {"content":"\r\n\r\n گرم بدامن تو نيست دسترس چه عجب * كه نادِرست كه كس را رسد بجانان دست\r\nبسان زلف تو در پا فتاده‌ايم و هنوز * نمىدهد سر آن طُرّهء پريشان دست\r\nچو چشم مست تو بيمارم و نمىرَسَدَم * جز آنكه دَرد تو بينم ، به هيچ درمان دست\r\nنگارِ دست تو تا ديده‌ام بسان نگار * ز دست مىبردم گرچه نيستم ز آن دست\r\nخط سياه تو ز آن پس كه دست درهم داد * نداد كار مرا هيچگونه سامان دست\r\nاز آن گروه كه در دامن تو دست زدند * كُلالهء تو ببرد از ميان ايشان دست\r\nهزار سر چو سر زلف تو بباد دهد * وليك خطّ تو يابد بدان زنخدان دست\r\nجمال روى ترا زلف تست دامن‌گير * و گرنه مىببرى ز آفتاب تابان دست\r\nز رشك قدّ تو باشد كه هر زمانى سرو * ميان باغ برآيد به صد هزاران دست\r\nمهندسان نظر را بسالها ندهد * خيال صورت سروى چو تو خرامان دست\r\nدر آرزوى كنار تو خفته‌ام شبها * در آن خيال كه يك شب دهى به همان دست\r\nرسيد روز جوانى فراشب و نزديم * شبى بدامن وصل تو در شبستان دست\r\nچو دست سوخته مىدارمت ، روا دارى * كز آرزوى لبت مىگزم بدندان دست\r\nمرا بدامن وصلت چو نيست دسترسى * كشيده‌ام ز تو در آستين هجران دست\r\nزِهاب ديده كجا بازدارم از دامن * چگونه باز نهد كس به روى طوفان دست\r\nز خون خود اثرى بر كف تو مىبينم * مكن ، بهرزه ميالا به خون ياران دست\r\nز خون ديدهء تو بوى جان همىآيد * چو رنگ واقعه ديدم بشستم از جان دست\r\nمرا به خون نبود با تو ضَنّتى ليكن * كراىِ آن نكند خون من ، مرنجان دست\r\nز تنگ‌خويى و شوخى كه مىكنى زده‌ايم * ز دست جور تو در سرور قهستان دست\r\nبديل حاتم طائى جمال دولت و دين * كه هست در كرم او را هزار چندان دست \r\n* *\r\n صبا چو سنبل تر گرد لاله تاب دهد * بهر طرف كه رسد بوى مشك ناب دهد\r\nز رخ كلاله برانداز اگر نمىخواهى * كه پيش روى تو شمع سپهر تاب دهد \r\n\r\n","description":"","footnote":"","page_name":" 420 ","page_number":436},
  {"content":"\r\n\r\n بهار روى تو كز برگ گل بيازارد * كجا جمال ترا رخصت نقاب دهد\r\nجهان ، چو حادثه‌يى پاى در ركاب آرد ، * عنان فتنه بدان چشم نيمخواب دهد\r\nصفاى لعل لبت حالتى مرا دادست * چنان كه مردم سرمست را شراب دهد\r\nدلم به روى تو آن چشم داشت كآرامى * ز وصل خويش بدين سينهء خراب دهد\r\nچو روز عمر فراشب رسد چه سود كند * بطبع تشنه غرورى كه از سراب دهد\r\nبيا شبى بكنارم درآى تا دل من * بنفشه‌زار خطت را ز ديده آب دهد\r\nچو چنگ ناله از آن مىكنم ز دست غمت * كه گوشمال دلم چند چون رباب دهد\r\nخطاست عشق تو ، آرى ، مگر مديح وزير * مرا نشان بسوى خطّهء صواب دهد \r\n* *\r\n بر بناگوش تو آن خطّ خوش اى رشك پرى * هست چون آينه كآن زنگ برآرد زترى\r\nبر نمكدان لبت ترّهء خط تا ديدم * اين دل شيفته بريان شد از آن ما حَضَرى\r\nچشم بد دور كه بس خوب شدى تا زده‌اى * رقم از غاليه بر گوشهء گلبرگ طرى\r\nچه مُحالست كه ماند بخراميدن تو * جنبش سرو سهى يا روش كبك درى\r\nنرگس يَكدِش « 1 » اگرچه دم تركى مىزد * هندوى چشم تو شد با همه زرّين كمرى\r\nچاك زد دست سحر صدرهء كاهى تا كرد * پَروَزِ « 2 » خطّ ترا اطلس گل آسترى\r\nاز لب لعل تو آموخت جهان عشوه دهى * وَز سر زلف تو اندوخت صبا شيوه‌گرى\r\nبا تو رنگ گل و بازار شكر درنگرفت * وه كه چه شاهد و يا رب كه چه شيرين پسرى\r\nبا جمال تو ظفر بر رخ خوب تو نيافت * مردم ديده كه مىزد دَمِ صاحب نظرى\r\nنرگس تر ز سر خشك دماغى يك چند * هوس چشم تو مىپخت هم از بىبصرى\r\nبر سرت سايهء خورشيد وشى افتادست * كه چو برگ گل تر هر نفسى تازه‌ترى\r\nمُحيىِ رسم كرم مهدى اوّل كه نهاد * از پس دَوْرِ ستم قاعدهء دادگرى \r\n\r\n\r\n","description":"","footnote":"\r\n( 1 ) - يكدش بفتح اول و كسر ثالث آنچه ممتزج از دو چيز و دو اصل باشد\r\n( 2 ) - پروز : سجاف و عطف جامه\r\n","page_name":" 421 ","page_number":437},
  {"content":"\r\n\r\n « 1 » در چمن چهره‌گشايّىِ نسيم سحرى * پرده‌گويى كه برانداخت ز رخسار پرى\r\nيوسف گل بچمن روى نهادست كه باد * بوى پيراهنش آورد به صاحب خبرى\r\nز اعتدالى كه فلك داد به ترتيب بهار * مىزند نفس نباتى نَفَس جانورى\r\nقوّت ناميه در نفس نباتى آورد * همچو عيسى بجهان قاعدهء بىپدرى\r\nحالت سرو چنانست كه ذوقى دارد * نفس بلبل و آن دبدبهء كاسگرى « 2 »\r\nصدرهء فُستقى غنچه بيفزود صبا * چون بينداخت چمن قُرطهء شَعر شكرى\r\nدر دماغ از پى آن وضع طبيعت يابد * كه بود خواب و سَهَر لازم خشكى و ترى\r\nليك از مايهء صفرا و رطوبت پيداست * در سر نرگس مخمور نشان سَهَرى\r\nبنوا فاخته هر شب ز خدا مىخواهد * دولت خسرو عالم بدعاى سحرى\r\nحاتم عهد شهاب دول و دين كه بر اوست * سكّهء مردمى و خطبهء نيكو سيَرى \r\n* *\r\n نهاد نرگس تو در كمان ابرو تير * فگند زلف تو در گردن صبا زنجير\r\nنخواست برد چمن را رخ تو آب و ليك * گل جمال ترا شد بنفشه دامنگير\r\nخيال قدّ تو در آبگير ديدهء من * بجاى هر مژه سروى همى كند تصوير\r\nاگرچه از اثر خط بگرد رخسارت * ز رنگ زلف تو شد عارض تو نقش‌پذير\r\nهنوز هندوى زلفت نمىشود ساكن * هنوز غمزهء مستت نمىكند تقصير\r\nز عشق آن لبِ چون شكّر و بَرِ چون سيم * تنم هر آينه بگداخت چون شكر در شير\r\nتنم ز تاب جمال تو گر بسوخت چه شد * ز ساكنان خمِ زلف خود دلى كم‌گير\r\nدرون پرده چه باشى بموسم گل زرد * كه بازيافت جوانى و زيب عالم پير\r\nچو مىدمد نفس باد در چمن ، با گل * همه حكايت حسن تو مىكند تقرير\r\nبيا كه تا خَطِ سبز تو دست درهم داد * ز دست مىبرود در چمن گل از تشوير\r\nز آرزوى گريبان و دامن قصبت * شكوفه مىبدرد بر درخت جيب حرير \r\n\r\n\r\n","description":"","footnote":"\r\n( 1 ) - مطلع ثانى قصيده است\r\n( 2 ) - كاسگر ، كاسه‌گر : نام آهنگى است\r\n","page_name":" 422 ","page_number":438},
  {"content":"\r\n\r\n ميان باغ نهد غنچه در گريبان دست * چو بوى زلف تو آرد شمال در شبگير\r\nنسيم باد چو زلف بنفشه تاب دهد * گمان برى كه گذشتست كاروان عبير\r\nوزين خيال به شك نيستم كه حالى نيست * خيال طرهء تو هيچ لاله را بضمير\r\nصبا به تهنيت عيد بر كف نرگس * نهاد ساغر زرين به ياد بزم وزير\r\nفراز هر سر شاخى دعاى دولت اوست * كه بلبلان بسحرگاه مىزنند صفير\r\nوزير مشرق و مغرب قوام دولت و دين * كه در زمانه ندارد بهيچ‌گونه نظير\r\nبدان قياس كه با اعتبار بخشش اوست * بود نهاد و سراپردهء سپهر صغير \r\n* *\r\n اى سر زلف تو آويخته در دامن ماه * خط سبز و لب لعلت خضر و روح اللّه\r\nآفتاب رخ خوبت ز پى چشم بدان * بحمايت شده در سايهء آن زلف سياه\r\nاز رخ خوب تو آيينه بماند والِه * در خم زلف تو انديشه بباشد گمراه\r\nتا تو در زير كله مىبنهى ممكن نيست * كه توان داشتن از زلف تو دستار نگاه\r\nخطّ سيراب تو بر لعل تو پيدا شد و شد * محضر حسن و جمال تو بدان سطر گواه\r\nآسمان جان بكند تا شبى از جرم هلال * طاق ابروى ترا چَفته « 1 » نهد بر سر ماه\r\nموكب حسن تو روزى سوى باغ آمده بود * چمن از ديدهء نرگس به تو مىكرد نگاه\r\nغنچه در خال لب لعل تو افگند قبا * لاله در پاى سر زلف تو انداخت كلاه\r\nسرو مىگفت كه من همسر بالاى توام * گفت گل قدّ تو و قامت او ، لا و اللّه !\r\nپيش رويت نفسى سرد نمىيارم زد * كه شود آينه آلوده هر آيينه « 2 » بآه\r\nآتش محنت تو خشك و ترم جمله بسوخت * صبر ازين بيش ندارم بلَغَ السيلُ رباه\r\nبر من از عشق تو بسيار ستم رفت و ليك * داد خواهم بستانم ز تو در دولت شاه\r\nمُحيى عدلِ عُمَر مهدى دورانِ ستم * صاحب سيف و قلم آصف جمشيدپناه \r\n\r\n\r\n","description":"","footnote":"\r\n( 1 ) - چفته : خميده و داربست . در اينجا مقصود خرمن گرد ما هست\r\n( 2 ) - هرآيينه : هر آينه\r\n","page_name":" 423 ","page_number":439},
  {"content":"\r\n\r\n* *\r\n بخواب دوش چنان ديدمى بوقت خيال * كه آمدى بر من آن غزل‌سراى غزال\r\nچنانكِ تنگ شكر با هزار زيب و فريب * چنانكِ خرمن گل با هزار غنج و دلال\r\nزباده نرگس مستش بغمزه مرد افگن * چو غنچه پستهء تنگش بخنده مالامال\r\nبهار حسن و جمالش چنان شكفته كه داشت * هزار دامن گل در سر آستينِ جمال\r\nبناز در برم آوردى و مرا ديدى * ز مويه گشته چو موى و ز ناله گشته چو نال\r\nدلى و در غم او صد هزار غصه و رنج * سرىّ و در سر او صد هزار گونه مُحال\r\nز درد و حسرت و غم ديدهء سرم خون شد * در آتش هوسم دل به سينه در چو زُكال\r\nز مهر گرم شدى در عتاب و از دَمِ سرد * سخن از آن دهن تنگ تنگ گشته مجال\r\nبلطف گفتى آخر چه اوفتاد و چه بود * كه گشت سير دل از مهر يار مشكين خال\r\nچه مىكنى ، بچه مشغول گشته‌اى ، چونى * چگونه مىگذرانى ، بگوى هان احوال\r\nنگفتى ار ز تو روزى جدا شوم باشم * چنانكِ ماهى بر خشك و مرغ بىپر و بال\r\nچه آرزوست كه در سر گرفته‌اى ز سفر * مرا بگو كه ترا از چه موقفست مقال\r\nحقيقت از تو نه اين چشم داشت بود مرا * زهى چنان كه تويى سرد مهر و زود ملال\r\nكنون ازين همه بگذر مرا بگو كآخر * به خدمت كه ، كجا ، ساختى مآب و مآل\r\nجواب دادم و گفتم كه هست مقصد من * خجسته عروهء وثقى و بارگاه جلال\r\nجناب شاه شريعت رئيس ملّت و دين * كه روزگار يسارست و آفتاب نوال . . . \r\n* *\r\n كنون كه آتش دردم گرفت بالايى * بر آب ديدهء من هم دمى نبخشايى\r\nبيا كه آينهء چشم را جلا دادم * بدان اميد كه از دور چهره بنمايى\r\nدلى كه بود درين كار چون زيان كردم * كنون چه سود كند مرهم شكيبايى\r\nمراست بر مژه صد عِقْدِ لعل بسته و تو * هنوز بستهء آن تا چگونه بگشايى\r\nاز آن به مهر تو يكتا شدم كه دوخته‌اند * براى گرم روان خرقهاى يكتايى \r\n\r\n","description":"","footnote":"","page_name":" 424 ","page_number":440},
  {"content":"\r\n\r\n چو كاروانِ نَفَس كرد عزم بيرون شو * درآ درآ كه درين واقعه تو مىبايى\r\nبرين مقرنس نيلوفرى زنى خنده * ز پوست غنچه‌صفت گر يكى برون آيى\r\nمكن كه بر كرهء خاك متهم گردند * چو خصم خواجه دو زلفت بباد پيمايى\r\nخدايگان اكابر جمال دولت و دين * كه برد دهشت او ظلم را توانايى . . . \r\n* *\r\n جز غم كه نديم دل سودايى ماست * كس نيست كه او مونس تنهايى ماست\r\nهر جرعهء خون كه ساقى غم ريزد * از جام جهان‌نماى بينايى ماست \r\n*\r\n اين همدم بيگانه كه جانش نامست * در خانهء تن نه از پى اكرامست\r\nروزى دو سه در شكنجهء ايّامست * ز آنروى كه طينت وجودش خامست \r\n*\r\n گر بر سر شهوت و هواخواهى رفت * از من خبرت كه بىنوا خواهى رفت\r\nبنگر كه چه‌اىّ و از كجا آمده‌اى * مىبين كه چه مىكنى كجا خواهى رفت \r\n*\r\n مى خور كه بسى زير گِلت بايد خفت * بىمونس و بىحريف و بىباده و جفت\r\nزنهار بكس مگو تو اين راز نهفت * كآن لاله كه پژمرد نخواهد بشكفت \r\n*\r\n زلف تو كه آفتاب در سايهء اوست * ديويست كه جبرئيل همپايهء اوست\r\nو آن چشم پلنگ خويت آهو بره‌ييست * خونخواره كه شير آسمان دايهء اوست \r\n*\r\n گفتم كه مگر اين دل اندوه‌پرست * از دامن سودات كند كوته‌دست\r\nليكن چه محالست ، يقين مىدانم * تا سر ننهد نخواهد از پاى نشست \r\n*\r\n\r\n","description":"","footnote":"","page_name":" 425 ","page_number":441},
  {"content":"\r\n\r\n ساقى اثر صبح اجل نزديكست * پيش آر چراغ مى كه شب تاريكست\r\nكو پير صراحى كه درو ره داند * و آن ديده كه او را نظرى باريكست \r\n*\r\n زلف تو بجز بند چه ديگر دارد * بيرون ز دلى چند چه ديگر دارد\r\nآن كژ كلهت ز غارت چندين دل * جز زلف پس افگند چه ديگر دارد \r\n*\r\n چشمم چو بدان دو لعل ميگون افتاد * دل خون شد و از دو ديده بيرون افتاد\r\nاز تن چه سلامتى طمع بايد داشت * اكنون كه ميان چشم و دل خون افتاد \r\n*\r\n هر صبح كه روى لاله شبنم گيرد * بالاى بنفشه در چمن خم گيرد\r\nانصاف مرا ز غنچه خوش مىنايد * كو دامنِ دردِ خود فراهم گيرد \r\n*\r\n هرچند كه هر دل غم دلدار خورد * آن بر دل خود نه كه درين كار خورد\r\nبسيار مكن گريه كه آن نرگس تر * پژمرده شود چو آب بسيار خورد \r\n\r\n9 - افضل الدّين كاشانى\r\nخواجه افضل الدّين محمّد بن حسن مَرَقى كاشانى مشهور به « بابا افضل » كه در شعر « افضل » تخلّص مىكرد « 1 » ، از حكيمان بلندپايهء ايران در اواخر قرن ششم و اوايل\r\n\r\n\r\n","description":"","footnote":"\r\n( 1 ) - از آن جمله درين رباعى\r\n افضل گله‌گو نشد ، نكوشد كه نشد * لب بيهده جو نشد ، نكوشد كه نشد\r\nمنت‌كش چرخ مىشدى آخر كار * كار تو نكو نشد ، نكوشد كه نشد \r\nو امثال اين رباعى كه ممكن است يكى دوتاى ديگر را در ضمن اشعارش نقل كنيم .\r\n","page_name":" 426 ","page_number":442},
  {"content":"\r\n\r\nقرن هفتم است كه نسب تعليم خواجه نصير الدين طوسى بيك واسطه به دو مىرسيد و تاريخ وفات او را باختلاف 606 و 667 و 707 نوشته‌اند و ما هنگام ذكر نويسندگان ببيان احوال او خواهيم پرداخت ؛ و ازين گذشته در همين كتاب هنگام بحث در سير حكمت درين دوره به قدر كافى دربارهء وى و عقايد حكمى او سخن گفته‌ايم « 1 » . ازين حكيم و نويسندهء بزرگ مقدارى شعر از قطعه و غزل و رباعى در دستست . محمد بن بدر جاجَرْمى شش غزل از او نقل كرده و مجموعهء « مصنفات افضل الدين محمد مَرَقى كاشانى » كه در دو مجلد بسالهاى 1331 و 1337 بتصحيح و اهتمام آقايان مجتبى مينوى و يحيى مهدوى چاپ شده ، محتوى 110 بيت از قطعه و قصيدهء كوتاه و غزل و 194 رباعى از افضل الدين است ؛ و مرحوم سعيد نفيسى به شرحى كه در مقدمهء « رباعيات بابا افضل كاشانى » نوشته « 2 » مجموعا 482 رباعى ازو فراهم آورده و طبع كرده است كه از آن ميان بعضى را ببزرگان ديگر از قبيل عمر خيام و ابو سعيد ابى الخير و اوحد الدين كرمانى و جلال الدين مولوى و خواجه عبد اللّه انصارى و عطّار و نظاير آنان هم نسبت داده‌اند ، و چنان كه خوب مىدانيم سرنوشت رباعىها يا ترانهاى فارسى كه به سهولت بسيار دهان به دهان و دست بدست مىگشت همين است و هريك از آنها همين كه نام گوينده بر راوى شعر معلوم نبود به آسانى بيكى از متفكّران و شاعرانى كه رباعيّات او شهرت داشت نسبت داده مىشد . قدر مسلّم آنست كه ازين عدهء كثير رباعى قسمتى از بابا افضل است و بهر تقدير از روزگار قديم مجموعه‌هاى مستقلّى از رباعيات او ترتيب يافته و موجود است . موضوع اين رباعيها و غالب ابياتى كه از افضل الدين مانده معمولا بيان انديشه‌هاى حِكْمى و تفكّراتى است كه بر گوينده دست مىداد ، و همچنين است تنبيه خواننده بر ناپايدارى جهان و بيان مواعظ و حِكَم و ذكر حقايق عرفانى ؛ و كلام افضل در همهء اين اشعار بر همان شيوهء ساده‌ييست كه در نثر داشت و لحن غالب آنها بسيار بلحن سخنورى شاعران قديم شباهت دارد و چنان مىنمايد\r\n\r\n\r\n","description":"","footnote":"\r\n( 1 ) - رجوع شود به همين كتاب و همين مجلد ص 250 - 252\r\n( 2 ) - رباعيات بابا افضل كاشانى ، تهران 1311 ، ص 85\r\n","page_name":" 427 ","page_number":443},
  {"content":"\r\n\r\nكه افضل در شيوهء شاعرى دنباله‌رو آنان بوده و سبك آن گروه را مىپسنديده است .\r\nاز اشعار اوست :\r\n خود را بعقل خويش يكى بر گراى خُوَد * تا چيستىّ و چندى اى مرد پرخرد\r\nجانى ، تنى ، چه گوهرى از گوهران همه * كار تو دادنست ز هر كار يا ستَد\r\nمارِ خزنده يا نه ستورِ دونده‌اى * آگَه چو عقلى از خود يا بى خرد چو دَد\r\nجز مارو جز ستور نه‌اى گر به خود نه‌اى * اندام هفتگانه‌ات انگار هفتصد\r\nاز مارو از ستور چه بُردست مارگير * جز زهر مار بهره و ، خربنده جز لگد\r\nهستى تو جاودان نگران « 1 » سوى ديگران * خود ننگرى به خود نَفَسى ، از تو كى سزد ؟\r\nچشم تو پوست بيند و بر پوست موى و پشم * وز موى و پشمِ پوست رَسَن خيزد و نَمَد\r\nگرچه سَبَد نگاه توان داشتن در آب * ليك آب را نگه نتوان داشت در سبد\r\nتن را بجان اگرچه توان داشتن بپاى * پايندگىِّ « 2 » جان بخرد ، نَه بتن بُوَد\r\nبينش بعقل كن كه وجود تو بينش است * جانم بدين سخن ز خرد نيست شرم زد « 3 »\r\nاز عقل تست هر گذرنده « 4 » بقاپذير * پس جز ز عقل خود ز چه جويى بقاى خُوَد ؟\r\nعقل تو كرد اين‌كه عيانست پيش تو * احوالِ هست گشته و كردارِ نيك و بد\r\nپيشى گرفته چرخ هزاران هزار دَور * بنگر كه چون به دو تگِ انديشه در رسد \r\n* *\r\n برخيز و مرا خمار بشكن * و آن طرّهء مشكبار بشكن\r\nمى همچو گل و خمار خارست * مى ده به من و خمار بشكن\r\nو ز بدمستى سبك كمان‌كش * پيشانى روزگار بشكن\r\nيك تير روانه كن ز غمزه * وين قلعهء نه حصار بشكن \r\n\r\n\r\n","description":"","footnote":"\r\n( 1 ) - نگران : ناظر\r\n( 2 ) - پايندگى : بقاء ، پايدارى\r\n( 3 ) - شرم‌زد : منفعل ، خجلت‌زده\r\n( 4 ) - گذرنده : فناپذير ، آنكه وجودش گذرانست\r\n","page_name":" 428 ","page_number":444},
  {"content":"\r\n\r\n اندر صف رزمگاه عشّاق * صد قلب و سر سوار بشكن\r\nناموس جمال ماه و خورشيد * ز آن چهرهء آبدار بشكن\r\nچون عهد خود ار توانى اين زلف * هر روز هزار بار بشكن\r\nچون لعل تو مىكند مرا مست * بس ساغر و مىگسار بشكن\r\nاز گوشهء لب كه قفل دلهاست * يك بوسه‌اش از كنار بشكن \r\n* *\r\n « 1 » غاليه با عاج درآميختى * مورچه از ماه برانگيختى\r\nبر گل سرخ اى صنم دلربا * رغم مرا مشك تر آهيختى « 2 »\r\nروز فروزنده ، بلاى مرا ، * با شب تاريك برآميختى\r\nاشك و رخ من چو عقيق و زر است * تا شبه از سيم درآويختى\r\nبا دل من نرد جفا باختى * بر سر من گَردِ بلا بيختى\r\nصبر من دلشده بگريختست * تا دل من بردى و بگريختى \r\n* *\r\n عالم از شرح غمت افسانه‌ييست * چشمم از عكس رخت بتخانه‌ييست\r\nبر اميد زلفِ چون زنجير تو * اى بسا عاشق كه چون ديوانه‌ييست\r\nگفتم او را اين دو زلف و عارضت * گفت هان فى الجمله درويشانه‌ييست\r\nاز بت آزر حكايتها كنند * بت خود اينست آن دگر افسانه‌ييست\r\nاز لبش يك نكته شكر پاره‌ييست * راز خُم او قطره‌يى پيمانه‌ييست \r\n\r\n\r\n","description":"","footnote":"\r\n( 1 ) - اين غزل در ج 2 ص 978 از مونس الاحرار محمد بن بدر جاجرمى كه باهتمام آقاى مير صالح طبيبى ، ج 2 تهران 1350 ، چاپ شده با قافيه‌هاى كاملا غلط كه اثر تصرف نساخ است آمده و ناگزير درينجا بحدس و تقريب اصلاح شده است .\r\n( 2 ) - آهيختن : آويزان كردن ، بركشيدن تيغ . درينجا معنى اول مراد است .\r\n","page_name":" 429 ","page_number":445},
  {"content":"\r\n\r\n با فروغ آفتاب روى تو * شمع گردون كمتر از پروانه‌ييست\r\nنازنينا رخ چه مىپوشى ز من * آخر اين مسكين كم از بيگانه‌ييست ؟\r\nدل نه جاى تست ليكن چون كنم * در جهانم خود همين ويرانه‌ييست \r\n* *\r\n سرگشته‌وار بر تو گمانى خطا برم * بىآنكه هيچ راه بچون و چرا برم\r\nاحوال جان و دل نتوانم بشرح گفت * كاندر رهت ز هر دو چه مايه بلا برم\r\nمن رَختِ بىنوايى تن بر كجا نهم * من جانِ زينهارىِ خود را كجا برم\r\nدانم كه در دلى و جدانيست دل ز تو * ليكن بدل چگونه بگو رَه فرابرم\r\nدل نيز گم شدست و ندانم كنون كه من * بىدل بنزد تو نبرم راه يا برم\r\nگويند راه بردى از آن باز ده نشان * آرى دهم نشانى از آن ليك تا برم\r\nدر جستنم هميشه كه در جست‌وجوى تو * ره زى بقا اگر نبرم زى فنا برم\r\nمن بىتو نيستم من و خود را نيابم ايچ * گر بر زمين بدارم و گر بر هوا برم\r\nمگذار نزد خويشم اگر هيچ زين سپس * من نام ما و من بصواب و خطا برم\r\nما از كجا و من ز كجا ، ما و من توئى * بيهوده چند نام من و نام ما برم \r\n* *\r\n رنگ از گل رخسار تو گيرد گل خودروى * مشك از سر زلفين تو در يوزه كندبُوى\r\nشمشاد ز قدّت بخَم اى سرو دلاراى * خورشيد ز رويت دُژَم اى ماه سخنگوى\r\nاز شرم قدت سرو فرو مانده بيك پا * وز رشك رخت ماه فتاده بتگاپوى\r\nبا من بوفا هيچ نگشته دل تو رام * با اندُهِ هجران تو كرده دل من خوى\r\nنايد سخنم در دل تو ز آنكِ بگفتار * نتوان ستدن قلعه‌يى از آهن و از روى\r\nز آنست گل و نرگس رخسار تو سيراب * كز ديده روان كرده‌ام از آب دو صد جوى\r\nتابوك سزاوار شوى ديدن او را * اى ديده تو خود را بهزار آب همى شوى\r\nاى دل چه شوى تنگ چو در تست نشستش * خواهى كه ورايابى در خويشتنش جوى \r\n\r\n","description":"","footnote":"","page_name":" 430 ","page_number":446},
  {"content":"\r\n\r\n* *\r\n در كاركش اين عقل به كار آمده را * تا راست كند كار بهم برشده را\r\nاز نقش خيال بر دلت بتكده‌ييست * بشكن بت و كعبه ساز اين بتكده را \r\n*\r\n گر دولت و بخت يار بودى ما را * در مسكن خود قرار بودى ما را\r\nور چرخ فلك بكام ما گرديدى * در شهر كسان چه كار بودى ما را \r\n*\r\n افضل ديدى كه آنچه ديدى هيچست * سرتاسر آفاق دويدى هيچست\r\nهر چيز كه گفتى و شنيدى هيچست * و آن نيز كه در كُنج خزيدى هيچست \r\n*\r\n احداث زمانه را چو پايانى نيست * احوال جهان را سر و سامانى نيست\r\nچندين غم بيهوده به خود راه مده * كاين مايهء عمر نيز چندانى نيست \r\n*\r\n افسوس درين زمانه يك همدم نيست * و اسباب نشاط در بنىآدم نيست\r\nهركس كه درين زمانه او را غم نيست * يا آدم نيست يا درين عالم نيست \r\n*\r\n باشد كه ز انديشه و تدبير درست * خود را بدر اندازم ازين واقعه چُست\r\nكاز مذهب اين قوم ملالم بگرفت * هريك زده دست عجز بر شاخهء سست \r\n*\r\n با يار بگفتم بزبانى كه مراست * كاز آرزوى روى تو جانم برخاست\r\nگفتا قدمى ز آرزو آنسو نه * كاين كار بآرزو نمىآيد راست \r\n*\r\n هر نقش كه بر تختهء هستى پيداست * آن صورت آن كسست كاين نقش آراست \r\n\r\n","description":"","footnote":"","page_name":" 431 ","page_number":447},
  {"content":"\r\n\r\n درياى كهن چو برزند موجى نو * موجش خوانند و در حقيقت درياست \r\n*\r\n پستيم چو خاك و سربلندى اينست * مستيم ز عشق و هوشمندى اينست\r\nبا اين همه درد نام درمان نبريم * حقّا كه كمال دردمندى اينست \r\n*\r\n پيوسته ز من كشيده دامن دل تست * فارغ ز من سوخته خرمن دل تست\r\nگر عمر امان دهد من از تو دل خويش * فارغ‌تر از آن كنم كه از من دل تست \r\n*\r\n چرخ فلكى خرقهء نُه توى منست * ذات مَلَكى نتيجهء خوى منست\r\nسرّ ازل و ابد كه گوش نو شنيد * رمزى ز حديث كهنه و نُوى منست \r\n*\r\n حلواى جهان غلام كشكينهء ماست * ديباى جهان خرقهء پشمينهء ماست\r\nاز جام جهان نماى تا كى گويى * صد جام جهان نماى در سينهء ماست \r\n*\r\n سرتاسر آفاق جهان از گِل ماست * سرچشمهء عقل و روح كلّى دل ماست\r\nافلاك و عناصِر و نبات و حَيَوان * عكسى ز وجود روشن و كامل ماست \r\n*\r\n آنها كه درآمدند و در جوش شدند * آشفتهء ناز و طرب و نوش شدند\r\nخوردند پياله‌يىّ و مدهوش شدند * در خاك ابد جمله هم‌آغوش شدند \r\n*\r\n آنها كه قرار كارها دادستند * بر كس دَرِ اختيار نگشادستند\r\nبيشى طلبان بهم درافتادستند * بيشى مطلب كه دادنى دادستند \r\n*\r\n\r\n","description":"","footnote":"","page_name":" 432 ","page_number":448},
  {"content":"\r\n\r\n از عمر گذشته جز گناهى بنماند * در دل غير از حسرت و آهى بنماند\r\nتا خر من عمر بود من خفته بُدم * بيدار كنون شدم كه كاهى بنماند \r\n*\r\n افسوس كه عمر بر هوس مىگذرد * با نيك و بد ناكس و كس مىگذرد\r\nبر بيهده دم بدم زمان مىآيد * ضايع ضايع نفس نفس مىگذرد \r\n*\r\n افضل چه نشسته‌اى كه ياران رفتند * ماندى تو پياده و سواران رفتند\r\nدر باغ نماند غير زاغ و ز غنى * سيمين بدنان سمن عذاران رفتند \r\n*\r\n امروز اگر زاهد و گر رهبانند * در مسجد و در دَير ترا مىخوانند\r\nكس بر سر رشتهء يقين مىنرسد * و آنها كه رسيده‌اند سرگردانند \r\n*\r\n آنان كه مقيم حضرت جانانند * يادش نكنند و بر زبان كم رانند\r\nو آنان كه مثالِ ناى بادانبانند * دورند ازو از آن ببانگش خوانند \r\n*\r\n دل از من بيچاره امان مىطلبد * پيوسته شراب لاله‌سان مىطلبد\r\nافضل تو مخور غم جهان و غم او * ناگاه اجل آمده جان مىطلبد \r\n*\r\n زين تابش آفتاب و تاريكى ميغ * وين بيهده زندگانى مرگ آميغ\r\nبا خويشتن آى تا نباشى بارى * نه بوده بافسوس و نه رفته بدريغ \r\n*\r\n اى دل قدح بىخبرى نوش مكن * افعال بد خويش فراموش مكن\r\nشير اجلست در كمين ، واقف باش * در بيشهء شير خواب خرگوش مكن \r\n\r\n","description":"","footnote":"","page_name":" 433 ","page_number":449},
  {"content":"\r\n\r\n*\r\n دنيا طشت است و آسمان طاس‌نگون * ما در طشتيم و زير طاس پرخون\r\nما مىگوييم و ديگران مىگويند * تا خود فلك از پرده چه آرد بيرون \r\n*\r\n اى دل ز غم جهان كه گفتت خون شو * يا ساكن عشوه خانهء گردون شو\r\nدانى چه كنى چو نيست سامانِ مقام * انگار درو نيامدى ، بيرون شو ! \r\n*\r\n بر گردش روزگار مستيز و برو * چون جاى نشست نيست برخيز و برو\r\nاين جام پر از زهر كه نامش مرگست * خوش دركش و جرعه در جهان ريز و برو \r\n*\r\n افضل تو بهر خيال مغرور مشو * پروانه صفت بگرد هر نور مشو\r\nاز خودبينى است كز خدا دور شوى * نزديك خود آى و از خدا دور مشو \r\n*\r\n در جستن جام جم ز كوته نظرى * هر لحظه گمانى نه بتحقيق برى\r\nرو ديده بدست آر كه هر ذرهء خاك * جاميست جهان‌نما چو در وى نگرى \r\n*\r\n گر حاكم صد شهر و ولايت گردى * ور در هنر و فضل بغايت گردى\r\nگر عاشق صادقى و گر زاهد پاك * روزى دو سه چون رود حكايت گردى \r\n\r\n10 - كيكاوس رازى\r\nكيكاوس پسر كيخسرو از شاعران گمنام زرتشتى است كه از وى منظومهء پر ارجى\r\n\r\n","description":"","footnote":"","page_name":" 434 ","page_number":450},
  {"content":"\r\n\r\nموسوم به « زراتشت‌نامه » در دستست . اين منظومه همانست كه بر اثر عدم دقت در فحواى ابيات آن ، و فقط بعلّت آنكه يكى از ناسخان آن بنام « زرتشت بهرام پژدو » اشعارى بر آن افزوده و اسم خود را در آنها آورده است ، آن را از زرتشت بهرام پنداشته و در شمار آثار او درآورده و اين اشتباه را مدتهاى دراز تكرار كرده‌اند « 1 » و حال آنكه منظومهء مذكور مطلقا از زرتشت بهرام نيست و زمان نظم آن هم مقدّم بر عهد آن شاعر يعنى يقينا پيش از اواسط قرن هفتم و از شاعر بهى كيش ديگريست بنام « كاوس‌كى » يا كيكاوس از اهل رى .\r\nاين منظومهء زراتشت‌نامه حماسه‌يى دينى است ببحر متقارب متضمّن 1500 بيت يا اندكى كمتر و بيشتر در شرح زندگانى زردشت پيامبر بنابر روايات سنّتى زرتشتيان ، كه بايد آن را در زمرهء قديميترين منظومهاى حماسى دينى به زبان فارسى شمرد . از اين روايت نمونه‌هايى در كتابهاى پنجم و هفتم دينكرت و در كتاب زات سپرم ( هر دو از قرن نهم ميلادى ) و بعد از آنها در « ويژار كرت دينيگ » (  Vijar - kart - i - dinig  ) مىتوان يافت كه اساس مطالب آنها دو نسك از نسكهاى مفقود اوستا يعنى نسك دوازدهم موسوم به « چهردادنسك » و نسك سيزدهم معروف به « سپندنسك » بوده است اما نمىدانم كدام متن از متون سه‌گانهء مذكور و يا كدام كتاب مستقلّ دربارهء زرتشت و زندگانى او مستقيما در نظم زراتشت‌نامه مورد استفاده بوده است منتهى ناظم آن بصراحت بوجود « دفترى » بخطّ پهلوى اشاره كرده است كه در نزد « موبد موبدان » رى موجود بود و او گويندهء زراتشت‌نامه را بنظم آن دعوت كرد و ظاهرا به دو در قرائت و ترجمهء آن متن براى درآوردن بنظم\r\n\r\n\r\n","description":"","footnote":"\r\n( 1 ) - فريدريك رزنبرگ  F . Rosenberg  مصحح زراتشت‌نامه ( چاپ پطرزبورگ 1904 ميلادى ) و همهء كسانى كه پيش ازو يا بعد ازو دربارهء ناظم زراتشت‌نامه سخن گفته‌اند دچار اين اشتباه شده‌اند . دوست ما آقاى دكتر رحيم عفيفى در مقدمهء ارداويرافنامهء منظوم كه در مشهد بسال 1343 چاپ كرده متوجه اين اشتباه گرديده و در اثبات نظر خود توضيحات سودمندى داده است . به آن مقدمه ( ص 9 - 18 ) رجوع كنيد .\r\n","page_name":" 435 ","page_number":451},
  {"content":"\r\n\r\nفارسى ياورى نمود « 1 » . اين منظومه ، كه آنكتيل دوپرون در تدوين سرگذشت زرتشت در كتاب مشهور خود « زنداوستا » از آن استفادهء وافى نموده ، معنونست بعنوان « كتاب زراتشت اسفيتمان ، بيشك و اويگمان » و خلاصهء مطالب آن بعد از افتتاح سخن بنام خداى جهان و سخنى در باب نظم كتاب و حسب حال گوينده ، پديد آمدن زرتشت است از نسل فريدون شاه و زادن او و معجزات ششگانهء وى در خردى و خرد و عقل او در هفت سالگى و مناظرهء او با جاودان و كردار وى در جوانى و رفتنش بايران زمين و گذشتن از آب دريا و جلوهء بهمن امشاسفند ( كه بمنزلهء نور اقرب بنور الانوار در فلسفهء كهن ايرانيست ) بر زرتشت و رهنمونى او بمينو و رفتن تا پيش يزدان پاك و پرسشها و پاسخهاى آن دو و بازگشت زرتشت از پيش يزدان و جلوهء امشاسفندان بر وى و بازگشت زرتشت به زمين و جنگ با ديوان و رفتن بنزد گشتاسپ شاه در بلخ و مناظراتش با حكيمان و عرضه كردن اوستا بر پادشاه و معجزاتى كه ازين پس كرد و قبول گشتاسپ دين بهى را و نمودن احوال هزاره‌ها بر زرتشت و شرحى مستوفى دربارهء وقايعى كه بعد از زوال دولت ساسانيان در ايران رخ مىدهد تا ظهور موعودهاى زرتشتى .\r\nاين منظومهء نفيس كه چه از لحاظ مطلب و چه از باب اختصاصات لفظى گوينده مسلما در ادب فارسى تازگى دارد ، قرنها در ميان فارسىزبانان مسلمان دستخوش فراموشى گشت زيرا هم بسبب اختلاف دينى توجه به آن مطلوب نبود و هم بسيارى از كلمات و اصطلاحات آن را معاصران گوينده و يا اختلاف آنان درنمىيافتند . نسخى هم كه از آن در دستست ، خواه آنها كه ناسخان مسلمان استنساخ نموده باشند ( مسلما براى خوانندگان زرتشتى مذهب ) و خواه آنها كه بدست نسّاخ پارسى هند رونويس شده باشد ، پر از خطاها و تحريفات و تصحيفاتست و در نتيجهء همين امر فساد كلّى در منظومه راه يافته و بسيارى از ابيات آن از حليهء فصاحت و حتّى صحّت عارى شده است ، و اين همان حالتست كه در بسيارى از منظومه‌هاى حماسى ايران كه نسخ معدود\r\n\r\n\r\n","description":"","footnote":"\r\n( 1 ) - زراتشت‌نامه بتصحيح آقاى دبير سياقى ، چاپ تهران 1338 شمسى ص 2\r\n","page_name":" 436 ","page_number":452},
  {"content":"\r\n\r\nآنها غالبا در ميان پارسيان رايج بوده است ملاحظه مىشود ، چنان كه خواننده در بادى امر تصوّر مىكند كه گويندگان آنها مردمى عامى و بىاطلاع از زبان پارسى بوده‌اند و حال آنكه اگر غلطهاى آن نسخ با اصلاح تحريفات و تصحيفات ( كه محتاج اطلاعات وافيست ) انجام گيرد ، غالبا ابيات فصيح زيبايى جانشين آن بيتهاى سست ناروا مىگردد .\r\nگويندهء زراتشت‌نامه را معمولا و طىّ قرنهاى اخير خواه در ايران و خواه در نزد ايرانشناسانى كه دربارهء آن كار و يا از آن استفاده كرده‌اند « زرتشت بهرام پژدو » صاحب ارداويرافنامهء منظوم مىدانند . علت اين امر آنست كه ظاهرا نسخ موجود اين منظومه از روى نسخه‌يى استنساخ شده است كه زرتشت بهرام پژدو آن را در ماه آبان 647 يزدگردى مطابق با 676 هجرى و 1278 ميلادى در دو روز از روى نسخه‌يى كه بدست آورده بود بازنويس كرده و 43 بيت دربارهء اين منظومه و كيفيّت استنساخ آن در دو روز و نيز شرحى دربارهء معرفى خود و پدر خويش و اينكه بايد نظير و يا بقول خود او « جفت » اين منظومه را پديد آورد و همچنين طلب دعا از خوانندهء زراتشت‌نامه ساخته و در پايان نسخه افزوده است .\r\nهمين امر و عدم دقت در باقى مطالب كتاب باعث شد كه آن را از زرتشت بهرام پژدو بدانند و حال آنكه خود زرتشت بهرام در چند بيت اوّل از اشعار خويش گويندهء منظومه و پدر و زادگاه و باشيد نگاه او را معلوم كرده است و با توجّه به آن ابيات و همچنين دقّت در معانى ابيات ديگر زرتشت بهرام اصلا ترديدى در اين نمىماند كه منظومه ازو نيست و او ناسخ آنست نه ناظم آن . اينك از ابيات زرتشت بهرام چند بيت را كه به كار اثبات سخن مىآيد درينجا نقل مىكنيم « 1 » :\r\n سپاسم ز يزدان پروردگار * كه توفيق دادم بدين يادگار\r\nچو پيروزى و ياريم داد و پشت * نوشتم من اين قصهء زرتهشت « 2 » \r\n\r\n\r\n","description":"","footnote":"\r\n( 1 ) - زراتشت‌نامه ص 99 - 100\r\n( 2 ) - در اصل : زراتشت\r\n","page_name":" 437 ","page_number":453},
  {"content":"\r\n\r\n نوشتم من اين قصهء ارجمند * ز گفتار دانندهء « 1 » هوشمند\r\nهنرمند دين‌دار كاوسِ كى * ورا باب كيخسرو از شهر رى\r\nهزاران درود و انوشه روان « 2 » * ز ما باد بر روح آن هردوان\r\nبه نيروى يزدان و فرمان او * نوشتم من اين حالِ مردان او\r\nبدان تا چو خوانند مردان دين * درودم فرستند با آفرين\r\nچل و هفت با ششصد از يزدگرد * همان ماه آبان كه گيتى فسرد\r\nمن اين روز آذر گرفتم بدست * بآبان چو بر جشن بوديم مست\r\nشبِ خور نوشتم من اين را بكام * به دو روز كردم مر او را تمام\r\nگر ايدونكه نامم ندانى همى * اگر بشنوى يا بخوانى همى\r\nكه زرتشت بهرام بن پژدوم * يكى يادگارى از آن هر دوم . . . \r\nازين ابيات با صراحت كامل معلوم مىشود كه زرتشت پسر بهرام پسر پژدو در روز آذر ( نهمين روز ) از ماه آبان سال 647 يزدگردى اين منظومه را كه از گفتار كاوس كى پسر كيخسرو رازى بود براى نسخه برداشتن بدست گرفت و در شب خور ( يازدهمين روز از ماه ) يعنى در دو روز از استنساخ آن فراغت يافت .\r\nامّا اينكه كاوس كى پسر كيخسرو ، صاحب زراتشت‌نامهء منظوم در چه تاريخى مىزيسته و منظومهء خود را كى سروده است اطلاعى نداريم زيرا چنين مطالبى در منظومهء او ذكر نشده است و او فقط بدين اكتفا كرده است كه نام خود و پدر و شهر و ديار خويش و علت نظم زراتشت‌نامه و مأخذ كار خود را بنابر رسم حماسه‌گويان ايرانى در منظومه بيان كند . وى نام خود را در پايان منظومه بدينگونه مىآورد :\r\n بگفتم من اين قصهء باستان * ز گفتار موبد سَرِ راستان \r\n\r\n\r\n","description":"","footnote":"\r\n( 1 ) - در اصل : دارنده\r\n( 2 ) - در اصل : هزاران درود انوشيروان . - و « انوشه‌روان » يعنى جاويد روان دعايى بود كه براى مردگان به كار مىرفت يعنى روانش جاويد باد\r\n","page_name":" 438 ","page_number":454},
  {"content":"\r\n\r\n چنين داستانهاى چون شير و مى * نگويد كسى جز كه كاوسِ كى\r\nچو بينى تو اين خطّ و گفتار من * بكن آفرينى سزاوار من « 1 » \r\nو در آغاز منظومه خود را جوانى نو سال معرفى مىكند كه اندكى از اوستا و زند فرا گرفته بود و از گفتار و خطّ درى ( يعنى خط فارسى ) نيز اطلاع داشت . روزى دفترى به خط و زبان پهلوى نزد موبد موبدان رى ديد كه احوال پيشينيان و شاهان و شرح اوستا و زند و داستان ولادت زرتشت و سرگذشت او در آن آمده بود . موبد بهره‌يى از آن بر كاوس كى ( - كيكاوس ) فروخواند و او را بنظم اين سرگذشت بشعر و خط پارسى درى تشويق نمود و او بفرمان موبد گوش فراداشت و چون به خانه رفت و بخفت سروش را در خواب بر بالين خويش ديد كه بنظم اين داستان ترغيبش مىكرد . وى بامداد قصه را به پدر خويش كيخسرو پسر دارا كه از يك خاندان كهن در شهر رى بود بيان كرد :\r\n بگفتم من اين قصهء خواب خويش * بكيخسرو آن نامور باب خويش\r\nكجا پور داراش خوانى همى * بپرس از كسى گر ندانى همى\r\nكه آن خانه در رى قديمى شدست * نه تخميست كاكنون پديد آمدست\r\nمرا گفت زنهار رغبت نماى * درين كار و ، زين بيش هرزه مپاى\r\nهر آنچت ببايد ز برگ و ز ساز * بگو تا من آرم هم اكنون فراز\r\nچو پاسخ چنين ديدم از باب خويش * بجستم رَه و چارهء خواب خويش\r\nشدم نزد آن موبد هوشيار * كجا زند و استا بدش در كنار\r\nنهادم بگفتار موبد دو گوش * شنيدم هر آنچ او بگفتى به هوش \r\nپس كيكاوس پسر كيخسرو پسر دارا از يك خاندان قديم زرتشتى بود كه در رى بسر مىبرد و منظومهء خود را هم در رى از گفتار موبد موبدان ، ظاهرا در اوايل قرن هفتم هجرى ترتيب داد ، و زمان حيات او مسلّما مقدّم بوده است بر دورهء زندگانى زرتشت بهرام پژدو زيرا در ابياتى كه قبلا ازو در صحيفهء 438 از همين كتاب نقل كرده‌ايم كيكاوس\r\n\r\n\r\n","description":"","footnote":"\r\n( 1 ) - زراتشت‌نامه ص 98 - 99\r\n","page_name":" 439 ","page_number":455},
  {"content":"\r\n\r\nو پدرش كيخسرو با دعاى « انوشه روان » كه خاصّ مردگان بود ياد شده‌اند .\r\nزبان و شيوهء گفتار شاعر و اشاراتى كه او به وضع اجتماعى ايران و ويرانى اين كشور خاصه خراسان مىكند « 1 » ، و ذكر تركتاز تركان بيكند و ختلان و چين كه اشاراتيست بتسلّط غزان و خلّخيان و قراخانيان و ختائيان و امثال آنان ، و نيز تأسّف از برافتادن تاج و تخت بزرگان و درافتادن حكومت بدست « بندگان » درين دو بيت :\r\n ز تركان بيكند و ختلان و چين * برآيد سپاهى بايران زمين\r\nچو برگردد از مهتران تخت و بخت * ابا بندگان اوفتد تاج و تخت « 2 » \r\nهمه دلائلى هستند كه زمان گوينده را تا حدود اوايل قرن هفتم هجرى مىكشانند يعنى اجازت نمىدهند كه از آن زمان بدورهء متأخّرترى توجّه كنيم .\r\nامّا شيوهء گفتار كاوس كى يا كيكاوس كيخسرو داراى رازى همان شيوهء عمومى حماسه‌سرايان فارسى است كه دنبالهء كار استاد ابو القاسم فردوسى را رها نمىكردند .\r\nكاوس كى زبانى سالم و بيانى روان و نسبة كهنه دارد كه عادة استوار و گاهى مقرون بنارواييها و لغزشهايى است كه مسلّما از ناسخان بىاطّلاع نشأت كرده است نه از خود شاعر .\r\nپيداست كه اين گويندهء بهى كيش كه مأخذ اصلى گفتار او روايات پهلوى و بيانات موبد موبدان رى بود « 3 » ، بسائقهء موضوعى كه انتخاب كرده بود ناگزير در بسيارى\r\n\r\n\r\n","description":"","footnote":"\r\n( 1 ) - رجوع شود به زراتشت‌نامه ص 94 - 95 و مخصوصا به اين ابيات\r\n چو آيد بگيتى نشان سياه * دگرگون شود ساز و آيين و راه\r\nبرآيد همه كامهء ديو خشم * از آن ترك بىرحمت تنگ چشم\r\nچو هنگام ايشان بود در جهان * پديد آيد از چندگونه نشان\r\nزمين خراسان زنم و بخار * شود چون شب داج تاريك و تار\r\nبسى اوفتد در زمين بوم و برز * كه ويرانى آرد بهر حد و مرز \r\n( 2 ) - پيش و پس اين دو بيت را در اشعار منتخب از زراتشت‌نامه مىآوريم\r\n( 3 ) - چنان كه گويد : -\r\n","page_name":" 440 ","page_number":456},
  {"content":"\r\n\r\nاز موارد تحت تأثير شيوهء بيان نويسندگان متون پهلوى قرار مىگرفت و اصطلاحات و كلمات دينى زرتشتى را در اشعار خود راه مىداد « 1 » ولى چون ازين موارد بگذريم زبان پارسى او روان و ساده و متقن و استوار و نفوذ زبان عربى در آن بسيار ضعيف و حتّى كمتر از نفوذ آن در زبان عمومى مسلمانان قرن ششم است چنان كه تعداد مفردات عربى در پاره‌يى\r\n\r\n\r\n","description":"","footnote":"\r\nاز صفحهء پيش\r\n يكى دفترى ديده‌ام خسروى * بخطى كه خوانى ورا پهلوى\r\nنهاده بر موبد موبدان * سر و افسر بخردان و ردان . . .\r\nمرا گفت موبد نگه كن بدين * كه تا بهتر آگاه گردى ز دين \r\n( زراتشت‌نامه ص 2 )\r\n شدم نزد آن موبد هوشيار * كجا زند و استا بدش آشكار\r\nبه دو گفتم اين قصه آغاز كن * بمغزم چو انديشه پرواز كن\r\nنهادم بگفتار موبد دو گوش * شنيدم هر آنچ او بگفتى به هوش . . . \r\n( زراتشت‌نامه ص 4 )\r\n روايت كند موبد موبدان * كه چون عالم آشفته گشت از بدان\r\nروايت كند موبد روزگار * كه بگرفت دغدو بزرتشت بار\r\nنكو بشنو اين قصهء ارجمند * ز گفتار آن موبد هوشمند\r\nبگفتم من اين قصهء باستان * ز گفتار موبد سر راستان \r\n( زراتشت‌نامه صفحات 4 ، 5 ، 84 ، 98 )\r\n( 1 ) - مانند كلماتى كه درين ابيات مىبينيم :\r\n جهانديده پيرى بد اخترشناس * به دو باز گفتم من اين بوشياس\r\nبدانند هركس سرانجام خويش * بورزند كرفه در ايام خويش\r\nيزشهاى يزدان ندارند ياد * دگرگونه گردد همه رسم و داد . . . و غيره . \r\nدرين ابيات بوشياس بمعنى بوشاسپ يعنى رؤيا ؛ كرفه بمعنى ثواب ؛ يزش بمعنى قربانى ؛ داد بمعنى قاعده و رسم و قانونست .\r\n","page_name":" 441 ","page_number":457},
  {"content":"\r\n\r\nاز موارد اين كتاب از حدود ده تا دوازده درصد تجاوز نمىكند و در قسمتهاى ديگر ازين هم بمراتب كمترست . از اشعار اوست :\r\nمعراج زرتشت « 1 »\r\n بيامد بزرتشت پاكيزه راى * همان روز بهمن بامر خداى\r\nدرخشنده از دور مانند هور * بپوشيده يك دست جامه ز نور « 2 »\r\nبزرتشت گفتا كه برگوى نام * چه جويى ز دنيا چه دارى تو كام\r\nبه دو گفت زرتشت كاى نيك راى * نجويم همى جز رضاى خداى\r\nمرادم همه سوى فرمان اوست * ازيرا كه هر دو جهان ز آن اوست\r\nبجز راستى مىنجويد دلم * بگرد كژى مىنپويد دلم\r\nاگر امر يزدان بجاى آورم * همه كام دل زير پاى آورم\r\nو ليكن گمانم كه هستى مرا * بنيكى تو اى پاك تن رهنما\r\nچو بشنيد بهمن فرشته ازو * سخنهاى درخورد ، گفتا به دو\r\nكه برخيز تا پيش يزدان شوى * هر آنچت مرادست ازو بشنوى\r\nهمانگه زراتشت برپاى خاست * چو بهمن نمودش به دو راه راست\r\nبزرتشت گفتا كه دو چشم خويش * فراگير يك لحظه و رَو ز پيش\r\nتو گفتى كه مرغى مر او را ز جاى * ربودست و بر دست پيش خداى\r\nچو بگشاد زرتشت مر چشم را * بمينو تن خويش ديدش فرا\r\nاز اوّل بيك انجمن بنگريد * كه از نورشان سايهء خود نديد\r\nميان وى و انجمن بيست و چار * قدم بود ، بشنو سخن گوش‌دار \r\n\r\n\r\n","description":"","footnote":"\r\n( 1 ) - برگزيده از زراتشت‌نامه ، بتصحيح آقاى دبير سياقى ، از بيت 501 تا 617\r\n( 2 ) - بهمن از ميان اسشاسپندان نزديكتر از همه باهورا مزدا و بمنزلهء نوراتم و اكمل و اقرب بنور الانوارست و ميتوان او را با جبرائيل مسلمين مقايسه كرد .\r\n","page_name":" 442 ","page_number":458},
  {"content":"\r\n\r\n يكى انجمن ديگر از پاك نور * پرستار ايشان در آن خلد حور\r\nبيامد فرشته بسى در زمان * بديدار او يك بيك شادمان\r\nبپرسيد هريك زراتشت را * نمايان به يكديگر انگشت را\r\nهمى رفت تا پيش يزدان پاك * بدل شادمان و بتن ترسناك\r\nو ز آن پس كه راه نيايش گرفت * سخنها ز دادار پرسش گرفت\r\nاز اول بپرسيد كاندر زمين * كدامست از بندگان بهترين\r\nچنين داد پاسخ به دو يك خداى * كه جاويد بودست و باشد بجاى\r\nكه بهتر كسى باشد اندر جهان * كه او راستى را ندارد نهان\r\nدگر آنكه با راستى راد گشت * دل هركس از راديش شاد گشت\r\nبتن جز ره راستى نسپرد * دو چشمش سوى كاستى ننگرد\r\nسيم آنكه باشد دلش مهربان * ابر چيزهايى كه اندر جهان « 1 »\r\nابر آتش و آب و بر جانور * چه از گوسفندان و از گاو و خر\r\nكه از مهرشان بهره يابد روان * ز دوزخ شود رسته تا جاودان\r\nدگر آنچه باشد ترا سودمند * چو رنجانى او را نيايد پسند\r\nدگر هركه اندر سراى سپنج * ازو هست بر بندگان ظلم و رنج\r\nبدوزخ بود جاودان جاى او * كزين راه بيرون بود راى او\r\nبپرسيد زرتشت بار دگر * ز يزدان دارندهء دادگر\r\nز امشاسفندان كه بگزيده‌تر ؟ * بنزديك ايزد پسنديده‌تر\r\nهم از تيره آهرمن بد كنش * كه هرگز بنيكى نيارد منش\r\nز نيك و بد كارهاى جهان * كه در عاقبت چون بود حكم آن\r\nدگر رازهايى كه اندر نهفت * همى داشت ، در پيش يزدان بگفت \r\n\r\n\r\n","description":"","footnote":"\r\n( 1 ) - بيت ناساز و ابتر است . گويا مصراع دوم به صورتى ازين قبيل بود ، چنان كه از فحواى ابيات بعد برمىآيد :\r\n ابر هرچه نيكوست اندر جهان \r\n","page_name":" 443 ","page_number":459},
  {"content":"\r\n\r\n چنين يافت پاسخ ز دادار خويش * جواب سخنها و گفتار خويش\r\nكه نيكى نمودن مراد منست * بدى جستن از كردِ اهريمن است\r\nبدى را مدان جز كه از اهرمن * كه آن آيد از ديو ناپاك تن\r\nپس آنگاه از علمهاى برين * هم از اوّلين و هم از آخرين\r\nزراتشت را كرد يك يك مبين * ز اوّل جهان تا بروز پسين « 1 »\r\nدگر باره پرسيد زرتشت باز * ز دارندهء خلق و داناى راز\r\nز كار پرستندگان و رَدان * هم از كار بيدار دل موبدان\r\nكسى كاو به پيشت نيايش كند * چه گويد چگونه ستايش كند ؟\r\nخداوند روزى ده بىنياز * چنين داد پاسخ بزرتشت باز\r\nكه آگاه كن خلق را در جهان * كه تا بنگرند آشكار و نهان\r\nبه چيزى كه رخشنده و روشنست * بدانند كآن فرّ و نور منست\r\nز راه پرستيدنم نگذرند * چو رخ را سوى روشنى آورند\r\nچو برپاى دارند فرمان من * ازيشان گريزان شود اهرمن\r\nبه از روشنى نيست اندر جهان * بنزد كهان و بنزد مهان\r\nز نور آفريديم حور و نعيم * ز ظلمت پديدار شد پس جحيم\r\nهر آنجا كه باشى بهر دو سراى * ز نورم نبينى تو پر دَخته جاى\r\nپس آنگه بياموخت استا و زند * زراتشت را كردگار بلند\r\nبه دو گفت كاين پيش گشتاسپ شاه * بخوان تا بيابد بدين دستگاه\r\nهميدون بگو خلق را در جهان * كه باشند از ديو و جادو نهان\r\nز هرگونه گفتار چون گفته شد * زراتشت بهدين برآسُفته « 2 » شد\r\nبيفزود درآفرين خداى * كه نيكى دهش بود و نيكى نماى . . . \r\n\r\n\r\n","description":"","footnote":"\r\n( 1 ) - بيت سست و در نسخ بصورتهاى مختلفست و از آنها مىتوان دريافت كه اصل آن بدينگونه نبود و شايد چنين باشد : ز آغاز تا روزگار پسين\r\n( 2 ) - در اصل آشفته . « آسفته » و « آسفده » بمعنى آماده و حاضر و مهياست\r\n","page_name":" 444 ","page_number":460},
  {"content":"\r\n\r\n\r\nدور آهن گمخت « 1 »\r\n بهفتم از آن شاخ آهن گُميخت * ز گيتى بدانگَه ببايد گريخت\r\nهزاره سرآيد بر ايرانيان * دگرگون شود كار و شكل جهان\r\nبود پادشاهى آن مردِ كين * كه دينِ بهى را زند بر زمين\r\nهر آنكس كه زايد بهنگام او * بود بتّرى در سرانجام او\r\nنيابى در آن مردمان يك هنر * مگر كينه و فتنه و شور و شر\r\nنه نان و نمك را بود حرمتى * نه پيرانشان را بود حشمتى\r\nمر آن را كه باشد دلش دين‌پژوه * ز دينْ دشمنان جانش آيد ستوه\r\nكسى كاو بد آيين بود بىگمان * دروغ و مُحالش بود بر زبان\r\nهمه كار او نيك و بازار تيز * جهانى درافگنده در رستخيز\r\nگرفته همه روى گيتى نَسا * ندارندش از خوردنيها جدا\r\nدرآميخته جمله با يكدگر * وزين كار كس را نباشد خبر\r\nجز آز و نياز و بجز خشم و كين * نبينى تو با خلق روى زمين\r\nبجز راه دوزخ نورزند هيچ * نبينى كسى كاو بود دين بسيچ\r\nكسى را كه باشد بدين در هوا * بود سال و مه كار او بىنوا\r\nندارند آزرم و مقدار او * بود پر خلل روز بازار او\r\nپس اين دينِ پاكيزه لاغر شود * همان مرد ديندار كمتر شود \r\n\r\n\r\n","description":"","footnote":"\r\n( 1 ) - گمخت بضم گاف و كسر ميم و سكون ثالث و رابع ، يا گميخت بضم گاف يعنى آلوده و ناپاك ، و آهن گميخت يعنى روهينا .\r\nمراد از دور آهن گميخت دور هفتم از ادواريست كه در زراتشت‌نامه معلوم شده است يعنى ادوار هفتگانهء : زرين ، سيمين ، برنجين ، رويين ، ارزيزين ، پولادين ، آهنين . پس مراد از آهنين آهنى است كه پاك نشده و پولاد نگرديده است . دور پولادين عهد انوشيروان و دور آهنين دورهء سرآمدن پادشاهى عجم و غلبهء تازيان و تركان و عهد نابسامانى كار ايرانست .\r\n","page_name":" 445 ","page_number":461},
  {"content":"\r\n\r\n شود پر خلل كار آتشكده * صد آتش بيك جاى بازآمده\r\nنيابند هيزم نيابند بوى * ز دين دشمنانشان رسد گفت‌وگوى\r\nنه تيمار دارى نه انده خورى * نه پيدا مر آن بىسران را سرى\r\nبسى گنج و نعمت ز زير زمين * برآرند آن قوم ناپاك دين\r\nردانى كه در بوم ايران بُوَند * بفرمان ايشان گروگان بُوَند\r\nهمان پور آزادگان و رَدان * بمانده غريوان بدست بَدان\r\nبه خدمت شب و روز بسته كمر * به پيش چنان قوم بيدادگر\r\nچو باشند بىدين و بىزينهار * ز پيمان شكستن ندارند عار\r\nز ايران زمين و ز نام‌آوران * فتد پادشاهى ببد گوهران\r\nببيداد كوشند يكبارگى * نرانند جز بر جفا بارگى\r\nكسى را بود نزدشان قدر و جاه * كه جز سوى كژّى نباشَدْش راه\r\nبدانگه كه آيد هزاره بسر * شود كار عالم به شكل دگر\r\nبرآيد بسى ابر بر آسمان * كه باران نبارد بهنگام آن\r\nز گرماىِ گرم وز سرماى سخت * بريزد بسى برگ و بار درخت\r\nز چشمه بكاهد همه آبها * درآيد بهر كار در تابها\r\nبسى كم شود گاو با گوسفند * بود جملگى كارها را گزند\r\nشود خُردتر جملهء كالبَد * شود قوّت مردمان سست و بَد\r\nبكاهد تگ اسپ و زورِ سُوار * نماند هنر در تن گاوِ كار\r\nكسى را كه كُستى بود بر ميان * بود با نهيب و گريزد نهان\r\nز بس رنج و سختى كه آيد بَرُوى * تن او كند مرگ را آرزوى\r\nيزشهاى يزدان ندارند ياد * دگرگونه گردد همه رسم و داد\r\nنه نوروز دانند و نه مهرگان * نه جشن و نه رامش نه فَرْوَردگان \r\n\r\n","description":"","footnote":"","page_name":" 446 ","page_number":462},
  {"content":"\r\n\r\n كسى كاو كند خودْ يَزِشنى بسيچ * نيابد ازو يَشتنى مرد هيچ\r\nز بهر رَدان هركه فرمود يَشت * پشيمان شد از گفت خود بازگشت\r\nبسى مرد بهدين پاكيزه جان * كه بر رسم جُدْدين « 1 » روند آن زمان\r\nبسى نامداران و آزادگان * كه آواره گردند از خان و مان\r\nز درويشى و رنج و از نام و ننگ * بود تنگدل مردم و دست تنگ\r\nز مردم در آن روزگارانِ بَد * ز صد يك نبينى كه دارد خرد\r\nز تركان بيكند و ختلان و چين * برآيد سپاهى بايران زمين\r\nچو برگردد از مهتران تخت و بخت * ابا بندگان اوفتد تاج و تخت\r\nبسى نعمت و مال گرد آورند * مر آن را به زير زمين بسپرند\r\nگنه‌كار باشند از كار خويش * ندارند شرمى ز كردار خويش\r\nز سختى و تنگى و رنج و نياز * شود چيره بر مردمان مرگ و آز\r\nدگر باره چون سر هزاره بود * غم و رنجشان بىكناره بود\r\nز سختى كشيدن تن مرد دين * همانا بدانگه بود آهنين\r\nنيامد كسى را چنان رنج و تاب * بهنگام ضحاك و افراسياب\r\nپس آنگه چو آيد هزاره بسر * ز بهدين نماند كسى باهنر\r\nز هر جانب آهنگ ايران كنند * بسمّ ستورانش ويران كنند\r\nچو رخ زى پَدَشخوارگَر « 2 » آورند * و ز آنجايگه دين و شاهى برند\r\nرسد كار آن بدسگالان بجان * هم آواره گردند از خان و مان\r\nچنين بود خواهد كه گفتيم راز « 3 » * ز نيك و بد و از نشيب و فراز \r\n\r\n\r\n","description":"","footnote":"\r\n( 1 ) - جددين : خارج از دين ، منظور غير زرتشتيانست .\r\n( 2 ) - پدشخوارگر : كوه پيش‌خوار ، مقصود قسمتى از سلسله جبال البرز در حدود سوادكوه والاشت است .\r\n( 3 ) - در اصل : گفتم ز راز ؛ راز : سر ، نهان .\r\n","page_name":" 447 ","page_number":463},
  {"content":"\r\n\r\n\r\n11 - جلال الدّين محمّد بلخى « 1 »\r\nخداوندگار مولانا جلال الدين محمّد بن سلطان العلما بهاء الدين محمّد بن حسين بن احمد خطيبى بكرى بلخى كه بعدها در كتب ازو بصورتهاى « مولاناى روم » و « مولوى »\r\n\r\n\r\n","description":"","footnote":"\r\n( 1 ) - دربارهء مولوى و احوال و آثار و عقايد او از ميان مآخذ متعدد رجوع كنيد به :\r\n* مثنوى ولدنامه از سلطان ولد ، بتصحيح آقاى جلال الدين همائى استاد دانشگاه تهران چاپ تهران 1315 شمسى .\r\n* مناقب العارفين بتصحيح تحسين يازيجى ، آنكارا 1959 ميلادى .\r\n* غزليات شمس تبريزى باهتمام منصور مشفق با مقدمهء آقاى جلال الدين همائى چاپ تهران 1325 شمسى .\r\n* رساله در تحقيق احوال و زندگانى جلال الدين محمد تأليف مرحوم بديع الزمان فروزانفر تهران 1335 شمسى .\r\n* تاريخ ادبيات فارسى تأليف هرمان اته  Hermann Ethe  ، ترجمهء مرحوم دكتر رضازادهء شفق ، تهران 1337 شمسى ص 159 - 166\r\n* تاريخ مفصل ايران در عهد مغول ، تأليف مرحوم عباس اقبال آشتيانى استاد دانشگاه تهران ، چاپ دوم ، تهران 1341 شمسى ص 534 - 536\r\n* گنج سخن ، دكتر ذبيح اللّه صفا ، ج 2 چاپ چهارم ، تهران 1348 شمسى ص 147 - 169 .\r\n* فهرست كتابخانهء دانشگاه ج 2 ، تأليف آقاى ع . منزوى ، تهران 1332 شمسى ، ص 146 - 149 و 216 - 227 .\r\n* فهرست كتابخانهء مجلس شوراى ملى ج 3 تأليف آقاى ابن يوسف شيرازى صحايف 500 - 504 و 641 - 650\r\n","page_name":" 448 ","page_number":464},
  {"content":"\r\n\r\nو « ملاى روم » ياد كرده‌اند ، يكى از بزرگترين و تواناترين گويندگان متصوّفه و از عارفان نام‌آور و ستارهء درخشنده و آفتاب فروزندهء آسمان ادب فارسى ، شاعر حسّاس صاحب انديشه\r\n\r\n\r\n","description":"","footnote":"\r\nاز صفحهء پيش\r\n* فهرست كتابخانهء آستانه قدس رضوى ، تأليف آقاى احمد گلچين معانى جلد هفتم ( 2 ) ص 746 و 763\r\n* مجالس المؤمنين قاضى نور اللّه ششترى چاپ تبريز ص 290 - 292\r\n* طرائق الحقائق ، حاج معصومعلى شاه ، تهران 1318 قمرى ج 2 ، ص 140 - 143\r\n* بهارستان سخن ، نواب صمصام الدوله مير عبد الرزاق ، مدرس 1958 ميلادى ص 293 - 300\r\n* مرآت الخيال ، امير شير على خان لودى ، بمبئى ص 42 - 43 .\r\n* نفحات الانس جامى ، چاپ تهران 1336 شمسى ص 459 - 464 .\r\n* آتشكدهء لطفعلى بيك آذر بيگدلى ، چاپ بمبئى ص 307 - 310 .\r\n* تذكرة الشعراء دولتشاه سمرقندى چاپ تهران ، بتصحيح آقاى محمد عباسى ، ص 213 - 223\r\n* حبيب السير خواندمير ، چاپ كتابخانهء خيام ج 3 ص 115 - 116 .\r\n* رياض العارفين رضا قليخان هدايت لله‌باشى ، تهران 1316 شمسى ص 91 - 103\r\n* مجمع الفصحا ، رضا قليخان هدايت ج 1 ص 286 ببعد ذيل نام شمس الدين تبريزى .\r\n* روضات الجنات فى اوصاف مدينة هرات ، معين الدين اسفزارى ج 1 ، تهران 1338 شمسى ص 275 .\r\n* تاريخ ادبيات مرحوم دكتر رضازاده شفق چاپ تهران 1331 شمسى ص 283 - 300 .\r\n* مآخذ قصص و تمثيلات مثنوى از مرحوم مغفور بديع الزمان فروزانفر ، چاپ دانشگاه تهران .\r\n* مرآة المثنوى از « تلمذ حسين » چاپ حيدرآباد دكن ، 1352 هجرى قمرى .\r\n* يادنامهء مولوى بمناسبت هفتصدمين سال مولانا جلال الدين محمد مولوى كه حاوى -\r\n","page_name":" 449 ","page_number":465},
  {"content":"\r\n\r\nو از متفكّران بلامنازع عالم اسلاميست . علّت اشتهار خاندانش به « بكرى » انتساب آنست بابو بكر صدّيق « 1 » . اين خاندان از خاندانهاى دانش و ادب و خطابه و تذكير بوده است . جدّش جلال الدين حسين بن احمد خطيبى از بزرگان روزگار خود و استاد رضىّ الدين نيشابورى عالم و نويسنده و شاعر معروف قرن ششم و بزرگان ديگرى از خراسانست كه منكوحهء او « ملكهء جهان » از شاهزادگان خوارزمشاهى بود ؛ و پدرش سلطان العلما بهاء الدين محمّد معروف به « بهاء ولد » ( 543 - 628 ه ) چنان كه پيش ازين ديده‌ايم « 2 » از علما و خطباى بزرگ و متنفّذ و از كبار مشايخ صوفيه در اواخر قرن ششم و اوايل قرن هفتم هجرى و از تربيت يافتگان نجم الدين كبرى بود و به تفصيلى كه در شرح حال او\r\n\r\n\r\n","description":"","footnote":"\r\nاز صفحهء پيش\r\nمقالاتى است كه در جشن هفتصدمين سال مولوى خوانده شده و بسيارى از آنها حاوى اطلاعات بسيار سودمند دربارهء مولوى است ؛ چاپ تهران 1337 شمسى ، تدوين و تنظيم از مرحوم على اكبر سليمى .\r\n* مكتوبات مولانا با مقدمهء احمد رمزى ، آنكارا 1937 ميلادى با مقدمهء مفصل و سودمند آن ؛ و همين مجموعه چاپ تهران با مقدمه و حواشى بكوشش يوسف جمشيدىپور و غلامحسين امين .\r\n* مثنوى چاپ كلالهء خاور ، تهران 1319 شمسى با مقدمهء مفصل در ذكر احوال و آثار مولوى .\r\n* كليات شمس يا ديوان كبير بكوشش مرحوم مغفور بديع الزمان فروزانفر كه از سال 1336 شمسى بوسيلهء دانشگاه تهران بطبع آن شروع كرده و در طى چند سال بپايان رسانيد .\r\nرحمه اللّه رحمة واسعة .\r\n* و مآخذ و مراجع متعدد ديگر .\r\n( 1 ) - رجوع شود به مناقب العارفين چاپ انقره 1959 ج 1 ص 7 - 9\r\n( 2 ) - مجلد دوم از همين كتاب چاپ اول ص 1019 - 1022 ؛ و نيز رجوع كنيد به گنجينهء سخن از مؤلف چاپ اول 1348 شمسى ج 3 ص 247 - 253\r\n","page_name":" 450 ","page_number":466},
  {"content":"\r\n\r\nآورده‌ايم بر اثر اختلاف با امام المشكّكين فخر الدين رازى و متابعان او كه مورد حمايت شديد سلطان محمّد خوارزمشاه بوده‌اند ، و نيز در نتيجهء نقارى كه ميان او و خوارزمشاه پيدا شده بود ، چندگاهى بعد از مرگ امام فخر و ظاهرا در حدود سال 609 يا 610 هجرى با خاندان و گروهى از ياران خود از مشرق ايران بجانب مغرب مهاجرت كرد « 1 » و از راه نيشابور و بغداد و مكّه بشام و از آنجا بارزنجان در خدمت سلاطين آل منكوجك رفت و سپس چندى در ملاطيه و لارنده و عاقبت بدعوت علاء الدين كيقباد سلجوقى ( 616 - 634 ) در قونيه اقامت گزيد و در همان شهر درگذشت « 2 » .\r\nجلال الدين محمّد فرزند بهاء ولد كه در ششم ربيع الاول سال 604 هجرى در بلخ ولادت يافته بود در آغاز اين سفر طولانى چنان كه در مآخذ آمده پنج يا شش سال بيشتر نداشت و هنگام عبور از نيشابور بنابر آنچه بيشتر نويسندگان احوال او ذكر كرده‌اند ، همراه پدر « بصحبت شيخ فريد الدين عطّار رسيده بود و شيخ كتاب اسرارنامه بوى داده و آن پيوسته با خود مىداشت » « 3 » . همين نويسندگان تراجم هنگامى كه از ملاقات بهاء ولد و جلال الدين با عطّار سخن گفته‌اند مدّعى شده‌اند كه عطّار دربارهء مولوى با پدر او چنين گفت : « اين فرزند را گرامىدار ، زود باشد كه از نفس گرم آتش در سوختگان عالم زند » « 4 » و بعيد نيست كه معتقدان و مريدان مولوى بعد از مشاهدهء مقامات او در كبر چنين\r\n\r\n\r\n","description":"","footnote":"\r\n( 1 ) - دربارهء مبانى اين اختلاف نظر با حكما و با خوارزمشاه كه بهاء ولد همگى آنانرا از جملهء « مبتدعه » ميشمرد ، رجوع كنيد بموارد مختلف از كتاب المعارف چاپ تهران 1333 بتصحيح مرحوم فروزانفر و از آن جمله به ج 1 ص 82 ، 245 ، 246 ؛ و بتاريخ ادبيات در ايران ج 2 ص 1020 - 1021 .\r\n( 2 ) - دربارهء او رجوع شود به مناقب العارفين ج 1 ص 9 ببعد و رساله در شرح حال مولانا جلال الدين محمد ، مرحوم مغفور بديع الزمان فروزانفر ، تهران 1315 ص 8 ببعد و ولدنامه بتصحيح آقاى همائى ، تهران 1316 شمسى .\r\n( 3 ) - نفحات الانس چاپ تهران 1336 شمسى ص 460\r\n( 4 ) - طرائق الحقائق ج 2 ص 140\r\n","page_name":" 451 ","page_number":467},
  {"content":"\r\n\r\nپيشگويى را از زبان عطّار دربارهء صغر وى ساخته باشند .\r\nچنان كه مىدانيم بهاء ولد بعد از ترك گفتن خراسان از راه بغداد بمكّه رفت و از آنجا بارزنجان و آنگاه به ملطيه سفر كرد و چهار سال آنجا اقامت گزيد و سپس از آنجا به لارنده عزيمت نمود و هفت سال آنجا بسر برد و درين شهر گوهرخاتون دختر خواجه لالاى سمرقندى و مادر سلطان ولد را به عقد جلال الدين محمّد درآورد ؛ و بعد از خروج از آن شهر بدعوت سلطان علاء الدين كيقباد سلجوقى ( 616 - 634 ) بقونيه رفت و در آن شهر متوطّن گشت و همانجا ماند تا در ربيع الآخر سال 628 هجرى بدرود حيات گفت و تاريخ وفاتش را سال 631 نيز نوشته‌اند « 1 » .\r\nدر آن روزگار قونيه ، كه پايتخت سلاجقهء روم بود ، بر اثر توجه و علاقهء سلجوقيان مركز عده‌يى از علما و متصوّفه گرديده و حملات مغول و فرار دسته‌يى از اكابر بروم نيز ممدّ اين تجمّع شده بود چنان كه در همان دوران كه مولوى در آن شهر سرگرم ارشاد بود بزرگانى از قبيل صدر الدين قونوى و فخر الدين عراقى و شرف الدين موصلى و شيخ سعيد فرغانى كه همه از بزرگان عهد بودند در همان شهر بسر مىبردند و نجم الدين دايه نيز چندگاهى آنجا بود .\r\nبعد از وفات سلطان العلماء پسرش به خواهش مريدان بجاى پدر بر مسند وعظ و تذكير و فتوى و تدريس نشست بىآنكه قدم در طريقت نهد . ليكن هنوز چندى از تاريخ فوت پدر ناگذشته مريد و شاگردش سيّد برهان الدين محقق ترمدى معروف به « سيّد سردان » « 2 » كه او هم مانند استاد خود كتابى بنام « المعارف » دارد « 3 » ، در طلب استاد بقونيه رسيد و چون بهاء ولد درگذشته بود بتربيت پسرش جلال الدين ، اگرچه در علوم قال بكمال\r\n\r\n\r\n","description":"","footnote":"\r\n( 1 ) - طرائق الحقائق ج 2 ص 140\r\n( 2 ) - سيد برهان الدين را بسبب اشراف بر ضمائر « سيد سردان » لقب داده‌اند\r\n( 3 ) - دربارهء او رجوع كنيد به مناقب العارفين ج 1 ص 56 - 72 و به نفحات الانس جامى چاپ تهران ص 458 - 459\r\n","page_name":" 452 ","page_number":468},
  {"content":"\r\n\r\nبود ، همت گماشت و او را در حجر تربيت و ارشاد گرفت و براى آنكه در علوم شرعى و ادبى كامل شود به مسافرت و تحصيل در حلب و دمشق برانگيخت .\r\nمولوى در حلب در خدمت كمال الدين ابن العديم ( م 660 ه ) فقيه بزرگ حنفى ، و در دمشق بادامهء تحصيل در فقه حنفى از روى هدايهء مرغينانى « 1 » پرداخت و گويا در همين شهر بفيض صحبت محيى الدين ابن العربى نيز نائل گشت و بعد از اتمام اين سفر كه از حدود 630 تا 637 طول كشيده بود بقونيه بازگشت و بدستور سيّد برهان الدين مدتى برياضت ادامه داد تا چون از بوتهء امتحان او مانند زر ناب صافى و بىغشّ برآمد دستور تعليم و ارشاد يافت .\r\nبدين ترتيب معلوم مىشود كه مولوى تحصيلات ظاهر و تربيت باطن را خلاف بسيارى از مشايخ عهد بكمال در خود جمع كرده بود ، و نيز مسلّم مىگردد كه نسبت تعليمش بوسيلهء سيّد برهان الدين محقّق بسلطان العلما و ازو بمشايخ كبراويه مىرسد ، و همچنين از روايات مختلف چنين برمىآيد كه اين آشنايى با تصوّف هنوز مايهء آن نشده بود كه مولانا مجلس درس خود را كه بجانشينى پدر داشت ، و مىگويند چهارصد طالب علم در آن حاضر مىشدند « 2 » ، رها كند . جا مىگويد « 3 » كه « مولانا مدّت نه سال تمام در خدمت و ملازمت وى [ يعنى برهان الدين 
  ] نيازمندى نمود و تربيتها يافت » و اگر چنين باشد دوران سلوك مولانا در خدمت برهان الدين ، كه ضمنا توأم با حفظ و ادارهء حوزهء تدريس نيز بوده ، تا سال 638 ادامه يافت و درين هنگام مولوى سى و چهار ساله بود .\r\nوفات سيّد برهان الدين محقّق ترمدى در همين سال 638 در قيصريه اتّفاق افتاد و مولوى تا پنج سال ديگر يعنى تا سال 642 كه سال ملاقات او با شمس تبريزيست بتدريس\r\n\r\n\r\n","description":"","footnote":"\r\n( 1 ) - دربارهء مرغينانى و آثار او رجوع شود به همين كتاب ج 2 چاپ اول ص 263\r\n( 2 ) - طرائق الحقائق ج 2 ص 140 ؛ و نيز رجوع شود به تذكرة الشعراء دولتشاه سمرقندى\r\n( 3 ) - نفحات الانس چاپ تهران 459\r\n","page_name":" 453 ","page_number":469},
  {"content":"\r\n\r\nعلوم شرعيه در قونيه و وعظ و تذكير اشتغال داشت و تا بدانحد مورد استقبال خلق قرار گرفت كه بقول سلطان ولد عدد مريدانش از ده هزار بيشى يافت « 1 » .\r\nبعد ازين دورانست كه ملاقات معروف ميان مولوى و صوفيى وارسته و صافى بنام شمس الدين محمّد بن على بن ملك داد تبريزى « 2 » اتّفاق افتاد . شمس الدين ، كه ازو كتابى بنام « مقالات » در دستست ، از مشايخ آن روزگار و از تربيت‌يافتگان شيخ ركن الدين سجاسى « 3 » و بابا كمال جندى و ابو بكر سلّه‌باف « 4 » تبريزى بود . جامى در نفحات آورده است كه شمس الدين در سال 642 ضمن سفرهاى طولانى خود بقونيه رسيد و مولوى را ملاقات كرد . پس اين ملاقات چند سالى پس از فوت برهان الدين محقّق اتّفاق افتاده است . دربارهء اين ملاقات و كيفيّت آن شرحى مستوفى در كتب تراجم آمده است كه گاه افسانه‌آميز به نظر مىرسد « 5 » و تنها اين نكته مسلّم است كه ديدار شمس مولوى را بيكبار دگرگونه كرد چنان كه از آن پس پشت پا بمقامات دنيوى زد و دست ارادت از دامان ارشاد شمس برنداشت و در ملازمت و صحبت او مىبود تا آنكه شمس در سال 645 هجرى\r\n\r\n\r\n","description":"","footnote":"\r\n( 1 ) - سلطان ولد در منظومهء ولدنامه گويد :\r\n ده هزارش مريد بيش شدند * گرچه اول ز صدق دور بدند\r\nمفتيان بزرگ اهل هنر * ديده او را بجاى پيغمبر \r\n( 2 ) - دربارهء شمس الدين محمد تبريزى رجوع شود به نفحات الانس چاپ تهران ص 464 - 468 ؛ و طرائق الحقائق ج 2 ص 140 - 141 ؛ و مخصوصا به « ولدنامه » چاپ تهران 1316 شمسى ، ص 41 ببعد ؛ و مناقب العارفين افلاكى ج 2 ص 614 - 703 ؛ و همچنين به كتاب شرح احوال مولانا جلال الدين محمد از مرحوم فروزانفر چاپ اول صفحهء 53 ببعد ، و مآخذ ديگر .\r\n( 3 ) - منسوب به « سجاس » از توابع زنجان\r\n( 4 ) - يا « زنبيل‌باف » به همين معنى\r\n( 5 ) - دربارهء اين روايات مختلف رجوع شود به شرح احوال « مولانا جلال الدين محمد » از ص 60 ببعد و مخصوصا از مطالعهء ولدنامه و مناقب العارفين درين مورد غفلت نشود .\r\n","page_name":" 454 ","page_number":470},
  {"content":"\r\n\r\nبر دست عده‌يى از شاگردان متعصّب مولانا كه گويا فرزندش علاء الدين نيز در ميان آنان بود ، پنهان از مولوى و بىاطّلاع او كشته شد و درين هنگام مولوى كه چهل و يك ساله بود چندگاهى با تشويش و اضطراب در انتظار شمس بسر برد و عاقبت بتصور آنكه او را در شام خواهد يافت بدمشق سفر كرد و مدتى در آنجا بجستجو گذرانيد و بعد از نوميدى تمام بقونيه بازگشت درحالىكه اين واقعه اثرى فراموش ناشدنى در او و آثارش باقى نهاد چنان كه چون بقونيه آمد زندگانى علمى گذشته را يكباره رها كرد و تا پايان عمر با عشقى خاص بتربيت و ارشاد سالكان و هدايت زائران سرگرم شد .\r\nجايگزين شمس در جلب ارادت مولانا تا ده سال ديگر صلاح الدّين فريدون قونوى معروف به « زركوب » « 1 » گرديد كه خود در بدايت حال مريد و شاگرد سيّد برهان الدين محقّق ترمذى بود ، و چون شيخ صلاح الدّين زركوب در ماه محرم سال 657 درگذشت عنايت مولانا نصيب حسام الدّين حسن بن محمّد بن الحسن بن اخى ترك معروف به چلبى حسام الدّين ( م 683 ) گرديد « 2 » كه اصلا از زمرهء فتيان قونيه و از سران آنان بود . وى بعد از مولوى بجانشينى و خلافت او نايل گشت و هموست كه مولوى را بنظم مثنوى تحريض كرد و تا آخر درين راه با او همقدمى نمود .\r\nبا توجه بدانچه گذشت معلوم مىشود كه زندگانى واقعى مولوى ، بعنوان يك شاعر شيفته ، بعد از سال 642 و انقلاب حال او آغاز شد ، و او كه از تعليمات پدرش و از ارشاد سيد برهان الدين مايهء وافى در عرفان گرفته بود ، ازين پس از بركت انفاس شمس الدّين عارفى وارسته و واصلى كامل شد و زندگى خود را وقف ارشاد و تربيت\r\n\r\n\r\n","description":"","footnote":"\r\n( 1 ) - دربارهء صلاح الدين زركوب مخصوصا رجوع شود به ولدنامه از سلطان ولد ، چاپ تهران 1316 شمسى از صفحهء 63 ببعد ؛ و مناقب العارفين ج 2 ص 704 - 736 و كتاب « مولانا جلال الدين محمد » ص 100 - 111 .\r\n( 2 ) - دربارهء او مخصوصا رجوع شود به مناقب العارفين ج 2 ص 737 - 783 ؛ و ولدنامه از ص 113 ببعد و كتاب « مولانا جلال الدين محمد » ص 111 - 118 .\r\n","page_name":" 455 ","page_number":471},
  {"content":"\r\n\r\nعدّه‌يى از سالكان در خانقاه و يا باصطلاح در « مدرسهء » خود كرد و دستهء جديدى از متصوّفه را كه به « مولويّه » مشهورند بوجود آورد و كارش در سراسر بلاد روم چنان بالا گرفت كه حتى معين الدين پروانه حكمران كلّ بلاد روم از جانب مغولان ( مقتول بسال 675 ه . ) در شمار ارادتمندان او درآمد .\r\nسلسلهء مولويّه بعد از مولوى تا چند قرن در آسياى صغير و ايران و ممالك ديگر پراگنده بودند . صاحب طرائق الحقائق كه خود از پيشروان معروف نعمة اللهى در اوايل قرن اخير بوده است مىگويد : « سلسلهء مولويّه تا كنون در روم و شام و مصر و عرب و جزاير بحر الرّوم و قرم و عراق عرب جارى و معمولست و در نزد خرد و كلان و اعيان و دانا و نادان و حاجب و سلطان مقبولست و لباس خاص مخصوص درويشان آن سلسله است و تاج نمدى بىدرز بر سر گذارند و مشايخ ايشان عمامه‌يى نيز بر آن تاج بندند و ذكر و فكر و مراقبه و اوراد و سماع و حلقهء ذكر جلّى در ميان ايشان متداولست و در آن هنگام نى و دف مىزنند و در آن سلسله قانونست كه چون خواهد كسى در آن طريقه درآيد بايد هزار و يك روز خدمت [ خانقاه 
  ] نمايد . . . و اگر چنانچه يك روز از آن خدمت ناقص گردد بايد كه خدمت را از سر گيرد و چون تمام كند آنكس را غسل توبه دهند و كسوه از سر كار خانقاه پوشانند و تلقين اسم جلالت بر او كنند و حجره‌يى جهت آسايش و عبادت بوى دهند و طريق رياضت و مجاهده تعليم وى نمايند و آن كس بر آن قانون و قاعده مشغول شود تا آنكه صفايى در باطن او ظاهر گردد » « 1 » .\r\nمولوى در طول مقام و زندگى خود در آسياى صغير با گروهى از پادشاهان و امرا و عالمان و شاعران معاصر و با بعضى معاشر بوده است مانند غياث الدين كيخسرو ثانى ( 634 - 643 ) كه بر اثر شكست او از بايجو سردار مغول ، دوران نفوذ مغول در آسياى صغير آغاز شد ؛ و عزّ الدين كيكاوس ثانى ( 643 - 655 ه . ) و ركن الدين قلج ارسلان رابع ( 655 - 666 ه . ) و غياث الدين كيخسرو ثالث ( 666 - 682 ه . ) كه\r\n\r\n\r\n","description":"","footnote":"\r\n( 1 ) - طرائق الحقائق ج 2 ص 140 - 141\r\n","page_name":" 456 ","page_number":472},
  {"content":"\r\n\r\nنسبت بمولوى با حرمت بسيار رفتار مىكرده‌اند چنان كه به خدمت او مىرسيده و در مجالس سماع وى حاضر مىشده‌اند ؛ و در مناقب العارفين مطالبى بتكرار آمده كه نشان‌دهندهء ارادت سلاطين مذكور بمولوى است ؛ و علاوه بر سلطانان مذكور بسيارى از وزرا و امرا و رجال دربارى آنان كه ذكر نامشان كار را بتطويل مىكشاند سر بر آستان « خداوندگار » مىسودند و از ميان آن بزرگان مهمتر و متنفذتر از همه معين الدين پروانه ( مقتول بسال 675 ه ) بود كه در عهد ضعف سلاجقهء روم در حقيقت سمت نيابت ايلخان را در آن سرزمين داشت . از بندگيها و ارادتهاى او نسبت بمولوى مطالبى بتكرار در مناقب العارفين نقل شده است . معين الدين غالبا براى استماع مجالس « مولانا » به « مدرسهء » او مىرفت و به همين سبب هم قسمتى از « فيه ما فيه » كه حاوى خلاصه‌يى از مجالس مولويست خطاب به همين معين الدين پروانه است و از آنچه در مناقب العارفين و فيه ما فيه مىتوان دريافت چنين معلومست كه مولوى گاه با اين سلاطين و بزرگان از سر استكبار و بىنيازى معامله مىكرد .\r\nاز ميان عرفا و شاعران و نويسندگان مشهور كه در قونيه با مولانا همزمان يا معاصر بودند صدر الدين قونوى ( كه ارادت تام بمولوى داشته و بر جنازهء او نماز خوانده بود ) و عراقى و نجم الدين دايه و قانعى طوسى ملك الشعراء سلاجقهء روم و علامه قطب - الدين محمود بن مسعود شيرازى ( كه يكچند قاضى شهر سيواس بود و در قونيه به خدمت مولانا رسيد ) و قاضى سراج الدين ارموى ( م 682 ) صاحب كتب مبسوط در منطق « 1 » را مىتوان نام برد .\r\nوفات مولانا جلال الدين بنابر اصح اقوال در پنجم جمادى الآخر سال 672 اتفاق افتاده است . درين‌باره قول پسرش سلطان ولد در مثنوى معروف به ولدنامه چنين است :\r\n بعد از آن نقل كرد مولانا * زين جهان كثيف پر ز عنا \r\n\r\n\r\n","description":"","footnote":"\r\n( 1 ) - دربارهء او رجوع شود به همين كتاب و همين مجلد ص 243 - 244 .\r\n","page_name":" 457 ","page_number":473},
  {"content":"\r\n\r\n پنجم ماه در جماد آخر * بود نقلانِ آن شهِ فاخر\r\nسال هفتاد و دو بُده بعدد * ششصد از عهد هجرت احمد\r\nچشم زخمى چنين رسيد بخلق * سوخت جانها ز صدمت آن برق\r\nلرزه افتاد در زمين آن دم * گشت نالان فلك در آن ماتم . . « 1 » \r\nو افلاكى گفته است كه : « انتقل قدّس اللّه سرّه العزيز من عالم الملك الى ممالك الملكوت يوم الاحد وقت غروب الشمس خامس جمادى الآخر سنة اثنين و سبعين و ستمائة » « 2 » و بنابراين قول دولتشاه كه گويد وى « در شهور سنهء احدى و ستين و ستّمائة » درگذشت صحيح نيست خاصّه كه او خود گفته است كه درين هنگام « سنّ مباركش شصت و نه سال بوده » « 3 » زيرا چون سال ولادت مولانا در غالب مآخذ « اربع و ستّمائة » ( 604 هجرى ) ثبت شده طبعا شصت و نه سالگى او مصادف با سال 672 مىشود نه تاريخى كه دولتشاه گفته است . در مجالس المؤمنين چاپ تبريز سال مرگ مولوى هشتصد و هفتاد و دو نوشته شده و مسلم است كه « ششصد » در كتابت باشتباه « هشتصد » گرديد . در تذكرهء مرآت الخيال امير على شيرلودى « 4 » قول دولتشاه و ساير اقوال در وفات مولانا يك جا نقل شده و آذر « 5 » نيز قول دولتشاه را تكرار كرده است و بهرحال قول سند همانست كه از سلطان ولد و افلاكى نقل كرده‌ايم .\r\nمرگ مولوى در قونيه به صورت واقعه‌يى سخت تلقّى شد چندانكه هم بروايت افلاكى « 6 » و هم بتصريح سلطان ولد « 7 » تا چهل روز مردم سوگ داشتند و بسى عرسها به ياد آن بزرگ\r\n\r\n\r\n","description":"","footnote":"\r\n( 1 ) - ولدنامه ص 121\r\n( 2 ) - مناقب العارفين ص 596\r\n( 3 ) - تذكرة الشعرا چاپ تهران ص 221\r\n( 4 ) - مرآت الخيال چاپ بمبئى ص 42 - 43\r\n( 5 ) - آتشكده چاپ بمبئى ص 308\r\n( 6 ) - مناقب العارفين ص 591 - 592\r\n( 7 ) - ولدنامه ص 121 - 122\r\n","page_name":" 458 ","page_number":474},
  {"content":"\r\n\r\nترتيب يافت و شاعران اشعار در تعزيت او سرودند « 1 » ؛ و شيخ صدر الدين قونوى عارف بزرگ قرن هفتم بوصيّت مولوى بر جنازهء او نماز گزارد « 2 » .\r\nبنا بروايت افلاكى « 3 » در مرض موت مولوى : « حضرت سلطان ولد از خدمت بىحدّ و رقّت بسيار و بىخوابى بغايت ضعيف شده بود ، دايم نعره‌ها مىزد و جامه‌ها را پاره مىكرد و نوحه‌ها مىنمود و اصلا نمىغنود ؛ همان شب حضرت مولانا فرمود كه : بهاء الدّين ، من خوشم ، برو سرى بنه و قدرى بياسا ؛ چون حضرت ولد سر نهاد و روانه شد اين غزل را فرمود و حضرت چلبى حسام الدين مىنوشت و اشكهاى خونين مىريخت ، شعر مضارع :\r\n رو سر بنه ببالين تنها مرا رها كن * ترك منِ خرابِ شب‌گرد مبتلا كن\r\nمائيم و موج سودا شب تا بروز تنها * خواهى بيا ببخشا خواهى برو جفا كن\r\nبر شاه خوب‌رويان واجب وفا نباشد * اى زردروى عاشق تو صبر كن وفا كن\r\nخيره كُشيست ما را دارد دلى چو خارا * بُكْشَد كسش نگويد تدبير خونبها كن\r\nدرديست غير مردن كآنرا دوا نباشد ؟ * پس من چگونه گويم كاين درد را دوا كن\r\nدر خواب دوش پيرى در كوى عشق ديدم * با دست اشارتم كرد كه عزم سوى ما كن\r\nگر اژدهاست در ره عشقست چون زمرّد * از برق آن زمرّد هين دفع اژدها كن\r\nبس كن كه بيخودم من ور تو هنرفزايى * تاريخ بو على گو ، تنبيه بو العلا كن \r\nالى آخره ، و غزل آخرين كه فرمودند اينست »\r\nجنازهء مولانا را در قونيه نزديك تربت پدرش بهاء الدين ولد به خاك سپردند و بعدها يكى از بزرگان قونيه بنام علم الدين قيصر بعد از كسب اجازه از سلطان ولد و به يارى معين الدين پروانه « بعمارت حضرت تربهء مبارك قدّسنا اللّه\r\n\r\n\r\n","description":"","footnote":"\r\n( 1 ) - مناقب العارفين ص 595\r\n( 2 ) - مناقب العارفين ص 353 و 593\r\n( 3 ) - أيضا ص 589 - 590\r\n","page_name":" 459 ","page_number":475},
  {"content":"\r\n\r\nبسرّ ساكنيها مشغول شد و بعنايت آن جناب مقدس مشغول گشته باتمام رسانيد و بسى شكرانها باصحاب تربه و ياران مدرسه ايثار كرد » « 1 » و بعد از آن آن تربت مقبرهء خانوادگى مولوى و اولاد و احفادش گرديد و سلطان عبد الحميد خان عثمانى در سال 1309 هجرى قمرى آن را تعمير كرد و اكنون به « قبّة الخضراء » معروفست .\r\nبعد از وفات مولوى بنابر وصيت و تصريح او چلبى حسام الدين متوفى بسال 683 خليفه و جانشين مولوى بود و بعد از آن سلطان ولد ( بهاء الدين محمد بن جلال الدين محمد ) يعنى پسر مولوى كه بسال 712 درگذشته ، اين سمت يافت و از آن پس « خلافت » مولوى در خاندان او باقى ماند .\r\nبا آنكه مولوى بر مذهب اهل سنّت بوده ، و درين اصلا ترديدى نيست ، قاضى نور اللّه كه از هركسى بكوچكترين دست‌آويز شيعه‌يى خالص مىساخت ، كوشيده است با نقل اشعارى كه مجعول و منسوب بمولوى است ، ويرا در زمرهء شيعيان درآورد ، و دربارهء شمس تبريزى نيز بيكى از اقوال دربارهء انتساب او بجلال الدين حسن نو مسلمان استناد جسته و او را پدر بر پدر شيعه دانسته است « 2 » . اما مولوى در عين اعتقاد و ديندارى كامل مردى آزادمنش بود و باهل اديان و مذاهب بديدهء احترام و بىطرفى ، چنان كه شايستهء مردان كاملى چون اوست ، مىنگريست .\r\nبررويهم اقوالى كه دربارهء مولانا در كتب تذكره و رجال آمده همراه با افسانهايى مخصوصا دربارهء روابط ميان مولوى و شمس تبريزى است و از ميان آثار متقدمين شرح حال او را كماهى بايد از منظومهء معروف به « ابتداءنامه » يا « مثنوى ولدى » يا « ولدنامه » از سلطان ولد ( بهاء الدين محمد پسر مولوى ) و از كتاب مناقب العارفين شمس الدين احمد افلاكى و از رسالهء فريدون بن احمد سپهسالار در شرح حال مولوى و خاندانش ( چاپ مرحوم سعيد نفيسى تهران 1325 شمسى ) جست‌وجو كرد .\r\n\r\n\r\n","description":"","footnote":"\r\n( 1 ) - مناقب العارفين ص 792\r\n( 2 ) - مجالس المؤمنين چاپ تبريز ص 291\r\n","page_name":" 460 ","page_number":476},
  {"content":"\r\n\r\nآثار منظوم : مولوى در كثرت اشعار در ميان مشايخ متصوّفهء پيش از خود بسنائى و عطّار شباهت دارد و مانند آن هر دو استاد هم بسرودن مثنوى در شرح حقايق عرفانى توجه كرده و هم بساختن انواع ديگر شعر .\r\n1 ) مهمترين اثر منظوم مولوى مثنوى است در شش دفتر ببحر رمل مسدّس مقصور يا محذوف كه در حدود 26000 بيت دارد . درين منظومهء طولانى كه آن را به حق بايد يكى از بهترين زادگان انديشهء بشرى دانست ، مولوى مسائل مهمّ عرفانى و دينى و اخلاقى را مطرح كرده و هنگام توضيح بايراد آيات و احاديث و امثال و يا تعريض بدانها مبادرت جسته است . درين منظومه همهء مبانى و مسائل اساسى تصوّف و عرفان از طلب و عشق گرفته تا مراحل كمال عارف با توجه بتطبيق و تلفيق آنها با تعليمات شرع و آيات قرآنى و احاديث و سنّتهاى نبوى ، و نيز با توجّه تام باقوال و اعمال و سنن مشايخ مقدّم ، مورد تحقيق قرار گرفته و همراه هر تحقيق عرفانى حكايات و تمثيلاتى براى تشحيذ ذهن خوانندگان ذكر شده و هرجا كه مصلحت بود اشاراتى بآداب اجتماعى و اخلاقى كه رهبران صوفيه بدانها به نظر اعتبار مىنگريسته‌اند ، صورت گرفته است . به همين سبب مثنوى جنبهء تعليماتى خاصّى در ميان صوفيان يافت و چند بار بتمامى يا باجزاء شرح شد ؛ و چون يكى از شاهكارهاى بزرگ شعر فارسى است طبعا در تمام هفت قرن اخير مورد مطالعهء اهل ادب و غالب ايرانيان باسواد قرار گرفت و ازين راه اثر خاصّى در روح و انديشهء ايرانيان بر جاى گذاشت .\r\nمولوى مثنوى را به خواهش شاگرد و مريد صادق و دوست صديق خود چلبى حسام الدين ساخت . درين‌باره چنين گفته‌اند كه : « سبب تأليف كتاب مثنوى معنوى كه كشّاف اسرار قرآنست آن بود كه روزى . . . حسام الحق و الدين قدّس سرّه العزيز بر بعضى ياران اطلاع يافت كه برغبت تام و عشق عظيم الهىنامهء حكيم « 1 » را و منطق الطّير فريد الدين عطّار و مصيبت‌نامهء\r\n\r\n\r\n","description":"","footnote":"\r\n( 1 ) - مقصود سنائى است و مراد از الهىنامه منظومهء « حديقة الحقيقهء » ويست كه مولوى نيز آن را همه‌جا به همين نام مىخواند .\r\n","page_name":" 461 ","page_number":477},
  {"content":"\r\n\r\nاو را بجدّ مطالعه مىكنند و از آن اسرار متلذّذ مىشوند و آن شيوهء معانى غريب ايشان را عجيب مىنمود ، همانا كه طالب فرصت حال گشته شبى حضرت مولانا را خلوت يافته سرنهاد و گفت كه دواوين غزليات بسيار شد . . . اگر چنانك به طرز الهىنامهء حكيم و امّا به وزن منطق الطّير كتابى باشد تا در ميان عالميان يادگارى بماند . . . بغايت مرحمت و عنايت خواهد بود و اين بنده مىخواهد كه ياران وجيه من جميع الوجوه توجّه كلّى بوجه كريم شما كنند و به چيزى ديگر مشغول نشوند ، باقى بعنايت و كفايت خداوندگار وابسته است ؛ فى الحال از سر دستار مبارك خود جزوى كه شارح اسرار كلّيات و جزويات بود بدست چلبى حسام الدين داد و آنجا هژده بيت از اول مثنوى كه ، شعر ، رمل :\r\n بشنو از نى چون حكايت مىكند * از جداييها شكايت مىكند \r\nتا آنجا كه :\r\n درنيابد حال پخته هيچ خام * پس سخن كوتاه بايد والسّلام \r\nنبشته بود و در بحر رمل مسدّس محذوف و مقصور كرده . . . همچنان حضرت خداوندگار از جاذبهء آن سلطان احرار ، شور و بىقرارى را از سر گرفته در حالت سماع و حمام و قعود و قيام و نهوض و آرام بانشاد مثنويات مداومت نمودن گرفت ؛ همچنان اتفاق افتادى كه از اول شب تا مطلع الفجر متوالى املا مىكرد و حضرت چلبى حسام الدين بسرعت تمام مىنبشت و مجموع نبشته را بآواز خوب بلند باز بر حضرت مولانا مىخواند و چون مجلّد اول باتمام رسيد حضرت چلبى بتلاوت ابيات و تصحيح الفاظ و قيود مشغول گشته مكرّر مىخواند ؛ از ناگاه حرم چلبى وفات يافته فترتى در آن ميانه واقع شد . . . تا برين قضيه دو سال تمام بگذشت و حضرت چلبى به تزويج نو رغبت نموده و مشغول گشته ؛ از ناگاه طفل جان را گريان يافت و دل حزين را مشتاق شير شيران خدا ديد . . . صباحى برخاست و به حضرت مولانا آمد و سجدهء عبوديت باقامت رسانيده بايقان درست و اتقان عظيم و ابتهال عاجزانه و نياز مستوفا و ميل متوافر بقاياى كتاب مثنوى را از ضمير منير و خاطر عاطر شيخ عظم اللّه ذكره بىترجمان زبان و تصديع بيان استدعا كردن گرفت ؛ همانا كه حضرت مولانا بر موجب و ما الاحسان الّا بالتّمام\r\n\r\n","description":"","footnote":"","page_name":" 462 ","page_number":478},
  {"content":"\r\n\r\nاز عميم مرحمت خود در بسيط بساط موايد فوايد معانى شروع فرمود ، اين كلمات را كه ديباچهء مجلّد دوم است املا كرد بدين ترتيب كه بيان سبب تأخير افتادن انشاى اين نيمهء دوم از كتاب مثنوى نفع اللّه به قلوب العارفين و بيان شروع بعد از فتور و شروع وحى بر آدم بعد از فتور و انقطاع وحى بسبب زلّت او و سبب فتور هر صاحب حالتى و سبب زوال آن فتور بشرح صدور و اللّه اعلم ؛ و باز در آخر حال ديباچهء دوم را نوعى ديگر فرمودند چنانك اكنون مىنويسند و در تاريخ ششصد و شصت و دو بنظم كتاب سرآغاز كرد و گفت :\r\n مدتى اين مثنوى تأخير شد * مُهلتى بايست تا خون شير شد\r\nتا نزايد بخت نو فرزند نو * خون نگردد شيرِ شيرين خوش‌شنو\r\nچون ضياء الحق حُسام الدين عنان * باز گردانيد زاوجِ آسمان\r\nچون بمعراج حقايق رفته بود * بىبهارش غنچه‌ها ناكَفته بود\r\nچون ز ساحل سوى دريا بازگشت * چنگ شعر مثنوى باساز گشت\r\nمثنوى كه صيقلِ ارواح بود * بازگشتش روز استفتاح بود\r\nمطلع تاريخ اين سودا و سود * سال اندر ششصد و شصت و دو بود\r\nبلبلى زينجا برفت و بازگشت * بهر صيد اين معانى بازگشت\r\nساعد شه مسكن اين باز باد * تا ابد بر خلق اين در باز باد \r\nآمين يا ربّ العالمين ، و همچنان تا آخر كتاب اصلا ديگر توقفى نرفت ؛ پيوسته متتالى مىفرمودند و حضرت چلبى مىنبشت و نبشته را بكرّات مىخواند تا بنهايت انجاميدى « 1 » » جامى همين مطالب را باختصار تمام در نفحات الانس ( چاپ تهران ص 468 - 469 ) نقل كرده است و چون مقصود آن بود كه سرگذشت نظم مثنوى معنوى از دست اول دانسته شود بنقل آن مطالب از افلاكى ، چنان كه خوانده‌ايد ، مبادرت شد .\r\nبا تحريض و تشويق حسام الدين و با كوشش مداوم مولوى در چند سال آخر عمرش يكى از نمودارهاى انديشهء بشرى كه در عين حال از دلچسب‌ترين و لطيف‌ترين آنها\r\n\r\n\r\n","description":"","footnote":"\r\n( 1 ) - نقل از مناقب العارفين ص 739 - 744 بحذف و اختصار\r\n","page_name":" 463 ","page_number":479},
  {"content":"\r\n\r\nنيز هست ، بوجود آمد و هم از روزگار شاعر بعنوان بهترين و كاملترين منظومهء عرفانى و حكمى شناخته شد و از آن پس انيس عارفان و جليس صاحبدلان گرديد و در نزد همه فارسىزبانان و پارسىخوانان عالم و در همهء ادوار ، با وجود عنادى كه از عهد صفويه ببعد تا چندگاهى نسبت به آن ورزيده مىشد ، مورد احترام و تعظيم قرار گرفت و به همين سبب نسخه‌ها از آن ترتيب يافت و تلخيص‌هايى از آن فراهم آمد و شروحى متعدد تا روزگار ما بر آن نگاشته شد كه آخرين آنها را استاد فقيدم بديع الزمان فروزانفر تغمّده اللّه بغفرانه آغاز كرده و هنوز سه مجلّد آن را بپايان نابرده در ارديبهشت ماه سال 1349 هجرى از جهان فانى بدار باقى ارتحال جست . روان روشنش بانوار قدّوسى ملكوتى پوشيده باد .\r\nهمچنانكه گفته‌ايم مثنوى از شش دفتر پديد مىآيد . دفتر نخستين بنابر آنچه از قول افلاكى برمىآيد دو سال پيش از 662 آغاز شد ، در آن وقت مولوى 18 بيت اول كتاب را سروده بود و چون حسام الدّين نظم منظومه‌يى را در برابر الهىنامه ( حديقة الحقيقة ) سنائى و منطق الطير و مصيبت‌نامهء عطّار از مولوى خواستار شد او دنبال همان ابيات را گرفت و پيش رفت و از اين راه دفتر اول مثنوى پديد آمد . در اوّل دفتر دوم تاريخ آغاز اين دفتر را همچنانكه ديده‌ايم سال 662 مىگويد :\r\n مطلع تاريخ اين سودا و سود * سال هجرت ششصد و شصت و دو بود \r\nعدد ابيات دفتر اول در نسخ مختلف از 4000 تا 4500 بيت يا اندكى بيشتر است .\r\nدفتر دوم مثنوى در نسخه‌هاى آن از حدود 3800 تا 4100 بيت يا كمى زيادتر دارد و دفتر سوم از 4800 تا 5200 بيت يا بيشتر و دفتر چهارم از 3850 تا 4100 بيت يا زائد بر آن و دفتر پنجم از حدود 4200 تا حدود 4500 بيت يا افزونتر و دفتر ششم كه ظاهرا بسال 666 پايان يافته از 4900 تا 5300 بيت يا بيشتر از آن دارد . مجموع ابيات مثنوى در نسخه‌هاى مختلف آن از بيست و شش يا بيست و هفت هزار بيت تا 32000 بيت است و معلومست كه ابيات الحاقى كه بعد از مولوى در آن راه جسته اين اختلاف\r\n\r\n","description":"","footnote":"","page_name":" 464 ","page_number":480},
  {"content":"\r\n\r\nعظيم را در نسخ باعث گرديده است ، و آثار كداميك از شاعران بزرگ فارسى زبانست كه دستخوش چنين تصرّفاتى نشده باشد ؟ معمولا در نسخ معتبر قديم عدد ابيات اين منظومه از حدود 26000 بيت بيشتر نيست .\r\nاختصاراتى كه از مثنوى ترتيب يافته متعدّدست و از آن ميان اينها را بايد ذكر كرد :\r\n. - اختصار ملّا حسين واعظ كاشفى سبزوارى كه موسومست به « اللباب المعنوى » كه خود همان را بار ديگر تلخيص كرده و آن را « لبّ لباب » ناميده است .\r\n. - اختصار ملّا يوسف مولوى ( م 953 ) كه « جزيرهء مثنوى » نام دارد .\r\n. - مفردات مثنوى فراهم آوردهء « ابراهيم ددهء شاهدى قونيوى » ( م 957 ) .\r\n. - اختصار سيد عبد الفتّاح حسينى ( قرن يازدهم هجرى ) بنام « درّ مكنون » و اختصار تلمّذ حسين بنام مرآت المثنوى باشد .\r\nاز معاصران ما مرحوم بديع الزّمان فروزانفر استاد دانشگاه اختصارى از دو دفتر اوّل مثنوى با شرح بعضى از ابيات آن ترتيب داد ، و آقاى سيد محمد على جمال‌زاده نيز خلاصه‌يى از حكايات مثنوى بنام « بانگ ناى » فراهم آورد .\r\nو امّا شروحى كه بر مثنوى نوشته‌اند متعدّد و مختلف و از جملهء مهمترين آنهاست :\r\n. - دو شرح از كمال الدين حسين بن حسن خوارزمى عارف قرن نهم هجرى معاصر شاهرخ بن امير تيمور گوركان و مقتول بسال 838 يا 840 است . دربارهء اين شارح بموقع سخن خواهيم گفت و از دو شرح او يكى « جواهر الاسرار و زواهر الانوار » نام دارد و ديگرى « كنوز الحقائق » .\r\n. - شرحى از مصطفى بن شعبان سرورى از شعراى عثمانى متوفى بسال 969 ، به فارسى . نسخه‌يى ازين شرح در كتابخانهء مجلس شوراى ملّى موجود است « 1 » .\r\n\r\n\r\n","description":"","footnote":"\r\n( 1 ) - آنچه در كتابخانه مجلس است شرحى است از دفتر اول مثنوى . رجوع شود به فهرست آن كتابخانه ج 3 ص 503 - 504\r\n","page_name":" 465 ","page_number":481},
  {"content":"\r\n\r\n. - شرحى منظوم از ابراهيم ددهء قونيوى مسبوق الذكر بر ششصد بيت از مثنوى در سه هزار بيت بنام « گلشن توحيد » .\r\n. - شرحى از عبد اللطيف بن عبد اللّه العباسى بنام « لطائف المعنوى » و فرهنگى از لغات مثنوى بنام « لطائف اللغات » هم از او . عبد اللطيف از دانشمندان اوايل قرن يازدهم هجرى بوده است و او نسخهء مصحّحى از مثنوى كه بزعم وى صحيح‌ترين آنها بود با زحمت چند ساله ترتيب داد و آن را نسخهء ناسخه ناميده و مقدمه‌يى بنام « مرآة المثنوى » بر آن نگاشت و اين غير از مرآت المثنوى تلمّذ حسين مذكورست .\r\n. - شرحى از حاجى ملّا هادى سبزوارى فيلسوف قرن سيزدهم هجرى ( م - 1284 ه . ) كه در سال 1285 يكسال بعد از فوت مؤلف بطبع رسيد .\r\nاز شارحان ديگر مثنوى نظام الدّين محمود داعى حسينى شاعر قرن نهم هجرى صاحب « حاشيهء داعى » بر مثنوى ؛ سيد عبد الفتاح حسينى عسكرى صاحب شرح موسوم به « مفتاح المعانى » ؛ محمد رضا صاحب « مكاشفات رضوى » ( قرن يازدهم ) و جز آنان را بايد ذكر كرد « 1 » .\r\nاز جملهء ترجمه‌هاى مهم مثنوى ترجمه‌ييست از نيكلسن « 2 » بانگليسى همراه با شرحى از آن‌كه بانضمام طبع نفيسى از متن مثنوى بطبع رسيد ( 1925 - 1940 ميلادى ) .\r\nعلاوه بر اين تولوك « 3 » منتخباتى از مثنوى بآلمانى ترتيب داد و وينفيلد « 4 » ترجمهء خلاصه‌يى از تمام مثنوى را با مقدمه‌يى در تصوّف بسال 1887 در لندن منتشر نمود .\r\n\r\n\r\n","description":"","footnote":"\r\n( 1 ) - رجوع كنيد به تاريخ ادبيات فارسى تأليف هرمان اته ترجمهء مرحوم دكتر رضازاده شفق ، تهران 1337 ص 164 - 166 ؛ و به فهرست كتابخانهء دانشگاه تهران ج 2 تأليف آقاى ع . منزوى ص 222 - 227 .\r\n( 2 ) -  Reynold A . Nicholson \r\n( 3 ) -  Tholouck \r\n( 4 ) -  E . H . Winfield \r\n","page_name":" 466 ","page_number":482},
  {"content":"\r\n\r\nدر پايان دفتر ششم از مثنوى خاتمه‌يى از بهاء الدين سلطان ولد پسر مولوى ، و يا منسوب به او ، ديده مىشود و علاوه بر اين دفتر هفتمى از مثنوى موجود است كه در طبع مثنوى بنگاه خاور ( تهران 1319 شمسى از ص 426 ببعد ) بچاپ رسيد ، و تاريخ اختتام آن سال 670 هجريست :\r\n مثنوى هفتمين كز غيب جَست * ششصد و هفتاد تاريخ وَيَست \r\nو اگرچه از اين تاريخ دو سال بتاريخ فوت مولوى مانده ليكن با توجه بابيات آغاز دفتر مذكور و نيز با توجه بابيات خاتمهء دفتر ششم در صحت انتساب آن بمولوى ترديدى حاصل مىشود و معلوم نيست كه اين دفتر را مولوى خود سروده باشد . غير از اين دفتر الحاقى تتمّه‌هاى ديگرى هم از مثنوى در دست داريم مثلا نجيب الدّين رضا از صوفيان قرن يازدهم در سال 1094 هجرى خاتمه‌يى براى مثنوى ترتيب داد و آن را « سبع المثانى » ناميد و باز همين كار را « الهىبخش » هندى متوفى بسال 1245 هجرى كرد .\r\nنكتهء ديگرى كه دربارهء مثنوى مولوى بايد درينجا افزوده شود آنست كه برخى اين منظومه را « صيقل الارواح » ناميده و براى اثبات مدّعاى خود بدين بيت از مثنوى استناد جسته‌اند :\r\n مثنوى كه صيقل الارواح بود * بازگشتش روز استفتاح بود \r\nولى ازين بيت نام كتاب چنان كه انديشيده‌اند مستفاد نمىشود بلكه تركيب صيقل ارواح درين بيت در مقام توصيف از « مثنوى » آمده است ، و خلاف آنچه تصوّر كرده‌اند در اين بيت كلمهء « مثنوى » طورى به كار رفته كه معلوم مىشود اسم خاص و علم است و بمعنى عام استعمال نشده و همين اسم را مولوى غالبا بعنوان نام منظومهء خويش به كار برده و در اغلب موارد از منظومهء خود آن را به صورت سادهء « مثنوى » و « اين مثنوى » معرّفى كرده است .\r\nاز جانبى ديگر مىدانيم كه مولوى دفاتر منظوم خود را بنام « ضياء الحق حسام الدين » يعنى چلبى حسام الدّين مريد صديق خود كه املاء مثنوى را بر عهده داشت افتتاح مىكرد و هنگامى كه بدفتر ششم رسيد و بختام نزديك شد از راه حقگزارى آن را به چلبى حسام -\r\n\r\n","description":"","footnote":"","page_name":" 467 ","page_number":483},
  {"content":"\r\n\r\nالدّين پيشكش كرده و از باب اشتراك او در فراهم آمدن اين كتاب آن را « حسامىنامه » خوانده و در حقيقت كتاب را باسم او درآورده و گفته است :\r\n اى حيات دل حسام الدين بسى * ميل مىجوشد به قسم سادسى\r\nگشت از جذب چو تو علّامه‌يى * در جهان گردان حسامىنامه‌يى\r\nپيشكش بهر رضايت مىكنم * در تمام مثنوى قسمِ ششم \r\nبا اين حال چنان كه مىبينيم در بيت اخير از ابيات منقول دوباره باسم معمول كتاب يعنى مثنوى بازگشته است . بنابراين باز بدان نحو كه برخى تصور كرده‌اند ، نام كتاب « حسامىنامه » نيست بلكه مولوى در مقام پيشكش كردن و از باب شكرگزارى آن را چنين عنوانى داده و بلافاصله از آن عنوان به همان اسم اصلى كتاب عدول نموده و اين اسم را در همهء موارد از منظومهء مفصل خود براى آن ثابت نگاه داشته است .\r\nگذشته ازين هم در زمان مولوى و قريب بعهد او ، منظومهء وى با عنوان « مثنوى » مشهور و معروف بوده است و اين معنى از گفتار شمس الدين افلاكى بدينگونه برمىآيد :\r\n« روزى خدمت مولانا افضل المتأخرين السعيد الشهيد قاضى نجم الدين طشتى رحمة اللّه عليه در مجمع اكابر لطيفه‌يى فرمود كه : در جميع عالم سه چيز عام بوده چون به حضرت مولانا منسوب شد خاص گشت و خواصّ مردم مستحسن داشتند : اول كتاب مثنويست كه هر دو مصراع را مثنوى مىگفتند ، درين زمان چون نام مثنوى گويند عقل ببديهه حكم مىكند كه مثنوى مولاناست . دوم همهء علما را مولانا مىگويند ، درين حال چون نام مولانا مىگويند حضرت او مفهوم مىشود ؛ سوم هر گورخانه را تربه مىگفتند ، بعد اليوم چون ياد تربه مىكنند و تربه مىگويند مرقد مولانا كه تربه است معلوم مىشود » « 1 » .\r\nهم افلاكى از قول مولانا دربارهء مثنوى نقل كرده است كه او گفت : « مثنوى ما دلبريست معنوى كه در جمال و كمال همتايى ندارد ، و همچنان باغيست مهيّا و درختيست مهنّا كه جهت روشندلان صاحب‌نظر و عاشقان سوخته جگر ساخته شده است . خنك\r\n\r\n\r\n","description":"","footnote":"\r\n( 1 ) - مناقب العارفين ص 597\r\n","page_name":" 468 ","page_number":484},
  {"content":"\r\n\r\nجانى كه از مشاهدهء اين شاهد غيبى محظوظ باشد و ملحوظ نظر عنايت رجال اللّه گردد تا در جريدهء نعم العبد انّه اوّاب منخرط شود . »\r\nاز عهد مولوى بعد از ساخته شدن مثنوى خواندن آن به آهنگى خاص معمول شد و ازين راه كسانى با عنوان « مثنوى خوان » پديد آمدند . بعد از فوت مولوى كسانى بودند كه بر تربت مولوى مثنوى مىخواندند مانند سراج الدين مثنوى خوان و شمس الدين احمد مثنوى خوان معروف به افلاكى مؤلف مناقب العارفين و ديگران .\r\n2 ) دوّمين اثر بزرگ مولوى « ديوان كبير » مشهور بديوان غزليّات شمس تبريزيست زيرا مولوى بجاى نام يا تخلص خود در پايان غالب غزلهاى خود نام مرادش شمس الدين تبريزى را آورده و ندرة كلمهء « خمش » يا « خاموش » يا « خموش » را بىآنكه ظاهر آن شباهتى بتخلّص داشته باشد ذكر كرده است . نخستين چاپ اين ديوان كه در هندوستان انتشار يافته بود شامل 50000 بيت است ولى همهء اين ابيات حقّا از مولوى نيست بلكه بعضى از آنها از شاعرانى ديگر و خاصّه دويست غزل از شاعرى بنام شمس مشرقى است . چاپ منقّح و مستند اين ديوان بمقابله و تصحيح فاضلانهء مرحوم مغفور بديع الزّمان فروزانفر استاد فقيد اين بندهء حقير از سال 1337 تا 1345 شمسى با استناد بر موثق‌ترين نسخ ديوان كبير انجام گرفته و شمارهء ابيات تمام غزلهاى بلند و متعارف بپارسى و عربى و ملمعات غير از رباعيّات به 36360 رسيده است . بمولوى غزلها و اشعارى در عهد صفويه نسبت داده‌اند كه دلالت بر تشيّع او مىكند و حال آنكه او سنّى و فقيه حنفى بود و پيداست كه اين اشعار كه نمونه‌هايى از آنها را قاضى نور اللّه در مجالس المؤمنين آورده از مجعولات شيعه و مخصوصا از مخترعات عهد صفويست .\r\nغزلهاى مولوى مملوّ است از حقايق عاليهء عرفانى و درياهاى جوشانيست از عواطف حادّ و انديشه‌هاى بلند شاعر كه با نشيب و فرازها همراه باشد . كلامش در همهء آنها مقرون بشور و التهاب شديديست كه بر گويندهء تواناى آنها در احوال مختلف دست مىداد و در همهء آنها مولوى با معشوقى ناديدنى و نايافتنى كار دارد كه او را يافته و شهود\r\n\r\n","description":"","footnote":"","page_name":" 469 ","page_number":485},
  {"content":"\r\n\r\nكرده و با او از شوق ديدار و وصال و فراق سخن گفته است .\r\n3 ) رباعيات . مجموعهء رباعيات مولوى در بعضى از نسخ و از آن جمله در طبعى كه از آن بسال 1312 هجرى قمرى در استانبول شده به 1659 شماره مىرسد و قسمتى از آنها منسوب به اوست و در مجموعه‌ها بنام شاعران ديگر نيز آمده و يا در ديوانهاى ديگر يافته مىشود . در چاپ مرحوم استاد فروزانفر شمارهء اين رباعيها به 1983 رسيده يعنى عدد ابيات آنها 3966 است .\r\n4 ) از مولوى آثارى بنثر باقى مانده كه بجاى خود درخور اهميّت بسيارست ، يعنى مجموعهء مكاتيب و مجالس او ، و كتاب فيه ما فيه كه از چند مجلس وى كه با معين الدين پروانه داشت و فرزندش سلطان ولد آنها را گرد آورده است ، فراهم آمد .\r\nكلام مولوى ساده و دور از هرگونه آرايش و پيرايش است ولى او در عين سادگى چنان بمهارت سخن پرداخته است كه بىترديد بايد او را در رديف اوّل فصحاى زبان‌آور فارسى قرار داد . اين كلام سادهء فصيح منسجم گاه در نهايت علوّ و استحكام و جزالت و همه‌جا مقرون بصراحت و روشنى و دور از ابهام و ناگويايى عباراتست . وى در شرح جزئيات مطالب و حالات مختلف و اطوار نفسانى افرادى كه در حكايات و قصص مىآورد ، يا در شرح مشكلات مسائل عرفانى با سادگى تمام چنان كه درخور فهم خواننده آيد ، و در ايضاح مطالب گوناگون كه پيش مىگيرد ، با توسّل به تمثيلات و قصص و استفاده از امثال و حكم متداول در عصر خود ، مهارت خاص دارد . وسعت اطلاع او نه تنها در دانشهاى گوناگون شرعى بلكه در همهء مسائل ادبى و معضلات عرفانى و فرهنگ عمومى اسلامى حيرت‌انگيزست . كلام گيرندهء وى كه دنبالهء سخنان شاعران خراسان و در مبنى و اساس تحت تأثير آنانست ، شيرينى و زيبايى و جلايى خاص دارد و در درجه‌يى از دلچسبى و دل‌انگيزيست كه عارف و عامى و پير و جوان را با هر عقيدت و نظرى كه باشند به خود مشغول مىسازد .\r\nشايد مهمترين علّت نفوذ مولوى در هر طبقه و پيروان هر شيوه و مسلكى آن باشد\r\n\r\n","description":"","footnote":"","page_name":" 470 ","page_number":486},
  {"content":"\r\n\r\nكه وى در فوق مسائل دينى و عرفانى شاعر است ، شاعرى حسّاس و جهان‌بين ، شاعرى كه با دلهاى پاك و درونهاى صافى كار دارد و عشقى سوزنده و حادّ سلسله جنبان او در همهء احوال و اطوارست . او چنان كه خود مىگفت و ازو نقل كرده‌اند با هفتاد و سه مذهب يكى بود « 1 » و سخت‌گيرى و تعصب را خامى و نوعى از ناپختگى مىشمرد « 2 » و خود برتر و بالاتر از همهء اعتقادات قرار داشت ، مسلمانى مؤمن ولى بالاتر از آن مردى آزاده و آزادمنش بود . شخصا مردى بود متّقى و پرهيزكار و وارسته از دنيا و دنياوى و عاشق تعليم و ارشاد و هدايت خلق و صوفيى پختهء سوختهء فانى . چه خوش گفت عارف و محقّق بزرگ صدر الدين قونوى معاصر و همشهرى مولوى دربارهء آن مرد بلند مقام كه : « اگر بايزيد و جنيد درين عهد بودندى غاشيهء اين مرد مردانه را برگرفتندى و منّت بر جان خود نهادندى . خوانسالار فقر محمّدى اوست ، ما بطفيل او ذوق مىكنيم » « 3 » . معاصر ديگر مولوى يعنى فخر الدين عراقى عارف و شاعر و عاشق سوختهء پاكباز نيز كه چندگاهى از عمر خود را در قونيه گذرانيده و مولوى را از نزديك ديده بود ، دربارهء وى سخنى ازين قبيل دارد . افلاكى گويد : « پيوسته شيخ فخر الدين در سماع مدرسه « 4 » حاضر شدى و دائما از عظمت مولانا بازگفتى و آهها زدى و گفتى او را هيچكس كما ينبغى ادراك نكرد ، در عالم غريب آمد و غريب رفت ،\r\n در جهان آمد روزى دو بما روى نمود * و آنچنان زود برون شد كه ندانيم كه بود ! \r\n» « 5 » و واقعا سخن عراقى دربارهء اين مرد عجيب و بىبديل راستست . او از آن كسانى بود كه در هر دور و زمان بندرت ظهور مىكنند و در عين زندگانى با ديگران منفرد و غريبند\r\n\r\n\r\n","description":"","footnote":"\r\n( 1 ) - نفحات الانس چاپ تهران ص 461\r\n( 2 ) -\r\n سخت‌گيرى و تعصب خامى است * تا جنينى كار خون آشامى است ( مولوى ) \r\n( 3 ) - نفحات الانس ص 464\r\n( 4 ) - مراد مدرسهء مولوى و محل تعليم و تربيت اوست\r\n( 5 ) - مناقب العارفين ص 400\r\n","page_name":" 471 ","page_number":487},
  {"content":"\r\n\r\nزيرا انديشه و سخن آنان بسيار پيشتازتر از همعصران آنانست . اين گونه كسانند كه اثرشان در دورانهاى متمادى باقى مىماند و سخنانشان هيچگاه رنگ اندراس نمىپذيرد .\r\nگمان مىرود كه خدمت هيچيك از مشايخ بتصوف و عرفان بحدّ مولوى نباشد زيرا اولا او ميراث‌دار حقايقى بود كه مشايخ پيشين گفته بودند و در حقيقت آنچه او گفته چكيده و نقاوهء افكار عارفان پيشين باضافهء حقايقى است كه خود بصرافت طبع بيان كرد .\r\nو ثانيا او توانست مطالب غامض عرفانى را در بسيارى از موارد بروش ديگر مشايخ با شرح آيات و احاديث درآميزد چنان كه آن را بحقايق اسلامى و حقايق اسلامى را به آنها نزديك كند و بذوق عموم مسلمين و باعتقادات آنان درآورد تا آنجا كه اثر او را تالى قرآن بخوانند و بدانند و آن را به نيّت هدايت خلق شرح كنند و درس دهند و به ديگران بفهمانند . و ثالثا وى با كلام بسيار ساده و روان خود و با ايراد امثال و حكايات فراوان و تمثيلاتى كه در هر مورد با آن روبروييم عرفان را بانديشهء طبقات مختلف نزديك كرد به نحوى كه هر طبقه فراخور فهم و انديشهء خود از آن چيزى درك تواند كرد ، عارف و فيلسوف بلند مقام در مرتبهء بلند فكرى خود و عامى و عادى در مقام نازل خويش . بدين سبب است كه مثنوى مولوى همچنانكه گفته‌ايم ديرگاه و در طى قرون متمادى امين خلوت بسيارى از فارسى زبانان جهان و بمنزلهء يكى از كتب مقدس آنان بود و ازين راه در نهايت حدّ تأثير در انديشه‌ها و عقايد عموم فارسىزبانان قرار گرفت و ابيات آن به صورت دستورها و امثال سائر زبان به زبان گشت .\r\nاز اشعار اوست :\r\n شب قدرست جسم تو كزو يابند دولتها * مَهِ بَدرست روح تو كزو بشكافت ظلمتها\r\nمگر تقويم يزدانى كه طالعها درو باشد * مگر درياى غفرانى ، كزو شويند زلّتها\r\nمگر تو لوح محفوظى كه درس غيب ازو گيرند * و يا گنجينهء رحمت كزو پوشند خلعتها\r\nو يا آن روح بيچونى كزينها جمله بيرونى * كه در وى سرنگون آمد تأمّلها و فكرتها\r\nولى برتافت بر چونها مشارقهاى بيچونى * بر آثار لطيف تو غلط گشتند الفتها \r\n\r\n","description":"","footnote":"","page_name":" 472 ","page_number":488},
  {"content":"\r\n\r\n عجايب يوسفى چون مه كه عكس اوست درصد چَه * ازو افتاده يعقوبان بدام و چاه ملّتها\r\nچو زلف خود رسن سازد ز چَه‌هاشان براندازد * كشدْشان در بَرِ رحمت ، رهاندشان ز حيرتها\r\nچو از حيرت گذر يابد صفات آن‌كه دريابد * خمش كه بس شكسته شد عبارتها و عبرتها \r\n* *\r\n چونكه درآييم بغوغاى شب * گَرد برآريم ز درياى شب\r\nخواب نخواهد ، بگريزد ز خواب * آنكه بديدست تماشاى شب\r\nبس دل پرنور و بسى جان پاك * مشتغل و بنده و مولاى شب\r\nشب تتق شاهد غيبى بود * روز كجا باشد همتاى شب\r\nراه درازست برانيم تيز * ما بدرازا و به پهناى شب\r\nروز اگر مكسب و سوداگريست * ذوق دگر دارد سوداى شب\r\nمفخر تبريز توى شمس دين * حسرت روزى و تمنّاى شب \r\n* *\r\n بنماى رخ كه باغ و گلستانم آرزوست * بگشاى لب كه قند فراوانم آرزوست\r\nاى آفتاب حسن برون‌آ دمى ز ابر * كآن چهرهء مشعشع تابانم آرزوست\r\nبشنيدم از هواى تو آواز طبل باز * بازآمدم كه ساعد سلطانم آرزوست\r\nگفتى ز ناز بيش مرنجان مرا برو * آن گفتنت كه : « بيش مرنجانم » آرزوست\r\nو آن دفع گفتنت كه بروشه به خانه نيست * و آن نازو باز تندى دربانم آرزوست\r\nدر دست هركه هست ز خوبى قراضه‌هاست * آن معدن ملاحت و آن كانم آرزوست\r\nاين نان و آب چرخ چو سيليست بىوفا * من ماهيم ، نهنگم ، عمّانم آرزوست\r\nيعقوب‌وار وا اسفاها همى زنم * ديدار خوب يوسف كنعانم آرزوست\r\nو اللّه كه شهر بىتو مرا حبس مىشود * آوارگىّ و كوه و بيابانم آرزوست\r\nزين همرهان سست عناصر دلم گرفت * شير خدا و رستم دستانم آرزوست\r\nجانم ملول گشت ز فرعون و ظلم او * آن نور روى موسى عمرانم آرزوست \r\n\r\n","description":"","footnote":"","page_name":" 473 ","page_number":489},
  {"content":"\r\n\r\n زين خلقِ پر شكايتِ گريان شدم ملول * آن هاى و هوى و نعرهء مستانم آرزوست\r\nگوياترم ز بلبل امّا ز رشك عام * مُهرست بر دهانم و افغانم آرزوست\r\nدى شيخ با چراغ همى گشت گرد شهر * كز ديو و دد ملولم و انسانم آرزوست\r\nگفتند يافت مى نشود جسته‌ايم ما * گفت آنكه يافت مىنشود آنم آرزوست\r\nهرچند مفلسم نپذيرم عقيق خرد * كانِ عقيق نادر ارزانم آرزوست\r\nپنهان ز ديدها و همه ديدها ازوست * آن آشكار صنعتِ پنهانم آرزوست\r\nخود كار من گذشت زهر آرزو و آز * از كان و از مكان پى اركانم آرزوست\r\nگوشم شنيد قصهء ايمان و مست شد * كو قِسْمِ چشم ؟ صورتِ ايمانم آرزوست\r\nيك دست جام باده و يك دست جَعد يار * رقصى چنين ميانهء ميدانم آرزوست\r\nمىگويد آن رُباب كه مردم ز انتظار * دست و كنار و زخمهء عثمانم آرزوست\r\nمن هم رُباب عشقم و عشفم رُبابى است * و آن لطفهاى زخمهء رحمانم آرزوست\r\nباقى اين غزل را اى مطرب ظريف * زينسان همى شمار كه زينسانم آرزوست\r\nبنماى شمس مفخر تبريز رو ز شرق * من هُدهُدم حضور سليمانم آرزوست \r\n* *\r\n بر عاشقان فريضه بود جست‌وجوى دوست * بر روى و سر چو سيل روان تا بجوى دوست\r\nخود اوست جمله طالب و ما همچو سايه‌ها * اى گفت‌وگوى ما همگى گفت‌وگوى دوست\r\nگاهى بجوى دوست چو آب روان خوشم * گاهى چو آب حبس شدم در سبوى دوست\r\nبر گوش ما نهاده دهان او بدمدمه * تا جان ما بگيرد يكباره بوى دوست\r\nچون جانِ جان وى آمد از وى گزير نيست * من در جهان نديدم يك جان عدوى دوست\r\nبگدازدت ز ناز و چو مويت كند ضعيف * ندهى بهر دو عالم يكتاى موى دوست\r\nبا دوست ما نشسته كه اى دوست دوست كو ؟ * كوكو همى زنيم ز مستى بكوى دوست\r\nتصويرهاى ناخوش و انديشهء ركيك * از طبع سست باشد و اين نيست سوى دوست\r\nخاموش باش تا صفت خويش خود كند * كو هاىهاى سرد تو ؟ كو هاىوهوى دوست \r\n\r\n","description":"","footnote":"","page_name":" 474 ","page_number":490},
  {"content":"\r\n\r\n* *\r\n ما نه ز آن محتشمانيم كه ساغر گيرند * وُنه ز آن مفلسكان كه بُزِ لاغر گيرند\r\nما از آن سوختگانيم كه از لذّت سوز * آب حيوان بهلند و پى آذر گيرند\r\nچو مه از روزن هر خانه كه اندر تابيم * از ضيا شب صفتان جمله رَهِ درگيرند\r\nنااميدان كه فلك ساغر ايشان بشكست * چو ببينند رخ ما طرب از سر گيرند\r\nآنكه زين جرعه كشد جمله جهانش نكُشد * مگر او را بگليم از بَرِ ما برگيرند\r\nهركه او گرم شد اينجا نشود غرّهء كس * اگرش سرد مزاجان همه در زر گيرند\r\nدر فرو بندو بده باده كه آن وقت رسيد * زرد رويان ترا كه مى احمر گيرند\r\nبيكى دست مى خالص ايمان نوشند * بيكى دست دگر پَرچَمِ كافر گيرند\r\nآب ماييم بهرجا كه بگردد چرخى * عود ماييم بهر سور كه مجمر گيرند\r\nپسِ اين پردهء ازرق صنمى مهروييست * كه ز نور رخش انجم همه زيور گيرند\r\nز احتراقات و ز تربيع و نحوست برهند * اگر او را سحرى گوشهء چادر گيرند\r\nتو دو راى و دو دلى و دل صاف آنها راست * كه دل خود بهلند و دل دلبر گيرند\r\nخمش اى عقل عطارد كه درين مجلس عشق * حلقهء زهره بيانت همه تسخر گيرند \r\n* *\r\n بگو به گوش كسانى كه نور چشم منند * كه باز نوبت آن شد كه توبه‌ها شكنند\r\nهزار توبه و سوگند بشكنند آن دم * كه غمزه‌هاى دلارام طبل حسن زنند\r\nچو يار مست و خرابست و روز روز طرب * به غير شنگى و مستى بيا بگو چه كنند\r\nز بس كه خرقه گرو برد پير باده‌فروش * كنون بكوى خرابات جمله بو الحسنند\r\nبگير مطرب جانى قنينهء كانى * نواز تنتن تنتن كه جمله بىتو تنند\r\nمقيم همچو نگين شو بحلقهء عشّاق * كه غير حلقهء عشّاق جمله ممتحنند\r\nبجان جملهء مردان كه هركه عاشق نيست * همه زنند بمعنى ، ببين زنان چه زنند\r\nبجان جملهء جانها كه هر كش آن جان نيست * همه تنند ، نگه كن فروتنان چه تنند \r\n\r\n","description":"","footnote":"","page_name":" 475 ","page_number":491},
  {"content":"\r\n\r\n خموش باش كه گفتى ازين سپىتر چيست * خسان سياه گليمند اگرچه ياسمنند \r\n* *\r\n گر ز سرّ عشق او دارى خبر * جان بده در عشق و در جانان نگر\r\nعشق درياييست موجش ناپديد * آب دريا آتش و موجش گهر\r\nگوهرش اسرار و هر سويى ازو * سالكى را سوى معنى راه بر\r\nسركشى از هر دو عالم همچو موى * گر سر مويى ازين يا بى خبر\r\nدوش مست افتاده بودم نيمشب * كاوفتاد آن ماه را بر ما گذر\r\nديد روى زرد من در ماهتاب * كرد روى زرد ما از اشك تر\r\nرحمش آمد شربت وصلم بداد * يافت يك يك موى من جانى دگر\r\nگرچه مست افتاده بودم از شراب * گشت يك يك موى بر من ديده‌ور\r\nدر رخ آن آفتاب هر دو كَون * مست لا يعقل همى كردم نظر \r\n* *\r\n مرا بگاه ده اى ساقى كريم عُقار * كه دوش هيچ نخفتم ز تشنگىّ و خمار\r\nلبم كه نام تو گويد بباده‌اش خوش كن * سرم خمار تو دارد به مستيش تو بخار\r\nبريز باده بر اجسامم و بر اعراضم * چنان كه هيچ نماند ز من رگى هشيار\r\nوگر خراب شوم من بود رگى باقى * چو جغد هل كه بگردد درين خراب ديار\r\nچو لاله‌زار كن اين دشت را ببادهء لعل * روا مدار كه موقوف داريم به بهار\r\nمرا چو وقف خرابات خويش كردستى * توام خراب كنى هم تو باشيم معمار\r\nبيار رطل گران تا خمش كنم پى آن * نه لايق است كه باشد غلام تو مِكثار \r\n* *\r\n تمام اوست كه فانى شدست آثارش * بدوستگانى اوّل تمام شد كارش\r\nمرا دليست خرابِ خراب در ره عشق * خراب كرد خراباتيئ بيكبارش\r\nبگو بعشق بيا گر فتاده مىخواهى * چنان فتاد كه خواهى ، بيا و بردارش \r\n\r\n","description":"","footnote":"","page_name":" 476 ","page_number":492},
  {"content":"\r\n\r\n ميا به پيش ز دورش ببين كه مىترسم * ز شعله‌ها كه بسوزى ز سوز اسرارش\r\nوگر بگيردت آتش بسوى چشم من آ * كه سيَل سيَل روانست اشك دُر بارش\r\nحديث موسى و سنگ و عصا و چشمهء آب * ز اشك بنده ببينى بوقت رفتارش\r\nبرآر بانگ و بگو هر كجا كه بيماريست * صلاى صحّت و دولت ز چشم بيمارش\r\nبر آ بكوه و بگو هر كجا كه خفته دليست * صلاى دانش و بينش ز بخت بيدارش\r\nكه نورِ مَن شَرَح اللّه صَدرَهُ « 1 » شمعى است * كه در دو كَون نگنجد فروغ انوارش \r\n* *\r\n فريفت يار شكر بار من مرا بطريق * كه شعر تازه بگو و بگير جام عقيق\r\nغلام ساقى خويشم شكار عشوهء او * كه سُكر لذّت عيش است و باده نِعْمَ رَفيق\r\nبشب مثال چراغند و روز چون خورشيد * ز عاشقى و ز مستى زهى گزيده فريق\r\nشما و هرچه مراد شماست از بد و نيك * من و منازل ساقى و جامهاى رحيق\r\nبيار بادهء لعلى كه در معادن روح * درافگند شررش صد هزار جوش و حريق\r\nروا بود چو تو خورشيد و در زمين سايه ؟ * روا بود چو تو ساقىّ و در زمانه مُفيق ؟\r\nكمال عشق درآميزشست ، پيش آييد * باختلاط مخلّد چو روغن و چو سَويق « 2 »\r\nچو اختلاط كند خاك با حقايق پاك * كند سجود مخلّد بشكر آن توفيق \r\n* *\r\n حلقهء دل زدم شبى در هوس سلامِ دل * بانگ رسيد كيست آن ؟ گفتم من ، غلامِ دل\r\nشعلهء نور آن قمر مىزد از شكافِ در * بر دل و چشم ره‌گذر از پى ننگ و نامِ دل\r\nموج ز نور روى دل پُر شده بود كوى دل * كوزهء آفتاب و مه گشته كمينه جام دل\r\nعقل كُل ار سرى كند با دل چاكرى كند * گردن عقل و صد چو او بسته بيند دام دل\r\nرفته بچرخ و لوله ، كَون گرفته مشغله * خلق گُسسته سلسله از طرفِ پيام دل \r\n\r\n\r\n","description":"","footnote":"\r\n( 1 ) - من شرح اللّه صدره للاسلام فهو على نور من ربه . قرآن كريم سورهء 39 آيهء 22 .\r\n( 2 ) - سويق : آرد گندم و جو و نخود بريان كرده ، قاووت ، پست\r\n","page_name":" 477 ","page_number":493},
  {"content":"\r\n\r\n نور گرفته از برش كرسى و عرش اكبرش * روح نشسته بر درش مىنگرد به بام دل\r\nنيست قلندر از بشر نَك به تو گفت مختصر * جمله نظر بود نظر در خمشى كلام دل\r\nجملهء كَون مست دل‌گشته زبون بدست دل * مرحله‌هاى نه فلك هست يقين دو گام دل « 1 » \r\n* *\r\n دو چشم اگر بگشادى بآفتاب وصال * برآ بچرخ حقايق دگر مگو ز خيال\r\nستاره‌ها بنگر از وراى ظلمت و نور * چو ذرّه رقص‌كنان در شعاع نور جلال\r\nاگرچه ذرّه در آن آفتاب در نرسد * ولى ز تاب شعاعش شوند نور خصال\r\nهر آن دلى كه به خدمت خميد چون ابرو * گشاد از نظرش صد هزار چشم كمال\r\nدهان ببند ز حال دلم كه با لب دوست * خداى داند كو را چه واقعه‌ست و چه حال\r\nمكن اشارت سوى دلم كه دل آن نيست * مَپر بسوى هُمايانِ شه بدان پر و بال\r\nجراحت همه را از نمك بود فرياد * مرا فراقِ نمكهاش شد و بال و بال\r\nچو ملك گشت وصالت ز شمس تبريزى * نماند حليهء حال و نه التفاتِ مقال \r\n* *\r\n بگرد دل همى گردى چه خواهى كرد مىدانم * چه خواهى كرد ؟ دل را خون و رخ را زرد مىدانم\r\nيكى بازى برآوردى كه رخت دل همه بردى * چه خواهى بعد ازين بازى دگر آورد ، مىدانم\r\nبيك غمزه جگر خستى پس آتش اندر و بستى * بخواهى پخت مىبينم بخواهى خورد مىدانم\r\nبحقّ اشك گرم من بحقّ آه سرد من * كه گرمم پرس چون بينى كه گرم از سرد مىدانم\r\nمرا دل سوزد و سينه ترا دامن ، ولى فرقست * كه سوز از سوز و دود از دود و درد از درد مىدانم\r\nبدل گويم كه چون مردان صبورى كن ، دلم گويد * نه مردم نىزن ار از غم ز زن تا مرد مىدانم\r\nدلا چون گرد برخيزى زهر بادى ؟ نمىگفتى * كه از مردى برآوردن ز دريا گرد مىدانم\r\nجوابم داد دل كآن مه چو جفت و طاق مىبازد * چو ترسا جفت مىگويم كه جفت از فرد مىدانم \r\n\r\n\r\n","description":"","footnote":"\r\n( 1 ) - دو گام دل مأخوذست از « خطوتان و قد وصل » . از يادداشتهاى مرحوم بديع الزمان فروزانفر رحمة اللّه عليه .\r\n","page_name":" 478 ","page_number":494},
  {"content":"\r\n\r\n چو در شطرنج شد قايم بريزد نرد شش پنجى * بگويم مات غم باشم اگر اين نرد مىدانم \r\n* *\r\n روزها فكر من اينست و همه شب سخنم * كه چرا غافل از احوال دل خويشتنم\r\nاز كجا آمده‌ام آمدنم بهرچه بود * بكجا مىروم ؟ آخر ننمايى وطنم !\r\nمانده‌ام سخت عجب كز چه سبب ساخت مرا * يا چه بودست مراد وى ازين ساختنم\r\nجان كه از عالَمِ عِلويست يقين مىدانم * رخت خود باز برآنم كه همانجا فگنم\r\nيا مرا بر دَرِ خُمخانهء آن شاه بريد * كه خمار من از آنجاست ، همانجا شكنم\r\nمرغ باغ ملكوتم نيَم از عالم خاك * دو سه روزى قفسى ساخته‌اند از بدنم\r\nاى خوش آن روز كه پرواز كنم تا بَرِ دوست * باميد سر كويش پر و بالى بزنم\r\nكيست در گوش كه او مىشنود آوازم * يا كدامست سخن مىكند اندر دهنم\r\nكيست در ديده كه از ديده برون مىنگرد * يا چه جانست نگويى كه منش پيرهنم\r\nتا بتحقيق مرا منزل و ره ننمايى * يكدم آرام نگيرم نفسى دم نزنم\r\nمَىِ وصلم بچشان تا دَرِ زندان ابد * از سر عربده مستانه بهم درشكنم\r\nمن به خود نامدم اينجا كه به خود بازروم * آنكه آرد مرا باز برد تا وطنم\r\nتو مپندار كه من شعر به خود مىگويم * تا كه هشيارم و بيدار يكى دم نزنم \r\n* *\r\n آن كيست اى خداى درين بزم خامُشان * ما را همى كشد بسوى خود كشان كشان\r\nاى آنكه مىكَشى تو گريبان جان ما * از جمع سركشان بسوى جمع سرخوشان\r\nبگرفته گوش ما و بشوريده هوش ما * ساقىّ با هُشانى و آرام بىهُشان\r\nآب حيات نُزل شهيدان عشق تُست * اين تشنه كشتگان را ز آن آب مىچشان\r\nدل را گره‌گشاىْ نسيم وصال تست * شاخ اميد را بنسيمى همى فشان\r\nخود حسن ساكنست و مقيم اندر آن وجود * ز آن ساكنند زير و زبر اين مفتّشان\r\nمقصود رهروان همه ديدار ساكنان * مقصود ناطقان همه اصغاى خامُشان \r\n\r\n","description":"","footnote":"","page_name":" 479 ","page_number":495},
  {"content":"\r\n\r\n در روح در رسى چو گذشتى ز نقشها * و ز چرخ بگذرى چو گذشتى ز مهوشان \r\n* *\r\n من پيش ازين مىخواستم گفتار خود را مشترى * و اكنون همى خواهم ز تو كز گفت خويشم و اخرى\r\nبتها تراشيدم بسى بهر فريب هركسى * مست خليلم من كنون سير آمدم از آزرى\r\nآمد بتى بىرنگ و بو دستم معطّل شد به دو * استاد ديگر را بجو بهر دكانِ بُتگرى\r\nدكّان ز خود پرداختم ، انگازها « 1 » انداختم * قدر جنون بشناختم ز انديشها گشتم برى\r\nگر صورتى آيد بدل گويم برون رو اى مُضِلّ * تركيب او ويران كنم گر او نمايد لَمتُرى « 2 »\r\nكى درخور ليلى بود آنكس كزو مجنون شود * پاى عَلَم آنكس بود كور است جانى آن سرى \r\n* *\r\n اى بر سر بازارت صد خرقه بزُنّارى * و ز روى تو در عالم هرروى بديوارى\r\nهر ذرّه ز خورشيدت گوياى انا الحقّى * هر گوشه چو منصورى آويخته بردارى\r\nاين طرفه كه از يك خم هريك زميى مستند * اين طرفه كه از يك گل در هر قدمى خارى\r\nهر شاخ همى گويد : من مست شدم ، دستى ! * هر عقل همى گويد : من خيره شدم بارى\r\nگل از سر مشتاقى بدريده گريبانى * عشق از سر بىخويشى انداخته دستارى\r\nاز عقل گروهى مست بىعقل گروهى مست * جز عاقل و لا يعقل قومى دگرند آرى\r\nيابيم چو كوه طور مست از قدح موسى * بىزحمت فرعونى بىغصهء اغيارى\r\nماييم چو مى جوشان در خُمّ خراباتى * گرچه سَرِ خُم بسته است از كَه گِلِ پندارى\r\nاز جوشش مى كَه گِل شد بر سر خم رقصان * و اللّه كه ازين خوشتر نَبْوَد بجهان كارى \r\n( از ديوان كبير )\r\n* *\r\n\r\n\r\n","description":"","footnote":"\r\n( 1 ) - انگاز : افزار و ادوات پيشه‌وران ، وسيلهء كار\r\n( 2 ) - لمتر : بفتح اول و ضم ثالث كاهل و سنگين در كار . لمترى يعنى كاهلى و دير - جنبى در كار\r\n","page_name":" 480 ","page_number":496},
  {"content":"\r\n\r\n از جمادى مردم و نامى شدم * از نما مردم به حيوان سر زدم\r\nمردم از حيوانى و آدم شدم * پس چه ترسم كى ز مردن كم شدم\r\nحملهء ديگر بميرم از بشر * تا برآرم از ملايك بال و پر\r\nاز ملك هم بايدم جَستن ز نو * كلُّ شىءٍ هالك الّا وجهه\r\nبار ديگر از ملك پرّان شوم * آنچه اندر وهم نايد آن شوم\r\nپس عدم گردم عدم چون ارغنون * گويدم انّا اليه راجعون\r\nآب كوزه چون در آب جو شود * محو گردد در وى و چون او شود \r\n* *\r\n هيچ عاشق خود نباشد وصل جو * كه نه معشوقش بود جوياى او\r\nچون درين دل برق مهر دوست جست * اندر آن دل دوستى مىدان كه هست\r\nتشنه مىنالد كه كو آب گوار * آب هم نالد كه كو آن آب‌خوار\r\nجذب آبست اين عطش در جان ما * ما از آنِ او و او هم ز آن ما \r\n* *\r\n صد هزاران دام و دانه است اى خدا * ما چو مرغان ضعيف بىنوا\r\nگر هزاران دام باشد هر قدم * چون تو با مايى نباشد هيچ غم\r\nما چو ناييم و نوا در ما ز تست * ما چو كوهيم و صَدا در ما ز تست\r\nما همه شيران ولى شير عَلَم * حمله‌مان از باد باشد دم بدم\r\nحمله‌مان از باد و ناپيداست باد * جان فداى آنكه ناپيداست باد\r\nگر بپرّانيم تير آن نى ز ماست * ما كمان و تيراندازش خداست\r\nگر بجهل آييم آن زندان اوست * ور بعلم آييم آن ايوان اوست\r\nگر بگرييم ابر پر رزق وييم * ور بخنديم آنزمان برق وييم\r\nما كه‌ايم اندر زمان پيچ پيچ * چون الف كاو خود ندارد هيچ هيچ \r\n* *\r\n\r\n","description":"","footnote":"","page_name":" 481 ","page_number":497},
  {"content":"\r\n\r\n اى جفاى تو ز دولت خوبتر * انتقام تو ز جان محبوبتر\r\nاز حلاوتها كه دارد جور تو * از لطافت كس نيابد غور تو\r\nنار تو اينست نورت چون بود * ماتمت اينست سورت چون بود\r\nنالم و ترسم كه او باور كند * و ز ترحّم جور را كمتر كند\r\nعاشقم بر قهر و بر لطفش به جِدّ * بُلعجب من عاشق اين هر دو ضِدّ \r\n* *\r\n بشنو از نى چون حكايت مىكند * و ز جداييها شكايت مىكند\r\nكز نيستان تا مرا ببريده‌اند * از نفيرم مرد و زن ناليده‌اند\r\nسينه خواهم شَرحه شَرحه از فراق * تا بگويم شرح درد اشتياق\r\nهركسى كاو دور ماند از اصل خويش * بازجويد روزگار وصل خويش\r\nمن بهر جمعيتى نالان شدم * جفت خوشحالان و بدحالان شدم\r\nهركسى از ظنّ خود شد يار من * و ز درون من نجست اسرار من\r\nسرّ من از نالهء من دور نيست * ليك چشم و گوش را آن نور نيست\r\nتن ز جان و جان ز تن مستور نيست * ليك كس را ديد جان دستور نيست\r\nآتشست اين بانگ ناى و نيست باد * هركه اين آتش ندارد نيست باد\r\nآتش عشقست كاندر نى فتاد * جوشش عشقست كاندر مى فتاد\r\nنى حريف هركه از يارى بريد * پرده‌هايش پرده‌هاى ما دريد\r\nهمچو نى زهرى و ترياقى كه ديد * همچو نى دمساز و مشتاقى كه ديد\r\nنى حديث راه پرخون مىكند * قصه‌هاى عشق مجنون مىكند\r\nمحرم اين هوش جز بىهوش نيست * مرزبان را مشترى جز گوش نيست\r\nگر نبودى نالهء نى را ثمر * نى جهان را پر نكردى از شكر\r\nدر غم ما روزها بىگاه شد * روزها با سوزها همراه شد\r\nروزها گر رفت گو رو باك نيست * تو بمان اى آنكه چون تو پاك نيست \r\n\r\n","description":"","footnote":"","page_name":" 482 ","page_number":498},
  {"content":"\r\n\r\n* *\r\n هركه را جامه ز عشقى چاك شد * او ز حرص و عيب كلّى پاك شد\r\nشاد باش اى عشق پرسوداى ما * اى طبيب جمله علّتهاى ما\r\nاى دواى نخوت و ناموس ما * اى تو افلاطون و جالينوس ما\r\nجسم خاك از عشق بر افلاك شد * كوه در رقص آمد و چالاك شد \r\n* *\r\n عاشقى پيداست از زارىّ دل * نيست بيمارى چو بيمارى دل\r\nعلّت عاشق ز علّتها جداست * عشق اصطرلاب اسرار خداست\r\nهرچه گويم عشق را شرح و بيان * چون بعشق آيم خجل باشم از آن\r\nگرچه تفسير قلم روشنگرست * ليك عشق بىزبان روشنترست\r\nخود قلم اندر نوشتن مىشتافت * چون بعشق آمد قلم بر خود شكافت \r\n* *\r\n اين جهان همچون درختست اى غلام * ما برو چون ميوه‌هاى نيم‌خام\r\nسخت گيرد خام‌ها مر شاخ را * ز آنكه در خامى نشايد كاخ را\r\nچونكه پخت و گشت شيرين لب‌گزان * سست گيرد شاخها را بعد از آن\r\nسخت‌گيرىّ و تعصب خامى است * تا جَنينى كار خون آشامى است \r\n* *\r\n گفت معشوقى بعاشق كاى فتى * تو بغربت ديده‌اى بس شهرها\r\nگو كدامين شهر از آنها خوشترست * گفت آن شهرى كه در آن دلبرست\r\nخوشتر از هر دو جهان آنجا بود * كه مرا با تو سر و سودا بود \r\n* *\r\n ترك لذّتها و شهوتها سخاست * هركه در شهوت فروشد برنخاست\r\nاين سخا شاخيست از سروِ بهشت * واىِ او كز كف چنين شاخى بهشت \r\n\r\n","description":"","footnote":"","page_name":" 483 ","page_number":499},
  {"content":"\r\n\r\n عُروة الوُثقى است اين تركِ هوى * بركشد اين شاخ جان را بر سما \r\n* *\r\n اى بسا ظلما كه بينى در كسان * خوى تو باشد در ايشان اى فلان\r\nاندر ايشان تافته هستىّ تو * از نفاق و ظلم و بد مستىّ تو\r\nآن توى و آن زخم برخود مىزنى * بر خود آن ساعت تو لعنت مىكنى\r\nدر خود آن بد را نمىبينى عيان * ورنه دشمن بوده‌اى خود را بجان\r\nمؤمنان آيينهء همديگرند * اين خبر مى از پيمبر آورند « 1 » \r\n* *\r\n مىرهند ارواح هر شب زين قفس * فارغان ، نى حاكم و محكوم كس\r\nرفته در صحراى بيچون جان‌فشان * روحشان آسوده و ابدانشان\r\nجان همه روز از لگدكوب خيال * وز زيان و سود و از خوف زوال\r\nنه صفايى ماندش نى لطف و فرّ * نى بسوى آسمان راه سفر\r\nجان ايشان بسته اندر آب و گل * چون رهند از آب و گلها شاد دل\r\nدر هواى مهر او رخشان شوند * همچو قرص بدر بىنقصان شوند\r\nروح صافى بستهء ابدان شده * آب صافى در گِلى پنهان شده\r\nمرغ كاو اندر قفس زندانيست * گر نجويد رَستن از نادانيست\r\nروحهايى كاز قفس‌ها رسته‌اند * انبياشان رهبر شايسته‌اند \r\n* *\r\n گفت موسى را يكى هشيار سر * چيست در گيتى ز جمله صعب‌تر\r\nگفت اى جان صعب‌تر خشم خدا * كه از آن دوزخ همى لرزد چو ما\r\nگفت از خشم خدا چِبْوَد امان * گفت ترك خشم خود اندر جهان\r\nمن نديدم در جهان جست‌وجو * هيچ اهليّت به از خُلق نكو \r\n\r\n\r\n","description":"","footnote":"\r\n( 1 ) - اشاره است به اين حديث از پيامبر : المؤمن مرآة المؤمن\r\n","page_name":" 484 ","page_number":500},
  {"content":"\r\n\r\n* *\r\n چون‌كه بد كردى بترس ، ايمن مباش * ز آنكه تخم است و بروياند خداش\r\nرازها را مىكند حق آشكار * چون بخواهد رُست تخم بد مكار\r\nبر بديهاى بدان رحمت كنيد * و ز منى و خويش‌بينى كم كنيد\r\nتا مبادا غيرت آيد در كمين * سرنگون افتيد در قعر زمين \r\n( از مثنوى )\r\n كى باشد و كى باشد و كى باشد و كى * مى باشد و مى باشد و مى باشد و مى\r\nمن باشم و من باشم و من باشم و من * وى باشد و وى باشد و وى باشد و وى \r\n*\r\n گريم ز غم تو زار و گويى زرقست * چون زرق بود كه ديده در خون غرقست\r\nتو پندارى تمام دلها دل تست * نىنى صنما ميان دلها فرقست \r\n*\r\n گر با تو بُوَم نخسبم از ياريها * ور بىتو بُوَم نخسبم از زاريها\r\nسبحان اللّه هر دو شب بيدارم * تو فرق نگر ميان بيداريها \r\n*\r\n تا رهبر تو طبع بدآموز بود * بخت تو مپندار كه پيروز بود\r\nتو خفته بصبح و شب عمرت كوتاه * ترسم كه چو بيدار شوى روز بود \r\n*\r\n اين مستى من ز بادهء حمرا نيست * اين باده بجز در قدحِ سودا نيست\r\nتو آمده‌اى كه بادهء من ريزى * من آن هستم كه باده‌ام پيدا نيست \r\n*\r\n اوّل بهزار لطف بنواخت مرا * آخر بهزار غصّه بگداخت مرا\r\nچون مُهرهء مِهرِ خويش مىباخت مرا * چون من همه او شدم برانداخت مرا \r\n\r\n","description":"","footnote":"","page_name":" 485 ","page_number":501},
  {"content":"\r\n\r\n*\r\n در مذهب عاشقان قرارى دگرست * وين بادهء ناب را خمارى دگرست\r\nهر علم كه در مدرسه حاصل گردد * كار دگرست و عشق كارى دگرست \r\n*\r\n در سينهء هركه ذره‌يى دل باشد * بىعشق تو زندگيش مشكل باشد\r\nبا زلف چو زنجير گره در گرهت * ديوانه كسى بود كه عاقل باشد \r\n*\r\n انصاف بده كه عشق نيكوكارست * ز آنست خلل كه طبع بدكردارست\r\nتو شهوت خويش را لقب عشق نهى * از عشق تو تا عشق رهى بسيارست \r\n*\r\n هر ديده كه در جمال جانان نگرد * شك نيست كه در قدرت يزدان نگرد\r\nبيزارم از آن ديده كه در وقت اجل * از يار فرو ماند و در جان نگرد \r\n*\r\n جز من اگرت عاشق شيداست بگو * ور ميل دلت بجانب ماست بگو\r\nور هيچ مرا در دل تو جاست بگو * گر هست بگو ، نيست بگو ، راست بگو \r\n*\r\n در مسلخ عشق جز نكو را نكشند * لاغر صفتان زشت‌خو را نكشند\r\nگر عاشق صادقى ز كشتن مگريز * مردار بود هر آنكه او را نكشند \r\n*\r\n آنكس كه ترا شناخت جانرا چكند * فرزند و عيال و خاندانرا چكند\r\nديوانه كنى هر دو جهانش بخشى * ديوانهء تو هر دو جهان را چكند \r\n\r\n","description":"","footnote":"","page_name":" 486 ","page_number":502},
  {"content":"\r\n\r\n\r\n12 - قانعى « 1 »\r\nملك الشعرا امير بهاء الدين احمد بن محمود قانعى طوسى از شاعران پارسىگوى ايرانى در آسياى صغير و از مقدّمان آن گروه در ديار مذكورست . ولادتش در اواخر قرن ششم هجرى « 2 » در طوس اتفاق افتاد و او تا حملهء مغول بخراسان در آن ديار بكسب فضائل و سخنورى اشتغال داشت و از جملهء كسانيست كه توانست در گيرودار هجوم آن ددان خون‌آشام از ورطهء بلا جان بسلامت برد و ديرگاهى بعد از خروج از موطن خود بعزّت و اقبال زندگانى كند . اسم و عنوانش در كتاب مناقب العارفين افلاكى و در آغاز و انجام نسخه‌يى از كليله و دمنهء منظوم او مورّخ بتاريخ ذى قعدهء سال 863 هجرى كه\r\n\r\n\r\n","description":"","footnote":"\r\n( 1 ) - دربارهء او رجوع شود به :\r\n* مناقب العارفين از شمس الدين احمد افلاكى ، آنقره 1961 ص 221 ، 322 و 595 ؛ باضافهء منابعى كه در ذيل صفحهء 221 ازين كتاب نشان داده شده است .\r\n*\r\n Catalogue of the Persian Manuscripts in the British Museum vol II P 582 - 584 \r\n* كليله و دمنهء منظوم قانعى نسخهء عكسى كتابخانهء مركزى دانشگاه تهران ، بشمارهء ( ف 1391 )\r\n* از سعدى تا جامى چاپ دوم ص 158\r\n* تاريخ مفصل ايران ( عهد مغول ) از مرحوم عباس اقبال آشتيانى چاپ دوم ص 536 - 537\r\n* تاريخ نظم و نثر در ايران ، مرحوم سعيد نفيسى ، ص 161\r\n( 2 ) - در ابياتى از مقدمهء كليله و دمنهء منظوم قانعى مىگويد كه در حملهء مغول بخراسان ( يعنى در 617 - 618 هجرى ) وى شاعرى بود كه سخنانش خريدار داشت و بنابراين مىبايست سنش در آن هنگام بحدود بيست تا بيست و پنج بالغ بوده باشد .\r\n","page_name":" 487 ","page_number":503},
  {"content":"\r\n\r\nبشمارهء  Add . 7766  در كتابخانهء موزهء بريتانيا موجود است مجموعا به همان صورتى آمده است كه نوشته‌ايم « 1 » و از اينجا معلوم مىشود كه او بعد از ورود در خدمت سلاطين سلجوقى آسياى صغير سمت « ملك الشعرا » و عنوان « امير » يافت ، و اعطاء لقب امير بشعرا و ادبا در دستگاه سلاجقهء مذكور نظائر ديگرى هم دارد و از آن جمله است ملك الادبا امير بدر الدين يحيى از معاصران قانعى كه ذكر او چند بار در مناقب العارفين آمده است .\r\nقانعى در يك مورد از اشعار موجود خويش نسبت « طوسى » را به صورت لقب شعرى خود به كار برد « 2 » ولى مسلّما تخلّص و يا لقب شاعرى او همان قانعى بود كه بدان مشهورست .\r\nاطلاعات ما دربارهء احوال قانعى فعلا منحصر است به آنچه در آغاز كليله و دمنهء منظوم خويش آورده و بعضى اشارات كه در مناقب العارفين افلاكى دربارهء او مىبينيم .\r\nوى در كتاب خود گفته است كه در ايام فتنهء مغول كه خراسان دچار قتل و غارت و ويرانى گرديده و خوارزمشاه از خوارزم به عراق و از آنجا بدرياى مازندران گريخته بود ، قانعى در خراسان بسر مىبرد و بسخنگويى اشتغال و درين باب اشتهار داشت چنان كه همهء امرا و بزرگان خريدار او و سخنش بودند ولى او هنگامى كه فرار خوارزمشاه و پراگندگى سپاه ويرا ديد در خراسان سامان قرار نيافت و از آن ديار ( قاعدة در سال 617 - 618 )\r\n\r\n\r\n","description":"","footnote":"\r\n( 1 ) - در آغاز نسخهء مذكور از كليله و دمنهء منظوم وى « ملك الشعرا و افصح الفصحا احمد بن محمود طوسى المعروف بقانعى » و در پايان « املح الشعرا و افصح الفصحا . . . الخ » معرفى شده است و در كتاب مناقب العارفين به صورت « ملك الشعرا امير بهاء الدين قانعى » ( ص 221 ) و « امير قانعى » ( ص 322 ) و « امير بهاء الدين قانعى ملك الشعرا » ( ص 595 ) .\r\n( 2 ) - گويد :\r\n كم‌آزارى و راستى آشكار * كنون هست در شأن اين شهريار\r\nنباشد بگيتى و رايش دگر * بگفتار « طوسى » كنون در نگر\r\nخردمند كاوس صاحبقران * كه آزاده خويست و روشن روان . . . الخ \r\n","page_name":" 488 ","page_number":504},
  {"content":"\r\n\r\nبهندوستان گريخت ولى راى او باقامت در آن سرزمين قرار نگرفت و از راه دريا رهسپار عدن و صنعا شد و سپس بمدينه رفت بىآنكه در هيچيك از آن بلاد درنگ كند . پس از مدينه راه‌سپر مكّه شد و بعد از توقّف كوتاهى از آنجا ببغداد شتافت و سپس آهنگ بلاد روم ( آسياى صغير ) كرد و به خدمت علاء الدين كيقباد سلجوقى رسيد كه از 616 تا 634 سلطنت مىكرد و بمدّاحى او اشتغال ورزيد و ازين راه در سراسر روم نام برآورد و از آن پادشاه هداياى بىكران از ناطق و صامت و گوهرينه و زرّينه و سيمينه بيافت و بنظم سلجوقنامه ( كه بعد ازين دربارهء آن سخن خواهيم گفت ) پرداخت و خدمت دربارى خود را در دوران غياث الدين كيخسرو ثانى ( 634 - 643 هجرى ) و عزّ الدين كيكاوس ثانى ( 643 - 655 ) ادامه داد و در عهد همين پادشاه اخير ( چنان كه بعد ازين خواهيم ديد ) بنظم كليله و دمنه همت گماشت و آن را بنام او بپايان رسانيد .\r\nابيات ذيل از آغاز كليله و دمنهء قانعى رسانندهء مطالبيست كه نوشته‌ايم :\r\n چو دوران اين گنبد تيز گرد * ز اطراف گيتى برآورد گرد\r\nجهان از مغول شد پر از جنگ و جوش * بگردون گردان برآمد خروش\r\nخراسان و اين مرزها شد خراب * بدانسان كه خون رفت در جوى آب\r\nز نيروى آن نام گستر سپاه * شكست اندرآمد بخوارزمشاه\r\nنشست از بر بارهء چون براق * دمان شد ز خوارزم سوى عراق\r\nو ز آنجا بدرياى مازندران * جهان پاك خيره بماند اندر آن\r\nمن آن روزها در خراسان بدم * ز ايام شاد و تن آسان بدم\r\nسخنگوى مانندهء من نبود « 1 » * نبد كس كه جويندهء من نبود\r\nسخن را فراوان خريدار بود * سخن خلق را در شهوار بود\r\nكجا زيردستان و شاهان بدند * مرا يك بيك نيكخواهان بدند\r\nچو ز آنگونه بگريخت خوارزمشاه * پراگنده گشتند يكسر سپاه\r\nمن اندر خراسان نجستم زمان * گريزنده رفتم بهندوستان \r\n\r\n\r\n","description":"","footnote":"\r\n( 1 ) - در اصل : سخنگوى مانند من كس نبود\r\n","page_name":" 489 ","page_number":505},
  {"content":"\r\n\r\n گذشتم از آن خاك مانند باد * نكردم ز شادى يكى روز ياد\r\nبكشتى كشيدم به شهر عدن * گذشتم بصنعاء و مرز يمن\r\nبه شهر مدينه كشيده ز راه * درنگى نبودم بيك جايگاه\r\nشتابان شدم سوى بيت الحرام * گذشتم ز محنت رسيدم بكام\r\nبديدار كعبه شدم شاد دل * ز كار جهان كردم آزاد دل\r\nفراوان بر اين برنيامد زمان * سوى شهر بغداد گشتم روان\r\nو ز آنجا روان تا بدين مرز روم « 1 » * بشادى رسيدم بآباد بوم\r\nدر آن بىنوايى دلم گشت شاد * بديدار شاه جهان كيقباد « 2 »\r\nكه او بود جد خديو جهان * جهاندار و بيدار و روشن روان\r\nبمداحى او رسيدم بكام * برآمد مرا در همه روم نام\r\nازو هديهء بىكران يافتم * تو گويى بدم مرده جان يافتم\r\nبزرگانِ در داشتندم عزيز * نبودم در آن عهد محتاج چيز\r\nدل از تنگ دستيم بىبيم بود * چو خاك رهم كيسهء سيم بود\r\nغلامان مه روى همچون پرى * كمرهاى زرين و انگشترى\r\nندارد كسى ديده بگماشتم ( كذا ) * بدانسان كه من ديده مىداشتم\r\nبدى گلهء استر راه‌وار * كه در آخر من نيامد به كار\r\nكنون آخر و كيسهء من تهيست * اميدم باحسان شاهنشهيست\r\nجهاندار كاوس « 3 » فريادرس * كه مدحش مرا كرد مشكين نفس\r\nزمانه بانصاف و فرهنگ و داد * چو او شهريارى ندارد به ياد\r\nبه من فخر مىآرد آن تاجور * كه بودمش « 4 » مداح جد و پدر . . . \r\n\r\n\r\n","description":"","footnote":"\r\n( 1 ) - در اصل : تا بدين مرز و بوم\r\n( 2 ) - مراد علاء الدين كيقباد سلجوقى است ( 616 - 634 )\r\n( 3 ) - مقصود عز الدين كيكاوس ثانى است ( 643 - 655 )\r\n( 4 ) - در اصل : كه بودم به\r\n","page_name":" 490 ","page_number":506},
  {"content":"\r\n\r\n به من زنده شد نام شاهان راد * جهاندار كيخسرو « 1 » و كيقباد . . . \r\nاينست آنچه از آغاز كليله و دمنهء منظوم قانعى دربارهء احوال او بدست آمد و بعد ازين روزگار اطلاع روشنى از احوال آن شاعر در دست نداريم جز آنكه مىدانيم او مسلّما بعد از عهد عزّ الدين كيكاوس ثانى كه كليله و دمنهء قانعى باسم او ساخته شده ، هم مىزيست و دوران ركن الدين قلج ارسلان رابع ( 655 - 666 ) و غياث الدين كيخسرو ثالث ( 666 - 681 ) را نيز درك كرد و در تمام اين مدت با لقب ملك الشعرايى و عنوان امير در ميان درباريان و رجال دولت سلجوقى آسياى صغير ، كه دوران ضعف و انحطاط خود را مىگذرانده ، بسر مىبرد و از جملهء بزرگانى بود كه سر انقياد بر آستان مولوى مىسود و به خدمت « خداوندگار » آمد و شد و ازو كسب فيض مىنمود و تا تاريخ وفات آن عارف پاك‌نهاد يعنى تا سال 672 زنده بود و در عرسى كه معين الدين پروانه بعد از مرگ مولوى بنام او ترتيب داده بود شعرى به ياد آن عارف آزاده سرود « 2 » .\r\n\r\n\r\n","description":"","footnote":"\r\n( 1 ) - اشاره است به غياث الدين كيخسرو ثانى ( 634 - 643 )\r\n( 2 ) - اين اطلاعات مأخوذست از كتاب مناقب العارفين افلاكى كه چند بار اشاراتى به ملك الشعراء قانعى در آن وجود دارد و از آن جمله است :\r\n« روزى حضرت مولانا عليه سلام اللّه و تحياته در مدرسه نشسته بود ، از ناگاه ملك - الشعرا امير بهاء الدين قانعى كه خاقانى زمان بود ، با جماعت اكابر به زيارت خداوندگار درآمدند ، بعد از مقالات بسيار و اجوبه و اسئلهء بىشمار قانعى گفت كه بنده سنائى را هرگز دوست نمىدارم از آنك مسلمان نبود . فرمود كه چه معنى كه مسلمان نبود ؟ گفت از براى آنك آيات قرآن مجيد را در اشعار خود تضمين كرده است و قوافى ساخته . حضرت مولانا بحدت تمام قانعى را درهم شكسته فرمود كه : خمش كن ! چه جاى مسلمانى كه اگر مسلمانى عظمت او را ديدى كلاه از سرش بيفتادى ! مسلمان توئى و هزاران همچون تو ! او از كونين مسلم بود و كلام خود را كه شارح اسرار قرآنست هم بدان صورت زيب داد كه اخذنا من البحر و اهرقنا على البحر ؛ و تو اين حكمت را ندانى و نخوانده‌اى از آنك به ظاهر قانعى و گفت : -\r\n","page_name":" 491 ","page_number":507},
  {"content":"\r\n\r\nبعد از سال 672 ، كه فعلا آخرين اطلاع ما دربارهء قانعى بدان ختم مىشود ، نمىدانيم بر قانعى چه گذشت ، و گويا بعد از آن تاريخ چندان نزيست زيرا سنّش در آن روزگار از حدود هفتاد و چهار پنج سال متجاوز بود .\r\nآثار قانعى : در پايان كليله و دمنه قانعى از چهل سال مدّاحى خود در خدمت سلجوقيان آسياى صغير سخن مىگويد و مدعيست كه سخنان او دربارهء آن پادشاهان به بيشتر از سى مجلّد برخواهد آمد و آنچه از گفتار او دربارهء سلاطين آن خاندانست به قرب سيصد هزار بيت مىرسد . ذكر سى مجلّد و آوردن عدد سيصد هزار باعث شده است كه برخى تصور كنند سلجوقنامهء قانعى به سيصد هزار بيت مىرسيده در صورتى كه در پايان كليله و دمنه كه اشارات مذكور در آن آمده اصلا سخن از سلجوقنامه نيست و شاعر دربارهء\r\n\r\n\r\n","description":"","footnote":"\r\nاز صفحهء پيش\r\n اصطلاحاتيست مر ابدال را * كه نباشد ز آن خبر اقوال را\r\nز آن نمايد اين حقايق ناتمام * كه برين خامان بود فهمش حرام \r\nو چون خدمت شما را از غوامض اسرار اوليا حظى نيست لازم نيايد نفى حال ايشان كردن و خود را در معرض هلاك انداختن ولى اگر در حق ايشان اعتقادى بندى و صدقى ورزى ترا در روز جزا وزرى نباشد بلك حرزى و پناهى باشدت و شفيع شفيق تو شوند . فى الحال برخاست و سر و از كرده استغفار نموذ و از آن بىادبى توبه كرده مريد مخلص شد . » ( مناقب العارفين ص 221 - 222 )\r\nباز در جاى ديگر از آن كتاب دربارهء قانعى چنين آمده است : « روزى امير قانعى كه ملك الشعراى زمان بود ، از حضرت مولانا پرسيد كه سنائى مسلمان بود ؟ فرمود كه مسلم بود و نوربخش مسلمانى بود . قانعى سرنهاد و رفت . » ( مناقب ص 322 )\r\nو باز بعد از ذكر واقعهء وفات مولانا جلال الدين محمد بلخى ( مولوى ) و ذكر عرسى كه معين الدين پروانه بدين مناسبت داده بود ، ذكر قانعى بدينگونه آمده است ، « و همچنان هر بزرگى مثل امير بهاء الدين قانعى ملك الشعرا و فضلاى چست رباعيات لطيف مىگفتند » ( مناقب ص 595 ) .\r\n","page_name":" 492 ","page_number":508},
  {"content":"\r\n\r\nخدمات خود بسلاجقهء روم چنين مىگويد :\r\n همانا چهل سال باشد تمام * كه مدّاح سلجوقيانم مدام\r\nبه من زنده شد نام شاهان راد * جهاندار كيخسرو و كيقباد\r\nبود سى مجلّد سخن بيشتر * كه آن را بشايد نوشتن بزر\r\nكه ماند ز گفت من ار يادگار * بود قرب آن بيت سيصد هزار\r\nهمه نام اين دودمان جسته‌ام * كه بررسته‌ام نى كه بربسته‌ام\r\nمرا داشتند آن دو خسرو عزيز * نبودم در آن عهد محتاجِ چيز \r\nاين ابيات همچنانكه ملاحظه مىشود دالّست بر مدّاحى مداوم چهل سالهء قانعى در دربار سلجوقيان روم خاصه در خدمت علاء الدين كيقباد و غياث الدين كيخسرو ثانى و مسلما مقصود از سيصد هزار بيت همهء اشعاريست كه اعمّ از قصيده‌ها و سلجوقنامه و كليله و دمنهء منظوم در مدح شاهان سلجوقى روم و يا بنام آنان ساخته بود و بدين تقدير او واقعا شاعرى مكثار بود و شايد بسبب همين كثرت سخن و نيز داشتن سمت تقدّم نسبت بگويندگان ديگر بود كه افلاكى او را « خاقانى زمان » 1 مىدانست و گرنه قانعى هيچگاه در مقامى از شاعرى نبود كه بتوان او را با « حسّان العجم » مقايسه كرد .\r\nدليل ديگر بر آنكه سلجوقنامهء قانعى ابياتى بدين كثرت كه مىگويند نداشت آنست كه او خود سلجوقنامه را در ابياتى كه بعد ازين خواهيم آورد « يك مجلّد » تخمين زده است و بنابراين تخمين آن بسيصد هزار بيت و سى مجلّد از مقولهء اجتهاد در مقابل نصّ است و طبعا اين اشتباه نتيجهء عدم دقت در سخن شاعر است به تفصيلى كه بيان كرده‌ام .\r\nسلجوقنامه منظومه‌يى بود كه قانعى آن را در شرح سلطنت سلجوقيان ، و چنان كه خود در كليله و دمنهء منظوم اشاره كرده كيخسرو ( غياث الدين ) و كيقباد ( علاء الدين ) سروده بود و سخن وى در باب آن كتاب خطاب به عزّ الدين كيكاوس ثانى بدينگونه است :\r\n شنيدست رنجى كه من برده‌ام * در آن نام شاهان برآورده‌ام \r\n\r\n","description":"","footnote":"","page_name":" 493 ","page_number":509},
  {"content":"\r\n\r\n همانا بود يك شتروار بار * كه من نظم كردم بكم روزگار\r\nز هركس كه اصلش بود ز آب و گل * به « سلجوقنامه » نباشم خجل\r\nكه در نظم آن گشته‌ام دُرفشان * نگفتم سخن مثل آن بيهشان\r\nاگر در جهان نيست گفتار من * بَرِ كس جز اين يك مجلّد سخن\r\nمرا جاى زيبد كه باشد سپهر * كه آرند فخر از درم ماه و مهر . . .\r\nبه من زنده شد نام شاهان راد * جهاندار كيخسرو و كيقباد\r\nدرمها همه بَذلِ من برفشاند * بگفتار من نامشان زنده ماند\r\nجهان بندهء شاه كاوس باد * كه چاكرنوازست و نيكونهاد\r\nهمه كار او در جهان داد و مهر * هميشه سَرِ همتش بر سپهر\r\nكنون از كليله شوم شادمان * باقبال سلطان روشن روان \r\nچنان كه ازين ابيات برمىآيد قانعى پيش از سرودن منظومهء كليله و دمنه بنظم « سلجوقنامه » مبادرت كرد و آن را در يك « مجلّد » باتمام رسانيد و گويا خود چندان آن را مىپسنديده كه پنداشته بود اگر هيچ شعرى نمىسرود و تنها همين منظومه ازو بر جاى مىماند براى علوّ مقامش در شاعرى كافى بود امّا ازين سلجوقنامه كه قانعى آنهمه بدان مىنازيد جز اندكى باقى نمانده است و از عجايب آنست كه از مدايح او نيز ، با آنكه افلاكى خاقانى روزگارش مىدانست ، چيز موجود نيست مگر آنكه جست‌وجوهاى آينده ابياتى از آنها را بما برساند .\r\nسلجوقنامهء قانعى را همهء محققان جزو آثار گمشده مىپندارند ولى تصوّر مىرود كه قسمتى از آن در كتاب « الاوامر العلائيه » تأليف ناصر الدين حسين بن محمّد بن على معروف به « ابن البيبى » كه از اوان انتشار به « سلجوقنامه » معروف بود « 1 » ، نقل شده\r\n\r\n\r\n","description":"","footnote":"\r\n( 1 ) - رجوع كنيد بآغاز اختصار تاريخ ابن البيبى كه هوتسما (  Houtsma  ) تحت عنوان مختصر سلجوقنامه در سال 1902 در لايدن بطبع رسانيده است . مختصركنندهء كتاب كه اختصارش بيشتر جنبهء حذف اشعار مذكور در متن الاوامر العلائيه دارد ، خود نام اصلى آن را « سلجوقنامه » ذكر كرده است .\r\n","page_name":" 494 ","page_number":510},
  {"content":"\r\n\r\nاست بىآنكه حتى يك بار از بيچاره قانعى نامى برده شود و حتى به نظر من الاوامر العلائيهء ابن البيبى در آنچه مربوط بسلطنت غياث الدين كيخسرو اول و علاء الدين كيقباد است تلخيصى است از سلجوقنامهء قانعى و شايد به همين سبب باشد كه اين كتاب بدل از سلجوقنامهء قانعى شمرده مىشده و به « سلجوقنامه » شهرت داشته است و حتى در مواردى از آن كتاب ، يعنى در شرح سلطنت علاء الدين كيقباد ، ملاحظه مىشود كه تلخيص كننده همهء اشعار يك قسمت از سلجوقنامهء قانعى را بىكم و كاست نقل كرده است .\r\nالاوامر العلائيه را ابن البيبى بنام عطا ملك جوينى و بعنوان متمّم جهانگشاى او نوشته « 1 » و در حقيقت قصدش از نوشتن كتاب بيشتر ايجاد يك اثر ادبى و نظيرسازى در برابر اثر جاويدان عطا ملك جوينى بوده است .\r\nابن البيبى با آنكه بنابر اظهار خود مىخواست كتابش را مقصور كند بر « ذكر ابتداى دولت سلاطين سلجوقى كه بعزم غزو ممالك روم در زمان سلطان ملكشاه مندوب و موسوم گشتند . . . و . . . كيفيت فتوح بلاد و بقاع و قلاع . . . » « 2 » ، ليكن به زودى ببهانهء اينكه « كيفيت تسلط سلطان سليمان بن قتلمش بن اسرائيل و چگونگى احوال امراى كبار چون امير منگوجك و امير ارتق و امير دانشمند محقق نبود و كتب مورّخان آن مملكت تعذّرى هرچه بيشتر داشت و اثر طلب آن در حوزهء تيسّر نمىآمد » « 3 » از مقصود اصلى منصرف شده از ابتداى دولت غياث الدين كيخسرو اول پدر علاء الدين كيقباد ببعد را مورد توجه قرار داده و مخصوصا از بركت وجود سلجوقنامهء قانعى دربارهء احوال اين دو سلطان كار را باطناب كشانيده است .\r\nچون بمطالعهء كتاب الاوامر العلائيه بپردازيم ملاحظه مىكنيم علّت اساسى\r\n\r\n\r\n","description":"","footnote":"\r\n( 1 ) - در باب همهء اين موارد رجوع شود به آغاز كتاب الاوامر العلائيه ابن البيبى چاپ كامل فاكسيميله بهمت عدنان صادق ارزى ، آنكارا 1956 و چاپ مصحح آن بهمكارى عدنان صادق ارزى و مرحوم پرفسور نجاتى لوغال كه جلد اول آن بسال 1957 در آنكارا انتشار يافت .\r\n( 2 ) - در باب همهء اين موارد رجوع شود به آغاز كتاب الاوامر العلائيه ابن البيبى چاپ كامل فاكسيميله بهمت عدنان صادق ارزى ، آنكارا 1956 و چاپ مصحح آن بهمكارى عدنان صادق ارزى و مرحوم پرفسور نجاتى لوغال كه جلد اول آن بسال 1957 در آنكارا انتشار يافت .\r\n( 3 ) - در باب همهء اين موارد رجوع شود به آغاز كتاب الاوامر العلائيه ابن البيبى چاپ كامل فاكسيميله بهمت عدنان صادق ارزى ، آنكارا 1956 و چاپ مصحح آن بهمكارى عدنان صادق ارزى و مرحوم پرفسور نجاتى لوغال كه جلد اول آن بسال 1957 در آنكارا انتشار يافت .\r\n","page_name":" 495 ","page_number":511},
  {"content":"\r\n\r\nانصراف ابن البيبى از مقصود اصلى خود و انحصار دادن مطالب اساسى كتاب بشرح سلطنت غياث الدين كيخسرو اول و عزّ الدين كيكاوس ، و مخصوصا اطناب و اسهاب در ذكر سيرت سلطان علاء الدين كيقباد ، يافتن سلجوقنامهء قانعى بود كه مطالب مربوط بكيخسرو و كيقباد را بتفصل آورده و كار پژوهش را بر او سهل كرده بود ؛ و پيداست كه دست يافتن بر اطلاعات مربوط بجانشينان علاء الدين كيقباد بسبب قرب زمانى براى نويسنده سهل بوده و بدين طريق مشكلات كارش در تدوين كتاب الاوامر العلائيه ( مشهور بسلجوقنامه ) حلّ مىشده است و با اين حال با شگفتى ملاحظه مىكنيم كه مؤلف با وجود شركت پدرش در امور دولتى سلاجقه از اواخر علاء الدين كيقباد ببعد ، و با آنكه مىتوانست اطلاعات مستقيم از عهد آخرين پادشاهان سلجوقى آسياى صغير داشته باشد ، با آنهمه حوادث مهم كه در عهد آنان رخ داده بود نتوانست مطالب مربوط بدورهء شش سلطان اخير را بتفصيل مطالب مربوط به دو سه سلطان پيشين خاصه كيقباد در كتاب خود بياورد ، و همين خود نشانهء آنست كه در دست داشتن متن سلجوقنامه كه قانعى در آن مخصوصا نسبت بممدوح خود علاء الدين كيقباد بتفصيل گراييده بود ، چنين امكانى را بوى مىداد . بهرحال بايد به اين نكته توجه داشت كه كار ابن البيبى در تهيه كتاب خود ، لااقل تا آنجا كه مربوط به كيخسرو و كيقبادست ، تلخيص اديبانه‌ييست از سلجوقنامهء قانعى با آوردن بعضى از قطعات اشعار او در تضاعيف كلام خود و گاه نقل قسمتهاى نسبة مفصل از آن كتاب بىآنكه بكوتاه كردن و درآوردن آنها بنثر رغبتى نشان دهد .\r\nابن البيبى بر رسم مؤلّفان مترسّل بآوردن اشعار عربى و فارسى بسيار در كتاب خود علاقه داشت و هم بر رسم آنان ذكر صاحبان اشعار را نيز در ضمن كلام لازم نمىديد مگر در سه چهار مورد كه شاعران عهد بمناسبت جلوس پادشاهان يا ذكر مآثر ممدوح او عطا ملك جوينى اشعارى سروده بودند . وى در بعضى از قسمتهاى كتاب خود قسمتهاى نسبة مفصّلى را از خسرو و شيرين نظامى بىذكر نام گوينده آورده به نحوى كه در بادى امر به نظر مىآيد كه از خود نويسنده است مانند ابيات منقول در صحايف 152 و 154 155 از چاپ\r\n\r\n","description":"","footnote":"","page_name":" 496 ","page_number":512},
  {"content":"\r\n\r\nفاكسيميله . در بعضى موارد نيز مانند صحايف 22 و 138 و 269 ابيات شاهنامهء فردوسى وارد كلام او شده است . تصوّر مىرود كه ابن البيبى بعلّت اشتهار اشعار اين شاعران ، همچنانكه سازندگان اشعار عربى كه نقل كرده است ، احساس حاجتى بذكر نام آنان نمىنمود و همين حكم هم شايد دربارهء اشعار قانعى صادق باشد ، و بهرحال از هيچ جاى الاوامر - العلائيه برنمىآيد كه اشعارى كه ببحر متقارب دربارهء غياث الدين كيخسرو و عزّ الدين كيكاوس اول ( البته بندرت ) و علاء الدين كيقباد ( بكثرت و بوفور ) نقل نموده متعلق بنويسندهء كتاب باشد درحالىكه قرائن موجود بما رخصت مىدهد كه آنها را از مدّاح علاء الدين كيقباد يعنى قانعى بدانيم كه مسلما بنابر حكم ممدوح خود تاريخ او و پدرش را بنظم درآورده و بقول خود نامشان را زنده كرده بود .\r\nچنين كس يعنى چنين مادحى كه منظومه‌يى از نوع حماسهء تاريخى براى ممدوح خود علاء الدين كيقباد بسازد ابن البيبى نمىتوانست بود زيرا حتّى پدر او يعنى مجد الدين محمّد ترجمان و مادرش بىبى منجّمه در حدود سال 630 ( يعنى دو سال بعد از بر هم خوردن دستگاه جلال الدّين خوارزمشاه و قتل او ، درحالىكه چندگاهى را در دمشق گذرانيده بودند ) به خدمت علاء الدين كيقباد رسيدند ، و اين مصادف بود با چهار سال از پايان زندگانى پادشاه مذكور ؛ و فرزند آنها يعنى ابن البيبى نه تنها خدمت علاء الدين كيقباد را درك نكرد بلكه مدّتها بعد ازين تاريخ جزو رجال آسياى صغير شناخته شده و كتابش را در آغاز سلطنت سلطان غياث الدين مسعود ثانى ( 681 - 696 هجرى ) و اواخر زندگانى عطا ملك جوينى ( متوفى بسال 681 ) نوشت و اين مصادف بود با چهل و هفتمين سال از وفات علاء الدين كيقباد ؛ و بنابراين مقدمه اگر دربارهء علاء الدين كيقباد و كردار او و نيز احيانا دربارهء پدر و برادرش ابياتى ببحر متقارب و متضمن سخنان ستايش‌آميز منظوم در كتاب او ملاحظه كنيم بايد بپذيريم كه اين اشعار از گوينده‌ييست معاصر كيقباد كه از پدر و برادرش نيز در منظومهء خود بنيكى ياد كرده است ( يعنى بحدس قوى از قانعى طوسى ) نه از ابن البيبى كه حتى پدرش محمد الترجمان هم تنها سه چهار سال اخير از دوران\r\n\r\n","description":"","footnote":"","page_name":" 497 ","page_number":513},
  {"content":"\r\n\r\nپادشاهى كيقباد را درك كرده و او خود شايد در آن ايّام هنوز ديده بجهان نگشوده و با او كه سهل است با جانشين بلافصلش هم ارتباطى نيافته بود .\r\nاين نكته هم گفتنى است كه اگر ابن البيبى زحمت انشاء اشعار متقارب در سيرت كيقباد را پذيرفته بود چرا اين كار را دربارهء ديگر سلاطين سلجوقى آسياى صغير و حتى دربارهء معاصر خود غياث الدين مسعود ثانى نكرد و چرا اشعار او ببحر متقارب و در سيرت سلاطين سلجوقى و حوادث عهد آنان بدوره‌يى ختم مىشود كه مقارنست با فوت ملك الشعرا قانعى طوسى ؟\r\nمطلب ديگرى كه ما را از نسبت دادن اشعار مذكور بابن البيبى منصرف و بانتساب آنها بقانعى مصمم مىكند آنست كه در ذكر سيرت علاء الدين كيقباد ( كه قانعى سلجوقنامهء خود را بنام او و مستقيما در عهد او ساخته بود ) از آن پادشاه بارها با عناوينى از قبيل « ظلّ اللّه » و « شهنشاه اعظم » و « خديو جهان » و « شهريار زمين » و « شهنشاه اعظم الغ كيقباد » ياد مىشود و پيداست كه چنين عناوينى را شاعرى مدّاح براى ممدوح معاصر خود به كار مىبرد نه كسى انحصارا براى يكى از پادشاهان گذشته بىآنكه دربارهء پادشاهان مقدم بر او و يا بعد از او چنين كارى بكند . اين شاعر معاصر علاء الدين كيقباد بىشكّ ابن البيبى نيست و باحتمال اقرب بصواب و با توجه بقرائن ديگر ملك الشعراء امير بهاء الدين قانعى طوسى است . براى نمونه خوبست اشعارى را كه حاوى القاب و عناوين مذكورست از صفحهء 301 الاوامر العلائيه نقل كنيم :\r\n چو از قونيه چترِ ظلِّ إله * خراميد برسان رخشنده ماه\r\nجهان را همى مژده آمد ز مهر * كزين پس بتندى نگردد سپهر\r\nنبارد بجز شادى از چشم ميغ * فلك خرّميها ندارد دريغ\r\nهر آن گَرد كانگيختندى سپاه * همى گشت روشن بدان چشم ماه\r\nخرامان بپيروزى كردگار * بقيساريه « 1 » شد جهان شهريار \r\n\r\n\r\n","description":"","footnote":"\r\n( 1 ) - در اصل : بقيصريه\r\n","page_name":" 498 ","page_number":514},
  {"content":"\r\n\r\n شكفته رخ عالم از روى او * جهان پرنسيم گل از بوى او\r\nبغرّيدن طبل و آواز ناى * به جوشيدن مردم و هاى هاى\r\nبگردون پيروزهء زرنگار * رسانيد آوازهء شهريار\r\nدرآمد جهانگيرِ گردون محلّ * بتقدير ايزد ببرج حمل\r\nزمين را گل از خرّمى تازه شد * ز بلبل هوا پر ز آوازه شد\r\nخديو جهان شهريار زمين * كه فرّش بود از دَرِ « 1 » آفرين\r\nفلك سخرهء حكم چوگان او * سراسر جهان زير فرمان او\r\nنشست از بر تخت و بگشود راه * ز هر جايگه شد روان دادخواه \r\nمىبينيد كه اين اشعار را حتما بايد شاعر معاصر يك پادشاه دربارهء او و اعمالش سروده باشد نه يك شاعر بعيد العهد نسبت بيكى از سلاطين غابره دون سلاطين ديگر ، مقدّم بر او يا مؤخّر از او ؛ و همچنين بنگريد به اين ابيات كه مأخوذست از چند بيتى كه در صحايف 438 - 439 از الاوامر العلائيه نقل شده :\r\n چو در بيرق افتاد از باد تاب * تو گفتى كه بدريد دِرْعِ سحاب\r\nبه گوش ظفر كوس مژده‌رسان * شده ضامن سرّ سينه سنان\r\nشهنشاه اعظم الغ كيقباد * به پشت سمند اندرآمد چو باد\r\nچو خورشيد برتاخت بر تيغ كوه * كه تا بنگرد حال شامى گروه . . . \r\nو حتى ابن البيبى ابياتى را كه قانعى در شكرگزارى از نعمتهاى علاء الدين كيقباد سروده بود از زبان ملك اشرف پادشاه شام و مصر نقل كرده و در صحيفهء 389 از كتاب خود بدينگونه آورده است :\r\n من آن ديدم از نعمت شهريار * كه از شكر آن شد زبانم ز كار\r\nهر آنچ آمد از خسرو فتح ياب * نه از ابر آمد نه از آفتاب\r\nبنعمت چنان پروريدى مرا * همانا چو « 2 » بنده خريدى مرا \r\n\r\n\r\n","description":"","footnote":"\r\n( 1 ) - در اصل : كه بدفراو ابر\r\n( 2 ) - در اصل : كه\r\n","page_name":" 499 ","page_number":515},
  {"content":"\r\n\r\n هميشه چنين باد بنده‌نواز * دل دشمنانش رهينِ گُداز « 1 » \r\nدر اينجا تكرار مىكنم كه قسمت بزرگى از كتاب الاوامر العلائيه يعنى آن قسمت كه مربوط بدورهء غياث الدين كيخسرو اول و كيكاوس و كيقبادست در حكم تلخيصى است از منظومهء مفصل سلجوقنامهء قانعى كه ابن البيبى مطالب آن را با عبارات منشيانه خلاصه نموده و اين ملخّص را گاه با ابيات و اشعار پارسى و عربى از شاعران مختلف آميخته و در بعضى موارد نيز صواب چنان ديده است كه ابياتى را هم از قانعى در مطاوى عبارات خود بياورد و اين نقل گاه بيك و دو و حتى چند صحيفه ( مخصوصا آنچه در بين صفحات 392 - 406 آمده است ) نيز رسيده و ازين راه خوشبختانه مقدار معتنابهى از ابيات سلجوقنامه حفظ شده است .\r\nبدين تقدير ابيات معدود متقارب در ذكر سيرت و فتوحات غياث الدين كيخسرو اول و عز الدين كيكاوس اول ( كه چندان زياد نيست ) و اشعارى ببحر مذكور كه در ذكر سيرت علاء الدين كيقباد در الاوامر العلائيه مىبينيم ( و از هزار بيت متجاوزست ) بحدس قريب بيقين از قانعى طوسى و مأخوذ از سلجوقنامهء است . عدد اين ابيات دربارهء علاء الدين كيقباد كه ممدوح مستقيم قانعى بوده و قانعى سلجوقنامه را بنام او و در حقيقت براى بيان سيرت او و ستايش اعمال وى ساخته بود ، درين كتاب در حدود يكهزار و صد بيت است كه در بعضى از آنها جنبهء مدح و ستايش قانعى را نسبت بممدوح بوضوح مىبينيم و از روى آنها معلوم مىشود كه سلجوقنامهء قانعى در زمرهء منظومه‌هاى تاريخى ( يا حماسه‌هاى تاريخى ) است كه باستقبال شاهنامهء فردوسى ساخته شده و اشعار آن به نسبت با گفتار بلند فردوسى البته متوسط است خاصه كه در بعضى از آنها غلطهاى كتابتى راه يافته و آنها را به صورت ابياتى سست جلوه داده است .\r\nدرستست كه قانعى هنگام نظم كليله و دمنه كار سلجوقنامه را تمام شده معرّفى كرده\r\n\r\n\r\n","description":"","footnote":"\r\n( 1 ) - اين ابيات يادآور ابياتيست كه قانعى در مقدمهء كليله و دمنهء منظوم آورده و قبلا نقل كرده‌ايم .\r\n","page_name":" 500 ","page_number":516},
  {"content":"\r\n\r\nولى بعيد نيست كه بعد از علاء الدين كيقباد مختصرى دربارهء سلاطين ديگر سلجوقى آسياى صغير ، كه هنوز در عهد آنان زنده بوده است ، بر سلجوقنامه افزوده باشد و اين افزايش گويا تا زمان معين الدّين پروانه كه حوادث مربوط به او را در الاوامر العلائيه مىبينيم ، به طول انجاميده باشد منتهى اگر قانعى واقعا مطالب را افزوده باختصار كوشيده بود و به همين سبب هم نقل ابن البيبى ازو درين موارد اخير بدان وفور كه دربارهء علاء الدين كيقباد مىبينيم نيست ، چنان كه شرح حوادث مربوط بسلاطين اخير سلجوقى روم هم با آنكه قريب العهد به « ابن البيبى » بوده‌اند ، در كتابش بدان تفصيلى نيست كه دربارهء غياث الدين كيخسرو اوّل و علاء الدين كيقباد است و حال آنكه اين دو پادشاه ازو دور تر و طبعا اطّلاعات مستقيمش دربارهء آنان كمتر بوده است .\r\nچندگاهى بعد از ختم سلجوقنامه و بعد از پايان عهد كيقبادى ، قانعى بنظم كليله و دمنه به همان بحر متقارب ، قيام كرد و در آغاز آن بعد از ذكر شمّه‌يى از احوال خود تا دورهء سلطنت عزّ الدين كيكاوس ثانى ، و نيز اشاره‌يى بنظم سلجوقنامه ، گفته است :\r\n ز تأليف آن روزگارى گذشت * بگرد كليله كه يارست گشت\r\nمن آن را به خود نظم كردم چنين * كه هر لفظ او گشت دُرّ ثمين \r\nدرين منظومه قانعى بعد از نعت خدا و پيغامبر و ممدوح خود عزّ الدين كيكاوس ، شرح مفصّلى در ذكر صفات و ملكات بايستهء شاهان از حلم و راى و خرد و وفا و حق شناسى و كم‌آزارى و كرم و عطا و عدل و شرم و حيا و ورع و پرهيز آورده و همهء آنها را براى كيكاوس ثانى اثبات كرده و بعد از ذكر احوال و آثار خود تا اين روزگار ، نظم كليله و دمنه را آغاز نهاده و گفته است :\r\n جهان بندهء شاه كاوس باد * كه چاكرنوازست و نيكونهاد\r\nهمه كار او در جهان داد و مهر * هميشه سر همتش بر سپهر\r\nكنون از كليله شوم شادمان * باقبال سلطان روشن‌روان\r\nچو بنشست كسرى بجاى قباد * كلاه بزرگى بسر برنهاد . . . الخ \r\n\r\n","description":"","footnote":"","page_name":" 501 ","page_number":517},
  {"content":"\r\n\r\nو در پايان تصريح كرده است بر آنكه هنگام نقل كتاب از نثر بنظم هيچ مطلب از متن حذف نشده و تنها بعضى از سخنان كژ و نابسامان را انداخته و ازين راه به نظر خود بناى استوارى از سخن بنام سلطان برآورده است :\r\n شدم فارغ از نسل اين داد نيز ( كذا ) * ز نثرى كه بودش نيفتاد چيز\r\nسخن هرچه كژ بود انداختم * بدانسان كه بايست پرداختم\r\nنه معمار بايست و نه كارگر * نه خشت و نه سنگ و نه سيم و نه زر\r\nبناهاى محكم درآيد ز پا * بدين نام سلطان بماند بجا\r\nدرين داستان گشت روشن كه من * به گفتن چنان قادرم بر سخن\r\nكه داند هر آنكس كه دارد خرد * كه از من كسى در سخن نگذرد . . . \r\nنسخه‌يى ازين كتاب كه در جزو نسخ خطّى فارسى موزهء بريتانيا موجودست در ذى القعدهء سال 863 بپايان رسيده و ابيات آن نيز مانند منظومهء ديگر قانعى متوسط و در برخى موارد سست و قابل اصلاح است . مجموع اين ابيات در حدود 4500 است و چنين آغاز مىشود :\r\n خدايا توى زندهء جاودان * فرازندهء اين سپهر روان \r\nو بدينگونه پايان مىپذيرد :\r\n زمين و زمان بندهء شاه باد * هميشه بكام نكو خواه باد\r\nبه دو باد آبادى بوم و بر * فرودستِ حكمش قضا و قدر \r\nو چون اين منظومه بنام عزّ الدين كيكاوس ثانى است بايد بين سالهاى 643 و 655 و على الظاهر در سالهاى قريب به 655 يعنى اواخر عهد آن پادشاه سروده شده باشد زيرا قانعى در اين منظومه از چهل سال مدّاحى و خدمت خود در نزد سلاجقهء روم ياد مىكند .\r\nبديهى است اين عدد چهل تقريبى است زيرا اگر فرض كنيم كه قانعى مقارن حملهء مغول بخراسان ( 617 - 618 ) از طوس گريخته و بعد از يكسال گريز و سفر متمادى بروم نزد علاء الدين كيقباد سلجوقى رسيده باشد قاعدة در آخرين سال سلطنت عزّ الدين كيكاوس ثانى هنوز مدت مداحيش از 35 - 36 سال متجاوز نشده بود و اتمام خدمت چهل سالهء وى\r\n\r\n","description":"","footnote":"","page_name":" 502 ","page_number":518},
  {"content":"\r\n\r\nبا اولين سالهاى سلطنت ركن الدين قلج ارسلان رابع مصادف مىشد .\r\nاز اشعار اوست در كليله و دمنهء منظوم :\r\n شنيدم كه دزدى بهندوستان * برون آمد از در شبى ناگهان\r\nروان گشت در شهر با چند يار * كه در دست ايشان چه افتد شكار\r\nچو يكسر ز گشتن ستوه آمدند * سوى خان بازرگانى شدند\r\nبُد آن مرد بازرگان مال‌دار * جهان ديده و پختهء روزگار\r\nچو دزد آمد و قصد آن بام كرد * ز خواب اندرآمد جهانديده مرد\r\nزن خويش را كرد بيدار زود * بدين‌گونه با او سخن درفزود\r\nكه از من بپرس اين‌كه چندين درم * بچه صنعت و پيشه كردى بهم\r\nچو پرسيده باشى تو خاموش باش * چو گشتم زبان من تو دو گوش باش\r\nزن اين گفته بشنيد از آن هوشمند * روان « 1 » كرد آواز با او بلند\r\nكه اين مال را جمع چون كرده‌اى * كه از مال قارون فزون كرده‌اى\r\nبپاسخ به دو گفت مرد خرد * كه دوران چو من مرد دير آورد\r\nفراوان هنر هست در گوهرم * كز آن مال و هستى بدست آورم\r\nو ليكن ز دزديست اين مالها * ندارم نهانى ز تو حالها\r\nز دانا فسونى بياموختم * و ز آن مالِ قارون بيندوختم\r\nازين پيش چون شب جهان بستدى * همه شب مرا كار دزدى بدى\r\nفسون را بگويم تو با كس مگوى * كه گفتن پشيمانى آرد به روى\r\nچو من بر سر بامها « 2 » رفتمى * سه شولم پياپى فرو گفتمى\r\nبيازيد مى سوى مهتاب چنگ * بروزن درون رفتمى بىدرنگ\r\nهمه نقد و جنس سرا جستمى * بهم زود كالا فرو بستمى \r\n\r\n\r\n","description":"","footnote":"\r\n( 1 ) - در اصل : در آن . روان يعنى سريع ، بسرعت\r\n( 2 ) - در اصل : بارها\r\n","page_name":" 503 ","page_number":519},
  {"content":"\r\n\r\n سه‌شولم دگربار گفته شدى * سر من ز روزن برون آمدى\r\nبرون بردمى هرچه بودى تمام * بدزدى مرا اين فسون داد كام\r\nبگفت اين سخن مرد و خاموش گشت * بخاموشى او دمى برگذشت\r\nشنيد اين سخن دزد ناكاردان * كه شولم بود دزد را ريسمان\r\nسه‌شولم بگفت و فرو كرد پاى * نگون اندرآمد ميان سراى\r\nچو دزد اندر افتاد برجست مرد * بچوبش سر و دست و پا خرد كرد\r\nبه دو گفت كاى سفلهء سست‌راى * جهان را نهادم همه زير پاى\r\nببازارگانى و زيرك سرى * تو مالم بافسونِ شولم برى\r\nازو دزد افتاده زنهار خواست * كه من غافلم كاردانى تراست\r\nترا زيركى صاحب مال كرد * مرا شولم تو بدين حال كرد \r\n* *\r\n شنيدم كه بازارگانى بكيش * بهم كرد جوهر ز اندازه بيش\r\nورا بود در سفتنِ آن شَغَف * چنان اوستادش نيامد به كف\r\nنشان يافت از اوستادى تمام * ميان بزرگان برآورده نام\r\nبدان‌سان كه هر روز دينار صد * بدى مزد كردار آن پرخرد\r\nمر او را بديد و بداد آن قرار * كه هر روز چندين بود مزد كار\r\nچو رفتند در خان بازارگان * فرو ريخت جوهر هم اندر زمان\r\nاز آن مرد داننده لختى بسفت * كجا مغز او با خرد بود جفت\r\nبرابر نهاده يكى چنگ ديد * زمان تا زمان اندر آن بنگريد\r\nبه دو در نگه كرد بازارگان * كه تو چنگ دانى زدن بىگمان\r\nجوان گفت دانم بغايت شگرف * در آن علم هستم چو درياى ژرف\r\nعجب داشت بازارگان ز آن سخن * به دو گفت بردار و چيزى بزن\r\nجوان حالى آن چنگ در بر گرفت * چو بنواخت آن را ره اندر گرفت \r\n\r\n","description":"","footnote":"","page_name":" 504 ","page_number":520},
  {"content":"\r\n\r\n بدانگونه بنواخت چنگ آن جوان * كه بىهوش شد مرد بازارگان\r\nبآواز چنگش مىآورد و جام * بدان روز بگذشت تا گاه شام\r\nجوان نامور چنگ بنهاد پيش * طلب كرد صدگانه دينار خويش\r\nبپاسخ به دو گفت بازارگان * كه اى مرد بيدار روشن روان\r\nز من مزد ناسفته جوهر مخواه * به دو گفت دانا كه اين نيست راه\r\nبَرِ تو من از بهر كار آمدم * توم چنگ فرمودى و من زدم\r\nبه آخر سر كيسه را برگشاد * فرو كرد و زر بركشيد و بداد\r\nپى مزد جوهر درم برفشاند * درم رفت و آن پاك ناسفته ماند \r\n* *\r\n چو بنشست كسرى بجاى قباد * كلاه بزرگى بسر برنهاد\r\nبدرگاه آن شاه شمشيرزن * بزرگان گيتى شدند انجمن\r\nبرو زرّ و گوهر برافشاندند * ورا شاه نوشيروان خواندند\r\nبرو زنده شد رسم پيروز شاه * فرازيد بر چرخ گردان كلاه\r\nبرآورد نام و بگسترد داد * دل زيردستان به دو گشت شاد\r\nبيكبار دست بدى بسته شد * زمان تندخو بود ، آهسته شد\r\nشهان نام او بر نگين داشتند * زبانها پر از آفرين داشتند\r\nدل كبك و شاهين بهم رام شد * دم اژدها جاى آرام شد\r\nجهان بود مانند باغ ارم * نديدند يك دل پراندوه و غم « 1 »\r\nهمه روز با هوشمندان بدى * ز هر دانشى داستانها زدى\r\nز نادان جدايى گزيدى مدام * يكى صبح بىبَر نبردى بشام\r\nخردمند را او نكو داشتى * كه دارد كسى را چو او داشتى\r\nبتاريخ شاهان بدى شادمان * بدان بازگشتى زمان تا زمان\r\nمر او را به چيزى نديدند شاد * بجز ياد كردن ز شاهان داد . . . \r\n* *\r\n\r\n\r\n","description":"","footnote":"\r\n( 1 ) - در اصل :\r\n نديدند يك دل ز اندوه و غم \r\n","page_name":" 505 ","page_number":521},
  {"content":"\r\n\r\n بداند شناسندهء نيك و بد * كه چيزى نباشد وَراىِ خرد\r\nخرد جان‌فروز و خرد دلگشاى * خرد دست‌گير و خرد رهنماى\r\nخرد دور دارد ز كبر و منى * خرد ره نمايد سوى روشنى\r\nخرد بازدارد ز ناخوب كار * خرد راه جويد سوى كردگار\r\nاگر پير باشد كسى ور جوان * خرد دارد آموزگار روان\r\nخرد بر تو آسان كند كار سخت * خرد داردت شاد و پيروزبخت\r\nبجايى كه باشد خرد با تو يار * مخالف نباشد مگر سوگوار\r\nخرد پير و فرتوت دارد جوان * خرد پيشوايست و روشن روان\r\nخرد رامش جان دانا بود * خردمند مردم توانا بود\r\nخرد جاودان روى دارد سفيد * خرد بهره بخشد ز كام و اميد\r\nخرد يار خواهد دل هوشمند * خرد سر برآرد بچرخ بلند\r\nخرد دارد آگاهت از هرچه هست * جهان مر خرد را بود زيردست\r\nخرد پهلوانيست بازو قوى * خرد پيشواييست با فرّهى . . . \r\n\r\n13 - زرتشت بهرام\r\nزرتشت پسر بهرام پسر پژدو از شاعران بزرگ زرتشتى است كه در قرن هفتم و در دوران حكومت ايلخانان زندگى مىكرده است . وى نام و نسبش را در اشعار خويش به نحوى كه گفته‌ايم تصريح كرده « 1 » و گفته است كه پدرش بهرام پسر پژدو هيربدى\r\n\r\n\r\n","description":"","footnote":"\r\n( 1 ) -\r\n گر ايدون كه نامم ندانى همى * اگر بشنوى يا بخوانى همى\r\nكه زرتشت بهرام بن پژدوم * يكى يادگارى از آن هر دوم \r\n( زراتشت‌نامه بتصحيح آقاى دبير سياقى . ابيات الحاقى ، ص 100 )\r\n كنون زرتشت بن بهرام پژدو * بياور شرح حال و قصه برگو\r\nبجز زرتشت بن بهرام پژدو * كه گويد اين‌چنين گفتار با تو\r\nبگيتى و بمينو دار نيكو * دل زرتشت بن بهرام پژدو \r\n( ارداويرافنامه بتصحيح آقاى دكتر رحيم عفيفى ، مشهد )\r\n","page_name":" 506 ","page_number":522},
  {"content":"\r\n\r\nدانشمند و پزشك و ستاره شمر و پارسىدان و پهلوىخوان از مردم كرمان بوده است و پيش از آنكه زرتشت بنظم ارداويرافنامه پردازد جهان را بدرود گفته و مادرش در قيد حيات مانده بود « 1 » .\r\nزرتشت در جوانى و گويا در ايام حيات پدر دين دبيرى و علوم شرعى زرتشتى و نجوم و هيئت و حساب را فراگرفت و بشاعرى پرداخت و چنان كه خواهيم ديد آثار قابل توجهى در ادبيات زرتشتى دورهء اسلامى ايران پديد آورد .\r\nپدر زرتشت يعنى بهرام پژدو گويندهء منظومه‌ييست ببحر هزج مسدّس كه معنونست به « بهاريات بهرام پژدو » و از آن نسخى دردستست « 2 » . تاريخ ختم اين منظومه را گوينده در دو بيت ذيل تصريح كرده است :\r\n\r\n\r\n","description":"","footnote":"\r\n( 1 ) -\r\n نمانده بود باب من بگيهان * ورا مينوست پاداشن بگيهان\r\nكجا بهرام و بابش بود پژدو * انوشه بر روانشان باد هر دو\r\nطبيب و هير بد بود و منجم * درى و پهلوى خوان بود و عالم\r\nفراز آمد اجل رفت او ز عالم * شده او ، مارويم و ديگران هم\r\nولى مامم به خانه بود با من * به دو گفتم كه اى دانا امين زن . . . \r\n( ارداويرافنامه ص 20 - 21 )\r\n چو بودم در جوانى كامرانى * همان در شادمانى زندگانى\r\nبخوانده خط زدين آگاه گشته * روانم با خرد همراه گشته\r\nبكرده يشت و گشته هيربد شاد * كه آن بود از پدر ميراث استاد\r\nنجوم و هم حساب احكام اختر * ز هريك شمه‌يى خوانده ز دفتر\r\nبرفتى شعر گه گاه از بيانم * و ز آن شادان شدندى دوستانم \r\n( ارداويرافنامه ص 16 )\r\n( 2 ) - رجوع شود بترجمهء مقدمهء فريدريك روزنبرگ  F . Rosenberg  بر منظومهء زراتشت‌نامه ، در آغاز زراتشت‌نامه چاپ تهران بتصحيح آقاى دكتر دبير سياقى ص 20 - 21 .\r\n","page_name":" 507 ","page_number":523},
  {"content":"\r\n\r\n بروز گوش در اسفندارمذ ماه * ز دور يزدجرد آخر شهنشاه\r\nگذشته سال ششصد بيست با شش * شد اين قصه تمام اى مرد باهش \r\nو سال 626 يزدگردى مساويست با 654 هجرى و 1257 ميلادى ؛ و اگر صحت انتساب اين منظومه به بهرام پژدو محقق باشد وى از شاعران زرتشتى در اواسط قرن هفتم بود و پسرش زرتشت شاعرى را از پدر بميراث برده بود ؛ و نيز اشارهء زرتشت بهرام در مقدمهء ارداويرافنامهء خود بر اينكه هنگام نظم ارداويرافنامه پدر او درگذشته بوده ، مربوطست به بعد از سال مذكور ( يعنى بعد از 654 هجرى ، چه ناگزير بهرام پژدو در آنسال هنوز در قيد حيات بوده است ) .\r\nاز همينجا زمان حيات زرتشت بهرام معلوم مىشود و مىتوان دريافت كه او در اواسط قرن هفتم در سايهء تربيت پدر آمادهء شاعرى مىشد تا كارهاى پرارزش خود را در نيمهء دوم آن قرن بوجود آورد . با اين حال اطلاع صريح ما دربارهء يكى از سالهاى زندگانى زرتشت بهرام از ابياتى برمىآيد كه او بر زراتشت‌نامهء كيكاوس پسر كيخسرو رازى الحاق كرده و در آنها تاريخ استنساخ زراتشت‌نامه را به خط خويش در :\r\n چل و هفت با ششصد از يزدگرد * همان ماه آبان كه گيتى فسرد « 1 » \r\nيعنى آبانماه 647 يزدگردى ( 676 هجرى مطابق با 1278 ميلادى ) گفته است و ازينجا معلوم مىشود كه تا اواسط نيمهء دوم قرن هفتم هجرى در قيد حيات بوده و اگر اين اطلاع را منضم بابياتى از همين قسمت الحاقى او بر زراتشت‌نامه كنيم كه در آنها آرزوى ايجاد « جفت » يعنى نظيرى براى زراتشت‌نامه مىكند « 2 » ، معلوم مىشود كه در آن روزگار يا سرگرم نظم ارداويرافنامه بوده و يا ارادهء اين كار داشته است .\r\n\r\n\r\n","description":"","footnote":"\r\n( 1 ) - زراتشت‌نامه ص 100 .\r\n( 2 ) -\r\n بدل گفتم ار زآنكه اين در پاك * شود جفت شمعى بود تابناك . . .\r\nمرا هاتف از غيب آواز داد * كه بايد ترا جفت اين ساز داد \r\n( زراتشت‌نامه ص 101 )\r\n","page_name":" 508 ","page_number":524},
  {"content":"\r\n\r\nو امّا ارداويرافنامه منظومه‌ييست در سرگذشت ارداى ويراف كه زرتشت بهرام پژدو ظاهرا آن را از روى ترجمهء فارسى كتاب ارداىويرافنامه ترتيب داد . بنا بروايات زرتشتيان اين ارداى ويراف از مقدّسين مزديسنان و معاصر اردشير پاپكان بود كه از ميان هفت موبد كه خود از ميان چهل هزار دستور برگزيده شده بودند ، انتخاب گرديد تا بنيايش و خواهش آن موبدان ايزدان او را در عوالم معنوى سير دهند و كار مينو ( عالم معنى ) و بهشت و دوزخ را بر او روشن كنند و سره را از ناسره بازشناسانند و پاداشهاى اعمال نيك و بد را بوى بنمايند . روح ارداى ويراف درحالىكه كالبدش در زمين بود هفت شبانروز درين معراج بسر برد و چون بكالبد بازگشت و او بيدار شد دبيرى دانا بطلبيد تا هرچه ديده بود بنويسد . « ارداى ويرافنامگ » كه محصول اعتقاد روحانيان زرتشتى بچنين معراج يا چنين سيرى در عوالم معنى بود ظاهرا در قرن نهم ميلادى نگاشته شد و نخستين ترجمهء آن بزبانهاى اروپايى در سال 1816 بوسيلهء پوپ صورت گرفت « 1 » و در سال 1887 نيز بارتلمى آن را بفرانسه ترجمه كرد « 2 » و گزارش فارسى آن را مرحوم رشيد ياسمى در سال سوم مجلهء مهر ( 1313 شمسى ) طبع نموده است ، در حالى كه پوپ خاورشناس انگليسى در ترجمهء انگليسى خود ازين كتاب علاوه بر ارداويرافنامهء زرتشت بهرام از دو ترجمهء فارسى ديگر نيز كه سابقا شده بود استفاده كرد « 3 » .\r\n\r\n\r\n","description":"","footnote":"\r\n( 1 ) -\r\n The Arda - Viraf Nameh , or the Revelation of Arda Viraf , London , 1816 . \r\n( 2 ) -\r\n M . A . Barthelemy : Arta - Viraf Namak ou Livre d'Arda Viraf , Paris 1887 . \r\n( 3 ) - تحقيقات مرحوم دكتر محمد معين دربارهء ارداويرافنامه در مجلهء مهر سال هفتم و در كتاب مزديسنا و تأثير آن در ادبيات فارسى و در مجموعهء « يادنامهء پورداود » دربارهء اصل پهلوى و ترجمهء فارسى آن و منظومهء زرتشت بهرام پژدو ؛ و همچنين تحقيقات آقاى دكتر رحيم عفيفى در مقدمهء ارداويرافنامهء منظوم ( مشهد 1343 ) در اينجا قابل ذكرست ، و نيز رجوع شود به همين كتاب مجلد اول چاپ سوم ص 137 .\r\n","page_name":" 509 ","page_number":525},
  {"content":"\r\n\r\nمنظومهء ارداويرافنامهء زرتشت بهرام در حدود 1850 بيت و ببحر هزج مسدس محذوف يا مقصور است ، و گوينده سبب نظم آن را پيش از شروع داستان ارداى ويراف بتفصيل بيان كرده است « 1 » . اما تاريخ نظم اين منظومه در آن نيامده است و ظاهرا اين كار بايد در سال 676 هجرى آغاز شده باشد زيرا گوينده در ارداويرافنامه آنجا كه در سبب نظم كتاب سخن گفته توضيح مىدهد كه « 2 » در شبى از شبهاى زمستان كه تاريكى و سرما جهانرا فراگرفته بود از مادر تقاضا كرد تا آتشى برفروزد و آنگاه براى راندن ديو غم از دل به خواندن كتاب متوسّل شد . مادر دو كتاب نزد او آورد : يكى در مولود زرتشت و ديگر كتاب ارداى ويراف . مقصود از مولود زرتشت كه بنظم بود « 3 » همان زراتشت‌نامهء كاوس كى يا كيكاوس رازيست كه پيش ازين دربارهء آن سخن گفته‌ايم و زرتشت بهرام چنان كه ديده‌ايم در دو روز از ماه آبان سال 647 يزدگردى مطابق با سال 676 هجرى آن را استنساخ كرد و در پايان كار خود منظومهء الحاقيه‌يى در 43 بيت بر آن افزود و در ضمن آن چنين گفت :\r\n چو اين قصهء نغز برخوآندم * معانى او با خرد رآندم\r\nبسى شكرها كردم از دادگر * كه دادم ز دادار و از دين خبر\r\nبدل گفتم ار ز آنكه اين دُرّ پاك * شود جفتِ شمعى بود تابناك\r\nمرا هاتف از غيب آواز داد * كه بايد ترا جفت اين ساز داد \r\n\r\n\r\n","description":"","footnote":"\r\n( 1 ) - رجوع شود به ارداى ويرافنامه ، بتصحيح آقاى دكتر رحيم عفيفى ، مشهد 1343 ص 16 ببعد .\r\n( 2 ) - ايضا ، ص 21 .\r\n( 3 ) -\r\n كتابى بود از آن مولود زرتشت * درو چيزى كه بد مقصود زرتشت\r\nبخواندم قصه و آن داستان من * نگه كردم بگفت راستان من\r\nبر آن گوينده‌يى كاو گفت آن را * گشادم در دعا خواندن زبان را \r\nو « گوينده » و « گويا » بمعنى شاعر است چنان كه در اشعار فردوسى چند بار بدان بازمىخوريم :\r\n چنين ديد گوينده يكشب بخواب . . . الخ ؛ * بپيوست گويا پراگنده را . . . الخ \r\n","page_name":" 510 ","page_number":526},
  {"content":"\r\n\r\n چو دادار دادستت اين دستگاه * اگر جهد نبود بود آن گناه\r\nز گفتار هاتف كه بُد رهنماى * هميدون ز بهر رضاى خداى\r\nبگفتار ارداى ويراف رنج * ببردم كه آن بود آگنده گنج \r\nازين اشاره و همچنين از توضيحى كه زرتشت بهرام دربارهء مطالعهء منظومهء زراتشت‌نامه و قصهء ارداى ويراف در شب سرد زمستان مىدهد بر رويهم اين نكته روشن مىگردد كه استنساخ زراتشت‌نامه ( سال 676 هجرى ) و شروع بنظم ارداى ويرافنامه در اوقاتى نزديك به يكديگر رخ داده است .\r\nبحث زرتشت بهرام دربارهء وضع بسيار نامساعد زمان خود فقط ما را بنحو مبهمى بقرن هفتم هجرى راهبرى مىكند و البته براى خواننده‌يى كه مىخواهد محيط سراسر فساد و تباهى ايران را در عهد مغولان بشناسد سند سودمنديست « 1 » .\r\nمنظومهء ديگرى كه بزرتشت بهرام نسبت مىدهند مثنوى « چنگرنگهاجه » است كه عنوان آن « قصهء چنگرنگهاجه داناى هندى با زرتشت » است و چنين آغاز مىشود :\r\n بهند اندر حكيمى بود خواجه * كه او را نام بد چنگرنگهاجه\r\nحكيمى فاضلى داناى كامل * بهر دانش ستوده سخت و عاقل \r\nو گوينده در اين قصه پس از ذكر مباحثهء ميان زرتشت و چنگرنگهاجهء هندى و پيروزى زرتشت بر او و گرويدن داناى هندى بزرتشت ، نظرى اجمالى بتاريخ ايران مىافگند و پس از اشاره بداستان اسكندر گفتار خود را بتاريخ اردشير پاپكان پايان مىدهد . علاوه برين چند حكايت و داستان منظوم ديگر را نيز بزرتشت بهرام منسوب مىدارند « 2 » .\r\nدر اشعار زرتشت بهرام پژدو اثر ادبيات مذهبى زردشتيان بشدّت آشكار است\r\n\r\n\r\n","description":"","footnote":"\r\n( 1 ) - ارداى ويرافنامه از بيت 216 ببعد .\r\n( 2 ) - رجوع شود بمقدمهء زراتشت‌نامه ترجمه از گفتار فريدريك روزنبرگ ص 18 - 21 و ص 60 .\r\n","page_name":" 511 ","page_number":527},
  {"content":"\r\n\r\nولى در سخن او غثّ و سمين بسيار و از وجنات آن ناهموارى آشكارست و مسلما قسمت بزرگى از ناهمواريهاى الفاظ وى نتيجهء تصرّف ناسخان در اشعار اوست و اين معنى بعد از مختصر دقت در تصحيح ابيات او با توجه بقرائن مثبته بصراحت معلوم مىشود ، و محقق مىگردد كه قسمت اعظم از خطاهاى اشعار او مولود بىسوادى ناسخان است و تاكنون متأسفانه چاپهايى هم كه از آنها شده از حليهء دقت و صحت عارى و تبعيتى است از نسخه‌هاى مغشوش و نادرست . از اشعار اوست :\r\n\r\nدرياى پاكى « 1 »\r\n بزرگا قادرا پاكا خدايا * بنيكى بندگان را رهنمايا\r\nكه يا رد گفت اكرام تو هرگز * بماندستم درين انعام عاجز\r\nز هر چيزى كه انديشم فزونى * ز هرچ آيد بوهم از آن برونى « 2 »\r\nتويى كآغاز و انجامت نباشد * بگيتى در بجز كامت نباشد\r\nبگيتى در سر مويى نبينم * كه آن را با تو هم رويى نبينم « 3 »\r\nگر آنستى كه فرمانت نبودى * تگِ بادى همه عالم ربودى\r\nسر مويى همه مخلوق گيهان * فرو بردى اگر دادى « 4 » تو فرمان\r\nيكايك ذرهء گيتى كه هستند * همه در لطف تو اميد بستند\r\nترا جوينده پيدا و نهانى * كه هم اندر ميان هم بر كرانى\r\nهزاران دل درين سودا بمانده * هزاران جان درين شيدا بمانده\r\nكه در جانى و بيرون از جهانى * همه‌چيزى ز تو و تو نه آنى \r\n\r\n\r\n","description":"","footnote":"\r\n( 1 ) - اشعار ارداويرافنامه منقولست از ارداويرافنامهء منظوم بتصحيح آقاى دكتر رحيم عفيفى مشهد 1343 ، با بعضى تصحيحات لازم .\r\n( 2 ) - در اصل :\r\n ز هر چيز اندر آيد ز آن برونى . \r\n( 3 ) - در اصل : روحى نبينم .\r\n( 4 ) - در اصل اگر بردى .\r\n","page_name":" 512 ","page_number":528},
  {"content":"\r\n\r\n همه مخلوق حيران اندرين راه * نظرها بر تو و از تو نه آگاه\r\nاگر دارم هزاران نطق پرذوق * وگر دارم هزاران دل پر از شوق\r\nهزاران سال گويم حمد و توحيد * نباشم گفته يك ذره ز تمجيد\r\nكجا در گنجد اى درياى پاكى * ثناى چون توئى در جسم خاكى\r\nسخن كوتاه بهتر ، ره درازست * كه او از گفتن ما بىنيازست \r\n\r\nايّام ناپاك\r\n خداوندا اگرچه ما بدين دَر * بسى تقصير داريم از همه در « 1 »\r\nو ليكن در چنين ايام ناپاك * چگونه دين ما خوب آيد اى پاك\r\nبدينگونه شده عاجز ز ديوان * ز دست تُرك و دروندان « 2 » غريوان\r\nجهان گشته ز سر تا پا نِسادان « 3 » * نِسا آميخته با خان و با مان\r\nگرفته با نِسا هرچيز آميز * كسى را از پليدى نيست پرهيز\r\nبه وستا در نشان دادى تو ما را * به پيش آيد چنين روزى شما را\r\nكنون آن روزگار و وقت و دورست * جهان پر فتنه و آشوب و شور است\r\nبدست ناكسان افسوس ايران * فتاده شد خراب و تار و ويران\r\nتو مىبينى همه ايّام چونين * شده گيتى خراب و خلق غمگين\r\nجهانى جمله پُر « 4 » هِخر و نِسا « 5 » شد * همه مردم ز راه دين جدا شد\r\nنِساپوش و نِساخوار و نِساتن * سر و پاشان نِسا و هِخر و ريمن \r\n\r\n\r\n","description":"","footnote":"\r\n( 1 ) - در : باب ، نوع ؛ از همه در يعنى از هرگونه\r\n( 2 ) - دروند : بدكار ، دروغ‌پرست\r\n( 3 ) - نسادان : جاى نجاست و پليدى ، و « نسا » يعنى پليدى\r\n( 4 ) - در اصل : جهانى پر همه\r\n( 5 ) - هخر بكسر اول و نسا بكسر اول هر دو بمعنى نجاست و پليدى است\r\n","page_name":" 513 ","page_number":529},
  {"content":"\r\n\r\n همه دروند بىدينند و بدكيش * گرفته راه اهريمن فراپيش\r\nبايران در بسى بهدين نماندست * كه اهريمن ز دنييشان براندست\r\nبماندست اندكى مسكين عاجز * ز مسكينان چه شايد خواست هرگز\r\nچو مىبينى همه احوال و كردار * خطا مىاوفتد ، يا رب ميازار\r\nچو اهريمن درين دم زور دارد * جهان پرفتنه و پرشور دارد\r\nبرافروزد همه بر خيل دروند * چنان چون لرزه آرد « 1 » بند بر بند\r\nهزاران غم چو گرگ آورد حمله * خدايا وارهان ما را ز جمله \r\n\r\nزنان كرفه‌كار « 2 »\r\nارداى ويراف كه در سير عالم معنى همراه سروش بجايگاه زنان نيكوكار رسيده بود از مشاهدهء خود چنين حكايت مىكند :\r\n زنان ديدم ابا زربَفت ديبا * همه شادى كن و خندان و زيبا\r\nز قاقم وز حواصل جامه در بر * مرصّع تاجهاى نغز بر سر\r\nهمه شادى كن و خندان و نازان * بمينو در بدين خوبى گُرازان\r\nچو ديدم آن زنان شادان و دلخوش * چنان پاكيزه و بىآفت و كَش\r\nابا چندان لباس و زرّ و زيور * جواهرها كه بود افزون و بىمر\r\nنشاط افزاى و غم فرساى بودند * به چندين خوشدلى برپاى بودند\r\nبدانجا بود بيم آنكه هوشم * رَمَد ، پرسيدم آنگاه از سروشم\r\nكدامند اين زنان و از چه دادار * بدينسان كرد چندين لطف كردار\r\nبگفت اردى بهشتم « 3 » با سروش اين * كه اى ويراف شاد از ما نيوش اين \r\n\r\n\r\n","description":"","footnote":"\r\n( 1 ) - در اصل : دارد\r\n( 2 ) - كرفه بمعنى ثواب و كار نيكو است .\r\n( 3 ) - اردىبهشت : يكى از شش امشاسپند\r\n","page_name":" 514 ","page_number":530},
  {"content":"\r\n\r\n زنانند آنكه طاعت‌دار شوهر * بگيتى بوده‌اند غمخوار شوهر\r\nز گفت شوى خود يك لحظه بيرون * نرفتندى اگر دلشان شدى خون\r\nنه دل را سوى كار بد كشيدند * نه بر شوهر كسى ديگر گزيدند\r\nنگه مىداشتندى آب و آتش * ز هِخر « 1 » و از نِسا « 2 » و ريم « 3 » ناخوش\r\nهر آنچيزى كه يزدانشان به شوهر * بدادى بُد قناعتشان به دو در\r\nزنى بهتر بگيتى از زنانست * كزو شوهر هميشه شادمانست\r\nاز آن خرّم دل و پرنور بودند * ازيرا كاز گناهان دور بودند \r\n\r\nشب سياه\r\n شبى ازجمله شبهاى زمستان * كه عالم گشته بود آنگه دَمِستان\r\nبفصلى كآفتاب آمد به جُدّى * كه سرما را نبود آنگاه حدّى\r\nجهان از يخ سراسر كوه سيمين * تو گفتى گشت گيتى جمله سنگين\r\nبلورين گشته جمله « 4 » دشت و صحرا * شده سيمين همه كُه‌ها و دَرها « 5 »\r\nگرفته ابر روى آسمان را « 6 » * گَهِ پيرى رسيده بوستان را\r\nعروسان از چمنها « 7 » دور گشته * شگرفانش همه رنجور گشته\r\nز يخ گشته زمين چون تختهء عاج * خزان گل را خزينه كرده تاراج\r\nدر و دشت و بيابان پر ز كافور * شده شمع گلستان تار و بىنور \r\n\r\n\r\n","description":"","footnote":"\r\n( 1 ) - هخر : پليدى ، ناپاكى\r\n( 2 ) - نسا : نجاست ، پليدى\r\n( 3 ) - ريم : چرك و فساد\r\n( 4 ) - در اصل : جمله گشته\r\n( 5 ) - در اصل : شده سيمين همه كوه و دره‌ها\r\n( 6 ) - در اصل : سوى آسمانها\r\n( 7 ) - در اصل : عروسانش چمنها\r\n","page_name":" 515 ","page_number":531},
  {"content":"\r\n\r\n سَرِ كوهان سفيد و پير گشته « 1 » * هواى بوستان دلگير گشته\r\nز شاخ آويخته چون خوشه ژاله * گرفته عاج جاى لعل و لاله\r\nبپوشيده زمين پرّ حواصل * ز شَخها « 2 » چون سريشم خاسته گل\r\nگذشته نوبت و دوران خزان را * گرفته محنت پيرى رزان را\r\nرسيده لشكر شاه زمستان * همه تاراج كرده باغ و بستان\r\nزده خرگاه در بستان شه دى * هوا سيم و دُر افشان « 3 » كرده بر وى\r\nعروس باغ زيورها گشاده * عجوزىوار در سرما فتاده\r\nرسيده قاصدى از ماه بهمن * ز يخ كرده زمين چون كوه آهن\r\nوزان بادى بسان زهر قاتل * فگنده لعبتان شاخ « 4 » در گل\r\nز سرما گشته چهر باغ خيرى * به زير برف مانده در اسيرى\r\nنواى بلبلان بىساز گشته * كلنگ و زاغ بىآواز گشته\r\nتذرو و كبك و قمرى سار و دُرّاج * شكسته سازها داده بتاراج\r\nيكايك ساز بىآواز كرده * تماشا مانده « 5 » ماتم‌ساز كرده\r\nشبى مانندهء ديو دمنده * بعالم نيست گفتى شخص زنده\r\nنه مردم نه پرى نه دام نه دد * نه طير و وحش و انس و نيك نى بد\r\nنه جنبش بود نه گردش نه آواز * گرفته دست ازين عالم همه باز\r\nشبى همچون شبه وقار از سياهى * دد و دام آرميده و مرغ و ماهى\r\nچو كوسى تند بُد تندر « 6 » خروشان * هوا غرنده « 7 » چون درياى جوشان \r\n\r\n\r\n","description":"","footnote":"\r\n( 1 ) - در اصل : سفيده ابر گشته\r\n( 2 ) - در اصل : يخها\r\n( 3 ) - در اصل : سيم و درخشان\r\n( 4 ) - در اصل : لعبتان و شاخ\r\n( 5 ) - ماندن : رها كردن و باز نهادن\r\n( 6 ) - در اصل : چو كوسى تند بر تند و\r\n( 7 ) - در اصل : بيريده\r\n","page_name":" 516 ","page_number":532},
  {"content":"\r\n\r\n هوا و برق بُد زنگى خندان * كه بنمايد « 1 » بوقت خنده دندان\r\nشبى زينگونه همچون دوزخ تار * شده ماه و ستاره ناپديدار\r\nفلك چون گنبدى بُد دود خورده * و يا خرگاه قيراندود كرده\r\nفرو خفته بَره در ناتوانى * ز سرما گاو گشته كاه‌دانى\r\nدو پيكر سوى پستى كرده آهنگ * بمسكينى فرو افتاده خرچنگ\r\nرَمان از تارى و سرما دَمان شير * ز خوشه دانه‌ها ريزنده در زير\r\nشكسته پهلوى شاهين ترازو * بيفتاده ز كژدم نيش و بازو\r\nكمان را گوشها و زه گسسته * بريش بز ز سرما ژاله بسته\r\nدريده آبكش را دلوِ چاهى * بچرخ اندر شده بيهوش ماهى\r\nز سرما گشته مَه « 2 » را پاى بيكار * شده لرزان بسان برگ بَر « 3 » بار\r\nعطارد را قلم بيكار گشته * حمايل بر برش مسمار گشته\r\nشده ناساز ساز و چنگ ناهيد * ز الحان طربها گشته نوميد\r\nشه افلاك در سنجاب خفته * ز سرما ترك ملك و تاج « 4 » گفته\r\nسپهسالار را خنجر فتاده * ز اسب تيزرو گشته پياده\r\nشده قاضى به كار خويش مشغول * ز سرما گشته از هر حكم معزول\r\nز سرما سست گشته پرّ هندو * بترسيده فرو رفته بكندو\r\nنشسته من بكنجى در چنين شب * ز سهم او گرفته جان من تب . . . \r\n\r\n\r\n","description":"","footnote":"\r\n( 1 ) - در اصل : بگشايد\r\n( 2 ) - در اصل : ما\r\n( 3 ) - در اصل : پر\r\n( 4 ) - در اصل : تاب\r\n","page_name":" 517 ","page_number":533},
  {"content":"\r\n\r\n\r\n14 - سيّد ذو الفقار « 1 »\r\nملك الشعرا سيّد قوام الدين حسين بن صدر الدين على شيروانى متخلص به ذو الفقار « 2 » از شاعران معروف ايران در قرن هفتم هجريست . اينكه هدايت او را معاصر خاقانى و فلكى و جمال الدين اصفهانى نوشته ظاهرا صحيح نيست و با سنهء 679 كه خود او در تاريخ وفات اين شاعر ذكر كرده و يا با سنهء 689 كه ديگران دربارهء سال درگذشت او ثبت نموده‌اند ، و صحيح‌تر به نظر مىرسد ، سازگارى ندارد مگر آنكه براى وى عمرى طولانى تصوّر كنيم كه ذكرى از آن در كتب تراجم نيامده است . بهرحال اين اشتباه هدايت منشاء اشتباه بعضى از متأخّرين شده است كه سيّد ذو الفقار را از گويندگان سدهء ششم هجرى شمرده‌اند .\r\nظهور او بنابر تصريح آذر در عهد دولت سلطان محمّد بن تكش خوارزمشاه ( 596 - 617 ) يعنى در اوايل قرن هفتم بوده است و بنابر قول دولتشاه سمرقندى « در ملك عراق قصد ملازمت سلطان خوارزمشاه نمود و سلطان او را مراعات كردى و مقامات و تواريخ سلطان آنچه مىگذشت نظم مىكرد » « 3 » و اگر اين قول درست باشد پيوستن سيّد\r\n\r\n\r\n","description":"","footnote":"\r\n( 1 ) - دربارهء او رجوع شود به :\r\n* تذكرة الشعراء دولتشاه سمرقندى چاپ تهران ص 146 ببعد\r\n* دانشمندان آذربايجان تأليف مرحوم محمد على تربيت ص 153 - 155\r\n* مجمع الفصحاء هدايت ج 1 ص 219\r\n* آتشكدهء آذر چاپ هند ص 49\r\nو مآخذ ديگرى از قبيل خزانهء عامره و گلستان ارم و غيره .\r\n( 2 ) - :\r\n كمينه بندهء درگاه عالى ذو الفقار آمد * كه يا بى در ازاى طبع او مر برق را كودن \r\n( 3 ) - تذكرة الشعراء ص 146\r\n","page_name":" 518 ","page_number":534},
  {"content":"\r\n\r\nذو الفقار به خدمت سلطان محمّد خوارزمشاه قاعدة مىبايست در دورانى صورت گرفته باشد كه آن سلطان در عراق بسر مىبرده و براى حمله ببغداد آماده مىشده يعنى در سال 614 يا 615 كه سلطان محمّد به قصد برانداختن خلافت آل عباس تا اسدآباد همدان پيش تاخت و سپس به تفصيلى كه در همين كتاب آمده « 1 » بخراسان بازگشت .\r\nقبول اين قول اندكى دشوار به نظر مىآيد زيرا اگر چنين بود مىبايست سيّد ذو الفقار در حدود سال 614 يا 615 اقلّا 25 سال عمر كرده و بدين تقدير در حدود سال 590 ولادت يافته باشد و درين صورت عمر او هنگام وفات قريب به صد سال مىرسيد و اين خود مستبعد به نظر مىآيد . بهرحال از « نظم مقامات و تواريخ سلطان » بوسيلهء سيّد ذو الفقار اطّلاعى در دست نيست و بيش از آنچه از تذكرة الشعرا نقل كرده‌ايم از روى آن كتاب آشنايى با احوال سيّد ذو الفقار ميسّر نمىشود مگر آنچه دربارهء قصيدهء مصنوع او باختصار آورده است ، ولى اطّلاعات آذر دربارهء اين شاعر مشروح‌تر است . وى مىگويد كه سيّد ذو الفقار « در عهد سلاطين مغول بوساطت خواجه محمّد ماسترى وزير به خدمت اتابك يوسف شاه لر رسيد كه او بفرمان اباقا خان والى خوزستان و كوه‌گيلويه و فيروزان و جرفاذقان بوده ، و از دولت اتابك و عنايت آن وزير عديم النظير عمرى بعشرت گذرانيده و قصائد غرّا در مدح ايشان گفته » « 2 » .\r\nاين اتابك يوسف شاه كه سيّد ذو الفقار بمدح او روزگار مىگذاشته ، از اتابكان لر بزرگ معروف به آل فضلويه است كه پيش ازين ذكرى از آنان زير عنوان « اتابكان لرستان » شده است « 3 » . يوسف شاه در عهد اباقا خان و سلطان احمد و ارغون مىزيسته و خوزستان و كوه‌گيلويه و شهر فيروزان ( در هفت فرسنگى اصفهان ) و گلپايگان و لرستان را در اختيار داشته و از 672 تا 688 حكمرانى كرده است . در ديوان سيّد ذو الفقار مدايحى ازين اتابك لر ملاحظه مىشود و علاوه بر او امراى ديگر زمان را نيز مدح مىگفته\r\n\r\n\r\n","description":"","footnote":"\r\n( 1 ) - جلد دوم چاپ اول ص 212\r\n( 2 ) - آتشكده چاپ بمبئى ص 49\r\n( 3 ) - همين كتاب و مجلد ص 20\r\n","page_name":" 519 ","page_number":535},
  {"content":"\r\n\r\nاست . از آن جمله است :\r\nجلال الدين سيورغتمش بن قطب الدين محمد ( پادشاهى از 681 تا 691 هجرى ) از قراختائيان كرمان كه در اواخر عمر گرفتار خواهر خود پادشاه خاتون گرديد و در سال 693 بفرمان او بقتل رسيد .\r\nپادشاه خاتون دختر قطب الدين محمّد نيز كه از 691 تا 694 پادشاهى كرمان را در دست داشت و درين سال اخير كشته شده ، از ممدوحان سيّد ذو الفقار شروانى است و علاوه بر اينها سيّد ذو الفقار گيخاتو خان بن اباقا را نيز كه از سال 690 تا 694 ايلخانى كرده است ستوده و بنابراين چنان كه نوشته‌اند اختصاص تامّ باتابكان لرستان نداشته است .\r\nسيّد ذو الفقار از شاعران مشهور و تواناى عهد خود بوده و بعد از عهد خويش نيز همواره باستادى شناخته شده . آذر گويد كه « الحق در فنّ شاعرى مهارت تمام و قدرت مالا كلام داشته ، قصايد سادهء رغبت‌انگيزش از غايت لطافت رشحهء آب زندگانى و مدايح متين صنعت آميزش از نهايت حصانت همدوش بناى آسمانى ، و در صنايع شعرى بر قوامى گنجه‌يى و رشيد وطواط و نظامى عروضى و روحانى سمرقندى و اهلى شيرازى مقدّم و يحتمل كه سيّد مزبور مقنّن آن قانون بوده » « 1 » و بيشتر اهميّت او در نظم قصيده‌يى مصنوعست موسوم به « مفاتيح الكلام و مدايح الكرام » كه همچنانكه پيش ازين گفته‌ايم آن را بسهو قديمترين قصيدهء مصنوع كه حاوى انواع صنايع و توشيحات باشد شمرده‌اند « 2 » و شايد علّت اين سهو موفقيت بىسابقهء سيّد درين نوع شعر مقرون بتصنّع و تفنّن بوده باشد .\r\nمحمّد بن بدر جاجرمى در كتاب مشهور خود مونس الاحرار كه در 741 تأليف كرده قصيدهء مذكور سيّد را در شمار مهمترين قصائد مصنوعى كه تا عهد او مشهور بوده آورده و در مقدّمهء آن چنين نوشته است : « اين قصيده ملك الشعرا قوام الدين ذو الفقار راست و اين القاب بر سبيل توشيح از اول قصيده برمىخيزد : جناب صدر اعظم صاحب\r\n\r\n\r\n","description":"","footnote":"\r\n( 1 ) - آتشكده ص 49\r\n( 2 ) - رجوع شود به همين كتاب و همين مجلد ص 338 - 339\r\n","page_name":" 520 ","page_number":536},
  {"content":"\r\n\r\nمعظّم قدوهء اكابر عرب و عجم مربّى افاضل سادات آفاق دستور عراقين كهف الورى نظام يران فخر الدّنيا و الدّين محمد الماسترى ضاعف اللّه اقباله قبلهء دولت باد ؛ و قصيده اينست ؛ مفاتيح الكلام فى مدايح الكرام نام نهاده شده » . دولتشاه نيز نمونه‌يى از قصيده را براى نشان دادن يكنوع ديگر از توشيحات آن نقل كرده يعنى سه بيت ذيل و بيتى را كه از آن استخراج مىشود آورده است :\r\n چمن شد از گل صد برگ تازه دلبروار * بهار يافت بهارى ز باد در گلزار\r\nنهال چون قد دلبر چمان شود در رقص * لسان فاخته چون بيدلان بنالد زار\r\nارم ز روى تناسخ ببوستان آيد * خزان خزان چو درآيد بباغ باد بهار \r\nو از سه بيت مذكور ، چنان كه از هر سه بيت قصيده ، يك بيت بيرون مىآيد بدين نحو :\r\n گل صد برگ دلبروار چون در بوستان آيد * بهارى باد در گلزار چون بيدل خزان آيد \r\nاين قصيدهء مفاتيح الكلام از همان قرن هفتم شهرت يافت و مايهء اشتهار گويندهء آن گرديد . درستست كه اين قصيده بتنهايى از باب استحكام الفاظ و معانى براى اثبات استادى سيد ذو الفقار كافيست و ليكن اشعار ديگر خاصه قصائد او كه نخواسته است در آنها مبالغه‌يى در تصنّع كند غالبا لطيف و همچنانكه آذر گفته است رغبت‌انگيز و متين است .\r\nديوان او در دستست و ابياتش به نه‌هزار بالغ مىشود . وفاتش را چنان كه اشاره كرده‌ايم بسال 679 و 689 نوشته‌اند و چون جلال الدين سيورغتمش قراختائى كرمان ( 681 - 691 ه ) و گيخاتو خان ( 690 - 694 ه ) را مدح گفته بنابراين تاريخ وفاتش بايد بعد از 690 باشد . وى در مقبرة الشعراء سرخاب تبريز مدفون شد .\r\nاز اشعار اوست اين قصيده كه صنعت طرد و عكس دارد :\r\n بوستان بر سرو دارد آن نگار دلستان * آن نگار دلستان بر سرو دارد بوستان\r\nگلستان باشد شكفته بر صنوبر بس عجب * بر صنوبر بس عجب باشد شكفته بوستان \r\n\r\n","description":"","footnote":"","page_name":" 521 ","page_number":537},
  {"content":"\r\n\r\n سايه‌بان از سبزه دارد لالهء سيراب او * لالهء سيراب او از سبزه دارد سايه‌بان\r\nرايگان هستم غلامش گر ز من آزاد شد * گر ز من آزاد شد هستم غلامش رايگان\r\nپرنيان آمد رخ او تا مرا شد اشك لعل * تا مرا شد اشك لعل آمد رخ او پرنيان\r\nسرگران بر من چه دارد گر سبك شد كيسه‌ام * گر سبك شد كيسه‌ام بر من چه دارد سرگران\r\nزعفران شد چهرهء من بىرخ گل رنگ او * بىرخ گلرنگ او شد چهرهء من زعفران\r\nشادمان باشم هميشه ز آنكه شد غم‌خوارم او * ز آنكه شد غمخوارم او باشم هميشه شادمان\r\nدر ميان آيد كمرسان گرچه باشد زلف او * گرچه باشد زلف او آيد كمرسان در ميان\r\nناتوان گشتم چو چشمش تا لب او شد شكر * تا لب او شد شكر گشتم چو چشمش ناتوان\r\nناردان در ديدهء من زو دلم در ناردان * زو دلم در ناردان در ديدهء من ناردان\r\nكامران شد بر دل من همچو صاحب بر جهان * همچو صاحب بر جهان شد بر دل من كامران \r\n* *\r\n رخسار تو خبر ز گلستان جان دهد * قدّت نشان ز قامت سرو روان دهد\r\nجزعت گَهِ كرشمه توان را نَوان كند * لعلت بگاه خنده روان را روان دهد\r\nجان يابد ار ببزم وصال تو دل دمى * چون جام باده پيش دهان تو جان دهد\r\nبىمنّت لب تو كه جان را حيات ازوست * انديشه كى ز چشمهء حيوان نشان دهد\r\nبىپشتى رخ تو شبيخون غم كجا * از محنت فراق تو دل را امان دهد\r\nفكر دقيق اگرچه كه باريك‌بين بود * ناممكن است گر خبرى ز آن ميان دهد\r\nعقل خبير اگرچه كه او خرده‌دان بود * بس نادِرَست اگر خبرى ز آن دهان دهد\r\nز آندم كه در غمِ لبِ گوهرفشان تو * چشمم ز اشك خجلت دريا و كان دهد\r\nهستم چنان كه پيش وصال تو نيستى * بيشك پيام هستى من ز آن جهان دهد\r\nدارم سرى كه بر قدمت سر كنم فدا * گر بر مراد خويش زمانم زمان دهد \r\n* *\r\n\r\n","description":"","footnote":"","page_name":" 522 ","page_number":538},
  {"content":"\r\n\r\n طرّه شبرنگ آن خورشيد روى مه جبين * در فضاى نيمروز آورده مشك از ملك چين\r\nجان مشتاقان اگر خواهد مقامى دلپذير * جز سواد زلف او جايى نباشد دلنشين\r\nخواندمش آيينهء جان و مرا ننمود روى * اين روا كى داشتى گر دل نكردى آهنين\r\nنكهت گيسوى عنبر بيز مشك افشان اوست * شمه‌يى از خاك پاى شهريار راستين\r\nخسرو اسلام يوسف شاه جمشيد زمان * آنكه پيش آستانش آسمان بوسد زمين\r\nرايتش را شهريار اختران در اهتمام * خاتمش را گنبد فيروزه‌گون زير نگين \r\n* *\r\n چو در قلب شتا خم شد كمان رستم بهمن * شمر شد آهنين خفتان و آمد آب رويين‌تن\r\nدهد زينت كنون لاله بلؤلؤ دوحه را ساعد * كند زيور كنون شبنم ز گوهر شاخ را گردن\r\nجهان از چادر سيماب بافد دشت را مفرش * هوا از خردهء كافور سازد كوه را خرمن\r\nاگر در دست اين بودى ز بيم صولت سرما * وگر مقدور آن گشتى ز سهم سطوت بهمن\r\nنعايم‌وار ماهى را ز اخگر آمدى طعمه * سمندروار مرغابى ز آتش ساختى مسكن\r\nنباشد ممتنع در آرزوى صحبت آتش * كه سوزد طلق چون گوگرد و سازد آب با روغن\r\nعجب نبود درين هنگام كآب گونهء نارى * ببندد در مسام لعل چون خون دل رويَن\r\nنيفتد بر سر حرّاقه الّا خرده‌هاى يخ * اگر در تاب خورشيد آزمايى سنگ با آهن\r\nگر آرد بر عدم يك روز ناگه تاختن صرصر * ز خوفش اهل جنّت را بدوزخ در شود مأمن\r\nز تاب صاعقه بر كوهْ سنگ صُلب را بينى * چنان كز هيبت محذوم باشد خاطر دشمن \r\n\r\n15 - مجد همگر « 1 »\r\nخواجه مجد الدّين بن احمد همگر معروف به « ابن همگر » و « مجد همگر » از\r\n\r\n\r\n","description":"","footnote":"\r\n( 1 ) - دربارهء او از مآخذ متعدد مىتوان استفاده كرد و از آن جمله مراجعه كنيد به : -\r\n","page_name":" 523 ","page_number":539},
  {"content":"\r\n\r\nشاعران استاد و از مشاهير گويندگان ايران در قرن هفتم هجريست . وى به نام خود يعنى « مجد » « 1 » و بنام پدرش احمد ملقب به « همگر » « 2 » ( يعنى رفوگر ) اشاره كرده و بارها خود را « پسر همگر » « 3 » و « ابن همگر » « 4 » و « مجد همگر » « 5 » ناميده است .\r\n\r\n\r\n","description":"","footnote":"\r\nبقيه از صفحه\r\n* تذكرة الشعراء دولتشاه سمرقندى ص 196 - 197\r\n* تاريخ گزيده چاپ تهران ص 749 - 752\r\n* حبيب السير ، ج 3 ص 117 - 118\r\n* جامع مفيدى ج 3 بتصحيح آقاى ايرج افشار ، تهران 1340 ص 422 - 423\r\n* لطايف الطوايف ص 259 ، 288 ، 329 ، 184\r\n* مجمع الفصحاء هدايت ج 1 ص 594 - 598\r\n* آتشكدهء آذر چاپ بمبئى ص 292 - 294\r\n* صحف ابراهيم نسخهء عكسى مأخوذ از نسخهء توبينگن\r\n* مقالهء مجد الدين همگر بقلم مرحوم سعيد نفيسى ، مجلهء مهر سال دوم ، از شمارهء دهم ببعد\r\n* تاريخ مفصل ايران ، عهد مغول ، مرحوم عباس اقبال چاپ دوم ص 537\r\n* از سعدى تا جامى ، ترجمه از ج 3 تاريخ ادبيات برون ، بهمت آقاى على اصغر حكمت ، چاپ دوم ص 165 - 170 .\r\nو مراجع ديگر قديم و جديد\r\n( 1 ) -\r\n مكن ، ز دستان كم كن و گرنه مجد بنظم * بدفتر آرد دستان و داستان ترا\r\nاين شعر چو زر نقد روانست و زين روى * از مجد كسى صرهء دينار نگيرد \r\n( 2 ) -\r\n هركه عاشق بود و باده خورد در هر جام * ياد عشق پسر احمد همگر گيرد \r\n( 3 ) -\r\n تا پسر همگرست بلبل باغ سخن * از نفسش عندليب نغمه و دستان گرفت\r\nز گفتهء پسر همگر اين غزل برخوان * كه وقت صبح نخسبد كسى چنين بىكار \r\n( 4 ) -\r\n كاندر جهان بدست نيايد به صد قران * يك بندهء مطيع‌تر از اين همگرت\r\nز عاشقان جهان كس چو ابن همگر نيست * وليك هيچ به چشم تو درنمىآيد \r\n( 5 ) -\r\n اين غزل بشنيد زهره دوستگانى خورد و گفت * جام مى بر ياد شعر مجد همگر مىكشم \r\n","page_name":" 524 ","page_number":540},
  {"content":"\r\n\r\nمولدش را حمد اللّه مستوفى در تاريخ گزيده و خواندمير در حبيب السير و محمد مستوفى در جامع مفيدى و بعضى ديگر يزد دانسته و غالب تذكره‌نويسان مانند امين احمد در هفت اقليم و آذر در آتشكده و هدايت در مجمع الفصحاء ويرا « فارسى » و شيرازى شمرده‌اند ، و شاعر نيز خود را چند بار « مجد پارسى » گفته « 1 » و تعلّق و بازبستگى خود را بشيراز آشكار ساخته است « 2 » .\r\nپدرش احمد همگر يزدى از جملهء شعرا و فضلاء و محتشمان روزگار خود بوده و بنابر تصريح پسرش در نزد سلاطين محبوب و معزّز و از صلات و جوايز و تشريف آنان برخوردار « 3 » و گويا در يزد ساكن بود و بعيد به نظر نمىرسد كه پسرش بعلّت طول اقامتش در شيراز خود را « مجد پارسى » خوانده و يا شيرازى شمرده شده باشد .\r\nنسب اين خاندان بنابر دعوى مكرّر مجد همگر بساسانيان مىرسيده و شاعر بدين نسب\r\n\r\n\r\n","description":"","footnote":"\r\n( 1 ) -\r\n كدام چاكر ، داعيش مجد پارسى آن * كه ديده است بسى شاه را چو خسرو و كى\r\nنوشت چاكر و داعيش مجد پارسى آن * كه چون سعادت كردست بر درش خويشى \r\n( 2 ) -\r\n بنيمروز و خراسان خبر رسد گر من * بنيم شب بگريزم ز خطهء شيراز \r\nو نيز به اين بيت از معين الدين پروانه توجه شود كه در خطاب به مجد همگر گفته است :\r\n ز شمع فارس مجد ملت و دين * سؤالى مىكند پروانهء روم . . . \r\nو در مونس الاحرار محمد بن بدر جاجرمى نيز كه در سال 741 ، قريب به زمان مجد همگر ، ترتيب يافته ، اسم مجد چند بار با نسبت شيرازى آمده است .\r\n( 3 ) - مجد درين‌باره چند جا چنين مىگويد :\r\n اى تو در شعر وارث همگر * صاحب فكر و نكته و آثار\r\nبفضل اگر پدرم حشمت و بزرگى يافت * چنان كه گشت سلاطين عصر را محبوب\r\nبه چشم خويش بسى ديده‌ام كه شاهانش * فزوده‌اند بتشريف بر زر و مركوب\r\nپياده گشتم و مفلس شدم ز شومى فضل * زهى قضيهء معكوس و حالت مقلوب \r\n","page_name":" 525 ","page_number":541},
  {"content":"\r\n\r\nشريف بارها فخر و مباهات كرده است « 1 » و بسبب همين دعويست كه تذكره‌نويسان او را از اعقاب « كسرى انوشيروان بن قباد » « 2 » شمرده و البتّه چنان كه از فحواى سخن شاعر برمىآيد ، درين دعوى صادق بوده‌اند .\r\nولادت مجد همگر در اواسط سال 607 هجرى اتفاق افتاد « 3 » و او بعد از كسب كمالات و آموختن شعر و انشاء و خوشنويسى و سرآمد شدن در آنها از يزد بشيراز رفت و در خدمت سلاطين سلغرى تقرّب يافت و در شمار بزرگان و « خواجگان » درآمد و بقول دولتشاه ملك الشعراء عراق عجم و فارس و بنا بروايت غالب تذكره‌نويسان ملك الشعراء اتابك مظفر الدين ابو بكر بن سعد بن زنگى ( 623 - 658 هجرى ) گرديد و در مدت حيات ابو بكر همواره بسربلندى و عزّت زيست و در همان حال ، مانند همهء شعراى دربار ابو بكر بن سعد ، به مدح و ستايش پسرش ، سعد بن ابو بكر ، هم كه مربّى شعرا و فضلا بود ، اختصاص و بستايش او اشتغال داشت و چنان كه مىدانيم « سعد » در همان سال 658 كه پدرش درگذشته بود در راه ميان اردوى ايلخان و فارس به مرض استسقاء درگذشت و اتابكى او از ده روز تجاوز نكرد و پس از وى پسر خردسالش محمّد جايش را گرفت كه در سال 660 درگذشت . مجد همگر در خدمت همهء اين سلاطين مقامى رفيع داشته و مورد\r\n\r\n\r\n","description":"","footnote":"\r\n( 1 ) - :\r\n باشد آن خسرو ز شاهان تا بآدم پادشاه * باشد اين بنده ز ساسان تا بكسرى از كيان\r\nهستم ز نسل ساسان نز تخمهء تكين * هستم ز صلب كسرى نز دودهء ينال\r\nنسل بزرگ و فضل و هنر دارم اى شگفت * خون گشت دل ز فضل من و نسل كسروى\r\nمرا چو كار نكوشد ز فضل و دانش زشت * چه سود از آنكه بود نسبتم بكسرى خوب \r\n( 2 ) - تذكرة الشعراء دولتشاه ص 196\r\n( 3 ) - اين سنه مأخوذست از قطعه‌يى كه شاعر دربارهء استنساخ كتاب قابوسنامه در سال 673 سروده و در آنجا به شصت و شش سالگى خود اشاره نموده و گفته است :\r\n بروز بيست و هفتم ز ماه ذىقعده * بسال ششصد و هفتاد و سه بخطهء جى\r\nبدان زمانه كه بد مر مراحل عمرش * گذشته شصت و شش از كاروان آذر و دى \r\n","page_name":" 526 ","page_number":542},
  {"content":"\r\n\r\nاعزاز و اكرام و محبّت بوده و حتّى از ظاهر كلام او مشهودست كه رتبه‌يى معادل وزارت داشته و « وزير نشان » و مشاور و راىزن شاهان بوده است « 1 » و با اين حال مدتى قريب ششماه را ، بعلّتى كه معلوم نيست ، در عهد اتابك ابو بكر در حبس گذرانده و در چند قصيدهء خود بدين امر اشاره كرده است و مسلّم است كه اين واقعه در سى سالگى او يا اندكى بعد از آن يعنى در حدود سال 637 - 638 و بفرمان اتابك ابو بكر بن سعد بن زنگى بر اثر تهمت حاسدان اتفاق افتاد « 2 » و عاقبت مجد بوزير ابو بكر بن سعد يعنى خواجه فخر الدين\r\n\r\n\r\n","description":"","footnote":"\r\n( 1 ) - مطالب سطرهاى اخير مأخوذست ازين ابيات :\r\n مگير از آنكه ز من بود كشورى بنوا * مگير از آنكه به من يافت ملكتى بنيان\r\nمگير از آنكه مهان را بدم بساطنشين * مگير از آنكه شهان را بدم وزير نشان\r\nز جنبش قدمم بود رتبت درگاه * ز گردش قلمم بود زينت ديوان \r\n*\r\n پند من چاكر شنيدندى شهان دادگر * لاجرمشان جاه خانى بود و ملك سنجرى\r\nروى من داعى مبارك داشتندى خسروان * بوسه دادندى بر او از روى چاكرپرورى \r\n*\r\n با برگ و چارپاى چنين هركه بيندم * گويد وزير نيست كه مولى است يا بلوچ \r\n( 2 ) -\r\n دلم ديوانه گشت از تاب زنجير * تنم بگداخت زين زندان دلگير\r\nمرا در حبس عيشى دست دادست * ز يار و جام و رود و نغمهء زير\r\nحريفم گريه آمد جام مى اشك * سرودم ناله رود آواز زنجير \r\n*\r\n شش ماه شد كه مىنشناسم ز روز شب * ترسم كه اخترم بسر آيد درين و بال\r\nعمرم ز سى گذشت و نگشتم ز عمر شاد * جان از فراق رفت و نديدم رخ وصال\r\nفصل ربيع عمر چو سى سال بود رفت * ز آن يافتم چه سود و گر هست شصت سال \r\nو در قصيده‌يى كه در مدح ابو بكر بن سعد زنگى است به دو چنين خطاب كرده است :\r\nاز صفحهء پيش\r\n پايى كه بر بساط تو هر روز چند بار * فرق سپهر برشده را در قدم گرفت\r\nشايد كه بىگناه ز گفتار حاسدان * رنج تبر كشيد و ز آهن ورم گرفت\r\nپشتى كه روى صدر ترا كرده بد ركوع * اكنون ز بار بند گران تاب و خم گرفت\r\nوز آب چشم من كه بدامن فرو دويد * زنگار خورد آهن و زنجير نم گرفت\r\nمأخوذ عدل باد و گرفتار قهر تو * آن كو بقول زور مرا متهم گرفت \r\n","page_name":" 527 ","page_number":543},
  {"content":"\r\n\r\nابو بكر ملتجى شد و شفاعت او را درخواست « 1 » و بعيد نيست كه از همين راه بعد از حدود شش ماه بند و زندان رهايى يافته باشد .\r\nبهرحال مجد همگر مدّاحى خود را در دستگاه سلغريان فارس قاعدة با ستايش ابو بكر بن سعد آغاز كرده بود زيرا پيش از آغاز سلطنت او هنوز عدد سالش از شانزده تجاوز نكرده بود و بعيد به نظر مىآيد كه توانسته باشد در حداثت سن بدربار شاهان راه جويد و حتى ورود او در خدمت ابو بكر بن سعد هم بايد مدتى بعد از آغاز سلطنت وى صورت گرفته باشد . همچنانكه گفتيم در مدت ستايش ابو بكر پسرش سعد هم مورد مدح مجد الدين بوده و بعد از زوال عمر آن پدر و پسر در سال 658 پسر خردسال سعد يعنى محمد كه حكومتش بيش از دو سال نپائيد ممدوح شاعر بوده است . بعد از محمد چيزى نگذشت كه در سال 663 حكومت سلغريان فارس برافتاد و اين امر مايهء تأسف بسيار مجد الدين و اظهار آن در اشعارش گرديد « 2 » و اگرچه يكى از نوئينان مغولى بديدار او رفت 3 ليكن مجد\r\n\r\n\r\n","description":"","footnote":"\r\n( 1 ) - :\r\n از عدل شاه و رحمت صاحب نه درخورست * در كنج انزوا من مظلوم منزوى\r\nيا رب من از براى چه محبوس مانده‌ام * شاهى چنين رحيم و شفيعى چنين قوى . . . \r\n( 2 ) - :\r\n كجاست مملكت سلغرى كه غيرت برد * بر او ممالك ساسان و دولت سامان \r\nاز صفحهء پيش\r\n چنان ز بيخ درآمد درخت آن دولت * كه در خيال نيايد بخواب سايهء آن\r\nنماند از آن همه كردار نيك بوى و اثر * نماند از آن همه آثار خوب نام و نشان\r\nنه قلعه ماند و نه گنج و نه اصل ماند و نه نسل * نه تخت ماند و نه تاج و نه بار ماند و نه خوان\r\nخروش كوس نمىخيزد از در دهليز * فغان ناى نمىآيد از سر ميدان\r\nهزار چشم بيايد مرا كه خون گريد * بر آن شهان نكو سيرت نكو سامان \r\n","page_name":" 528 ","page_number":544},
  {"content":"\r\n\r\nاز توقف در شيراز و استظهار بنيروى حكام مغولى امتناع ورزيد و راه كرمان پيش گرفت تا در پناه پادشاهان قراختايى آن ديار درآيد . درين هنگام عصمة الدين قتلغ تركان بنيابت از فرزند خود حجّاج بن قطب الدين محمد ( 655 - 681 ه ) بر كرمان حكم مىراند و مجد همگر او را در بعض قصايد خود ستود ولى توقف او در كرمان چندان طول نكشيد و باز بشيراز برگشت و بعد از تحمل ناكاميها سرانجام از راه مدّاحى با خواجه شمس الدين محمد صاحب ديوان جوينى ارتباط يافته و از آن پس همواره در سايهء عنايت و حمايت آن بزرگمرد دانش دوست بسر برد و قصايد متعدد در ستايش او سرود و چون صاحبديوان خود از سخنوران و سخن‌شناسان توانا بود مقام و مرتبهء بلند مجد را در سخنورى مىشناخت و در مكاتباتى كه با او داشت وى را مىستود « 1 » و حتّى چندگاهى حكومت موصل را بوى تفويض كرد « 2 » ؛ و نيز مجد بر اثر ارتباط با شمس الدين صاحب ديوان بستايش عطا ملك جوينى\r\n\r\n\r\n","description":"","footnote":"\r\n( 1 ) - :\r\n جهان پناها آب لطافت سخنت * ز روى لوح دل من بشست گرد حزن\r\nچو تر و تازه بپرسش درآمدى تر شد * زبان بنده بآزادى تو چون سوسن \r\n( 2 ) - در قطعه‌يى كه بدين مطلع به صاحب ديوان خطاب كرده :\r\n صاحبا بندهء كمينه كه هست * طاعتت را بجان پذيرفتار \r\nاز حكومت خود در موصل و خدماتى كه در آن ديار بدين اسلام كرده بود سخن مىگويد با اين حال از خواجه درخواست دارد كه او را ازين خدمت معاف دارد و بحضور خويش طلبد .\r\n","page_name":" 529 ","page_number":545},
  {"content":"\r\n\r\nپرداخت و براى ديدارش ببغداد رفت ، و پسر شمس الدين محمد يعنى بهاء الدين محمد ( متوفى بسال 678 ه ) را كه مدتها در عهد اباقا خان حكمران اصفهان و عراق بود ، مدح گفت و حتى چنان كه مشهورست از ميان جوينيان بيشتر به دو اختصاص يافت و چندگاهى در اصفهان ملازم درگاه آن خواجه‌زاده بود و درين مدت بپيرى رسيده و با آنكه در طلب نام و نان ترك ديار گفته بود ليكن خاطرش در بند خان و مان بود « 1 » .\r\nعاقبت مجد همگر كه زوال اولين خاندان ممدوح خود يعنى خاندان سلغرى را ديده و بر آن اظهار تأسف و اندوه كرده بود ، شاهد برافتادن خاندان بزرگ جوينى بدست وحشيان مغول و تاتار نيز گشت و در رثاى شمس الدين محمد صاحبديوان كه قتلش بسال 683 اتفاق افتاده اين رباعى مشهور كم‌نظير را سرود :\r\n در رفتن شمس از شفق خون بچكيد * مه چهره بكند و زهره گيسو ببريد\r\nشب جامه سيه كرد ازين ماتم و صبح * برزد نفس سرد و گريبان بدريد \r\nو مشهورست كه « شيخ بزرگوار سعدى عليه الرحمه چون اين رباعى را بشنود گريان شد و بر روح خواجه دعاى خير گفت و خواجه مجد را تحسين نمود » « 2 » .\r\nزوال خاندان جوينى ، فقر و پيرى و دورى از ديار ، مجد الدين بزرگوار را در اصفهان چنان پريشان روزگار كرد كه ديگر دم از سخن فرو بست و گوشهء انزوا گرفت و همچنان در عزلت زيست تا در هفدهم صفر سال 686 بدرود حيات گفت و بدر الدين\r\n\r\n\r\n","description":"","footnote":"\r\n( 1 ) -\r\n رنج پيرى و كربت غربت * انده فاقه و تفكر وام\r\nدورى از خان و مان و قوم و تبع * فرقت دوستان دشمن كام\r\nبديار خود ارچه تشنه دلم * نيست اينجا مرا اميد مقام\r\nقلب نام خودست پارس كنون * تشنه را كى بود در او آرام \r\nو قلب نام پارس « سراب » است .\r\n( 2 ) - تذكرة الشعراء دولتشاه ص 119 . در لطايف الطوايف نيز مطلب قريب به همين معنى آمده است . ص 259\r\n","page_name":" 530 ","page_number":546},
  {"content":"\r\n\r\nجاجرمى در تاريخ مرگ او چنين گفت :\r\n سال هشتاد بود و ششصد و شش * هفده بگذشته بُد ز ماه صفر\r\nكه شد از اصفهان بدار بقا * منبع فضل مجد دين همگر \r\nو « بدر » نيز خود اندكى بعد از سرودن ماده تاريخ مذكور شربت اجل نوشيد و اين بار ملك الشعرا فخر الدين سعيد معروف به فخرى اصفهانى پدر شمس فخرى دربارهء مرگ امامى و مجد و بدر اين قطعه را سرود :\r\n شيخ اصحاب امامى هروى * مجد همگر كه بود صدر كُفات\r\nبدر جاجرمى آن نكو سيرت * در سپاهان چو در رسيد ممات\r\nدر ثمانين و ست و ستّمائه * به دو مه يافتند هر سه وفات \r\nمجد الدين همگر چنان كه از تذكره‌ها برمىآيد و خود نيز اشاره كرده است « 1 » در نثر توانا بود و شايد به همين سبب باشد كه جاجرمى در مونس الاحرار او را « المنشى » و « منشى الكلام » خوانده است « 2 » . وى در شعر بشيوهء شاعران خراسان استاد مسلّم عهد خود و مرجع معاصران در داوريهاى ادبى بوده است چنان كه يك بار به تفصيلى كه در شرح حال امامى خواهيم ديد ، چند تن از اكابر وقت ازو دربارهء تفضيل يكى از سه شاعر استاد زمان ( يعنى سعدى و امامى و مجد همگر ) بر ديگران سؤالى بنظم كردند و يك بار ديگر نيز چنان كه خواندمير « 3 » نقل كرده است « در زمان اباقا خان ميان فضلاى كاشان در باب ترجيح و تفضيل شعر انورى و ظهير منازعت بوقوع پيوست و همگر « 4 » را حكم ساخته اين قطعه به دو فرستادند ، قطعه :\r\n\r\n\r\n","description":"","footnote":"\r\n( 1 ) - :\r\n بلند قدرا دانى كه هيچوقت نداد * بنظم و نثر كسى را سخن بدينسان دست \r\n( 2 ) - مونس الاحرار ص 1102 و 1004\r\n( 3 ) - حبيب السير ج 3 ص 118\r\n( 4 ) - مراد « مجد همگر » است زيرا « همگر » لقب پدر مجد الدين يعنى احمد بود .\r\n","page_name":" 531 ","page_number":547},
  {"content":"\r\n\r\n اى آن زمينْ وقار كه بر آسمان فضل * ماه خجسته منظر و خورشيد انورى\r\nجمعى ز ناقدان سخن گفتهء ظهير * ترجيح مىنهند بر اشعار انورى\r\nجمعى دگر بر اين سخن انكار مىكنند * فى الجمله در محلّ نزاعند و داورى\r\nرجحان يك طرف تو بديشان نما كه هست * زير نگين طبع تو ملك سخنورى \r\nهمگر « 1 » در جواب نوشت كه ، قطعه :\r\n جمعى ز اهل خطّهء كاشان كه برده‌اند * ز ارباب فضل و دانش گوى سخنورى\r\nكردند بحث در سخن منشيان نظم * تا خود كه سُفت بِه دُرَرِ دُرّى درى\r\nدر انورى مناظره‌شان رفت و در ظهير * تا مر كراست پايهء برتر ز شاعرى\r\nاز آب فارياب يكى عرضه داد دُر * وز خاكِ خاوران دگرى زرّ جعفرى\r\nترجيح مىنهاد يكى مهر بر قمر * تفضيل مىنمود يكى حور بر پرى\r\nانصاف چون نيافت گروه از دگر گروه * من بنده را گزيد نظرشان بداورى\r\nدر كان طبع آن چو بگشتم كران كران * در قعر بحر اين چو نمودم شناورى\r\nشعر يكى تَر آمد چون درّ شاهوار * نظم دگر برآمد چون مهر خاورى\r\nشعر ظهير اگرچه سرآمد ز جنس نظم * با طرز انورى نزند لاف همسرى\r\nبر اوج مشترى برسد تير نظم او * خاصه گَهِ ثناگرى و مدح گسترى\r\nطبع رطب اگرچه لذيذست و خوش مذاق * كى به بود بخاصيت از قند عسكرى\r\nبيدار چه سبز و نغز و لطيف است و آبدار * چون در چمن بجلوه كند بيد عرعرى\r\nهرچند لاله صحن چمن را دهد فروغ * پهلو كجا زند به بهى با گل طرى\r\nاينست اعتقاد رهى خوش قبول كن * گر تو مقلّد سخن مجد همگرى\r\nزاد اين نتيجه نيمشب از آخر رجب * در خا و عين و دال « 2 » ز هجر پيمبرى » \r\nبخواجه مجد الدين همگر علاوه بر خوش‌نويسى و خوشگويى و نديمى مجلس سلاطين و حكّام و داشتن حسب و نسب عالى و قبول تمام در نزد حكام و اهل جاه و دولت و اشراف\r\n\r\n\r\n","description":"","footnote":"\r\n( 1 ) - مقصود مجد همگر است\r\n( 2 ) - يعنى در سال 674 هجرى\r\n","page_name":" 532 ","page_number":548},
  {"content":"\r\n\r\nو ملك الشعرائى فارس و عراق عجم و مرجعيّت در داوريهاى ادبى « 1 » لطايف و ظرايفى نيز نسبت داده‌اند كه « بين الخواص و العوام مذكورست و مشهور » « 2 » . از آن جمله « گويند كه همه روز خواجه مجد الدين با اتابك سعد بن ابى بكر زنگى نرد باختى ، و چنان واقع شد كه اتابك ترك لعب نرد كرد و برين يك سال گذشت . خواجه مجد الدين اين قطعه به حضرت اتابك فرستاد ، قطعه :\r\n خسروا داشت سخاى تو مرا پار چنانك * كان نيارست زدن لاف ز هستى با من\r\nآسمان با همه تعظيم و بلندى كو راست * مىزد از روى تواضع دم پستى با من\r\nتا تو برداشتى اى شه ز سرم دست كرم * مىزند از سركين تيغ دو دستى با من\r\nياد مىدار از آن شب كه رهى را گفتى * عمر باقى بنشين خوش چو نشستى با من\r\nآن شب آن بود كه در سر هوس نردت بود * نرد من بردم و عمدا تو شكستى با من\r\nيا رب امسال چه تدبير كنم تا چون پار * شه ببازد نَدَبى « 3 » نرد بمستى با من \r\nاتابك سعد در جواب فرمايد :\r\n از صُرّه‌هاى مصرى يك صُرّه الف دينار * بىلَعْب نرد كردم هر سال بر تو ادرار \r\nگويند مدتهاى مديد اين سيور غال در حقّ خواجه مجد الدين مجرا بود » « 4 » .\r\nو باز از جملهء لطايفى كه به دو نسبت داده‌اند لطيفه‌يى است كه گويند با زن خود گفت .\r\nآن بانو هنگام استزادت و گله خطاب به شوهر گفته بود « پيش از من و تو ليل و نهارى بودست ! » و مجد گفت « اگر پيش از من بوده پيش از تو بارى نبوده ! » « 5 » و اين لطيفه را\r\n\r\n\r\n","description":"","footnote":"\r\n( 1 ) - اين صفات و نعوت همه مأخوذ است از كلام دولتشاه در وصف مجد همگر . رجوع كنيد به تذكرة الشعراء ص 196\r\n( 2 ) - ايضا همان صحيفه\r\n( 3 ) - در اصل مدتى ، و ندب يعنى بازى\r\n( 4 ) - ايضا تذكرة الشعراء دولتشاه ص 196 - 197\r\n( 5 ) - لطايف الطوايف ص 329\r\n","page_name":" 533 ","page_number":549},
  {"content":"\r\n\r\nاگرچه محمد مفيد مستوفى بتفصيل و با آب و تاب بيشترى نقل كرده است « 1 » ، ليكن در واقع منسوب بعبيد زاكانى است .\r\nچنان كه نوشته‌اند مجد همگر خطى نيكو داشت و تند مىنوشت ، از آن جمله گويند سلجوقنامه را براى بهاء الدين پسر شمس الدين محمد صاحبديوان كه حاكم اصفهان بود در روز دوشنبه سلخ رمضان سال 669 هجرى يكباره و بتمامى استنساخ كرد و از آن وزيرزاده در پاداش آن سه هزار دينار جايزه گرفت « 2 » و بهرحال از آثار او معلوم مىشود كه براى بزرگان استنساخ كتاب مىكرده است و از آن جمله كتاب قابوسنامهء عنصر المعالى كيكاوس را در سال 673 براى كتابخانهء بهاء الدين محمد جوينى نوشته و قطعهء ذيل را در باب اتمام آن سروده است « 3 » :\r\n بامر نافذ مخدوم صاحب ديوان * بهاء دولت و دين خواجهء مبارك‌پى\r\nكمينه چاكر فرمان‌پذير دادنيى « 4 » * بدست خويش ، كه فرمان پذيرش آمدنى\r\nكدام چاكر داعيش مجد پارسى آن * كه ديده است بسى شاه را چو خسرو وكى\r\nنوشت دفتر قابوسنامه را بخطى * چو آفتاب هويدا و در نظر چو جُدَى\r\nبروز بيست و هفتم ز ماه ذيقعده * بسال ششصد و هفتاد و سه بخطهء جى\r\nبدان زمانه كه بد مر مراحل عمرش * گذشته شصت و شش از كاروان آذر و دى\r\nبدان اميد كه مىخواند او و مىماند * بيادگار ز من بنده در خزانهء وى . . . \r\n\r\n\r\n","description":"","footnote":"\r\n( 1 ) - جامع مفيدى چاپ تهران 1340 ص 422 - 423\r\n( 2 ) - معلوم نيست كه اين سلجوقنامه همان سلجوقنامهء منظوم معروف از ملك الشعراء قانعى طوسى بود يا سلجوقنامهء ديگر يعنى تلخيص از اوامر العلائيهء ابن بى بى معروف به سلجوقنامه كه بجاى خود دربارهء آنها سخن رفت .\r\n( 3 ) - مأخوذ از كتاب « از سعدى تا جامى » ( جلد سوم تاريخ ادبيات فارسى برون ) ترجمهء آقاى على اصغر حكمت ، چاپ دوم ص 169 .\r\n( 4 ) - در اصل :\r\n كمينه چاكر فرمان پذيرش دادش . \r\n","page_name":" 534 ","page_number":550},
  {"content":"\r\n\r\nو باز نسخه‌يى از كتاب كليله و دمنه را براى شمس الدين محمد بن احمد كيشى ( م 694 ه ) « 1 » در همان سال 673 استنساخ نموده و درين باب چنين گفته و نوشته بود « 2 » :\r\n به حكم و خواهش شمس الانام و الملّة * كه دارد امرش بر سائقِ قَدَر پيشى\r\nامام مفتى دوران محمّدِ ادريس * خدايگان شريعت محمد كيشى\r\nنوشت چاكر و داعيش مجد پارسى آن * كه چون سعادت كرده است بر درش خويشى\r\nكتاب حكمت و پند كليله را بخطى * كه در ثمن برد از لؤلؤ و سمن بيشى\r\nبسال ششصد و هفتاد و سه بخطهء جى * كه شد تهى ز بدانديشى و جفا كيشى\r\nبعهد صاحب ديوان بهاء دولت و دين * كه شير در گلهء بخت او كند ميشى\r\nز نوك كلكش چشم مخالف آن بيناد * كه اين نمايد ريشى و آن كند نيشى \r\nمجد همگر همچنانكه معاصران وى قبول داشته و تذكره‌نويسان و ناقدان سخن كه بعد ازو بوده‌اند پذيرفته‌اند ، و نيز چنان كه از آثار او برمىآيد ، از شاعران تواناى قرن هفتم و از بقية السّيف استادانى است كه در آغاز آن قرن تربيت يافته بودند و شيوهء استادان پيشين را در سخن دنبال مىكردند ، و او بيشتر بسبك شاعران خراسان در قرن ششم تمايل داشته و تا حدّى داراى همان وسعت اطلاع از زبان پارسى درى و همان ذوق و مهارت درآوردن تركيبات درست و زيبا بوده است . وى خواه در قصائد و خواه در غزلها و رباعيهاى خود غالبا سخن سهل و روان و برگزيده و منتخب دارد . انديشهاى باريك و مضمونهاى دقيقش قابل توجه و عنايتست و در ميان ترانهاى لطيف متعدد عاشقانه‌اش گاه بمضامين حكمى و اجتماعى نيز مىتوان بازخورد . نسخ ديوان او بيشتر از 3000 بيت يا اندكى بيشتر ندارد . از اشعار اوست :\r\n\r\n\r\n","description":"","footnote":"\r\n( 1 ) - دربارهء او رجوع شود به شد الازار ص 110 - 113 .\r\n( 2 ) - منقول از كتاب از سعدى تا جامى ص 169 - 170 .\r\n","page_name":" 535 ","page_number":551},
  {"content":"\r\n\r\n وقت آنست كه گلبن تر و خندان گردد * گريهء ابر همه زيور بستان گردد\r\nشكل اوراق بر اشجار چو خنجر باشد * صورت غنچهء سيراب چو پيكان گردد\r\nقطره‌يى كابر دُرفشان ببحار افشاند * باز در كام صدف دُرّ درفشان گردد\r\nباد آيينِ دَمِ عيسىِ مريم گيرد * تا شكوفه چو كف موسى عمران گردد\r\nخطبه بر نام گل سرخ كند بلبل مست * بچه رخصت چو بود مست خطب‌خوان گردد\r\nچشم نرگس بتحيّر نگرد عاشق‌وار * به تنعّم دهن غنچه چو خندان گردد\r\nچون خط نغز بنفشه بدمد ، زين غيرت * طرّهء سنبل پرتاب پريشان گردد\r\nگاهِ آنست كه بر حجله نشيند غنچه * حجلهء ناز عروسانه گزيند غنچه\r\nوقت آنست كه گل پرده ز رخ برگيرد * بلبل مست دگر عشق گل از سر گيرد\r\nنرگس شوخ سر از خواب گران بردارد * صبحدم لالهء سيراب چو ساغر گيرد\r\nدر چمن گرد سمن چونكه بنفشه بدمد * عارض يار من آن را بزنخ برگيرد\r\nبلبل از منبر گلبن چو درآيد بسخن * سرخ گل جاى در آن پايهء منبر گيرد\r\nقمرى از سرو چو آهى بزند سوخته‌وار * فاخته ناله بآهنگ دگر برگيرد\r\nبزم در باغ نمودارىِ فردوس كند * باده در ساغر خاصيت كوثر گيرد\r\nهركه عاشق بود و باده خورد در هر جام * ياد عشق پسر احمد همگر گيرد\r\nگاهِ آنست كه لاف از گل خودروى زنند * چون سراپردهء گل بر طَرَفِ جوى زنند\r\nوقت آنست كه مستان سحر برخيزند * مى آذرگون در جام بلورين ريزند\r\nعيش سازند و مى آرند و سماع آغازند * پاى كوبند و بيكبار نشاط انگيزند\r\nشاهدان چون طلب جام مى و رود كنند * عاشقان از سر جان و رَهِ تن برخيزند \r\n\r\n","description":"","footnote":"","page_name":" 536 ","page_number":552},
  {"content":"\r\n\r\n گاه مستى چو سر از خواب گران بردارند * هر يكى در سر زلف صنمى آويزند\r\nنوعروسان چمن هر سحرى جلوه كنند * نقش‌بندان صبا رنگ بهار آميزند\r\nهر سحر ابر گهربار و نسيم سحرى * بر سر سبزه و گل لاله و مرجان ريزند\r\nلشكر بلبل تركى لقب آيند بباغ * خيل زاغ حبشى روى همه بگريزند\r\nگاهِ آنست كه هر صومعه بدرود كنند * زاهدان نيز حكايت ز مى و رود كنند\r\nوقت آنست كه ياران مى روشن گيرند * بزم آراسته را در گل و سوسن گيرند\r\nصبحدم باده‌خوران سوى گلستان آيند * شامگه مست و خرامان ره گلشن گيرند\r\nشاهدان ميل همه سوى در و دشت كنند * عاشقان بر سر ره منزل و مسكن گيرند\r\nدلبران چون مى و رود و گل و صحرا طلبند * بىدلان ترك دل و جان و سر و تن گيرند\r\nقمرى و سارى در باغ وطن گرسازند * بلبل و فاخته بر سرو نشيمن گيرند\r\nبلبلان چون بچمن زمزمه و ناله كنند * همه آهنگ ز آه سحر من گيرند\r\nعاشقانى كه بهم جام مى خام خورند * همه بر ياد من سوخته خرمن گيرند\r\nگاهِ آنست كه سرمست دَرِ يار زنم * دست در دامن آن دلبر عيّار زنم\r\nوقت آنست كه بلبل بگلستان آيد * هركه عاشق بود از خانه ببستان آيد\r\nغنچه در پوست نگنجد ز نشاط مى و بزم * تا كه از طرف گلستان به شبستان آيد\r\nگل ببزم همه كس عيش كند چون بت من * يا چو من بلبل بيچاره بافغان آيد\r\nراستى گل بوفا يار مرا مىماند * كه وصالش بيكى هفته بپايان آيد\r\nبلبل خسته چو من از پس يك هفته وصال * رنج يك ساله كشد چونكه ز هجران آيد\r\nهمه شب ناله كنم بر صفت ليلى و من * نالهء بلبل و من هر دو بيكسان آيد\r\nنالهء بلبل مست از طرب گل خيزد * نالهء من همه از سوز دل و جان آيد\r\nگاهِ آنست كه آهنگ خرابات كنم * خاك در ديده سالوسى و طامات كنم \r\n\r\n","description":"","footnote":"","page_name":" 537 ","page_number":553},
  {"content":"\r\n\r\n وقت آنست كه بر دشت تماشا باشد * باغ را زينت و زيب از گل رعنا باشد\r\nهركه او جانورست « 1 » آرزوى يار كند * هركه را هست دلى عاشق و شيدا باشد\r\nذرهء سنگ همه لعل بدخشان گردد * قطرهء ابر همه لؤلؤ لالا باشد\r\nصبحدم سوى گلستان بتماشا بنگر * كه بهرگوشه يكى عيش مهيّا باشد\r\nمن مسكين ضعيفم كه ندارم آن بخت * كه بصحرا و گلستانم پروا باشد\r\nمحنت فرقت يارم چو برين روز نشاند * گر نشاطى كنم آن از سر سودا باشد\r\nبا چنين خاطر آشفته و اين دل كه مراست * كى مرا خاطر عيش و دل صحرا باشد\r\nگاه آنست كه عشق كهنم تازه شود * عالم از نالهء من باز پرآوازه شود \r\n* *\r\n شب وداع چو برداشتم طريق صواب * بعزم بندگى صاحب سپهر ركاب\r\nز آفتاب سپهرم بماند خالى چشم * وز آفتاب زمينم بماند ديده پرآب\r\nچو روى شام نقاب خضاب‌گون بربست * نگار صبح رخ از چهره برگرفت نقاب\r\nسرشك چون دُر بر روى روشنش ريزان * چنان كه بر رخ آيينه برچكد سيماب\r\nبر آن لب چو عقيقش بمانده باقى اشك * چو قطره قطرهء شبنم نشسته بر عُنّاب\r\nكباب شد دلم از آب چشم او الحق * كسى نديد دلى را كز آب گشت كباب\r\nنشست و گفت حكايات يارى از هر فصل * گرِست و خواند شكايات دورى از هر باب\r\nبخواند اين غزلِ خوش ميانِ گريهء زار * چنان كه خاك رهم شد ز آب ديده خلاب :\r\nلقيتُ ليلة بَلوى بفُرقةِ الاحباب * بقيتُ منفردا منك فى اشدّ عذاب\r\nدلم بتَفت چو برتافتى عنان ز وطن * سرم بگشت چو برگاشتى « 2 » رخ از احباب\r\nمرا به روى تو اميّد و راى تو به سفر * مرا بصحبت تو ميل و ميل تو بذهاب \r\n\r\n\r\n","description":"","footnote":"\r\n( 1 ) - جانور : ذى روح .\r\n( 2 ) - برگاشتن : برگرداندن .\r\n","page_name":" 538 ","page_number":554},
  {"content":"\r\n\r\n بديل گلشن و طارم مكن جبال و سُهول * عديل مجلس و خلوت مكن كُهوف و شِعاب\r\nبگو هرآنچه تو دانى مكن حديث سفر * بكن هرآنچه تو خواهى مكن بهجر خطاب\r\nجواب دادم كز عزم اين سفر با من * مكن عتاب كه از تو صواب نيست عتاب\r\nبديع نيست ز احباب رنج راه سفر * غريب نيست ز عشّاق قطع سهل و عِقاب « 1 »\r\nشنيده‌اى ز حكايات و ديده‌اى ز سمر * رسيده‌اى بروايات و خوانده‌اى بكتاب\r\nهواى ليلى و مجنون وفاى زينب و زيد * بلاى وامق و عذرا عناى دعد و رباب\r\nسپرده‌اند بسى راههاى بىپايان * بريده‌اند بسى بحرهاى بىپاياب\r\nشوم ز ظلمت اين آستانِ ظلم‌نماى * ببارگاه يكى آفتاب عالمتاب\r\nز دل بنالم چون بيدلان در آن كعبه * به خون بگريم چون مجرمان در آن محراب\r\nبرم ظُلامه بديوان صاحب و شنوم * ز لفظ صاحب ديوان شرق و غرب جواب \r\n* *\r\n « 2 » چيست آن گوهر كه مىزايد ز دو گوهر روان * صورت او گوهر امّا باشد از جزع و كمان\r\nهمچو باران ليك او را از دو خورشيدست ابر * كآن دو خورشيد جهان بين را ازو باشد زيان\r\nهمچو شمع است از صفا و شمع را ز آن صورتى * گاه افتد در بدن گه ريزد اندر شمعدان\r\nباشدش روز وداع از چهرهء دلبر لگن * باشدش شبهاى هجران دامن عاشق مكان\r\nترجمان هر دلى باشد ، كه ديدست اى عجب * ترجمان بىحديث و رازدار بىزبان\r\nگاه لعل از رنگ او تابنده در كوه بدخش * گاه دُر از لطف او شرمنده در بحر عمان\r\nهست مردم‌زاده و از اصل پاك است ، اى دريغ * گر ز خونريزىّ و غمّازى نبودى داستان\r\nطفل خردست و دوان و گرم‌رو افتان برو * وز عزيزى دل بود همراه او در هر مكان\r\nلعبتى عريان و گر پوشد در او كس حلّه‌يى * از لطافت باز نتوان يافتش در پرنيان\r\nاو چو زيبق مىرود از رويم و من مىكنم * گاهش اندر آستين و گاه در دامن نهان \r\n\r\n\r\n","description":"","footnote":"\r\n( 1 ) - عقاب جمع عقبه بمعنى پشته\r\n( 2 ) - اين قصيده در لغز اشك است .\r\n","page_name":" 539 ","page_number":555},
  {"content":"\r\n\r\n گوهرش آب و چو آتش خانه‌سوز و پرده‌در * آب را ديدى كه سوزد همچو آتش خان و مان\r\nقصّه‌ها پردازد و مژگان نويسد قصّه‌اش * و ز رخ من ، هركه او را ديد ، گردد قصّه‌خوان\r\nاين به بخت من درآمد نو و گرنه پيش ازين * هيچ عاشق را نبد مژگان دبير اندر جهان\r\nمن مبارك نام شه را بهر دفع اين بلا * بر عقيق ديده بنگارم بالماس بيان \r\n* * *\r\n بر من زمانه كرد هنرها همه زوال * وز غم بريخت خون جوانيم چرخ زال\r\nكلكم ز دست بستد تير حسود شكل * بر من كمان كشيد سپهر كمان مثال\r\nچرخا چه خواهى از من عور برهنه پاى * دهرا چه جويى از من زار شكسته بال\r\nاز چشم باز توخته كن لقمه‌هاى بوم * وز راى شير ساخته كن طعمهء شغال\r\nاز زخم او چو طبل ننالم به هيچ روى * ور خود ز پشت من بمَثَل بركشد دوال\r\nاى پاى پيل فتنه مرا نرمتر بكوب * اى دست چرخ سفله مرا سخت‌تر بمال\r\nاز مالشى كه يافت دلم روشنى گرفت * روشن شود هر آينه آيينه از صقال\r\nوقتى چنين كه شاخ گل از خاك بردميد * طالع نگر كه بخت مرا خشك شد نهال\r\nعيبم همين‌كه نيستم از نطفهء حرام * جرمم همين‌كه زاده‌ام از نسبت حلال\r\nهستم ز نسل ساسان نز تخمهء تكين * هستم ز صلب كسرى نز دودهء ينال\r\nشعرى بخوش مذاقى چون چاشنى وصل * كلكى بنقشبندى چون صورت خيال\r\nزفتى نديده چشم كس از من بوقت جود * لا ناشنوده گوش كس از من گَهِ سؤال\r\nعمرم ز سى گذشت و نگشتم ز عمر شاد * جان از فراق رفت و نديدم رخ وصال\r\nفصل ربيع عمر چو سى سال بود رفت * ز آن يافتم چه سود و گر هست شصت سال\r\nدل را نشاط لهو نباشد پس از شباب * خورشيد را فروغ نباشد پس از زوال \r\n* *\r\n تا دورم از جمال رخ روح‌پرورت * بىخواب و بىخورم ز غم روىِ چون خورت\r\nزنهار تا گمان نبرى كاز تو خاليم * دل نزد تست گرچه بتن دورم از برت \r\n\r\n","description":"","footnote":"","page_name":" 540 ","page_number":556},
  {"content":"\r\n\r\n گر پيش شمع روى تو ره باشدم شبى * پروانه‌وار جان بسپارم برابرت\r\nعمرم سبك عنان شد و هجرم گران ركيب * ز آن دل سبك شدست چو زلف گران سرت\r\nسوگند مىخورم بخدايى كه در ازل * با جوهرم به مهر برآميخت جوهرت\r\nسوگند مىخورم بحكيمى كه حكمتش * آراست در مشيمه جمال منوّرت\r\nسوگند مىخورم بجلال مصوّرى * كاو بود در مبادى فطرت مصوّرت\r\nسوگند مىخورم بلطيفى كه لطف او * بر سر نهاد از لَطَف حسن افسرت\r\nسوگند مىخورم بيكى بىنظير كاو * نَظّاره‌گاه ناظر من ساخت منظرت\r\nسوگند مىخورم به بهشت و لقاى حور * يعنى بطلعت رخ خورشيد پيكرت\r\nسوگند مىخورم بنهال خدنگ سرو * يعنى براستىِ قدِ چون صنوبرت\r\nسوگند مىخورم بمه چارده شبه * يعنى بنورِ صَفْوَت رخسار انورت\r\nسوگند مىخورم بگَه صبح روز وصل * يعنى بنور عكس بناگوش ازهرت\r\nسوگند مىخورم بنسيم رياض خلد * يعنى بنكهت سر زلف معنبرت\r\nسوگند مىخورم بخدنگ ز ره گذار * يعنى بنوك ناوك مژگان لاغرت\r\nسوگند مىخورم بدم بلبل فصيح * يعنى بدان بيان و زبان سخنورت\r\nسوگند مىخورم بلب چشمهء حيات * يعنى بخنده‌هاى لبان چو شكّرت\r\nسوگند مىخورم به دو زنّار تابدار * يعنى بدان دو زلف دل آشوب دلبرت\r\nسوگند مىخورم به دو جادوى بابلى * يعنى بدان دو نرگس شوخ فسونگرت\r\nسوگند مىخورم به دو خم يافته كمان * يعنى بدان دو ابروى چون مشك اذفرت\r\nسوگند مىخورم بدل آهن و حجر * يعنى به سختى دل بىرحم كافرت\r\nكاندر جهان بدست نيامد به صد قران * يك بندهء مطيع‌تر از ابن همگرت \r\n* *\r\n آخر شبى ز لطف پيامى بما فرست * روزى بدست باد سلامى بما فرست\r\nدر تشنگىّ وصل تو جانم بلب رسيد * از لعل آبدارْ تو جامى بما فرست \r\n\r\n","description":"","footnote":"","page_name":" 541 ","page_number":557},
  {"content":"\r\n\r\n در روزهء فراق تو شد شام صبح من * از خوان وصل لقمهء شامى بما فرست\r\nآن مرغ نادرم كه غمت دانهء منست * چون دانه‌ام نمودى دامى بما فرست \r\n* *\r\n حسن جهانگير تو مملكت جان گرفت * كفر سر زلف تو عالم ايمان گرفت\r\nدر هوس عشق تو رخت برانداخت صبر * عشق ز ديوانگى راه بيابان گرفت\r\nگشت پريشان دلم در هوس زلف تو * تا وطن خود در آن زلف پريشان گرفت\r\nبوى سر زلف تو باد بگلزار برد * بلبل مست آن زمان راه گلستان گرفت\r\nتا پسر همگرست بلبل باغ سخن * از نفس عندليب نغمه و دستان گرفت \r\n* *\r\n يا آن دل گم بوده به من باز رسانيد * يا جان ز تن رفته بتن باز رسانيد\r\nيا جان بستانيد ز من دير مپاييد * يا يار مرا زود به من باز رسانيد\r\nبىسرو قدش آب ندارد چمن جان * آن سرو روان را بچمن باز رسانيد\r\nبىيار نخواهم كه ببينم وطنش را * آن راحت جان را به وطن باز رسانيد\r\nدانيد كه بىبت چه بود حال شَمَن را * كوشيد كه بت را بشمن باز رسانيد\r\nآن دانهء دُر گم شد ازين چشم چو دريا * آن دُرّ ثمين را بَعَدن باز رسانيد \r\n* *\r\n مراد من ز وصال تو برنمىآيد * بلاى عشق تو بر من بسر نمىآيد\r\nشب جوانى من در اميد تو بگذشت * هنوز صبح وصال تو برنمىآيد\r\nدرخت وصل تو در باغ صبر بنشاندم * برفت عمر و هنوز آن به بر نمىآيد\r\nدر آرزوى تو بر من دمى نمىگذرد * كه بر دلم ز تو جورى دگر نمىآيد\r\nدلم ببردى و جان از كف تو هم نبرم * كه تير هجر تو جز بر جگر نمىآيد\r\nاگرچه جستن وصل تو سر بسر خطرست * ترا ز كشتن من خود خطر نمىآيد\r\nرخ و لب تو چنان صبر و هوش من بربود * كه يادم از گل و تنگ شكر نمىآيد \r\n\r\n","description":"","footnote":"","page_name":" 542 ","page_number":558},
  {"content":"\r\n\r\n خيال روى تو در چشم من چنان بنشست * كه آفتاب و مهم در نظر نمىآيد\r\nبرين سرشكِ چو سيم و رخ چو زر رحم آر * اگرچه در نظرت سيم و زر نمىآيد\r\nز آه من بسحر سنگ خاره نرم شود * چه گويمت كه به گوشت مگر نمىآيد\r\nهزار تير ز شست دعا رها كردم * و ز آن هزار يكى كارگر نمىآيد\r\nز عاشقان جهان كس چو ابن همگر نيست * وليك هيچ به چشم تو درنمىآيد \r\n* *\r\n تا بر گلت ز سبزه نگهبان نشسته است * صدگونه داغ بر دل حيران نشسته است\r\nگويى كه طوطيى است كه جوياى شكّرست * يا خيل مور گرد گلستان نشسته است\r\nجانها فداى آن خط سبزت كه چون خضر * خوش بر كنار چشمهء حيوان نشسته است\r\nهندوى آن خط و رخ خوبم كه گوئيا * گردى ز مشك بر گل خندان نشسته است\r\nبيدادگر مباش كه بر تخت سلطنت * داراى عهد و خسرو گيهان نشسته است \r\n* *\r\n گر لعل تو از تنگ شكربار نگيرد * دل را غم آن لعل شكربار نگيرد\r\nاز ديدن تو زاهد صد ساله شگفت است * گر خرقه نيندازد و زنّار نگيرد\r\nمن دل بهواى لب و دندان تو دادم * مانا كه بدين جرمم دادار نگيرد\r\nبرق نفس گرم من آفاق گرفتست * وندر دل تو شوخ ستمكار نگيرد\r\nآهم عجب ار در دل خارا ننشيند * سوزم عجب ار در در و ديوار نگيرد\r\nآهم همه دوديست كه بر كس ننشيند * اشكم همه آبيست كه بر كار نگيرد\r\nزين پس نكنم گريه نهان و نكشم آه * تا آينهء روى تو زنگار نگيرد \r\n*\r\n خرم به تو داشتم دل پر غم را * هجر تو حزين كرد دل خرّم را\r\nمن تلخى عالم به تو خوش مىكردم * با تلخى هجرت چه كنم عالم را \r\n*\r\n\r\n","description":"","footnote":"","page_name":" 543 ","page_number":559},
  {"content":"\r\n\r\n هم حور بهشت ناشكيبا از تست * هم جادو و هم پرى فريبا از تست\r\nخوبان جهان بجامه زيبا گردند * آن خوب تويى كه جامه زيبا از تست \r\n*\r\n مىآمد و دزديده بما مىنگريست * مىرفت و دگر سوى قفا مىنگريست\r\nاز عشوهء خويشتن خوشش مىآمد * يا از ره مرحمت بما مىنگريست ؟ \r\n*\r\n افگند مرا گردش دهر از كويت * جايى كه صبا نيارد آنجا بويت\r\nنه روى تو ديدنم ميسّر گردد * نه روى كسى كه ديده باشد رويت \r\n*\r\n افسانهء شهر قصّهء مشكل ماست * ديوانهء دهر اين دل بىحاصل ماست\r\nبر ما نكند رحم اگر دل دل تست * وز تو نشود سير اگر دل دل ماست \r\n*\r\n آن مهر گسل بادگرى ز آن پيوست * تا بگسلد آن رگى كه با جان پيوست\r\nبر ديده نهم دست چو بر من گذرد * تا با دگران نبينمش دست بدست \r\n*\r\n دردا كه دل عاقلم از دست برفت * از عمر همه حاصلم از دست برفت\r\nدرياب كه پاى صبرم از جاى بشد * بازآى كه كار دلم از دست برفت \r\n*\r\n اى خاك ز درد دل نمىيارم گفت * كامروز اجل در تو چه گوهر بنهفت\r\nدام دل عالمى فتادت در دام * دلبند خلايقى در آغوش تو خفت \r\n*\r\n درد تو ز دل بداغ هجران نرود * نقش تو ز پيش چشم آسان نرود\r\nتا دل باشد مهر تو در دل باشد * تا جان نرود مهر تو از جان نرود \r\n\r\n","description":"","footnote":"","page_name":" 544 ","page_number":560},
  {"content":"\r\n\r\n*\r\n عشق آمد و بر دلم شبيخون آورد * و ز ديده ز دل سرشك بيرون آورد\r\nدل را به كف غمش ندادم بخوشى * تا لاجرمم ز ديده بيرون آورد \r\n*\r\n زين دام بلا كه در وى افتاد دلم * بس در كه به روى فتنه بگشاد دلم\r\nدر عشقِ كسى كه جوى خون مىراند * خون راند ز چشم من ، كه خون باد دلم ! \r\n*\r\n هر شب چو شباهنگ بگريد با من * ناهيد بآهنگ بگريد با من\r\nو ز جور تو سنگدل چو گريم بر خود * حقّا كه دل سنگ بگريد با من ! \r\n*\r\n در دهر كسى نيافت بيداد از تو * در دور دلى نماند ناشاد از تو\r\nمن ماندم و اميد تو و بخشايش * فريادرسم و گرنه فرياد از تو \r\n*\r\n ما را نبود دلى كه كار آيد ازو * جز ناله كه هردمى هزار آيد ازو\r\nچندان گريم كه كوچه‌ها گل گردد * نى رويد و ناله‌هاى زار آيد ازو \r\n*\r\n نه عشق شنيده‌ام بدين رسوايى * نه دل شده ديده‌ام بدين شيدايى\r\nصبر اندك و عشق آمده دل رفته ز دست * خصم آگه و او سركش و من سودايى \r\n*\r\n از سادگى و سليمى و مسكينى * وز سركشى و تكبّر و خودبينى\r\nبر آتش اگر نشانيم بنشينم * بر ديده اگر نشانمت ننشينى \r\n\r\n","description":"","footnote":"","page_name":" 545 ","page_number":561},
  {"content":"\r\n\r\n\r\n16 - امامى « 1 »\r\nملك الشعراء رضى الدين ابو عبد اللّه محمد بن ابى بكر بن عثمان هروى متخلّص به امامى از شاعران معروف ايران در اوايل عهد ايلخانى است . نام و نسب او مجموعا در مآخذ مختلفى كه ازو سخن گفته‌اند بنحويست كه گفته‌ايم ، مثلا در تاريخ گزيده « ابو عبد اللّه محمد بن ابى بكر بن عثمان » و در حبيب السير نيز بر همين منوال است ، و محمد بن بدر جاجرمى ضمن نقل شعرى از فخرى اصفهانى پدر شمس فخرى كه دربارهء تاريخ وفات امامى سروده\r\n\r\n\r\n","description":"","footnote":"\r\n( 1 ) - دربارهء او رجوع شود به :\r\n* تاريخ گزيدهء حمد اللّه مستوفى ، بتصحيح آقاى دكتر عبد الحسين نوائى ، تهران 1339 ص 716 - 717\r\n* حبيب السير چاپ تهران ج 3 ص 118 و 387\r\n* تذكرة الشعراء دولتشاه سمرقندى چاپ تهران ص 183 - 188\r\n* مونس الاحرار محمد بن بدر جاجرمى ، چاپ تهران ( در دو مجلد ) بتصحيح آقاى طبيبى . موارد مختلف از هر دو جلد\r\n* آتشكدهء آذر ، چاپ آقاى سادات ناصرى ، ج 2 ص 752 ببعد با حواشى آن\r\n* لطائف الطوائف چاپ تهران بتصحيح آقاى گلچين معانى ص 228 - 270\r\n* مجمع الفصحاء هدايت ج 1 ص 98 - 101\r\n* ريحانة الادب ج 1 ص 106\r\n* مجالس النفائس ، تهران 1323 شمسى ، ص 327\r\n* مجلهء يادگار ، سال چهارم شمارهء 9 و 10\r\n* مرآت الخيال چاپ هند ص 40 - 41\r\nو منابع ديگر از قديم و جديد .\r\n","page_name":" 546 ","page_number":562},
  {"content":"\r\n\r\nاو را « ملك الشعرا رضى الدين امامى الهروى » خوانده است و او خود در اشعار خويش همه‌جا تخلّص خود را « امامى » مىآورد « 1 » .\r\nامامى از اهل هرات و از علما و شعراى آن ديار بوده و ملوك كرت را مدح مىگفته و سپس مدتى در كرمان سكونت گزيده بمدح پادشاهان آن ديار يعنى سلاطين قراختايى و امراى ايشان سرگرم بوده و چندى هم در يزد مصاحب شمس الدين محمد تازيگوى كارگزار شمس الدين محمد صاحبديوان بوده و آنگاه باصفهان رفت و باقى عمر را در آنجا گذرانيد .\r\nمجموع اطلاعاتى كه از احوال او بدست مىآيد محدود و منحصر بمسائل درجهء دوم است ، ولى از فحواى آنها بصراحت دريافته مىشود كه اين شاعر را بسبب فضل و دانش وافر و تسلّط بر زبان و ادب عربى و فارسى و به علت اطلاع از علوم مختلف معقول و منقول ، شهرتى بسيار بوده است چنان كه حتى در مقام مقايسهء او با سعدى برمىآمده و او را بر بسيارى از شاعران ترجيح مىنهاده‌اند . حمد اللّه مستوفى گويد « از شيخ سعدى شيرازى عليه الرحمه پرسيدند كه شعر امامى بهتر است يا مجد همگر ؟ در جواب فرمود :\r\n همگر كه بعمر خود نكردست نماز * شك نيست كه هرگز بامامى نرسد » « 2 » \r\nو گذشته ازين سؤالات گوناگونى كه از وى كرده‌اند ، مانند سؤال مولانا شمس الدين كاشى ، و پرسش شهاب الدين تورپشتى « 3 » و آنچه بعد ازين خواهيم آورد دليل مقبوليّتى است كه وى در ميان معاريف عصر خود داشت ، و يا اين قطعه كه يكى از وزيران فارس به دو فرستاده\r\n\r\n\r\n","description":"","footnote":"\r\n( 1 ) - مانند :\r\n خسروا شاها ، امامى آنكه كرد * فخر ز آب شعر او خاك هرات\r\nاى امامى مدح آل مصطفى گو تا ترا * دين و دنيا روز و شب هم يار باشد هم نديم \r\nو بسيارى موارد ديگر . در تاريخ گزيده معمائى از امامى در ذكر تخلص شعريش آمده و حل آن معما با توضيح بسيار صورت گرفته است ، بدانجا رجوع شود ( ص 717 - 718 )\r\n( 2 ) - تاريخ گزيده ، ص 752\r\n( 3 ) - مونس الاحرار چاپ تهران ج 2 ص 878 - 879\r\n","page_name":" 547 ","page_number":563},
  {"content":"\r\n\r\nنشان از علوّ مقامش در دانش و ادب مىدهد « 1 » :\r\n اى غايت انديشهء دانش سخنت را * مىبوسم و مىدارم چون جانِ گرامى\r\nزيبد كه ببندد كمر از لطف سخنهات * جانِ سخن و جانِ سخنگو بغلامى\r\nتو خضرى و لطف سخنت آب حياتست * معلوم شد اين حرف دلم را بتمامى\r\nختم است سخن بر تو و ياراى سخن نيست * در دور تو كس را كه تو سلطان كلامى\r\nنام تو اماميست بلى زيبدت اين نام * بر لفظ و معانى چو اميرى و امامى \r\nو مولانا فخر الدين على صفى ( م 939 ه ) راست گفته است « 2 » كه « امامى هروى مردى عالم بودست بعلوم عقلى و نقلى ، از اقران شيخ مصلح الدين سعدى است و مجد همگر شعر او را بر شعر شيخ ترجيح نهاده چنان كه درين رباعى گفته :\r\n ما گرچه بنطق طوطى خوش نفسيم * بر شكّر گفته‌هاى سعدى مگسيم\r\nدر شيوهء شاعرى باجماع امم * هرگز من و سعدى بامامى نرسيم . . . » \r\nفخر الدين صفى در دنبال سخن خود سؤالى را دربارهء مجازات گربه‌يى كه « سر ده قمرى و كبوتر را كنده بود » به فخر الملك از صدور و وزراى بزرگ خراسان در عهد اباقا خان و جواب آن را به امامى نسبت داده است و حال آنكه اصل اين سؤال از امامى است كه بطريق طيبت به خدمت مولانا « عماد الدين اكرم » فرستاده و عماد الدين بوى جواب گفته است « 3 » و همين مكاتبه و مشاعره است كه آذر آن را ( به علت نام عماد الدين اكرم مذكور ) اشتباها بعماد فقيه كرمانى نسبت داده است « 4 » و دولتشاه هم به همين مكاتبهء منظوم البته با همان اشتباه جارى كه در روايت فخر الدين مىبينيم اشاراتى دارد « 5 » .\r\n\r\n\r\n","description":"","footnote":"\r\n( 1 ) - مونس الاحرار ص 880\r\n( 2 ) - لطائف الطوايف ص 268 - 270\r\n( 3 ) - مونس الاحرار ج 2 ص 881\r\n( 4 ) - آتشكدهء آذر چاپ آقاى سادات ناصرى ص 758\r\n( 5 ) - تذكرة الشعرا ص 187 - 188\r\n","page_name":" 548 ","page_number":564},
  {"content":"\r\n\r\nبنابر روايت مشهور و ظاهرا مجعولى كه دولتشاه سمرقندى نقل كرده « روزى خواجه شمس الدين محمد صاحب ديوان و ملك معين الدين پروانه « 2 » كه در عهد اباقا خان حاكم ممالك روم بود ، و مولانا نور الدين رصدى ، و ملك افتخار الدين كرمانى كه از نژاد ملك زوزن است ، هر چهار فاضل باتفاق قطعه‌يى بحضور خواجه مجد الدين همگر فارسى فرستادند ، و از او استفسار كردند ، پروانه گفت :\r\n ز شمع فارس مجد ملت و دين * سؤالى مىكند پروانهء روم \r\nملك افتخار الدين و نور الدين رصدى گفتند :\r\n ز شاگردان تو هستند حاضر * رهى و افتخار و نور مظلوم \r\nصاحب ديوان گفت :\r\n چو دولت حضرتت را هست لازم * دعاگو صاحب ديوان ملزوم\r\nز شعر تو و سعدى و امامى * كدامين به پسندند اندرين بوم\r\nتو كن تعيين اين چون ملك انصاف * بود در دست تو چون مهره در موم \r\nخواجه مجد الدين در جواب اين رباعى فرستاد : ما گرچه بنطق الى آخر رباعى . . .\r\nاين فضل را كه در حقّ امامى گفته‌اند ، در شيوهء صنايع بدايع شعرى بوده باشد و الّا سخن شيخ سعدى را مرتبهء عالى و مشرب او را درجهء وافيست ، از حقيقت و طريقت سخن او نشان مىدهد ، و از نمكدان لطافت آنى دارد . . . » « 1 »\r\nداورى مجد همگر و ترجيح دادن امامى بر سعدى همچنانكه قدما نيز متذكّر شده‌اند « 3 » شايد از آنجهت بود كه امامى بيشتر در سخنورى بروش قدماى خراسان توجه داشت و مجد همگر نيز كه خود از پيروان مكتب شاعران آن سامانست طبعا سخن امامى را بمذاق\r\n\r\n\r\n","description":"","footnote":"\r\n( 1 ) - تذكرة الشعراء دولتشاه ، چاپ تهران ص 183 - 185 .\r\n( 2 ) - معين الدين سليمان بن على پروانهء ديلمى از وزراى سلاجقهء روم و حكمران آسياى صغير از جانب اباقا خان ، مقتول بسال 675 هجرى .\r\n( 3 ) - دولتشاه ص 185 .\r\n","page_name":" 549 ","page_number":565},
  {"content":"\r\n\r\nخود خوشتر مىيافت ، و گرنه ذوق سليم نمىتواند منكر ترجيح گفتار شيخ شيراز بر معاصران او باشد . بهرحال بنابر روايت ظاهرا مجعول مذكور امامى در پاسخ مجد اين رباعى را ساخت :\r\n در صدر بلاغت ارچه با دسترسم * در عالم نظم ارچه مسيحا نفسم\r\nدانم كه به خاك دَرِ دستور جهان * سَحبان زمانه مجد همگر نرسم \r\nو سعدى داورى نادرست مجد همگر را بدينگونه جبران كرد :\r\n هركس كه بپايگاه سامى نرسد * از بخت بد و سياه كامى نرسد\r\nهمگر كه بعمر خود نكردست نماز * آرى چه عجب گر بامامى نرسد . \r\nوفات امامى بسال 686 اتفاق افتاده و اقوال ديگر منبى از وقوع اين واقعه بسال 676 « 1 » يا 667 ه باطلست . محمد بن بدر جاجرمى صاحب مونس الاحرار از فخرى اصفهانى كه نامش را پيش ازين آورده‌ايم قطعهء ذيل را در تاريخ وفات امامى و بدر جاجرمى و مجد همگر نقل كرده است :\r\n شيخ اصحاب امامى هروى * مجد همگر كه بود صدر كُفات\r\nبدر جاجرمى آن نكوسيرت * در سپاهان چو در رسيد ممات\r\nدر ثمانين و ستّ و ستّمائه * به دو مه يافتند هر سه وفات \r\nو مقصود شاعر از « ثمانين و ستّ و ستمائه » در بيت اخير « ستّ و ثمانين و ستّمائه » است كه بضرورت شعرى آن را واژگونه كرد ، يعنى ششصد و هشتاد و شش ، و باز در همان كتاب قطعهء ذيل در ذكر تاريخ وفات امامى آمده است :\r\n افسوس كه در هفدهم ماه محرّم * در ششصد و هشتاد و شش آن ذات مكرّم\r\nقانون هنر ، زبدهء ارباب حقائق * بگزيده امامى بسخن اكمل و اعلم\r\nدر شهر النجان ز جهان رفت و بپوشيد * از رفتن او شخص هنر جامهء ماتم\r\nبا تربت او باد قرين رحمت ايزد * و ز روح پيمبر مددش باد دمادم \r\nبدين ترتيب تاريخ قطعى فوت امامى هفدهم محرّم سال 686 است و تاريخ 667 كه پيش ازين\r\n\r\n\r\n","description":"","footnote":"\r\n( 1 ) - مجمع الفصحاء هدايت ج 1 ص 98 .\r\n","page_name":" 550 ","page_number":566},
  {"content":"\r\n\r\nاز راه اعتماد بر قول مرحوم ادوارد برون در گنج سخن ( جلد دوم ) دربارهء سال وفات امامى آورده‌ام غلط است .\r\nامامى از جملهء شاعران بزرگى است كه در قرن هفتم شيوهء شاعران مشرق و حتى زبان و غالب تركيبات و مضامين شعرى آنان را در نظم قصايد خود حفظ كرد و مانند غالب آنان مدّاح زبردست و غزلسراى خوش‌سخنى است و در عين حال بنابر ذوق اهل زمان گاه ببيان خود چاشنى عرفان مىدهد زيرا خود در مراحل سلوك سير مىكرد و در راه فقر غاشيهء سلطان اوليا زين الدين پيرهند را بر دوش مىكشيد .\r\nاز ديوان وى كه شامل مدايح سلاطين و امرا و وزراء عهد در هرات و كرمان و اصفهانست ، نسخى در دست است و تا حدود دو هزار بيت يا اندكى بيشتر شعر از قصيده و غزل و رباعى و قطعه و ترجيع و تركيب دارد ؛ و اثر ديگر او رساله‌يى است بتازى در شرح قصيدهء ذو الرمّه ( ما بال عينك منها الماء ينسكب ) . ازوست :\r\n ترك من پوشد ز آتش پرنيان بر روى آب * ماه من بندد ز سنبل سايبان بر آفتاب\r\nسنبل او مهر پرور مهر او سنبل پناه * آب او در عين آتش آتش او عين آب\r\nپيش آب و آتش رخسار و تاب سنبلش * همچو سنبل پر ز پيچم همچو آتش پر ز تاب\r\nجزع و لعلش را روا باشد كه گويى كرده‌اند * از صحيح سِحر و قانونِ لطافت انتخاب\r\nلعل اوراح است و خون ديدهء من زو مدام * جزع او مست است و دل در سينهء من زو خراب\r\nنرگس پيمان‌شكن در سايهء مشكين هلال * غنچهء شكّرفشان پيرايهء دُرّ خوشاب\r\nجز خيال جزع مست و لعل خونخوارش نديد * آسمان گِردِ جهان چندانكه گشت اندر شتاب\r\nاى ز غنچه نرگست هم مست مى هم مست سحر * وى ز لاله سنبلت هم پر ز چين هم پر ز تاب\r\nسنبلت خورشيد ساى و نرگست سحرآزماى * غنچه‌ات ياقوت پيكر لاله‌ات عنبر نقاب\r\nماه گردون هر زمان از مهرِ ماهِ روى تست * همچو مهر از راىِ خورشيد زمين در اضطراب\r\nآصف جمشيد دولت صاحب خسرو نشان * پيشواى ملك و ملت دستگير شيخ و شاب\r\nآسمان داد فخر الملك شمس الدين كه نيست * آسمان را پيش پاىِ قدرِ او وَقعِ تُراب \r\n\r\n","description":"","footnote":"","page_name":" 551 ","page_number":567},
  {"content":"\r\n\r\n* *\r\n دوش چون برزد سر از جَيب افق بَدْرِ مُنير * زورق زرين شتابان گشت در درياى قير\r\nزورقى از نور و دريايى ز ظلمت همچنانك * راى دستور آورد بدخواه جاهش در ضمير\r\nآب آن دريا ز تاب زلف جانان مستعار * تاب آن زورق ز نور روى دلبر مستنير\r\nدامن افلاك از آن دريا چو دريا پرگهر * مُسرِعِ ايّام از آن زورق چو زورق در مسير\r\nعزم عالى حضرتى كردم كه از شوق ثناش * در رياض خلد آتش مىشود جاى ظهير\r\nطالع سعد و هواى مدح صاحب چون نمود * راه كرمانم خوش و آسان بهاى بارگير\r\nمهر مهر افروز من در كاروان آورد روى * زلف و ابرو چون كمان و غمزه و بالا چو تير\r\nزلف چون بر لاله سنبل خط چو بر آتش دُخان * لب چو در ياقوت جان رخساره چون در باده شير\r\nرخ بهار اندر صباح و لب شراب اندر صبوح * خط عبير اندر گلستان زلف تاب اندر عبير\r\nچون شبم زو روز روشن گشت وز روز رخش * كاروان در جنبش آمد كاروانى در نَفير\r\nگفت كاى در عشق من قولت سقيم و عهد سست * گفت كاى در كار خود رايت جوان و بخت پير\r\nدر چنين فصلى كه گويى ز التهاب مهر داد * جنبش گردون مزاج باد را طبع اثير\r\nجوشن ماهى ز گرماى هوا در عين آب * همچنان سوزد كه اندر شعلهء آتش حرير\r\nگر سمندر را در آتش پرورش بودى كنون * مىبسوزد حدّت گرماش پر در زمهرير\r\nكوه آهن دجلهء سيماب شد بر وى چو تافت * برق تير آفتاب اندر ميان ماه تير\r\nمىروى راهى كه بر خاك و هواش از تيغ و تير * شاه‌مار اندر سقر ناليد و تنيّن در سعير\r\nگفتم اى جنّت ز باغ وصل تو خاك زمين * گفتم اى دوزخ ز تاب هجر تو عشر عشير\r\nگر شبى بىمهر رخسارت بروز آرد دلم * روز عيشم چون شب زلفت پريشان باد و تير\r\nكرد چون كردم اساس عذرهاى خوشگوار * گشت چون گشتم بگرد نكته‌هاى دلپذير\r\nنرگسش را از تحيّر نار دل پروين فشان * فندقش را از تعجب نظم پروين دستگير\r\nز اشتياقم ريخت بر زرّ طلى لعل مذاب * در وداعم گشت گلبرگ طرى بدر منير\r\nبر گل از نرگس روان كرد او گلاب گرم و من * راندم از خون جگر سيلاب بر برگ زرير \r\n\r\n","description":"","footnote":"","page_name":" 552 ","page_number":568},
  {"content":"\r\n\r\n برگرفتم زو دل و چون دولت آوردم بطبع * روى دل در قبلهء درگاه اقبال وزير\r\nآسمان داد فخر الملك شمسِ دين كه داد * دين و دنيا را حيات از حكم او حقّ قدير \r\n* *\r\n تا داد چشم مست ترا روزگار تيغ * بىاو نكرد بر سر مويى گذار تيغ\r\nدر خون روزگار شد اكنون و درخورست * تا مست را دگر ندهد روزگار تيغ\r\nوصل تو گلبنى است بر او بىقياس خار * چشم تو نرگسى است بر او بىشمار تيغ\r\nگلبن روا بود كه نمايد چو تيغ خار ؟ * نرگس كجا بود كه برآرد چو خار تيغ ؟\r\nاى كرده گلبن تو مرا زير پاى خار * وى داده نرگس تو مرا روز بار تيغ\r\nدر جويبار چشمْ تو سروى و بىتو سرو * در جويبار چشم منست اى نگار تيغ\r\nچشم خوشت دو مركز سحرند ليك هست * آن را محيط خنجر و اين را مدار تيغ\r\nنشگفت اگر بدولت هجر رخت مرا * رويد بجاى سرو درين جويبار تيغ\r\nدر لعل خوشگوارت و با چشم پرخمار * زهرست زهر مضمرو يارست يار تيغ\r\nگرچه بلاست در شكرِ خوشگوار زهر * گرچه خطاست در نظر پرخمار تيغ\r\nناايمنند مردم چشمم كه مىرود * در خونشان ز رزمگه انتظار تيغ\r\nبا تيغ غمزهء تو و در جنب زخم او * سر برنياورد كه شود شرمسار تيغ\r\nچشم تو بر سر آمد از آفاق از آن صفت * كز دست و بازوى ملك كامكار تيغ \r\n* *\r\n ماه من تا درّ و گوهر در شكر دارد نهان * ترك من تاز آب و آتش بر قمر دارد نشان\r\nآب و آتش دارم از ياد رخ او در ضمير * درّ و گوهر دارم از وصف لب او بر زبان\r\nتا خط زنگار فام و نقطهء شنگرف گون * ز آن رخ رنگين پديد آورد و لعل دلستان\r\nدارم از شنگرف او پيوسته دريا در كنار * دارم از زنگار او همواره دوزخ در روان\r\nاز كف و آه و سرشك و چهرهء من شمّه‌يى * مىكند در چار موسم جنبش گردون عيان \r\n\r\n","description":"","footnote":"","page_name":" 553 ","page_number":569},
  {"content":"\r\n\r\n تاب مهر اندر تموزو و سير باد اندر شتا * فيض ابر اندر بهار و رنگ برگ اندر خزان\r\nاز زمرّد گردى ار بر دامن لعلش نشست * يا غبارى دارد از سنبل گلش بر ارغوان\r\nز انتقام جزع او ياقوت رُمّانى مرا * هر زمان از لاله بر خيرى چرا باشد روان\r\nصورت وصلش نمىبندم كه از هر موى خويش * باشد ار قيمت كند مويى بجانى رايگان\r\nعكس رويش راستى تشبيه مىكردم بشمع * بر مثال شمعم آتش شد زبان اندر دهان\r\nياد وصلش در ضميرم هم توانستى گذشت * گر خيال غمزه‌اش بر من نبستى راه جان\r\nاز درم چون صورت دولت درآمد مست حسن * تهنيت را ديشب آن سنگين دل نامهربان\r\nلب چو در ياقوت جان ، رخسار چون در باده شير * زلف چون بر لاله سنبل خط چو بر نرگس دخان\r\nزهرش اندر آب حيوان ناوكش درشست مست * روزش اندر تيره شب پولادش اندر پرنيان\r\nيك جهان جان بسته در هر موى و گفتى موى اوست * هر يكى حرفى ز خط صاحب صاحبقران\r\nداور خورشيد منظر حاتم گيتى پناه * آصف جمشيد دولت خواجهء خسرو نشان\r\nآسمان داد فخر الملك شمس دين كه هست * اطلس گردون زمين حضرتش را سايه‌بان \r\n* *\r\n دوش بىخود ز خود جدا گشتم * با خدا بىخود آشنا گشتم\r\nنظرى بر دلم فگند كزو * كاشف رمز انبيا گشتم\r\nبلقاى ابد رسيدم از آن * كه بكلّى ز خود فنا گشتم\r\nپيش ازين بندهء خرد بودم * كه بمعقول مبتلا گشتم\r\nتا نفس ز آستان عشق زدم * رهبر عقلِ رهنما گشتم\r\nقلب و مغشوش بودم اوّلِ حال * از غشِ غير چون جدا گشتم\r\nدر خلاص عنايتش ز اخلاص * زر شدم بلكه كيميا گشتم\r\nتا حواس و جهات و اركان را * در ره فقر پيشوا گشتم\r\nآسياى سرم بگشت و بسى * گرد خود همچو آسيا گشتم\r\nرَه بدِه بردم آخر از پى غول * گرچه بيهوده سالها گشتم \r\n\r\n","description":"","footnote":"","page_name":" 554 ","page_number":570},
  {"content":"\r\n\r\n ملك دِه ملك خصم بود و درو * ببسى جهد دهخدا گشتم\r\nمصر جامع شد اين دم آن ده و من * يوسف مصر كبريا گشتم\r\nخاك امكانْشْ را سپهر شدم * چشم اعيانْشْ را سُها گشتم\r\nبمثال دگر كنم تقرير * اين مثل را كه مبتدا گشتم\r\nهمچو باران چو از سحاب غرور * سالك خطّهء هوا گشتم\r\nصدف صدقم از هوا بربود * من از آن صدق باصفا گشتم\r\nمدتى در ميان صدق و صفا * غرقه در بحر انزوا گشتم\r\nسَلْوَتِ خلوتم چو روى نمود * در صدف دُرّ پُربها گشتم\r\nدر مراتب چو گوهرم ديدند * افسر شاه را سزا گشتم\r\nراه خود را به خود دليل شدم * درد خود را به حق دوا گشتم\r\nناوك علم را نشانه شدم * سيلى عقل را قفا گشتم\r\nفتنهء عنصر و مزاج شدم * سُخرهء انجم و سما گشتم\r\nكس نشانم نداد از آب حيات * گرد اين هر دو خطّه تا گشتم\r\nآب حيوان شدم چو در ره فقر * خاك سلطان اوليا گشتم\r\nزَيْنِ دين پير هند كز نظرش * منظر رحمت خدا گشتم\r\nسالك راه حق كه در قدمش * تا شدم خاك توتيا گشتم\r\nانجم عقل را فروغ شدم * نيّر عشق را ضيا گشتم\r\nچمن شوق را سحاب شدم * گلبن ذوق را صبا گشتم \r\n* *\r\n زلفت اندر تاب چينى ديگرست * كفرت اندر زلف دينى ديگرست\r\nاز زمرّد خاتم لعل ترا * تا خط آوردى نگينى ديگرست\r\nكو دلى ديگر كه دست عشوه‌ات * هر دم اندر آستينى ديگرست\r\nكو زنو جانى كه چشم ساحرت * مست حسن اندر كمينى ديگرست \r\n\r\n","description":"","footnote":"","page_name":" 555 ","page_number":571},
  {"content":"\r\n\r\n در جهانى كآفتاب حسن تست * آسمان آنجا زمينى ديگرست\r\nگرد ماه از مشك تا خرمن زدى * آفتابت خوشه‌چينى ديگرست\r\nبر امامى ز آفرينت هر زمان * ز آفرينش آفرينى ديگرست \r\n* *\r\n ز دل بگذر كرا پرواى آنست * حديث دل حديث كودكانست\r\nنشان دل چه مىپرسى كه از آن * درين ره ياد كردن بيم جانست\r\nمرا وقتى دلى بودىّ و عمريست * كه آن مانند دلبر بىنشانست\r\nچو با جانان و دلبر در شهودم * دلم جانان و جانم دلستانست\r\nچنان مستغرقم ز انفاس لطفش * كه گويى آب تركيبم روانست\r\nچنان در حيرتم ز اسرار عشقش * كه گويى آشكارم در نهانست\r\nنفس در كشف اين اسرار شركست * يقين در كوى اين مذهب گمانست\r\nبه او گر هيچت ايمانست خود را * ز ره برگير و بنگر كاو عيانست\r\nمرا وقتى كه در خود نيست گردم * ببين گر ديده‌يى دارى كه آنست\r\nعبارت را خبر زين ماجرا نيست * امامى كافرست ار در ميانست \r\n* *\r\n با عشق دلى كه آشنا نيست * جامست ولى جهان‌نما نيست\r\nدل آينهء خدا نمايست * گر ز آنكه به غير مبتلا نيست\r\nرَو ز آينه زنگ غير بزداى * پس نيك ببين كه جز خدا نيست\r\nاى دل كه نظرگَهِ خدايى * بر غير وَيَت نظر روا نيست\r\nدرد تو دواى تست و كس را * مانند تو درد خود دوا نيست\r\nقلبى تو و در خلاص اخلاص * بهتر ز تو هيچ كيميا نيست\r\nهر دل كه نه چون دل اماميست * با دوست ز غير او جدا نيست \r\n* *\r\n\r\n","description":"","footnote":"","page_name":" 556 ","page_number":572},
  {"content":"\r\n\r\n تا داروى درد تو مرا درمان شد * پستيم بلندى شد و كفر ايمان شد\r\nجان و دل و تن هر سه حجاب ره بود * تن دل شد و دل جان شد و جان جانان شد \r\n*\r\n هر گَه كه دل خسته در آن مىكوشد * كاز ساغر غم مَىِ دو لعلت نوشد\r\nعنّاب لبت مردمك چشم مرا * گويد مگرت هنوز خون مىجوشد ! \r\n*\r\n راهى ز زبان تا دَرِ دل پيوستست * كاسرار جهان و جان در آن ره بستست\r\nتا هست زبان بسته گشادست آن راه * چون گشت زبان گشاده آن ره بستست \r\n*\r\n عقل آبِ رخِ ملك ثباتست اى دل * عشق آفتِ علّتِ نجاتست اى دل\r\nدل قابل صورتِ حياتست اى جان * جان آينهء جمالِ ذاتست اى دل \r\n*\r\n اى مطلع خورشيد زِهِ پيرهنت * شب در شكن طرّهء عنبر شكنت\r\nگفتى شب هجر تو كنم روز وصال * ديدى كه چو صبحِ اوّل آمد سخنت ! \r\n*\r\n هرگَه كه نسيم عشق مىآيد ازو * در حالم « 1 » جسم و جان بياسايد ازو\r\nمن بندهء آن دلم كه چون آه زند * آيينهء مهر نور بفزايد ازو \r\n\r\n\r\n","description":"","footnote":"\r\n( 1 ) - در حال : فورا ، به زودى\r\n","page_name":" 557 ","page_number":573},
  {"content":"\r\n\r\n\r\n17 - بدر جاجرمى « 1 »\r\nملك الشعراء بدر الدين بن عمر جاجرمى از شاعران معروف قرن هفتم هجرى است .\r\nدربارهء اسم او ( بدر الدين ) نظر باشارات پياپى پسرش محمد در مونس الاحرار بحثى نمىماند ، اما اسم پدرش « عمر » گاه در اشعار او بطريق اضافهء ابنى « بدر » به « عمر » ( يعنى : بدر عمر ) ذكر شده است « 2 » . انتساب او به « جاجرم » خراسان نيز از اشعارش بكرّات معلوم مىشود « 3 »\r\n\r\n\r\n","description":"","footnote":"\r\n( 1 ) - دربارهء او اطلاعات چندانى از كتب تراجم برنمىآيد ، رجوع شود به :\r\n* تذكرة الشعراء دولتشاه سمرقندى ص 243 - 244\r\n* مجمع الفصحاء هدايت ج 1 ص 168 - 169\r\n* لطايف الطوايف متن و حاشيهء ص 258 ، 259 ، 288\r\n* صحف ابراهيم نسخهء عكسى كه در اختيار نگارندهء اين اوراقست ( ص 90 )\r\n* آتشكدهء آذر چاپ بمبئى ص 71 - 72\r\n* هفت اقليم امين احمد رازى نسخهء خطى\r\n* الذريعه ج 9 ص 128\r\n* مونس الاحرار محمد بن بدر جاجرمى موارد مختلف\r\n* تاريخ مفصل ايران در عهد مغول ، مرحوم عباس اقبال ، چاپ دوم ص 537 - 538\r\n( 2 ) - :\r\n نيست خالى ز ثناى تو دمى بدر عمر * آفريدند مرا بهر ثناى تو مگر . . .\r\nگفتم بلطف بدر عمر را قبول كرد ؟ * گفتا كه رستى از غم و انديشه و محن \r\n( 3 ) - :\r\n منزها صمدا گرچه بدر جاجرمى * طريق جهل سپرد و گناه كرد مدام\r\nچون بدر جاجرمى نهان دارد گناه بىكران * از حق بخواه اى كامران جرم و گناه آن گدا\r\nبفر تربيتت شعر بدر جاجرمى است * يكى چو عقل متين و يكى چو جان شيرين \r\n","page_name":" 558 ","page_number":574},
  {"content":"\r\n\r\nو او تخلّص خود را نيز از اسم خويش گرفته است و آن را به صورت « بدر » « 1 » و گاه « بدر جاجرمى » مىآورد .\r\nولادت بدر در جاجرم اتفاق افتاد و تربيت او در ادب و شعر نيز در خراسان انجام يافت و سپس از آنجا باميد خدمت در نزد بهاء الدين محمد بن شمس الدين محمد جوينى حاكم اصفهان و عراق كه بسال 678 هجرى بدرود حيات گفت ، باصفهان رفت « 2 » و در كنف حمايت آن خواجه‌زاده در آن شهر سكونت گزيد و در آنجا با مجد الدين بن همگر شيرازى و امامى هروى آشنايى و معاشرت يافت و گويا از محضر مجد كه در سنّ و مرتبت شاعرى بر او مقدّم بود ، استفاده برد و شايد به همين سبب باشد كه تذكره‌نويسان وى را شاگرد مجد همگر شمرده‌اند و او در وفات مجد وى را مرثيه گفت « 3 » . دولتشاه دربارهء وى نوشته است « 4 » كه « ملك الشعرا بدر جاجرمى رحمة اللّه عليه مردى اهل بوده و بروزگار خواجه بهاء الدين صاحب ديوان باصفهان افتاد ، و شاگرد خواجه مجد الدين همگر فارسى است و قصيدهء ابو الفتح بستى را كه مطلعش اينست :\r\n زيادةُ المرء فى دنياه نقصانٌ * وَ رِبحُهُ غير محض الخيرِ خُسرانٌ \r\nبنظم كرده و بسيار مستعدّانه گفته ، و در احكام اختلاج اعضاء نسخه‌يى منظوم دارد ، و\r\n\r\n\r\n","description":"","footnote":"\r\n( 1 ) - :\r\n در حضرت تو بدر يقين است كه يابد * جاهى و مرادى و مكانى و غنايى\r\nچو رسيد بدر شاعر بسعادت قبولت * برسد به مقصد عز كه تو روضهء عطائى \r\nو موارد متعدد مكرر ديگر .\r\n( 2 ) - در مسمطى كه در مدح بهاء الدين محمد جوينى ساخته است گويد :\r\n بنده را دولتت از خاك خراسان آورد * تا باقبال تو در مدح تو ديوانى كرد\r\nدفترى چون چمنى پرسمن و نرگس و ورد * همه با صنعت و موزون و لطيف و درخورد\r\nگر كنى تربيتم اى ز همه شاهان فرد * دفترى خاص كنم بهر تو انشا همه عام \r\n( 3 ) - رجوع كنيد به همين كتاب ، شرح حال مجد همگر\r\n( 4 ) - تذكرة الشعراء ص 242\r\n","page_name":" 559 ","page_number":575},
  {"content":"\r\n\r\nاشعار مصنوع بسيار مىگويد » . در صحف ابراهيم بر اين شرح مطالبى اضافه مطالعه مىكنيم بدين تفصيل كه : « بدر الدين جاجرمى اصلش جاجرم و آن قصبه‌ييست از خراسان ، امّا نشو و نما در اصفهان يافته ، از شاگردان خواجه مجد همگر و مدّاح خواجه شمس الدين صاحب ديوان وزير اباقا خان بوده و در آن عهد بخطاب ملك الشعرايى اختصاص داشت .\r\nگويند چون نوبت وزارت اصفهان بخواجه بهاء الدين پسر رشيد خواجه شمس الدين رسيد ، سياست او بمرتبه‌يى بود كه اهالى اصفهان را هرگاه طلب مىفرمود كفن و حنوت ترتيب داده وصيّت نامها نوشته در حضور او مىرفتند ، و در خلال اين حال بدر مذكور بر يكى از خويشان آن وزير عاشق شده ، چون هلال از بيم ظهور عشق همى كاهيد . چون اين خبر بر ضمير او متجلّى گرديد بدر را طلبيده سبب تغيّر احوالش پرسيد . آن عاشق صادق بدلالت صداقت صورت واقعه بازنمود . . . » و خواجه بسبب عنايتى كه به « بدر » داشت او را درين عشق سرزنش نكرد و آسيبى بوى نرسانيد .\r\nممدوح اصلى بدر الدين همان بهاء الدين محمد بن شمس الدين صاحبديوان جوينى است كه گفته‌ايم ، و قصايد اصلى شاعر در ستايش اوست ؛ امّا علاوه بر آن قصايدى هم در ستايش شمس الدين محمد صاحبديوان و برادرش عطا ملك جوينى دارد و چنان كه از سخنانش برمىآيد تا پايان دوران خاندان جوينى در خدمت آنان بوده است يعنى بهاء الدين را تا سال وفاتش ( ششصد و هفتاد و هشت ه ) مدح گفت و در مرگش اين مادهء تاريخ را سرود :\r\n صاحب عادل بهاء ملك و دين * صاحب صاحبقران اندر گذشت\r\nدر سپاهان هفده از شعبان شده * سال هجرت ششصد و هفتاد و هشت \r\nو بعد از مرگ آن خواجه‌زاده تعلّق خود را با خاندان او حفظ كرد تا آنكه خواجهء بزرگ شمس الدين محمّد صاحب ديوان را كه بسال 683 بدست دژخيمان مغولى كشته شد مرثيه گفت ، در اين ابيات :\r\n اى دل ار چشم خرد دارى قَرير * درنگر ، از حال صاحب پند گير \r\n\r\n","description":"","footnote":"","page_name":" 560 ","page_number":576},
  {"content":"\r\n\r\n صاحب ديوان اعظم كز شرف * مهر تاجش بود و گردونش سرير\r\nهم نديد و هم نبيند تا بحشر * چشم گردون در جهان چون او وزير\r\nصَدْقه خوارش از دَرِ چين تا بروم * صد هزاران از صغير و از كبير\r\nدر جهان خيرات او بيش است از آنك * آيد اندر وهم و گنجد در ضمير\r\nچون قلم بر خطّ حكمش تير چرخ * سر نهادى ، كز هنر بوديش تير\r\nگر كمان فضل را كردى بزه * بر فلك پنهان شدى از شرم تير\r\nآفتابى بود دين و ملك را * از كمال عقل و رأى مستنير\r\nچون فرود آمد قضاى حق بر او * عَين عقلِ راه بينش شد ضرير\r\nشد شهيد آن خواجهء راد سعيد * زلّتش را اى خدا به روى مگير\r\nرحمة اللّه صاحبى كز فضل بود * اهل دين و اهل دنيا را نصير\r\nقدّس اللّه خواجه‌يى كو مىگشاد * باب احسان بر جوان و طفل و پير\r\nتا كه غايب گشت آن خورشيد ملك * مهر با گريه است و گردون با نفير\r\nكس مسلّم نيست در روى زمين * از قضا و حكم تقدير قدير\r\nخاك بر فرق جهان گر خود بود * در صفت خاكش همه مشك و عبير\r\nباد برد و خاك شد در يك نفس * تاج نوشروان و تخت اردشير\r\nگر صفا يابد ز مهر فضل حق * بدر جاجرمى شود مهرى منير\r\nهستم از فضل خدا اميدوار * چون نيم در دست حرص و آز اسير \r\nبعد ازين تاريخ بدر جاجرمى چندان نزيست و در سال 686 هجرى اندكى بعد از وفات مجد همگر درگذشت ، چنان كه در قطعهء فخرى اصفهانى منقول در شرح حال امامى ديده‌ايم .\r\nپسر بدر الدين يعنى محمّد از فضلاى اواخر قرن هفتم و اوايل قرن هشتم معاصر حمد اللّه مستوفى و خواجوى كرمانى بوده و مونس الاحرار فى دقايق الاشعار را در سال 741 هجرى تأليف كرده و در آن اشعار شعرايى قريب به دويست تن را آورده است .\r\n\r\n","description":"","footnote":"","page_name":" 561 ","page_number":577},
  {"content":"\r\n\r\nعدهء بزرگى ازين شاعران از گويندگان معاصر پدر او و خود محمّد بوده‌اند و مونس الاحرار يكى از بهترين مآخذ دربارهء اشعار آن دسته از شاعرانست . محمّد خود نيز شعر مىگفته و بعضى از اشعار خويش را در مونس الاحرار آورده است .\r\nدربارهء رابطهء بدر الدين جاجرمى و شمس الدين محمد صاحبديوان نوشته‌اند كه بدر رباعى ذيل را در مدح خواجه گفت :\r\n دنيا چو محيط است و كف خواجه نقط * پيوسته بگرد نقطه مىگردد خط\r\nپروردهء او كِه و مه و دون و وسط * دولت ندهد خداى كس را بغلط \r\nو خواجه در جواب اين رباعى را كه حوالهء سيصد برهء سفيد برسم صله است ، به دو فرستاد :\r\n سيصد برهء سفيد چون بيضهء بط * كاو را ز سياهى نبود هيچ نقط\r\nاز گلهء خاص ما نه از جاى غلط * چوپان بدهد بدست دارندهء خط « 1 » \r\nمرثيه‌يى در مونس الاحرار « 2 » از بدر الدين جاجرمى در وفات سعد الدّين الحمّويى بسال 650 هجرى نقل شده كه از كمال اعتقاد شاعر به دو حكايت مىكند . بدر الدين از سعد الدين حمّويى درين رثاء به نحوى ياد مىكند كه گويى مراد و پيشوا و مورد اعتقاد اوست چه او را « مهدى معظّم » و « شيخ عالم » و « نظام دين حق » و « رهنماى نسل آدم » و يا امثال اين عناوين ياد مىكند و « قطب اعظم » مىداند و مىگويد :\r\n بر كه خوانم شعر ازين پس قطب عالم چون نماند * با كه گويم درد دل چون يار و محرم درگذشت \r\nو اين بيت نزديكى اين دو بزرگ را به يكديگر مىرساند .\r\nديوان بدر جاجرمى را نزديك چهار هزار بيت تخمين زده‌اند « 3 » و پسرش محمّد\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 169 . در لطايف الطوايف ، ص 258 ، اين رباعى همراه شرح و بسط بيشترى بنام شاعر غير معلومى آورده شده و جواب صاحبديوان هم در آنجا آمده .\r\n( 2 ) - ج 2 ص 821 - 822\r\n( 3 ) - مرحوم سعيد نفيسى ، تاريخ نظم و نثر در ايران ص 162\r\n","page_name":" 562 ","page_number":578},
  {"content":"\r\n\r\nقسمت بزرگى از اشعار او را از قصيده و قطعه و غزل و رباعى در نعت خداوند و منقبت رسول و مدايح و انواع صنايع شعرى ( متقاطع - ردّ الصدر على العجز - ردّ العجز على الصدر - متشابك - مسجّع - تسميط - تقسيم - سؤال و جواب - تجنيس - توشيح و غيره ) آورده است . از مجموع اشعار بدر معلوم مىشود كه او بتصنّع در سخن خويش بسيار متمايل بوده و درين فن از سرآمدان اهل زمان شمرده مىشده است اما قصايد مصنوع او غالبا بخاطر صنعت ساخته مىشد و معمولا عارى از لطافت است و اگر ازين مقوله بگذريم باقى قصائدش بشيوهء شاعران خراسانى قرن ششم و او در آنها همپايهء شاعران متوسّط اواخر قرن ششم خراسانست . غزلهاى او بسيار متوسط و در رديف غزلهاى قصيده‌سرايان خراسانى پيش از انورى و حتى در بسى موارد از آنها پايين‌ترست . از سخنان اوست :\r\n شاه نوروز برافراخت دگر بار عَلَم * راغ را كرد ز نزهت حسد باغ ارم\r\nلاله را باز بپوشيد قباى معلم * بر سر نرگس مخمور نهاد افسر جم\r\nباغ را كرد دل‌افروز جهانِ خرّم * خيز اى سرو خرامنده بصحرا بخرام\r\nتا جهان را ز گل و لاله منوّر بينى * وز نسيم سحرى باغ معطّر بينى\r\nدشت را سر بسر ار رزمهء ششتر بينى * دامن كوه پر از لالهء احمر بينى\r\nگردن و گوش چمن پر زر و گوهر بينى * چون دلارام مرا سرو قد و سيم اندام\r\nروى بنموده ، جهان شد ز جمالش گلزار * زلف بفشانده فروشد نفس مشك تتار\r\nمرغ دل گلشن رخسارهء او راست هزار * تو مده پند ازين بيش مرا دست بدار\r\nز آنكه در گوش نگيرم سخنت وقت بهار * بىدلارام نگيرد دل تنگم آرام\r\nاى شده بر گل رويت سر زلفت لاعب * صبح صادق نبود با رخ تو جز كاذب\r\nهست بر ملك دلم شحنهء عشقت غالب * ز جهان نيست بجز وصل ترا دل طالب \r\n\r\n","description":"","footnote":"","page_name":" 563 ","page_number":579},
  {"content":"\r\n\r\n بر من ار چند بود خدمت عشقت واجب * هست واجب‌تر از آن مدحت دستور انام \r\n* *\r\n اى از لطافت در سخن لعلت دُر افشان آمده * ماه رخت را مشترى مهر دَرفشان آمده\r\nفردوس اعلا كوى تو رضوان خجل از خوى تو * خوبى به پيش روى تو بر ماه تاوان آمده\r\nماه نوست ابروى تو شب حلقهء گيسوى تو * هر شب ز بهر روى تو در ماه نقصان آمده\r\nجزع تو افسونگر شده مرجانْت جانپرور شده * رويت صفا گستر شده زلفت ز ره سان آمده\r\nگشتستم اى من غم خورت زرين رخ از سيمين برت * اى لعل همچون شكرت ما را بدندان آمده\r\nغمگين مدارم از جفا خرّم كن از وصلت مرا * اى درد هجران مرا وصل تو درمان آمده\r\nشد خسته كلّى از غمت دل را اميد مرهمت * بر گنج روى خرّمت زلف تو ثعبان آمده\r\nاى گشته در كوى صفا مهرت چراغ چشم ما * واى تاب رخسار مرا شمع شبستان آمده\r\nپيوسته از بحر بيان چون لعل تو اى دلستان * در مدح دستور جهان طبعم دُرفشان آمده\r\nعادل بهاء ملك و دين فرمان ده روى زمين * در مجلسش روح الامين چون من ثناخوان آمده \r\n* *\r\n چو ز شامِ زلف رخ را بمباركى نمايى * چو نسيم صبح بر دل دَرِ خرّمى گشايى\r\nدل و جان ز جزع و لعلت خوش و ناخوشند چون تو * به دو جزع دلستانى به دو لعل جانفزايى\r\nدل من ز جان ببُرّد تو اگر ز من ببُرّى * تن من ز دل برآيد چو بدلبرى درآيى\r\nمن اگر جدا نگردم ز تو هيچ عيب نَبْوَد * كه به اختيار از جان نكند كسى جدايى\r\nدل و ديده جات كردم تو ز جاى خود گريزان * بكجات جويم آخر چو ندانمت كجايى . . .\r\nچه نهى بهجر خارم كه تو گلشن وصالى * بره جفا چه پويى كه تو معدن وفايى\r\nچو ز خويش و آشنايان ز پى تو من بريدم * تو ز غايت نكويى مبُر از من آشنايى\r\nبهواى تست تازه دل تنگ غنچه شكلم * كه تو گلرخ سهى قد بلطافت صبايى \r\n\r\n","description":"","footnote":"","page_name":" 564 ","page_number":580},
  {"content":"\r\n\r\n من و مدح خواجه زين پس كه بدولت قبولش * برسد بكام و يابد دل خسته موميايى \r\n* *\r\n وصال چون تو شگرفى نه حدّ انسانست * كمال حسن تو بيرون ز حدّ امكانست\r\nخيال صورت تو در سواد سينهء تنگ * مثال يوسف مصرى و چاه زندانست\r\nگلى چو روى تو در باغ آفرينش نيست * گرفتم آنكه جهان سربسر گلستانست\r\nبه پيش روى چو خورشيد و سايهء قد تو * چه جاى مهر جهانتاب و سرو بستانست\r\nبنزد حقهء مرجانِ پُر دُرِ تو كرا * هواى لعل بدخشان و دُرّ عمّانست\r\nز زلف تست گريزان دلم چو كبك از باز * كه زاغ زلف ترا صد هزار دستانست\r\nخطا كند كه گريزد ز بند زلف تو دل * ز بند او چو گشايش مرا فراوانست\r\nفداى آتش عشقت كنم تن چون شمع * از آنكه آتش سوزنده شمع را جانست\r\nمرا تو جانى و از وصل تست زندگيم * از آن ز روز جدايى دلم هراسانست\r\nقيامتست وداع تو بر دلم آرى * وداع چون تو نگارى نه كار آسانست\r\nاز آرزوى دو لعل تو جزع من پيوست * چو نوك خامهء مخدوم گوهر افشانست\r\nخدايگان وزيران بهاء دُنيى و دين * كه ذات او سبب و اصل امن و ايمانست\r\nمحمد آنكه بتأييد تيغ و بسطت عدل * چو آفتاب جهانگير و ظلّ يزدانست \r\n* *\r\n مرا كه نور سرورست در مجامع قدس * بعون عقل شريف و بفرّ نفس نفيس\r\nچرا چو بىخبران خلق را شوم مُنقاد * ببوى لقمه چه پويم چو هر بَهيم و خسيس\r\nچو نفس من ز صفا يافت رتبت ملكى * كجا غرور خَرَد از وساوِسِ ابليس\r\nچو دل نمونهء اسرار لوح محفوظست * چرا نظر كنم اندر دفاتر تلبيس\r\nببارگاه دلم هر صباح صد تحفه * بَريد غيب رساند ز عالم تقديس \r\n* *\r\n\r\n","description":"","footnote":"","page_name":" 565 ","page_number":581},
  {"content":"\r\n\r\n كسى كز كوى دلدارم برآيد * مرا ديدارش از جان خوشتر آيد\r\nوگر خورشيد روى او ببينم * در آن ساعت شب هجرم سرآيد\r\nاگر خورشيد رخسارش بتابد * ز هر جانب چو خور سيصد برآيد\r\nوگر بادى كند بر زلف او راه * ازو صد سال بوى عنبر آيد\r\nزهى آرام جانى كز لطافت * اگر خواهى لبت جان‌پرور آيد\r\nيقين دانم كه در ميدان عشقت * چو من بيچاره عاشق كمتر آيد\r\nمرا از تو بجز پرسش طمع نيست * ز دستت اين قدر دانم برآيد\r\nبه حق دوستىكش دست‌گيرى * چو بدر از عشق تو از پا درآيد \r\n* *\r\n نديدم چون تو زيبا دلپسندى * نباشد چون لبت در لطف قندى\r\nرخت هست از صفا فرخنده ماهى * قدت هست از خوشى حصن بلندى\r\nكه باشد روح با لطف تو ؟ بارى * چه باشد عقل در كويت ؟ نژندى\r\nتو اى چشم نكورويان همى سوز * براى چشم بد گه گه سپندى\r\nشدم سرگشته از من رو مگردان * بساز از لطف با من روز چندى\r\nز خون بدر جاجرمى چه خيزد * كه باشد تيره روزى مستمندى \r\n* *\r\n بر مه از عنبر نقاب افگنده‌اى * سلسله بر آفتاب افگنده‌اى\r\nهمچو چنبر چرخ را خم داده‌اى * ز آنكه در زلفين تاب افگنده‌اى\r\nحور راز آن چهره از ره برده‌اى * خلق را در اضطراب افگنده‌اى\r\nبىمحابا بر سر بازار عشق * عاشقان بىحساب افگنده‌اى\r\nبدر جاجرمى مسكين راز عشق * از خور و آرام و خواب افگنده‌اى \r\n* *\r\n با عقيق لب او لعل بدخشان كم گير * با گل عارض او لالهء نعمان كم گير \r\n\r\n","description":"","footnote":"","page_name":" 566 ","page_number":582},
  {"content":"\r\n\r\n سخن سركشى سرو سهى بيش مگو * قدّ يارم نگرو سرو خرامان كم گير\r\nبا وجود لب لعل و خط مشك افشانش * ياد ظلمت مكن و چشمهء حيوان كم گير\r\nشب تاريكت اگر وصل ميسّر گردد * با رخش چشمهء خورشيد درخشان كم گير\r\nغمزه‌اش بين و دگر شوخى عبهر كم جوى * خط سبزش نگر و سبزهء بستان كم گير\r\nوصل آن حور پريچهره گرت دست دهد * نام جنّت مبر و ملك سليمان كم گير\r\nوگرت ميل تماشاى گلستان باشد * در جمالش نگر و طوف گلستان كم گير\r\nبدر اين منزل ويران نه بدلخواه تو هست * از اقاليم جهان شهر سپاهان كم گير \r\n* *\r\n گفتم سخنت شكسته وش چون آيد * با آنكه همه چو دُرّ مكنون آيد\r\nگفتا سخن از چنين دهانى كه مراست * گر نشكنمش چگونه بيرون آيد \r\n*\r\n اى دل ز جهانِ طبع در بند مباش * واى تن چو خسان بلقمه خرسند مباش\r\nاى نفس نفيس خاص سلطان چو تويى * چون عام اسير زن و فرزند مباش \r\n*\r\n گفتم چو دميد صبح روز افروزم * ديگر نبود چو شمع هر دم سوزم\r\nخود گردِ رخم چو صبح پيرى بدميد * زين صبح برآمدن فرو شد روزم \r\n\r\n18 - عراقى « 1 »\r\nشيخ فخر الدين ابراهيم بن بزرجمهر بن عبد الغفّار همدانى فراهانى معروف و مشهور\r\n\r\n\r\n","description":"","footnote":"\r\n( 1 ) - دربارهء عراقى بمآخذ ذيل رجوع شود :\r\n* تاريخ گزيده حمد اللّه مستوفى بتصحيح آقاى دكتر عبد الحسين نوائى ، تهران 1339 ، ص 738 . -\r\n","page_name":" 567 ","page_number":583},
  {"content":"\r\n\r\nبه « عراقى » از مشايخ بزرگ و از شاعران بلندمرتبهء ايران در قرن هفتم هجريست . حمد اللّه\r\n\r\n\r\n","description":"","footnote":"\r\nاز صفحهء پيش\r\n* مقدمهء ديوان عراقى كه در زمانى قريب بعهد آن شاعر بوسيلهء يكى از مريدانش بر مجموعهء اشعار او نوشته شده است ، مأخوذ از ديوان عراقى چاپ مرحوم سعيد نفيسى بسال 1335 شمسى در تهران .\r\n* مقدمهء مرحوم سعيد نفيسى بر ديوان عراقى ، چاپ مذكور .\r\n* تذكرة الشعراء دولتشاه چاپ تهران ص 238 - 240\r\n* تذكرهء صحف ابراهيم نسخهء عكسى مأخوذ از نسخهء خطى محفوظ در كتابخانهء دانشگاه توبينگن\r\n* تذكرهء مرآت الخيال از امير شير على لودى چاپ بمبئى ص 46\r\n* هفت اقليم امين احمد رازى نسخهء خطى\r\n* نفحات الانس جامى چاپ تهران ص 601 - 605\r\n* بهارستان سخن از مير عبد الرزاق صمصام الدوله چاپ مدرس 1958 ميلادى ص 310 - 312\r\n* آتشكدهء آذر چاپ بمبئى ص 256 - 257\r\n* قصر عارفان مولوى احمد على خيرآبادى چاپ لاهور باهتمام آقاى پرفسور محمد باقر ، 1965 ميلادى ص 108\r\n* رياض العارفين هدايت چاپ تهران 1316 شمسى ص 172 - 175\r\n* تذكرهء نتايج الافكار از مولانا قدرت اللّه گوپاموى هندى ، چاپ بمبئى بتصحيح آقاى اردشير خاضع ص 454 - 458\r\n* مجمع الفصحاء هدايت چاپ اول ج 1 ص 339 - 340\r\n* طرائق الحقايق چاپ تهران ج 2 ص 258\r\n* تذكرهء ميخانه بتصحيح آقاى گلچين معانى ، تهران 1340 ص 27 - 56\r\n* مجالس العشاق طبع هند ص 119\r\n* مجمل فصيحى حوادث سال 686\r\nو مآخذ ديگرى كه در ذيل صحايف نشان داده شده است .\r\n","page_name":" 568 ","page_number":584},
  {"content":"\r\n\r\nمستوفى نام و نسب او را « فخر الدين ابراهيم بن بوذرجمهر بن عبد الغفار الجوالقى » و نويسندهء مقدمهء ديوان او يعنى يكى از مريدان قريب العهد وى « فخر الملة و الدين ابراهيم ابن بزرجمهر المشتهر بعراقى » نوشته‌اند ، فصيح خوافى در ذيل حوادث 686 هجرى « شيخ فخر الملة و الدين عراقى الشاعر الهمدانى الفراهانى » آورده است ، و در باقى مآخذ غالبا باختصار از نام و نسبش حكايت شده . مولد او را خواه حمد اللّه مستوفى و خواه نويسندهء مقدمهء ديوانش ، و ديگران هم بتبع « كومجان » و « كمجان » نوشته‌اند و اين قريه امروز بنام « كميجان » باقى و مركز دهستان « بزچلو » از توابع اراك است . بنابراين نسبت فراهانى كه فصيح خوافى آورده از انتساب عراقى به همين قريه نشأت كرده و درستست . عراقى خود در آثارش به مولد خود كمجان اشاره كرده و گفته است :\r\n جز عراقى ، كه نيست اميدش * تا ببيند وصال كُمجان را\r\nيا صبا بوى سر زلف نگارى آورد * يا خود اين بوى ز خاك خوشِ كُمجان آيد \r\nو نيز نويسندهء مقدمهء ديوانش ، همچنانكه گفته‌ايم ، درين باب بتصريح او را كمجانى همدانى دانسته و نوشته است : « گويند كه مولد آن سوختهء جمال و آن تشنهء وصال ، آن يگانهء با سلامت و آن نشانهء تير ملامت ، از قريهء كمجان از نواحى شهر همدان بوده است » . حمد اللّه مستوفى قريهء كمجان را در « ولايت اعلم همدان » ياد كرده است . نام چنين ولايتى در قرب همدان ديده نشده است و شايد كلمهء « اعلم » تحريفى از « اعلى » و مراد از ولايت اعلى نواحى علياى همدان واقع در ارتفاعات جنوبى ولايت همدان باشد « 1 » .\r\nاما وجه انتساب عراقى به « جوالقى » كه حمد اللّه ذكر كرده دانسته نشده است . اين نسبت را براى بعضى از رجال در ايران عهد اسلامى داريم و آن انتسابست به كلمهء « جوالق » كه در عربى بفتح و كسر لام هر دو و گاه با ياء ( جواليق ) آمده و معرّب كلمهء « گوالگ » است و عادة وجه اين گونه انتسابات اشتغال به پيشه‌يى از پيشه‌هاست چنان كه در اسكافى و رؤّاسى و امثال آنها مىبينيم ، و بعيد نيست كه اين نسبت « جوالقى » مربوط بيكى\r\n\r\n\r\n","description":"","footnote":"\r\n( 1 ) - رجوع كنيد بمقدمهء مرحوم سعيد نفيسى بر تصحيح ديوان عراقى صفحهء ه\r\n","page_name":" 569 ","page_number":585},
  {"content":"\r\n\r\nاز نياكان عراقى و مثلا مربوط به همان عبد الغفار باشد كه حمد اللّه نسبت جوالقى را بعد از نام او آورده است .\r\nخاندان عراقى اهل علم بوده‌اند . نويسندهء مقدمهء ديوان او گويد كه « آبا و اجداد او جدّا فوق جدّ علما و افاضل بوده‌اند » و ولادت ابراهيم درين خاندان بسال 610 هجرى اتفاق افتاد . البته بتاريخ ولادتش در هيچيك از مآخذ اشاره‌يى نشده است ليكن نويسندهء مقدمه و جامع ديوان او در پايان مقدمه‌اش چنين آورده است « گويند كه چون شيخ فخر الدين بجوار رحمت حق پيوست سنّ او بهفتاد و هشت رسيده بود . وفات او در هشتم ذى القعدهء سنهء ثمان و ثمانين و ستمائه بوده است » يعنى عراقى در سال 688 كه سال وفاتش بود 78 سال داشت و بدين تقدير ولادتش بسال 610 هجرى اتّفاق افتاده است .\r\nدربارهء كرامات او پيش از ولادت و مقارن آن در عهد صبا رواياتى در مآخذ مختلف ديده مىشود كه البته مولود اعتقاد پيروان و مريدان او بويست ، چنان كه نظاير آنها را در احوال غالب پيشروان صوفيه مىبينيم ؛ و از جملهء مطالب غريب كه در احوال او ذكر كرده‌اند يكى آنست كه چون بهفده سالگى رسيد « بر جملهء علوم از معقول و منقول مطّلع شده بود و مستفيد گشته ، تا چنان شد كه در شهر همدان در مدرسهء شهرستان بافادت و ديگران در خدمتش باستفادت مشغول بودند » « 1 » و دنبال اين سخنان هنگامى كه جامع ديوان عراقى از واقعهء ترك تدريس او سخن مىگويد نام از كتبى در تفسير ( تفسير كبير امام فخر و تفسير فرّاء بغوى ) و حكمت ( اشارات ابن سينا ) و طب ( حاوى محمد زكريا ) و منطق ( جامع الدقايق نجم الدين دبيران ) و نجوم ( روضة المنجمين شهمردان رازى ) مىبرد كه آن « ذو فنون » تدريس آنها را براى تبديل « قال » به « حال » ترك نمود . گمان نمىرود كه عراقى بچنين جامعيتى در علوم و فنون رسيده بوده باشد و بهرحال تدريس كتاب جامع الدّقايق\r\n\r\n\r\n","description":"","footnote":"\r\n( 1 ) - مقدمهء ديوان عراقى ص 4\r\n","page_name":" 570 ","page_number":586},
  {"content":"\r\n\r\nنجم الدين كاتبى « 1 » متوفى بسال 675 بوسيلهء عراقى متولد بسال 610 در هفده سالگى او ( - 627 ) مستبعدست و ازينجا معلوم مىشود كه مراد جامع ديوان عراقى و نويسندهء مقدمهء آن از برشمردن اين كتابها بيشتر نشان دادن اين نكته است كه چگونه عراقى از حوزهء درس و بحث و فحص قدم در عالم تجرّد گذاشت .\r\nشرح ماوقع در كيفيت خروج عراقى از دنياى قال و ورود او بعالم حال و تجرّد كه در غالب مآخذ آمده آنست كه روزى عراقى در هفده سالگى در مدرسهء شهرستان همدان سرگرم تدريس بود ، درين حال جماعتى از قلندران ، كه پسرى جميل نيز همراه آنان بود ، غزل‌خوانان و سماع‌كنان بمدرسه درآمدند و اين غزل آغاز كردند :\r\n ما رخت ز مسجد بخرابات كشيديم * خطّ بر ورق زهد و كرامات كشيديم \r\nبا شنيدن اين غزل انقلابى در عراقى پديد آمد « دست كرد و جامه از تن بدر كرد و عمامه از سر فروگرفت و بدان قلندران داد . . . چون زمانى گذشت قلندران از همدان راه اصفهان گرفتند . چون غايب شدند شوق غالب شد . حال شيخ دگرگون گشت ، كتابها را دور انداخت . . . و مجرّدوار در عقب اصحاب روان شد . دو ميل راه برفت ، بديشان رسيد و اين غزل آغاز كرد :\r\n پسرا رَهِ قلندر بزن ار حريف مايى * كه دراز و دور ديدم سَرِ كوى پارسايى \r\nقلندران چون او را بديدند خرّميها كردند و شيخ فخر الدّين در صحبت قلندران طوف‌كنان عراق عجم را زير قدم آورد » « 2 » . اتفاقا غزلى كه جامع ديوان عراقى بدان اشاره كرده بتمامى موجود است « 3 » بدين مطلع :\r\n پسرا ، رَهِ قلندر سزد ار بما نمايى * كه دراز و دور ديدم رَهِ زهد و پارسايى \r\nو از جملهء غزلهاى بسيار فصيح و زيباى عراقيست كه قاعدة نبايست در آغاز جوانى و اوايل\r\n\r\n\r\n","description":"","footnote":"\r\n( 1 ) - مفتاح السعادة طاش كبرىزاده ج 1 ص 250\r\n( 2 ) - مقدمهء ديوان عراقى ص 5 - 4\r\n( 3 ) - ديوان عراقى ، تهران 1335 ، ص 245\r\n","page_name":" 571 ","page_number":587},
  {"content":"\r\n\r\nعهد شاعرى و در مدرسه سروده شده باشد و علاوه بر اين شاعر در آن از « خانقاه » اظهار ملالت كرده است نه از « مدرسه » :\r\n كَمِ خانقَه گرفتم سَرِ مُصلحى ندارم * قدح شراب پر كن ، به من آر ، چند پايى ! \r\nو به آسانى مىتوان فهميد كه همين غزل زيباى فصيح با مطلعى كه شاعر در آن راه قلندرى را مىجويد ، بعد از رواج و انتشار در ميان خانقاهيان منشاء جعل چنين داستانى كه ديده‌ايم شده و در آن دامان فخر الدين بعشق پسرى جميل كه در ميان قلندران همدان فرض شده بود آلوده گرديده است . بهرحال اين واقعه را كسانى كه ببيان احوال عراقى پرداخته‌اند نوشته‌اند و درين مورد نيز مىبينيم كه مانند همهء مشايخ بزرگ تصوّف واقعه‌يى از وقايع را علّت تغيير حال وى دانسته و با آب و تاب در كتب ثبت كرده‌اند ، به همان صورت كه در احوال كسانى از قبيل سنائى و عطّار و مولوى و نظاير آنان مىبينيم ؛ امّا واقعه درست يا نادرست و حقيقى يا ساختگى هرچه باشد ، ما را بيك حقيقت راهبرى مىكند و آن اينكه عراقى در آغاز امر سرگرم تعلّم و تعليم علوم بود و سپس رخت از مدرسه بخانقاه كشيد .\r\nاين تغيير حال در اوان شباب به دو دست داد و بعد از آن به شرحى كه همگى صاحبان تراجم نوشته‌اند ، گويا با چند سال فاصله از ايران بهندوستان رفت و در مولتان بخانقاه شيخ بهاء الدين زكريّاى مولتانى ( 565 - 666 هجرى ) مؤسس سلسلهء سهرورديان مولتان راه جست . دربارهء اين پير طريقت پيش ازين سخن گفته « 1 » و ديده‌ايم كه او از پيروان شيخ شهاب الدين عمر بن محمد سهروردى ( م 632 ) بوده و چندگاهى در بغداد به خدمت وى گذرانيده است .\r\nدر بعضى از روايات مربوط بعراقى و از آن جمله در تذكرة الشعراء دولتشاه سمرقندى عراقى را مريد مستقيم شهاب الدين عمر سهروردى شمرده و گفته‌اند كه نخست در خدمت او سرگرم سلوك بود و بعد چون شهاب الدين ازو بسبب گستاخى كه كرده بود رنجيد ، او را براى\r\n\r\n\r\n","description":"","footnote":"\r\n( 1 ) - همين كتاب و همين جلد ، ص 175 - 176 ؛ و نيز رجوع شود به نفحات الانس جامى چاپ تهران ص 504\r\n","page_name":" 572 ","page_number":588},
  {"content":"\r\n\r\nتأديب بهندوستان نزد بهاء الدّين زكريّا فرستاد و عراقى چهار سال در آن ديار بسر برد و سپس بفرمان بهاء الدين براى ديدار شهاب الدين سهروردى بعراق بازگشت و شيخ شهاب الدين قبل از وصول عراقى ببغداد درگذشته بود « 1 » .\r\nچنان كه مىدانيم عراقى 22 سال پيش از مرگ شهاب الدين سهروردى ولادت يافته بود و چون از دوران شباب در حلقهء سالكان طريقت درآمد قبول اين روايت مانع تاريخى ندارد منتهى روايتى است كه جامع ديوان عراقى و نويسندهء مقدمهء آن ، كه زمان او بسيار بعهد زندگانى عراقى نزديك بوده است ، بدان اشاره‌يى نمىكند . فقط يك قرينه مىتواند دالّ بر صحّت نسبى اين روايت باشد و آن اينكه نويسندهء مقدمه ضمن بيان كيفيت ورود عراقى در خدمت بهاء الدين زكريّا مىنويسد كه « شيخ فخر الدين بيست و پنج سال در خدمت مولانا مىبود . چون مولانا را وقت در رسيد شيخ فخر الدين را بخواند و حلّ و عقد به دو داد » « 2 » ، چون وفات بهاء الدين زكريّا در سال 666 اتفاق افتاده پس تاريخ ورود عراقى در خدمت او 641 است و چنان كه مىدانيم عراقى در اين تاريخ 31 ساله بود و حال آنكه بنابر اغلب روايات در 17 سالگى خود يعنى در سال 627 از همدان خارج شده بود .\r\nپس قاعدة بايست در فاصلهء ميان سالهاى 627 و 641 در بلاد قريب بهمدان نزد مشايخ ديگرى سرگرم مجاهدت بوده باشد و حقيقت نيز همين بوده است ، و با يافتن اين راه حلّ مىتوان برواياتى كه دربارهء مجاهدات عراقى در خدمت شهاب الدين سهروردى و ركن الدين سجاسى ( از سجاس در مغرب ايران ) و بابا كمال جندى وجود دارد اعتماد كرد امّا نه بدان ترتيب كه جامى گفته و ديگران نيز ازو برداشته‌اند ، زيرا وى نوشته است كه عراقى « بموجب فرمودهء شيخ بهاء الدين زكريّا آنجا بوده است » « 3 » يعنى در خدمت بابا كمال جندى .\r\nاما اينكه بعض تذكره‌نويسان عراقى و امير حسينى و اوحدى مراغى را در سلوك\r\n\r\n\r\n","description":"","footnote":"\r\n( 1 ) - تذكرة الشعراء ص 238 - 239\r\n( 2 ) - مقدمهء ديوان ص 7\r\n( 3 ) - نفحات الانس ، چاپ تهران ص 465\r\n","page_name":" 573 ","page_number":589},
  {"content":"\r\n\r\nهمدوره شمرده‌اند « 1 » درست نيست زيرا امير حسينى متوفى بسال 718 كه او را نيز از پيروان بهاء الدّين مولتانى دانسته‌اند ، بسيار جوانتر از عراقى بود و اگر واقعا خدمت بهاء الدين را مستقيما « 2 » و نه مع الواسطه درك كرده باشد ، در اوايل عهد جوانى خود و در اواخر حيات بهاء الدّين بوده است ؛ و امّا اوحدى كه در سال 638 درگذشته از عراقى سالخورده‌تر بود و همدوره دانستن آن دو در عهد مجاهدت و رياضت خلاف عادتست .\r\nدربارهء كيفيّت پيوستن عراقى بخانقاه بهاء الدّين زكريّا و چگونگى سلوك در خدمت او و دريافت خرقه از آن شيخ ، نويسندهء مقدمهء ديوان او شرحى مفصّل دارد كه بعدها در نزديك به تمام مآخذ باختصار يا بتفصيل نقل شده است . حاصل آنكه عراقى خرقه از بهاء الدّين زكريّا گرفت و بدين طريق در جزو مشايخ سلسلهء سهرورديّه ( شعبهء هند ) درآمد و چندى در مولتان بسر برد ولى چون مشايخ آن ديار با وى سازش نداشتند ، از آنجا از راه دريا به قصد حج بيرون رفت و بعمّان و سپس بحرين رفت و آنگاه قصد ديار روم كرد تا به خدمت شيخ صدر الدّين قونوى ( ابو المعالى محمّد بن اسحق ) متوفى بسال 673 رسيد و در مجالس او كه غالبا موقوف بر شرح غوامض كتب استادش محيى الدين ابن العربى مخصوصا فتوحات مكيّه و فصوص الحكم بود ، شركت جست ؛ و علاوه بر آن در قونيه با عده‌يى از رجال بزرگ تصوّف كه در آن شهر گرد آمده بودند ، مانند جلال الدّين محمد مولوى و شمس الدّين ماردينى و شيخ سعيد فرغانى و جز آنان معاصر و معاشر بود ، و بنابر نقل افلاكى بعد از چندگاهى منظور نظر مولانا جلال الدّين گرديد چنان كه « باجازت آن حضرت معين الدّين پروانه شيخ فخر الدّين را بجانب توقاة دعوت كرده خانقاه عالى جهت او عمارت فرمود و در آن جايگاه شيخ خانقاه شد » « 3 » امّا نويسندهء مقدمهء ديوان عراقى اين نكته را بنوعى ديگر بيان مىكند و مىگويد : « شيخ فخر الدّين عراقى روم را\r\n\r\n\r\n","description":"","footnote":"\r\n( 1 ) - تذكرة الشعراء در شرح حال امير حسينى ، چاپ تهران ص 246\r\n( 2 ) - نفحات الانس ص 605 .\r\n( 3 ) - مناقب العارفين افلاكى ص 399 - 400 .\r\n","page_name":" 574 ","page_number":590},
  {"content":"\r\n\r\nمسخّر خود كرد و بسيار كس مريد و معتقد گشتند ، و از جملهء معتقدان يكى امير معين الدّين پروانه بود و عظيم محبّ شيخ بود و اعتقاد تمام داشت و بارها بشيخ فخر الدّين گفت كه موضعى را اختيار كن تا مقامى بسازيم . شيخ تمرّد مىنمود و فارغ البال بوقت خويش مشغول مىبود . عاقبة الامر خانقاهى در دوقات بساخت » « 1 » .\r\nعراقى در خانقاه « دوقات » يا « توقات » « 2 » ( از بلاد آسياى صغير ميان قونيه و سيواس ) تا سال 675 كه پروانه را بقتل رسانيدند ، يا مدّت كمى بعد از آن بسر مىبرد .\r\nاين معين الدّين پروانه كه از معتقدان عراقى و مربّى چند تن از مشايخ و علما بوده ، معين الدّين سليمان بن على معروف به « پروانه » است كه مدّتى وزارت سلاجقهء روم را در اواخر عهد آنان بر عهده داشت ، و در ايلخانى هولاگو چون اطاعت مغول را پذيرفته بود بحكمرانى روم انتخاب گرديد و در سال 675 بهمدستى با الملك الظّاهر بيبرس بندقدارى ( 658 - 676 ) از پادشاهان مماليك بحرى مصر متّهم شد كه در سال مذكور سپاهيان مغول و روم را در محلّ ابلستين به سختى در هم شكسته و بسيارى از آنان را كشته بود ، و بسبب همين اتّهام بفرمان اباقا بهمراه سى و شش تن از كسان و نزديكان خويش بقتل رسيد و معروفست كه مغولان جسد آن بيچاره را قطعه قطعه كردند و در ديگ پختند و براى تسكين غضب خود نسبت به او هريك قطعه‌يى از گوشت او را خوردند و اباقا نيز در اين « آدمخوارى » شريك و سهيم بود !\r\nبهرحال عراقى بعد از واقعهء معين الدّين پروانه چند مدّتى بيش در روم نپائيد و از آنجا بمصر رفت و در خدمت مماليك بحرى مصر درآمد و چندگاهى بنا بروايت اغلب سمت شيخ الشّيوخ يعنى پيشوايى مشايخ متصوفهء مصر را بر عهده داشت ولى ازين مقام ظاهرى به زودى ملول شد و از مصر بشام كه آن هم در قلمرو مماليك بحرى مصر بود شتافت ، و خواه در مصر و خواه در شام همواره مورد اكرام بود .\r\n\r\n\r\n","description":"","footnote":"\r\n( 1 ) - مقدمه ديوان عراقى ص 10 .\r\n( 2 ) -  Tokad  .\r\n","page_name":" 575 ","page_number":591},
  {"content":"\r\n\r\nشش ماه بعد از اقامت فخر الدّين عراقى در شام پسرش كبير الدين نوادهء دخترى بهاء الدّين زكرياى مولتانى از مولتان بشام رفت و به پدر پيوست و تا پايان حيات عراقى در ملازمت او بسر برد .\r\nوفات عراقى را فصيح خوافى در محرم سال 686 « 1 » و نويسندهء مقدمهء ديوان او هشتم ذى القعدهء سال 688 نوشته « 2 » و سنواتى كه به صورت متشتّت مختلف در مآخذ ديگر آمده باطل به نظر مىرسد . عراقى را بعد از وفات در پشت مزار محيى الدّين ابن العربى واقع در دامنهء جبل صالحيهء دمشق به خاك سپردند و پسرش كبير الدّين نيز كه بسال 700 در دمشق درگذشت در جوار پدر مدفون گرديد ولى اكنون نه اثرى از قبر عراقى برقرارست و نه نشانه‌يى از گور كبير الدّين « 3 » .\r\nديوان عراقى مجموعا با ابيات يا قطعات پراگنده‌يى كه ازو نقل شده تا بحدود پنجهزار بيت از قصيده و غزل و تركيب و ترجيع و ترانه و مقطّعات و مثنوى دارد .\r\nاين ديوان بسعى و اهتمام مرحوم سعيد نفيسى طاب ثراه در سال 1335 شمسى با مقدمه بطبع رسيد . عشّاق‌نامهء عراقى كه مخلوطى است از مثنوى و غزل مجموعا شامل 1063 بيت است . اين منظومه به « ده‌نامه » نيز معروفست و بنام شمس الدّين محمد صاحبديوان جوينى وزير اباقا و سلطان احمد تگودار كه در آغاز سلطنت ارغون خان در سال 683 بقتل رسيد ، سروده و به دو تقديم شده است و ظاهرا اين اقدام شاعر بعد از آشنايى او با شمس الدّين صاحبديوانست كه بروايت صاحبان تراجم بعد از قتل معين الدّين پروانه در حدود سال 680 همراه شاهزاده « قونغرتاى » برادر اباقا خان به روم آمده بود . پس نظم عشاق‌نامه بين سالهاى 680 - 683 انجام گرفته است . اين منظومه شامل ده فصل و\r\n\r\n\r\n","description":"","footnote":"\r\n( 1 ) - مجمل فصيحى حوادث سال 686 .\r\n( 2 ) - مقدمهء ديوان عراقى ص 20 .\r\n( 3 ) - مقدمهء مرحوم سعيد نفيسى بر ديوان عراقى صفحهء مب - مج . آن مرحوم درين‌باره تحقيق محلى كرد و بدين نتيجه رسيد . رحمه اللّه .\r\n","page_name":" 576 ","page_number":592},
  {"content":"\r\n\r\nهر فصل مشتمل بر مثنوى و غزل به همان بحر خفيف مخبون مقصور يا محذوف يعنى وزن حديقة الحقيقهء سنائى است و در هريك از فصول دهگانه و مقدمه و خاتمهء منظومه شاعر مبحثى از مباحث عرفانى را مطرح كرده و آن را همراه با تمثيل و حكايت بپايان رسانيده است . اين روش عراقى بعدا منشاء ايجاد منظومه‌هايى بنام « ده‌نامه » گرديد مثل ده‌نامهء اوحدى و عشاق‌نامهء عبيد زاكانى و ده‌نامه يا روضة المحبّين ابن عماد شيرازى و ده‌نامهء عماد فقيه كرمانى ، اگرچه اين آخرى شيوهء خاصّ ديگرى دارد .\r\nاثر معروف ديگر عراقى لمعات اوست كه بظنّ غالب در قونيه بعد از حضور در مجالس درس صدر الدين قونيوى نگارش يافته ولى شيوهء نگارش آن بيشتر متأثر است از سوانح العشاق احمد غزّالى ، و ما در زمرهء آثار منثور اين عهد دربارهء آن و نيز رسالهء مصطلحات او سخن خواهيم گفت .\r\nعراقى عاشق سوخته‌ييست كه با سخنانش از سوز درون و شوق باطن و كمال نفس خويش حكايت مىكند . كلامش ساده و استوار و استادانه است . در غزلها و تركيبها و ترجيعهاى وى شور و شوقى بىمانند كه نشانهء التهاب درونى اوست ديده مىشود و اين شوق گاه با تأمل در معارف و حقايق عرفانى همراه و گاه با توصيفات بديع و كم‌سابقه‌يى از حالات سالكان و واصلان آميخته است . مثنوى و قصائدش بيشتر رنگ تحقيق دارد و طبعا حالت و لطافت غزلهاى او را فاقد است خاصّه كه استادى وى در غزل همواره مورد اذعان سخن‌شناسان و بعضى از غزلهاى وى در شهرت بدرجه‌يى بود كه مبداء ايجاد افسانه‌هايى دربارهء شاعر شده است « 1 » .\r\n\r\n\r\n","description":"","footnote":"\r\n( 1 ) - علاوه بر مآخذى كه ضمن تحقيق در احوال عراقى بدانها اشاره شده براى كسب اطلاع بيشتر دربارهء عراقى و آثارش رجوع شود به مقدمه‌يى كه مرحوم سعيد نفيسى استاد فقيد دانشگاه تهران بر ديوان عراقى كه خود تصحيح و بسال 1335 شمسى طبع كرده نوشته است .\r\n","page_name":" 577 ","page_number":593},
  {"content":"\r\n\r\nاز اشعار اوست :\r\n چو آفتاب رخت سايه بر جهان انداخت * جهان كلاه ز شادى بر آسمان انداخت\r\nسپاه عشق تو از گوشه‌يى كمين بگشود * هزار فتنه و آشوب در جهان انداخت\r\nحديث حسن تو هرجا كه در ميان آمد * ز ذوق هركه دلى داشت بر ميان انداخت\r\nقبول تو همه كس را بر آشيان جا كرد * مرا ز بهر چه آخر در آستان انداخت\r\nچو در سماع عراقى حديث دوست شنيد * بجاى خرقه به قَوّال جان روان « 1 » انداخت \r\n* *\r\n دو اسبه پيك نظر مىدوانم از چپ و راست * بجستجوى نگارى كه نور ديدهء ماست\r\nمرا كه جز رخ او در نظر نمىآيد * دو ديده از هوس روى او پر آب چراست\r\nچو غرق آب حياتم چه آب مىجويم * چو با منست نگارم چه مىدوم چپ و راست\r\nنگاه كردم و در خود همه ترا ديدم * نظر چنين نكند آنكه او به خود بيناست\r\nبنور طلعت تو يافتم و جود ترا * بآفتاب توان ديد كآفتاب كجاست\r\nز روى روشن هر ذره شد مرا روشن * كه آفتاب رخت در همه جهان پيداست\r\nبقامت خوش خوبان نگاه مىكردم * لباس حسن تو ديدم بقدّ هريك راست\r\nشگفت نيست كه در بند زلف تست دلم * كه هر كجا كه دلى هست اندر آن سوداست\r\nبغمزه گر نربودى دل همه عالم * ز عشق تو دل جمله جهان چرا شيداست\r\nوگر جمال تو با عاشقان كرشمه نكرد * ز بهر چه شر و آشوب از جهان برخاست\r\nور از جهان سخن سرّ تو برون افتاد * سزد كه راز نگهداشتن نه كار صداست\r\nنديد چشم عراقى ترا چنان كه تويى * از آنكه در نظرش جمله كائنات هباست \r\n* *\r\n ناگه از ميكده فغان برخاست * ناله از جان عاشقان برخاست\r\nشر و شورى فتاد در عالم * هاى و هويى ازين و آن برخاست \r\n\r\n\r\n","description":"","footnote":"\r\n( 1 ) - روان : تند و سريع .\r\n","page_name":" 578 ","page_number":594},
  {"content":"\r\n\r\n جامى از ميكده روان كردند * در پَيَش صد روان ، روان برخاست\r\nجرعه‌يى ريختند بر سر خاك * شوروغوغا ز جرعه‌دان برخاست\r\nجرعه با خاك در حديث آمد * گفت‌وگويى از آن ميان برخاست\r\nسخن جرعه عاشقى بشنيد * نعره زد و ز سَرِ جهان برخاست\r\nبخت من چون شنيد آن نعره * سبك از خواب سرگران برخاست\r\nگشت بيدار چشم دل چو مرا * عالم از پيش جسم و جان برخاست\r\nخواستم تا ز خواب برخيزم * بنگرم كز چه اين فغان برخاست\r\nبود بر پاى من عراقى ، بند * بند بر پاى چون توان برخاست ؟ \r\n* *\r\n عشق شورى در نهاد ما نهاد * جان ما را در كف سودا نهاد\r\nگفت‌وگويى در زبان ما فگند * جست‌وجويى در درون ما نهاد\r\nداستان دلبران آغاز كرد * آرزويى در دل شيدا نهاد\r\nقصّهء خوبان بنوعى باز گفت * كآتشى در پير و در برنا نهاد\r\nاز خُمستان جرعه‌يى بر خاك ريخت * جنبشى در آدم و حوّا نهاد\r\nعقل مجنون در كف ليلى سپرد * جان وامق در لب عَذرا نهاد\r\nدم بدم در هر لباسى رخ نمود * لحظه لحظه جاى ديگر پا نهاد\r\nچون نبود او را معيّن خانه‌يى * هر كجا جا ديد ، رخت آنجا نهاد\r\nحسن را بر ديدهء خود جلوه داد * منّتى بر عاشق شيدا نهاد\r\nكام فرهاد و مراد ما همه * در لب شيرين شكّر خا نهاد\r\nبهر آشوب دل سودائيان * خال فتنه بر رخ زيبا نهاد\r\nوز پى برگ و نواى بلبلان * رنگ و بويى بر گل رعنا نهاد\r\nتا تماشاى جمال خود كند * نور خود در ديدهء بينا نهاد\r\nتا كمال علم او ظاهر شود * اين همه اسرار بر صحرا نهاد \r\n\r\n","description":"","footnote":"","page_name":" 579 ","page_number":595},
  {"content":"\r\n\r\n شور و غوغايى برآمد از جهان * حسن او چون دست بر يغما نهاد\r\nچون در آن غوغا عراقى را بديد * نام او سردفتر غوغا نهاد \r\n* *\r\n نخستين باده كاندر جام كردند * ز چشم مست ساقى وام كردند\r\nچو با خود يافتند اهل طرب را * شراب بيخودى در جام كردند\r\nلب ميگون جانان جام در داد * شراب عاشقانش نام كردند\r\nز بهر صيد دلهاى جهانى * كمند زلف خوبان دام كردند\r\nبگيتى هر كجا درد دلى بود * بهم كردند و عشقش نام كردند\r\nسر زلف بتان آرام نگرفت * ز بس دلها كه بىآرام كردند\r\nچو گوى حسن در ميدان فگندند * بيك جولان دو عالم رام كردند\r\nز بهر نقل مستان از لب و چشم * مهيّا پسته و بادام كردند\r\nاز آن لب كاز دَرِ « 1 » صد آفرينست * نصيب بىدلان دشنام كردند\r\nبه مجلس نيك و بد را جاى دادند * به جامى كار خاص و عام كردند\r\nبغمزه صد سخن با جان بگفتند * بدل ز ابرو دو صد پيغام كردند\r\nجمال خويشتن را جلوه دادند * بيك جلوه دو عالم رام كردند\r\nدلى را تا بدست آرند هر دم * سر زلفين خود را دام كردند\r\nنهان با محرمى رازى بگفتند * جهانى را از آن اعلام كردند\r\nچو خود كردند راز خويشتن فاش * عراقى را چرا بدنام كردند \r\n* *\r\n ساقى ز شكر خنده شراب طرب‌انگيز * در ده كه بجان آمدم از توبه و پرهيز\r\nدر بزم ز رخساره دو صد شمع برافروز * وز لعل شكربار مى و نقل فرو ريز\r\nهر ساعتى از غمزه فريبى دگر آغاز * هر دم ز كرشمه شر و شور دگر انگيز \r\n\r\n\r\n","description":"","footnote":"\r\n( 1 ) - از در : لايق\r\n","page_name":" 580 ","page_number":596},
  {"content":"\r\n\r\n آن دل كه برخسار تو دزديده نظر كرد * او را بسر زلف نگونسار درآويز\r\nو آن جان كه بدام سر زلف تو درافتاد * قيدش كن و بسپار بدان غمزهء خونريز\r\nدر شهر ز عشق تو بسى فتنه و غوغاست * از خانه برون آ بنشان شور و شغب ، خيز !\r\nچون طينت من از مى مهر تو سرشتند * كى توبه كنم از مى ناب طرب‌انگيز\r\nاى فتنه ، كه آموخت ترا كاز رخ چون ماه * بفريب دل اهل جهان ناگه و بگريز\r\nخواهى كه بيابى دل گم كرده عراقى * خاك دَرِ ميخانه بغربال فرو بيز \r\n* *\r\n خيزيد عاشقان ، نفسى شور و شر كنيم * وز هاى و هو جهان همه زير و زبر كنيم\r\nاز تاب سينه آتشى اندر جگر زنيم * و ز آب ديده سينهء تفسيده تر كنيم\r\nدر ماتم خوديم ، بيا زار بگرييم * خاكستر جهان همه بر فرق سر كنيم\r\nنعره ز جان زنيم همه روز تا بشب * ناله ز درد دل همه شب تا سحر كنيم\r\nتا چند چاشت ما همه از خوان غم بود * تا كى وجوه شام ز خون جگر كنيم\r\nآهى برآوريم سحرگه ز سوز دل * وين بخت خفته را دمى از خواب بركنيم\r\nزارىكنان بدرگه دادار خود رويم * نعره‌زنان به پيش سرايش گذر كنيم\r\nباشد كه يك نفس نظرى سوى ما كند * دزديده آن نفس برخ او نظر كنيم\r\nآن لحظه از عراقى باشد كه وارهيم * گر زو رها شويم سخن مختصر كنيم \r\n* *\r\n بيا كه بىتو بجان آمدم ز تنهايى * نماند صبر و مرا بيش ازين شكيبايى\r\nبيا كه جان مرا بىتو نيست برگ حيات * بيا كه چشم مرا بىتو نيست بينايى\r\nاگر جهان همه زير و زبر شود ز غمت * ترا چه غم كه تو خو كرده‌اى بتنهايى\r\nحجاب روى تو هم روى تست در همه حال * نهانى از همه عالم ز بس كه پيدايى\r\nعروس حسن ترا هيچ دَرنمىبايد * بگاه جلوه مگر ديدهء تماشايى\r\nنديده روى تو از عشق عالمى مرده است * يكى نمانَد اگر خود جمال بنمايى \r\n\r\n","description":"","footnote":"","page_name":" 581 ","page_number":597},
  {"content":"\r\n\r\n بپرده در چه نشينى چه باشد ار نفسى * بپرسش دل بيچاره‌يى برون آيى\r\nنظر كنى بدل خستهء شكسته دلى * مگر كه رحمتت آيد ، برو ببخشايى\r\nدل عراقى بيچاره آرزومندست * اميد بسته كه تا كى نقاب بگشايى \r\n* *\r\n پسرا رَهِ قلندر سزد ار بما نمايى * كه دراز و دور ديدم رَهِ زهد و پارسايى\r\nقدحى مى مغانه به من آر تا بنوشم * كه دگر نماند ما را سر توبهء ريايى\r\nمى صاف اگر نباشد به من آر دُرد تيره * كه ز دُرد تيره يابد دل و ديده روشنايى\r\nكَمِ خانقه گرفتم ، سَرِ مُصلحى ندارم * قدح شراب پر كن ، به من آر ، چند پايى !\r\nنه رَه و نه رسم دارم نه دل و نه دين نه دنيى * منم و حريف و كنجى و نواى بىنوايى\r\nز غم زمانه ما را برهان بمى زمانى * كه نيافت جز بمى كس ز غم زمان رهايى\r\nچو ز باده مست گشتم چه كليسيا چه كعبه * چو به ترك خود بگفتم چه وصال و چه جدايى\r\nچو شكست توبهء من مشكن تو عهد بارى * به من شكسته دل گو كه چگونه اى كجايى ؟\r\nبطواف كعبه رفتم بحرم رهم ندادند * كه برونِ دَر چه كردى كه درون خانه آيى\r\nدَرِ دير مىزدم من ز درون صدا برآمد * كه درآ درآ عراقى كه تو خود حريف مايى \r\n* *\r\n از بادهء عشق شد مگر گوهر ما * آيد بفغان ز دست ما ساغر ما\r\nاز بس كه همى خوريم مى را بر مى * ما در سر مىشديم و مى در سر ما \r\n*\r\n پيرى ز خرابات برون آمد مست * دل رفته ز دست و جام مى بر كف دست\r\nگفتا مى نوش كاندرين عالم پست * جز مست كسى ز خويشتن باز نرست \r\n*\r\n افسوس كه ايام جوانى بگذشت * سرمايهء عيش جاودانى بگذشت\r\nتشنه بكنار جوى چندان خفتم * كاز جوى من آب زندگانى بگذشت \r\n\r\n","description":"","footnote":"","page_name":" 582 ","page_number":598},
  {"content":"\r\n\r\n*\r\n حسنت بازل نظر چو در كارم كرد * بنمود جمال و عاشق زارم كرد\r\nمن خفته بدم بناز در كتم عدم * حسن تو بدست خويش بيدارم كرد \r\n*\r\n يك عالم از آب و گل بپرداخته‌اند * خود را بميان ما درانداخته‌اند\r\nخود مىگويند راز و خود مىشنوند * زين آب و گلى بهانه برساخته‌اند \r\n*\r\n دل ديدن رويت بدعا مىخواهد * وصلت بتضرّع از خدا مىخواهد\r\nهستند شكرلبان درين ملك بسى * ليكن دل ديوانه ترا مىخواهد \r\n*\r\n در واقعهء مشكل ايّام نگر * جاميست ترا عقل ، در آن جام نگر\r\nترسم كه ببوى دانه در دام شوى * اى دوست همه دانه مبين دام نگر \r\n*\r\n دل پيشكش نرگس مستت آرم * جان تحفهء آن زلف چو شستت آرم\r\nسرگردانم ز هجر ، معلومم نيست * در پاى كه افتم كه بدستت آرم \r\n*\r\n امروز به شهر دل پريشان ماييم * ننگ همه دوستان و خويشان ماييم\r\nرندان و مُقامِرانِ رسوا شده را * گر مىطلبى بيا ، كه ايشان ماييم ! \r\n*\r\n هان راز دل خستهء ما فاش مكن * با يار عزيز خويش پرخاش مكن\r\nآن دل كه بهر دو كَون سر در ناورد * اكنون كه اسير تست رسواش مكن \r\n*\r\n آنم كه توام ز خاك برداشته‌اى * نقشم بمراد خويش بنگاشته‌اى \r\n\r\n","description":"","footnote":"","page_name":" 583 ","page_number":599},
  {"content":"\r\n\r\n كارم بمراد خود چو نگذاشته‌اى * مىرويم از آن سان كه توام كاشته‌اى \r\n*\r\n اى كاش بسوى وصل راهى بودى * يا در دلم از صبر سپاهى بودى\r\nاى كاش چو در عشق تو من كشته شوم * جز دوستى توام گناهى بودى \r\n*\r\n نى كرده شبى بر سر كويت گذرى * نى بوى خوشت به من رسيده سحرى\r\nنى يافته از تو اثرى يا خبرى * عمرم بگذشت بىتو ، آخر نظرى ! \r\n*\r\n اى كاش بدانمى كه من كيستمى * تا در نظرش بهتر ازين زيستمى\r\nيا جمله تنم ديده شدى تا شب و روز * در حسرت عمر رفته بگريستمى \r\n\r\n19 - سعدى « 1 »\r\nالشيخ الامام المحقّق ، ملك الكلام ، افصح المتكلّمين « 2 » ابو محمّد مشرّف الدين\r\n\r\n\r\n","description":"","footnote":"\r\n( 1 ) - دربارهء سعدى بمآخذ گوناگون مىتوان مراجعه كرد و مقالاتى كه چندين سال اخير دربارهء وى نوشته شده متعدد و ذكر همهء آنها از حوصلهء اين مختصر بيرونست . مهمترين مراجع و مقالاتى كه فعلا مراجعهء بدانها مورد توصيه است در ذيل نقل مىشود :\r\n* شد الازار فى حط الاوزار عن زوار المزار ، معين الدين ابو القاسم جنيد شيرازى ، بتصحيح مرحوم محمد قزوينى و مرحوم عباس اقبال آشتيانى ، 1328 شمسى ص 461 - 463\r\n* تاريخ گزيدهء حمد اللّه مستوفى ، چاپ آقاى دكتر عبد الحسين نوايى ص 734 - 735\r\n* مجمل فصيح خوافى بتصحيح آقاى سيد محمود فرخ ، حوادث سال 691 - از صفحهء پيش\r\n* مقدمهء على بن احمد معروف به بيستون بر كليات سعدى\r\n* حبيب السير چاپ تهران ، ج 2 ص 561 ، 563 ، 564\r\n* نفحات الانس جامى چاپ تهران ص 600 - 601\r\n* تذكرة الشعراء دولتشاه سمرقندى چاپ تهران ص 223 - 232\r\n* مجالس العشاق كمال الدين گازرگاهى منسوب به سلطان حسين بايقرا چاپ هند ص 123 - 126\r\n* لطايف الطوايف فخر الدين على صفى سبزوارى ص 259\r\n* مجالس المؤمنين قاضى نور اللّه ششترى چاپ تبريز ص 292 - 294\r\n* هفت اقليم امين احمد رازى چاپ تهران ج 1 ص 196 - 203\r\n* آتشكدهء آذر چاپ بمبئى ص 269 ببعد\r\n* مرآة الخيال امير شير على خان لودى چاپ بمبئى ص 44 - 45\r\n* رياض العارفين هدايت چاپ تهران 1316 ص 143 ببعد\r\n* مجمع الفصحاء هدايت ج 1 ص 274 ببعد\r\n* بهارستان سخن نواب صمصام الدوله مير عبد الرزاق چاپ مدارس ص 300 - 307\r\n* تاريخ درست درگذشت سعدى بقلم مرحوم سعيد نفيسى ، مجلهء دانشكدهء ادبيات تهران شمارهء اول سال ششم ، مهر ماه 1337 ص 64 - 82\r\n* سعدىنامه مشتمل بر چند مقاله دربارهء سعدى ، منطبعهء وزارت فرهنگ قديم ( - وزارت آموزش و پرورش كنونى ) بجاى شمارهء بهمن و اسفند مجلهء آموزش و پرورش سال 1316 شمسى\r\n* مقدمه‌هايى كه بر چاپهاى متعدد بوستان و گلستان و كليات سعدى نوشته‌اند و از آن جمله مقدمهء گلستان سعدى بتصحيح مرحوم عبد العظيم خان قريب و مقدمهء بوستان سعدى بقلم آقاى محيط طباطبائى ؛ و همچنين است مقالات متفرق و متعدد و اشاراتى كه بتفاريق در از صفحهء پيش\r\nكتب ادبى معاصران و فهارس و معاجم ادبا و فضلا و نظاير آنها ديده مىشود و از آن جمله است تحقيق شبلى نعمانى دربارهء شيخ كه در كتاب شعر العجم آورده است .\r\n( 2 ) - القاب مذكور در متن از لقب‌هايى است كه بعد از وفات سعدى براى او در كتب ادبا ذكر شده .\r\n","page_name":" 584 ","page_number":600},
  {"content":"\r\n\r\n( شرف الدين ) مصلح بن عبد اللّه بن مشرّف السّعدى الشّيرازى بىترديد بزرگترين شاعريست كه بعد از فردوسى آسمان ادب فارسى را بنور خيره‌كنندهء خود روشن ساخت\r\n\r\n","description":"","footnote":"","page_name":" 585 ","page_number":601},
  {"content":"\r\n\r\nو آن روشنى با چنان نيرويى همراه بود كه هنوز پس از گذشت هفت قرن تمام از تأثير آن كاسته نشده است ، و اين اثر تا پارسى برجايست همچنان برقرار خواهد ماند . زبان استادانهء فصيح او زبان دل و عشق و محبت و او خود نشانهء تمام عياريست از « آدميّت » به همان معنى بسيار كاملى كه بيان كرده است « 1 » .\r\nدر نام و نسب و تاريخ وفات اين استاد بزرگ ميان نويسندگان و مؤلّفان قديم اختلافست و گمان مىرود كه علّة العلل اين اختلاف امرى جز كثرت شهرت سعدى و افتادن نام بلندش در افواه خواصّ و عوام نيست . بنابر آنچه از تحقيق در مآخذ موثّق قديم برمىآيد نام و نسب درست او همانست كه در آغاز اين مقال آورده‌ام امّا اگر بخواهيم بسيرى در مآخذ مختلف درين باب بپردازيم واقعا دچار حيرت و سرگردانى مىشويم و اينك نتيجهء آن سير :\r\nقديمترين مأخذى كه نام و كنيه و نسب سعدى در آن بيان شده كتاب تلخيص مجمع الآداب فى معجم الالقاب است از « ابن الفوطى » ( م 723 ه ) معاصر سعدى كه با وى ارتباط و مكاتبه داشته و بقول خود در سال 660 هجرى با فرستادن نامه‌يى باستاد بعضى از اشعار عربى او را خواسته بود . وى از شيخ چنين نام مىبرد : « مصلح الدين ابو محمّد عبد اللّه بن مشرّف بن مصلح بن مشرّف معروف به سعدى شيرازى » « 2 » . در نقل ابن الفوطى\r\n\r\n\r\n","description":"","footnote":"\r\n( 1 ) - در قصيده‌يى بمطلع ذيل :\r\n تن آدمى شريفست بجان آدميت * نه همين لباس زيباست نشان آدميت \r\n( 2 ) - نقل از مقالهء « تاريخ درست درگذشت سعدى » مذكور در مآخذ مربوط بسعدى .\r\n","page_name":" 586 ","page_number":602},
  {"content":"\r\n\r\nيك اشكال است و آن اشتباهى است كه او در تغيير نام سعدى بلقب آن استاد كرده و در نتيجه لقب او يعنى مشرف الدين را حذف نموده است در صورتى كه معاصر ديگر سعدى و ابن الفوطى يعنى على بن احمد بن ابى بكر معروف به « بيستون » كه اولين نسخهء ديوان سعدى را 35 سال بعد از مرگ آن استاد يعنى در سال 726 هجرى جمع‌آورى و تنظيم كرده و در شهر سعدى ، ميان آشنايان و دوستان و ياران او زيسته ، لقب و اسم و تخلص او را به صورتى كه آيندگان را در آن مجال تصرّفى نباشد ، چنين آورده است :\r\n« مولانا و شيخ الشيوخ فى عهده و قدوة المحققين افصح المتكلمين مفخر السّالكين مشرف ( شرف ) الملّة و الحقّ و الدّين مصلح الاسلام و المسلمين شيخ سعدى شيرازى قدّس سرّه » و اگر بخواهيم لقب و اسم سعدى را از ميان اين نعوت و تعريفات بيرون آوريم چنين مىشود : « افصح المتكلمين مشرف ( شرف ) الدين مصلح سعدى شيرازى » و بنابراين اسم او « مصلح » است و چنان كه خواهيم ديد اين اسم نياى مادرى استاد بزرگ ما بود كه بنابر رسم قديم بوى داده شد و اين سخن را مخصوصا نسخه‌يى از طيّبات ( جزو نسخه‌يى از كليات مورخ بتاريخ 718 هجرى متعلق بدكتر محمد حسين لقمان ادهم ) كه از خطّ سعدى استنساخ گرديده ، ثابت مىكند . در پايان آن نسخهء طيّبات چنين مىبينيم : « و قد نقل هذا من خطّ ناظم الكتاب هو الشيخ الامام المحقّق مشرّف الملّة و الدّين مصلح السعدى نوّر اللّه قبره » « 1 » .\r\nنكته‌يى كه نبايد ناگفته گذاشت آنكه شاعر و عارف معاصر سعدى ، سيف الدين محمّد فرغانى ، كه چند غزل و قطعه در ستايش سعدى براى او فرستاده و گويا با استاد سخن مكاتبه داشته ، او را فقط بعنوان « الشيخ العارف سعدى الشيرازى » ياد كرده است « 2 » يعنى بلقب شعرى او كه هم از زمان خويش بدان شهرت عالمگير داشته است .\r\nامّا فضلا و نويسندگان بعد از عهد سعدى لقب و اسم و نسب سعدى را بصورتهاى\r\n\r\n\r\n","description":"","footnote":"\r\n( 1 ) - منقول از سعدىنامه بين صفحات 738 - 739 .\r\n( 2 ) - ديوان سيف الدين محمد فرغانى ، چاپ مؤلف اين كتاب ، ج 1 ص 111 .\r\n","page_name":" 587 ","page_number":603},
  {"content":"\r\n\r\nمختلف نوشته‌اند . « 1 » در تاريخ گزيده مصلح بن مشرّف شيرازى ( و در نسخه‌هاى مختلف آن :\r\nمصلح الدين بن مشرف ، مشرف الدين مصلح ، مشرف بن مصلح ) ؛ و در نفحات الانس جامى شيخ شرف الدين مصلح بن عبد اللّه السّعدى شيرازى ؛ و در حبيب السير يك بار ابو عبد اللّه مشرف بن مصلح سعدى شيرازى و بار ديگر شرف الدين مصلح بن عبد اللّه سعدى و بار ديگر مصلح الدين سعدى شيرازى ؛ و در مجمل فصيح خوافى ملك الكلام شيخ مشرف الدين مصلح الشيرازى المعروف بسعدى ؛ و در مجالس العشاق و در تذكرة الشعرا و لطايف الطوايف و مجالس المؤمنين و آتشكده و مرآة الخيال شيخ مصلح الدين سعدى شيرازى ؛ و در هفت اقليم و بهارستان سخن و رياض العارفين و مجمع الفصحا شرف الدين مصلح بن عبد اللّه شيرازى ؛ و پيداست كه مراجعه و استناد بقديمترين و موثّق‌ترين مآخذ همهء اين تشتّتها و اختلافهاى سرگردان‌كننده را رفع مىكند .\r\nنكته‌يى كه ذكر آن در ذيل اين مقال خالى از فايده به نظر نمىرسد آنست كه : 1 ) شرف الدّين يا مشرّف الدّين از القاب و اسامى رائج قرن هفتم و هشتم هجرى بوده است چنان كه گروهى از اكابر آن دوران و ازمنهء قريب به آن را با چنين القابى مىشناسيم « 2 » ؛ و 2 ) مصلح ( يا مصلح الدّين ) هم از اسامى رائج همان دوره و از آن جمله نام نياى قطب الدين محمود شيرازى « 3 » كه بقولى دايى سعدى بوده و نيز نام نياى پدرى شاعر بنابر قول ابن فوطى است .\r\nو امّا دربارهء كيفيّت اشتهار شاعر به « سعدى » كه لقب شعرى ( تخلص ) اوست\r\n\r\n\r\n","description":"","footnote":"\r\n( 1 ) - منابعى كه درين مورد ذكر مىشود همراه با ذكر صفحات نيست زيرا قبلا ضمن ذكر مآخذ مربوط باحوال سعدى بدانها اشاره شده است .\r\n( 2 ) - حبيب السير چاپ تهران ج 3 ص 220 ، 59 ، 194 ، 44 ، 197 ، 344 ، 348 و غيره .\r\n( 3 ) - حبيب السير ج 3 ص 197 .\r\n","page_name":" 588 ","page_number":604},
  {"content":"\r\n\r\nاختلافست . بنابر اقوال متقدّمين « 1 » تخلّص او بسعدى بسبب ظهور اوست در روزگار اتابك سعد بن زنگى بن مودود سلغرى ( 599 - 623 ) و بنابر نظر ابن الفوطى در كتاب تلخيص مجمع الآداب بعلّت انتساب سعديست به سعد بن ابى بكر بن سعد بن زنگى « 2 » ؛ و اين نظر ثانوى مورد قبول غالب محققان معاصرست . اما مطلقا بعيد به نظر نمىآيد كه سعدى نام شاعرى خود را از نام سعد بن زنگى گرفته باشد زيرا در اواخر روزگار آن اتابك جوانى نزديك به بيست سالگى بود كه قاعدة با قريحه و استعداد خارق العاده‌يى كه داشت مىبايست در همان اوان آغاز شاعرى كرده و بنابر رسم زمان بلقب شعرى ( تخلص ) حاجت يافته و آن را از نام پادشاه عصر خويش گرفته باشد ، منتهى چون در حداثت سنّ بود هنوز بدربار راه نداشت تا در شمار مدّاحان اتابك سعد درآيد و مدايح او را در ديوان خود ثبت كند . ردّ اين نظر مستلزم آنست كه سعدى تا نزديك سال 655 كه تاريخ بازگشت او بفارس و درآمدن در ظلّ عنايت اتابك ابو بكر بن سعد و پسرش سعد بن ابو بكر بن سعد بن زنگى است ، يعنى تقريبا تا پنجاه سالگى خود اصلا شعرى نگفته و به تخلّصى حاجت نيافته باشد « 3 » .\r\nتاريخ ولادت شيخ در مآخذ ذكر نشده است ولى بقرينهء سخن او در گلستان مىتوان آن را بتقريب در حدود سال 606 هجرى دانست . وى در آغاز گلستان چنين مىگويد :\r\n« يك شب تأمّل ايّام گذشته مىكردم و بر عمر تلف كرده تأسف مىخوردم و سنگ سراچهء دل را بالماس آب ديده مىسفتم و اين ابيات مناسب حال خود مىگفتم :\r\n\r\n\r\n","description":"","footnote":"\r\n( 1 ) - دولتشاه ، تذكرة الشعراء ص 223 و نويسندگان ديگرى از قبيل ميرخواند در حبيب السير و آذر در آتشكده و هدايت در مجمع الفصحا .\r\n( 2 ) - رجوع شود بمقالهء مرحوم سعيد نفيسى بنام « تاريخ درست درگذشت سعدى » در مجلهء دانشكدهء ادبيات .\r\n( 3 ) - ذكر « بيست سالگى » و « پنجاه سالگى » سعدى در سطور فوق بنابر اشارهء تقريبى است نه تحقيقى .\r\n","page_name":" 589 ","page_number":605},
  {"content":"\r\n\r\n هر دم از عمر مىرود نفسى * چون نگه مىكنم نمانده بسى\r\nاى كه پنجاه رفت و در خوابى * مگر اين پنج روزه دريابى\r\nخجل آنكس كه رفت و كار نساخت * كوس رحلت زدند و بار نساخت . . . \r\nبتصريح خود شاعر اين ابيات مناسب حال او و در تأسف بر عمر از دست رفته و اشاره به پنجاه سالگى وى سروده شده است و چون آنها را با دو بيت زيرين كه هم در مقدّمهء گلستان من باب ذكر تاريخ تأليف كتاب آمده است :\r\n درين مدت كه ما را وقت خوش بود * ز هجرت ششصد و پنجاه و شش بود\r\nمراد ما نصيحت بود و گفتيم * حوالت با خدا كرديم و رفتيم \r\nقياس كنيم نتيجه چنين مىشود كه در سال 656 پنجاه سال يا قريب به آن از عمر سعدى گذشته بود و بدين تقدير ولادتش همچنانكه گفته‌ايم در سال 606 يا در زمانى نزديك بدان بوده است « 1 » .\r\n\r\n\r\n","description":"","footnote":"\r\n( 1 ) - بعضى خواسته‌اند ازين بيت بوستان :\r\n الا اى كه عمرت بهفتاد رفت * مگر خفته بودى كه بر باد رفت \r\nچنين استنباط كنند كه سعدى در سال اتمام و تقديم بوستان بدربار سلغريان فارس هفتاد ساله بود و بنابراين ولادتش در سال 585 اتفاق افتاد . اين استنباط از هر حيث مقرون باشتباهست زيرا اولا سعدى در بيت مذكور اشاره‌يى به حال خود ندارد بلكه اين بيت و ابيات بعد از آن را در مقام نصيحت به كسانى سروده است كه از گذشت عمر پند نمىگيرند ؛ و ثانيا اگر سعدى در سال 585 ولادت مىيافت مىبايست در اوايل قرن هفتم جوانى كارآمد باشد و آثار خود را از اوايل آن قرن ببعد بسازد و بتبع آن نام كسانى كه در اوايل اين عهد هنوز بر سر كار و حائز اقتدار بوده‌اند در آثار او بيايد و حال آنكه سعدى از رجالى در آثار خود ياد كرده و يا با آنان ارتباط داشته كه در اواسط قرن هفتم مىزيسته‌اند و همچنانكه در متن گفته‌ايم در هيچيك از آثار منظوم و منثور او ستايشى از سعد بن زنگى ( متوفى در سال 623 ) و اشاره‌يى ديده نمىشود كه حاكى از ارتباط وى با آن اتابك و رجال دربار وى باشد و در قصائد عربى او -\r\n","page_name":" 590 ","page_number":606},
  {"content":"\r\n\r\n\r\n\r\n","description":"","footnote":"\r\nاز صفحهء پيش\r\nهم به نحوى كه مذكور خواهيم داشت از اشخاصى ياد شده كه در اواسط قرن هفتم شهرت داشتند ؛ و ثالثا اگر در سال 585 ولادت يافته باشد مىبايست هنگام وفات يكصد و شش سال از عمر وى گذشته باشد و اين مستبعدست مگر آنكه قول بعضى از تذكره‌نويسان متأخر را كه چندان موثق نيست دربارهء طول عمر وى بپذيريم ؛ و رابعا سعدى خود پنج بيت بعد از شعرى كه ازو نقل كرده‌ايم ، و بعضى آن را دليل هفتاد سالگى وى در سال 655 گرفته‌اند ، از سن پنجاه سخن مىگويد :\r\n چو پنجاه سالت برون شد ز دست * غنيمت شمر پنج روزى كه هست \r\nو معلوم نيست آنها كه از خطاب شيخ بهفتاد سالگان استنباط هفتاد سالگى وى كرده‌اند چرا از اين بيت نخواسته‌اند پنجاه سالگى او را هنگام اتمام بوستان استنباط نمايند ؟ اما حقيقت آنست كه هيچيك ازين دو بيت حسب حال شاعر نيست و آنكه بمناسبت حال سروده شده همانست كه بتصريح خود سعدى حكايت از پنجاه سالگى او در سال 656 يعنى در تاريخ اتمام گلستان مىكند .\r\nگويا از جملهء علل استناد به بيتى كه خطاب بهفتاد سالگان در بوستان سعدى آمده يكى اشارت استاد به تلمذ در خدمت ابن الجوزى است كه محققان او را همان ابن الجوزى معروف صاحب المنتظم و تلبيس ابليس متوفى بسال 597 دانسته و لازمهء تلمذ سعدى را در خدمت او تولد در اواسط نيمهء دوم و حتى اواسط قرن ششم شمرده‌اند ولى چنان كه خواهيم ديد مراد سعدى از « شيخ اجل عالم ابو الفرج بن جوزى » ابن جوزى ديگريست كه در سال 656 هجرى بقتل رسيد . - علت ديگر حكايتى است كه سعدى در باب پنجم گلستان آورده دربارهء رسيدن بجامع كاشغر و گفتار او با نوآموزى در آن جامع در سالى كه « محمد خوارزمشاه باختا براى مصلحتى صلح اختيار كرد » و اگر در اين حكايت از واقعيات سخن رفته باشد مىبايست سعدى در آن تاريخ يعنى در حدود سال 607 هجرى لااقل بيست و اند سال داشته و در حدود سال 585 ولادت يافته باشد اما در حقيقت اين گونه حكايات و حتى هنرنمايى سعدى در شكستن بت سومنات و امثال اينها ترديدست و با قرائن مختلف ديگرى كه از ماجراى احوال او بدست داريم وفق نمىدهد و قاعدة از جملهء حكاياتى به نظر مىآيد كه او من باب تمثيل -\r\n","page_name":" 591 ","page_number":607},
  {"content":"\r\n\r\nسعدى در شيراز در ميان خاندانى كه « از عالمان دين بودند » « 1 » ولادت يافت .\r\nدولتشاه مىنويسد كه « گويند پدر شيخ ملازم اتابك بوده » « 2 » يعنى اتابك سعد بن زنگى ، و البته قبول چنين قولى با اشتغال پدر سعدى به علوم شرعيه منافات ندارد . سعدى هم از دوران كودكى تحت تربيت پدر قرار گرفت و از هدايت و نصيحت او برخوردار گشت « 3 » ولى در كودكى يتيم شد « 4 » و ظاهرا در حجر تربيت نياى مادرى خود كه بنابر بعض اقوال مسعود بن مصلح الفارسى پدر قطب الدين شيرازى بوده « 5 » ، قرار گرفت و مقدمات علوم ادبى و شرعى را در شيراز آموخت و سپس براى اتمام تحصيلات ببغداد رفت . اين سفر كه مقدمهء سفرهاى طولانى ديگر سعدى بود ، گويا در حدود سال 620 - 621 هجرى اتفاق افتاد زيرا وى اشاره‌يى دارد به زمان خروج خود از فارس در هنگامى كه جهان چون\r\n\r\n\r\n","description":"","footnote":"\r\nاز صفحهء پيش\r\nو براى بيان نكات اخلاقى ساخته و پرداخته باشد نه از باب ذكر حقايق تاريخى ، و استناد باينگونه سخنان جز آنكه مايهء سرگردانى و گمراهى محققان در تعيين تاريخ حيات سعدى باشد نتيجه‌يى ديگر ندارد .\r\n( 1 ) -\r\n همه قبيلهء من عالمان دين بودند * مرا معلم عشق تو شاعرى آموخت \r\n( 2 ) - تذكرة الشعراء ص 223\r\n( 3 ) -\r\n ز عهد پدر ياد دارم همى * كه باران رحمت برو هر دمى\r\nكه در خرديم لوح و دفتر خريد * ز بهرم يكى خاتم زر خريد . . . \r\n« ياد دارم كه در ايام طفوليت متعبد بودمى و شبخيز و مولع زهد و پرهيز . شبى در خدمت پدر رحمة اللّه عليه نخفته بودم و همه شب ديده بر هم نبسته و مصحف عزيز در كنار گرفته و طايفه‌يى گرد ما خفته . پدر را گفتم ازينان يكى سر برنمىدارد كه دوگانه بگزارد . . .\r\nگفت جان پدر تو نيز اگر بخفتى به كه در پوستين خلق افتى ! »\r\n( 4 ) -\r\n مرا باشد از درد طفلان خبر * كه در طفلى از سر برفتم پدر \r\n( 5 ) - رجوع شود به روضات الجنات فى احوال العلماء و السادات طبع 1367 ص 509 و 723\r\n","page_name":" 592 ","page_number":608},
  {"content":"\r\n\r\nموى زنگى در هم آشفته بود « 1 » و اين اشاره على الظاهر منطبق است با وضع دشوارى كه بر اثر حملهء سلطان غياث الدين پير شاه پسر سلطان محمد خوارزمشاه بشيراز در فارس پديد آمده بود .\r\nوى بعد از مرگ پدرش با جمع‌آورى بعضى از سپاهيان او بفتوحاتى در عراق و آذربايجان نايل گشت و در اواخر سال 620 عازم فارس شد و اتابك سعد زنگى كه قدرت مقابله با او نداشت بقلعهء اصطخر پناه برد و غياث الدين پير شاه در آغاز سال 621 بشيراز وارد شد و بسيارى از نواحى فارس را در تصرّف آورد و عاقبت بدرخواست اتابك سعد فارس را با او قسمت كرد و بوساطت الناصر لدين اللّه بعراق بازگشت « 2 » .\r\nسعدى بعد ازين تاريخ تا مدّتى در بغداد بسر برد و در مدرسهء معروف نظاميّهء آن شهر بادامهء تحصيل پرداخت « 3 » و در همين شهر بود كه خدمت جمال الدين ابو الفرج عبد الرحمن ملقّب به المحتسب « 4 » پسر يحيى بن يوسف بن جمال الدين عبد الرحمن بن الجوزى را درك كرد كه در هنگام سقوط بغداد بدست هولاگو ( 656 هجرى ) بقتل رسيده بود « 5 » ، سعدى از اين بزرگ بعنوان « مربّى » و « شيخ » ياد مىكند « 6 » . اين ابو الفرج ابن الجوزى همچنانكه\r\n\r\n\r\n","description":"","footnote":"\r\n( 1 ) - :\r\n برون رفتم از تنگ تركان چو ديدم * جهان درهم افتاده چون موى زنگى \r\n( 2 ) - رجوع شود به : ترجمهء سيرت جلال الدين مينكبرنى ، تهران 1344 ، ص 102 - 105\r\n( 3 ) -\r\n مرا در نظاميه ادرار بود * شب و روز تلقين و تكرار بود \r\n( 4 ) - در حوادث الجامعه ( ص 55 و 328 ) كه شرح حال او آمده چند جا از وى با لقب « المحتسب » ياد شده و علت آنست كه ابن جوزى دوم از حدود سال 633 ببعد محتسب دار الخلافهء بغداد بوده است و شايد تعريض سعدى به « محتسب » كه در داستان منع سماع از طرف ابن جوزى آورده است و در حاشيهء صحيفهء بعد خواهيد ديد ، من باب اشاره به همين ابو الفرج بن الجوزى باشد .\r\n( 5 ) - دربارهء وى علاوه بر مورد مذكور از حوادث الجامعه رجوع شود به حواشى جلد سوم از جهانگشاى جوينى بتصحيح مرحوم ميرزا محمد خان قزوينى ص 463 - 466\r\n( 6 ) - « چندانكه مرا شيخ اجل ابو الفرج بن جوزى رحمة اللّه عليه به ترك سماع فرمودى و عزلت اشارت كردى عنفوان شباب غالب آمدى و هوا و هوس طالب ، ناچار بخلاف رأى مربى قدمى رفتمى و از سماع و مجالست حظى برگرفتمى و چون نصيحت شيخم ياد آمدى گفتمى :\r\n قاضى ار با ما نشيند برفشاند دست را * محتسب گر مى خورد معذور دارد مست را \r\n. . . . الخ »\r\n","page_name":" 593 ","page_number":609},
  {"content":"\r\n\r\nديده‌ايم نوادهء ابو الفرج بن الجوزى صاحب كتاب مشهور تلبيس ابليس و كتاب المنتظم است كه بسال 597 درگذشت « 1 » و چون نوادهء او لقب و كنيه و اسم و عنوان جدّ خود را داشت ، اشارهء سعدى بنام وى موجب خطاى برخى از محقّقان شد و آنان را بر آن داشت كه سعدى را شاگرد ابن جوزى بزرگ و در نتيجه سال تولّد او را مقدّم بر سال 597 هجرى پندارند چنان كه پيش ازين گفته‌ايم . و امّا ابو الفرج بن الجوزى دوم در سال 656 ، يعنى همان سالى كه سعدى گلستان را تمام كرده بود ، هنگام فتح بغداد بقتل رسيد . ابن جوزى دوم از سال 631 سمت مدرّسى مدرسهء مستنصريهء بغداد « 2 » را داشت و قاعدة بايد سعدى چند سالى بعد از شروع تحصيل در نظاميهء بغداد و در حدود بيست و چهار پنج سالگى خود ، كه البته مقارن با « عنفوان » شباب او بود ، خدمت اين استاد را درك كرده باشد ؛ و اين نكته را نيز بايد دانست كه ابن جوزى و نياى او و پدر و برادرانش همه از جملهء متكلّمين عهد خود و در مذهب فقهى تابع امام احمد حنبل بودند و در مورد او مراد سعدى از « شيخ » و « مربّى » كسى است كه وى را در علوم شرعى در كنف\r\n\r\n\r\n","description":"","footnote":"\r\n( 1 ) - دربارهء بعضى از عقايد او رجوع شود به همين كتاب مجلد دوم چاپ اول ص 280 - 282\r\n( 2 ) - دربارهء مدرسهء مستنصريه رجوع شود به همين كتاب ، مجلد دوم چاپ اول ص 247 - 248\r\n","page_name":" 594 ","page_number":610},
  {"content":"\r\n\r\nتربيت داشت نه در تصوّف ؛ و نعمت چنين تربيتى نسبت بسعدى براى چند تن از پيران عهد او از آن جمله براى شهاب الدين ابو حفص عمر بن محمد سهروردى ( متوفّى بسال 632 ) حاصل شد . جامى گويد كه سعدى « از مشايخ كبار بسيارى را دريافته و بصحبت شيخ شهاب الدين سهروردى رسيده و با وى در يك كشتى سفر دريا كرده » « 1 » و اين سخن اخير او لامحاله انعكاسى است از قول سعدى در همين مضمون ولى گفتار سعدى درين مورد منحصر به سفر با سهروردى نيست بلكه نشانى از صحبت و اقامت در خدمت او و استماع سخنان عارفانهء ديگر او نيز مىدهد « 2 » و بهرحال تأثير نظرها و عقايد شهاب الدين سهروردى را در بعضى از اقوال سعدى مىتوان يافت « 3 » منتهى سعدى در كسب نظرهاى عارفان و قبول تربيت ايشان گويا به پيرو مرادى تنها اكتفا نكرده بلكه بعدّه‌يى از آنان ارادت ورزيده و از ايشان كسب فيض كرده باشد و بعبارت ديگر سعدى در عين آنكه با گروهى از مشايخ مصاحبت و بديشان ارادت داشته تابع و فرمانبردار مطلق آنان نبوده است چنان كه هر مريدى نسبت بمراد بايد باشد ، بلكه از راه صحبت و كسب فيض از محاضر بزرگان طريقت از گفتارها و نظرها و نتائجى كه از مجاهدات خود گرفته بودند برخوردار شده و احيانا بعضى از نظرهاى آنان را نيز نپذيرفته است « 4 » . امّا اينكه دولتشاه « 5 »\r\n\r\n\r\n","description":"","footnote":"\r\n( 1 ) - نفحات الانس ص 601\r\n( 2 ) - :\r\n مرا شيخ داناى مرشد شهاب * دو اندرز فرمود بر روى آب\r\nيكى آنكه در جمع بدبين مباش * دگر آنكه در نفس خودبين مباش . . .\r\nشنيدم كه بگريستى شيخ زار * چو برخواندى آيات اصحاب نار\r\nشبى دانم از هول دوزخ نخفت * به گوش آمدم صبحگاهى كه گفت\r\nچه بودى كه دوزخ ز من پر شدى * مگر ديگران را رهايى بدى\r\nبآزاد مردى ستودش كسى * كه در راه حق رنج بردى بسى\r\nجوابش نگر تا چه مردانه گفت * كه چندين ستايش چه گويى ؟ بخفت ! \r\nاز صفحهء پيش\r\n اميدى كه دارم بفضل خداست * كه بر سعى خود تكيه كردن خطاست \r\n( 3 ) - رجوع شود بمقالهء سعدى و سهروردى از مرحوم بديع الزمان فروزانفر در سعدىنامه صحايف 687 - 706\r\n( 4 ) - رجوع شود بمقالهء سعدى و سهروردى از مرحوم بديع الزمان فروزانفر در سعدىنامه صحايف 687 - 706\r\n( 5 ) - تذكرة الشعراء ص 223\r\n","page_name":" 595 ","page_number":611},
  {"content":"\r\n\r\nو هدايت « 1 » سعدى را مريد شيخ عبد القادر گيلانى ( م 561 ) نوشته‌اند اشتباه محض است و اين اشتباه از غلطى نشأت كرده است كه ظاهرا از ديرباز در حكايت دوم از باب دوم گلستان « 2 » از بعض نسخ اين كتاب رخ داده .\r\nچند سالى را كه سعدى در بغداد گذراند بايد بدوران تحصيل و كسب فيض از بزرگترين مدرّسان و مشايخ عهد كه در آن شهر مجتمع بوده‌اند ، و به « تلقين و تكرار » در نظاميّه « 3 » تقسيم كرد و گويا بعد از طى اين مراحل بود كه سفرهاى طولانى خود را در حجاز و شام و لبنان و روم آغاز كرد « 4 » و بنا بگفتار خود در اقصاى عالم گشت و با هركسى ايّام را بسر برد و بهر گوشه‌يى تمتّعى يافت و از هر خرمنى خوشه‌يى برداشت « 5 » و\r\n\r\n\r\n","description":"","footnote":"\r\n( 1 ) - مجمع الفصحا ج 1 ص 274\r\n( 2 ) - حكايت : عبد القادر گيلانى را رحمة اللّه عليه ديدند كه در حرم كعبه ، روى بر حصبا نهاده همى گفت : اى خداوند ببخشاى . . . » . در پاره‌يى نسخ « ديدند » به « ديدم » تبديل و منشاء اشتباه مذكور در متن شده است .\r\n( 3 ) -\r\n مرا در نظاميه ادرار بود * شب و روز تلقين و تكرار بود \r\n( 4 ) - دربارهء سفرهايى كه درين بلاد داشته و حوادثى كه براى او پيش آمده بايد بموارد مختلف بوستان و گلستان سعدى مراجعه كرد ، مخصوصا مراجعه شود به كليات سعدى چاپ مرحوم فروغى ، تهران سال 1320 شمسى\r\n( 5 ) -\r\n در اقصاى عالم بگشتم بسى * بسر بردم ايام با هركسى\r\nتمتع بهر گوشه‌يى يافتم * ز هر خرمنى خوشه‌يى يافتم \r\n","page_name":" 596 ","page_number":612},
  {"content":"\r\n\r\nبقول جامى « اقاليم را گشته و بارها به سفر حج پياده رفته » « 1 » و بنابر نقل دولتشاه « چهارده نوبت حج كرده و بغزا و جهاد به طرف روم و هند رفته » « 2 » ، اما معلوم نيست سفرهاى او در بلاد مشرق از قبيل كاشغر و هند و شكستن بت سومنات كه خود بدانها اشاره مىكند در همين دوران اتفاق افتاده باشد و حتى نمىتوان گفت كه واقعا اشاراتى كه دربارهء اين گونه سفرهاى اخير دارد واقعى است و يا از باب تلفيق حكايات و قصص بيان شده است .\r\nسفرى كه سعدى در حدود سال 620 - 621 آغاز كرده بود مقارن سال 655 با بازگشت بشيراز پايان يافت . در مراجعت بشيراز سعدى در شمار نزديكان سعد بن ابى بكر بن سعد بن زنگى درآمد ولى نه بعنوان يك شاعر دربارى ، بلكه بنابر اكثر اقوال ، و همچنانكه از مطالعه در آثار او برمىآيد ، در عين انتساب بدربار سلغرى و مدح پادشاهان آن سلسله ، و نيز ستايش عده‌يى از رجال كه در شيراز و يا در خارج از شيراز مىزيسته‌اند ، زندگى را بآزادگى و ارشاد و خدمت بخلق در رباط شيخ كبير شيخ ابو عبد اللّه خفيف مىگذرانيده « 3 » و با حرمت بسيار زندگانى را بسر مىبرده است . عظمت مقام او در شعر و نثر و اخلاق و حكم باعث شد كه دربارهء وى و نحوهء زندگانيش رواياتى افسانه مانند رواج يابد كه نمونهء قديمترى از آنها را مىتوان در تذكرة الشعراء دولتشاه سمرقندى مطالعه كرد . بهرحال عمر سعدى در شيراز بنظم قصائد و غزلها و تأليف رسالات مختلف او شايد بوعظ و تذكير مىگذشت و درين دوره يك بار نيز سفرى به مكه كرد و از راه تبريز بشيراز بازگشت و چنان كه از مقدمهء رسالهء ششم از آثار منثور شيخ برمىآيد وى درين سفر با شمس الدين صاحب ديوان جوينى و برادرش ملاقات نمود و در خدمت\r\n\r\n\r\n","description":"","footnote":"\r\n( 1 ) - نفحات الانس ص 600\r\n( 2 ) - تذكرة الشعرا ص 223\r\n( 3 ) - علاوه بر اشارهء جامى درين باب از رسالهء شمس الدين تازيكو در كليات شيخ اين معنى به خوبى آشكار مىشود .\r\n","page_name":" 597 ","page_number":613},
  {"content":"\r\n\r\nاباقا خان بعزّت و احترام پذيرفته شد و او را از مواعظ خود برخوردار نمود . مقدمهء مذكور كه از نسخهء معتبر كتابخانهء ملى پاريس مورخ بتاريخ 767 استنساخ شده چنين است :\r\n« شيخ سعدى رحمة اللّه فرمود كه در وقت مراجعت از زيارت كعبه چون بدار الملك تبريز رسيدم و علما و صلحاء آن موضع دريافتم و بحضور آن عزيزان مشرّف شدم ، خواستم تا صاحب علاء الدين و خواجه شمس الدين صاحب ديوان را ببينم كه حقوق بسيار در ميان ما ثابت بود . روزى عزيمت خدمتشان كردم ، ناگاه ايشان را ديدم با پادشاه روى زمين اباقا برنشسته بودند . چون چنان ديدم خواستم كه بگوشه‌يى فرو روم ، در آن حال متعذّر بود ، به رسيدن ايشان من در آن عزم بودم كه ايشان هر دو از اسب به زير آمدند و روى به من نهادند . چون برسيدند تلطّف نمودند و خدمت بجاى آوردند و زمين ببوسيدند .\r\nچون بنزديك من برسيدند بوسه بر دست و پاى من نهادند و از رسيدن اين ضعيف خرّميها نمودند ، گفتند اين در حساب نيست كه ما از رسيدن قدوم مبارك پدر ما شيخ خبر نداشتيم . . . » بعد ازين مقدمه كيفيت ملاقات سعدى با اباقا در رساله مذكور افتاده است .\r\nوفات سعدى را در مآخذ گوناگون بسالهاى 690 و 691 و 694 و 695 نوشته‌اند « 1 » .\r\nسال 694 در نسخهء چاپى الحوادث الجامعهء ابن فوطى نقل شده و گويا اشتباهيست كه در نظم صفحات يا زمان چاپ در آن كتاب رخ داده .\r\nسال 695 در ماده تاريخ « خا صاد الف دال » « 2 » از مونس الاحرار محمد بن بدر\r\n\r\n\r\n","description":"","footnote":"\r\n( 1 ) - دربارهء « تاريخ درست درگذشت سعدى » مرحوم سعيد نفيسى رحمه اللّه مقالهء مفصل ممتعى در مجلهء دانشكدهء ادبيات ( مهر ماه سال 1337 ) نوشته و كليهء اقوال مؤلفان را از قديم باز تا روزگار ما در آن آورده است .\r\n( 2 ) -\r\n هماى روح پاك شيخ سعدى * شب شنبه ز خا و صاد الف دال\r\nمه ذو الحجه از مه كاف و زا روز * بيفشاند از غبار تن پر و بال \r\nيعنى 27 ذى الحجه سال 695 .\r\n","page_name":" 598 ","page_number":614},
  {"content":"\r\n\r\nجاجرمى است كه در تاريخ شيخ اويس ( تأليف در حدود سال 860 ) از ابو بكر قطبى اهرى ( منطبعهء لاهه 1373 هجرى قمرى ) « خاصاد » ( - 690 ) آمده « 1 » و دولتشاه نيز چنان كه خواهيم ديد آن را با روايت تازه‌ترى « خصا » ( - 691 ) نقل كرده و بنابراين قبول آن مستلزم احتياطست .\r\nتاريخ 691 بيشتر مستندست بر دو ماده تاريخ « خصا » و « خاص » ( - 691 ) كه دولتشاه و سپس ديگران ازو نقل كرده‌اند « 2 » .\r\nو امّا ذى الحجهء سال 690 در غالب مآخذ نزديك بدوران حيات سعدى ذكر شده و اعتماد بدان سزاوارتر مىنمايد « 3 » .\r\n\r\n\r\n","description":"","footnote":"\r\n( 1 ) -\r\n هماى روح پاك شيخ سعدى * مه ذى الحجه از خاصاد آن سال\r\nشب سه‌شنبه از مه كاف و زا روز * بيفشاند از غبار تن پر و بال \r\nمرحوم سعيد نفيسى با توجه به اين محاسبه كه 27 ذو الحجهء سال 690 سه‌شنبه ، و بيست و هفتم همان ماه در سال 695 پنجشنبه بوده است نه شنبه روايت مونس الاحرار را مردود و روايت مذكور در تاريخ شيخ اويس را صحيح دانسته است .\r\n( 2 ) -\r\n شب آدينه بود و ماه شوال * ز تاريخ عرب خاصاد آن سال\r\nهماى روح پاك شيخ سعدى * بيفشاند از غبار تن پر و بال \r\n* *\r\n هماى روح پاك شيخ سعدى * چو در پرواز شد از روى اخلاص\r\nمه شوال بود و شام جمعه * كه در درياى رحمت گشت غواص\r\nيكى پرسيد سال فوت گفتم * ز خاصان بود از آن تاريخ شد « خاص » \r\n( 3 ) - حمد اللّه مستوفى در تاريخ گزيده گفته است كه سعدى « در سابع عشر ذى حجهء سنهء تسعين و ستمائه درگذشت » . در تاريخ كبير جعفرى كه پيش از 845 تأليف شده وفات او در روز عيد اضحى سال 690 نوشته شده - ابو بكر قطبى اهرى در تاريخ شيخ اويس كه در حدود سال 860 تأليف كرده ماده تاريخ « خاصاد » را دربارهء وفات سعدى نقل كرده يعنى 690 - در تذكرهء شعرا يا جنگ بسيار قديم كتابخانهء مجلس شوراى ملى -\r\n","page_name":" 599 ","page_number":615},
  {"content":"\r\n\r\nنكتهء مهمّى كه دربارهء سعدى قابل ذكرست شهرت بسياريست كه هم در حيات خويش حاصل كرد . پيداست كه اين موضوع در تاريخ ادبيات فارسى تا قرن هفتم هجرى تازگى نداشت و بعضى از شاعران بزرگ مانند ظهير و خاقانى در زمان حيات خود مشهور و در نزد شعرشناسان عصرشان معروف بودند امّا گمان نمىرود كه هيچيك از آنان در شهرت ميان فارسىشناسان كشورهاى مختلف از آسياى صغير گرفته تا هندوستان ، در عهد و زمان خود ، بسعدى رسيده باشند و اينكه او در آثار خويش چند جا بشهرت و رواج گفتار خود اشاراتى دارد درست و دور از مبالغه است .\r\nاز جملهء شاعران استاد در عصر سعدى كه در خارج از ايران مىزيسته‌اند يكى امير خسرو است و ديگر حسن دهلوى كه هر دو از سعدى در غزلهاى خود پيروى مىكرده‌اند و امير خسرو ازينكه در « نوبت سعدى » جرأت شاعرى مىكرد خود را ملامت مىنمود « 1 » .\r\nدر سالهايى كه سعدى آخرين ادوار حيات خود را در شيراز سپرى مىساخت شاعرى زبان‌آور در آقسرا از بلاد كوچك آسياى صغير چنان شيفتهء غزلهاى دل‌انگيز و سخنان شيواى استاد شيرازى شده بود كه علاوه بر جواب گفتن عدهء زيادى از غزلها و قصايد او و تكرار نام وى باحترام در بسيارى از آنها ، خود چند قصيدهء غرّا بستايش\r\n\r\n\r\n","description":"","footnote":"\r\nاز صفحهء قبل\r\nتاريخ وفات سعدى هفدهم ذى حجهء سال تسعين و ستمائه ( 690 ) ثبت شده ( رجوع كنيد به مقالهء مرحوم سعيد نفيسى بنام تاريخ درست درگذشت سعدى كه پيش ازين ذكر كرده‌ايم و به فهرست كتابخانهء مجلس شوراى ملى جلد سوم از آقاى ابن يوسف شيرازى ص 563 ) .\r\nالبته بايد دانست كه سال 691 را هم در مآخذ مهمى از قبيل شد الازار فى حط الاوزار از معين الدين ابو القاسم جنيد ( طهران 1328 ص 462 ) و مجمل فصيح خوافى و تذكرهء دولتشاه و نفحات الانس جامى و مجالس العشاق گازرگاهى براى تاريخ وفات سعدى مىبينيم .\r\n( 1 ) -\r\n نوبت سعدى كه مبادا كهن * شرم ندارى كه بگويى سخن ؟ \r\n( قران سعدين )\r\n","page_name":" 600 ","page_number":616},
  {"content":"\r\n\r\nآن استاد عديم النظير اختصاص داد . وى سيف الدين محمد فرغانى است كه ذكر او را در رديف شاعران همين دوره خواهيد ديد و از استادانيست كه در قرن هفتم هنوز شيوهء سخنگويى استادان بزرگ خراسان را در قرنهاى پنجم و ششم رها نكرده بود و سخنان فصيح او كه همه‌جا همراه با وعظ و اندرز و تحقيق و حكمت است نشان از علوّ مقامش در شعر و عرفان مىدهد . در يكى از قصائد خود كه سيف از سعدى استقبال كرده به ميزان « شهرت » آن استاد اشاره نموده است « 1 » و چند قصيده هم در مدح او ساخته بمطلعهاى ذيل :\r\n نمىدانم كچون باشد بمعدن زر فرستادن * به دريا قطره آوردن بكان گوهر فرستادن \r\n*\r\n دلم از كار اين جهان بگرفت * راست خواهى دلم ز جان بگرفت « 2 » \r\n*\r\n بجاى سخن گر به تو جان فرستم * چنان دان كه زيره بكرمان فرستم \r\n*\r\n بسى نماند ز اشعار عاشقانهء تو * كه شاه بيت سخنها شود فسانهء تو \r\nو چنان كه ازين قصايد برمىآيد سيف اشعار خود را به پيشگاه استاد بزرگ سخن مىفرستاده و از چنين دليرى كه مىكرده بدينگونه تعبير مىنموده است :\r\n مرا از غايت شوقت نيامد در دل اين معنى * كه آب پارگين نتوان سوى كوثر فرستادن\r\nمرا آهن در آتش بود از شوقت ، ندانستم * كه مس از ابلهى باشد بكان زر فرستادن\r\nچو بلبل در فراق گل ازين انديشه خاموشم * كه بانگ زاغ چون شايد بخنياگر فرستادن\r\nحديث شعر من گفتن بپيش طبع چون آبت * بآتشگاه زردشتست خاكستر فرستادن\r\nبَرِ آن جوهرى بردن چنين شعر آن‌چنان باشد * كه دست‌افزار جولاهان بَرِ زرگر فرستادن\r\nضميرت جام جمشيدست و در وى نوش جان‌پرور * بَرِ او جرعه‌يى نتوان ازين ساغر فرستادن \r\n\r\n\r\n","description":"","footnote":"\r\n( 1 ) -\r\n ور ترا شهرت سعدى نبود نقصى نيست * حاجتى نيست در اسلام اذان را بمنار \r\n( 2 ) - و در آن گفت :\r\n مدح سعدى نگفته بيتى چند * طوطى نطق را زبان بگرفت \r\n","page_name":" 601 ","page_number":617},
  {"content":"\r\n\r\n سوى فردوس باغى را نشايد ميوه آوردن * سوى طاوس زاغى را نشايد پر فرستادن « 1 » بَرِ جمع ملك نتوان بشب قنديل بَر كردن\r\nسوى شمع فلك نتوان بروز اختر فرستادن * اگر از سيم و زر باشد ور از دُرّ و گهر باشد\r\nبابراهيم چون شايد بت آزر فرستادن * ز باغ طبع بىبارم ازين غوره كه من دارم\r\nاگر حلوا شود نتوان بدان شكّر فرستادن * تو كشورگير آفاقى و شعر تو ترا لشكر\r\nچنين لشكر ترا زيبد بهر كشور فرستادن . . . \r\nو در همين قصايدست كه سعدى را عنوان « سلطان سخن » داده و شعر جهانگير او را بمنزلهء « آب حيات » شمرده « 2 » و گفته است كه هيچكس در شاعرى جاى او را نخواهد گرفت « 3 » و شهد اللّه كه هرچه گفت بجا و درست گفت .\r\nممدوحان سعدى : سعدى بيشتر اتابكان سلغرى و وزرا و واليان و عاملان بزرگ فارس و چند تن از رجال ديگر عهد خود را مدح گفت و اگرچه قسمتى از اوايل حياتش مقارن بوده است با اواخر زندگانى اتابك سعد بن زنگى لكن مطلقا نامى از وى در كلّيّات او ديده نمىشود و هيچيك از رسالات و منشآت خود را هم به دو تقديم نكرده است .\r\nبزرگترين ممدوح سعدى از ميان سلغريان اتابك مظفر الدين ابو بكر پسر سعد بن زنگى مذكورست كه از 623 تا 658 اتابكى داشت و چون با مغول از در مجامله درآمده بود توانست فارس را در كمال امنيت و سلامت نگاه دارد . سعدى در روزگار اين پادشاه بشيراز بازگشته و بوستان يا سعدىنامه را در سال 655 به دو تقديم كرده و علاوه بر اين ذكر جميل او را در بسيارى از موارد گلستان و بوستان و پاره‌يى از قصائد خود آورده است .\r\nممدوح ديگر سعدى كه شاعر در حقيقت بوى اختصاص داشته است ، سعد بن ابو بكرست كه هم در عهد پدر در حلّ و عقد بسيارى از امور دخالت داشت ليكن در جوانى\r\n\r\n\r\n","description":"","footnote":"\r\n( 1 ) - :\r\n سراسر حامل اخلاص ازين سان نكتها دارم * ز سلطان سخن دستور و از چاكر فرستادن \r\n( 2 ) -\r\n سخن او كه هست آب حيوة * چون سكندر همه جهان بگرفت \r\n( 3 ) -\r\n ديگرى جاى او نگيرد و او * بسخن جاى ديگران بگرفت \r\n","page_name":" 602 ","page_number":618},
  {"content":"\r\n\r\nدرگذشت ( 658 ) و دوازده روز بيشتر عنوان اتابكى نداشت . سعدى گلستان را در سال 656 به دو تقديم كرد و علاوه بر اين نام او را در مقدمهء بوستان و در بعضى از قصائد و در دو مرثيهء مؤثر كه در مرگ او ساخته است آورده و در مقطع يكى از غزلهاى خويش اختصاص خويش را بدان شاهزاده بدينگونه اظهار نموده است :\r\n ورم بلطف ندارد عجب ، كه چون سعدى * غلام سعد ابو بكر سعد زنگى نيست \r\nبعد ازين دو اتابك سعدى اتابكان ديگر سلغرى يعنى اتابك محمّد بن سعد بن ابو بكر ( 658 - 660 ) و اتابك مظفر الدين سلجوقشاه بن سلغر ( 661 - 662 ) و اتابك ابش خاتون دختر سعد بن ابو بكر منكوحهء منكو تيمور بن هولاگو ( 662 - 663 ) و همچنين تركان خاتون زوجهء اتابك سعد بن ابو بكر و مادر اتابك محمّد بن سعد را مدح گفت .\r\nاز وزراء سلغريان سعدى امير فخر الدين ابو نصر حوائجى را مدح گفته است .\r\nاين مرد از جملهء وزراء نيكوكار و دانش دوست عهد ابو بكر بن سعد بود و آثار خير و موقوفات بسيار در شيراز باقى گذاشت كه تا ديرگاهى بعد ازو داير بود . وى اندكى بعد از سال 658 باشارهء تركان خاتون نهانى بقتل رسيد .\r\nسعدى عده‌يى از واليان و عاملان مغول را در فارس نيز مدح گفته است و از آنجمله‌اند :\r\nامير انكيانو كه از سال 667 تا حدود 670 از جانب اباقا خان حكومت فارس را بر عهده داشت .\r\nامير محمد بيك كه از سال 670 تا 677 باسقاق يعنى شحنهء شيراز بود .\r\nشمس الدين حسين علكانى الغ بيتكچى يعنى كاتب بزرگ شيراز از جانب شمس الدين محمّد صاحب ديوان .\r\nملك شمس الدين تازيكو كه از ثروتمندان بزرگ فارس بوده و چند گاهى از دوران\r\n\r\n","description":"","footnote":"","page_name":" 603 ","page_number":619},
  {"content":"\r\n\r\nاباقا ببعد ماليات فارس را بمقاطعه داشت و رفته رفته تمام ثروت خود را درين راه از دست داد و بوريانشين شد !\r\nمجد الدين رومى حاكم فارس از جانب ارغون خان از سال 686 تا 688 هجرى .\r\nنور الدين بن صيّاد از ثروتمندان فارس كه چندى ماليات آن سامان را بمقاطعه داشت .\r\nشيخ قصيده‌يى در زوال دولت سلغريان و مدح « ايلخان » دارد كه در بعض نسخ قديم در صدر آن چنين نوشته شده « در انتقال مملكت از آل سلغر » و قصيده چنين آغاز مىشود :\r\n اين منتى بر اهل زمين بود ز آسمان * وين رحمت خداى جهان بود بر جهان\r\nتا گردنان روى زمين منزجر شدند * گردن نهاده بر خط فرمان ايلخان \r\nاين ايلخان ظاهرا « هلاگو » و موضوع انتقال مملكت از آل سلغر واقعهء طغيان سلجوقشاه و كشتن شحنگان مغول و حملهء سپاهيان هولاگو بفارس و كشته شدن سلجوقشاه بدست آنانست .\r\nاز ميان ممدوحان سعدى شمس الدين محمد صاحب ديوان جوينى و برادر او علاء الدين عطا ملك جوينى بيش از همه مورد ستايش وى قرار گرفته و استاد را در مدح آنان قصايد غرّا و آن هر دو بزرگ را در حق استاد پرورشها و بزرگداشتهاى بسيار بوده است . قسمتى از ديوان شيخ كه متضمّن قطعاتى به عربى و فارسى و غالبا در مدح صاحبديوان جوينى است بنام او « صاحبيّه » ناميده شده و بعيد نيست كه اين تسميه از خود شاعر باشد و دو رساله يعنى رسالهء سوم و ششم از رسائل شش‌گانهء سعدى كه ظاهرا از جامع كليّات شيخ است متضمّن دو حكايت راجع بروابط ميان او و صاحبديوان و برادرش عطا ملك است . بيكى ازين دو رساله يعنى رسالهء ششم كه بنام رسالهء سلطان اباقا مشهورست پيش ازين اشاره كرده‌ايم .\r\nرسالهء ديگر يعنى رسالهء سوم در سؤال صاحبديوانست از سعدى و ارسال پانصد دينار زر « از بهر علفهء مرغان » و داستان فرستادهء صاحبديوان با شيخ كه با مراجعه بدان رساله\r\n\r\n","description":"","footnote":"","page_name":" 604 ","page_number":620},
  {"content":"\r\n\r\nبر خواننده روشن مىشود . قصايدى كه سعدى در مدح صاحبديوان سروده از جملهء عالىترين قصائد اوست و همچنين است چند قصيده‌يى كه در مدح علاء الدين عطا ملك ساخته است و در يكى از آنهاست كه از نيكوداشتهاى خاندان جوينى دربارهء خود چنين سخن گفته است :\r\n اگرنه بنده‌نوازى از آن طرف بودى * من اين شكر نفرستادمى بخوزستان\r\nمرا قبول شما نام در جهان گسترد * مرا به صاحب ديوان عزيز شد ديوان \r\nآثار سعدى به دو دستهء آثار منظوم و آثار منثور تقسيم مىشود ، درحالىكه آثار منثور وى خاصه شاهكارش گلستان ، خود آميخته با اشعار پارسى و عربى استادست .\r\nدربارهء آثار منثور سعدى هنگام تحقيق دربارهء نثر فارسى در دورهء مورد مطالعهء ما بحث خواهد شد و درين مقام تنها بذكر آثار منظوم او مىپردازم و در ذيل گفتار خود اجمالا دربارهء كليّات سعدى و جامع آن سخن مىگويم :\r\n1 ) در رأس آثار منظوم سعدى يكى از شاهكارهاى بلامنازع شعر فارسى قرار دارد كه در نسخ كهن كليّات « سعدىنامه » ناميده شده و بعدها به « بوستان » شهرت يافته است ، اين منظومه در اخلاق و تربيت و وعظ و تحقيق است در ده باب : 1 ) عدل 2 ) احسان 3 ) عشق 4 ) تواضع 5 ) رضا 6 ) ذكر 7 ) تربيت 8 ) شكر 9 ) توبه 10 ) مناجات و ختم كتاب\r\nتاريخ اتمام منظومه را سعدى بدينگونه آورده است :\r\n بروز همايون و سال سعيد * بتاريخ فرّخ ميان دو عيد\r\nز ششصد فزون بود پنجاه و پنج * كه پردُر شد اين نامبردار گنج \r\nو بدين تقدير كتاب در سال 655 هجرى باتمام رسيد امّا تاريخ شروع آن معلوم نيست و تنها از فحواى سخن گوينده در آغاز منظومه معلوم مىشود كه آن را پيش از بازگشت بفارس سروده و در معاودت به وطن سوى دوستان بارمغان برده است :\r\n در اقصاى عالم بگشتم بسى * بسر بردم ايّام با هركسى . . . \r\n\r\n","description":"","footnote":"","page_name":" 605 ","page_number":621},
  {"content":"\r\n\r\n تمتّع بهر گوشه‌يى يافتم * ز هر خرمنى توشه‌يى يافتم\r\nچو پاكان شيراز خاكى نهاد * نديدم كه رحمت برين خاك باد\r\nتوّلاى مردان اين پاك بوم * برانگيختم خاطر از شام و روم\r\nبدل گفتم از مصر قند آورند * سوى دوستان ارمغانى برند\r\nدريغ آمدم ز آن همه بوستان * تهىدست رفتن سوى دوستان . . . \r\nاين كتاب بنام ابو بكر بن سعد زنگى است كه در ديباچه به دو تقديم داشته و در آن اين بيت مشهور را كه نشانهء اختصاص شاعر بدوران آن اتابك است گفته :\r\n سزد گر بدورش بنازم چنان * كه سيّد بدوران نوشيروان \r\nو علاوه بر اين در چند مورد ديگر از همين منظومه نام آن پادشاه تكرار شده است . سعدى در عهد اتابكى محمد بن سعد بن ابو بكر ظاهرا از نو در سعدىنامه نظر كرده و ابياتى در مدح اتابك محمد بر آن افزوده است :\r\n اتابك محمد شه نيك‌بخت * خداوند تاج و خداوند تخت\r\nجوان جوانبخت روشن ضمير * بدولت جوان و بتدبير پير \r\nشمارهء ابيات اين منظومه در حدود چهار هزار است و تا كنون بارها جداگانه و همراه كليّات سعدى بطبع رسيده .\r\n2 ) مجموعهء دوم از آثار منظوم سعدى قصائد عربى اوست كه اندكى كمتر از هفتصد بيت مشتمل بر معانى غنائى و مدح و نصيحت و يك قصيدهء مفصل در مرثيهء المستعصم باللّه است .\r\n3 ) قصائد فارسى در موعظه و نصيحت و توحيد و مدح پادشاهان و صدور و رجال عهد كه پيش ازين بنام غالب آنان اشاره شده است .\r\n4 ) مراثى كه مشتمل است بر چند قصيده در مرثيهء المستعصم باللّه و ابو بكر بن سعد ابن زنگى و سعد بن ابو بكر و امير فخر الدين ابى بكر كه بعيد نيست همان امير فخر الدين حوائجى وزير باشد ، و عزّ الدين احمد بن يوسف و يك ترجيع‌بند بسيار مؤثر در مرثيهء\r\n\r\n","description":"","footnote":"","page_name":" 606 ","page_number":622},
  {"content":"\r\n\r\nاتابك سعد بن ابى بكر .\r\n5 ) ملمعات و مثلثات 6 ) ترجيعات 7 ) طيّبات 8 ) بدايع 9 ) خواتيم 10 ) غزل قديم . چهار كتاب اخير متضمّن غزلهاى سعدى است . 11 ) صاحبيه كه مجموعه‌ييست از بعضى قطعات فارسى و عربى و غالب آنها در مدح شمس الدين صاحبديوان جوينى و ازينروى معروف به صاحبيه است . 12 ) خبيثات مجموعه‌ييست از اشعار هزل كه در مقدمهء آنها چنين آمده است : « قال السعدى الزمنى بعض ابناء الملوك ان اصنّف له كتابا فى اللغو على طريق السوزنى فلم افعل فهدّدنى بالقتل . . . فأنشأت هذه الابيات و انا استغفر اللّه العظيم . . . » درين مجموعه دو مثنوى انتقادى شيرين و چند غزل و قطعه و رباعى است كه همهء آنها ركيك نيست بلكه بعضى فقط متضمّن مطايبات مطبوع منظوم است و چنان كه بعد خواهيم ديد على بن احمد بيستون مرتب‌كنندهء كلّيات شيخ مجالس هزل و مضحكات سعدى را كه بنثر است بر اين مجموعه افزوده و آنها را در آخر كلّيات شيخ قرار داده است . 13 ) رباعيات 14 ) مفردات .\r\nو امّا كلّيات شيخ عنوانيست كه به مجموعهء آثار منظوم و منثور او داده شده است .\r\nنخستين جامع آثار سعدى را نمىشناسيم . اين نكته مسلّم است كه شيخ علاوه بر كتابهاى مستقلّ خود مثل گلستان و سعدىنامه باقى آثار خود را شخصا جمع‌آورى و تنظيم مىكرد .\r\nمثلا در پايان « طيّبات » از نسخه‌يى از كليّات متعلق بدكتر محمّد حسين لقمان ادهم ( لقمان الدوله ) كه در سال 718 يعنى 27 سال بعد از وفات سعدى استنساخ شده چنين آمده است : «\r\n سعديا بسيار گفتن عمر ضايع كردنست - * وقت عذر آوردنست استغفر اللّه العظيم . \r\nو اتوب اليه و اشكر نعمته و ارجو رحمته . تمت الكتاب بعون اللّه سبحانه و تعالى .\r\nكتبت ليبقى الذكر فى امم بعدى - فيا ذا الجلال اغفر لكاتبه السعدى . - و قد نقل هذا من خطّ ناظم الكتاب هو الشيخ الامام المحقّق . . . مشرّف الملة و الدين مصلح السّعدى نوّر اللّه قبره » و مطالعهء اين سطور نشان مىدهد كه سعدى خود جامع و كاتب طيّبات و به همين قياس شايد جامع و كاتب قسمتهاى ديگرى از باقى اشعار خود نيز بوده است .\r\n\r\n","description":"","footnote":"","page_name":" 607 ","page_number":623},
  {"content":"\r\n\r\nچنان كه از مقدمهء بيستون برمىآيد پيش از آنكه او بتنظيم جديدى از آثار شيخ مبادرت كند جامعى ديگر اين كار را كرده بود . وى مىگويد : « پس بدان اى عزيز من كه جمع آورندهء ديوان شيخ در اصل وضع بنياد بر بيست و دو كتاب و رساله كرده بود : شانزده كتاب و شش رساله ، و بعضى به هفت رساله نوشته بودند چنان كه بيست و سه مىشد ، سبب آنكه رسالهء مجلس هزل هم در اول اضافت رسالات كرده بودند . بنده اين رساله از اول كتاب به آخر برد و داخل خبيثات و مطيبات كرد كه در اول خوش نمىنمود ، تا بيست و دو شد و باقى را هيچ تصرّف نكرد و هم بدان ترتيب باتمام رسانيد » « 1 » .\r\nازين سخن معلوم مىشود كه پيش از آنكه على بن احمد بن ابى بكر بيستون ، چنان كه خواهيم ديد ، بتنظيم كليات آثار سعدى بپردازد اين كار بدست جامع ديگرى انجام گرفته بود منتهى تنظيم غزلها به صورت حروف آخر ابيات و ترتيب فهرست كليّات از بيستون است . بدين ترتيب پيش از آنكه بيستون نسخهء نهايى خود را منتشر كند از كليّات آثار شيخ بدان نحو كه خود قسمتى از آنها را كتابت كرده و يا به ترتيبى كه نخستين جمع‌كنندهء آثار او فراهم آورده بود نسخه‌هايى منتشر شد كه اكنون بندرت نمونهء آن را مىتوان يافت « 2 » .\r\nاين مرحلهء اول از جمع‌آورى كليّات است كه گويا نزديك بسال وفات شيخ انجام گرفته بود ، و همين بود كه اساس كار على بن احمد بن ابى بكر بيستون در سال 726 و بار دوم در سال 734 براى تنظيم نهايى كليّات آثار شيخ ، بطريقى كه بعدا متداول گرديد ، قرار گرفت . بيستون نخست « در شهور سنهء ست و عشرين و سبعمائه هجرية » ( 726 هجرى ) يك بار « مجموع غزليات اين پنج كتاب از گفتهاى شيخ رحمه اللّه از قصايد و طيّبات و بدايع\r\n\r\n\r\n","description":"","footnote":"\r\n( 1 ) - منقول از نسخهء كتابخانهء ملى پاريس مورخ بتاريخ جمادى الاولى 767 بشمارهء  Supplement Pers . 1778 . \r\n( 2 ) - چنان كه نسخهء اساس مرحوم محمد على فروغى در چاپ كليات بوده و اكنون قسمتى از آن در اختيار كتابخانهء مجلس است ، و نيز نسخهء كتابخانهء ملى پاريس بشمارهء  Suppl . Pers . 816  كه من آن را ديده‌ام و ترتيب رسالات و اشعار شيخ در آن خلاف تنظيم بيستون است .\r\n","page_name":" 608 ","page_number":624},
  {"content":"\r\n\r\nو خواتيم و غزليات قديم » را جمع كرد و بر طريق حروف تهجى مطلعهاى آنها را منظم نمود « و چند نسخه بدين نمط بيرون آمد » و « بعد از هشت سال كه ازين تاريخ بگذشت » متوجه نقص اين روش شد و باشارت دوستان تصميم گرفت كه از قصايد و غزلهاى شيخ به ترتيب حروف آخر آنها فهرستى تنظيم كند تا يافتن ابيات و اشعار آسانتر باشد و به همين سبب « بر حروف آخر از هر غزل بر طريق حروف تهجى فهرستى نهاد و در آخر رجب سنهء اربع و ثلثين و سبعمائه باتمام رسانيد » و تنها تصرّف او در كار نخستين جامع كليات آثار شيخ آن بود كه رسالهء مجلس هزل را كه در اول كتاب آورده بود به آخر آن برد و به خبيثات و مطيبات منضم ساخت و ازينروى عدد رسالات و كتابها از بيست و سه به بيست و دو تقليل يافت . دربارهء اين رسالات و كتب آنچه منظوم بود پيش ازين سخن گفتيم و دربارهء آنچه منثورست در فصل نثر بحث خواهد شد و درينجا فقط افزودن اين نكته لازمست كه ازين بيست و دو جزء ، قسمت اول مقدمه‌ييست ظاهرا از نخستين جامع كليات آثار شيخ در معرفى كليات و اينكه درين كتاب جدّ و هزل و نظم و نثر و تركى و پارسى و عربى همه جمع شده و بمنزلهء سفينه‌يى كاملست . علاوه بر اين از همين جامع نخستين مقدمه‌ها و توضيحاتى بنثر بر رساله‌هاى سوم و چهارم و ششم ديده مىشود كه غالبا نمايشگر احوال سعدى و ارتباطات يا بعض اقوال اوست و اين رساله‌ها عبارتند از پاسخ پنج سؤال شمس الدين صاحب ديوان ، رساله در جواب سؤال منظوم سعد الدين نطنزى دربارهء عقل و عشق و رساله‌يى متضمن سه حكايت اباقا و امير انكيانو و شمس الدين تازيكو « 1 » .\r\n\r\n\r\n","description":"","footnote":"\r\n( 1 ) - برخى از معاصران كلمهء تازيكو را با گاف فارسى خوانده‌اند يعنى كسى كه به عربى سخن گويد ، و بعضى آن را ( تازى ) مىنويسند و ظاهرا تازيكو با كاف صحيح و مركب است از تازيك ( تاجيك ) و « واو ما قبل مضموم » علامت تصغير ، و بايد دانست كه اين شمس الدين تازيكو از تجار بزرگ ايرانى فارس بود كه كليهء ماليات فارس را بنابر رسم زمان بمقاطعه گرفته بود .\r\n","page_name":" 609 ","page_number":625},
  {"content":"\r\n\r\nشهرتى كه سعدى هم در حيات خود بدست آورد بعد از مرگ او با سرعتى بىسابقه افزايش يافت و او به زودى بعنوان بهترين شاعر زبان فارسى و يا يكى از بهترين و بزرگترين شعراى درجهء اول زبان فارسى شناخته شد و سخن او حجّت فصحا و بلغاى فارسى زبان قرار گرفت . اين اشتهار سعدى معلول چند خاصيت در اوست : نخست آنكه وى گوينده‌ييست كه زبان فصيح و بيان معجزآساى خود را تنها وقف مدح و يا بيان احساسات عاشقانه و امثال اين مطالب نكرد بلكه بيشتر آن را به خدمت ابناء نوع گماشت و در راه سعادت آدميزادگان و موعظهء آنان و على الخصوص راهنمايى گمراهان به راه راست ، به كار برد و درين امر از همهء شاعران و نويسندگان فارسى زبان موفق‌تر و كامياب‌تر بود . دوم آنكه وى نويسنده و شاعرى با اطلاع و جهانديده و گرم و سرد روزگار چشيده بود و همهء تجاربى را كه در زندگانى خود اندوخته بود در گفتارهاى خود براى صلاح كار همنوعان بازگو كرد تا ازين راه در هدايت آنان به راه راست موفق‌تر باشد . سوم آنكه وى سخن گرم و لطيف خود را در نظم و نثر اخلاقى و اجتماعى خويش همراه با امثال و حكايات دلپذير كه جالب‌نظر خوانندگان باشد بيان كرد و آنان را تنها با نصايح خشك و مواعظ ملال‌انگيز از خود نرمايند . چهارم آنكه وى در مدح و غزل هر دو راهى نو و تازه پيش گرفت ، در مدح بيان مواعظ و انديشه‌هاى حكيمانهء خود را از جملهء مبانى قرار داد و در غزل و اشعار غنايى خويش هم هرجا كه ذوق او حكم كرد از تحقيق و بيان حكم و امثال غفلت نورزيد . پنجم آنكه سعدى در عين وعظ و حكمت و هدايت خلق شاعرى شوخ و بذله‌گو و شيرين بيانست و در سخن جدّ و هزل خود آنقدر لطايف به كار مىبرد كه خواننده خواه و ناخواه مجذوب او مىشود و ديگر او را رها نمىكند . ششم آنكه وى در گفتار خود از بسيارى مثلهاى فارسىزبانان كه از ديرباز رواج داشت استفاده كرده و آنها را در نظم و نثر خود گنجانيده است و علاوه بر اين سخنان موجز و پرمايه و پرمعناى او گاه چنان روشنگر افكار و آرمانهاى جامعهء ايرانى و راهنماى زندگانى آنان افتاده است كه به صورت امثال ساير در ميان مردم رائج شده و تا روزگار ما خاصّ و عام\r\n\r\n","description":"","footnote":"","page_name":" 610 ","page_number":626},
  {"content":"\r\n\r\nآنها را در گفتارها و نوشته‌هاى خود به كار برده‌اند .\r\nبا توجه به اين نكات و نكته‌هايى ازين قبيل به ميزان اهميت آثار سعدى و بدرجهء نفوذ او در ميان ايرانيان پى مىبريم . اما بالاتر از همهء اينها فصاحت و شيوايى كلام سعدى در سخن بپايه‌ييست كه واقعا او را سزاوار عنوان « سعدى آخر الزّمان » « 1 » ساخته و شيرينى كلام و فصاحت بيان را در ميان پارسىگويان به او ختم نموده است . وى توانست كه از طرفى زبان ساده و فصيح استادان پيشين را احياء كند و از قيد تصنعات عجيب و تكلفاتى كه در نيمهء دوم قرن ششم و حتى در قرن هفتم گريبانگير سخن فارسى شده بود رهايى بخشد .\r\nميزان فصاحت در نظر سعدى با آنچه در دورانهاى مذكور بود تفاوت بزرگى دارد بدين معنى كه دستهء بزرگى از سخنوران فارسىزبان از دوران ظهور شعرايى مانند عبد الواسع جبلى و انورى ابيوردى و امثال آنها ببعد ، و اگر مبالغه نكنيم از دوران ظهور منوچهرى در آغاز قرن پنجم و لامعى اندكى بعد ازو ، توانايى شاعر را در ايراد معانى پيچيده و الفاظ مهجور و عبارات معقّد مىدانستند و كار مبالغه درين شيوه بتدريج در اواخر قرن ششم بجايى كشيد كه گاه خوانندهء اشعار فارسى را در عين آنكه فارسى ميخواند با زبان دشوار عربى مواجه مىسازد « 2 » و او را ، در عين آنكه دنبال معانى لطيف و دل‌انگيز در آثار شاعران مىگردد ، دچار تعقيدات خسته‌كننده و ملالت‌انگيز معنوى مىنمايد كه شاعران فقط از باب بيان مهارت و چيره‌دستى در تخيّل بايراد آنها مبادرت نموده‌اند . كار ايراد صنايع در اشعار هم كه از قرن ششم رواج روزافزون داشت در اواخر آن قرن و در سدهء هفتم هجرى به آنجا كشيد كه قسمتى از اوقات شاعران بزرگ بتنظيم قصايد و قطعاتى مىگذشت كه فهم آنها مستلزم تحصيلات طولانى ادبى و تأليف شروح مفصل بوده است ، و ما درين‌باره\r\n\r\n\r\n","description":"","footnote":"\r\n( 1 ) -\r\n هركس به زمان خويش بودند * من سعدى آخر الزمانم \r\n( 2 ) -\r\n فلج ندب بقيت وحدى * قفل در لانبى بعدى . . . \r\nاز جمال الدين عبد الرزاق اصفهانى ، و به تمام اين ترجيع‌بند مراجعه شود كه اگرچه در حد خود زيباست اما گاه بيشتر عربى است تا فارسى ؛ و امثال اين اشعار فراوانست و بسيار و بسيار !\r\n","page_name":" 611 ","page_number":627},
  {"content":"\r\n\r\nپيش ازين سخن گفته‌ايم . با اين توضيحات به خوبى مىتوان دريافت كه بعد از شاعران بزرگ قرن چهارم و آغاز قرن پنجم و على الخصوص كسانى مانند رودكى و دقيقى و فرخى و فردوسى كه شعرشان بزيور فصاحت و درخشندگى معانى آراسته است ، بتدريج تعقيد و ابهام از طرفى و تكرار معانى از طرف ديگر ، و بدتر از همه الفاظ مغلق و دشوار و گاه دور از ذوق سليم شعر فارسى را در تارهاى خود فرو پيچيد و از لطف و زيبايى و دل‌انگيزى و دلربايى خاصى كه داشت دور كرد و درين گير و دار شاعرى توانا و عبقرى كه حائز همهء شرايط باشد لازم بود تا اين همه قيدهاى ملال‌انگيز را درهم نوردد و شعر پارسى را به همان درجه از كمال و زيبايى و جلا و روشنايى و لطف و دلربايى برساند كه فردوسى رسانيده بود . چنين شاعر تواناى عبقرى سعدى شيرازى بود كه هم تحصيلات متمادى و هم جهانگرديها و تجربت‌اندوزيها و هم ذوق خداداد بىنظيرش وى را در آرايش و پيرايش شعر و نثر پارسى كامياب ساخته بود ، و او در همان حال هم بشيوهء استادان درجهء اول زبان پارسى در قرن چهارم و پنجم ، يعنى سادگى و صراحت زبان در بيان معانى بلند لطيف ، برگشت و آن روش را دوباره بر كرسى نشاند . امّا اگر سعدى مىخواست درين نهضتى كه در شعر فارسى ايجاد كرده دوباره همان زبان و همان شيوهء بيان و سبك سخنگويى پيشينيان را در سخن فارسى تكرار كند البته مقامى را كه در تاريخ ادبيات فارسى بدست آورده است هيچگاه فراهم نمىنمود زيرا درين صورت خلاف سير زمان حركت كرده بود .\r\nسعدى درين نهضت و بازگشت بروش فصحاى مقدّم در حقيقت باساس و مبناى كارشان توجه داشت نه به ظاهر اقوالشان ، و بعبارت ديگر سعدى در شعر ، همچنانكه در نثر ، سبكى نو دارد و اين سبك نو ايراد معانى بسيار تازه و لطيف و ابداعى است در الفاظ ساده و روان و سهل كه در عين حال حائز همهء شرايط فصاحت بحدّ اعلاى آنست . سعدى با آنكه از علماى ادب و علوم شرعى بود ، و در زبان و ادب عربى بر اثر تحصيل و اقامت طولانى در سرزمينهاى عربى زبان ، چنان كه از اشعار عربى او لايح است ، نيرومند و مطلع بود ، با اين حال در اشعار روان و زيباى خود هيچگاه فارسى را فداى الفاظ غريب عربى\r\n\r\n","description":"","footnote":"","page_name":" 612 ","page_number":628},
  {"content":"\r\n\r\nنكرد به نحوى كه بجز در بعض قوافى قصائدش ، نزديك به تمام واژه‌هاى تازى كه به كار برده از نوع لغاتى هستند كه در زبان فارسى رسوخ كرده و رواج يافته و مستعمل و مفهوم بوده‌اند . در شعر و نثر سعدى شيوهء شاعران و منشيان قرن ششم و هفتم كه مبالغه در ايراد مفردات و تركيبات دشوار عربى و مبتنى بر زبانى بود بينابين عربى و فارسى ، تعديل گرديد و تركيب عبارات تابع ذوق سليم شد نه تابع معلومات نويسنده و به همين سبب جامعهء فارسىزبان كه از آنهمه عبارت‌سازيهاى بارد منشيان مغلق‌نوريس و شاعران مبالغه‌كار خسته و ملول بود بسرعت شيوهء او را پسنديد و مقبوليت او را در ميان فارسىزبانان همهء ادوار بعد مسلّم و محقّق گردانيد درحالىكه در همان عهد سعدى و قريب به آن عدهء زيادى از بلغا مانند محمّد زيدرى و عطا ملك جوينى و وصّاف الحضرة و سيد ذو الفقار شيروانى و بدرچاچى و جز آنان در نثر و نظم بوده‌اند كه اگرچه در تصنّع و ايراد الفاظ و صنايع دشوار چيره‌دست بودند ليكن هيچگاه مقبوليّت سعدى شيرين بيان نصيب آنان نگرديد .\r\nدولتشاه مىگويد كه « ديوان شيخ را نمكدان شعر گفته‌اند » « 1 » و به گمان من اين تعبيرى كه قدماى پارسىزبان ما براى توصيف شعر سعدى يافته‌اند حكم شعر سعدى را دارد كه بالاى آن نمىتوان سخنى آورد . شعر سعدى بحقيقت همگى « نمك » و « مزه » و « شيرينى » و « لطافت » است ، حلاوت قند و چاشنى شكر دارد و به همين سبب است كه سخن او نظما و نثرا هم از دوران حياتش سرمشق فصاحت شد و على الخصوص گلستان و بوستانش به علت اشتمال بر تحقيق و مواعظ و حكم كتاب درسى فارسىزبانان گرديد و ازين راه علاوه بر مزاياى ديگر ، نفوذ سعدى بر زبان فارسىگويان مسلّم و اجتناب‌ناپذير شد چنان كه حتى امروز صرف‌نظر از برخى اصطلاحات و تعبيرات كه مولود اوضاع جديد اجتماعى ما و نيز محصول ارتباطاتمان با ساير فرهنگها و ملتهاست ، شيوهء تكلم و تحرير فارسىزبانان\r\n\r\n\r\n","description":"","footnote":"\r\n( 1 ) - تذكرة الشعرا ص 223\r\n","page_name":" 613 ","page_number":629},
  {"content":"\r\n\r\nدر اساس و مبنى همان زبان سعديست .\r\nدربارهء آثار منثور سعدى و اهميت او در نثر فارسى و تأثيرى كه در ايجاد شيوهء جديد منشيانه در فن انشاء دارد بعد ازين سخن خواهم گفت . از اشعار اوست :\r\n اگر مطالعه خواهد كسى بهشت برين را * بيا مطالعه كن گو بنوبهار زمين را\r\nشگفت نيست گر از طين بدر كند گل و نسرين * همانكه صورت آدم كند سلالهء طين را\r\nحكيم بار خدايى كه صورت گل خندان * درون غنچه ببندد چو در مشيمه جنين را\r\nسزد كه روى عبادت نهند بر دَرِ حكمش * مصوّرى كه تواند نگاشت نقش چنين را\r\nنعيم خطّهء شيراز و لعبتان بهشتى * ز هر دريچه نگه كن كه حور بينى و عين را\r\nگرفته راه تماشا بديع چهره بتانى * كه در مشاهده عاجز كنند بتگر چين را\r\nكمان ابرو تركان بتير غمزهء جادو * گشاده بر دل عشاق مستمند كمين را\r\nهزار نالهء بيدل ز هر كنار برآيد * چو پر كنند غلامان شاه خانهء زين را\r\nبهم برآمده آب از نهيب باد بهارى * مثال شاهد غضبان گره فگنده جبين را\r\nمگر شكوفه بخنديد و بوى عطر برآمد * كه ناله در چمن افتاد بلبلان حزين را\r\nبيار ساقى مجلس بگوى مطرب مونس * كه دير شد كه قرينان نديده‌اند قرين را\r\nهزار دستان بر گل سخن‌سراى چو سعدى * دعاى صاحب عادل علاء دولت و دين را\r\nوزير مشرق و مغرب امين مكّه و يثرب * كه هيچ ملك ندارد چنو حفيظ و امين را \r\n* *\r\n خوشست عمر دريغا كه جاودانى نيست * بس اعتماد برين پنج روز فانى نيست\r\nدرختِ قدّ صنوبر خرامِ انسان را * مدام رونق نوباوهء جوانى نيست\r\nگليست خرّم و خندان و تازه و خوشبوى * وليك اميد ثباتش چنان كه دانى نيست\r\nدوام پرورش اندر كنار مادر دهر * طمع مكن كه درو بوى مهربانى نيست\r\nمباش غرّه و غافل چو ميش سر در پيش * كه در طبيعت اين گرگ گله‌بانى نيست\r\nچه حاجتست عيان را باستماع بيان * كه بىوفايى دور فلك نهانى نيست \r\n\r\n","description":"","footnote":"","page_name":" 614 ","page_number":630},
  {"content":"\r\n\r\n كدام باد بهارى وزيد در آفاق * كه باز در عقبش نكبتِ خزانى نيست\r\nاگر ممالك روى زمين بدست آرى * بهاى مهلت يك روزه زندگانى نيست\r\nدل اى رفيق درين كاروانسراى مبند * كه خانه ساختن آيين كاروانى نيست\r\nاگر جهان همه كامست و دشمن اندر پى * بدوستى كه جهان جاى كامرانى نيست\r\nچو بت‌پرست به صورت چنان شدى مشغول * كه ديگرت خبر از لذّت معانى نيست\r\nطريق حق‌رو و در هر كجا كه خواهى باش * كه كنج خلوت صاحبدلان مكانى نيست\r\nجهان ز دست بدادند دوستان خداى * كه پاىبند عنا جز جهان‌ستانى نيست\r\nنگاه‌دار زبان تا بدوزخت نبرد * كه از زبان بتر اندر جهان زبانى « 1 » نيست\r\nعمل بيار و علم بر مكن كه مردان را * رهى سليم‌تر از كوى بىنشانى نيست\r\nكف نياز بدرگاه بىنياز برآر * كه كار مرد خدا جز خداىخوانى نيست \r\n* *\r\n دريغ روز جوانى و عهد برنايى * نشاط كودكى و عيش و خويشتن‌رايى\r\nسر فروتنى انداخت پيريم در پيش * پس از غرور جوانى و دست بالايى\r\nدريغ بازوى سرپنجگى كه برپيچيد * ستيز دور فلك ساعد توانايى\r\nزهى زمانهء ناپدار عهدشكن * چه دوستيست كه با دوستان نمىپايى\r\nكه اعتماد كند بر مواهبِ نِعَمت * كه همچو طفل ببخشى و باز بربايى\r\nبزارتر گسلى هرچه خوبتر بندى * تباه‌تر شكنى هرچه خوشتر آرايى\r\nبعمر خويش كسى كامى از تو برنگرفت * كه در شكنجهء بىكاميش نفرسايى\r\nاگر زيادت قدرست در تغيّر نفس * نخواستم كه به قدر من اندر افزايى\r\nشكوه پيرى بگذار و علم و فضل و ادب * كجاست جهل جوانى و عشق و شيدايى\r\nچو با قضاى اجل برنمىتوان آمد * تفاوتى نكند گُربُزىّ و دانايى \r\n* *\r\n\r\n\r\n","description":"","footnote":"\r\n( 1 ) - زبانى : دوزخ‌بان ، مالك دوزخ ؛ در اصل : زيانى\r\n","page_name":" 615 ","page_number":631},
  {"content":"\r\n\r\n شرف نفس بجودست و كرامت بسجود * هركه اين هر دو ندارد عدمش به ز وجود\r\nاى كه در نعمت و نازى بجهان غرّه مباش * كه محالست درين مرحله امكان خلود\r\nواى كه در شدّت فقرى و پريشان حالى * صبر كن كاين دو سه روزى بسر آيد معدود\r\nخاك راهى كه برو مىگذرى ساكن باش * كه عيونست و جفونست و خدودست و قدود\r\nاين همان چشمهء خورشيد جهان افروزست * كه همى تافت بر آرامگه عاد و ثمود\r\nخاك مصر طرب‌انگيز نبينى كه همان * خاك مصرست ولى بر سر فرعون و جنود\r\nدُنيى آنقدر ندارد كه برو رشك برند * اى برادر كه نه محسود بماند نه حسود\r\nقيمت خود بملاهى و مناهى مشكن * گرت ايمان درستست بروز موعود\r\nدست حاجت كه برى پيش خداوندى بر * كه كريمست و رحيمست و غفورست و ودود\r\nاز ثرى تا بثريّا بعبوديّت او * همه در ذكر و مناجات و قيامند و قعود\r\nكَرمش نامتناهى نِعَمش بىپايان * هيچ خواهنده ازين در نرود بىمقصود\r\nپند سعدى كه كليد دَرِ گنج سعد است * نتواند كه بجاى آورد الّا مسعود \r\n* *\r\n خرما نتوان خوردن ازين خار كه كشتيم * ديبا نتوان كردن ازين پشم كه رشتيم\r\nبر حرف معاصى خط عذرى نكشيديم * پهلوى كبائر حسناتى ننوشتيم\r\nما كشتهء نفسيم و بس آوخ كه برآيد * از ما بقيامت كه چرا نفس نكشتيم\r\nافسوس برين عمر گرانمايه كه بگذشت * ما از سر تقصير و خطا در نگذشتيم\r\nدنيا كه درو مرد خدا گل نسرشتست * نامرد كه مائيم چرا دل بسرشتيم\r\nايشان چو ملخ در پس زانوى رياضت * ما مورِ ميان بسته دوان بر در و دشتيم\r\nپيرى و جوانى پى هم چون شب و روزند * ما شب شد و روز آمد و بيدار نگشتيم\r\nواماندگى اندر پس ديوار طبيعت * حيفست دريغا كه در صلح بهشتيم\r\nچون مرغ برين كنگره تا كى بتوان خواند * يك روز نگه كن كه برين كنگره خشتيم\r\nما را عجب ار پشت و پناهى بود آن روز * كامروز كسى را نه پناهيم و نه پشتيم \r\n\r\n","description":"","footnote":"","page_name":" 616 ","page_number":632},
  {"content":"\r\n\r\n گر خواجه شفاعت نكند روز قيامت * شايد كه ز مشّاطه نرنجيم كه زشتيم\r\nباشد كه عنايت برسد ورنه مپندار * با اين عمل دوزخيان كاهل بهشتيم\r\nسعدى مگر از خرمن اقبال بزرگان * يك خوشه ببخشند كه ما تخم نكشتيم \r\n* *\r\n با جوانى سرخوش است اين پير بىتدبير را * جهل باشد با جوانان پنجه كردن پير را\r\nمن كه با مويى بقوّت برنيايم اى عجب * با يكى افتاده‌ام كو بگسلد زنجير را\r\nچون كمان در بازو آرد سر و قدّ سيمتن * آرزويم مىكند كآماج باشم تير را\r\nمىرود تا در كمند افتد بپاى خويشتن * گر بر آن دست و كمان چشم اوفتد نخجير را\r\nكس نديدست آدمى زاد از تو شيرين‌تر سخن * شكّر از پستان مادر خورده‌اى يا شير را ؟\r\nروز بازار جوانى پنج روزى بيش نيست * نقد را باش اى پسر كآفت بود تأخير را\r\nاى كه گفتى ديده از ديدار بت‌رويان بدوز * هرچه گويى چاره دانم كرد جز تقدير را\r\nزهد پيدا كفر پنهان بود چندين روزگار * پرده از سر برگرفتيم آن همه تزوير را\r\nسعديا در پاى جانان گر به خدمت سر نهى * همچنان عذرت بيايد خواستن تقصير را \r\n* *\r\n مگر نسيم سحر بوى زلف يار منست * كه راحت دل رنجور بىقرار منست\r\nبخواب در نرود چشم بخت من همه عمر * گرش بخواب ببينم كه در كنار منست\r\nاگر معاينه بينم كه قصد جان دارد * بجان مضايقه با دوستان نه كار منست\r\nحقيقت آنكه نه درخورد اوست جان عزيز * وليك درخور امكان و اقتدار منست\r\nنه اختيار منست اين معاملت ليكن * رضاى دوست مقدّم بر اختيار منست\r\nاگر هزار غمست از جفاى او بر دل * هنوز بندهء اويم كه غمگسار منست\r\nدرون خلوت من غير در نمىگنجد * برو كه هركه نه يار منست بار منست\r\nبلاله‌زار و گلستان نمىرود دل من * كه ياد دوست گلستان و لاله‌زار منست\r\nستمگرا دل سعدى بسوخت در طلبت * دلت نسوخت كه مسكين اميدوار منست \r\n\r\n","description":"","footnote":"","page_name":" 617 ","page_number":633},
  {"content":"\r\n\r\n و گر مراد تو اينست ، بىمرادىِ من * تفاوتى نكند چون مراد يار منست \r\n* *\r\n امروز در فراق تو ديگر بشام شد * اى ديده پاس‌دار كه خفتن حرام شد\r\nبيش احتمال سنگ جفا خوردنم نماند * كز رقّت اندرون ضعيفم چو جام شد\r\nافسوسِ خلق مىشنوم در قفاى خويش * كاين پخته بين كه در سَرِ سوداى خام شد\r\nتنها نه من بدانهء خالت مقيّدم * اين دانه هركه ديد گرفتار دام شد\r\nگفتم يكى بگوشهء چشمت نظر كنم * چشمم درو بماند و زيادت مقام شد\r\nاى دل نگفتمت كه عنان نظر بتاب * اكنونت افگند كه ز دستت لگام شد\r\nنامم بعاشقى شد و گويند توبه كن * توبت كنون چه فايده دارد كه نام شد\r\nاز من بعشقِ روى تو مىزايد اين سخن * طوطى شكر شكست كه شيرين كلام شد\r\nابناى روزگار غلامان بزر خرند * سعدى ترا بطوع و ارادت غلام شد\r\nآن مدّعى كه دست ندادى ببند كس * اين بار در كمند تو افتاد و رام شد\r\nشرح غمت به وصف نخواهد شدن تمام * جهدم به آخر آمد و دفتر تمام شد \r\n* *\r\n ما درين شهر غريبيم و درين ملك فقير * بكمند تو گرفتار و بدام تو اسير\r\nدَرِ آفاق گشادست و ليكن بستست * از سر زلف تو بر پاى دل ما زنجير\r\nمن نظر باز گرفتن نتوانم همه عمر * از من اى خسرو خوبان نو نظر باز مگير\r\nگرچه در خيل تو بسيار به از ما باشد * ما ترا در همه عالم نشناسيم نظير\r\nدر دلم بود كه جان بر تو فشانم روزى * باز در خاطرم آمد كه متاعيست حقير\r\nاين حديث از سر درديست كه من مىگويم * تا بر آتش ننهى بوى نيايد ز عبير\r\nگر بگويم كه مرا حال پريشانى نيست * رنگ رخسار خبر مىدهد از سرّ ضمير\r\nعشق پيرانه‌سر از من عجبت مىآيد * چه جوانى تو كه از دست ببردى دل پير\r\nمن ازين هر دو كمانخانهء ابروى تو چشم * برنگيرم و گرم چشم بدوزند بتير \r\n\r\n","description":"","footnote":"","page_name":" 618 ","page_number":634},
  {"content":"\r\n\r\n عجب از عقل كسانى كه مرا پند دهند * برو اى خواجه كه عاشق نبود پندپذير\r\nسعديا پيكر مطبوع براى نظرست * گر نبينى چه بود فايدهء چشم بصير \r\n* *\r\n خوشست درد كه باشد اميد درمانش * دراز نيست بيابان كه هست پايانش\r\nنه شرط عشق بود با كمان ابروى دوست * كه جان سپر نكنى پيش تير بارانش\r\nعديم را كه تمنّاى بوستان باشد * ضرورتست تحمّل ز بوستان بانش\r\nوصال جان جهان يافتن حرامش باد * كه التفات بود بر جهان و بر جانش\r\nز كعبه روى نشايد بنااميدى تافت * كمينه آنكه بميريم در بيابانش\r\nاگرچه ناقص و نادانم اين‌قدر دانم * كه آبگينهء من نيست مرد سندانش\r\nوليك با همه عيب احتمال يار عزيز * كنند چون نكنند احتمال هجرانش\r\nگر آيد از تو برويم هزار تير جفا * جفاست گر مژه بر هم زنم ز پيكانش\r\nحريف را كه غم جان خويشتن باشد * هنوز لاف دروغست عشق جانانش\r\nحكيم را كه دل از دست رفت و پاى از جاى * سر صلاح توقع مدار و سامانش\r\nگلى چو روى تو گر ممكنست در آفاق * نه ممكنست چو سعدى هزار دستانش \r\n* *\r\n چشم خدا بر تو اى بديع شمائل * يار من و شمع جمع و شاه قبائل\r\nجلوه‌كنان مىروى و باز نيايى * سرو نديدم بدين صفت متمائل\r\nهر صفتى را دليل معرفتى هست * روى تو بر قدرت خداى دلائل\r\nقصهء ليلى مخوان و غصهء مجنون * عهد تو منسوخ كرد ذكر اوائل\r\nنام تو مىرفت و عارفان بشنيدند * هر دو برقص آمدند سامع و قائل\r\nپرده چه باشد ميان عاشق و معشوق * سدّ سكندر نه مانعست و نه حائل\r\nگو همه شهرم نگه كنند و ببينند * دست در آغوش يار كرده حمائل\r\nدور به آخر رسيد و عمر بپايان * شوق تو ساكن نگشت و مهر تو زائل \r\n\r\n","description":"","footnote":"","page_name":" 619 ","page_number":635},
  {"content":"\r\n\r\n گر تو برانى كسم شفيع نباشد * ره به تو دانم دگر به هيچ وسائل\r\nبا كه نگفتم حكايت غم عشقت * اين همه گفتيم و حل نگشت مسائل\r\nسعدى ازين پس نه عاقلست نه هشيار * عشق بچربيد بر فنون فضائل \r\n* *\r\n آمدى وه كه چه مشتاق و پريشان بودم * تا برفتى ز برم صورت بيجان بودم\r\nنه فراموشيم از ذكر تو خاموش نشاند * كه در انديشهء اوصاف تو حيران بودم\r\nبىتو در دامن گلزار نخفتم يك شب * كه نه در باديهء خار مغيلان بودم\r\nزنده مىكرد مرا دم بدم اميد وصال * ورنه دور از نظرت كشتهء هجران بودم\r\nبتوّلاى تو در آتش محنت چو خليل * گوئيا در چمن لاله و ريحان بودم\r\nتا مگر يك نفسم بوى تو آرد دم صبح * همه شب منتظر مرغ سحرخوان بودم\r\nسعدى از جور فراقت همه روز اين مىگفت * عهد بشكستى و من بر سر پيمان بودم \r\n* *\r\n همه عمر برندارم سر ازين خمار هستى * كه هنوز من نبودم كه تو در دلم نشستى\r\nتو نه مثل آفتابى كه حضور و غيبت افتد * دگران روند و آيند و تو همچنان‌كه هستى\r\nچه حكايت از فراقت كه نداشتم و ليكن * تو چو روى باز كردى دَرِ ماجرا ببستى\r\nنظرى بدوستان كن كه هزار بار از آن به * كه تحيّتى نويسى و هديّتى فرستى\r\nدل دردمند ما را كه اسير تست يارا * بوصال مرهمى نه چو بانتظار خستى\r\nنه عجب كه قلب دشمن شكنى بروز هيجا * تو كه قلب دوستان را بمفارقت شكستى\r\nبرو اى فقيه دانا بخداى بخش ما را * تو و زهد و پارسايى من و عاشقى و مستى\r\nدل هوشمند بايد كه بدلبرى سپارى * كه چو قبله‌ايت باشد به از آنكه خودپرستى\r\nچو زمام بخت و دولت نه بدست جهد باشد * چكنند اگر زبونى نكنند و زيردستى\r\nگله از فراق ياران و جفاى روزگاران * نه طريق تست سعدى كَمِ خويش گير و رستى \r\n\r\n","description":"","footnote":"","page_name":" 620 ","page_number":636},
  {"content":"\r\n\r\nاز بوستان :\r\n دو بيتم جگر كرد روزى كباب * كه مىگفت گوينده‌يى بارباب\r\nدريغا كه بىما بسى روزگار * برويد گل و بشكفد نوبهار\r\nبسا تير و ديماه و ارديبهشت * بيايند و ما خاك باشيم و خشت\r\nپس از ما بسى گل دمد بوستان * نشينند با يكدگر دوستان\r\nزدم تيشه يك روز بر تَلِّ خاك * به گوش آمدم ناله‌يى دردناك\r\nكه زنهار اگر مردى آهسته‌تر * كه چشم و بناگوش و رويست و سر\r\nخبر دارى اى استخوانى قفس * كه جان تو مرغيست نامش نَفَس\r\nچو مرغ از قفس رست و بگسست قيد * دگر ره نگردد بسعى تو صيد\r\nنگهدار فرصت كه عالم دمى است * دمى پيش دانا به از عالمى است \r\n* *\r\n همين پنج بيتم خوش آمد به گوش * كه در مجلسى مىسرودند دوش\r\nمرا راحت از زندگى دوش بود * كه آن ماه رويم در آغوش بود\r\nمرا او را چو ديدم سر از خواب مست * به دو گفتم اى سرو پيش تو پست\r\nدمى نرگس از خواب دوشين بشوى * چو گلبن بخند و چو بلبل بگوى\r\nچه مىخسبى اى فتنهء روزگار * بيا و مى لعل نوشين بيار\r\nنگه كرد ژوليده از خواب و گفت * مرا فتنه خوانى و گويى مخفت\r\nدر ايام سلطان روشن نفس * نبيند مگر فتنه در خواب كس \r\n* *\r\n شنيدم كه روزى سحرگاه عيد * ز گرمابه آمد برون بايزيد\r\nيكى طشت خاكسترش بىخبر * فرو ريختند از سرايى بسر\r\nهمى گفت ژوليده دستار و موى * كف دست شكرانه مالان به روى\r\nكه اى نفس من درخور آتشم * ز خاكسترى روى در هم كشم ؟ \r\n\r\n","description":"","footnote":"","page_name":" 621 ","page_number":637},
  {"content":"\r\n\r\n بزرگان نكردند در خود نگاه * خدا بينى از خويشتن بين مخواه \r\n* *\r\n يكى خوب كردار و خوشخوى بود * كه بدسيرتان را نكوگوى بود\r\nبخوابش كسى ديد چون درگذشت * كه بارى حكايت كن از سرگذشت\r\nدهانى بخنده چو گل باز كرد * چو بلبل بصوتى خوش آغاز كرد\r\nكه بر من نكردند سختى بسى * كه من سخت نگرفتمى بر كسى \r\n* *\r\n سگى پاى صحرانشينى گزيد * بخشمى كه زهرش ز دندان چكيد\r\nشب از درد بيچاره خوابش نبرد * بخيل اندرش دخترى بود خرد\r\nپدر را جفا كرد و تندى نمود * كه آخر ترا نيز دندان نبود ؟\r\nپس از گريه مرد پراگنده روز * بخنديد كاى مامك دلفروز\r\nمرا گرچه هم سلطنت بود بيش * دريغ آمدم كام و دندان خويش\r\nمحالست اگر تيغ بر سر خورم * كه دندان بپاى سگ اندر برم\r\nتوان كرد با ناكسان بدرگى * و ليكن نيايد ز مردم سگى \r\n* *\r\n يكى بربطى در بغل داشت مست * بشب بر سر پارسايى شكست\r\nچو روز آمد آن نيكمرد سليم * بَرِ سنگدل برد يكمشت سيم\r\nكه دوشينه معذور بودى و مست * ترا و مرا بربط و سر شكست\r\nمرا به شد آن زخم و برخاست بيم * ترا به نخواهد شد الّا بسيم\r\nازين دوستان خدا بر سرند * كه از خلق بسيار بر سر خورند \r\n\r\n","description":"","footnote":"","page_name":" 622 ","page_number":638},
  {"content":"\r\n\r\n\r\n20 - سيف فرغانى\r\nمولانا سيف الدين ابو المحامد محمّد الفرغانى از شاعران استاد قرن هفتم و هشتم هجريست كه با مرتبهء بلند خود در شعر بسبب انقطاع از عالم و گوشه‌گيرى از دونان و امتناع از مدح امراى ظالم و فاسد زمان در يكى از خانقاههاى شهر كوچك « آقسرا » بگمنامى درگذشت . ازين صوفى عاليقدر پاكباز زاهد متّقى ، يكى از كاتبان همعصر او بنام محمد بن على كاتب آقسرايى كه ديوانش را چند گاهى پس از وفاتش استنساخ نموده چنين ياد كرده است : « امام العالم الزّاهد المتّقى سيّد المشايخ و المحقّقين مولانا سيف الملّة و الحقّ و الدّين ابو المحامد محمّد الفرغانى نوّر اللّه روحه العزيز » و همين معرفى همعصر و شايد مريد او براى اثبات مرتبه و مقام سيف فرغانى در نظر معاصرانش برهانى واضح است ؛ اما علّت گمنام ماندن او در تاريخ ادب فارسى و نزد كسانى كه بعد از قرن هشتم بنگارش احوال شاعران و عالمان و عارفان ايرانى پرداخته‌اند ، آنست كه سيف فرغانى درست در ايّامى درگذشت كه آسياى صغير در زير سيطرهء ايلخانان و بيداد مغولان جولانگاه فقر و پريشانى و بىسامانى گرديده و ارتباط بلاد آن با ايران كه در قرن هفتم قوت بسيار داشت بضعف گرائيده بود خاصّه كه سيف فرغانى همچنانكه گفته‌ايم در شهرى كوچك چون آقسراى ، كه بعد ازو نيز مركزيت مهمى نيافت ، زيست و همانجا جهان را بدرود گفت .\r\nآقسراى شهريست در تركيهء امروز در جنوب شرقى درياچهء « توزگول » ميانهء راه نوشهر بقونيه كه در عهد سلاجقهء آسياى صغير داراى اعتبار و اهميتى بود ولى از آن دوره جز يك بنا كه گويا دار الضّرب شهر بوده چيزى باقى نمانده است . بهرحال اين شهر در آخرين سالهاى زندگانى سيف الدين مسكن و مأواى او بود و به همين سبب است كه در يكى از قصائد خود گفته :\r\n\r\n","description":"","footnote":"","page_name":" 623 ","page_number":639},
  {"content":"\r\n\r\n مسكن من ملك روم ، مركز محنت * آقسرا شهر و خانه‌دارِ هوان بود « 1 » \r\nاما از آنجا كه اصل و منشاء وى از فرغانه در ماوراء النهر بوده بسيف فرغانى اشتهار داشته و خود نيز در اشعار خويش غالبا « سيف فرغانى » و احيانا « سيف » تخلّص كرده است .\r\nظاهرا و بنابر آنچه در سطور آينده خواهيم ديد ، سيف فرغانى مانند بسيارى از مشايخ عهد خود كه ايران را بسبب هجوم و آزار مغول و تاتار ترك مىگفته و در كشورهاى همسايه گرد مىآمده‌اند ، از زادگاه خود در تاريخ نامعلومى بآسياى صغير رفته و همانجا مانده و درگذشته است .\r\nاز تاريخ ولادت سيف اطلاعى نداريم . او خود در قصيده‌يى اشاراتى دارد بدورهء ولادت و حيات خويش و آن قصيده از امهات قصايد اوست بدين مطلع :\r\n در عجبم تا خود آن زمان چه زمان بود * كآمدن من بسوى ملك جهان بود « 2 » \r\nدرين قصيده اشاره شده است به : قران نحوس براى ويرانى جهان « 3 » ، روان شدن خون عزيزان بسان آب بر سر خاك ، افتادن ولايت بدست مردم بىعقل و دين ، درآمدن ملك آدميان در اختيار شياطين ، سرگردانى امرا و سلاطين ، شكستن رايت اسلام ، پيرى و فرتوتى دولت دين و جوانى و برومندى دولت كفر ، وزش باد فنا از مهبّ قهر الهى ، و امثال اين مطالب كه در آثار نويسندگان و شاعران قرن هفتم عادة همهء آنها تعبيراتى از هجوم بنيان كن تاتار و مغول و فتنه‌هاى پياپى در عهد استيلاى آن شياطين پليد است .\r\n\r\n\r\n","description":"","footnote":"\r\n( 1 ) - ديوان سيف فرغانى بتصحيح نگارندهء اين سطور ، ج 1 تهران 1341 ص 145 .\r\n( 2 ) - ديوان سيف فرغانى ج 1 ص 144 - 146 . اين قصيده را قبلا در همين كتاب و همين جلد ص 85 - 86 ضمن تحقيق در اوضاع اجتماعى دوران مغول نقل كرده‌ايم .\r\n( 3 ) - مسلما مقصود قران مشترى و زحل در برج جدى بود كه به « قران عاشر » معروفست و ما پيش ازين دربارهء آن شرحى مستوفى آورده‌ايم . رجوع شود به همين كتاب و همين مجلد ص 66 - 71 از قسمت اول اين جلد كه يك بار جداگانه چاپ شد .\r\n","page_name":" 624 ","page_number":640},
  {"content":"\r\n\r\nاين قصيده نمايشگر گسيختگى بقيّة السيف نظام دينى و سياسى و اجتماعى ايرانست بر اثر حملهء مغول كه از سال 616 هجرى آغاز شده و آتش آن تا ديرگاه در ايران زبانه مىكشيد ، و با توجّه به اين توصيف و نظر به آنكه سيف تا چند سالى از آغاز قرن هشتم زنده بوده است ، بايد ولادتش در زمان انقلابات ناشى از حملهء مغول و بحدّ اكثر در اواسط نيمهء اول قرن هفتم اتفاق افتاده باشد .\r\nسيف فرغانى در يكى از قصائد خود اشاره‌يى بواقعهء عين جالوت دارد و مىگويد\r\n اگر ولايت معنىّ بنده تا اكنون * نبود آمِن از تركتاز لشكر نفس\r\nبعون لطف تو منصور باز خواهد گشت * مَلِك مظفّرِ عقل از جهاد كافرِ نفس « 1 » \r\nاين واقعه در سال 658 هجرى اتفاق افتاد و در آن الملك المظفر سيف الدّين قدّوز ( يا :\r\nقطز ) از مماليك ايوبى مصر شكست سختى بر مغولان وارد آورد و بعد ازين چندين فتح با نام ديگر در سالهاى 671 و 675 و 680 و 702 بوسيلهء مماليك ايوبى و مماليك بحرى مصر بر مغولان وارد شد كه آن زادگان اهريمن را در سر حدّات شام مجبور بتوقف ساخت امّا سيف الدين در ديوان خود اشارتى بدانها ندارد و اگر تصور كنيم كه سيف ابيات مذكور را در سنين نزديك بفتح الملك المظفر ، كه لابد در آن ايّام ورد زبانها بوده است ، سروده بايست مثلا پيش از اواسط نيمهء دوم قرن هفتم شاعرى كارآمد بوده و سنين مقدّم شباب را پشت سر گذارده باشد و بدين تقدير نظر ما در اينكه وى در اواسط نيمهء اول قرن هفتم هجرى ولادت يافته تأييد مىشود .\r\nعلاوه بر اين چنان كه بعد بتفصيل خواهيم ديد سيف فرغانى بر اثر ارادت تام بسعدى او را ستايش كرده و با آن استاد بزرگ مكاتبه داشته است و بنابراين بايد پيش از وفات سعدى كه در سال 690 اتفاق افتاده شاعرى توانا بوده باشد تا بدين مرتبه از لياقت برسد و وصول بچنين مقامى ناگزير مستلزم كمال سنّى سيف مىبود و او قاعدة مىبايست همچنانكه حدس زده‌ايم در حدود اواسط نيمهء اول قرن هفتم ولادت يافته باشد .\r\n\r\n\r\n","description":"","footnote":"\r\n( 1 ) - ديوان سيف فرغانى ج 1 ص 110 .\r\n","page_name":" 625 ","page_number":641},
  {"content":"\r\n\r\nبعد از امارات مذكور در ديوان سيف به چند تاريخ و واقعه بازمىخوريم كه دوران حيات او را تا نزديك بدرگذشت وى بر ما معلوم مىدارند :\r\n1 ) در جزو اشعار سيف فرغانى قطعه‌يى است كه بنابر تصدير و توضيح كاتب ديوان او « كتب الى الخدمة الصاحب الشهيد طاب ثراه » بدين مطلع :\r\n چو حق خواجه را آن سعادت بداد * كه بر اسب دولت سوارى كند « 1 » \r\nو درين قطعه « صاحب » را بجود و سخا و كرم و عدل و دستگيرى از محتاجان سفارش مىكند . اين صاحب شهيد بىترديد شمس الدين محمد صاحبديوان جوينى است كه در شعبان سال 683 وى و خاندانش بفرمان ارغون مغول بوضعى فجيع كه يادآور فناى خاندان برمكى بدست خونخواران تازى نژادست ، از ميان برداشته شد . از لحن شاعر درين قطعه معلوم مىشود كه شعر در دورهء قدرت صاحب و قاعدة در عهد اباقا خان و على الظّاهر در اوقاتى كه صاحب بسال 680 بعد از قتل معين الدّين پروانه براى تمشيت امور ملك روم همراه شاهزاده قونغرتاى به آن سامان رفته بود ، سروده و به دو نوشته شده است .\r\n2 ) شاعر در جاى ديگر از ديوان خويش كه خود نخستين بار آن را تنظيم كرده بود ، چنين نوشته است « 2 » : « و اين غزل را بدستور كبير صاحب شهيد شمس الدين صاحب ديوان و بكمال الدين اسمعيل نسبت مىكنند و ما ادرى ايّهما قال رحمهم اللّه تعالى و انا اقول :\r\n درين تفكّرم اى جان كه گر فراق افتد * مرا وصال تو ديگر كى اتفاق افتد . . . » \r\nو چون شمس الدين صاحبديوان چنان كه گذشت در شعبان سال 683 بقتل رسيد ، پس سيف الدين بعد ازين تاريخ زنده بود .\r\n3 ) سيف فرغانى از معاصران سعدى بوده و با وى مكاتبه و مشاعره داشته است « 3 » ؛ و چون سعدى در سال 690 فوت كرده پس سيف فرغانى در اواخر حيات آن شاعر\r\n\r\n\r\n","description":"","footnote":"\r\n( 1 ) - ديوان سيف فرغانى ج 1 ص 241 .\r\n( 2 ) - ايضا ج 3 ص 172 .\r\n( 3 ) - رجوع شود بديوان سيف ج 1 ص 111 و 113 و 114 و 115 .\r\n","page_name":" 626 ","page_number":642},
  {"content":"\r\n\r\nبزرگ در قيد حيات بوده ؛ و نيز چون سيف بسيارى از غزلها و بعضى از قصايد شيخ را جواب گفته چنين به نظر مىآيد كه ديوان او را نيز در دست داشته ، يعنى قاعدة بعد از فوت آن استاد و رواج ديوان او زنده بوده است ؛ و شايد هم بتوان گفت مكاتبه و مرابطهء او و سعدى در مدتى انجام گرفت كه سيف در تبريز بسر مىبرد و بدين معنى بعدا اشاره خواهد شد .\r\n4 ) در ديوان سيف الدين دوبار « 1 » بنام غازان خان بازمىخوريم و هر دو بار شاعر ضمن اظهار شكايت از وضع نابسامان مردم و ظلم عمّال ايلخانى و فقر و تهيدستى خلق ايلخان را از پند و موعظت خود برخوردار مىدارد و چون غازان از سال 694 تا سال 703 سلطنت كرده پس سيف الدين فرغانى در ميان اين سنوات زنده بوده است .\r\n5 ) تاريخ صريحى در ديوان سيف وجود دارد و آن در قصيده‌ييست كه پيش ازين مطلع آن را آورده‌ايم و در حقيقت زايجهء شاعر محسوب مىگردد . سيف در اواخر آن قصيده « 2 » تاريخ نظم آن يعنى آخرين اطلاع از حيات خود را تا آن هنگام بدينگونه شرح مىدهد :\r\n هفتصد و سه سال بر گذشته ز هجرت * روز نگفتيم و لَيل ، مه رمضان بود \r\nو ازينجا معلوم مىگردد كه تا ماه رمضان سال 703 هجرى زنده بود .\r\n6 ) شاعر در يك مورد از ديوان خود چنين مىنويسد « 3 » : « در شهور سنهء خمس و سبعمائه شيخ نجم الدين اردبيلى و شمس زراوى بدين ضعيف رسيدند و التماس اين دو غزل كردند ، گفته آمد . . . » و بدين ترتيب سيف تا چند گاهى بعد از سال 705 هجرى كه سرگرم جمع‌آورى و تنظيم ديوان خود بوده است زندگى مىكرد و اين آخرين اطلاعى است كه از آثار شاعر دربارهء دوران زندگانى او بدست مىآيد .\r\n7 ) از ميان نسخه‌هاى ديوان سيف فرغانى يك نسخه كه اكنون در تملّك دانشگاه\r\n\r\n\r\n","description":"","footnote":"\r\n( 1 ) - ج 1 صفحات 172 و 179 .\r\n( 2 ) - ايضا ج 1 ص 145 .\r\n( 3 ) - ج 3 ص 171\r\n","page_name":" 627 ","page_number":643},
  {"content":"\r\n\r\nاستانبول هست به خط محمد بن على كاتب آقسرايى كه اندكى بعد از فوت شاعر و از روى نسخهء متعلق بگويندهء اشعار كتابت شد و مؤرّخ است « بتاريخ يوم الاحد الثالث من شهر رجب المرجب لسنة تسع و اربعين و سبعمائة الهجرية » و درين نسخه همچنانكه در صدر اين گفتار ديده‌ايم محمد بن على از سيف فرغانى در شمار مردگان نام برده است . پس سيف فرغانى در سال 749 در قيد حيات نبود و چند سالى از وفاتش مىگذشت و بدين تقدير بايد گفت كه مرگش چندى بعد از سال 705 و چندگاهى پيش از سال 749 هجرى اتفاق افتاد .\r\nاز مجموع اطلاعاتى كه دربارهء سيف فرغانى داريم چنين برمىآيد كه عمرش نسبة طولانى بود . او خود يك جا به شصت سالگى خود اشاره مىكند و مىگويد :\r\n مكن جوانى ازين بيش سيف فرغانى * كه پيرى آمد و عمرت بحدّ ستّين رفت « 1 » \r\nو در جاى ديگر « 2 » باز بپيرى اشاره مىكند :\r\n سيف فرغانى جوانى رفت تا كى عاشقى * پير گشتى توبه كن ، هنگام استغفار شد \r\nو گويا هنگام وفات عمرش چند سالى از هشتاد گذشته بود .\r\nاز اشعار سيف فرغانى يك جا « 3 » چنين استنباط مىشود كه وى چندگاهى در خطهء تبريز بوده و در آنجا دچار آفتى گرديده است :\r\n ز بعد آنكه مرا مدّتى قضاى إله * ميان خطهء تبريز چون گُهر در سنگ\r\nنشاند بهر لگدكوبِ جور و محنت دوست * چنانكِ بر لب جوى از براى گازر سنگ\r\nمرا كلوخ جفا آنچنان زدند بقهر * كه كافران عرب بر لب پيمبر سنگ\r\nبسى دويدم و هرگز وفا نديده ز يار * بخيره چند خورم از جفاى دلبر سنگ . . . \r\nو شايد اين توقف و اقامت او در خطهء تبريز هنگام مهاجرت از مشرق ايران بآسياى\r\n\r\n\r\n","description":"","footnote":"\r\n( 1 ) - ديوان سيف فرغانى ج 1 ص 56 .\r\n( 2 ) - ايضا ج 2 ص 54 .\r\n( 3 ) - ايضا ج 1 ص 88 .\r\n","page_name":" 628 ","page_number":644},
  {"content":"\r\n\r\nصغير اتّفاق افتاده بود و بعيد نيست كه مكاتبهء وى با سعدى و آشنايى او با اشعار همام تبريزى در همين مدت انجام گرفته باشد و نيز شايد اشاره‌يى كه در قصيدهء شمارهء 45 از ديوانش « 1 » بوسوسهء حرص براى ورود در دستگاه پادشاهان و مدح ايشان و قبول خدمات ديوانى و انصراف ازين اعمال مىكند :\r\n بر دَرِ شاهان ، كز ايشان بيذق شطرنج به * حرص قايم خواست كرد از پيل دندانى مرا\r\nاسب همّت سركشيد و بهرِ جَو جايز نداشت * خوار همچون خر در اصطبلِ ثناخوانى مرا\r\nخواست نهمت تا نشاند چون دوات ظالمان * با دل تنگ و سيه در صدر ديوانى مرا\r\nشير دولت پنجه كرد و همچو سگ لايق نديد * بهر مُردارى دوان در كوى عَوّانى مرا\r\nخاك كوى فقر ليسم ز آن چو سگ بر هر درى * تيره نَبْوَد آب عزّ از ذلّ بىنانى مرا \r\nبيان جريانى از احوال او باشد كه هنگام همين اقامت در پايتخت ايلخانان براى او پيش آمده و اطلاع ما از آن به همين اشارت مبهم مقصور مانده است .\r\nسراسر ديوان سيف فرغانى حكايت از صوفيى صافى و وارسته مىكند كه دوران رياضت و مجاهدت را طى كرده و در زمرهء مشايخ زمان درآمده باشد . توصيف محمد ابن على كاتب ، نويسندهء ديوان او كه ازو با عنوان « سيّد المشايخ و المحققين » ياد كرده نشان‌دهندهء همين حقيقت است اما اينكه دوران سلوك و مجاهدت او كجا و در خدمت كداميك از مشايخ وقت سپرى شده بر ما روشن نيست . در ديوان وى يك جا « 2 » پيرى و اصل و كامل كه نمىدانيم كه بود با بيانى خاص ستوده مىشود و در موردى ديگر اشاره بوفات مشايخى كه ناگزير همدورگان او بودند مىكند و رفتن خود را از پى آنان نزديك مىداند 3 :\r\n اعيان شهر كَون و مكان ، عاشقان او ، * رفتند جمله وز همه آثار باز ماند \r\n\r\n\r\n","description":"","footnote":"\r\n( 1 ) - ج 1 ص 103 - 106\r\n( 2 ) - ج 1 ص 27\r\n","page_name":" 629 ","page_number":645},
  {"content":"\r\n\r\n مخصوص بود هريك ازيشان بخدمتى * من شاعرى بُدم ز من اشعار باز ماند\r\nمن بنده نيز در پى ايشان همىرود * روزى دو بهر گفتن اسرار باز ماند\r\nدر بزم عشقِ او دل من چنگِ شوق زد * اين زير و بم از آن همه اوتار باز ماند \r\nتنها اثر بازمانده از سيف الدين محمد فرغانى ديوان اوست . وى اين مجموعهء اشعار را چنان كه از نخستين ابيات آن معلوم مىشود خود گرد آورده و آن را در ديباچهء منظوم ديوان همراه با نعت بارى تعالى و افتتاح سخن بنام او ، جلّ جلاله ، چنين معرّفى كرده است :\r\n آن خداوندى كه عالم آنِ اوست * جسم و جان در قبضهء فرمان اوست\r\nسورهء حمد و ثناى او بخوان * كآيت عزّ و علا در شان اوست\r\nگر ز دست ديگرى نعمت خورى * شكرِ او مىكن كه نعمت آنِ اوست\r\nبر زمين هر ذرهء خاكى كه هست * آبْ خوردِ فيضِ چون باران اوست\r\nاز عطاى او بايمان شد عزيز * جان چون يوسف كه تن زندان اوست\r\nبر من و بر تو اگر رحمت كند * اين نه استحقاق ما ، احسان اوست\r\nاز جهان كمتر ثناگوى ويست * سيف فرغانى كه اين ديوان اوست \r\nمجموع اشعار او از قصائد و قطعات و غزلها و رباعيها بحدود دوازده هزار بيت بالغ مىشود و از آن تا آنجا كه اطلاع دارم سه نسخه در دستست يكى در كتابخانهء وحيد پاشا در كوتاهيّه بشمارهء 1575 و ديگرى در كتابخانهء اونيورسيتهء استانبول بشمارهء  F 171  و سومين كه از آن هر دو جديدترست در كتابخانهء روان كوشكو ( موزهء توپ قاپوسراى ) بشمارهء 984 . نسخهء كتابخانهء اونيورسيته همانست كه آن را در طبع ديوان سيف فرغانى بوسيلهء دانشگاه تهران اساس كار قرار دادم ، و نسخهء عكسى كتابخانهء روان كوشكو كه بهمت دوست فاضلم آقاى دكتر محمد امين رياحى حاصل شده در كتابخانهء من موجود است و نسخهء كوتاهيّه كه ظاهرا مهمتر از هر دو است با همه كوشش دوست فاضل فقيدم مرحوم مغفور پرفسور احمد آتش بر اثر ضنّت نابجا و مذموم متوليّان امر عكس ناگرفته و ناديده ماند . اميدست كه روزى سعادت اين ديدار حاصل شود .\r\n\r\n","description":"","footnote":"","page_name":" 630 ","page_number":646},
  {"content":"\r\n\r\nقصائد سيف فرغانى كه نشان از مهارت او در سخن مىدهند يا در نعت خداوند و منقبت رسول و يا در وعظ و اندرز و تحقيق و يا در انتقاد از وضع نابسامان زمان و طبقات مختلف اعالى و ادانى است و او هيچگاه اين قصايد غرّا را براى مدح پادشاهان و اميران و وزيران زمان مورد استفاده قرار نداد . تنها يك بار در يكى از دو قصيده‌يى كه بغازان خان فرستاده و پيش ازين دربارهء آنها سخن گفته‌ايم ، چند بيتى در ستايش ازو بمناسبت تقويت دين مبين سروده و آنگاه بر سر سخنان معتاد خود در اندرز و بيان مصائب و مشكلاتى كه عمّال ظالم ايلخانى براى مردم بلاديدهء روم پيش آورده بودند ، رفت .\r\nسيف فرغانى قسمتى از قصائد خود را در استقبال قصائد مشهور سروده و آنها را جواب گفته است ؛ و چنان كه مىدانيم اين از جملهء رسمها و عادتهاى شاعران از اواخر قرن ششم ببعد است كه شاعر استاد به كسى مىگفتند كه بتواند از عهدهء جوابگويى استادان مقدّم برآيد . از جملهء اين جوابهاست پاسخ رودكى ( قصيدهء شمارهء 71 - ج 1 ص 158 ) و پاسخ عمعق بخارايى در قصيدهء شمارهء 36 ( ج 1 ص 74 ) و پاسخ انورى در قصيدهء شمارهء 10 ( ج 1 ص 22 ) و پاسخ خاقانى در قصيدهء شمارهء 63 ( ج 1 ص 136 ) و پاسخ عطّار در قصيدهء شمارهء 56 ( ج 1 ص 123 ) و پاسخ سنائى در قصيدهء شمارهء 64 ( ج 1 ص 140 ) و پاسخ كمال الدين اسمعيل در قصيدهء شمارهء 70 ( ج 1 ص 152 ) و شمارهء 73 ( ج 1 ص 162 ) و پاسخ سعدى در قصيده‌هاى شمارهء 33 ( ج 1 ص 60 ) و شمارهء 53 ( ج 1 ص 116 ) و شمارهء 85 ( ج 1 ص 196 ) و جز آنها .\r\nقسمت ديگرى از قصيده‌هاى سيف فرغانى ابتكاريست ولى مطلب مهمى كه در آنها و اصولا در همهء قصائد سيف فرغانى قابل توجّهست انتخاب رديفهاى دشوارست در بسيارى از آنها اعمّ از آنكه اين رديفها كلمات مفرده و اسامى باشد يا افعال و يا جمله . از جملهء رديفهاى دشوار قصائد او اين كلمات را مىتوان ذكر كرد : حروف - انديشه - حسن - آينه - حقيقت - آفتاب - سايه - سنگ - دندان - شكوفه - گل - پاى - انگشت - گوهر - مشغول - معقول ، و علاوه بر اين بسيارى افعال بسيط و مركب و جمله‌هاى كوتاه\r\n\r\n","description":"","footnote":"","page_name":" 631 ","page_number":647},
  {"content":"\r\n\r\nهم در قصائد او براى رديف به كار رفته است ؛ امّا التزام كلمات در اشعار او كمتر اتّفاق افتاده .\r\nاز غزلهاى متعدّد سيف بعضى در جواب سعدى « 1 » و معدودى در جواب همام « 2 » يا شاعران ديگرست و عجب آنست كه با آنكه مسكن او نزديك بقونيه و مدتى از عمر سيف مصادف با دوران حيات مولوى بوده استقبالى از اشعار مولوى را در ديوان او نمىيابيم و اين نفوذ نصيب استادى از استادان معاصر او گرديد كه فرسنگها و ولايتها ميان او و سيف فاصله بود .\r\nشيوهء سخن سيف فرغانى بشدّت تحت تأثير سبك سخنوران خراسان در قرن ششم هجريست . بزرگترين علّت اين تمايل به زبان شرقى آنست كه سيف خود از همان ديار و از سرزمين فرغانه و ولايت سمرقند بود كه اثر نفوذ لهجه‌هاى غربى ايران در آن بسيار كم بود و هست و او نه تنها بر اثر بعد مسافت از زادگاه خود و اقامت اضطرارى در ديار بيگانه از تحت تأثير لهجهء محلّى خود بيرون نرفت ، بلكه آثار آشكارى از آن در ديوان خود بر جاى گذارد و اين تأثيرات علاوه بر تركيبات در بعض مفردات و افعال آشكارست .\r\nمثلا او بارها افعال مصدر خواستن را با حذف الف كه خاص لهجهء سمرقنديست به كار برده و « خوهم » و « خوهى » و « خوهد » و « نخوهد » در اشعار خود بوفور استعمال كرده است « 3 » به همان نحو كه در اشعار سوزنى سمرقندى ملاحظه مىكنيم . استعمال نكند ( بفتح نون و سكون كاف ) بجاى نكند ( بضمّ كاف ) چنان كه رسم شاعران دوران سامانى است ، و به كار بردن مكرّر نبود ( به سكون باء ) چنان كه شيوهء مشرقيانست ، و استفاده از كلماتى\r\n\r\n\r\n","description":"","footnote":"\r\n( 1 ) - براى نمونه رجوع كنيد به ديوان سيف ج 2 صحايف 65 - 69 - 85 - 87 - 121 - 135 - 242 - 253 - 331 و ج 3 ص 8 و غيره\r\n( 2 ) - ايضا ج 2 ص 38 و 132\r\n( 3 ) - ديوان سيف فرغانى ج 1 صحايف 4 ، 6 ، 82 ، 128 ، 144 ، 160 ، 164 ، 202 ، 216 ، 218 ، 236 ؛ و ج 2 ص 82 ، 206 ؛ و ج 3 ص 15 و موارد متعدد ديگر .\r\n","page_name":" 632 ","page_number":648},
  {"content":"\r\n\r\nمانند « باش » بمعنى « اقامت » و منج بمعنى زنبور « 1 » كه خاص لهجهء درى خاور ايران بوده ، و به كار بردن الف در اوّل پاره‌يى كلمات برسم درى زبانان مشرق مانند اشكم ( ج 1 ص 55 ) و اشكن ( ج 1 ص 60 ) ، و كلماتى از قبيل ايدر ( ج 1 ص 156 ) كه در لهجهء دستهء شاعران غربى متروكست ، و بسى ازينگونه استعمالات نشانه‌هاى بارزى از تمايل سيف فرغانى بدستهء شرقى لهجات ايرانى و داشتن شيوه‌يى در بيانست كه متأخّران اصطلاحا آن را تركستانى يا خراسانى ناميده‌اند . سيف درين شيوه استاد بود و چنان در بيان معانى و تركيب الفاظ بر منوال متقدّمان مهارت داشت كه گويى در اواسط قرن ششم هجرى زندگانى مىكرد نه در عهدى كه سنّت استادان قديم در حال فراموش شدن بود .\r\nدر مبنى و اساس سخن سيف فرغانى سادگى و روانى تمام حكمرواست . گاهى سخن او در عين انسجام و استحكام بسادگى و روانى سخن انورى در غالب قصائد و قطعات او ، و گاهى از غايت متانت و استوارى و حسن انتخاب كلمات و قدرت و قوت تركيبات باستحكام سخن سنائى است . در اين موارد از سخن منسجم و متين او گاه يا اصلا از كلمات تازى اثرى نيست و يا اگر به كار روند از جملهء كلمات و تركيباتى هستند كه در زبان عمومى فارسى راه جسته و از استعمال آنها چاره‌يى نبوده است . در قسمت اعظم از اشعار او چنين حالتى مشهودست و مراجعهء كوتاهى بديوان او براى اثبات اين سخن كافى است . امّا گاه بسنّت سخنوران قرن ششم توجّه خاصى ازو بمفردات و تركيبات عربى مشاهده مىتوان كرد و در چنين حالتى است كه حتى شاهد در آميختن تركيبات عربى با تركيبات فارسى و به كار بردن آنها در ديوان وى مىتوان بود چنان كه در ابيات زيرين مىبينيم :\r\n اى غافلان ز عشق كَفَرتُم بِدينكُم * وى عاشقان دوست اتَيْتُم بما وَجَب « 2 »\r\nحَىِّ على العشق گويد از قِبَلِ حق * با تو كه كردى ز من سؤال حقيقت « 3 » \r\n\r\n\r\n","description":"","footnote":"\r\n( 1 ) - ج 1 ص 151\r\n( 2 ) - ديوان ج 2 غزل شمارهء 217 ص 228\r\n( 3 ) - ديوان ج 1 قصيدهء شمارهء 35 ص 73\r\n","page_name":" 633 ","page_number":649},
  {"content":"\r\n\r\n اگر تو راه حق رفتى بسنّتهاى پيغمبر * احاديث تو چون قرآن هُدىً للمتّقين باشد « 1 »\r\nتو چنان شاهى كه در منشور دولت درج كرد * عشق تو عشّاق را انْتُم على الحقِّ المُبين « 2 »\r\nاز تَوَكّلنا على اللّه نقش كن بر وى اگر * جامهء دينت خوهد از رنگ درويشى طراز « 3 »\r\nهر كجا رفتم غمت پيش از من آنجا رفته بود * گفتم از دست غمت ايْنَ المَفَرّ بازآمدم « 4 » \r\nو در بعض موارد هم ، كه البته نادرست ، گاه تمام يك مصراع وقف كلام عرب مىشود چنان كه درين دو بيت « 5 » :\r\n تير دعاى من بنشانه نمىرسد * الرَّمىُ قد تَواتَرَ و السَّهمُ لا يُصيب\r\nمن داعى توام باجابت اميدوار * داعيكَ لا يُرَدُّ و راجيكَ لا يُخيب \r\nو تركيباتى از قبيل مفردات نجوم « 6 » ، اظفار حور « 7 » ، امطار حزن « 8 » ، شمسهء حق اليقين « 9 » ، رقّ رقيق « 10 » ، صولجان ارجعى « 11 » ، و امثال اينها در ديوان او و پهلوى كلمات و تركيبهاى زيباى فارسى ديده مىشود . امّا به حق بايد گفت كه چون ازينگونه موارد بگذريم اشعار سيف از جملهء آثار خوب فارسى و گاه در فصاحت يادآور آثار شاعران بزرگ پيشين و حتى تا درجه‌يى متمايل بكهنگى است و بعيد نيست كه همين خاصيت سخن او يكى از علل\r\n\r\n\r\n","description":"","footnote":"\r\n( 1 ) - ديوان ج 1 قصيدهء شمارهء 95 ص 212\r\n( 2 ) - ديوان ج 1 قصيدهء شمارهء 64 ص 141\r\n( 3 ) - ديوان ج 1 قصيدهء شمارهء 80 ص 178\r\n( 4 ) - ديوان ج 1 قصيدهء شمارهء 69 ص 150\r\n( 5 ) - ديوان ج 2 غزل شمارهء 74 ص 78\r\n( 6 ) - ديوان ج 1 ص 37\r\n( 7 ) - ديوان ج 1 ص 39\r\n( 8 ) - ج 1 ص 59\r\n( 9 ) - ج 1 ص 73\r\n( 10 ) - ج 2 ص 289\r\n( 11 ) - ج 3 ص 150\r\n","page_name":" 634 ","page_number":650},
  {"content":"\r\n\r\nمهجور ماندن آثار وى باشد .\r\nسيف مانند همهء شاعرانى كه از قيد مدح و تعلّق بدستگاههاى حكومت و قدرت آزاد بوده‌اند بيشتر متمايل بغزلسرايى است و قصايد خود را عادة وقف بر مواعظ و انتقادات اجتماعى يا بيان حقائق عرفانى و امثال اين مطلب مىكند . - وى نمىخواهد نيازمند درگاه سلاطين باشد و از خداوند آرزو مىكند كه همهء اسباب نيازمندى را كه موجب توجّه بمراكز قدرت و ثروت است ازو منعزل گرداند « 1 » تا چون چهارپايان در « اصطبل ثناخوانى » « 2 » بخوارى و مذلّت نيفتد ؛ و به همين سبب هنگامى كه قصيده به سلطان محمود غازان فرستاد « 3 » در پايان آن بايلخان نومسلمان چنين گفت :\r\n من نيم شاعر كه مدح كس كنم ، مر شاه را * از براى حقِّ نعمت پند دادم اين قَدَر\r\nخير و شرّ كس نگفتم از هواى طبع و نفس * مدح و ذم كس نكردم از براى سيم و زر\r\nما كه اندر پايگاه فقر دستى يافتيم * گاو از ما به كه گردون را فزود آريم سر \r\nو حتى بشاعران ديگر نيز سفارش مىكند كه از ستايش « اين سيم‌پرستان گدا » خوددارى كنند و اگر طبعى دارند آن را بغزلگويى و ستايش معشوق و يا وعظ و اندرز بگمارند « 4 » .\r\nتصوّف ايرانى از دوران خون‌آلود تركمانان و مغولان چنين مردان بزرگوار وارستهء بلند مقامى بيرون آورد . بدا بر حال آن ابلهان كه از چنين تربيت عالى انسانى ببدى ياد كنند و غرامت جهل و سفاهت خود را از ديوانهاى شاعران بلندمرتبهء فرشته خصالى چون عطّار و مولوى و سعدى و حافظ طلب نمايند .\r\nيكى از وجوه اهميّت سيف فرغانى آنست كه او در مطاوى نصايح و مواعظ عاليهء خود بسيار بانتقاد از اوضاع ناگوار جامعهء اسلامى خاصّه روم در عهد خود مىپرداخت .\r\n\r\n\r\n","description":"","footnote":"\r\n( 1 ) - ديوان ج 1 قصيدهء شمارهء 78 ص 174 - 176\r\n( 2 ) - ديوان ج 1 قصيدهء شمارهء 45 ص 103\r\n( 3 ) - ديوان ج 1 قصيدهء شمارهء 81 ص 179 - 184\r\n( 4 ) - ديوان ج 1 قصيدهء شمارهء 96 ص 211 - 213\r\n","page_name":" 635 ","page_number":651},
  {"content":"\r\n\r\nوى در بيان نقائص و برشمردن مثالب و مساوى طبقات فاسده و ذكر مفاسد و معايب پهلوانيست بىباك و دلاور كه چون هر دو عالم را زير پاى همّت دارد از هيچكس و هيچ مقام نمىترسد . او بزرگترين شاعريست كه در عهد خود بچنين نقدهاى صريح ولى بسيار جدّى و خالى از هزل و مطايبه مبادرت مىكرد و اشعارى را كه ازين راه حاصل مىشد حتّى بدرگاه سلاطين راه مىداد . يقينا سيف فرغانى مىخواست درين راه جاى سنائى غزنوى را بگيرد كه با همان جلادت و لحن جدّى و آمرانه بنصيحت و انتقاد و حملات شديد بهمهء كسانى كه در طبقات مختلف جامعه از راه صلاح و سداد قدم آنسوىتر مىنهاده‌اند ، زبان مىگشود « 1 » .\r\nسيف فرغانى دنياى آشفتهء عهد خود را فقط از راه تمسّك بعروة الوثقى حق و حقيقت و رعايت دستورهاى جازم اخلاقى و پيروى تام و تمام از تعليمات اسلامى و به كار بستن احكام قرآنى قابل اصلاح و آرامش مىدانست . دين و سنّت احمدى و عشق پاك ملكوتى كه از راه تهذيب و مجاهدت حاصل گردد در نظر او منشاء منحصر سعادتها بوده است « 2 » و شايد به همين سبب وى تربيت و تهذيب نفس و حصول سعادت را از راه علوم معقول و تربيت علمى ميسّر نمىشمرد و با آن مخالفت مىكرد « 3 » و يقينا درين راه از سنائى و متفكّران معاصر او و بعد از وى به نحوى كه پيش ازين ديده‌ايم « 4 » متأثّر بوده است .\r\nدربارهء مذهب سيف فرغانى بايد جزما دانست كه او از اهل سنّت و از پيروان\r\n\r\n\r\n","description":"","footnote":"\r\n( 1 ) - براى ملاحظهء نمونهايى از قصائد و اشعار انتقادى سيف فرغانى رجوع كنيد بديوان او ج 1 صحايف : 6 ، 22 ، 118 ، 120 ، 190 ، 199 ، 201 ، 203 ، 217 ، 242 و جز آنها .\r\n( 2 ) - رجوع كنيد بديوان سيف ج 1 ص 59 ، 60 ، 74 ، 104 ، 105 ، 136 ، 234 ، 236 و موارد متعدد ديگر .\r\n( 3 ) - ديوان سيف ج 1 ص 105 ، 231 و غيره\r\n( 4 ) - رجوع شود به همين كتاب ج 2 چاپ اول ص 274 ببعد و مخصوصا ص 288 ببعد\r\n","page_name":" 636 ","page_number":652},
  {"content":"\r\n\r\nامام ابو حنيفه نعمان ثابت ( م 150 ه ) بوده است بشهادت اين بيت ازو « 1 » :\r\n از حقيقت اصل دارد و ز طريقت رنگ و بوى * ميوهء مذهب كه هست از فرح نعمانى مرا \r\nو در عين حال او در زمرهء قديمترين سخنورانيست كه در مرثيهء شهيدان كربلا شعر گفته و خلق را باقامهء مراسم تعزيت « كشتهء كربلا » و « گوهر مرتضى » و « فرزند رسول » ، و زارى و ندبه « درين عزا » دعوت كرده است ، و گريه را درين ماتم موجب « نزول غيث رحمت » و شست‌وشوى غبار « كدورت از دل » دانسته است « 2 » .\r\nاز اشعار اوست :\r\n ترا كه از پى دنيا ز دل غم دين رفت * ز مال چندان ماند و ز عمر چندين رفت\r\nبراى دُنيىِ فانى ز دست دادى دين * نكرد دنيا با تو بقا ولى دين رفت\r\nچراغ فكر برافروز و در ضمير ببين * كه پس چه ماند از آنكس كه از تو پيشين رفت\r\nز خانه تا دَرِ مسجد نيامد از پى دين * و ليكن از پى دنيا ز روم تا چين رفت\r\nنه گَندِ بُخل ازين سروران ممسك شد * نه بوى نفط ازين اشتران گَرگين رفت\r\nبدست مردم بىخير مال و ملك بود * عروس بِكر كه اندر فِراشِ عِنّين رفت\r\nايا مقيم سرا ز آن سفر همى انديش * كه از سراى برآيد فغان كه مسكين رفت\r\nاگرچه جامه دَرَد وارث و كند ناله * بماند وارث شادان و خواجه غمگين رفت\r\nيقين‌شناس كه منزل به غير دوزخ نيست * بر آن طريق كه آن كوربخت خودبين رفت\r\nبدين عمل نتواند رهيد در محشر * كه در مصاف نشايد بتيغ چوبين رفت\r\nميان مسند اقبال و چار بالش بخت * بگشت خواجه ممكّن ، چو يافت تمكين رفت\r\nو گر برفت و نرفتى چو ديگران دو سه روز * نه تو بماندى آخر نه او نخستين رفت \r\n\r\n\r\n","description":"","footnote":"\r\n( 1 ) - ديوان سيف قصيدهء شمارهء 45 ، ج 1 ص 104\r\n( 2 ) - ديوان سيف ج 1 قصيدهء شمارهء 79 ص 176 - 177 . با توجه به اين شاهد البته بايد اشتباه نگارنده را دربارهء شيعى بودن سيف كه در صفحهء 138 از چاپ اول قسمت اول همين جلد آمده اصلاح كرد .\r\n","page_name":" 637 ","page_number":653},
  {"content":"\r\n\r\n ز حكمِ ميرِ شهان « 1 » كاو شكست پشت شهان * متاب روى كه اين حكم بر سلاطين رفت\r\nسرير دولت سلجوقيان بمرو نماند * شكوه و هيبت محموديان ز غزنين رفت\r\nبسوى اشكَمِ گور اى پسر ز پشت زمين * بسا كه رستم و اسفنديارِ رويين رفت\r\nچو رو به ار بدغا چير بود سام نماند * چو بيژن ار بوغا شير بود گرگين رفت\r\nبپاى مرگ لگدكوب كيست آن سرور * كه در طريق تنعّم بكفش زرّين رفت « 2 »\r\nگداى كوى كه مىخواست نان ز دَر بگذشت * امير شهر كه مىخورد جام نوشين رفت\r\nز قبر محنت اين خارهاى بىگُل رُست * ز قصر دولت آن نقشهاى رنگين رفت\r\nز صفحهء رخ او خطّ همچو عنبر ريخت * ز روى چون گل او نقطهاى مشكين رفت\r\nبه نيكنامى فرهاد جان شيرين داد * بتلخكامى خسرو نماند و شيرين رفت\r\nمكن جوانى ازين بيش سيف فرغانى * كه پيرى آمد و عمرت بحدّ ستّين رفت\r\nزهى سعادت آن مقبلى كه از سر جود * به مهر با همه احسان نمود و بىكين رفت\r\nدعاى نيك ز اصناف خلق در عقبش * چنانكِ در پى ، الحمد لفظ آمين رفت \r\n* *\r\n اى جان تو مسافر مهمانسراى خاك * رخت اندرو منه كه نه‌اى تو سزاى خاك\r\nآنجا چو نام تست سليمان مُلكِ خُلد * اينجا چو مور خانه مكن در سراى خاك\r\nاى از براى بردن گنجينه‌هاى مور * چون موش نقب كرده درين توده‌هاى خاك\r\nزير رَحاىِ چرخ كه دَورش به آب نيست * جز مردم آرد مىنكند آسياى خاك\r\nاى از براى گوى هوا نفس خويش را * ميدان فراخ كرده درين تنگناى خاك\r\nفرش سرايت اطلس چرخست ، چون سزد * اينجا سرير قدرت تو بورياى خاك\r\nاى داده بهر دُنيىِ دون عمر خود بباد * گوهر چو آب صرف مكن در بهاى خاك\r\nدر جان تو چو آتش حرصست شعله‌ور * تن‌پرورى بنان و به آب از براى خاك \r\n\r\n\r\n","description":"","footnote":"\r\n( 1 ) - مير شهان : مراد بارى تعالى است\r\n( 2 ) - مراد طوس زرينه كفش است\r\n","page_name":" 638 ","page_number":654},
  {"content":"\r\n\r\n در دَور ما از آتش بيداد ظالمان * چون دود و سيل تيره شد آب و هواى خاك\r\nبلقيس‌وار عدل سليمان طلب مكن * كز ظلم هست سيل عرم در سباى خاك\r\nآتش خورم بسان شترمرغ كآب و نان * مسموم حادثات شد اندر وعاىِ خاك\r\nاى كور دل تو ديده ندارى از آن ترا * خوبست در نظر بَدِ نيكونماى خاك\r\nداروى درد خود مطلب از كسى كه نيست * يك تندرست در همه دار الدّواى خاك\r\nزين بار خانه آب دمادم مخور از آنك * از خون لبالبست درين دور اناى خاك\r\nدر شيب حسرتند ز بالاى قصر خود * اين سرورانِ پست شده زير پاى خاك\r\nبس خوب را كه از پى معنىّ زشت او * صورت بَدَل كنند به زير غِطاى خاك\r\nاى مرده دل ز آتش حرصى كه در تو هست * در موضعى كه گور تو سازند واىِ خاك\r\nگر عقل هست در سَرِ تو پاى بازگير * زين چاه سرگرفتهء نادلگشاى خاك\r\nبيگانه شد ز شادى و با اندُهست خويش * اى كاش آدمى نشدى آشناى خاك\r\nاز خرمن زمانه بكاهى نمىرسى * با خر بجز گياه نباشد عطاى خاك\r\nدايم تو از محبّت دنيا و حرص مال * نعمت شمرده محنت دار البلاى خاك\r\nبُستان عدن پر گل و ريحان براى تست * تو چون بَهيمه عاشق آب و گياى خاك\r\nساكن مباش بر سر نطع زمين چو كوه * كز فتنه زلزله است كنون در فِناى خاك\r\nجانت بسى شكنجهء غم خورد و كم نشد * انس دلت ز خانهء وحشت فزاى خاك\r\nدر صحن اين خرابه غبارى نصيب تست * ورچه چو باد سير كنى در فضاى خاك\r\nخلقى درين ميانه چو خاشاك سوختند * كآتش گرفت خاصه درين دَور جاى خاك\r\nآتش چو شاخ و برگ بسوزد درخت را * گر تخم پرورى نكند اقتضاى خاك\r\nخود شير شاديى نرساند بكام تو * اين سالخورده مادرِ اندوه زاى خاك\r\nعبرت بسى نمود اگر جانْت روشنست * آيينهء مكدّر عبرت نماى خاك\r\nگويى زمان شدست كه از هَيضه « 1 » قى كند * كز حَدّ بشد ز خوردن خلق امتلاى خاك \r\n\r\n\r\n","description":"","footnote":"\r\n( 1 ) - هيضه : ناگوارد شدن طعام و رودل كردن\r\n","page_name":" 639 ","page_number":655},
  {"content":"\r\n\r\n آتش مثال حُلهء سبز فلك بپوش * بركن ز دوش صدرهء آب و قباى خاك\r\nبىعشق مرد را عَلَمِ همتست پست * بىباد ارتفاع نيابد لواى خاك\r\nره كى برد بسينهء عاشق هواى غير * خود چون رسد بديدهء اختر فناى خاك\r\nتا آدمى بود بود اين خاك را درنگ * كآمد حياتِ آدمى آبِ بقاىِ خاك\r\nو آنكس كه خاك از پى او بود شد فنا * فرزانه را سخن نبود در فناى خاك\r\nحرصم چو ديد آب مرا گفت خاك خور * قومى كه چون منيد هَلُمّو اصلاى خاك\r\nگفتم براى پند تو نظمى چنين بديع * كردم ز بحر طبع خود آبى فداى خاك\r\nاى قادرى كه جمله عيال تُوَند خلق * از فوق عرش اعلى تا منتهاى خاك\r\nاز نيكوى چو دلبر خورشيد رو شوند * در سايهء عنايت تو ذرّه‌هاى خاك\r\nتو سيف را از آتش دوزخ نگاه‌دار * اى قدرتت بر آب نهاده بناى خاك\r\nاز بندگانْت نعمت خود وامگير از آنك * ناوَردِ محنتست درين تنگناى خاك \r\n* *\r\n شكرى بجان خريدم ز لب شكر فروشت * كه درون پرده با دل شب وصل بود دوشت\r\nبسخن جدا نمىشد لب لعل تو ز گوشم * چو عَلَم فرو نيامد سَرِ دست من ز دوشت\r\nبلبت حلاوتى ده دهن مرا كه دايم * تُرُش است روى زردم ز نبات سبزپوشت\r\nبوصال جبر مىكن دلك شكسته‌يى را * كه گرفت صبر سستى ز فراق سخت كوشت\r\nسحرى مرا خيالت بكرشمه گفت مسكين * توى آنكه داغ عشقش نگذاشت بىخروشت\r\nبرخ چو آفتابش نگرى به چشم شادى * چو بمجلس وى آرد غم او گرفته گوشت\r\nز دهن چو جام سازد چه شرابها كه هر دم * ز لبان باده رنگش بخورىّ و باد نوشت\r\nتو ز دست رفتى آن دم كه بَريدِ صيتِ حسنش * خبرى به گوشت آورد وز دل ببرد هوشت\r\nتو كه خار ديده بودى نَبُدى خَمُش چو بلبل * چو بگلستان رسيدى كه كند دگر خموشت\r\nهمه شب ز بىقرارى ز بسى فغان و زارى * چو نديده بودى او را بفلك شدى خروشت \r\n\r\n","description":"","footnote":"","page_name":" 640 ","page_number":656},
  {"content":"\r\n\r\n برخ وى آرميدى ، عجبست سيف از تو * كه بآتشى رسيدىّ و فرونشست جوشت ! \r\n* *\r\n گردست دوست‌وار در آرى بگردنم * پيوسته بوى دوستى آيد ز دشمنم\r\nديده رخ چو آتش تو ديد برفروخت * قنديل عشق در دل چون آب روشنم\r\nدر سوز و در گداز چو شمعم كه روز و شب * سوزى فتيله‌وار و گدازى چو روغنم\r\nگر يكدم آستين كنم از پيش چشم دور * از آب ديده تر شود اى دوست دامنم\r\nهر گَه شراب عشق تو در من اثر كند * گر توبه آهنست بخاميش بشكنم\r\nچون كَه ز دانه هيچ نگردم ز تو جدا * گرچه بباد بر دهى اى جان چو خرمنم\r\nدر فُرقت تو زين تن بىجان خويشتن * در جامه ناپديدتر از جانِ بىتنم\r\nگر همچو ميخ سنگ جفا بر سرم زنى * آن ظن مبر كه خيمه ز پهلوت بر كنم\r\nور تار ريسمان شود اين تن عجب مدار * غمهاى تست در دلِ چون چشمِ سوزنم\r\nفردا كه روز آخر خواندست ايزدش * اول كسى كه با تو خصومت كند منم\r\nمن جان چو سيف پيش محبّان كنم سپر * گر تيغ بركشى كه محبّان همى زنم \r\n* *\r\n رفتى و نام تو ز زبانم نمىرود * و انديشهء تو از دل و جانم نمىرود\r\nگرچه حديث وصل تو كارى نه حدّ ماست * الّا بدين حديث زبانم نمىرود\r\nتو شاهدى نه غايب ازيرا خيال تو * از پيش خاطر نگرانم نمىرود\r\nگريم ز درد عشق و نگويم كه حال چيست * كاين عذر بيش با همگانم نمىرود\r\nذكر لب تو كرده‌ام اى دوست سالها * هرگز حلاوتش ز دهانم نمىرود\r\nاز مشرب وصال خود اين جان تشنه را * آبى بده كه دست بنانم نمىرود\r\nدانم يقين كه ماه رخى قاتل منست * جز بر تو اى نگار گمانم نمىرود\r\nآبم روان ز ديده و خوابم شده ز چشم * اينم همى نيايد و آنم نمىرود \r\n\r\n","description":"","footnote":"","page_name":" 641 ","page_number":657},
  {"content":"\r\n\r\n از سيف رفت صبر و دل و هر دم اندُهى * ناخوانده آيد و چو برانم نمىرود \r\n* *\r\n چو عاشقان تو عيش شبانه مىكردند * مى صبوحى اندر چمانه مىكردند\r\nبنام تو غزل عاشقانه مىگفتند * به ياد تو طرب عارفانه مىكردند\r\nخمار در سر و گل در كنار و مى در دست * حديث حسن تو اندر ميانه مىكردند\r\nچو بلبلان چمن ناله و فغانشان بود * ز عشق روى تو گل را بهانه مىكردند\r\nبچنگ مطرب حاجت نداشت مجلسشان * كه بلبلان همه بانگ چغانه مىكردند\r\nعروس لطف برون آمد از عمارى غيب * چو مهد غنچهء گل را روانه مىكردند\r\nبخار مشك برانگيختند در بستان * مگر بنفشهء زلف تو شانه مىكردند\r\nدرين خرابه كه من دارم و دلش نامست * غم ترا چو گهر در خزانه مىكردند\r\nتوانگران را زر بود ليك درويشان * درين نياز دُرِ اشك دانه مىكردند\r\nبر آن اميد كه پرده برافگنى شب و روز * چو دَر مقام برين آستانه مىكردند\r\nجفاى تو چو بديدند شد بشكر بَدَل * شكايتى كه ز جور زمانه مىكردند\r\nچو تو ز شهر برفتند سيف فرغانى * جماعتى كه درين كوى خانه مىكردند \r\n* *\r\n اى مرغ صبح بشكن ناقوس پاسبانان * تا من دمى برآرم اندر كنار جانان\r\nدر خواب كن زمانى آسودگان شب را * كآن ماه رو نترسد ز آواز صبح‌خوانان\r\nاى كاشكى رقيبان دانند قيمت تو * گل را چه‌قدر باشد در دست باغبانان\r\nكار رقيب مسكين خود بيش ازين چه باشد * كاز گله گرگ راند همچون سگ شبانان\r\nدر عشق صبر بايد تا وصل رو نمايد * اينجا به كار نايد تدبير كاردانان\r\nپيران كار ديده گفتند راست نايد * پيراهن تعشّق جز بر تن جوانان\r\nلب بر لبِ چو شكّر آن را شود ميسّر * كاو چون مگس نترسد از آستين فشانان \r\n\r\n","description":"","footnote":"","page_name":" 642 ","page_number":658},
  {"content":"\r\n\r\n رفت از جفاى خصمان سرگشته گرد عالم * آنكو بگرد كويت مىگشت شعرخوانان\r\nز افغان سيف اى جان شبها ميان كويت * خفته خبر ندارد سر بر كنار جانان « 1 » \r\n* *\r\n اى غم عشق تو چون مى طرب افزاى دگر * همچو من مانده در عشق تو شيداى دگر\r\nپيش ازين اندُهِ بيهوده همى خورد دلم * بازم استد غم عشق تو ز غمهاى دگر\r\nچون برون مىنرود از دل من دانستم * كه غم عشق ترا نيست جزين جاى دگر\r\nبجز از ديدن تو از تو چه خواهم چو مرا * زين هوس مىنرسد دل بتمنّاى دگر\r\nعالمى شيفتهء چشم و خط و خال تواند * هر كسى از تو درافتاده بسوداى دگر\r\nتو پسِ پرده و خلقى بتصوّر دارند * هر يكى با رخ خوب تو تماشاى دگر\r\nتا بود خسرو خوبان چو تو شيرين صنمى * مگس ما نكند ميل بحلواى دگر\r\nبفلك رشوه دهم بوكِ درآرم بارى * پاره‌يى در شب وصل تو ز شبهاى دگر\r\nسيف فرغانى در كارِ غمت با دل خويش * « هر شب انديشهء ديگر كند وراى دگر » « 2 » \r\n* *\r\n دل برد از من دلبرى كآرام دلها مىبرد * خواب و قرار عاشقان ز آن روى زيبا مىبرد\r\nجانان بدان زلف سيه حالم پريشان مىكند * يوسف بدان روى چو مه هوش از زليخا مىبرد\r\nگفتم كه عقل و صبر را در عشق يار خود كنم * عقل از سر و صبر از دلم آن شوخ رعنا مىبرد\r\nدر عشقبازى عقل و جان مىبرد شاه نيكوان * چون در رخش كردم نظر بگذاشتم تا مىبرد\r\nما بنده او سلطان ما حكمش روان بر جان ما * هست آنِ او نز آنِ ما هر چيز كاز ما مىبرد\r\nتركان اگر يغما برند از هند و روم و از عرب * رومىّ زنگى زلف ما از جمله يغما مىبرد\r\nدر عهد او نزديك من مجنون بود آن عاقلى * كاو ذكر شيرين مىكند يا نام ليلا مىبرد \r\n\r\n\r\n","description":"","footnote":"\r\n( 1 ) - استقبال از غزل سعدى : «\r\n بگذار تا بگريم چون ابر در بهاران . . . \r\n»\r\n( 2 ) - تضمين از سعديست و ازين مصراع از مطلع غزل او :\r\n«\r\n هر شب انديشهء ديگر كنم و راى دگر \r\n»\r\n","page_name":" 643 ","page_number":659},
  {"content":"\r\n\r\n از باغ وصلش تا مگر در دستم افتد ميوه‌يى * شاخ اميدم هر نفس سر بر ثريّا مىبرد\r\nاو پادشاه و من گدا او محتشم من بينوا * اين خود ميسّر كى شود ، مسكين تمنّا مىبرد\r\nچون كوه گفتم دور ازو بنشينم و ثابت شوم * باد هواى آن صنم چون كاهم از جا مىبرد\r\nمن در ميان بحر و برّ اندر تردّد مانده‌ام * موجم برون مىافگند سيلم به دريا مىبرد\r\nبا آن رقيب نيكخو دشمن مباش از هيچ رو * رَو دوستى كن با مگس كو رَه بحلوا مىبرد\r\nمن مىزنم بر هر درى چون سيف فرغانى سرى * سگ چون ندارد خانه‌يى نعمت بدرها مىبرد \r\n* *\r\n آتش است آب ديدهء مظلوم * چون روان گشت خشك و تر سوزد\r\nتو چو شمعى ازو هراسان باش * كاوّل آتش ز شمع سر سوزد \r\n* *\r\n بعدل ار تو يارى كنى خلق را * بفضل ايزدت نيز يارى كند\r\nز مظلوم شب خيز غافل مباش * كه او در سحرگاه زارى كند\r\nبسا روز دولت چو روشن چراغ * كه ظلم شب آساش تارى كند\r\nتو محتاج سرگشته را دست گير * كه تا دولتت پايدارى كند \r\n* *\r\n بر كردهء خويشتن چو بگمارم چشم * بر هم زدن از ترس نمىيارم چشم\r\nاى ديدهء شوخ ، بين كه من چندين سال * بد كردم و نيكى از تو مىدارم چشم \r\n* *\r\n عشقت جگرم خورد و بدل روى آورد * رنگ از رخ من برد و ز تو بوى آورد\r\nپاى از دَرِ تو بازنگيرم كه مرا * سوداى تو سرگشته درين كوى آورد \r\n* *\r\n عشقت كه بدل گرفته‌ام چون جانش * در دست و بصبر مىكنم درمانش \r\n\r\n","description":"","footnote":"","page_name":" 644 ","page_number":660},
  {"content":"\r\n\r\n و ز غايت عزّت كه خيالت دارد * در خانهء چشم كرده‌ام پنهانش \r\n* *\r\n دل در طلب تو خستگيها دارد * كارش ز غم تو بستگيها دارد\r\nهرچند كه پشت لشكر هستيم اوست * ز آن روى بسى شكستگيها دارد \r\n* *\r\n شب نيست كه از غمت دلم جوش نكرد * و ز بهر تو ز هر اندُهى نوش نكرد\r\nاى جان و جهان هيچ نياوردى ياد * آن را كه ترا هيچ فراموش نكرد ؟ \r\n* *\r\n اى كرده غم عشق تو غمخوارى دل * درد تو شده شفاى بيمارى دل\r\nرويت كه بخواب در نديدست كسش * ديده نشود مگر به بيدارى دل \r\n\r\n21 - ناصر بجه‌يى\r\nناصر الدين بجه‌يى كه به « ناصر الدين شيرازى » و « ناصر بجه‌يى » هم شهرت دارد ، از شاعران قرن هفتم و اوايل قرن هشتم هجرى بود و در شعر باسم خود يعنى « ناصر » تخلّص مىكرد . وى در يكى از ابيات بنام خويش يعنى « ناصر الدين » اشاره كرده « 1 » و تخلّص خود را نيز چنان كه خواهيم ديد در همهء اشعارش « ناصر » آورده است .\r\nاصل او از « بجه » ديهى از قصبات رامجرد ميان فارس و اصفهان بود و چون در شيراز سكونت داشته به شيرازى شهرت يافته است .\r\nناصر بجه‌يى از معاصران سعدى بوده يعنى ظاهرا قريب سى الى چهل سال از اواخر عمر او را درك كرده بود و بنابراين دوران حياتش على الظّاهر مصادف بوده است با\r\n\r\n\r\n","description":"","footnote":"\r\n( 1 ) -\r\n ناصر خسرو اگر فلسفه دانستى من * ناصر دين حق و خسرو ملك سخنم \r\n","page_name":" 645 ","page_number":661},
  {"content":"\r\n\r\nاواخر عهد اتابكان سلغرى فارس ، و بعد از آنان با دوران حكومت حكّام مغولى بر آن سامان .\r\nبا آنكه ناصر از شاعران مشهور عهد خود بوده و ديوانش در قرن هشتم و نهم شهرت داشته و از آن منتخباتى در سفاين اشعار و جنگها نقل شده ، با اين حال اطلاع ما از احوال او كم است . قديمترين مأخذى كه در آن از او ياد شده تاريخ گزيده است .\r\nحمد اللّه مىنويسد « ناصر بجهء ، بجه دهى است از ولايت رامجرد فارس ، و او معاصر شيخ سعدى شيرازى بود ، اشعار نيك دارد » « 1 » .\r\nامين احمد رازى نوشته است كه او معاصر شيخ سعدى شيرازى بوده و با اين حال مدعى است كه وى « از منتسبان اتابك مظفر الدّين زنگى بوده » « 2 » و چنان كه مىدانيم اين اتابك يعنى « مظفّر الدين زنگى بن مودود » از سال 558 تا 571 بر فارس حكومت مىكرد و در اين مدت نه سعدى شيرازى به دنيا آمده بود و نه ناصر بجه‌يى . بهرحال امين احمد دربارهء ناصر گويد كه « شعر كم از وى شهرت گرفته . . . و شعرش حدّ متوسط بوده » است .\r\nمأخذ ديگرى كه در آن نسبة با تفصيل بيشتر از ناصر سخن رفته صحف ابراهيم است .\r\nدر اين تذكرهء ذيقيمت نام ناصر بجه‌يى در رديف حرف نون بدين شرح آمده است :\r\n« ناصر الدين بجهء معاصر شيخ مصلح الدّين سعديست . از فنون علوم بهرهء تمام داشته و با وجود كمالات ظاهرى درويشى اختيار نموده در فقر و تجريد از بلندنامان شد و در طريق شاعرى بمذاق تصوّف بيانى فصيح دارد . گويند در ابتداى حال كه در شيراز بكسب علوم اشتغال داشت بر طبيب پسرى منصور نام عاشق گرديد و مدتى درين شغل بسر برد اما بعد از استكمال مرتبهء عشق مجازى در وسط جوانى بطريق صوفيه ميل نمود . در علم تصوّف و ضبط مسائل توحيد چند رسالهء متين دارد . وفاتش در سال هفتصد و پانزده ( 715 ه ) بوده ، در شيراز بمصلّا مدفونست » .\r\n\r\n\r\n","description":"","footnote":"\r\n( 1 ) - تاريخ گزيده چاپ تهران ص 755 .\r\n( 2 ) - هفت اقليم چاپ تهران ج 1 ص 208 .\r\n","page_name":" 646 ","page_number":662},
  {"content":"\r\n\r\nمرحوم سعيد نفيسى كه شرح مختصرى دربارهء ناصر بجه‌يى آورده « 1 » ( يعنى اسم و شهرت او و معاصر بودنش را با سعدى و غزلسرايى وى و اقامتش در شيراز ) ، گفته است كه « از احوال وى جزين چيزى بدست نيست » و « از غزليات او جز اندكى چيزى نمانده است » ولى بعد در شرح شاعرى بنام « ناصر » از شعراى قرن هفتم نوشته است كه :\r\n« تنها اثرى كه ازو هست فتوت‌نامهء منظوميست تقريبا در 700 بيت بر وزن شيرين و فرهاد وحشى كه در 689 بپايان رسانيده است و شايد وى همان ناصر بجه‌يى سابق الذكر باشد « 2 » » .\r\nاز اشعار ناصر بجه‌يى خوشبختانه مقدارى موجود است چندانكه مىتوان ديوانچه‌يى از آن ترتيب داد . در هفت اقليم غزلى ازو نقل شده « 3 » و در مونس الاحرار « 4 » نه غزل و در جنگى مورّخ به تاريخ هشتصد و بيست و اندى ، گرد آوردهء عبد الحىّ نامى در ماردين ، و محتوى مطالب متنوّع گوناگون كه در كتابخانهء مركزى دانشگاه بشمارهء ( ف 1612 ) محفوظست « 5 » يك غزل و يك رباعى ، و در مجموعه‌يى متعلق بكتابخانهء ايا صوفيا كه ميكرو فيلم آن بشمارهء ( ف 108 ) در كتابخانهء مركزى دانشگاه تهران مضبوطست « 6 » يك ترجيع‌بند در هشت برگ شامل يكصد و هفتاد و شش بيت ، و در يك جنگ اشعار فارسى كه حاوى سخنان منتخب متعددى از شعراى معروفست « 7 » نيز اشعارى ازو ديده مىشود .\r\nسخن ناصر بجه‌يى در همهء اين اشعار بسيار روان و مخصوصا در غزلهاى او مقرون بسادگى و لطافت بسيار و حاوى مضمونهاى دلپذيرست . لحن گفتارش بيشتر بشاعران مشرق ايران پيش از قرن هفتم هجرى متمايل است . در غزلهاى وى علاوه بر مضامين\r\n\r\n\r\n","description":"","footnote":"\r\n( 1 ) - تاريخ نظم و نثر در ايران ص 176 .\r\n( 2 ) - ايضا همان كتاب ص 177 .\r\n( 3 ) - هفت اقليم ج 1 ص 208 .\r\n( 4 ) - مونس الاحرار ، ج 2 ، تهران 1350 ، ص 989 - 994 .\r\n( 5 ) - فهرست ميكرو فيلمهاى كتابخانهء مركزى دانشگاه تهران ص 615 ببعد .\r\n( 6 ) - فهرست ميكرو فيلمهاى كتابخانهء مركزى دانشگاه تهران ص 409 - 410 .\r\n( 7 ) - ايضا ص 508 .\r\n","page_name":" 647 ","page_number":663},
  {"content":"\r\n\r\nعشقى گاه بمعانى عرفانى بازمىخوريم چنان كه در نمونهاى اشعارش خواهيد ديد و برخى از غزلهاى او در جواب غزلهاى مولاناى روم ساخته شده . از اشعار اوست .\r\n جانِ صافى شده‌اى دوست ز ياد تو تنم * بس كه ياد تو كنم من توام اكنون نه منم\r\nتا بديدم كه حجابند درين ره تن و جان * دشمن جان خود و خصم تن خويشتنم\r\nهرچه آن يكدمم از خدمت تو برشكند * گر همه جان بود اى دوست از آن برشكنم\r\nچيست مردى نزدن بىغم عشق تو نَفَس * گر زنم من نفسى بىغم عشق تو زنم\r\nحسن خوبان ختا و ختن از پرتو تست * ز آن قِبَل عاشق خوبان ختا و ختنم\r\nزَغَنى چيست ؟ دورنگى و ، حريصى زاغى * شكر يزدان كه نه دون طبع چو زاغ و زغنم\r\nچون ز سيمرغ نشان جستم و از قاف اثر * قاف و سيمرغ نَبُد جز كه روان و بدنم\r\nمنم آن بلبل عاشق دلِ عالى پرواز * كه بَر از حدّ حدوثست فضاى چمنم\r\nهمه گويند كه تن پيرهن نور خداست * من برآنم كه همه نور بود پيرهنم\r\nتا من از خاك جناب تو وطن ساخته‌ام * مىبرد رشك بجان عرش مجيد از وطنم\r\nپاك درچيده‌ام از خار طبيعت دامن * ز آن ز گلزار حقيقت گُلِ اسرار چِنم\r\nغير چون نيست كَى از غير فرو بندم چشم * پرده چون نيست كجا پرده بيك سوفگنم\r\nناصر خسرو اگر فلسفه دانستى من * ناصر دين حق و خسرو ملك سخنم\r\nچونكه صافست چو جان اين تن من چون گويم * « ساقيا بر سر جان بار گرانست تنم » « 1 » \r\n* *\r\n سپيده‌دم چو صبا بوى گلستان آورد * مرا ز خاك درش كيمياى جان آورد\r\nز چين زلف سياهت شمال مشك فشان * حيات جان مرا خطّ جاودان آورد\r\nزهى صنايع بيچون قادرى مطلق * كه جوهرى چو تو از كانِ كُن فكان آورد\r\nفروغ طلعت ميمون عالم آرايت * شكست در مه و خورشيد آسمان آورد\r\nجمال روى تو چون اى جهان و جان جمال * كمال حسن دگرباره در جهان آورد \r\n\r\n\r\n","description":"","footnote":"\r\n( 1 ) - اين غزل از مونس الاحرار ج 2 ص 995 نقل شده .\r\n","page_name":" 648 ","page_number":664},
  {"content":"\r\n\r\n ميان مجمع خوبان بجز تو كس را نيست * شمايلى كه بر آن عشق مىتوان آورد\r\nنه ديده ديد به صد قرن چون تو خورشيدى * نه چرخ مثل تو ماهى به صد قران آورد\r\nحديث مشكل عشق تو در جهان افتاد * غلام خطّ توام كو بيانِ آن آورد\r\nخرد ز معنى باريك نكته‌يى مىراند * كمر حديث ميان تو در ميان آورد\r\nكسى نشان ز ميانت نداد جز كه كمر * زهى كمر كه نشانى ز بىنشان آورد\r\nچو غمزهء تو ز عنبر خدنگها برساخت * هلال ابرويت از غاليه كمان آورد\r\nپر از زلال خضر گشت ساغر دهنش * كسى كه نام عقيق تو بر زبان آورد\r\nلبت بهاى خود از جان من طلب مىكرد * ز لعل ديدهء من وجه آن روان آورد\r\nبسوى عشق تو جانا كشش نه خود كردم * مرا سلاسل زلف تو موكشان آورد\r\nز نرگسم گل روى تو ارغوان بنمود * ز لاله‌ام خط سبز تو زعفران آورد\r\nچو ديد حسن تو ناصر دلى كه جان ارزيد * ز بهر خدمت عشق تو رايگان آورد\r\nمجو مجوى جدايى كه بىتو صبرم نيست * بيا بيا كه فراقت مرا بجان آورد « 1 » \r\n* *\r\n شد جام طرب لبالب امشب * آخر چه شبست يا رب امشب\r\nتا حشر شوم چو چشم تو مست * گر بر لب من نهى لب امشب\r\nمن با تو نشسته شاد و دشمن * از دور بمانده در تب امشب\r\nصبح رخ تو ز برج خوبى * خورشيد نموده در شب امشب\r\nبرساخت بدولت تو ناصر * از اسب مراد مركب امشب « 2 » \r\n* *\r\n\r\n\r\n","description":"","footnote":"\r\n( 1 ) - منقول از مونس الاحرار ج 2 ص 995 - 996 .\r\n( 2 ) - مأخذ از جنگ عبد الحى ، ميكرو فيلم شمارهء ف 1612 كتابخانهء مركزى دانشگاه تهران .\r\n","page_name":" 649 ","page_number":665},
  {"content":"\r\n\r\n سوگند بزلف پر ز چينت * يعنى بكمند عنبرينت\r\nسوگند بپيكر سعادت * يعنى كه به روى نازنينت\r\nسوگند به آب زندگانى * يعنى كه بلعل آتشينت\r\nسوگند بمركز معانى * يعنى كه بطبع خرده بينت\r\nسوگند بجان هر دو عالم * يعنى كه بذات بىقرينت\r\nكز شوق عذار تست ناصر * آشفته چو زلف پر ز چينت « 1 » \r\n* *\r\n « 5 » حور وشا پريرخا طرفه نگار كيستى * تازه گلا سهى قدا باغ و بهار كيستى\r\nاز خط سبز عنبرى و ز لب لعل شكّرى * سيم بر و سمن برى يارِ كنار كيستى\r\nاز دو عقيق دُرفشان جان و دلى و قوت جان * از رخ و زلف دلستان ليل و نهار كيستى\r\nاى تو بحسن بىقرين وَى تو چو ناز نازنين * از سر زلف نازنين مشكِ تتار كيستى\r\nاى مه خَلُّخ و چگل خود ز چه آبى و چه گِل * اى ز تو مهر و مه خجل شمع ديار كيستى\r\nاى شده بخت يار تو وَى دل و جان نثار تو * وَى همگان شكار تو خود تو شكار كيستى\r\nمايهء نورِ ديده‌اى ، دلبر رزم ديده‌اى * تير مژه كشيده‌اى تيغ گُذارِ كيستى\r\nتَركَشِ كينه بسته‌اى بر رَهِ دل نشسته‌اى * قلب بتان شكسته‌اى شاهسوار كيستى\r\nبس خوش و خوب و خُرّمى زينت و زيب عالمى * خَهْ چه حريف « 2 » و همدمى مونس و يار كيستى\r\nناصرِ مهربانِ تو هست بجان از آنِ تو * راست بگو بجان تو « 3 » تا تو نگار كيستى « 4 » \r\n* *\r\n\r\n\r\n","description":"","footnote":"\r\n( 1 ) - هفت اقليم ج 1 ص 208\r\n( 5 ) - ازينجا ببعد غزلها از مونس الاحرار نقل شده است .\r\n( 2 ) - در اصل : جنس حريف\r\n( 3 ) - در اصل : او\r\n( 4 ) - نقل از مونس الاحرار ج 2 ص 989\r\n","page_name":" 650 ","page_number":666},
  {"content":"\r\n\r\n آمد نگار ترك من چون صد نگار آراسته * ابرو ز وسمه خم زده چشم از خمار آراسته\r\nرخشان ز شكر كوكبش ريزان گلاب از غبغبش * افزوده خطّ زيبِ لبش زلفش عِذار آراسته\r\nشيرين نمكدانش نگر و آن لعل چون جانش نگر * روى گُلَفشانش نگر چون نوبهار آراسته\r\nگر باشدت ره سوى او بينى ز عكس روى او * از هر طرف در كوى او صد لاله‌زار آراسته\r\nخورشيد حيران آمدى با گوى و چوگان آمدى * گر سوى ميدان آمدى آن شهسوار آراسته\r\nاى كار كارِ حسن تو وَى جان‌نثارِ حسن تو * در روزگار حسن تو شد روزگار آراسته\r\nگردند بىتير و كمان صيد تو شيران جهان * هيچ ار كنى دامن‌كشان عزم شكار آراسته\r\nزلف و رخت اى گلستان ليل و نهارست از جهان * بازار حسنت جاودان ليل و نهار آراسته\r\nچون ناصر شيرين سخن گر باشدت يك ممتحن * با او بگو كو همچو من نظمى بيار آراسته « 1 » \r\n* *\r\n بس خوب و زيبا مىروى اى شاه خوبان تا كجا * دلشاد و خندان مىشوى اى شادى جان تا كجا\r\nبا عارضى آراسته با طرّه‌يى پيراسته * مه راز غيرت كاسته پر حسن ازين‌سان تا كجا\r\nاز چرخ يكران كرده‌اى و ز مشك چوگان كرده‌اى * و آهنگ ميدان كرده‌اى از طرف ميدان تا كجا\r\nبر مه كمند انداخته شمشير كين را آخته * ز ابرو كمان برساخته با تير و مژگان تا كجا\r\nماهت كمين لالا سزد تركَش كَشَت جَوزا سزد * قربانت جان ما سزد با كيش و قربان تا كجا\r\nاز رخ گلستان كرده‌اى راح از دو مژگان كرده‌اى * وز زلف ريحان كرده‌اى با راح و ريحان تا كجا\r\nاز مشك ابرو خم زده وز لب چو عيسى دم زده * چون حال من بر هم زده زلف پريشان تا كجا\r\nسروى ولى زرين سَلَب همچون گلى جمله طرب * چون غنچه‌اى پر خنده لب اى ترك خندان تا كجا\r\nبربسته از عنبر كِلَه بر فرق كژ كرده كُلَه * در غلغل و يَلَه يَلَه مانند مستان تا كجا\r\nاز زيب قدّى دلربا و ز نوش لعلى جانفزا * تابان چو ماهى از سما اى ماه تابان تا كجا\r\nآسايش جانى بلب يا آب حيوانى بلب * تو كان احسانى بلب اى كان احسان تا كجا\r\nمست و خرامان مىروى فارغ ز ياران مىروى * از ما تو پنهان مىروى برگو كه پنهان تا كجا \r\n\r\n\r\n","description":"","footnote":"\r\n( 1 ) - منقول از مونس الاحرار ج 2 ص 989 - 990\r\n","page_name":" 651 ","page_number":667},
  {"content":"\r\n\r\n ناصر ز غم چون بىدلان اندر پيت نعره‌زنان * تو سرو قد دامن‌كشان خوش خوش خرامان تا كجا « 1 » \r\n* *\r\n گر در دل بىمهرش يك ذره وفا بودى * انصاف درين عالم همتاش كجا بودى\r\nگر چشم كَرَم گَه‌گَه بر حال منش بودى * جان در قدمش كردن حقّا كه روا بودى\r\nگر طالع سعد ما ما را مددى دادى * آن شمع بتان دايم در مجلس ما بودى\r\nگر تَركِ خطا كردى اى تُركِ خطا چشمت * جز مهر تو ورزيدن حقّا كه خطا بودى\r\nگر نرگس سرمستت در من نظرى كردى * چون زلف تو حال من آشفته چرا بودى\r\nگر ز اشك نگشتى سرخ اين روى زراندودم * بر عشق خَطِ سبزت زَرديش گُوا بودى\r\nگر ز آنكِ شبى دادى سلطان خيالت بار * اين درد مرا الحق اميدِ دوا بودى\r\nجز من بوصال تو پيروز نگشتى كس * گر عاشق بىدل را تأثير دعا بودى\r\nگر هيچ طلب كردى وصل تو بها از ما * محصول دو كَون آن را يك نيم بها بودى\r\nگر معتزلى ديدى نور رخ چون ماهت * در مذهب او بىشك اثبات « 2 » روا بودى\r\nور ز آنكه زدى لعلت بر هر دو جهان عكسى * بنياد دو عالم را امكان بقا بودى\r\nبر چون تو جهانسوزى عاشق نشدى ناصر * گر عاشقى اى دلبر نَز حكمِ خدا بودى « 3 » \r\n* *\r\n من آوردم درين عالم طريق عشق ورزيدن * بگرد كوى مهرويان چو گرد كعبه گرديدن\r\nملامت مىكند عقلم كه پيوند از بتان بگسل * بشمشير اجل بتوان مرا زين قوم ببريدن\r\nغذاى عاشقان چِبْوَد غم عشق بتان خوردن * دواى بىدلان چِبْوَد ز خوبان درد برچيدن\r\nحيات جان و قوت دل تو دانى چيست در عالم * شراب لعل نوشيدن عقيق يار بوسيدن \r\n\r\n\r\n","description":"","footnote":"\r\n( 1 ) - از مونس الاحرار ج 2 ص 990 - 991\r\n( 2 ) - مقصود اثبات رؤيت وجود بارى تعالى است ، زيرا معتزله معتقد به « نفى رؤيت » هستند .\r\n( 3 ) - از مونس الاحرار ج 2 ص 993\r\n","page_name":" 652 ","page_number":668},
  {"content":"\r\n\r\n بپيچد در تنِ من جان بسوزد در بَرِ من دل * چو از باد صبا آيد سر زلفش بجنبيدن\r\nچنان همراه خوبانم كه چون ياد آورم ز ايشان * روانم در نشاط آيد تنم آيد برقصيدن\r\nاگر من دوست مىدارم جمال شاهدان شايد * كه حقّم دوست مىدارد جمال شاهدان ديدن\r\nنورزم همچو ناصر جز كه عشق دلبران گرچه * ملامت مىكند دشمن مرا در عشق ورزيدن « 1 » \r\n* *\r\n امشب كه وصال يار جان افروزست * بختم بخلاف دشمنان پيروزست\r\nگو شمع بمير و مَه فرو شَو كه مرا * آن شب كه تو در كنار باشى روزست « 2 » \r\n*\r\n خوبان دل و جان برند ليكن دين نه * ورزند عتاب و جور ليكن كين نه\r\nدشنام دهند و خشم گيرند و كنند * بر خسته‌دلان جور ولى چندين نه « 3 » \r\n\r\n22 - عماد لر\r\nامير حكيم عماد الدين يوسف لر فضلوى « 4 » معروف به « عماد لر » « 5 » و متخلّص به « عماد » از شاعران قرن هفتم هجرى است كه از وى در كتب تراجم و تواريخ بندرت\r\n\r\n\r\n","description":"","footnote":"\r\n( 1 ) - از مونس الاحرار ج 2 ص 993 - 994\r\n( 2 ) - مأخوذ از جنگ عبد الحى ميكرو فيلم شمارهء ( ف 1612 ) كتابخانهء مركزى دانشگاه\r\n( 3 ) - از هفت اقليم ج 1 ص 208\r\n( 4 ) - الاوامر العلائيه چاپ فاكسيميل بهمت عدنان صادق ارزى ، آنكارا ، 1956 ص 7 و 717 ؛ و نيز رجوع شود به مونس الاحرار محمد بن بدر جاجرمى ، چاپ تهران ، 1350 ص 1116\r\n( 5 ) - حبيب السير چاپ تهران ج 3 ص 117\r\n","page_name":" 653 ","page_number":669},
  {"content":"\r\n\r\nسخن رفته است . غياث الدين خواندمير دربارهء او نوشته است كه از جملهء شعراء عهد اباقا خان « عماد الدين فضلوى « 1 » است كه مشهور بود بعماد لر ، و عماد لر در سلك مداحان و مصاحبان صاحب ديوان انتظام داشت » « 2 » و آنگاه شرحى دربارهء اينكه وى همواره با صاحب ديوان شمس الدين محمد جوينى شطرنج مىباخت و اينكه صاحب در اثناى بازى با عماد به شوخى سخنى ركيك مىگفت و جواب لطيفى كه عماد در يك رباعى به دو داده بود ، آورده است . بنابر آنچه در كتاب الاوامر العلائيهء حسين بن محمد بن على الجعفرى الرغدى مشهور به « ابن البيبى المنجّمه » آمده وى از مدّاحان و مصاحبان خاندان جوينى بوده يعنى هم شمس الدين محمد صاحبديوان ( مقتول بسال 683 ه . ) و هم علاء الدين عطا ملك جوينى ( م 681 ه . ) را مدح مىگفته است « 2 » و بيك قصيده كه در مدح صاحبديوان با تشبيبى در وصف تيغ و قلم سروده بود « از خزانهء همايون آن حضرت هزار دينار خليفتى جايزه داشت و رفيق مراد و مرام بمسكن و مقام خود شتافت و هر سال تا انقطاع حبال آجال اين مقدار بىتعلّل و تماطل به دو مىرسيد » « 3 » .\r\nحمد اللّه مستوفى بر آنچه گفته شده است دربارهء « عماد الدين فضلوى لر » مطلبى جز اينكه او مصاحب و همبازى نرد با شمس الدين صاحبديوان بوده نيفزوده است مگر آنكه نوشته « رساله‌يى در شكايت اخوان و ذمّ زمان انشا كرده است بغايت خوب و فصيح » « 4 » و اينست مجموع آنچه از وى مىدانم . دو قصيده كه ابن بىبى از عماد لر در كتاب الاوامر العلائيه آورده هر دو نشانهء استادى و مهارت عماد لر در سخنورى است .\r\nقصيدهء نخستين را عماد لر در مدح شمس الدين صاحبديوان و برادرش عطا ملك جوينى\r\n\r\n\r\n","description":"","footnote":"\r\n( 1 ) - حبيب السير ، ج 3 ص 117 .\r\n( 2 ) - رجوع كنيد به دو مورد مذكور از تاريخ ابن بىبى در پاورقى شمارهء 4 از صحيفهء پيشين .\r\n( 3 ) - الاوامر العلائيه ص 720 .\r\n( 4 ) - تاريخ گزيده ، چاپ تهران ص 741 .\r\n","page_name":" 654 ","page_number":670},
  {"content":"\r\n\r\nبمناسبت پلى كه بفرمان او بر روى رود كرخا ( - كرخه ) بسته شده بود سروده و دومين را در وصف تيغ و قلم و تخلص بمدح شمس الدين صاحبديوان پرداخته است . تاريخ نظم قصيدهء نخستين سال 666 هجريست و اين تنها تاريخ صريحى است كه دربارهء اين شاعر بدست داريم . اينك قصيدهء او در وصف پل كرخه :\r\n اى همايون پيكرى بر روى دريا ساخته * همچو شكل هندسى از طبع دانا ساخته\r\nمثل تو هرگز نه پرويز و نه كسرى يافته * شبه تو هرگز نه شاپور و نه دارا ساخته\r\nخواستم گفتن كه چرخى ، ليكن او را چون تو نيست * قوسهاى دايره از سنگ خارا ساخته\r\nچرخ دايم بىقرارست و تو دايم با ثبات * لاجرم طاقى به زير طاق خضرا ساخته\r\nطاقهاى پايدارت بر سر آبِ روان * هر يكى همچون هلالى خوب و زيبا ساخته\r\nچشم عالم روشنست از ابروان طاق تو * گرچه ابرو كس نديد از سيم بيضا ساخته\r\nصورت ابرو بعينه چون ببينى طاق تست * عينها را زير آن ابروست مأوا ساخته\r\nنه غلط كردم نه ابرو ، طاق تو عينست و بس * تا ز عين آمد همه كارش مهيّا ساخته\r\nشكل راه كهكشان دارى و گرنه هيكلت * هست چون قوس قزح بهر تماشا ساخته\r\nكرد بنيادت مگر استاد نُه طاق سپهر * ورنه زين‌سان نيست هرگز هيچ بنّا ساخته\r\nورنه استاد سپهرت كرد پندارى كه هست * طور سينا را بحكمت پور سينا ساخته\r\nنيستى تو جنس آب و آب تحت تو چو نوع * نوع و جنس بىنظيرى زير و بالا ساخته\r\nخطّهء بغداد را راهيست از تو بانوا * اى نگارين پردهء بر رود كَرخا ساخته\r\nدر عراق امروز هركس مىكند آهنگ تو * چون‌كه شد زير افگنت رودى چنان ناساخته\r\nبر چنان رودى كه بود آوازهء او در حجاز * گشته‌اى در فرّ دو دستورِ و الا ساخته\r\nآن يكى صاحب علاء دولت دنيا و دين * كز عطاء اوست كار دين و دنيا ساخته\r\nو آن دگر دستور خاقان شمس دين كز فضل حق * گشت راى پير او با بخت برنا ساخته\r\nخواجهء سلطان نشانند اين دو اندر شرق و غرب * كرده‌اند از جود كار عالمى را ساخته\r\nاين دو دُرّ يك صدف در درج ملك پادشاه * هر يكى صد بحر بيشند از هنرها ساخته \r\n\r\n","description":"","footnote":"","page_name":" 655 ","page_number":671},
  {"content":"\r\n\r\n اى خداوندان كه هست از روشنىّ رايتان * آسمان را صد هزاران چشم بينا ساخته\r\nوَى جهانداران كه گويى جز براى قدرتان * نيست اين نه پايه بام قصر مينا ساخته\r\nدر جهان داريد از تأثير عدل و مَكرُمَت * يادگارى بهر نام نيك هرجا ساخته\r\nاين بماند از بزرگان در جهان نه جاه و مال * تا كه گردد اسم ايشان خيرِ اسما ساخته\r\nهرچه اسباب سعادات دو عالم اندروست * هم در ايّام شما زينگونه بادا ساخته\r\nبر شما هر دو مبارك باد و ميمون اين بنا * اى سرير قَدرتان بر ترك جوزا ساخته\r\nآمده تاريخ او در عقد از روى حساب * سال هجرت خى و سين و واو پيدا ساخته\r\nهر دو را در ملك بادا دولت بىمنتها * نامتان در دفتر اقبال مبدا ساخته\r\nنامه‌يى هر روز بر نام شما لفظ عماد * فرّخ و جان‌بخش چون نطق مسيحا ساخته \r\n* *\r\n چه چيزست ابر دريا موج و بحر آسمان گوهر * نه بحر و آسمان ليكن چو بحر و آسمان اخضر\r\nزند چون بحر موج و گوهر اندر موج او پيدا * بسان آسمان در وى پديد آيد همى اختر\r\nز سنگ آرند بيرونش به آتش همچو آب آرى * خود از ديدار و از كردار هم آبست و هم آذر\r\nعمود و قائمه سطح و زوايا وآنگهى روشن * چو خطّى مستقيم و نقطه‌هاى او همه گوهر\r\nدو رُويه است و ازو گشتست كار ملك يك رُويه * دَمَش هرجا كه درگيرد ربايد از ملوك افسر\r\nدراز او را زبان بر خصم و برهانش همه قاطع * شهان ز آن بركشند او را كه بگشايد همه كشور\r\nازو آراسته گيتى چو باغ از سبزه و الحق * به شكل سبزهء باغست و لَون برگ بيدِ تر\r\nيكى هندى تبارست او كه از زنگش خلل نايد * ز بام او بتابد بر فراز كوهساران خَور\r\nهزار و چارصد عقدست حرف اوّل و آخر * چو خُمس ثمن اوّل حرف حرف اوسطش بشمر\r\nيكى يار دگر دارد كه باشد ناطقِ خامُش * همه گفتارش از رفتار و رفتارش بود بر سر\r\nبسر در عرصهء كافورگون خوش مىكند جولان * بسان لعبتى زرّين كه مشكينش بود معجر\r\nاز آن شكل مربع بر مثلث چون سوار آيد * بماند صورت مانى نگارد لعبت آزر\r\nچو ماهى خورده اندر آبدانِ عنبرين غوطه * پس آنگه بر بساط سيمگون ريزد ز دَم عنبر \r\n\r\n","description":"","footnote":"","page_name":" 656 ","page_number":672},
  {"content":"\r\n\r\n سخن گويد هر آنگاهى كه بردارى سرش از تن * دو سر گردد چو بى سر شد نُقَطها آورد بىمر\r\nاگر طوطىِّ ايوانى بشكّر در كلام آيد * به نايى بنگر آن طوطى كه ريزد از دهان شكّر\r\nعروس ملك را دايم بيارايد چو مشّاطه * صنوبر قدّ مشكين زلف ، و آن بر روزْ شب گستر\r\nسرير سلطنت پيوسته زو پهلو كند فربه * مزاج خشك او گرچه همى دارد تنش لاغر\r\nمهندس‌وار اگر اين حرفها را در بيان آرى * بدانى هر دو معنى را كه در عقدش بود مضمر\r\nيكى تيغ جهانگير خداوندِ خداوندان * كه بگرفتست چون خورشيد شرق و غرب و بحر و بر\r\nدگر كلك جهان‌آراى دستورى كه راى او * چو روى چرخ روشن كرد پشت مركزِ اغبر\r\nمحيط فضل شمس دين و دنيا صاحب اعظم * كه شد بر جسم و جان ملك عالم چون خرد سرور \r\n* *\r\n « 1 » كه دهد خبر ز حالم بت شوخ بىوفا را * كه گرفت جمله عالم به زبان طعنه ما را\r\nز غم تو بىقرارم بجز از تو كس ندارم * بشنو فغان زارم كرمى بكن خدا را\r\nگذرى كن اى سمنبر به من ضعيف غمخور * نفسى وثاق دلبر بجمال خود بيارا\r\nتو اگرچه جمله نازى چه شود اگر بسازى * دل ما همى نوازى صنما ، خجسته يارا\r\nباميد وصل رويت من و آستان كويت * دَمِ عشق راز رويت چه زنم كه نيست يارا « 2 »\r\nدل مستمند مسكين بهواى تست غمگين * بجفا و جور چندين مشكن دلم خدا را\r\nشده‌ام ز عشق حيران چو دو زلف تو پريشان * همه رازهاى پنهان كند اشكم آشكارا\r\nمكن اى اميد جانم كه ز هجر ناتوانم * شد از آب ديدگانم گِلِ نرم كوه خارا\r\nبنواز خسته‌يى را ز طرب شكسته‌يى را * سزد ار تو بسته‌يى را بكنى شبى مدارا\r\nپى دل چنين چه پويم خود ازين سخن چگويم * ز كدام پرده جويم دل تنگ بىنوا را\r\nسخن عماد بشنو تر و نغز و تازه و نو * ز براى بزم خسرو كه به از هزار دارا \r\n\r\n\r\n","description":"","footnote":"\r\n( 1 ) - منقول از مونس الاحرار ج 2 ص 1116 .\r\n( 2 ) - يارا : توانايى .\r\n","page_name":" 657 ","page_number":673},
  {"content":"\r\n\r\n\r\n23 - پادشاه خاتون « 1 »\r\nصفوة الدين پادشاه خاتون دختر قطب الدين محمد سلطان از قراختائيان كرمان بود .\r\nپدرش برادرزادهء براق حاجب سرسلسلهء قراختائيان كرمان بود كه بعد از پسر عمّ خود ركن الدين از جانب حكومت مغول فرمانروايى كرمان يافت و با قتلغ تركان زوجهء عمّ خود ازدواج كرد و پادشاه خاتون از اين زن بود . قتلغ تركان يا تركان خاتون زنى مدبّر بود كه بعد از فوت شوهر خود قطب الدين مدتها در ادارهء امور كرمان دخالت داشت و دختر خود پادشاه خاتون را به اباقا خان داد و پادشاه خاتون بعد از مرگ اباقا بهمسرى گيخاتو خان درآمد و با او ببلاد روم رفت و چون مقام ايلخانى به گيخاتو خان ( 690 - 694 ه ) رسيد پادشاه خاتون با اجازت شوهر به كرمان رفت و در سال 691 جلال الدين سيورغتمش برادر خود را مقيّد و محبوس ساخت و خود بپادشاهى كرمان نشست و تا سال 694 كه گيخاتو زنده بود باستقلال در كرمان فرمانروايى كرد و در اين سال بفرمان بايد و بانتقام خون برادرش كشته شد .\r\nپادشاه خاتون بعلما و ادبا توجهى خاص داشت و به تعمير مدارس و احداث عمارات و اوقاف راغب بود و در مجلس او غالبا سخن از مسائل علمى و ادبى مىرفت و خود نيز شعر نيكو مىسرود و ابياتى از اشعار او در كتب تاريخ نقل شده است . اين رباعى ازوست :\r\n بر لعل كه ديد هرگز از مشك رقم * يا غاليه بر نوش كجا كردستم\r\nجانا اثر خال سيه بر لب تو * تاريكى و آب زندگانيست بهم \r\n\r\n\r\n","description":"","footnote":"\r\n( 1 ) - دربارهء او رجوع شود به :\r\n* سمط العلى للحضرة العليا ، ناصر الدين منشى كرمانى ، طبع مرحوم عباس اقبال آشتيانى ، -\r\n","page_name":" 658 ","page_number":674},
  {"content":"\r\n\r\n\r\n24 - ناصر سيواسى\r\nوى از فتيان آسياى صغيرست كه در قرن هفتم هجرى مىزيسته و « فتوّت‌نامه » يى ببحر رمل ساخته است . از احوال اين « ناصر سيواسى » اطلاع كافى در دست نيست و همينقدر معلوم است كه وى در آسياى صغير بسر مىبرده و گذشته از سيواس كه گويا مولدش بوده از شهرهاى ديگر آن ديار مانند طوقات ( توقات ) و آقسراى هم نام برده است .\r\nناصر فتوت‌نامهء خود را بنام مراد خويش « اخى محمد » نامى سرود و آن را در 689 هجرى بپايان برد « 1 » . مقصود ناصر از ساختن اين منظومه كه در 882 بيت است آن بوده تا سرمشقى براى جمعيت « اخيان » كه در عهد او در غالب شهرهاى آسياى صغير دسته‌هايى از آنان بسر مىبرده‌اند ، باشد ؛ و اين ناصر مثنوى ديگرى هم دارد بنام « كتاب الاشراق » كه آن نيز در فتوت است . آثارش را مرحوم فرانتس تشنر استاد فقيد آلمانى كه دربارهء فتوت و فتيان تحقيقاتى داشت ، چاپ كرده است و نيز تمام آن بتصحيح مرحوم سعيد نفيسى در مجلد 10 ( سال 1341 ) فرهنگ ايران زمين ( دفترهاى 1 - 4 ) با مقدمه‌يى\r\n\r\n\r\n","description":"","footnote":"\r\nاز صفحهء پيش\r\nتهران 1328 ص 70 - 79 .\r\n* حبيب السير ، چاپ تهران ج 3 ص 270 - 271 .\r\n* مجمع الانساب شبانكاره‌يى نسخهء خطى .\r\n* تاريخ مفصل ايران در عهد مغول تأليف مرحوم عباس اقبال آشتيانى چاپ دوم ص 407 - 408 .\r\n* مجمع الفصحاء هدايت ج 1 ص 37 .\r\n( 1 ) -\r\n اين نصيحت چون تمامى رخ نمود * ششصد و هشتاد و نه تاريخ بود \r\n","page_name":" 659 ","page_number":675},
  {"content":"\r\n\r\nدربارهء فتوّت‌نامه‌ها طبع شده و سپس آقاى احمد گلچين معانى توضيحات و تصحيحات و اشاراتى بر آن مقاله در مجلد يازدهم از فرهنگ ايران زمين ( 1342 ، دفترهاى 1 - 4 ) افزود . اين ابيات از فتوت‌نامهء ناصريست :\r\n گر همى خواهى كه باشى آدمى * مردمى كن مردمى كن مردمى\r\nاين همه در يك سخن بشنو تمام * از بدى پرهيز ميكن و السّلام\r\nپيشه كن بر خود سخا و هم سخن * آنچه نپسندى به خود بر كس مكن\r\nبهتر از دُرّى كه در گوش آورى * گر بگيرى پندهاى ناصرى\r\nقول او را چون گهر در گوش كن * وآنگهى همچون صدف خاموش كن \r\n\r\n25 - پوربهاى جامى « 1 »\r\nملك الشّعرا تاج الدين بن بهاء الدين جامى « 2 » معروف به « ابن بها » « 3 » و متخلص به « پوربها » « 4 » و احيانا « بها » « 5 » از شاعران متوسط قرن هفتم هجرى و معاصر با اوايل عهد ايلخانان مغول است . مولد او جام بود و بنابر آنچه از قول تقى الدّين كاشى و دولتشاه\r\n\r\n\r\n","description":"","footnote":"\r\n( 1 ) - دربارهء او رجوع شود به :\r\n* تاريخ گزيده چاپ تهران ص 724\r\n* مجمل فصيح خوافى ج 2 ص 337 ( حوادث 666 ) و 340 ( حوادث 669 )\r\n* خلاصة الاشعار تقى الدين كاشانى نسخهء خطى و عكسى\r\n* تذكرة الشعراء دولتشاه سمرقندى ص 201 - 205\r\n* آتشكدهء آذر بيكدلى چاپ آقاى دكتر سادات ناصرى ج 1 ص 292\r\n* ريحانة الادب ج 1 ص 201\r\n* هفت اقليم امين احمد رازى نسخهء خطى\r\n* مونس الاحرار چاپ آقاى طبيبى موارد مختلف از مجلد اول و دوم - از صفحهء پيش\r\n* تذكرهء صحف ابراهيم نسخهء عكسى مأخوذ از نسخه دانشگاه توبينگن\r\n* تاريخ مفصل ايران ، عهد مغول ، از مرحوم عباس اقبال آشتيانى چاپ دوم ص 536 .\r\n* از سعدى تا جامى ( ترجمهء جلد سوم از كتاب تاريخ ادبيات ادوارد برون ) چاپ دوم ص 158 - 160 .\r\n( 2 ) - مأخوذ از خلاصة الاشعار تقى الدين ؛ - و نيز محمد بن بدر جاجرمى در مونس الاحرار او را « ملك الحكماء و الشعرا تاج الدين ابن بها » مىنامد .\r\n( 3 ) - مأخوذ از مونس الاحرار محمد بن بدر جاجرمى ، چاپ تهران بكوشش آقاى طبيبى موارد مختلف از هر دو مجلد .\r\n( 4 ) -\r\n پوربها نقيضهء شعر ظهير گفت * « ز آن زلف عنبرين كه به گل برنهاده‌اى » \r\n( 5 ) - :\r\n مىكشد بار غم محبوب و مىگويد بها * هركه عاشق شد ضرورت بار غم خواهد كشيد \r\n","page_name":" 660 ","page_number":676},
  {"content":"\r\n\r\nسمرقندى و ديگر نويسندگان احوال او مستفاد مىشود « آبا و اجداد وى قضات و اهل علم بوده‌اند و مدّتها قضاء ولايت جام بايشان تعلّق داشته و چون او مردى ظريف و خوش‌طبع بوده منصب موروثى را از دست گذاشته دايم الاوقات با شعرا و ظرفا مخالطت نمود » 6 اين مطلب ، كه از خلاصة الاشعار نقل شده ، از اشعار خود پوربها نيز مستفاد مىگردد بدين معنى كه او در قصيده‌يى كه در مدح خواجه نصير الدين طوسى سروده است بدين مطلع :\r\n زهى مسندت حكم را مستقرّ * رَهِ شرع را علم تو راهبر \r\nاز اينكه خواجه يكى از قضات را بنام « قاضى عماد » براى تعهد قضاء جام معلوم كرده بود گله و آن قاضى را هجو نمود و يكى از بستگان خود را بنام « صاحب الدين » تعيين كرد تا عهده‌دار اين مقام شود و در همان قصيده اعتراف نموده است كه مرد آن نيست تا كار قضا را\r\n\r\n","description":"","footnote":"","page_name":" 661 ","page_number":677},
  {"content":"\r\n\r\nبسر برد « 1 » .\r\nاز سخن دولتشاه نيز همين برمىآيد زيرا وى در عين اقرار به استعداد و فضل و جودت قريحهء او در شاعرى گفته است كه آبا و اجدادش قضات ولايت جام بوده‌اند ليكن او بخاطر طبع شاعرانهء خويش بدان شغل تن در نداد و شاعرى را حرفهء خويش ساخت .\r\nاستاد او را در شعر و ادب ركن الدين قبايى از قباى تركستان نوشته‌اند كه بطريق سياحت بعراق عجم افتاد و در آن ديار ساكن شد و در زمرهء شاگردان اثير الدين اومانى درآمد و با بدر جاجرمى معاصر و معارض او بوده است و دولتشاه ابياتى ازو نقل مىكند كه تذكره‌نويسان ديگر نيز ازو گرفته‌اند « 2 » . پيداست كه قبول قول تذكره‌نويسان دربارهء تلمّذ پوربها به خدمت ركن الدين قبايى با توضيحى كه خود در شرح احوالش داده‌اند محلّ تأمل و مستحق تحقيق بيشتريست .\r\nو امّا پوربها در آغاز كار خود در خراسان بسر مىبرد و بيشتر در هرات متعهد خدمت و در عداد حواشى و اطرافيان خواجه عزّ الدين طاهر فريومدى و پسرش خواجه وجيه الدين زنگى فريومدى وزير و مستوفى خراسان ، بود و آن دو را مدح مىگفت و مدايح اين پدر و پسر هر دو در ديوان پوربها ديده مىشود و اينكه تذكره‌نويسان او را فقط مختص بدرگاه خواجه وجيه الدين زنگى دانسته‌اند باطلست . خواجه عزّ الدين طاهر از عهد امير ارغون آقا ببعد در كارهاى ديوانى خراسان بود و در عهد اباقا خان بن هلاگو ( 663 - 680 ه ) وزارت خراسان را بر عهدهء او گذاردند « 3 » و اين منصب بعد ازو بپسرش\r\n\r\n\r\n","description":"","footnote":"\r\n( 1 ) -\r\n وگر چند من مرد آن نيستم * كه كار قضا برد خواهم بسر\r\nولى صاحب الدين كه خويش منست * بفرمان تو بسته دارد كمر\r\nنيابت به دو ده كه در جام نيست * قضا را كسى زو سزاوارتر \r\n( 2 ) - تذكرة الشعراء دولتشاه چاپ تهران ص 192 - 193 .\r\n( 3 ) - مجمل فصيحى حوادث سال 663 .\r\n","page_name":" 662 ","page_number":678},
  {"content":"\r\n\r\nوجيه الدين رسيد و اين وجيه الدين با آنكه ارغون بن اباقا را در ايامى كه آمادهء جنگ با عمّ خود سلطان احمد تگودار بن هولاگو ( 680 - 683 ه ) مىشد ، بنقدينهء كثير و مال فراوان مساعدت كرده ، و در سال 683 كه براى جنگ با سلطان احمد تگودار از خراسان بيرون مىرفت در ركاب وى عازم عراق و آذربايجان گرديده بود ، در سال 685 هجرى بفرمان آن ايلخان سفّاك بقتل رسيد « 1 » . فصيح خوافى با وصف آنكه قتل او را درين سال نوشته يك بار ديگر در ذيل حوادث سال 719 وفات او را در آن سال ذكر كرده است .\r\nبنابر قول تذكره‌نويسان پوربها هنگام عزيمت وجيه الدين زنگى در ركاب ارغون ، يعنى بسال 683 ، همراه او از خراسان بتبريز رفت . اين قول مشهورست ولى گفتار صواب نيست زيرا در اشعار پوربها چنان كه خواهيم ديد چند بار اشاراتى داير بر اقامت ممتد او در خدمت خواجه بهاء الدين محمد بن شمس الدين محمد جوينى و علاء الدين عطا ملك جوينى ، مىيابيم و حال آنكه اگر او در سال 683 بمركز دولت ايلخانان رفته باشد ، در همان سال شاهد قتل خواجه شمس الدين صاحب ديوان و نكبت خاندان او بود و ضمنا يك سال پيش از آن يعنى در سال 682 ( شنبه چهارم ذى الحجه ) از وفات خواجه علاء الدين عطا ملك جوينى اطلاع داشت ، پس چگونه مىتوانست مدتى در خدمت آنان مانده باشد ، و چنان كه مىدانيم خواجه بهاء الدين پسر خواجه شمس الدين صاحب ديوان هم چند سالى پيش از قتل پدرش يعنى در سال 678 وفات يافته بود « 2 » . پس تصوّر اينكه پوربهاء همراه خواجه وجيه الدين زنگى در آغاز عهد ارغون بتبريز رفته خطاست و او مسلما بعد از آنكه مدتى در خدمت عز الدين طاهر فريومدى و پسرش وجيه الدين زنگى زيست راه عراقين و آذربايجان در پيش گرفت و مدتى مديد در آن نواحى بسر برد و در شمار مدّاحان رجال دربار ايلخانان ، خاصه خواجه شمس الدين محمد صاحبديوان و پسرش بهاء الدين محمد و برادرش علاء الدين عطا ملك درآمد .\r\n\r\n\r\n","description":"","footnote":"\r\n( 1 ) - مجمل فصيحى حوادث سال 685 .\r\n( 2 ) - راجع بهمهء اين حوادث رجوع شود به مجمل فصيحى ذيل سالهاى مربوط .\r\n","page_name":" 663 ","page_number":679},
  {"content":"\r\n\r\nدر ميان ممدوحان پوربها غير از عزّ الدين و وجيه الدين فريومدى و رجال خاندان جوينى كسان ديگرى مانند اباقا خان و خواجه نصير الدين طوسى ، و صاحب شرف الدين قانچى ، و صاحب معين الدين ، و ملك قتلغشاه بن على ملك را مىيابيم .\r\nپس از خروج از خراسان همچنانكه گفتيم شاعر مدتى در تبريز و بغداد و سپس در اصفهان اقامت داشت . اقامتش در تبريز بخاطر تعلّق بدرگاه شمس الدين صاحبديوان بود و طبعا به علت همين انتساب بعدا به خدمت علاء الدين عطا ملك جوينى ، كه ساليان متمادى حاكم بغداد و عراق بود ، راه يافت . پوربها در اشعار خود يك جا دو پسر شمس الدين را كه از اصفهان شعرى براى وى ببغداد فرستاده بودند بباد شوخى مىگيرد « 1 » و اين علامت سكونت شاعر در آن شهرست و چون علاء الدين عطا ملك را مدح مىگفته پس درين شهر بدستگاه او تعلّق داشته است ؛ و باز هنگام توقف در اصفهان ، در مدح بهاء الدين صاحب ديوان ، از اينكه در بغداد بر اثر مصادرهء اموال مجبور شده بود ملك پدرى را به « صاحب صاحبقران » كه شايد مقصود علاء الدين عطا ملك باشد ، بگرو دهد سخن مىگويد و درين صورت مستبعد به نظر نمىآيد كه در آن ديار صاحب شغلى و عملى بوده و هنگام محاسبهء ديوان مبلغى كم آورده و دچار مصادرهء اموال شده بود و گرنه دليلى براى اين امر نمىتوان يافت . در اصفهان نيز كار شاعر به فقر كشيده و هرچه داشته بگرو رفته و با اين حال مدت توقف شاعر در اصفهان و در خدمت بهاء الدين محمد صاحب ديوان به طول انجاميده بود . پوربها در قصيده‌يى كه در مدح بهاء الدين محمد بن شمس الدين صاحب ديوان سروده در شكايت از كسى كه به دو مقروض بوده چنين گفته است :\r\n فرماى تا بوجه كند مال من ادا * ورنه بدست من دهد آن بدنشان گرو\r\nكز فقر و فاقه بنده چنان شد كه هرچه داشت * از نقد و جنس كرد بسود و زيان گرو\r\nبعد از مصادره كه ببغداد كرده بود * ملك پدر به صاحب صاحبقران گرو \r\n\r\n\r\n","description":"","footnote":"\r\n( 1 ) -\r\n مكتوب پر عيوب شما هر دو قلتبان * دو غر عروس احمق بدنام بدنشان\r\n. . . اين نامه وين عبارت و اين خط بدين نمط * نزديك ما رسيد ببغداد ز اصفهان \r\n","page_name":" 664 ","page_number":680},
  {"content":"\r\n\r\n زين كهنه دفترى دو كه با او بمانده بود * آن نيز شد كنون همه در اصفهان گرو . . .\r\n. . . من بنده مدتيست كه بر درگَهِ شما * كردم ببندگى دل و چشم و روان گرو . . . \r\nبدين ترتيب پوربها شاعرى خود را در خراسان آغاز نمود و سپس راه آذربايجان و بغداد و اصفهان در پيش گرفت و مدتها آنجا ماند ولى معلوم نيست اواخر عمر را در كجا مىگذرانيده است .\r\nاز جملهء حوادثى كه در ديوان پوربهاى جامى بدان بازمىخوريم داستان زلزلهء سخت نيشابور است بسال 666 هجرى و ويرانى نيشابور و تجديد بناى آن بامر اباقا بدست وزير خراسان يعنى وجيه الدين زنگى ابن عزّ الدين طاهر مستوفى در سال 669 . اشاره به اين واقعه را در يكى از قصايد پوربها كه در مدح خواجه وجيه الدين زنگى ساخته است ملاحظه مىكنيم . فصيح خوافى در كتاب خود ضمن اشاره بواقعهء مذكور اشعار پوربها را نيز دربارهء ويرانى نيشابور و تجديد بناى آن نقل كرده است .\r\nفصيح در حوادث سال 666 هجرى چنين نوشته است : « زلزله كه درين سال باز در نيشابور واقع شد چنانچه درين كرّت به تمام خراب شد كه از نيشابور به غير از اطلال نشان نماند و درين واقعه پوربهاء جامى قصيده‌يى گفته و اينجا چند بيت از آن آورده شد و الابيات هذه :\r\n ز زخم زلزله زير و زبر شدست چنانك * سماك زير سمك شد سمك فراز سما\r\nبجور و قهر برانداختش ز بن بنياد * بكلّ و جزو فرو ريختنش ز هم اجزا\r\nنهاده سر به زمين بىسجود مقصوره * مناره قامت خود بىركوع كرده دو تا\r\nكتابخانه نگون رسم مدرسه مدروس * خراب مسجد آدينه منبر اندروا\r\nگمان مبر كه ز نقصان او بُد اين نكبت * ز من بپرس اگر نيست باورت كه چرا\r\nچو حق عنايت بسيار داشت در حق او * نظر فگند بر احوال او به چشم رضا\r\nچو هيبت نظر و پرتو تجلّى او * به دو فتاد ز هيبت در اوفتاد ز پا\r\nنه از تجلّى او كوه طور پاره شدست * كليم چون بدعا خواست از خداى لقا » \r\n\r\n","description":"","footnote":"","page_name":" 665 ","page_number":681},
  {"content":"\r\n\r\nو باز فصيح خوافى در حوادث سال 669 هجرت مىنويسد : « حكم فرمودن ابقا خان كه خواجه وجيه الدين زنگى بن خواجه عزّ الدين طاهر فريومدى نيشابور را كه از زلزله خراب شده بود آبادان سازد و شهرى از نو بنا سازد و پوربهاء جامى از قصيده‌يى كه در زلزلهء نيشابور گفته چند بيت كه مناسب اين مقام است ثبت افتاد :\r\n چو كهنه بود و قديمى بناء نيشابور * نهاد روى سوى او خرابى از هرجا\r\nخداى خواست كه بازش ز نو بنا سازند * بعهد دولت نوشيروان عهد ابقا\r\nخدايگان جهان پادشاه روى زمين * جهانگشاى عدو بند شاه شهرگشا\r\nبسال ششصد و شصت و نه اتفاق افتاد * بنا نهادن اين شهر شهرهء زيبا\r\nاواخر رمضان آفتاب و زهره بثور * قمر بحوت و عطارد نشسته در جوزا\r\nبنا نهادن شهر نُوَت مبارك باد * بعهد دولت تو شهر باد هر صحرا\r\nبدولت تو نشابور كهنه نو شد باز * بسان پير خرف گشته كو شود برنا\r\nسه چيز باد و بماناد هر سه تا بابد * بقاء خواجه دگر شهر و شعر پوربها » \r\nتاريخ وفات پوربها را تقى الدين كاشانى « در اواخر زمان سلطان ابو سعيد بهادر و در سنهء 732 » دانسته است . اين قول درست به نظر نمىرسد زيرا اگر پوربها تا آن سال مىزيست مىبايست از مدايح ايلخانانى كه تا آن تاريخ بر ايران حكومت كرده بودند ، و نيز از ستايشهاى رجال متعدّد عهد آن سلسله تا دوران غياث الدين محمد وزير آثارى در ديوان او باشد و چنين نيست ؛ و اگر هم آن را بپذيريم بايد عمرى دراز براى پوربها تصوّر كنيم .\r\nپوربها سخنى روان و غالبا متوسّط دارد . از اختصاصات او آنست كه گاه قصائدى با كلمات وافر مغولى ساخته و خود را درين راه مبتكر شمرده است . قصيده‌يى كه ازو درين شيوه معروفست قصيده‌ييست طولانى بدين مطلع :\r\n اى كرده روح با لب لعل تو نوكرى * معشوق ارتقى « 1 » و نگار هَجاوَرى « 2 » \r\n\r\n\r\n","description":"","footnote":"\r\n( 1 ) - اين كلمهء ارتقى را در نسخ ارتكى بكسر اول و ثالث و ازبكى نيز آورده‌اند\r\n( 2 ) - هجاور بر وزن سراسر شهرى به « ختا » كه به خوبرويان معروف بود\r\n","page_name":" 666 ","page_number":682},
  {"content":"\r\n\r\nكه پر است از كلمات و اصطلاحات مغولى و آن را علاوه بر ديوان او در مونس الاحرار محمد بن بدر جاجرمى و تذكرة الشعراء دولتشاه سمرقندى نيز مىيابيم . اما اين تنها قصيدهء پوربها بدين شيوه نيست و او چند قصيدهء ديگر به همين روش ساخته است مانند :\r\n اى زده روى تو بر يَرلِغِ حسن آلتمغا * باسقاق خُتَنى بَخشىِ خوبان ختا \r\nو مانند :\r\n بحسن چهرهء تو خواست از قمر قُبجُر * ببوسه پستهء تو بستد از شكر قُبجُر \r\nو نيز اين قصيده :\r\n فگنده باز شر و شور در جهان قُبجُر * فغان ز پير برآورد و از جوان قُبجُر \r\nامّا شهرت پوربها بيشتر در هجوها و هزلهاى اوست و او در عهد خود و ميان شاعران بعد از خود بدين فن شهرت داشته و خود را درين شيوه شاگرد سوزنى و او را استاد خود مىشمرده منتهى گاه نيز به خود اجازهء جسارت به پيشگاه استاد مىداده است :\r\n درين ايام كس ديگر نگويد هزل ازين بهتر * وگر باور ندارى امتحان كن تا عيان بينى\r\nز رشك آتش وَقّاد طبع و آب نظم من * مشوّش خاك خاقانى ز باد امتحان بينى\r\nبگور سوزنى گر بگذرم گويم روانش را * برآور سر ز خاك تيره تا شعر روان بينى\r\nغلط گفتم تويى هم مير و هم استاد من ليكن * دمى شو مستمع تا شعر استاد جوان بينى \r\nپوربها در هزلها و هجوهاى خود معمولا بهترين قصايد استادان پيشين مانند سنائى و نظامى و ظهير و امثال آنان را انتخاب مىكرده و هنگام جواب دادن آنها كار را بهزل و ركاكت الفاظ مىكشانيده است امّا در همان حال سخن او از جدّ هم خالى نيست و او خود را در جدّ همطراز سنائى و در هزل همرديف سوزنى و در نظم و نثر تازى و تركى و پارسى استاد مىداند « 1 » .\r\nاز شيرينكاريهاى پوربهاى جامى آنست كه مدح يكى از ممدوحان را آغاز مىكند و در آن ميان شكايت از كسى كه مخالف يا مزاحم يا مدّعى اوست بميان مىآورد و در هجو\r\n\r\n\r\n","description":"","footnote":"\r\n( 1 ) -\r\n طبع لطيف من ز سنائى و سوزنى * در جد و هزل برده بسحر بيان گرو\r\nدر نظم و نثر تازى و تركى و پارسى * برده ز اهل فضل بهر سه زبان گرو \r\n","page_name":" 667 ","page_number":683},
  {"content":"\r\n\r\nاو سخن را بدرازا مىكشاند و چون داد دل ار او گرفت باز بمدح ممدوح برمىگردد و بادامهء گفتار مىپردازد .\r\nپوربها شوخ‌طبعيهاى ديگر نيز در شعر خود دارد ، با اين و آن از در مطايبه درمىآيد ، در وصف اسافل خود سخن‌پردازيها دارد ، تقليد مردم الكن را درمىآورد و براساس تلفّظ دشوار آنان شعر مىسازد و مىگويد :\r\n دى بمجلس لسم آن ترك چگل گل گل گل * كرد عاشق شق و واله له و بىدل دل دل\r\nقدحى پر ز مى لعل مُرَوَّق وق وق * پيش من داشت كه جاغرغرا حگل گل گل ( ؟ )\r\nگفتمش ترك نيم تركجه بلمس مس مس * گفت من پارسى سى گويمت اى غافل فل\r\nتو چه دعوى وىِ شاعر عر دايم يم يم * مىكنى در همه مجمع مع و محفل فل فل\r\nامتحان حان مرا گر بتوانى نى گفت * غزلى گو بقوافى فى مشكل كل كل\r\nاز غزل زل زل كرده بتخلص لص مدح * بملك لك لك عالم لم عادل دل دل . . . \r\nالخ\r\nبهرحال پوربها شاعريست خوش‌ذوق و خوش‌بيان و شوخ‌طبع و هزّال و مديحه‌ساز و هجاپرداز كه از قريحهء خود آزادانه بهر نحو كه خواست استفاده مىكند . ديوان او تشكيل مىشود از قصائد ، مقطعات ، تركيب‌بند و رباعيات . رباعياتش لطيف و زيباست و ندرة در آنها از هجو اثرى مىيابيم . از سخنان اوست :\r\n شكر ايزد را كه تا من بوده‌ام * حرص و آزم يك زمان رنجه نكرد\r\nهيچكس از من شبى غمگين نخفت * هيچكس روزى نبود از من به درد\r\nاز طمع هرگز ندارم پشت خم * و ز حسد هرگز نكردم روى زرد\r\nهيچ دردى را نبودم من سبب * بلكه بودم جمله را درمانِ درد\r\nنيستم آزاده مرد ار كرده‌ام * يا كنم من قصد هيچ آزاده مرد\r\nبا سلامت قانعم در گوشه‌يى * خالى از غم فارغ از ننگ و نبرد\r\nچند چيزك دوست دارم در جهان * چون گذشتى ز آن حديث اندر نورد \r\n\r\n","description":"","footnote":"","page_name":" 668 ","page_number":684},
  {"content":"\r\n\r\n جاى خرّم جامهء نو بوى خوش * روى خوب و كُتْبِ حكمت تختِ نرد\r\nيار نيك و بانگ رود و جام مى * ديگ چرب و نان گرم و آب سرد\r\nبر نخواهم گشت ازين تا زنده‌ام * ور خرد دارى تو هم زين برمگرد\r\nگَرد غم بفشان بمى خوردن ز عمر * پيش از آن كز تو برآرد چرخ گرد\r\nگر ز اول مايهء مرديست خاك * هم به آخر مايهء خاكست مرد\r\nنسيه را بر نقد مگزين و بكوش * تا نمانى يك زمان از عيش فرد \r\n* *\r\n اى پر شكر ز ياد دهانت دهان روح * پر شكر نعمت است ز قندت دهان روح\r\nظلمانى از سواد خط تو هواى نفس * نورانى از صفاى رخ تو جهان روح\r\nچون شب در انتظار خيال تو روز عقل * بر لب ز اشتياق رواق تو جان روح\r\nماهى نتافت چون رُخت از آسمان حسن * سروى نرست چون قدت از بوستان روح\r\nچندين مريز بىگنهى خون عاشقان * غارت مكن بلشكر غم خان و مان روح\r\nورنه ز دست جور تو بر آسمان رسد * در بارگاه صاحب اعظم فغان روح \r\n* *\r\n بر بياض آفتاب از شب رقم خواهد كشيد * ماه را بر صفحهء خوبى قلم خواهد كشيد\r\nيا رب اين يك قطره خون كاو را همى خوانند دل * تا كى از بيداد مهرويان الم خواهد كشيد\r\nامشب اى شمع از سر بالين بيماران مرو * بيدلى سر در گريبان عدم خواهد كشيد\r\nبر حذر باش امشب اى همسايهء بيت الحزن * كز سرشك چشم من ديوار نم خواهد كشيد\r\nمىكشد بار غم محبوب و مىگويد بها * هركه عاشق شد ضرورت بار غم خواهد كشيد \r\n* *\r\n گر شد گهرى ز درج سيمينت كم * در حسن نگشت هيچ تمكينت كم\r\nصد ماه ز اطراف رخت مىتابد * گو باش ستاره‌يى ز پروينت كم \r\n*\r\n\r\n","description":"","footnote":"","page_name":" 669 ","page_number":685},
  {"content":"\r\n\r\n چندين غم مال و حسرت دنيا چيست * هرگز ديدى كسى كه جاويد بزيست\r\nاين يك نفسى كه در تنت عاريتى است * با عاريتى عاريتى بايد زيست \r\n*\r\n بيچاره كسى كه صبح و شامش عشق است * بىكام بود هر آنكه كامش عشق است\r\nاز جام جهانِ بىوفا قسمت ما * زهريست كه مىچشيم نامش عشق است \r\n*\r\n اى واى بر آن دل كه درو سوزى نيست * سودا زدهء مهر دل‌افروزى نيست\r\nروزى كه تو بىعشق بسر خواهى برد * ضايع‌تر از آن روز ترا روزى نيست \r\n*\r\n آن خال بر آن رخت عجيب افتادست * كافور ترا مشك نصيب افتادست\r\nدر مملكت رُخت كه رومى دگرست * زنگى بچه‌يى مگر غريب افتادست \r\n*\r\n در خواب مرا دوش خردمندى گفت * كز خواب گل نشاط و شادى نشكفت\r\nچيزى چه كنى كه با اجل باشد جفت * مىخور كه بسى به زير گِل خواهى خفت \r\n*\r\n چوگان تو از مشك سياه افتادست * ز آن گوى تو در دامن ماه افتادست\r\nاين نيست عجب كه گوى در چاه افتد * اين طرفه كه در گوى تو چاه افتادست \r\n*\r\n چشم خوش تو رونق بادام شكست * زلف سيهت طرّهء هر شام شكست\r\nاز شرم لب لعل تو از مينايى * در پاى تو افتاد مى و جام شكست \r\n*\r\n چون رفت قلم جهد نمىدارد سود * بيهوده بغم دُژَم چرا بايد بود\r\nعمرى ز پى مراد جانم فرسود * جز رفتهء تقدير دگر هيچ نبود \r\n\r\n","description":"","footnote":"","page_name":" 670 ","page_number":686},
  {"content":"\r\n\r\n*\r\n عشق است كه لذت جوانى ببرد * عشق است كه عيش جاودانى ببرد\r\nعشق ارچه كه آب زندگانى دل است * ليكن ز دل آب زندگانى ببرد \r\n*\r\n نقّاش اگر ز موى پرگار كند * مثل دهن تنگ تو دشوار كند\r\nاز تنگى و نازكى كه هست آن دهنت * ترسم كه نَفَس لَبِ تو افگار كند \r\n*\r\n آنكس كه ز جام عشق شد مست منم * و آنكس كه هزار توبه بشكست منم\r\nهم عاقل و ديوانه و هم زاهد و رند * در روى زمين اگر كسى هست منم \r\n*\r\n ما فتنهء آن سرو قباپوش توايم * ديوانهء آن دو لعل چون نوش توايم\r\nبا جانِ بجان آمده در حلقهء غم * ما حلقه بگوشِ حلقهء گوش توايم \r\n*\r\n اى اشك برفتن آرزويى دارى * و ز خون دو ديده رنگ و بويى دارى\r\nتعجيل مكن برفتن اى اشك كه تو * پيوسته قدم بر سَرِ مويى دارى \r\n\r\n26 - ربيعى « 1 »\r\nصدر الدين پسر خطيب فوشنج مشهور به « ربيعى » و « ابن خطيب » و « ابن خطيب فوشنج »\r\n\r\n\r\n","description":"","footnote":"\r\n( 1 ) - دربارهء ربيعى پوشنگى ( فوشنجى ) بمآخذ ذيل مراجعه شود :\r\n* تاريخ نامهء هرات ، سيف بن محمد هروى ، چاپ كلكته 1943 ميلادى . موارد -\r\n","page_name":" 671 ","page_number":687},
  {"content":"\r\n\r\nو « پسر خطيب فوشنج » از شاعران نيمهء اوّل قرن هشتم هجرى و از جملهء گويندگان معروف حماسه‌هاى تاريخى در ايرانست . اطّلاع ما از شرح حالش منحصرست باشاراتى كه در ذكر وقايع سلاطين آل كرت آمده است و از مجموع اين اشارات مىتوان شرح جامعى در باب سرگذشت او فراهم آورد . نسب او اصلا به مهاجران تازى كه بخراسان آمده بودند مىپيوست « 1 » و پدر او در پوشنگ ( فوشنج ) از اعمال هرات سمت خطيبى داشت و به همين سبب است كه سيفى هروى گفته كه او « پسر خطيب فوشنج » بوده است . سخن سيفى در اين باب چنين است : « ملك مرحوم فخر الدولة و الدين طاب ثراه پسر خطيب فوشنج را ، كه او را بلقب صدر الدين خواندندى ، و در اشعار خود را ربيعى خواندى ، بدرگاه خود مقرّب گردانيده بود » « 2 » و بنابراين در مواردى كه نام ربيعى را « صدر الدين خطيب » نوشته‌اند بايد آن را باضافهء ابنى خواند و تركيب وصفى بشمار نياورد « 3 » . ربيعى در قصيده‌يى كه در\r\n\r\n\r\n","description":"","footnote":"\r\nاز صفحهء پيش\r\nمختلف مخصوصا صفحات 448 - 456\r\n* مونس الاحرار ج 1 چاپ تهران 1337 ص : لض - لظ\r\n* حبيب السير چاپ تهران ، ج 3 ص 376 - 378\r\n* مجمل فصيحى حوادث سال 702 هجرى\r\n* از سعدى تا جامى ، چاپ دوم ص 194 - 196\r\n* مقالهء مرحوم عباس اقبال آشتيانى بنام « ربيعى پوشنگى » در مجلهء مهر شمارهء سوم سال اول\r\n* مقالهء مرحوم ملك الشعراء بهار در مجلهء ارمغان شمارهء اول سال ششم\r\n* حماسه‌سرايى در ايران ، دكتر صفا ، چاپ دوم ص 358 - 359\r\n( 1 ) - وى در قصيده‌يى كه در حبس فخر الدين ساخته چنين گفته است :\r\n خسروا دست ميالاى كه از ريگ عرب * چشمه‌يى سرزند آبشخورش از خاك عجم \r\n( 2 ) - تاريخ‌نامهء هرات ص 448\r\n( 3 ) - شايد به همين علت باشد كه ربيعى را در بعض تذكره‌ها « ابن خطيب » ناميده و ياد كرده‌اند\r\n","page_name":" 672 ","page_number":688},
  {"content":"\r\n\r\nحبس ملك فخر الدين كرت ، در تقاضاى عفو آن پادشاه ساخته به سى و يكسالگى خود اشاره كرده است « 1 » و چون اين واقعهء حبس ربيعى هم بروايت سيفى و هم بروايت فصيح خوافى در سال 702 اتفاق افتاده بود پس تاريخ ولادتش سال 671 مىشود .\r\nربيعى هم از حداثت سنّ آغاز شاعرى كرد و بمنادمت پادشاهان اختصاص يافت . در بيتى كه پيش ازين براى يافتن سال ولادت ربيعى بدان استناد جسته و در حاشيهء همين صحيفه نقل كرده‌ايم وى در سال 702 به خدمت هفده سالهء خود در درگاه ملك فخر الدين كرت اشاره مىكند و اين گفتار او معلوم مىدارد كه شاعر از حدود پانزده سالگى خود به خدمت پادشاهان كرت درآمد و اين مقارن بود با سال 685 هجرى و مصادف با يكسال پيش از محبوس شدن ملك فخر الدين كرت در قلعهء « خيسار » واقع در ولايت غور .\r\nتوضيح آنكه ملك فخر الدين بعللى مغضوب پدر خود ملك ركن الدين معروف به شمس الدين كهين ( 677 - 705 هجرى ) شد و بفرمان او هفت سال از 686 تا 693 در حبس بود و درين سال بندهاى خود را گشود و بقلعه‌يى متحصن شد تا سرانجام بشفاعت امير نوروز مورد عفو قرار گرفت و بخراسان نزد آن امير رفت و با عزت و احترام مىزيست تا بروايت سيفى هروى در تاريخ‌نامهء هرات بسال 697 بپادشاهى نشست . وى خود شاعر و از مشوّقان شعرا بود و عدهء كثيرى از شاعران در خدمت وى بسر مىبردند و « ابن خطيب » يعنى ربيعى يكى از آنان بود كه از تاريخ 685 ، يكسال پيش از زندانى شدن فخر الدين تا سال 702 هجرى در خدمت او بسر مىبرد . در سال اخير چنان كه بتفصيل در كتب تاريخ « 2 » نقل شده ربيعى مورد غضب ملك قرار گرفت و بتهمت آنكه توطئه‌يى براى قتل ملك فخر الدين ترتيب داده است به زندان افتاد و در همان زندان به وضع نامعلومى\r\n\r\n\r\n","description":"","footnote":"\r\n( 1 ) -\r\n سى و يك رفت ز عمرم غرض از حرمتشان * هفده در خدمت تو چارده در بيت حرم \r\n( 2 ) - تاريخ‌نامهء هرات ص 448 - 456 ؛ مجمل فصيحى حوادث سال 702 ؛ حبيب السير ج 3 ص 376 - 378 .\r\n","page_name":" 673 ","page_number":689},
  {"content":"\r\n\r\nاز ميان رفت . خلاصهء سخن درين باب آنكه ميان ملك فخر الدين و نديم و شاعرش ربيعى بعللى و على الخصوص بر اثر شرابخوارگى ربيعى دويى و نفاق افتاد چندانكه ربيعى از هرات به « تون » به خدمت شاه شمس الدين على بن ملك نصير الدين محمد سيستانى ملك قهستان كه از بازماندگان خاندان صفّارى بود ، رفت ولى باز بدلجويى ملك فخر الدين بهرات بازگشت تا آنكه شبى در مجلس شراب دعوى كرد كه اگر ياران با او موافقت نمايند ملكى در ضبط خواهد آورد و چنين و چنان خواهد كرد . ياران نيز مستانه دست بيعت به دو دادند . اين خبر بامدادان بملك فخر الدين رسيد ، فرمان داد تا ربيعى و يارانش را دستگير كنند . از آن جمع بعضى كشته و بعضى مثله شدند و ربيعى بزندان افتاد و اگرچه از زندان قصيده و همچنين مثنوىيى بنام « كارنامه » در شرح حال و اعتذار و طلب امان به خدمت ملك فرستاد ، ليكن كارى بمراد او از پيش نرفت و همچنان در زندان بود تا بطريق نامعلومى از ميان رفت و ظاهرا بدست دژخيمان غورى كشته شد . تاريخ اين واقعه را فصيح خوافى سال 702 نوشته و در شاهد صادق 740 آمده است و اعتماد بر قول فصيح خوافى اقرب بصواب مىنمايد .\r\nبا آنكه ربيعى در عنفوان شباب از ميان رفت ، از اندك مايه اشعارى كه ازو داريم معلوم مىشود كه شاعرى توانا بود . از ميان همعصران او « سيفى هروى » شاعر و نويسندهء درگاه آل كرت در هرات دربارهء او مىنويسد كه « طبعى داشت در غايت نازكى و شعرى در نهايت دلپذيرى و سخن مطبوع بس روان » « 1 » . اندك ابياتى كه ازو مانده از روانى طبع او و استوارى ابياتش ، خاصه در مثنويهاى او ، حكايت مىكند .\r\nاز آثار « ابن خطيب فوشنج » يعنى ربيعى آنچه باقى مانده كم است . يك قصيده در مونس الاحرار در ستايش ملك فخر الدين و قسمتى از يك قصيده مبنى بر اعتذار از خطايى كه كرده بود در مجمل فصيحى و قسمتى از قصيدهء ديگر كه از قهستان به خدمت ملك فخر الدين فرستاده بود در تاريخ‌نامهء هرات ، و پنجاه و هشت بيت از مثنوى كارنامه\r\n\r\n\r\n","description":"","footnote":"\r\n( 1 ) - تاريخ‌نامهء هرات ص 448 .\r\n","page_name":" 674 ","page_number":690},
  {"content":"\r\n\r\nكه در زندان ملك فخر الدين اندكى پيش از كشته شدن ، ساخته بود در مجمل فصيحى و در حدود 250 بيت از منظومهء « كرت‌نامه » در تاريخ‌نامهء هرات باقى مانده است و مسلما علت پراگنده شدن ديوان و از ميان رفتن قسمت اعظم آثار او پيش آمدى بود كه در پايان حيات براى وى رخ داده و بحبس و قتل او كشيده بود .\r\n« كرت‌نامه » را ربيعى بفرمان ملك فخر الدين ببحر متقارب در تاريخ پادشاهان آل كرت ساخت . سيفى درين باب گويد : « ملك مرحوم فخر الدولة و الدّين طاب ثراه پسر خطيب فوشنج را ، كه او را بلقب صدر الدّين خواندندى ، و در اشعار خود را ربيعى خواندى ، بدرگاه خود مقرّب گردانيده . . . او را فرموده بود كه حكايات و سرگذشت جدّان و پدران بزرگوار مرا و سير و خصال و قتل و نهب و بسط و قبض هريك را و قصص در بند افتادن و ماندن در آن هفت سال « 1 » و حربها كه با اعادى ملك كرده‌ام و تمرّد و تكبّر من كه هيچ پادشاهى را منقاد نگشتم ، از جزويات و كليّات ، على التفصيل بر نهج شاهنامه در نظم آر ، [ پسر 
  ] خطيب فوشنج شش سال در ساختن و پرداختن آن كتاب بسر برد و آن كتاب را به كرت‌نامه موسوم گردانيده بودند . » « 1 » با تصريح سيفى بر اينكه ربيعى شش سال در نظم كرت‌نامه رنج برد ، بايد دستور نظم آن و نيز شروع شاعر به كار آن منظومه ، درست در آغاز پادشاهى ملك فخر الدين يعنى از سال 697 آغاز شده و تا تاريخ سفر ربيعى از هرات بقهستان ، كه چند ماهى پيش از حبس و قتل او صورت گرفته بود « 2 » ، امتداد يافته باشد . از كرت‌نامه نسخه‌يى در دست نيست و نمىدانيم كه ربيعى آن را در چه مايه از ابيات پرداخته بود ولى مىدانيم كه اين نسخه تا چندى در هرات مشهور بود و مورد استفادهء بعض مورخان خاصه سيفى در ذكر تاريخ هرات قرار گرفت .\r\n\r\n\r\n","description":"","footnote":"\r\n( 1 ) - تاريخ‌نامهء هرات ص 448 - 449 .\r\n( 2 ) - زيرا بنابر تصريح سيفى هروى ، ربيعى در شهر تون چندگاهى بيش نماند و بعد از بازگشت بهرات بيش از پنج ماه آزاد نبود و گويا مدت حبس و قتلش هم چندان طولانى نبوده است .\r\n","page_name":" 675 ","page_number":691},
  {"content":"\r\n\r\nاينك نمونه‌هايى از اشعار او :\r\n « 1 » رويست يا رب ياسمن بويست يا خود ياسمن * ز آن روى اگر بويى بَرَد رنگ آورد گل در چمن\r\nاى گل غلام روى تو در خط زرنگ و بوى تو * فرقى ندارد موى تو يك موى از مشك ختن\r\nسيمين بناگوشت ز زر گلگونه دارد پر دُرَر * گويى كه نسرين را مگر در سايه دارد نسترن\r\nدر نرگست نيرنگ بين مستان شوخ شنگ بين * آن روى آتش رنگ‌بين بربوده آب ياسمن\r\nشيرين‌تر از جان نام تو و آن تلخى دشنام تو * خدّو قدو اندام تو يعنى گل و سرو و سمن\r\nاز من بحقّ چارقُل « 2 » كايدر مچين دامن بكُلّ * يكبارگى درنه چو گل بر خود بدرم پيرهن\r\nاى درد و درمان رهى چندين چه درد دل دهى * مىنايدم بوى بهى الّا از آن سيب ذقن\r\nاى نوبهار جان اگر خود نقش بندد يك سحر * روى ترا بلبل دگر در باغ نگشايد دهن\r\nزد بلبل اندر باغ نَى بر گل ز شبنم ديد خَوى * گفتست بارى كيست دَى گو آب بر آتش مزن\r\nگو چشم مستت خواب كن نى غمزه را در تاب كن * گل را در آتش آب كن از روى برقع برفكن\r\nلطفى بكن با دوستان بگذر ميان بوستان * تا گم شود سرو روان تا شرم دارد نارون\r\nسوز سخن بسيار شد ، ناليدن نىزار شد * نُه چشمِ موسيقار شد هر هفت عضوم در بدن\r\nساقى سخن كوتاه كن مى باروان همراه كن * ياد از جناب شاه كن چندين مگوى از خويشتن\r\nشاه سليمانى نگين سلطان عادل فخر دين * فرمانده روى زمين شاهنشه دور ز من\r\nآن زينت ديهيم و گاه آن فخر آل كرت شاه * آن خسرو كشور پناه آن رستم لشكرشكن . . . \r\n* * ابيات ذيل از « كارنامه » ربيعى است كه در زندان ملك فخر الدين ساخته و در آن كيفيت دستگير شدن و بزندان افتادن خود را با شرحى از زندانبانان وصف كرده و تقاضاى عفو و رهايى نموده است . فصيح خوافى كه اين منظومه را در دست داشته\r\n\r\n\r\n","description":"","footnote":"\r\n( 1 ) - اين قصيده بتمامى در مونس الاحرار نقل شده است .\r\n( 2 ) - چار قل يعنى چهار سوره كه به « قل » شروع مىشود\r\n","page_name":" 676 ","page_number":692},
  {"content":"\r\n\r\nقسمتهايى از آن را نقل كرده است و اينك چند بيتى از آن‌كه با شرح غافل‌گير شدن ربيعى در مجلس شراب بوسيلهء مأموران ملك فخر الدين آغاز شده است :\r\n از در و ديوار عَوانان شاه * چند تن و ، شحنهء زندان شاه\r\nبسته ميان تنگ درون آمدند * شسته همه چنگ به خون آمدند\r\nنى بنشستند و نه مى كرده نوش * مطرب و چنگ و دف و نى شد خموش\r\nدر دلم آمد كه بخمّ كمند * بست مرا خواهد چرخ بلند\r\nبا من از آغاز يكى ز آن گروه * گفت كه اى كودك دانش‌پژوه\r\nباده مخور دست بدار از گناه * خيز كه مىخواندت القصه شاه\r\nيكسره ياران همه برخاستيم * كار جز آن بود كه ما خواستيم\r\nنى دل بزم و نه تمنّاى مى * روى نهاديم سوى قصر كى\r\nفرّ كيان شاه فريدون نژاد * وارث كيخسرو با دين و داد\r\nپشت جهاندارى و روى سپاه * نازش نام و نسب كرت شاه\r\nشاه جهان خسرو روى زمين * وارث جمشيد ملك فخر دين\r\nداشت يكى بند گران ساخته * ز آهن و فولاد بپرداخته\r\nكرد مرا بسته بدان بند پاى * سرمكش « 1 » از خواهش گيهان خداى\r\nآن دگران را همه آزاد كرد * چرخ فلك بين كه چه بيداد كرد\r\nمن شده پس بستهء بند گران * راست چو كاوس بمازندران\r\nبار غمى بر دل و بر پاى بند * با همه غم همنفسم تاىِ چند « 2 »\r\nجان « 3 » من از صحبتشان در غريو * بُلعجبى چند نه مردم نه ديو\r\nيك دل از ايشان بجهان شاد نه * چون دلشان آهن و پولاد نه\r\nديو يكى مسخره در گردشان * خرس يكى لَت‌خوره « 4 » شاگردشان\r\nعادتشان بستن و آويختن * خصلتشان كشتن و خون ريختن \r\n\r\n\r\n","description":"","footnote":"\r\n( 1 ) - كذا ، شايد : شرمگن\r\n( 2 ) - در اصل : تا به چند\r\n( 3 ) - در اصل : حال\r\n( 4 ) - لت‌خوره : پس‌گردنىخور .\r\n","page_name":" 677 ","page_number":693},
  {"content":"\r\n\r\n كار همه عمر برون كوب و زور * روى همه سال بخيسار « 1 » و غور\r\nكوه روانند و نبرد آزماى * كوه درانند بصنع خداى\r\nده تن ازين قوم نگهبان من * واى بر اين حال پريشان من\r\nتاجورا تخت كيانيت هست * دست و دل ملك ستانيت هست\r\nشاه وراى تو بگيتى مباد * شاه ندارد چو تو گيتى به ياد\r\nقاعدهء دودهء سنجر تويى « 2 » * واسطهء ملك سكندر تويى\r\nدودهء سنجر ز تو خواهد نويد * ملك سكندر به تو دارد اميد\r\nتاج كيان طرف غلامان تست * چرخ روان بندهء فرمان تست\r\nراى تو سرمايهء شمس و قمر * تيغ تو پيرايهء فتح و ظفر\r\nشمس و قمر راى ترا پيشكار * فتح و ظفر تيغ ترا جان سپار\r\nبه ز تو بر تخت كسى شاه نه * به ز منت هيچ نكوخواه نه\r\nاز همه غمهاى جهان رسته‌ام * تا به تو و بند تو پيوسته‌ام\r\nبنده‌ام آخر بچه بندم كنى * بد نيم آن به كه پسندم كنى\r\nبد نبود هرچه پسنديد مرد * هان ز پسنديدهء خود برمگرد\r\nمُلْك ستانا مَلِكا خسروا * شير دلا قلعه گشايا گوا\r\nاز خود و خيسار يكى ياد كن « 3 » * داد كن ، از بهر خدا داد كن\r\nيا به ازين در كنف خويش گير * يا ادبى كن كه سر خويش گير\r\nيا نظرى كن بكُلَه گوشه‌يى * يا مددى بخش بره توشه‌يى\r\nيا چو بزرگان به من اندر نگر * يا چو كريمان ز سرم درگذر \r\n\r\n\r\n","description":"","footnote":"\r\n( 1 ) - خيسار نام قلعه‌يى ميان هرات و غور بود\r\n( 2 ) - مورخان و غالب شعراى آل كرت نسب آن خاندان را به سنجر مىرسانيدند\r\n( 3 ) - چنان كه ديده‌ايم ملك فخر الدين بفرمان پدرش مدت هفت سال در قلعهء خيسار مقيد و محبوس بود\r\n","page_name":" 678 ","page_number":694},
  {"content":"\r\n\r\n يا بِنعَم دار مرا پاىبست * يا بكرم دار مرا زيردست\r\nروح پدرْ پيرِ مرا شاد كن * بهر خدا بنده‌يى آزاد كن\r\nجان چه ستانى كه جوانم هنوز * حيف اميدى كه بمانم هنوز\r\nگرچه گزيدى با يادى مرا * جان و جوانى نه تو دادى مرا\r\nشاه جهانى بجهان زينهار * آنچه ندادى مستان زينهار\r\nحيف بود خون كسى ريختن * كش نتوان باز برانگيختن\r\nنامه بدين نكته بپايان رسيد * در ره طى باز بعنوان رسيد\r\nپس ببرِ شاه فرستادمش * از خود و از بند خبر دادمش\r\nشاه جهان خسرو خورشيد فر * برده بشمشير ز خورشيد فر\r\nدوده و قرطاس و قلم خواست زود * پاسخ ازينگونه بياراست زود :\r\nگفت كه اى كشتنى ناسپاس * مسخرهء ناكس حق ناشناس\r\nتو بجهان از چه سبب زيستى * هيچ نگويى كه تو خود كيستى\r\nنيست ترا روىِ رهايى ز بند * خواه كنون بگرى و خواهى بخند\r\nبند بسايد پس ازين پاى تو * چاه بود تا بابد جاى تو\r\nزنده سوى گور فرستادمت * حال همينست ، خبر دادمت \r\nاز كرت‌نامهء ربيعى چنان كه گفته‌ايم ابياتى پراگنده در تاريخ‌نامهء هرات تأليف سيفى هروى آمده است و اينك چند بيتى از آن كتاب در اينجا با ذكر صفحات نقل مىكنيم :\r\n شد از هر دو سو آتش رزم‌تيز * بيفزود هر دم همى رستخيز\r\nز هر سو سوى رزم بردند دست * هم آن و هم اين سوى بالا و پست\r\nبشمشير تيز و بچاچى كمان * هم آنها هم اينها زمان تا زمان\r\nهمى رزم جستند و كين توختند * تن و دِرْع برهم همى دوختند \r\n( ص 329 )\r\n\r\n","description":"","footnote":"","page_name":" 679 ","page_number":695},
  {"content":"\r\n\r\n يكى رزم خرّم برآراست شاه * كز آن خيره شد چشم خورشيد و ماه\r\nدرخشان علمها بگاه نبرد * ز پيروزه و سرخ و نيلى و زرد\r\nسواران و نيزه چنان مىنمود * كه بر كوه آهن يكى بيشه بود\r\nهمه دشت و صحرا و شيب و فراز * سوار و پياده بُد و اسب و ساز\r\nدرآمد ز جاى آن سپاه گران * تو گفتى كه شد كوه و بيشه روان \r\n( ص 370 )\r\n ز هرگونه آواى شير ژيان * همى رفت بالاتر از آسمان\r\nبهر گام گفتى يكى اهرمن * كمين كرده از بهر خون ريختن\r\nبه شهر اندرون از نشيب و فراز * همه گرگ بود و گوزن و گراز \r\n( ص 91 )\r\n دَم كوس در كوه و هامون گرفت * تو گفتى زمين و آسمان خون گرفت\r\nبناليد طبل نبرد از دو روى * جهان شد سراسر پر از گفت‌وگوى\r\nدرفش از پس و پيش بر پاى شد * درخش سنان عالم آراى شد\r\nدو لشكر همه صفدر و كينه‌ور * چو شيران فتادند در يكدگر\r\nبپرخاش و پيكار كردند روى * چو سيل روان خون درآمد بجوى \r\n( ص 310 )\r\n بهر كار رُخ سوى دادار دار * همى يار و ياور جهاندار دار\r\nز روز پسينت در انديشه باش * بنيكىشناسى خردپيشه باش\r\nمشو در پس آز و آيينِ بَد * بگيتى بنيكى بمان نام خُوَد\r\nهمى تا ترا دست هست و توان * مكن بد بجاى كهان و مهان\r\nره راستى جوى و پاداش ياب * مكن خويش را بستهء خورد و خواب\r\nچو كارى شود بر تو دور و دراز * نيازى ببر بر دَرِ بىنياز \r\n\r\n","description":"","footnote":"","page_name":" 680 ","page_number":696},
  {"content":"\r\n\r\n دل از بهر اين خانهء خاك خُوَرد * مدار از پى پنج روزه به درد\r\nبتاج و نگين و كلاه مهى * بشاهى و شاهنشهى و شهى\r\nمنه دل كه اين جمله بگذشتنى است * بفرمان ايزد رها كردنيست \r\n( ص 153 - 154 )\r\n\r\n27 - سراج قمرى « 1 »\r\nمولانا سراج الدّين قمرى از جملهء شاعران چيره‌دست ذو اللسانين است كه در\r\n\r\n\r\n","description":"","footnote":"\r\n( 1 ) - دربارهء احوالش بمآخذ ذيل نگاه كنيد :\r\n* ديوان سراج قمرى كه نسخى از آن موجود است و نسخهء مورد استفادهء من عكسى است از روى نسخهء چستر بىتى  Chester Beatty  بشمارهء  Ms 107  . تاريخ تحرير اين نسخه سال 712 هجريست .\r\n* تاريخ گزيده چاپ تهران ص 735 ، 739\r\n* لطايف الطوايف چاپ تهران ص 270\r\n* مرآة الخيال چاپ بمبئى ص 54\r\n* تذكرة الشعراء دولتشاه سمرقندى چاپ تهران ص 261\r\n* آتشكدهء آذر چاپ آقاى سادات ناصرى بخش دوم ص 904 ببعد\r\n* مجمع الفصحاء هدايت ج 1 ص 477\r\n* هفت اقليم امين احمد رازى چاپ تهران ج 3 ص 161\r\n* تاريخ طبرستان و رويان بتصحيح آقاى عباس شايان چاپ تهران ص 57\r\n* تاريخ رويان اولياء اللّه آملى چاپ تهران 1348 بتصحيح آقاى دكتر منوچهر ستوده ص 156\r\n* لطايف عبيد زاكانى چاپ تهران 1333 ص 119\r\n","page_name":" 681 ","page_number":697},
  {"content":"\r\n\r\nاواخر قرن ششم هجرى و نيمهء اول قرن هفتم هجرى مىزيست و با همه زبان‌آورى و با آنكه نام او بر قلم بيشتر نويسندگان تراجم رفته است سرگذشتى مبهم و شرح حالى تقريبا ناشناخته دارد . اسم او را همه‌جا سراج الدين نوشته‌اند و از آن جمله در نسخه‌يى از ديوان او كه بسال 712 هجرى كتابت شده ، و اساس مطالعهء من در تتبّع احوال وى بوده ، در آغاز آن « الشيخ الحكيم سراج الدين قمرى » و در پايان آن با اشاره به فوتش « مرحوم سراج الدين قمرى » ذكر شده و همين صورت « سراج الدين » در بسيارى از مآخذ بعدى تكرار شده است و بنابرين « سراج » خلاصهء نام او به نظر مىآيد و اين دربارهء چند شاعر ديگر كه سراج الدين نام داشته‌اند مانند سراج بلخى و سراج سگزى و غيره نيز متداول بوده است ، و خود شاعر هم چند بار خويش را « سراج » ناميده و به صورت تركيبى « سراج قمرى » آورده است « 1 » يعنى به همان نحو كه در آغاز اين مقال ديده‌ايم .\r\nتخلّص يا لقب شعرى او « قمرى » بضمّ اول و سكون ثانى است يعنى نام مرغ مشهور ، و اگر بعضى آن را بتلفظ ديگر تصوّر كرده باشند اشتباهست زيرا خود بارها تخلص خود را به صورت مذكور توجيه كرده است « 2 » و چنان كه از سخن شاعر برمىآيد نام او با عنوان « مولانا » همراه بود « 3 » .\r\n\r\n\r\n","description":"","footnote":"\r\n( 1 ) - :\r\n سراج قمرى در باب خويشتن‌دارى * بجان تو كه اگر مثل خويشتن دارد\r\nبندهء كمتر سراج قمرى اينك گردنش * چون كبوتر يافت طوق خدمت اين بارگاه \r\n( 2 ) - از آن جمله گويد :\r\n خاصه فرخ قمرى آن مرغى كه از بهر غذا * طوطى نطق از مزاج شكر او شكر گرفت\r\nوصل تو نايافته بيهده قمرى * فاخته كردار چند گويد كوكو\r\nقمرى چه مرغ شد كو در باغ تو بنالد * بر تو ببانگ زاغى صد نعرهء چنويى\r\nقمريت را ز طوق شقاوت خلاص كن * اى بندگيت موجب آزادى از شقا\r\nقامت قمرى بىبال ز بس بار گناه * بيم آنست كه چون طوق كبوتر گردد \r\n( 3 ) - در مدح سيد الوزراء شرف الدين محمد الكاتب كه شاعر با او مصاحب و جليس بوده گويد :\r\n تو آن مگير ، نه مولاى بارگاه توام * وزين سبب لقب من شدست مولانا . . . \r\n","page_name":" 682 ","page_number":698},
  {"content":"\r\n\r\nمولد و منشاء او را در بعض مآخذ ولايات و بلاد مختلف بترديد ذكر كرده‌اند مثلا امين احمد در هفت اقليم او را در شمار شعراى قزوين ذكر كرده و آذر در آتشكده نوشته است كه : « در اصل و مولد سراج قمرى خلاف كرده‌اند بعضى او را خوارزمى و بعضى جرجانى و بعضى آملى دانسته‌اند امّا آنچه بصدق اقربست اينست كه مولد او خطّهء آمل بود » و حق هم همينست كه آذر گفته زيرا از ديوان او چند بار تعلق وى بمازندران و بآمل استفاده مىشود « 1 » منتهى او هميشه در مازندران سكونت نداشته و گاه به قصد انتجاع آن ديار را ترك مىگفته و باز بدان برمىگشته و مدح رجال آن سامان را از سر مىگرفته است « 2 » .\r\n\r\n\r\n","description":"","footnote":"\r\n( 1 ) - در قطعه‌يى مىگويد :\r\n خداى عز و جل حيز را و خرسك را * وزير كرد و عميد ، اين نكال و قهر نگر\r\nمرا مپرس ز احوال مردم آمل * وزير ملك ببين و عميد شهر نگر \r\n*\r\n ز ديدن طبرستان بسم كه ديدن او * بتر شدست ز زخم تبر ، كه را بينم ؟ \r\n*\r\n خطهء مازندران بفر خداوند * شد ز خوشى چون فضاى سغد سمرقند \r\nعلاوه بر اين ممدوحان شاعر كه اتفاقا متعددند ، جز چند نفر معدود ، همگى از امرا و وزرا و رجال مازندران و رويان بوده‌اند و اين خود تعلق او را بدان سامان و اقامتش را در آن حدود مىرساند .\r\n( 2 ) - در مدح امير ابو الفضل فخر الدوله دابو گويد : -\r\n","page_name":" 683 ","page_number":699},
  {"content":"\r\n\r\nاز ابتداى احوالش اطلاع كافى در دست نيست ولى گويا در اوان شباب به قصد تحصيل علم از مازندران بيرون رفته و ظاهرا مدتى در رى و شايد خراسان بسر برده بود و بعيد نيست كه طمع شاعرى در دستگاه خوارزمشاهان آل اتسز او را بحدود ماوراء النهر و خوارزم هم كشانيده باشد . آذر او را « از تلامذهء امام فخر رازى و از اقران كمال اسمعيل و رفيع لنبانى و عمادى شهريارى دانسته و گفته است كه مدح يكديگر كرده‌اند » .\r\nو سخن او درين موارد درست به نظر مىآيد .\r\nاگر شاگردى سراج در نزد امام فخر رازى درست باشد بايد او در سال 606 هجرى كه سال وفات امام المشكّكين است بيست و چند سالى داشته و بنابرين در حدود سال 580 يا قريب به اين تاريخ ولادت يافته باشد .\r\nقول آذر در معاصر بودن كمال الدين اسمعيل و ديگر شاعران پايان قرن ششم و اوايل هفتم اصفهان و عراق با سراج قمرى درست و محقق است زيرا در ديوان سراج قمرى\r\n\r\n\r\n","description":"","footnote":"\r\nاز صفحهء پيش\r\n بنده گر از حضرت تو رفت عجب نيست * خلق تو همچون گلست و بنده خبزدو \r\n*\r\n تا كيم چرخ سفرپيشه چنين خواهد داشت * در سفرهاى چنين رنج‌فزاى و جان كاه\r\nچون مرا مفلسى آمد ز فلك بهره چه سود * گر مرا خوانى بر تخت هنر شاهنشاه \r\nو باز در مدح همين امير گويد :\r\n طبرستان ز طرب شد طربستان اين بار * از قدوم قدم شاه مبارك ديدار\r\nدر درياى جوانمردى فخر الدوله * كه چو درياى گهر هست كفش گوهربار \r\nو همچنين در مدح يكى ديگر از افراد خاندان دابو يعنى صدر كبير امير فخر الدين دابو از رجال بزرگ مازندران گويد :\r\n هيچ دانى كه ز دورى جناب عاليت * حال و جان و دل من بر چه نسق بود تباه\r\nدو مه از نزد تو غايب بدم و در غيبت * دو سه روزم دو سه مه بيش بود ، خاصه دو ماه ! \r\nو اين معنى بتكرار از قصايدش مشهودست .\r\n","page_name":" 684 ","page_number":700},
  {"content":"\r\n\r\nقصيدهء ذيل را در مدح كمال الدين اسمعيل مىبينيم :\r\n گر دگرباره قبولت بود اى باد شمال * پيش سلطان سخن خسرو اقليم مقال\r\nعرضه كن خدمت من به روى و رمزى برگوى * ز آرزومندى من گر نبود جاى ملال\r\nاشتياقم بكمالست و هم از غايت لطف * بود ار خدمت من نيز رسانى بكمال . . . \r\nو درين قصيده كه به علت دو بار ذكر نام گوينده ( يعنى قمرى ) صحت انتساب آن بسراج قمرى مسلّم و محقّق است ، شاعر خود را پيرو نظم كمال الدين اسمعيل و بدين تعبير « اسمعيلى » شمرده و گفته است :\r\n ز اتّباعِ رهِ نظمت شده اسمعيلى * وندر آن راه ز تنگى نبود كُنجِ ضلال \r\nاين قصيده چنان كه از ظاهر آن برمىآيد در دورهء پختگى سراج قمرى در شعر سروده شده و ظاهرا تاريخ آن از سنين اوليهء قرن هفتم آنسوتر نيست و بنابراين همعهدى او با معاصران كمال هم امكان كلّى دارد .\r\nاز جملهء بزرگان ديگرى كه سراج با آنان معاصر بوده و ارتباطى ميانشان وجود داشته سيف الدين باخرزى شاعر و صوفى مشهور قرن ششم و هفتم هجرى متوفى بسال 629 هجريست « 1 » كه سراج قمرى او را در شصت سالگى مدح گفته و آرزوى لقاى او را كرده بود ، درين قصيده :\r\n يا رب منم رسيده عمرم بشام دنيا * بَعدِ شب جوانى چون صبحِ پير رسوا . . .\r\nمولاى سيف دينم بسته ميان چو نيزه * در خدمت ايستاده همچون علم بيك پا\r\nهرگز فرو نيايد آن سر بسقف گردون * كش باز بالش آمد زين آستان اعلا\r\nسيفى چو تيغ هندى عارى ز زنگ بدعت * مشرق نموده غربش از نور در بخارا . . . \r\nو از طرفى ديگر چنان كه خواهيم ديد سراج قمرى مدّاح حسام الدوله اردشير بن كينخوار باوندى است كه پايتختش در آمل بود و بسال 647 هجرى درگذشت ؛ و نيز در ضمن مدايح سراج بنام غياث الدين پير شاه بن محمّد خوارزمشاه ( مقتول بسال 627 ) و برادرش\r\n\r\n\r\n","description":"","footnote":"\r\n( 1 ) - دربارهء سيف الدين باخرزى رجوع شود به همين كتاب ج 2 چاپ اول ص 856 - 858\r\n","page_name":" 685 ","page_number":701},
  {"content":"\r\n\r\nجلال الدين خوارزمشاه ( مقتول بسال 628 ) برمىخوريم و اينهمه دلايل كافيست كه ما را بدوران حيات سراج قمرى كه اواخر قرن ششم و چندين سال از اوايل قرن هفتم هجرى بوده است راهبرى كند و بنابرين قول دولتشاه سمرقندى ( در تذكرة الشعراء ) و كسانى كه نادانسته اشتباه او را تكرار كرده‌اند « 1 » ، منبىء از آنكه سراج قمرى معاصر سلطان ابو سعيد بهادر ( متوفى بسال 736 هجرى ) و سلمان ساوجى ( م 778 هجرى ) و عبيد زاكانى ( م 771 ه . ) بوده مسلّما و بىهيچگونه ترديدى غلط است « 2 » و يقينا در نتيجهء اشتباه اين\r\n\r\n\r\n","description":"","footnote":"\r\n( 1 ) - مانند فخر الدين على صفى در لطايف الطوايف ص 270 و امين احمد رازى ج 3 ص 161 - 163 و هدايت ج 1 ص 477 و غيره\r\n( 2 ) - قول دولتشاه كه مأخذ تمام اشتباهات دربارهء سراج قمرى و زمان اوست چنين است :\r\n« مفخر الظرفاء سراج الدين قمرى طاب ثراه خوش‌طبع و لطيفه‌گوى و سخن‌شناس بوده و همواره نديم مجالس سلاطين و حكام بودى ، و اصلش از قزوين است ، در مضحكات عبيدى آورده كه بروزگار سلطان ابو سعيد خان در ابهر ضعيفه‌يى صفيه نام بزهد و عبادت مشغول بوده و خواتين و ساده‌دلان را بدان زاهد ارادتى و اعتقادى عظيم واقع بود ، و قنقرات خاتون كه همشيرهء رضاعيهء سلطان ابو سعيد خان بوده ، به زيارت بىبى صفيه رفت و سراج الدين در آن مجلس حاضر بود ، چون سفره كشيدند قنقرات خاتون گفت قدرى از نيم‌خوردهء بىبى صفيه به من دهند تا تناول نمايم و بقيه به تبرك به خانه برم ، سراج الدين گفت اى خاتون اگر شما رغبت نماييد من تمام خوردهء بىبى دارم ، قنقرات خاتون ازين سخن بهم برآمد و فرمود تا سيلى چند بر روى سراج الدين زدند و سراج الدين با روى كبود در مجلس سلطان ابو سعيد خان حاضر شد . سلطان پرسيد كه روى مولانا را چه رسيده ؟ مولانا گفت اى خداوند لطيفه از ظريفان مردم بهزار دينار مىخرند ، قنقرات خاتون لطيفه از من بده سيلى خريد و فى الحال ثمن به من و اصل گرديد و كيفيت لطيفه بخان تقرير كرد ، و هرگاه كه خان قنقرات خاتون را ديدى خندان شدى و گفتى لطيفه را از شاعر ارزان خريدى ! - و سراج الدين را با عبيد زاكانى و خواجه سلمان ساوجى مشاعره و معارضه است و به جهت يك رباعى ميان سلمان و سراج الدين قمرى تعصب بسيار واقع شده و فضلا هيچيك را بر ديگرى فضل ننهاده‌اند و -\r\n","page_name":" 686 ","page_number":702},
  {"content":"\r\n\r\n« سراج الدين » قمرى با سراج الدين ديگرى از شعراى قرن هفتم و هشتم است چنان كه مثلا امين احمد رازى در هفت اقليم ( چاپ تهران ج 3 ص 161 ببعد ) او را از يك جانب با سيّد سراج الدين سگزى اشتباه كرده و بعض اشعار آن سيّد را بنام سراج قمرى آورده و گفته كه مدتى از عمر خود را در خراسان و ماوراء النهر گذرانده است و باز در همين حال هم او را از مخصوصان محفل سلطان ابو سعيد شمرده است و حال آنكه سراج سگزى مطلقا دربار ايلخانان را درك نكرده و عمر خود را در خراسان و ناحيهء قفچ و مكران گذرانده بود .\r\nمعاصر دانستن سراج قمرى با عبيد زاكانى هم نتيجهء آنست كه سراج چنان كه خواهيم\r\n\r\n\r\n","description":"","footnote":"\r\nاز صفحهء پيش\r\nهر دو مصنوع و خوبست و اين رباعى خواجه سلمان راست :\r\n اى آب روان سرو برآوردهء تست * وى سرو چمان چمن سراپردهء تست\r\nاى غنچه عروس باغ در پردهء تست * اى باد صبا اين همه آوردهء تست \r\nسراج الدين قمرى گويد اين رباعى :\r\n اى ابر بهار خار پروردهء تست * وى خار درون غنچه خون كردهء تست\r\nگل سرخوش و لاله مست و نرگس مخمور * اى باد صبا اين همه آوردهء تست » \r\n( تذكرة الشعرا ص 261 - 262 )\r\nمرحوم سعيد نفيسى در كتاب خود بنام تاريخ نظم و نثر در ايران و در زبان فارسى ج 1 ص 206 از شاعر ديگرى بنام سراج الدين قمرى قزوينى نام مىبرد و مىنويسد كه از شاعران معروف ايران در قرن هشتم بوده و با عبيد زاكانى و سلمان ساوجى مشاعره و معارضه داشته و در 735 درگذشته و ديوان اشعار وى كه بيشتر قصايد و غزليات بسبك شعراى عراقست شامل دو هزار بيتست . - من تاكنون بنام و آثار اين شاعر بازنخورده‌ام و در صورت وجود او آنچه دولتشاه آورده دربارهء اين سراج الدين قمرى قزوينيست نه آن سراج الدين قمرى آملى كه مورد مطالعهء ما در متن است و ديوان او هم چنان كه خواهيد ديد به بيش از دو هزار بيت برمىآيد .\r\n","page_name":" 687 ","page_number":703},
  {"content":"\r\n\r\nديد شاعرى هجوگو و بذله‌پرداز بود و عبيد زاكانى كه بذله‌ها و لطيفه‌هاى بسيارى از بزرگان قرن هفتم را مخصوصا در دو رسالهء دلگشا و اخلاق الاشراف آورده طبعا بسراغ سراج قمرى هم رفت و ذكرى ازو در لطائف خود كرد « 1 » و همين اشاره براى جاعلين سرگذشتهاى شعرا از قرن نهم ببعد كافى بود كه اين دو بزرگ را معاصر و معاشر فرض كنند . آذر در آتشكده بسبب آنكه سراج قمرى مدح غياث الدين پير شاه ( م 627 ه ) كرده معاصر دانستن او را با سلطان ابو سعيد بهادر مردود مىشمارد و تصور مىكند كه شايد آنچه دربارهء روابط اين شاعر با ابو سعيد ( و طبعا با رجال معاصر او يا بعد ازو ) نوشته‌اند ، دربارهء سراج الدين قمرى ديگرى بوده .\r\nاز ميان كسانى كه خواسته‌اند بشرح احوال سراج قمرى توجه و اشاره‌يى كنند نزديكترين مؤلف به زمان حيات سراج قمرى حمد اللّه مستوفى قزوينى ( يا : حمد مستوفى ) است كه در تاريخ او چيزى ازين شاعر زبان‌آور نمىبينيم مگر آنكه گويد « در فسقيّات غلوّى تمام داشت ! » « 2 » و گويا مورّخ مذكور از زندگانى طولانى سراج قمرى همين را مىشناخت و بس !\r\nواله داغستانى در تذكرهء رياض الشعراء خود اگرچه دربارهء سراج قمرى ساكت است و اشتباهات گذشتگان را تكرار نمىكند ولى گويا براى تثبيت قول آنان به قمرى نام شاعر ديگرى كه معاصر كمال اسمعيلش دانسته اشاره مىكند و ازينراه شايد خواسته است رفع اشكال كسانى را بنمايد كه سراج قمرى را معاصر ابو سعيد بهادر و سلمان و عبيد دانسته‌اند زيرا متوجه بود كه معاصر بودن سراج با كمال اسمعيل با زيستنش در وسط قرن هشتم مانعة - الجمع است و بدين طريق شايد آن قمرى نام شاعرى را كه معاصر كمال اسمعيل و همشهرى او بوده به صورت وسيله‌يى براى رفع اين اشكال مورد استفاده قرار داد و حال آنكه همعصرى كمال و سراج قمرى بنابر آنچه پيش ازين گفتيم مورد ترديد نيست .\r\n\r\n\r\n","description":"","footnote":"\r\n( 1 ) - لطايف عبيد زاكانى چاپ تهران 1333 شمسى ص 119 .\r\n( 2 ) - تاريخ گزيده چاپ تهران ص 735 .\r\n","page_name":" 688 ","page_number":704},
  {"content":"\r\n\r\nاز ميان مورّخان طبرستان دو تن يعنى اولياء اللّه آملى « 1 » و سيد ظهير الدين مرعشى « 2 » عهد سراج قمرى را بدرستى تشخيص داده و او را معاصر حسام الدوله اردشير بن كينخوار بن شهريار ( متوفى بسال 647 هجرى ) از ملوك باوندى طبرستان دانسته‌اند كه دار الملك خود را از سارى به آمل آورده و به وضع آشفتهء دولت باوندى در گيرودار حملهء مغولان سروسامانى بخشيده بود . اولياء اللّه گفته است كه بر ديوار كاخى كه اردشير در قراكلاتهء آمل ساخته بود ابيات ذيل از سراج الدين قمرى ثبت شده بود :\r\n وَصَلَ العبدُ الى مقدمِ كِسرى الثانى * ملكِ العادلِ ذى العزّةِ و البرهانِ\r\nباسطِ الجود على الكاشح و الخُلّان * صادق الوعد فلا يُخلِفُ كالخَوّانِ\r\nاردشير آن شه پر دل كه گه بخشش و جنگ * نگذارد اثر از هستى دريا و نهنگ\r\nآنكه بهرام فلك روى سوى گور نهد * چون وى از كيش برآرد بگه جنگ خدنگ \r\nو سراج قمرى را در مدح اين پادشاه چندين قصيده و ترجيع و مسمط و قطعه است كه همه آنها دالّ بر اختصاص شاعر بدان پادشاه و اطرافيان او كه همه در آمل سكونت داشته‌اند ، بوده است .\r\nمسكن سراج هم به همان نحو كه گفتيم آمل بود و او زن و فرزندى ( بنام حسن ) داشت كه ساعتى ازو نمىشكيبيد « 3 » امّا پايان عمر او چون غرّهء حياتش تاريكست و نمىدانيم تا كى زيسته و كى رخت ازين منزلگاه غرور بيرون كشيده است . همينقدر مسلّم است ، كه او كوته زندگانى نبود و بپيرى رسيد چنان كه در قصيده‌يى كه بمدح سيف الدين باخرزى\r\n\r\n\r\n","description":"","footnote":"\r\n( 1 ) - تاريخ رويان چاپ تهران 1348 ص 156 ( بتصحيح آقاى دكتر منوچهر ستوده ) .\r\n( 2 ) - تاريخ طبرستان و رويان چاپ تهران بتصحيح آقاى عباس شايان ص 57 .\r\n( 3 ) - گويد :\r\n خاصه كه ز دهر پير خودراى * و ز گردش چرخ حادثه‌زاى\r\nدارم پسرى بكام و ناكام * چون ذكر جميل تو حسن نام \r\n-\r\n","page_name":" 689 ","page_number":705},
  {"content":"\r\n\r\n( م 629 ه . ) ساخته سخن از شصت سالگى خود گفته است و در چند مورد از اشعارش اشاراتى ديگر به پيرى خود دارد « 1 » و از طرفى ديگر چون ممدوح خاص او حسام الدوله اردشير ( م 647 ه ) بود قاعدة بايد تا اواخر نيمهء اول قرن هفتم زيسته باشد و چون در پايان نسخهء قديم ديوانش كه بسال 712 نوشته شده ازو بعنوان « مرحوم » ياد گرديده پس پيش ازين تاريخ درگذشته بود و همعصر دانستن وى با سلاطين و شاعران قرن هشتم چنان كه قبلا گفته‌ايم ، اشتباهست .\r\nديوان سراج قمرى مملوّست از مدايح او دربارهء رجال متعدد از امراء و وزراء و كتّاب عهد وى . غالب اين گروه از اميران و وزيران و كاتبان محلّى مازندران بوده‌اند .\r\nاز امراء طبرستان و رويان خاندانهاى باوندى و دابويى على الخصوص حسام الدوله اردشير كينخوار مسبوق الذكر و الملك المعظّم ابو الفضل فخر الدوله دابو و از همين خاندان دابويى دستور شرف الملك فخر الدين ديگر و از وزيران و كاتبان آنان عدهء كثيرى كه ذكر نامشان كار را بدرازا مىكشاند ، ممدوح اين شاعر بوده‌اند و شاعر با برخى از آنان رابطهء مودت داشته و انيس و جليس آنان بوده است و اگر كسى بخواهد شرح حال مشروحى از سراج قمرى بنگارد بايد بقصائد و ترجيعات و قطعات و مثنوياتى كه براى آنان ساخته مراجعه كند . از ميان ديگر سلاطين عهد سراج قمرى غياث الدين پير شاه پسر سلطان\r\n\r\n\r\n","description":"","footnote":"\r\nاز صفحهء پيش\r\n پسته دهن و نبات پاره * همچون خرماست شيرخواره\r\nيك ساعت اگر رخش نبينم * پيشانى فرخش نبينم\r\nبيمست كه جان من برآيد * عيش من و لهو من سرآيد \r\n( 1 ) -\r\n بر تابه‌ام چو ماهى زين عمر شست ساله * خسته است حلق جانم زين شست ماهى آسا\r\nكجا كسى كه چو او را صبوح دست دهد * يكى قدح به من پير نيم مست دهد\r\nدر تو مسكن شهباز جرهء بختست * درو پديد نيايد محل قمرى پير \r\n","page_name":" 690 ","page_number":706},
  {"content":"\r\n\r\nعلاء الدين محمد خوارزمشاه را كه بسال 627 بدست مغول كشته شد « 1 » ، و جلال الدين خوارزمشاه ( م 628 ه ) را مدح گفته و از ميان بزرگان ادبا و مشايخ عهد خويش نيز همچنانكه ديده‌ايم كمال الدين اسمعيل ( م 635 ) و سيف الدين باخرزى ( م 629 ) را ستوده است .\r\nسراج قمرى بىترديد يكى از استادان چيره‌دست شعر فارسى در اوايل قرن هفتم و در شمار بزرگان آن عهدست . سخن او استادانه و بر شيوهء شعراى بزرگ خراسان در قرن ششم خاصّه انوريست . شاعريست بسيار فصيح و نيرومند در خلق تركيبات و استفاده از اطلاعات خود در آنها به همان شيوه‌يى كه در شعراى فارسى زبان از انورى تا كمال ملاحظه مىكنيم . وى بانتخاب رديفهاى دشوار در قصائد خود علاقهء خاصى دارد و از عهدهء همهء آنها به آسانى برمىآيد و درين مورد خاقانى ديگرى به نظر مىرسد كه اندكى پس ازو در آسمان ادب پارسى ظاهر شده است و بىسبب نيست كه خود را چند بار با انورى مقايسه مىكند « 2 » . بهرحال سراج شاعريست متمايل بشيوهء خراسانيان و داراى همان فصاحت بيان و جزالت كلام ، و حسن سليقه در انتخاب كلمات خوش‌آهنگ فصيح ، و صاحب انديشه‌يى باريك و قدرت در ابتكار مضامين و مهارت براى ورود در مضايق كلام و خروج از آنها و علاقه بآوردن تركيبات تازه و تعهد التزامات دشوار ؛ و همچنانكه گفتيم بيش از همه تابع انوريست ولى در عين حال از شتافتن باستقبال شاعران ديگر در تعهد مشكلات قوافى و رديفها و التزامات هم امتناعى ندارد .\r\nسراج شاعرى ذو اللسانين است و خود هم در اشعار خويش گاه بتوانايى خود در دو زبان پارسى و عربى اشاره مىكند و يك جا چنين مىگويد :\r\n قمرى ار چند يگانه است چو سيمرغ وليك * هست در باغ ثناى تو همه فصل هزار\r\nقوّت ناطقهء من به زبان تازى * تا بحدّيست كه پهلوى عرب كرد نزار\r\nو آنچنان عذب و روانست كه كردست روان * سخن پارسيم چشمهء آب از دل نار \r\n\r\n\r\n","description":"","footnote":"\r\n( 1 ) - دربارهء او رجوع شود به جهانگشاى جوينى ج 2 ص 201 ببعد\r\n( 2 ) -\r\n تا كه از پارسى و تازى من همچو نبات * شعر ديدست ز من انورى بيوردى \r\n","page_name":" 691 ","page_number":707},
  {"content":"\r\n\r\n از براى سخن عالى گردون سپرم * تير گردون شده بر زِه چو دهان سوفار \r\nو در ديوان او به مقدارى از قصائد عربى و يا بترجيعاتى كه بعضى از بندهاى آن تماما عربى باشد و يا بقصيده‌هايى كه قسمتى از آن به عربى و قسمتى ديگر به فارسى ساخته شده باشد چندين بار بازمىخوريم و آنچنانكه از مطالعه در گفتارش برمىآيد عربى روان و دور از تكلّفى دارد و اين خود نشانهء زبان‌دانى اوست .\r\nسراج قمرى هجوگو و بذله‌پرداز قهّاريست كه درين راه نه از دوست مىگذرد و نه از دشمن و حتى قسمت بزرگى از ديوانش را قصائد و قطعات و مثنويهايى كه در هجو و هزل و بذله‌گويى پرداخته فراگرفته است . وى مثنوى مفصلى دارد بنام كارنامه تماما در شوخى با دوستان و آشنايان و هجو معاندان . در آغاز اين منظومه كه بىگمان سراج قمرى آن را باستقبال و نظيره‌گويى « كارنامهء بلخ » سنايى ساخته خود شاعر تمهيد مقدمه‌يى كرده و براى عمل خود محملى تراشيده و چنين نوشته است « 1 » :\r\n« معلوم است كى آدمىزاد را از عالم غيب كى آن را امر مىگويند و از عالم شهادت كى آن را خلق گويند آفريدند ، يكى عالم روح است و ديگر عالم جسم چنانك شاعر بدان اشارت كرده است و گفته : ترا از دو عالم برآورده‌اند . هرچه در عالم جدست بيشتر از عالم نفسانيست و هرچه در عالم هزل است از نتايج جسمست و البته مردم را از آنك گاه‌گاه طيران طبع بيشتر بسوى هزل باشد بدينست كى گفته‌اند : جد همه ساله خون مردم بخورد ؛ و نيز بتجربه معلوم شد كى مردم هزل را بيشتر خريدارى مىكند كى جد را ، خاصه درين روزگار ، و اهتزاز و نشاطى كه از هجو زايد بيشتر از آنست كى از مدح خيزد زيرا كى اغلب مردم مستحق نكوهش‌اند ، چون مردم را هجوى گويى وضع الشىء فى موضعه باشد ؛ و لذت عبارتست از ادراك چيزى ملايم و موافق ، و پس چون هجو مردم گويى حق به مستحق رسانيده باشى و كسى كه سامع بود چيزى موافق ادراك كرده باشد لذت خوشتر شود ؛ و روايت مىكند جاحظ از استاد خويش كى او گفت : لم يبق من لذات الدنيا الا ثلث انتباهك للحرب و اكل القديد و الوقيعه فى الثقلى ، اين مقدمهء كارنامه ساخت بر نام خدوم و مخدوم ملك الوزرا\r\n\r\n\r\n","description":"","footnote":"\r\n( 1 ) - منقول از ديوان سراج قمرى نسخهء عكسى كه در آغاز اين مقال معرفى شده .\r\n","page_name":" 692 ","page_number":708},
  {"content":"\r\n\r\nدستور الخواقين شرف الدوله و الدين ملجاء الضعفاء و المساكين مربى الفضلا محمد الكاتب ادام اللّه ايامه مشتمل بر جد و هزل تا چون بمطالعه مشرف شود امانى بنده محصول و موصول گردد . »\r\nلحن سراج قمرى در اشعار جدّى او با آنچه در هزلياتش مىبينيم تفاوت دارد .\r\nسخن او در جدّ جدّيست و لهجهء استادان بزرگ شعر خراسان را به ياد مىآورد و در قصايد و قطعات و رباعيات و مثنوياتى كه به قصد هزل ساخته لحنى ساده و گفتارى شيرين و متناسب با شوخى و بذله‌گويى خود اتخاذ مىكند . مثنويهاى او كه در ذيل عنوان كارنامه جمع شده به چند بحر سريع و وزن حديقه و ليلى و مجنون است و از آنها مىتوان بروابط سراج قمرى با بسيارى از همعهدانش از وزيران و دانشمندان و شاعران و رجال دربارها پى برد .\r\nنسخه‌يى از ديوان سراج قمرى كه ملاحظه شد متجاوز از سيزده هزار بيت از قصيده و تركيب و ترجيع و مقطعات و غزليات و رباعيات و مسمّطات و مثنويات دارد كه همهء آنها منتخب و استادانه است چه در جدّ و چه در هزل . در جزو قصايد او علاوه بر مدايح به توحيد و تحقيق و موعظه نيز بازمىخوريم .\r\nقسمتى از ديوان سراج قمرى متضمّن خمريّات يعنى اشعاريست كه دربارهء مى و ميگسارى ساخته است . علاقه و توجه سراج بمى و ميخوارگى از بيشتر اشعارش هويداست .\r\nدر بسيارى از موارد و على الخصوص در بعضى از قطعات خود از ممدوحان و رجال عهد تقاضاى شراب كرده و در موارد مختلفى از خمرياتش بتمادى شرابخوارگى خود و سرزنشى كه ازين باب مىشنيد اعتراف نموده است . خمريات او متضمّن قصايد در مدح و مقطعات و غزلهاى مستانه است .\r\nاز اشعار اوست :\r\n اى بازپس فتاده‌تر از جملهء جهان * هين راه پيش گير كه رفتند همرهان\r\nاز راه بازماندهء بىنور و خاكسار * چون آتشى كه بازبماند ز كاروان\r\nامروز راه راست نيارى شدن دلير * فردا رهِ صراط سپردن كجا توان \r\n\r\n","description":"","footnote":"","page_name":" 693 ","page_number":709},
  {"content":"\r\n\r\n آخر چگونه طاقت درد سفر بود * آن را كه دردسر بودش بوى بوستان\r\nپيرى برانده است جوانيت همچو دود * رانده شود ز شعلهء آتش بلى دُخان\r\nمانند شمع شعلهء شيب است بر سرت * ز آن زر دو تن ضعيفى چون موى و ريسمان\r\nزين پس چو خِنگ پير تو اندر سر آمدست * گلگونِ اشك بيشتر و پيشتر بران\r\nپيش از تو منزلى دو سه شايد كه سوى دوست * آنگه كه بارگير دل آمد شود روان\r\nچون لاله كى سيه‌دل و آتش دهان بود * آنكو فشاند نرگس او خونِ ارغوان\r\nسوى تو كرده چرمهء پيرى لگام ريز * سوى ركابِ باده تو برتافته عنان\r\nچون از سرت سپيده برآمد سپيد شد * گلگونهء مى ار سيهش كرد خان و مان\r\nپيرى چو خاك بر سرم افشاند شد يقين * كان آتش جوانى من مرد بىگمان\r\nآتش چو مُرد يا بستم يا بطبع خويش * بر فرق او زمانه كند خاك در زمان\r\nهمچون قلم دراز چه دارى زبان طعن * تا چون قلم زبانْتْ ببرّند اين و آن\r\nهرگز سياه كام نگشتى اگر چنانك * نگشايدى دويت بطعن قلم دهان\r\nروشن شود معانى غيبى ترا چو آب * گر چون قلم برآيى ازين تيره خاكدان\r\nاز پوست همچو معنى روشن برون شدند * بهر تو حرفها چو قلم بر سر زبان\r\nتا در هواى تودهء خاكى ز باد جهل * عقلت مشوّش است چو گيسوى دلستان\r\nگه قوّتى طلب كنى از جسم پرفتور * گه صحّتى طلب كنى از جان ناتوان\r\nيك ره ز جيب كُحلى گردون برآر سر * دامن كشان بر اطلس چرخ آستين فشان\r\nپيوسته ميل تست بهر هفت « 1 » همچو زن * مرد آن زمان شوى كه كنى ميل هفتخان\r\nاندر ميان جان نهدت جبرئيل اگر * بندى ز دست دين كمرى بر ميان جان\r\nدرخورد آن كمر شوى ار چون ميان دوست * وقت وجود هيچ نباشى در آن ميان\r\nبالينْت چرخ و خفته تو بر خاك نيك نيست * جايت ميانسرا و تو موقوف آستان\r\nنوزادهء خليفه و آنگاه آبِ روت * چون آب رود ريخته دو نان پى دو نان \r\n\r\n\r\n","description":"","footnote":"\r\n( 1 ) - در اصل : هر هفته ؛ و هر هفت يعنى زينت و اسباب هفتگانهء آرايش\r\n","page_name":" 694 ","page_number":710},
  {"content":"\r\n\r\n كاسه كجا برى تو كه از بهر لقمه‌يى * بر پاى بهر خدمت هر سفله‌يى چو خوان\r\nگردون كُحلى از پى چشم تو توتيا * تو ساخته ز سُمْ خَرِ دَجّال سُرمه‌دان\r\nدر بند آسمان چو زنانى براى آنك * وسمه است چرخ و سرمه و آيينه آسمان\r\nنُه پايه نردبان فلك بهر آن شدست * تا بگذرى از آن و نهى پاى بر زمان\r\nمهتاب بر تو چرخ بپيمود و ز ابلهى * تو ساخته بجهل ز مهتاب نردبان\r\nاندر ميان بحرِ بلا مانده‌اى كه هست * كشتىّ نفس را تَنِ تو لنگرى گران\r\nاندر تعجّبم ز تو ابله كه با عدو * در يك لحاف خفتى و آنگاه شادمان\r\nپروانه‌وار دشمن خويشى براى آنك * خود را به اختيار بر آتش زنى عيان\r\nقرب خداى دورى تست از نهاد خويش * دَعْ نفسَك ار نخواندى آنَك برو بخوان\r\nاندر دهان مرگ گُوارنده و خوش است * گرچه نواله‌ييست تن تو پر استخوان\r\nراهى كه مىروى ره توحيد و شرع نيست * بشناس راهِ كَهدان از راه كهكشان\r\nاى از تو راحت و الم عاصى و مطيع * و آنگه منزّه از الم و راحت جهان\r\nسود و زيان مراست و گرنه نباشدت * از طاعت و ز معصيتم سود يا زيان\r\nيا رب ز تشنگىْ دِلِ « قُمرى » تو آگهى * يك قطره فيض خود بمذاق دلش رسان\r\nتا بوك بر نشانه زند تير صبحگاه * كرد از عصاى خود زه و از قدّ خود كمان\r\nهرجا كه ديدى آتش فتنه برآمدست * از آب رحمت آتش فتنه فرونشان\r\nدزدان فتنه خود بچه پشتى زيان كنند * آن بنده را كه بر دَرِ خواجه است پاسبان \r\n* *\r\n « 1 » روزى چو آه خويش سوى سدره بر پرم * با آنكه منتهاست هم از سدره بگذرم\r\nخاكيست اين جهان كه ببادى معلق است * پس خاكسارم ار بجهان سر درآورم\r\nگردون اشهبست مرا بارگير خاص * در خاك اگر مراغه كنم كمتر از خرم\r\nاين چرخ وسمه رنگ بكردار آينه است * زن باشم ار بوسمه و آيينه بنگرم \r\n\r\n\r\n","description":"","footnote":"\r\n( 1 ) - اين قصيده سه مطلع دارد كه هر سه را نقل كرده‌ام\r\n","page_name":" 695 ","page_number":711},
  {"content":"\r\n\r\n گردون خرآس كهنه و من با خران بطبع * گَر گِرد اين خرآس بگردم برابرم\r\nدر قرص سالخوردهء اين سفرهء كبود * گر من طمع كنم ز سگ زرد كمترم\r\nفرّ هماى فضلم و بازى نمىكنم * با آنكِ قد خميده چو طوق كبوترم\r\nهرچند روشنان فلك مشتى ارزنند * من طوطيم نه گُرسنه قمرى كه در پَرَم\r\nاز راه لطف گرچه شكر خاى طوطيم * ليكن ز دست غم نه شكر زهر مىخورم\r\nبيدار همچو اختر و روشن دلم وليك * پيوسته در هبوط و وبالست اخترم\r\nبىمهر روشن و بدَمى مرده زنده كُن * گويى نه آدمى صفتم صبح محشرم\r\nسيمرغ بىنظير شود هر يكى به قدر * بر طايران قدسى اگر بال گسترم\r\nگر بر زمين ز مهر دلم ذرّه‌يى تَنَد * از قعر چاه ظلمت سايه برون بَرَم\r\nهمچون كمر نبُد بزر غيرم احتياج * من آهنم بگوهر ذاتى توانگرم\r\nدستم تهى و پاك و تنم عور و سركشست * ز آن پايدار همچو خيار و صنوبرم\r\nآزاده‌ام چو سرو و مرا سرورى رسد * زيرا كه بنده‌زادهء دستور اكبرم\r\nنىنى ز هركه هست فروتر فروترم * خاك رهم بجز ره ادبار نسپرم\r\nحلقه به گوش و روى پر از چين چو سفره‌ام * زين روى سر گرفته‌ام و بستهء زرم\r\nدايم ز حرص باده كه خونش حلال باد * تن جملگى دهان شده مانند ساغرم\r\nگر من چو خُم نبوده‌امى جمله تن شكم * از دوستىّ مَى نبُدى خاك بر سرم\r\nتا عالمى فرو برم از حرص همچو شام * خون دل و سياهى رويست درخورم\r\nچوگان شدست هيأت پشتم ز حرص آنك * گوى زمين بجملگى آيد به كف درم\r\nخون عروس رز خورم و دانم آن مُباح * زيرا كه همچو بحرِ برآشفته كافرم\r\nهمچون كمر تهىام و هم بر سرى چو تاج * گر منطقه كمر بود و ماه افسرم\r\nچون نَرد خَصلهام پسنديده نامدست * ز آن دلسياه‌تر ز حريف مُشَشدَرم \r\n\r\n","description":"","footnote":"","page_name":" 696 ","page_number":712},
  {"content":"\r\n\r\n از طيش نيك سر سبكم همچو بادبان * و ز روى ثقل سخت گرانجان چو لنگرم\r\nز آن غم كه همچو شمع زبان آفت منست * در خود فروشدست تن زرد لاغرم\r\nصد كرّت از سماع احاديث خوشترست * در بزمگه سماع خوش چنگ دلبرم\r\nاز سرزنش كجا بُوَدم باك از آنكِ من * رخ زرد و دل سياه چو كلك و چو دفترم\r\nدر صفّ روشنان كه چو آبند صاف دل * شوريده تيره‌حال چو آبى مكدّرم\r\nدر صومعه كجا بودم راه تا بطبع * چون راه خاك پاى سگان قلندرم\r\nنه بابت مساجد و نه لايق كنشت * نه مستحقّ دارو نه درخورد منبرم\r\nشايد كه گوشه‌گيرم و رو دركشم از آنك * چون سايه پايمال و چو ذرّه محقّرم\r\nمن دوستدار صدر جهانم چرا رسد * چون دشمنانش هر نفسى رنج ديگرم\r\nصدرى كه بركشيد كَفَش ، ورچه چاكرم * چون تيغ آفتاب بچرخ زره ورم\r\nعالى گهر على شرف الملك فخر دين « 1 » * كاسباب دولتست به سعيش ميسّرم\r\nاى گفته و ، همه سخنان تو حق ، كه من * دستور چرخ پايه و صدر فلك درم\r\nبر خود به آب لطفِ ترِ خويش خايفم * زيرا كه وقت بذله سراپاى شكّرم\r\nآب حيات لفظ مداد آمدست و من * در ظلمتش گهر چده همچون سكندرم\r\nيك پيكرم كه جان خرد زنده شد به من * ليكن بوقت عرض فصاحت دو پيكرم\r\nبا طول و عرض ملكت محكم اساس من * كاشانه‌ييست گنبد سبز مدوّرم\r\nاندر ميان جنّتم از خوى خويش و هست * از لطف سلسبيلم و از خُلق كوثرم\r\nجامه زرشك چاك زند جامهاى مشك * پيش نسيم نكهت خُلق چو عنبرم\r\nهرجايگه كه بود دلى همچو غنچه تنگ * چون گل شكفته شد ز نسيم معطّرم\r\nتا عقد گوهر از سخن من نظام يافت * جوهر مثال حلقه بگوشست گوهرم\r\nهركو حديث از كژى خويش ياد كرد * از فرط عدل خويش نكردست باورم \r\n\r\n\r\n","description":"","footnote":"\r\n( 1 ) - مقصود شرف الملك فخر الدين على دهستانى وزير است\r\n","page_name":" 697 ","page_number":713},
  {"content":"\r\n\r\n بىنور و سرنگون چو چَه آمد عدوى ملك * ز آن غم كه رشك چشمهء خورشيد انورم\r\nاز آفتاب و ماه فزونم به قدر از آنك * كز ذرّه و ستاره فزونست لشكرم\r\nمستغنيم به يارى ايزد ولى ز حزم * از كلك باسنانم و از خطّ زره ورم\r\nمنّت خداى را كه بلطفش ميسّرست * ملكى كه در خيال نبودى مصوّرم\r\nصدرا ز حسب حال رهى قصّه‌يى شنو * تا بر چه‌سان ز گردش چرخ ستمگرم\r\nنىنى كياست تو بر اسرار واقفست * زين بيش دردسر ، كه مبادا ، نياورم \r\n* *\r\n جايى كه زلف كافر تو سر برآورد * گرد از نهاد مؤمن و كافر برآورد\r\nشكّر فراخ مىشود آنجا كه خنده‌ات * از تنگ شكّرين تو شكّر برآورد\r\nاندر هواى شكّر طوطى اساس تو * طوطىّ جان من بهوس پر برآورد\r\nاز مهر آستان تو چون موى شد رهى * گر سر بُرى ورا سر ديگر برآورد\r\nاز آرزوى قامت همچون صنوبرت * خود را دلم به شكل صنوبر برآورد\r\nهر لحظه دست جور تو پيچان و گوژپشت * قُمريت را چو طوق كبوتر برآورد\r\nنزديك شد كه از لب همچون نبات تو * خط سبزه‌يى ز حلوا خوشتر برآورد\r\nاز غصّه‌ها كه مىخورد از سرو قدّ تو * هر دم چنار دست بداور برآورد\r\nدر جويبار نرگس پر از شكوفه‌ام * اشكم ز عكس قدّ تو عرعر برآورد\r\nزلف تو سر فرو شده بنگرچه مىكند * خاصه نعوذ باللّه اگر سر برآورد\r\nبس مفلسم ولى ز پى آب روى من * زين بحرِ چشم لعل تو گوهر برآورد\r\nوز صحن « 1 » روى من كه پر از چين چو سفره است * زين روى كار من چو زَرِ تر برآورد\r\nعنبر ز بحر خيزد و اكنون ز چشم من * بحرى بدان دو زلف چو عنبر برآورد\r\nهندوى ترك خويشم و اين راز كس نگفت * جز آنكِ سر بدينِ قلندر برآورد\r\nدانم خجل شوى چو كسى نام تو بجور * در پيش تخت صاحب اكبر برآورد \r\n\r\n\r\n","description":"","footnote":"\r\n( 1 ) - صحن : قدح\r\n","page_name":" 698 ","page_number":714},
  {"content":"\r\n\r\n دستور فخر دين شرف الملك « 1 » كز عُلُوّ * قدر هنر بقبّهء اخضر برآورد \r\n* *\r\n بياض صبح اسلامست يا روى مه انوارش * سوار لشكر كفرست يا زلف زره‌وارش\r\nز گلبن گل برآمد تشنهء آن چشمهء نوشين * ببستان نرگس آمد مردهء آن چشم بيمارش\r\nشود چون غنچه در پرده گل و لاله ز شرم او * اگر روزى چو گل پرده براندازد ز رخسارش\r\nشود طاوس سدره خوشه‌چينِ گفتهء قُمرى * اگر طوطى چنان چون من شكر چيند ز گفتارش\r\nدهان نقطه كردارش چو مركز ز آن پديد آمد * كه گرد مه پديد آمد خطى چون خطّ پرگارش\r\nهمى ترسم كه چشم بد بود چشمم ، نمىيارم * كه گويم من خداوندا ز چشم بد نگه‌دارش\r\nچو از سوز دل من گرم شد بازار عشق او * دكان گوهرآگين شد دو چشم من ببازارش\r\nبجانى هم توانستى خريدن بوسه‌يى ز آن لب * گر اين خسته دل بىجان نبودى كشتهء زارش\r\nرخ او در درخشانى اگرنه آفتابستى * نيارستى پديد آمد دهان ذرّه مقدارش\r\nنمىدارد نگه دلهاى ما يا رب نمىدانم * كه از بهر چه معنى بىدلان خوانند دلدارش\r\nنديدم چون دهان شكّرينش در جهان تنگى * كه چون بگشايدش خنده شكر باشد بخروارش\r\nهمى ماند بلفظ صاحب عادل قوام الدين * كه بس موجز بود ليكن بود معنىّ بسيارش \r\n* *\r\n تا ناميه از چهرهء گل پرده برانداخت * نرگس ز نظر مست شد و خرقه درانداخت\r\nاز بس كه مزاج خوش بادام تر افتاد * ناخورده مى لاله شكوفه بدر انداخت\r\nاز بيدِ به كف تيغ مگر باد بترسيد * زين سان كه بجست از وى و از گل سپر انداخت\r\nصاحب نظر آمد بچمن ديدهء نرگس * بر روى عروسان بهارى نظر انداخت\r\nهر ذرّه كه زد بر رخ چون آب حيات ابر ( ؟ ) * سنگيست كه در كارگهِ شيشه‌گر انداخت\r\nبرداشتن كوه ز جا سخت محالست * پس لاله چرا دست چنان در كمر انداخت\r\nطاوس مگر كرد گذر بر چمن و باز « 2 » * دنبال نگارين را بر رهگذر انداخت \r\n\r\n\r\n","description":"","footnote":"\r\n( 1 ) - مقصود شرف الملك على دهستانى وزير است\r\n( 2 ) - در اصل : بر چمن يار\r\n","page_name":" 699 ","page_number":715},
  {"content":"\r\n\r\n گل خُلق خوش صدر اجل كرد حكايت * ز آن در دهنش سفرهء افلاك زر انداخت \r\n* *\r\n از حقّهء لعل تو جهان درج گهر يافت * وز پستهء تنگ تو فلك تنگ شكر يافت\r\nنشگفت كه سروِ تو تر و تازه برآمد * چون نشو و نما در چمن ديدهء تر يافت\r\nگر خون جگر خورد لب لعل تو شايد * زيرا كه همه پرورش از خون جگر يافت\r\nاندر دلم از تنگى و انبوهى غمها * عشق تو ندانم ز كجا راهگذر يافت\r\nدل سوخته چون لاله شدم در چمن عشق * تا لالهء تو آبخور از چشمهء خور يافت\r\nدر آرزوى سلسلهء زلف تو شد آب * تا دل چو صبا زلف ترا سلسله‌گر يافت\r\nدر بند نشان كمرت باد دل من * جز عقد كمر گر ز ميان تو اثر يافت\r\nهمچون سخنت عرصهء جان باد بر او تنگ * جز عقد سخن گر ز دهان تو خبر يافت\r\nهركو چو فلك مهر تو در سينهء خود كرد * از مهر تو خود را چو فلك زير و زبر يافت\r\nجانم بلب و كار بجان آمده بودست * در يافتن خدمت صاحب همه دريافت\r\nمخدوم كمال الدين آن گوهر دولت * كز چرخ چو شمشير بلندى بگهر يافت \r\n* *\r\n هين در دهيد باده كه آنها كه آگهند * حلقه به گوش اين نَمَط و خاك اين رهند\r\nضدّند جان و تن قدح باده در دهيد * تا يكدم از مصاحبت خويش وارهند\r\nرنگى ز رنگ باده نديدند خوبتر * آنها كه رنگ يافتهء صبغة اللّهند\r\nجز سوى جام دست درازى نمىكنند * آنها كه از متاع جهان دست كوتهند\r\nنقش جهان امر درين جام ديده‌اند * خلقى كه از حقايق اسرار آگهند\r\nگرد فناء نفس بدين آب شسته‌اند * هرچند كز نجاست دنيا منزّهند\r\nروشن دلند و پاك و پَگَه خيز همچو صبح * كآماده از براى شراب سحرگهند\r\nقومى ز چشمهء قدح آبى نمىخورند * تا لاجرم بخويش فرو رفته چون چهَند \r\n\r\n","description":"","footnote":"","page_name":" 700 ","page_number":716},
  {"content":"\r\n\r\n رَو شيرگير شو ز شرابى چو چشم شير * كاينها ز حيله‌هاى مزوّر چو زر بهند\r\nحالى ز حور و باده‌نشين در بهشت نقد * زيرا كه در بهشت بمى وعده مىدهند \r\n* *\r\n برخاستم از توبه و با باده نشستم * كز توبه بجز باده نبودست بدستم\r\nچون طره و چون چشم دلارام پرىروى * در زاويهء ميكده شوريده و مستم\r\nالمنة للّه كه ببوى مى گل رنگ * از ولوله و مشغلهء زهد بجستم\r\nز اسلام من و كفر من آخر چه گشايد * مىخوردم و از زحمت اين هر دو برستم\r\nبا پير بجنگم من و با گَبر بصلحم * سجّاده گرو كردم و زنّار ببستم\r\nگر نيست كند باده مرا شاد شوم ز آنك * در اندُه و غم هستم مادام كه هستم\r\nبايد كه نگردد قدح باده شكسته * وآنگه پس از آن شايد اگر توبه شكستم\r\nآن جام چو خورشيد مداريد جدا ز آنك * پيداست چو خورشيد كه خورشيد پرستم\r\nدر ميكده گم كرده سر رشتهء تقوى * از گردن خود رشتهء تسبيح گسستم \r\n* *\r\n رُخت چو گل ز همه رو ببو و رنگ خوشست * شكر در آن دهن تنگ تو بتنگ خوشست\r\nز غنچهء دهنت هر دمم گلى شكفد * فراخ روزى من ز آن دهان تنگ خوشست\r\nميان سنگ اگر سيم ديدى آن خوش نيست * ميان سيم بَرِ تو دلِ چو سنگ خوشست\r\nچو از خم تو بود باده دُرد و صاف يكيست * چو از پى تو بود كار صلح و جنگ خوشست\r\nبيار باده كه زير سپهر آينه‌گون * در آبگينهء صافى مَىِ چو زنگ خوشست\r\nبوقت صبح كه مردم ز خواب برخيزند * نَشيد قُمرى و آواز ناى و چنگ خوشست \r\n* *\r\n چو لب تو غنچه نَبْوَد چو رخت سمن نباشد * بَرِ زلف تو چمن را سَرِ ياسمن نباشد\r\nسخن از دهان تنگت چو شكر شكسته زايد * چه بود خود آن دهانى كه شكرشكن نباشد\r\nتو چه محنتى كه شادى ز تو هيچ جان نبيند * تو چه آفتى كه بىغم ز تو هيچ تن نباشد \r\n\r\n","description":"","footnote":"","page_name":" 701 ","page_number":717},
  {"content":"\r\n\r\n به مثل اگر بهرجا بُوَدت هزار عاشق * بخداى در ميانشان كه يكى چو من نباشد\r\nچه سخن بود كه رانى سخنى ز ديده و دل * سخن از جهان و جان گو كه در آن سخن نباشد\r\nچه غم ار بتير غمزه دل قُمريى بدوزى * دل مرغ كشته را خود غَمِ بابزن نباشد \r\n*\r\n امروز چنانم كه غم خويش ندارم * برگِ دلِ زير و زبر خويش ندارم\r\nبر مايدهء رنج كبابى و شرابى * جز خون دل و جز جگر خويش ندارم\r\nدردسر من زين سر سودايى من خاست * نيكست كه امروز سر خويش ندارم\r\nگفتى كه كجايى و ندانم كه كجايم * كز مستى عشقت خبر خويش ندارم\r\nبا تو ز لب و ديده چه گويم كه ز عشقت * پرواىِ غم خشك و تر خويش ندارم \r\n*\r\n اى آب و سنگ عاشقان برده دل چون سنگ تو * بىشرم گشته چشمها ز آن چشم شوخ و شنگ تو\r\nچون آدم از جنت مرا دارى ز روى خود جدا * سرگشته‌ام چون آسيا ز آن روى گندم رنگ تو\r\nجانى ز من چون آهنى چون سوزن زرين تنى * سينه چو چشم سوزنى خواهد دل چون سنگ تو\r\nاى زخم تو بشكافته اين سينهء دل تافته * يك ره نوا نايافته همچون رباب از چنگ تو\r\nدل شاخ شاخ افتاده چون شانه از آن زلف نگون * اشكم شده شنگرف‌گون ز آيينهء بىرنگ تو\r\nاى نيم شب بيرون شده نور از كواكب بستده * خورشيد بيرون آمده شب رفته از آهنگ تو\r\nخواهى دل من ممتحن چون طرهء تو پرشكن * چندان‌كه بينى دست من همچون دهان تنگ تو \r\n*\r\n خوبان همه ساله سر پر ناز ندارند * بر سوخته درهاى جفا باز ندارند\r\nهم چشم ندارند بيك بار بيك كوى * هم گوش بكلّى سوى غماز ندارند\r\nگه‌گه چو زرم نيز نوازند و همه روز * همچون زرم اندر دهنِ گاز ندارند\r\nدر پرده دريدن چه زنى چنگ درينها * كاندرخور يك پردهء تو ساز ندارند\r\nگر از من دل سوخته دارند ترا دور * سوز و غزل و گريه ز من باز ندارند \r\n\r\n","description":"","footnote":"","page_name":" 702 ","page_number":718},
  {"content":"\r\n\r\n حقّا كه بود ضايع و گم حسن نگاران * گر همچو منى عاشق جانباز ندارند\r\nقمرى چه كه مرغان چمنهاى بهشتى * جز گرد سر كوى تو پرواز ندارند \r\n*\r\n دل چون جو و رويم چو كه ز آن روى گندم‌گون كند * به روى ز كاهى كمترست ارهم برين افزون كند\r\nشد مهر دلها حاصلش در قلب چون مه منزلش * قصد دلست اندر دلش بيچاره دل خود چون كند\r\nترياك اكبر در لبش افسون تبها عقربش * افعى زلف چون شبش اشكم به خون معجون كند\r\nدى خود نبود از ماه كم و اكنون ز مه بيش است هم * بر جان من جور و ستم گر دى نكرد اكنون كند\r\nآب رخ من ريخت او تا خورد سنگش بر سبو * تا بازيابم آب رو چشم مرا جيحون كند\r\nهر دم رسد ز آن ماه من تا خرمن مه آه من * كافزون غم جانكاه من ز آن روى گندمگون كند\r\nهرچند غم‌خوارم ازو غم شادى انگارم ازو * هرگز نيازارم ازو كآنچ او كند موزون كند \r\n* *\r\n مرگ به زين زندگى كاين زندگى * هر دمى در محنتى مىافگند\r\nاين يكى از فاقه تيرى مىخورد * و آن دگر در ملك تيغى مىزند\r\nآن ز بهر نان زمين را مىدرد * وين پى زر سنگ را مىبشكند\r\nعنكبوت اندر زوايا سال و ماه * از پى يك لقمه دامى مىتند\r\nوز پى پندار راحت مورچه * ريزهاى دانه را برمىچِنَد\r\nنيست كس را در جهان آسايشى * هر كرا جانيست جانى مىكَند ! \r\n* *\r\n كوزهء دولاب را ماند همى * هركه زير چرخ دولابى بود\r\nكز پس اوج و بلندى حاصلش * سرنگُوسارى و بىآبى بود \r\n*\r\n ز آن ديده كه ديده‌اى نمى بيش نماند * ز آن دل كه شنيده‌اى غمى بيش نماند\r\nهر لحظه ز روى لطف دم مىدهيَم * ديدى كه ز من بنده دمى بيش نماند \r\n*\r\n\r\n","description":"","footnote":"","page_name":" 703 ","page_number":719},
  {"content":"\r\n\r\n يك نرگس تر چو چشم تو ديده نشد * يك سرو چو قدّ تو پسنديده نشد\r\nشوريده شدست زلف تو بر رويت * و آن كيست كه بر روى تو شوريده نشد \r\n*\r\n سوگند بدان كه شب برو روز آرد * گرد سمن از بنفشه خط بنگارد\r\nكز آتش دل گر طرفى برگويم * خون از دل سنگ همچو آتش بارد \r\n*\r\n عيبست كه من بى مى نابم زنده * چون ماهى تشنه دور از آبم زنده\r\nدر دور قدح چه عذر يارم گفتن * از خجلت آنكه بىشرابم زنده \r\n*\r\n امشب ز رخ تو لاله‌زارى دارم * در چشمِ غم از خطّ تو خارى دارم\r\nانصافِ كنار و بوسه دادم ليكن * بنشين كه هنوز با تو كارى دارم \r\n*\r\n از گردش اين گنبد گردان كُهُن * دارم سخنان و نيست ياراى سَخُن\r\nبىجرم بهرزه كرد خواهد ما را * چون حادثه‌هاى خويشتن بىسر و بُن \r\n*\r\n محنت بحريم طرب ما نرسد * ادبار فلك بكوكب ما نرسد\r\nما مردهء باده‌ايم و زنده نشويم * تا جان پياله بر لب ما نرسد \r\n*\r\n من لاشهء عقل در خلاب افگندم * جانرا چو طرب در مى ناب افگندم\r\nاز تير ملامتم چه باكست چو من * خود را چو سپر بر سر آب افگندم \r\n*\r\n ما گام ز اندازه فزون ننهاديم * دل بر فلك ريمن دون ننهاديم\r\nسرحدّ جنون مسكن ما گشت و هنوز * پاى از حد خويشتن برون ننهاديم \r\n\r\n\r\n","description":"","footnote":"","page_name":" 704 ","page_number":720}
  ]