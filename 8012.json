[
  {"content":"\r\n\r\nتاريخ الفى\r\n( تاريخ هزار سالهء اسلام )\r\nجلد دوم\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\nقاضى احمد تتوى و آصف خان قزوينى\r\nتاريخ الفى\r\n( تاريخ هزار سالهء اسلام )\r\nمصحح\r\nغلامرضا طباطبايى مجد\r\nجلد دوم\r\nاز سال 51 رحلت ( 61 هجرت ) تا پايان سال 200 رحلت ( 210 هجرت ) خير البشر\r\nتهران 1382\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nتتوى ، احمد بن نصرالله ، - 996 ق .\r\nتاريخ الفى ( تاريخ هزار سالهء اسلام ) / نويسندگان احمد تتوى ، آصف خان قزوينى ؛ مصحح غلامرضا طباطبايى مجد . - تهران : شركت انتشارات علمى و فرهنگى ، 1382 .\r\n8 ج .\r\n( ج . 2 ) ISBN 964 - 445 - 274 - 7 . - ( دوره ) ISBN 964 - 445 - 275 - 5\r\nفهرستنويسى بر اساس اطلاعات فيپا .\r\nمندرجات : ج . 1 . رحلت پيامبر اكرم ( ص ) تا پايان سال 50 رحلت ( 60 هجرت ) خيرالبشر . - ج . 2 . از سال 51 رحلت ( 61 هجرت ) تا پايان سال 200 رحلت ( 210 هجرت ) خيرالبشر . - ج . 3 . از سال 201 رحلت ( 211 هجرت ) تا پايان سال 424 رحلت ( 434 هجرت ) خيرالبشر . - ج . 4 . از سال 425 رحلت ( 435 هجرت ) تا پايان سال 520 رحلت ( 530 هجرت ) خيرالبشر . - ج . 5 . از سال 521 رحلت ( 531 هجرت ) تا پايان سال 604 رحلت ( 614 هجرت ) خيرالبشر . - ج . 6 . از سال 611 رحلت ( 621 هجرت ) تا پايان سال 683 رحلت ( 693 هجرت ) خيرالبشر . - ج . 7 . از سال 684 رحلت ( 694 هجرت ) تا پايان سال 813 رحلت ( 823 هجرت ) خيرالبشر . - ج . 8 . از سال 814 رحلت ( 824 هجرت ) تا پايان سال 974 رحلت ( 984 هجرت ) خير البشر . -\r\n1 . اسلام - تاريخ . الف . آصف خان قزوينى ، جعفر بن بديع الزمان ، 958 - 1021 ق . ب . طباطبايى مجد ، غلامرضا ، 1328 - ، مصحح . ج . انتشارات علمى و فرهنگى . د . عنوان .\r\n2 ت 23 ت / 14 BP\r\n912 / 297\r\nكتابخانهء ملى ايران 47180 - 81 م\r\nتاريخ الفى ( جلد دوم )\r\nنويسندگان : قاضى احمد تتوى و آصف خان قزوينى\r\nمصحح : غلامرضا طباطبايى مجد\r\nچاپ نخست : 1382 ؛ شمارگان : 3000 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى ، چاپ و صحافى : شركت افست\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهار راه حقانى ( جهان كودك ) ، كوچهء كمان ، پلاك 4 ، كد پستى 15178 ؛\r\nصندوق پستى : 366 - 15175 ؛ تلفن : 71 - 8774569 ؛ فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچهء گلفام ، پلاك 1 ؛\r\nكدپستى : 19156 ؛ تلفن : 2019795 ؛ تلفكس : 2050326\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 6400786\r\nفروشگاه دو : خيابان انقلاب - نبش خيابان 16 آذر ؛ تلفن : 6498467\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\n[ جلد دوم 
  ]\r\n\r\nفهرست مطالب\r\nذكر وقايع سال پنجاه و يكم از رحلت خير البشر ، [ كه 
  ] سال شصت و يكم از هجرت آن سرور است 727\r\nذكر فرستادن اهل كوفه به طلب امام حسين ، عليه السّلام 729\r\nذكر توجه امام حسين ، عليه السّلام ، از مكّه به جانب عراق 760\r\nاز جمله وقايع سال پنجاه و يكم از رحلت پيغمبر ، كه سال شصت و يكم هجرت است 866\r\nذكر وقايع سال پنجاه و دويّم از رحلت خير البشر ، صلّى اللّه عليه و آله 873\r\nذكر وقايع سال پنجاه و سيم از رحلت خير البشر كه سال شصت و سيّم از هجرت 881\r\nآن سرور است\r\nذكر وقايع سال پنجاه و چهارم از رحلت خير البشر 889\r\nذكر بيعت مردم شام با معاوية بن يزيد 891\r\nاحوال عبيد الله بن زياد بعد از فوت يزيد 892\r\nكشته شدن ضحاك بن قيس 901\r\nمخالفت اهل رى 903\r\nبيعت اهل خراسان 903\r\nامر توابين 905\r\nآمدن مختار 907\r\nذكر وقايع سال پنجاه و پنجم از رحلت خير البشر 911\r\nكشته شدن سليمان بن صرد خزاعى 911\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nوفات مروان حكم و جلوس عبد الملك بر مسند 917\r\nكشته شدن نافع بن ازرق 918\r\nخروج نجدة بن عامر 921\r\nتجديد بناى كعبه 921\r\nذكر وقايع سال پنجاه و ششم از رحلت پيغمبر ( ص ) 923\r\nجنگ يزيد بن انس 937\r\nماجراى مثنى بن مخرّبه عبدى 946\r\nحبس كردن ابن زبير محمد حنفيه را 947\r\nكشته شدن عبيد الله زياد 949\r\nذكر وقايع سال پنجاه و هشتم از رحلت خير البشر 955\r\nكشته شدن مختار 955\r\nكشته شدن كسيله 959\r\nعزل عبد الله بن زبير مصعب را از ايالت عراقين 960\r\nجنگهاى خوارج در فارس و عراق 960\r\nقتل عبيد الله بن حرّ جعفى 965\r\nذكر وقايع سال پنجاه و نهم از رحلت پيغمبر ( ص ) 975\r\nخروج جماجمه در شام 978\r\nذكر وقايع سال شصتم از رحلت خير البشر 981\r\nذكر وقايع سال شصت و يكم از رحلت خير البشر 983\r\nذكر وقايع سال شصت و دويّم از رحلت خير البشر 991\r\nذكر وقايع سال شصت و سيّم از رحلت خير البشر 995\r\nذكر وقايع سال شصت و چهارم از رحلت خير البشر 999\r\nذكر وقايع سال شصت و پنجم از رحلت خير البشر 1001\r\nذكر وقايع سال شصت و ششم 1005\r\nذكر وقايع سال شصت و هفتم [ از 
  ] رحلت خير البشر 1011\r\nذكر وقايع سال شصت و هشتم [ از 
  ] رحلت خير البشر 1017\r\nذكر وقايع سال شصت و نهم از رحلت خير البشر 1019\r\nذكر وقايع سال هفتادم از رحلت خير البشر 1021\r\nفوت عبد الله بن جعفر طيار 1025\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\nذكر وقايع سال هفتاد و يكم از رحلت خير البشر 1027\r\nفوت محمد حنفيه 1027\r\nذكر وقايع سال هفتاد و دويم از رحلت خير البشر 1031\r\nذكر وقايع سال هفتاد و سيم از رحلت خير البشر 1037\r\nبناى شهر واسط 1042\r\nذكر وقايع سال هفتاد و چهارم از رحلت خير البشر 1045\r\nذكر وقايع سال هفتاد و ششم از رحلت پيغمبر ( ص ) 1053\r\nذكر وقايع سال هفتاد و هفتم از رحلت خير البشر 1057\r\nذكر وقايع سال هفتاد و هشتم از رحلت خير البشر 1063\r\nذكر وقايع سال هفتاد و نهم از رحلت پيغمبر ( ص ) 1065\r\nذكر وقايع سال هشتادم از رحلت پيغمبر ( ص ) 1067\r\nگريختن يزيد بن مهلب از زندان حجاج 1072\r\nذكر وقايع سال هشتاد و يكم از رحلت خير البشر 1073\r\nذكر وقايع سال هشتاد و دويم از رحلت خير البشر 1075\r\nذكر وقايع سال هشتاد و سيم از رحلت خير البشر 1077\r\nذكر وقايع سال هشتاد و چهارم از رحلت پيغمبر ( ص ) 1087\r\nكشته شدن سعيد بن جبير بر دست حجاج 1091\r\nوفات على بن الحسين زين العابدين ( ع ) 1094\r\nذكر وقايع سال هشتاد و پنجم از رحلت خير البشر 1097\r\nذكر وقايع سال هشتاد و ششم از رحلت خير البشر 1101\r\nذكر وقايع سال هشتاد و هفتم از رحلت خير البشر 1111\r\nذكر رسيدن يزيد بن مهلب به خراسان 1114\r\nذكر وقايع سال هشتاد و هشتم از رحلت خير البشر 1123\r\nذكر وقايع سال هشتاد و نهم از رحلت خير البشر 1125\r\nذكر خلافت عمر بن عبد العزيز ( رضى ) 1127\r\nمنع عمر بن عبد العزيز سبّ امير المؤمنين على ( ع ) 1129\r\nذكر وقايع سال نودم از رحلت خير البشر 1133\r\nرفتن داعيان بنى عباس به اطراف ممالك عراقين و خراسان 1134\r\nخروج شوذب 1135\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n\r\nذكر وقايع سال نود و يكم از رحلت پيغمبر ( ص ) 1141\r\nذكر وقايع سال نود و دويم از رحلت خير البشر 1147\r\nذكر وقايع سال نود و سيم از رحلت خير البشر 1157\r\nذكر وقايع سال نود و چهارم از رحلت خير البشر 1159\r\nذكر وقايع سال نود و پنجم از رحلت خير البشر 1161\r\nفوت كثير عزّه 1164\r\nفوت عكرمه 1164\r\nذكر وقايع سال نود و ششم از رحلت خير البشر 1165\r\nذكر وقايع سال نود و هفتم از رحلت خير البشر 1167\r\nذكر وقايع سال نود و هشتم از رحلت خير البشر 1171\r\nذكر وقايع سال نود و نهم از رحلت پيغمبر ( ص ) 1173\r\nذكر وقايع سال صدم از رحلت خير البشر 1179\r\nذكر وقايع سال صد و يكم از رحلت خير البشر 1181\r\nذكر وقايع سال صد و دويم از رحلت خير البشر 1185\r\nذكر وقايع سال صد و سيم از رحلت خير البشر 1187\r\nذكر وقايع سال صد و چهارم از رحلت خير البشر 1189\r\nذكر وقايع سال صد و پنجم از رحلت خير البشر 1193\r\nذكر وقايع سال صد و ششم از رحلت خير البشر 1195\r\nذكر وقايع سال صد و هفتم از رحلت خير البشر 1197\r\nذكر وقايع سال صد و هشتم از رحلت خير البشر 1199\r\nذكر وقايع سال صد و نهم از رحلت خير البشر 1201\r\nذكر وقايع سال صد و دهم از رحلت خير البشر 1203\r\nذكر وقايع سال صد و يازدهم از رحلت پيغمبر ( ص ) 1207\r\nذكر وقايع سال صد و دوازدهم از رحلت خير البشر 1211\r\nذكر وقايع سال صد و سيزدهم از رحلت پيغمبر ( ص ) 1213\r\nذكر وقايع سال صد و چهاردهم از رحلت خير البشر 1215\r\nذكر وقايع سال صد و پانزدهم از رحلت خير البشر 1217\r\nذكر وقايع سال صد و شانزدهم از رحلت خير البشر 1221\r\nكشته شدن وليد 1223\r\n\r\n","description":"","footnote":"","page_name":" فهرست 8 ","page_number":8},
  {"content":"\r\n\r\nذكر حكومت يزيد بن وليد بن عبد الملك 1226\r\nذكر سلطنت مردان عمار 1230\r\nذكر وقايع سال صد و هجدهم از رحلت خير البشر 1233\r\nذكر وقايع سال صد و نوزدهم از رحلت خير البشر 1237\r\nكشته شدن جديع كرمانى 1239\r\nخروج عبد اللّه بن معاويه بن عبد الله بن جعفر طيار 1239\r\nخروج ابو حمزه و طالب الحق 1241\r\nذكر وقايع سال صد و بيستم از رحلت خير البشر 1243\r\nشهادت ابراهيم امام 1245\r\nذكر وقايع سال صد و بيست و يكم از رحلت خير البشر 1251\r\nذكر وقايع سال صد و بيست و سيّم از رحلت خير البشر 1261\r\nذكر وقايع سال صد و بيست و چهارم از رحلت خير البشر 1265\r\nذكر وقايع سال صد و بيست و پنجم از رحلت خير البشر 1267\r\nذكر وقايع سال صد و بيست و هشتم از رحلت خير البشر 1281\r\nذكر وقايع سال صد و بيست و نهم و سىام از رحلت خير البشر 1285\r\nذكر وقايع سال صد و سى و يكم تا سال صد و سى و چهارم از رحلت خير البشر 1287\r\nذكر وقايع سال صد و سى و پنجم از رحلت خير البشر 1291\r\nذكر وقايع سال صد و سى و هفتم از رحلت خير البشر 1299\r\nذكر وقايع سال صد و سى و هشتم از رحلت خير البشر 1301\r\nذكر وقايع سال صد و سى و نهم از رحلت خير البشر 1307\r\nذكر وقايع سال صد و چهلم از رحلت خير البشر 1309\r\nذكر وقايع سال صد و چهل و يكم از رحلت خير البشر 1311\r\nذكر وقايع سال صد و چهل و دويّم از رحلت خير البشر 1313\r\nذكر وقايع سال صد و چهل و سيّم از رحلت خير البشر 1315\r\nذكر وقايع سال صد و چهل و چهارم از رحلت خير البشر 1319\r\nذكر وقايع سال صد و چهل و پنجم از رحلت خير البشر 1321\r\nذكر وقايع سال صد و چهل و ششم از رحلت خير البشر 1323\r\nذكر وقايع سال صد و چهل و هفتم از رحلت خير البشر 1325\r\nذكر وقايع سال صد و چهل و هشتم از رحلت خير البشر 1327\r\n\r\n","description":"","footnote":"","page_name":" فهرست 9 ","page_number":9},
  {"content":"\r\n\r\nذكر وقايع سال صد و چهل و نهم و پنجاهم از رحلت خير البشر 1337\r\nذكر وقايع سال صد و پنجاه و يكم از رحلت خير البشر 1339\r\nذكر وقايع سال صد و پنجاه و دوّم از رحلت خير البشر 1349\r\nذكر وقايع سال صد و پنجاه و سيّم از رحلت خير البشر 1351\r\nذكر وقايع سال صد و پنجاه و چهارم از رحلت خير البشر 1353\r\nذكر وقايع سال صد و پنجاه و پنجم تا سال پنجاه و هشتم از رحلت خير البشر 1355\r\nذكر وقايع سال صد و پنجاه و نهم از رحلت خير البشر 1357\r\nذكر وقايع سال صد و شصتم از رحلت خير البشر 1363\r\nذكر وقايع سال صد و شصت و يكم و دويّم از رحلت خير البشر 1369\r\nذكر وقايع سال صد و شصت و سيّم از رحلت خير البشر 1371\r\nذكر وقايع سال شصت و چهارم از رحلت خير البشر 1373\r\nذكر وقايع سال صد و شصت و پنجم از رحلت خير البشر 1375\r\nذكر وقايع سال صد و شصت و ششم از رحلت خير البشر 1377\r\nذكر وقايع سال صد و شصت و هفتم از رحلت خير البشر 1383\r\nذكر وقايع سال صد و شصت و هشتم از رحلت خير البشر 1385\r\nذكر وقايع سال صد و شصت و نهم از رحلت خير البشر 1389\r\nذكر وقايع سال صد و هفتادم از رحلت خير البشر 1391\r\nذكر وقايع سال صد و هفتاد و يكم و دوّم از رحلت خير البشر 1393\r\nذكر وقايع سال صد و هفتاد و سيّم از رحلت خير البشر 1395\r\nذكر وقايع سال صد و هفتاد و چهارم از رحلت خير البشر 1399\r\nذكر وقايع سال صد و هفتاد و پنجم از رحلت خير البشر 1401\r\nذكر وقايع سال صد و هفتاد و ششم از رحلت خير البشر 1403\r\nذكر وقايع سال صد و هفتاد و هفتم از رحلت خير البشر 1415\r\nذكر وقايع سال صد و هفتاد و هشتم از رحلت خير البشر 1417\r\nذكر وقايع سال صد و هفتاد و نهم از رحلت خير البشر 1419\r\nذكر وقايع سال صد و هشتادم از رحلت خير البشر 1421\r\nذكر وقايع سال صد و هشتاد و يكم از رحلت خير البشر [ 180 الف 
  ] 1425\r\nذكر وقايع سال صد و هشتاد و دويّم از رحلت خير البشر 1427\r\nذكر وقايع سال صد و هشتاد و سيّم از رحلت خير البشر 1433\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\nذكر وقايع سال صد و هشتاد و پنجم از رحلت خير البشر 1437\r\nذكر وقايع سال صد و هشتاد و ششم از رحلت خير البشر 1443\r\nذكر وقايع سال صد و هشتاد و هفتم از رحلت خير البشر 1447\r\nذكر وقايع سال صد و هشتاد و هشتم از رحلت خير البشر 1449\r\nذكر وقايع سال صد و هشتاد و نهم و نودم از رحلت خير البشر 1453\r\nذكر وقايع سال صد و نود و يكم از رحلت خير البشر 1459\r\nذكر وقايع سال صد و نود و دويّم و سيّم و چهارم از رحلت خير البشر 1475\r\nذكر وقايع سال صد و نود و پنجم از رحلت خير البشر 1479\r\nذكر وقايع سال صد و نود و ششم از رحلت خير البشر 1481\r\nذكر وقايع سال صد و نود و هفتم از رحلت خير البشر 1483\r\nذكر وقايع سال صد و نود و هشتم از رحلت خير البشر 1487\r\nذكر وقايع سال صد و نود و نهم از رحلت خير البشر 1489\r\nذكر وقايع سال دويستم از رحلت خير البشر 1491\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n . \r\n","description":"","footnote":"","page_name":" فهرست 12 ","page_number":12},
  {"content":"\r\n\r\n\r\nذكر وقايع سال پنجاه و يكم از رحلت خير البشر ، [ كه 
  ] سال شصت و يكم از هجرت آن سرور است\r\nدر اين سال يزيد بن معاويه امير مكّه را ، كه يحيى بن حكم بن صفوان بن اميّه بود ، از امارت آن بلدهء طيّبه عزل نموده و حكومت آن را به عمرو بن سعيد بن العاص داد . همچنين والى مدينه ، وليد بن عتبة بن ابى سفيان ، را از امارت مدينه معزول ساخت و امارت آن را به عمرو بن سعيد بن الاشدق مفّوض داشت ؛ چه وليد را پيش يزيد [ براى 
  ] رفتن امام حسين ، عليه السّلام ، و عبد اللّه بن زبير از مدينه به مكّه به تقصير متّهم كرده بود .\r\nدر روضة الصفا آورده كه بعضى از مورّخان چنين آورده‌اند كه تا امام حسين در مكّه بود ابن زبير ملازمت آن جناب مىنمود و از خلافت و رياست دم نمىزد . و بعضى از ارباب تواريخ مىگويند كه ابن زبير را در حينى كه امام حسين ، عليه السّلام ، در مكّه بود داعيهء آن شد كه بر يزيد خروج كند و مكّه را در تحت تصّرف خود درآورد . در اين باب با امام حسين مشورت نمود . امام حسين فرمود : اى عبد اللّه وقت اين كار نيست ؛ چه ، مردمى كه در مكّه متابعت تو نمايند كم‌اند . اين زبير را اين سخن موافق نيفتاده خروج كرد و عامل يزيد را از شهر بيرون كرد . و بعضى گويند در مكّه به گوشه‌اى پنهان شد . و امام حسين ، عليه السّلام ، در خانهء خود نشسته بيرون نمىآمد . و گماشتهء يزيد بن معاويه همواره از كماهى حالات اهل مكّه يزيد را اعلام داد و يزيد نامه‌اى به والى مدينه نوشت كه لشكرى به مكّه فرستد تا به دفع ابن زبير قيام نمايند .\r\nچون نامهء يزيد به عمرو بن سعيد - كه والى مدينه بود - رسيد ، عمرو بن زبير را طلب نموده گفت : برادرت مخالفت يزيد مىنمايد و در مكّه مستقل گشته . كه را به جنگ او فرستم ؟\r\nعمرو گفت : من به جنگ او مىروم كه كينهء ديرينهء او در سينه دارم . - و يزيد در باب عبد اللّه\r\n\r\n","description":"","footnote":"","page_name":" 727 ","page_number":13},
  {"content":"\r\n\r\nبن زبير اين قدر مبالغه داشت كه به عمرو بن سعيد نوشته بود كه من بيعت ابن زبير را قبول ندارم تا او را دست بر گردن بسته نزد من نيارند - عمرو اين سخن به عمرو بن زبير گفت . ابن زبير قبول كرده گفت : اين كار من است . « 1 » مروان چون بشنيد كه عمرو بن زبير به مكّه مىرود كه با برادر خويش جنگ كند با او گفت : از خدا بترس و حرمت حرم نگاه دار و به حرب برادر خود مرو كه مرديست پير و لجوج . عمرو بن زبير گفت : و اللّه كه من بر غم تو در حرم كعبه جنگ اندازم . و ابو شريح خزاعى « 2 » نيز عمرو بن زبير را نصيحت كرد و مانع رفتن او به مكّه شد و گفت : من از پيغمبر ، صلّى اللّه عليه و آله ، شنيده‌ام كه مىفرمود : من يك ساعت به قتال در حرم مأذون شدم و بعد از يك ساعت باز قتال در حرم حرام شد الى يوم القيامه . « 3 » عمرو بن زبير در جواب گفت : من حرمت حرم بهتر از تو مىدانم .\r\nعمرو بن زبير قول ناصحان قبول نكرده بفرمود تا غلى از نقره بساختند به نيّت آنكه اگر بر عبد اللّه قادر گردد او را بر گردن او نهاده نزد يزيد برد . بالجمله چون عمرو بن زبير متوجّه مكّه شد سپاه خود را منقسم به دو قسم ساخته نصف لشكر را به انيس بن عمرو اسلمىّ داد تا از راه ذى طوى « 4 » برود و با آن نصف ديگر [ 98 ب 
  ] خود از راه ديگر متوجّه مكّه گرديد . « 5 » و غرض او اين بود كه عبد اللّه بن زبير از هر راه كه بيرون رود گرفتار گردد .\r\nچون عمرو بن زبير به فناء « 6 » حرم رسيد كس پيش برادر خود فرستاد كه : حرمت حرم نگاه داشته در آنجا خون مريز و بيرون خرام ، و اگر طالب سلامتى با يزيد بيعت كن ، و يزيد سوگند خورده كه بيعت نكند تا تو را دست بر گردن بسته نزد او نبرند . اكنون اى برادر ! غلى از سيم ساخته‌ام كه بر گردن تو نهم و چيزى بر آن غل پوشيده‌ام تا هيچ كس او را نبيند و تو را به آن هيئت پيش يزيد فرستم تا در سوگند خويش خائن نشود .\r\nعبد اللّه پيغام فرستاد كه : شرم باد تو را كه بر گردن برادر خود غلى نهى و پيش دشمن فرستى . مىدانم كه اين سخن از سر كينهء ديرينه مىگويى . من امروز ان شاء اللّه تعالى سزاى دشمنان در كنار ايشان نهم تا ديگران سطوت مرا دانسته پاى از حدّ خود بيرون ننهند .\r\nبعد از آن عبد اللّه به ترتيب لشكر قيام نموده از صناديد مكّه عبد اللّه بن صفوان بن اميّه را به\r\n\r\n\r\n","description":"","footnote":"\r\n( 1 ) . پيشتر يادآور شديم كه معاويه نسبت به عمرو بن زبير لطف و عنايتى داشت و صد هزار درم به او بخشيد .\r\n( 2 ) . وى ، خويلد بن عمرو بن قنحر بن عبد العزّى است كه روز فتح مكّه پرچم خزاعه را در دست داشت .\r\n( 3 ) . اين حديث در صحيح بخارى ( ج 2 ، ص 102 به شرح كرمانى ) و صحيح مسلم ( ج 9 ، ص 127 به شرح نووى ) آمده است .\r\n( 4 ) . ذى طوى : محلّى است نزديك مكّه كه امروز زاهر ناميده مىشود .\r\n( 5 ) . طبرى و ابن اثير گويند كه عمرو بن زبير در ابطح ، كه مسيل مكّه است ، فرود آمد ؛ - تاريخ طبرى ، ج 7 ، ص 2913 ؛ الكامل ، ج 5 ، ص 127 .\r\n( 6 ) . فناء : پيشگاه فراخ سراى . پيش سراى كه فراخ و گشاده باشد ؛ - فرهنگ معين . - و .\r\n","page_name":" 728 ","page_number":14},
  {"content":"\r\n\r\nذى طوى فرستاد و ميانهء عبد اللّه بن صفوان و انيس بن عمرو اسلمى جنگ درگرفت . آخر الامر انيس شكست خورده فرار نمود و مصعب بن زبير به مقابلهء برادر خود ، عمرو ، شتافته بر وى غالب آمد . عمرو متحيّر شده نمىدانست كه كجا رود . عاقبت الامر پناه به عبيدة بن زبير برد كه او از برادران ديگر به كبر سن و زهد و عبادت امتياز داشت و جميع برادران تعظيم و احترام او بر خود واجب و متحتّم مىدانستند .\r\nچون جستجوى عمرو بن زبير در مكّه از حدّ گذشت ، عبيده گفت : من او را زينهار داده‌ام .\r\nعبد اللّه گفت : آيا او را از حقوق مردم زينهار داده‌اى ؟ و اللّه كه اين هرگز نخواهد شد . پس فرمود تا عمرو را از خانه بيرون آورده چندان تازيانه بر او زدند كه از اين مرحلهء فانى درگذشت .\r\nو در تاريخ كامل ابن اثير چنين مسطور است كه چون عمرو بن زبير در مدينه معتمد عمرو بن سعيد بود و مدار حلّ و عقد امور بنابر رأى او بود و بنابر عداوت برادر خود ، عبد اللّه بن زبير ، جمعى را كه دم از مصادقت و دوستى عبد اللّه مىزدند تازيانه زده بود و بعضى را چهل تازيانه و بعضى را پنجاه تا به شصت . و از جملهء آن جماعت يكى برادرش منذر بن زبير و پسر او محمّد بن منذر بود . چون در اين وقت عمرو به دست عبد اللّه افتاد و عبيدة بن زبير زينهار او خواست عبد اللّه گفت : من قود آن جماعت كه ايشان را چوب زده از او مىگيرم . و اگرچه برادرش منذر و برادرزادهء او محمّد بن منذر به گرفتن قود خود راضى نبودند و از او عفو كردند ، اما به عوض ديگران چندان تازيانه‌اش زدند كه مرد .\r\n\r\nذكر فرستادن اهل كوفه به طلب امام حسين ، عليه السّلام\r\nارباب تواريخ چنين آورده‌اند كه چون شيعيان امير المؤمنين على ، عليه السّلام ، در كوفه خبر موت معاويه را شنيدند و دانستند كه امام حسين ، عليه السّلام ، از بيعت يزيد بن معاويه ابا و امتناع نموده از مدينه بيرون رفته در حرم مىباشد ، جمعى از اكابر و اعيان كوفه در سراى سليمان بن صرد الخزاعى متّفق شده مكتوبى نوشتند و آن را مصحوب دو شخص از دوستداران اهل نبوّت « 1 » ارسال داشتند ؛ مضمون آنكه :\r\n« سليمان بن صرد خزاعى ، « 2 » رفاعة بن شداد ، مسيب بن نجبه ، حبيب بن مظاهر « 3 » و فلان و فلان بعد از ابلاغ تحياّت مخلصانه به مراسم شكر حق سبحانه و تعالى قيام مىنمايند و در آنچه دشمن تو و دشمن پدر تو به حيله و مكر و خدعه متصّرف مملكت گشته نيكان امت را مىكشت\r\n\r\n\r\n","description":"","footnote":"\r\n( 1 ) . آن دو عبد اللّه بن سليع همدانى و عبد اللّه بن وائل بودند . و نيز به جاى عبد اللّه اخير ، نام عبد اللّه بن سمع السكرى نيز ذكر شده است .\r\n( 2 ) . لقب وى ابو مطرف بود . براى آگاهى از شرح حال وى ؛ - الإصابة ، ج 2 ، ص 75 .\r\n( 3 ) . نام پدر وى در الإصابة ( ج 1 ، ص 373 ) مظهر ثبت شده و در ديگر منابع گاه به صورت مطهر نيز آمده است .\r\n","page_name":" 729 ","page_number":15},
  {"content":"\r\n\r\nو بدان را تقويت مىنمود ، اكنون پسر لعين او مىخواهد كه بىمشورت اهل ملّت و اتّفاق ارباب معرفت متصدّى حكومت و رياست گردد . و ما كه دوستان تو و پدر توايم به حكومت او به هيچ وجه راضى نيستيم و داعيهء آن داريم كه در ركاب تو با دشمنان جنگ كنيم و جان و مال خود را حمايت ذات بىبدل تو گردانيم . پس به جانب مخلصان خود متوجّه شو از روى خوشحالى و سرور ، كه تو امير رشيد مايى و ما بندگان مطيع و فرمانبردار ، تو امام و خليفهء مايى و ما رعيّت و خدمتكار . ملتمس آنكه بر جناح تعجيل متوجّه كوفه گشته پرتو التفات بر حال ما اندازى ؛ چه ، ما اميرى به غير از نعمان بن بشير انصارى نداريم كه تنها در قصر امارت نشسته و هيچ كس از ما با او اختلاط و امتزاج ندارد و در روزهاى عيد و جمعه از خانه بيرون مىآيد و بس . پس اگر تشريف قدوم ارزانى دارى و به اين صوب توجّه فرمايى ما نعمان را از كوفه بيرون كنيم و به استحضار جمعيت و لشكرها سعى نموده روى به شام آريم و به دفع دشمن تو پردازيم . همهء شيعيان اميدوارند كه به واسطهء حضور تو نظامى در امور ملك و ملّت و انتظامى در احوال سپاهى و رعيت پيدا شود . و السّلام » .\r\nچون اين مكتوب به امام حسين ، عليه السّلام ، رسيد با رسولان اوّلا از نعم هيچ نگفت « 1 » و جواب نامهء ايشان نيز ننوشت . چون رسولان اهل كوفه دير كردند و بىجواب امام حسين مراجعت نمىتوانستند نمود ، اشراف و رؤساى كوفه بار ديگر بشير بن مسهر صيداوى و عبد الرحمن بن عبيد الأرحبى را به طلب امام حسين فرستادند و با ايشان قريب يك صد و پنجاه مكتوب بود كه اشراف و اعيان كوفه دودو و سه‌سه و چهارچهار عليحدّه نوشته ارسال نموده بودند و متعاقب ايشان باز هانى بن هانى السبعى ، سعيد بن عبد اللّه الخثعمى رسيدند .\r\nهنوز ايشان در مكّه قرار نگرفته بودند كه قيس بن عمرو الحجّاج ، محمّد بن عمير عطّار كه در كوفه اختيار و اقتدار تمام داشتند نامه‌اى نوشتند « 2 » و در مصاحبت سعيد بن عبد اللّه الثقفى به مكّه فرستادند . و مضامين جميع مكتوبات قريب به مضمون مكتوب اوّل بود .\r\nالقصّه ؛ چون ارسال رسل و رسائل ساير كوفيان به سرحدّ افراط رسيد ، « 3 » امام حسين در جواب ايشان نوشت كه :\r\n« مكاتيب شما رسيد و آنچه از محبّت و اخلاص من در آنجا بود بر آن اطلاع افتاد و انتظام\r\n\r\n\r\n","description":"","footnote":"\r\n( 1 ) . يعنى پاسخ مثبت نداد . - و .\r\n( 2 ) . غير از اينها ، شبث بن ربعىّ ، حجّار بن ابجر ، يزيد بن حارث ، يزيد بن رويم ، عروة بن قيس ، عمرو بن حجّاج زبيدى ، و محمّد بن عمير تميمىّ نيز نامه‌هايى جداگانه به امام حسين ( ع ) ارسال داشتند .\r\n( 3 ) . حاملين نامه‌هاى كوفيان به امام حسين ( ع ) در مرحلهء اوّل عبد اللّه بن مسمع همدانى و عبد اللّه بن وال ، در مرحلهء دوّم قيس بن مسّهر صيداوى و عبد اللّه بن شداد و عمارة بن عبد اللّه ، و در مرحلهء سوم هانى بن هانى سبيعى و سعيد بن عبد اللّه حنفى بودند .\r\n","page_name":" 730 ","page_number":16},
  {"content":"\r\n\r\nشما نيز از حدّ گذشت . اكنون بدانيد كه من در انجاح و اسعاف مطلوب شما تأخير و اهمال جايز نمىدارم ، امّا بالفعل پسر عمّ و برادر خويش ، مسلم بن عقيل ، كه به زيور علم و حلم آراسته است ، را نزد شما فرستادم تا صدق مقال و كيفيت حال شما را معلوم كند . اگر همانا بر قول خود ثابت باشيد با او بيعت كنيد تا چون او مرا از بيعت شما اعلام كند من از روى اطمينان خاطر متوجّه آن صوب شوم » .\r\nو در آخر نامه نوشت كه :\r\n« اى اهل كوفه ! مسلم بن عقيل را يارى دهيد و جانب او فرو مگذاريد كه امامى كه خلق را به كتاب خداى تعالى و سنّت رسول ، صلّى اللّه عليه و آله ، خواند و به آن عمل نمايد با حاكمى كه مصدر فسق و فساد و ظلم باشد برابر نباشد » .\r\nو در روضة الصفا آورده كه پيش از توجّه مسلم بن عقيل ، عبد اللّه بن عباس و ابن عمر با امام حسين ، عليه السّلام ، گفته بودند كه : يا ابا عبد اللّه تو عداوت و بىحميّتى اين شهر - يعنى كوفه - را نسبت به خاندان خويش مىدانى ؛ بايد كه شرط احتياط به جاى آرى و خود را از اين جماعت نگاه دارى و به گفتار ايشان مغرور نگردى . اكنون مردم با يزيد بيعت كرده‌اند ، مىترسم كه مردم كوفه مايل به يزيد شده مبايعت او انتخاب كنند و تو را نصرت و معاونت ننمايند تا تو را بكشند و به سبب قتل تو دمار از اهل بيت رسول اللّه ، صلّى اللّه عليه و آله ، درآيد . من از رسول ، صلّى اللّه عليه و آله ، شنيده‌ام كه مىفرمود : حسين من به قتل خواهد رسيد و هركه نصرت او نكند خداى تعالى در روز قيامت او را مخذول خواهد كرد . من مصلحت چنان مىبينم كه با يزيد بيعت كنى و صبر را شعار و وثاق خودسازى چنان كه در ايّام معاويه دست در عروة الوثقاى صبر و تحمّل زدى ، شايد كه در اين اثنا لطيفه‌اى كه متضمّن مطلوب باشد روى نمايد .\r\nامام حسين ، عليه السّلام ، فرمود : يا ابا عبد الرحمن ! من چگونه با يزيد بيعت كنم و او را متابعت كنم ؟ « 1 » حال آنكه رسول اللّه در شأن او و پدر او گفته آنچه شنيده‌اى . ابن عباس گفت :\r\nراست مىگويى يا ابا عبد اللّه . من از رسول اللّه ، صلّى اللّه عليه و آله ، شنيده‌ام كه مىفرمود كه :\r\nچيست مرا با يزيد ؟ بركت نكند خداى سبحانه و تعالى بر يزيد كه فرزند مرا و فرزند دختر مرا خواهد كشت . به آن خدايى كه جان محمّد در قبضهء قدرت اوست كه فرزند مرا در ميان قومى بكشند كه ايشان قادر بر نصرت و اعانت او باشند و نصرت نكنند . خداى تعالى ميان دلها و زبانهاى ايشان خلاف افكند .\r\nپس امام حسين ، عليه السّلام ، و عبد اللّه بن عباس در گريه افتادند . امام حسين فرمود : اى پسر\r\n\r\n\r\n","description":"","footnote":"\r\n( 1 ) . هر سه نسخه : . . . و او را متابعت كنم و او را متابعت نمايم . - و .\r\n","page_name":" 731 ","page_number":17},
  {"content":"\r\n\r\nعباس تو مىدانى كه من پسر رسول خدايم . ابن عباس گفت : اللّهمّ نعم ، من غير [ 99 الف 
  ] از تو هيچ كس را امروز در عالم پسر دختر رسول خدا ، صلّى اللّه عليه و آله ، نمىدانم و نصرت و معاونت تو بر امّت جدّ تو فرض مىدانم همچون نماز و روزه .\r\nامام حسين فرمود : يا بن عباس پس چه مىگويى در حقّ جماعتى كه مرا از مولد و خانمان خود بيرون كنند و از زيارت جدّ خود محمّد مصطفى ، صلّى اللّه عليه و آله ، محروم سازند و قصد كشتن من نمايند تا در هيچ موضع قرار نتوانم گرفت ، حال آنكه ظلم نكرده باشم و شرك نياورده و مخالفت خدا و رسول خدا نكرده ؟\r\nابن عباس گفت : من در حقّ ايشان مىگويم  وَ ما مَنَعَهُمْ أَنْ تُقْبَلَ مِنْهُمْ نَفَقاتُهُمْ إِلَّا أَنَّهُمْ كَفَرُوا بِاللَّهِ وَ بِرَسُولِهِ وَ لا يَأْتُونَ الصَّلاةَ إِلَّا وَ هُمْ كُسالى وَ لا يُنْفِقُونَ إِلَّا وَ هُمْ كارِهُونَ  « 1 » ، - يعنى : باز نمىدارد قبول شدن نفقه‌هاى ايشان را مگر كافر شدن ايشان به خدا و رسول او و حال آنكه نمىآيند به سوى نماز مگر از روى كسالت و نفقه نمىكنند مگر از روى كراهت . - و تو اى پسر رسول خدا از زمرهء ابرار و فرقهء اخيارى و من گواهى مىدهم كه هركه از نصرت و معاونت تو اعراض نمايد او را در آن جهان هيچ حظّ و نصيب نيست .\r\nامام حسين ، عليه السّلام ، فرمود : اللّهمّ اشهد . يعنى : اى بار خدايا گواه باش . ابن عباس گفت : يابن رسول اللّه ، جان من فداى تو باد . سخن تو به آن مىماند كه مرا از مرگ خويش آگاه مىگردانى و مرا به نصرت و معاونت خود طلب مىنمايى . به خدا قسم كه اگر پيش تو شمشير زنم چندانكه دست من بيفتد هنوز حق تو نگزارده باشم . « 2 »\r\nپس عبد اللّه عمر ، ابن عباس را از اين سخنان مانع آمده روى به امام حسين ، عليه السّلام ، آورده گفت : اى ابا عبد اللّه ، من عزيمت مدينه دارم توقع چنان است كه تو نيز موافقت نمايى و با يزيد بيعت كنى . امام حسين ، عليه السّلام ، فرمود : اى عبد اللّه اگر در اين باب مخطىام تقرير بايد كرد تا از آن توبه و استغفار نمايم . عبد اللّه عمر گفت : كلّا و حاشا كه مثل تويى سالك راه هدايت با وجود طهارت و كمال معرفت و شرف نسبت و وفور حسب بر خطا باشد ! امّا به مقتضاى زمانه زندگى بايد كرد . من از آن مىانديشم كه مخالفان در روى تو شمشير كشند و مهمى پيش تو آيد كه تحمّل آن نداشته باشى . صلاح آن است كه متوجّه مدينه شوى و اگر بيعت يزيد مطبوع تو نباشد در خانهء خود بنشينى تا از همهء بلاها ايمن گردى .\r\nامام حسين ، عليه السّلام ، گفت : يابن عمر ! هيهات هيهات [ كه 
  ] دشمنان مرا در كنج خانه\r\n\r\n\r\n","description":"","footnote":"\r\n( 1 ) . توبه ، 54 .\r\n( 2 ) . خوانندگان توجّه دارند كه منطق ابن عباس و ابن عمر و ديگران منطق سياست است . ايشان با منطق عقلى ، درست مىگفتند ، امّا منطق شهدا و صالحين منطقى ديگر است .\r\n","page_name":" 732 ","page_number":18},
  {"content":"\r\n\r\nگذارند كه بنشينم ! اگر غايب شوم مرا طلب دارند و بر بيعت يزيد اكراه كنند و اگر ابا كنم به قتل آرند و حسب و نسب مرا منظور ندارند . تو ندانسته‌اى كه سر يحيى بن زكريا « 1 » را بريده نزد يكى از ملوك بنى اسرائيل بردند و زبان مباركش در آن حالت جنبان بوده . آن تيره‌دلان با وجود معجزه‌اى چنان بر مخالفت امر ربّانى اصرار نموده موعظهء او را نپذيرفتند تا به دوزخ رفتند . يا ابا عبد الرحمن مگر نشنيده‌اى كه بنى اسرائيل از مبداء طلوع صبح تا ظهور آفتاب هفتاد پيغمبر كشتند و چون از آن فارغ شدند به دستور ايّام سابق در دكانهاى خود نشسته به بيع و شرا اشتغال نمودند . خدا ايشان را با اين همه جرايم و گناهان در عقوبت مهلت داد و در عذاب آن جماعت تعجيل ننمود . يا عبد اللّه مرا در اوقات با بركات و اواخر صلوات به دعاى خير ياد كن . بدان خدايى كه محمّد رسول اللّه را به خلق براستى فرستاد و او را بشير و نذير خوانده ، كه عقيدهء من آن است كه اگر پدر تو عمر خطّاب روزگار مرا چنين يافتى مرا يارى دادى و نصرت خويش از من باز نداشتى و تكليف بيعت يزيد به من نكردى . اگر تو در عدم مبايعت من عذرى دارى قبول است ، « 2 » ، امّا وصيّت من به تو آن و توقّع چنان است كه در بيعت يزيد تعجيل ننمايى تا عاقبت اين كار ظاهر شود .\r\nابن عمر گفت : خداى تعالى جدّ تو را در ميان دنيا و آخرت مخيّر گردانيد و [ او 
  ] آخرت قبول كرد . به خدا سوگند كه تو از دنيا هيچ بهره نيابى كه دنيا را از شما محجوب كرده‌اند و درجات آخرت براى شما ذخيره نهاده .\r\nالقصّه ؛ چون عبد اللّه عمر ديد كه امام حسين ، عليه السّلام ، ميل رفتن مدينه ندارد ترك آن استدعا كرده گفت : اگر تو التماس ما در توجه مدينه ردّ مىكنى ، امّا بارى به رسل و رسائل كوفيان مغرور مشو و به مواعيد دروغ ايشان از حرم بيرون مرو ، كه قول ايشان را اعتمادى نيست . « 3 » و ابن عباس نيز همين استدعا از امام حسين كرده مبالغهء بسيار در اين باب نموده ، امّا امام حسين ، عليه السّلام ، به مقتضاى رأى خود عمل نموده در ارسال مسلم بن عقيل به جانب كوفه يكجهت شده و جواب نامه‌هاى كوفيان را چنانچه سابقا مذكور شد نوشته به مسلم بن\r\n\r\n\r\n","description":"","footnote":"\r\n( 1 ) . وى از پيامبران معروف به زهد و وارستگى است كه در قرآن طى چند آيه از سورهء مريم از آن سخن به ميان آمده است . او در سال بيست و هشت ميلادى بر اثر وسوسهء سالومه ، دختر هرزه و ناپاك پادشاه عصر خويش ، به طرز فجيعى به قتل رسيد .\r\n( 2 ) . عبد اللّه على رغم اطّلاع از مفاد حديثى از رسول اللّه ( ص ) مبنى بر اينكه « حسين كشته خواهد شد و اگر مردم دست از يارى و نصرت وى بردارند ، به ذلّت و خوارى مبتلا خواهند شد » به يارى امام نكوشيد و در آخر به خفت و خوارى بر پاى حجّاج ، به عنوان بيعت با مروان حكم ، بوسه زد .\r\n( 3 ) . مرحوم صدوق مىنويسد : چون عبد اللّه بن عمر از پيشنهاد خود نتيجه‌اى نگرفت ، عرض كرد : يا ابا عبد اللّه دوست دارم در اين هنگام مفارقت اجازه دهيد آن قسمت از بدن شما را كه رسول خدا ( ص ) مكرّر مىبوسيد ، من هم ببوسم ؛ - امالى ، مجلس 30 .\r\n","page_name":" 733 ","page_number":19},
  {"content":"\r\n\r\nعقيل سپرد و روى به مسلم آورده گفت : اى پسر عمّ ، بايد كه به كوفه روى و در منزل كسى كه در محبّت اهل بيت نبوّت راسخ و ثابت قدم باشد نزول فرمايى و مردم را به بيعت من خوانى و خاطر ايشان را از متابعت آل ابو سفيان بگردانى . بعد از آن اگر دانى كه افعال و اقوال ايشان با هم موافق است و كردار ايشان با گفتار ايشان مطابق ، بىتأخير و اهمال اعلام نمايى . اميدوارم كه خداى تعالى مرا و تو را به درجهء شهادت رساند .\r\nبعد از آن مسلم را در كنار گرفته هر دو در گريه افتادند و همديگر را وداع نموده ، مسلم از مكّه بيرون آمده متوجّه مدينه شد و بعد از طى مراحل و منازل به مدينه آمد و در مسجد رسول ، صلّى اللّه عليه و آله ، دو ركعت نماز گزارده نيم شب قوم و عشيره خود را وداع كرده دو شخص راهدان از بنى قيس و غيلان به اجاره گرفته از راهى كه شارع عام نبود متوجّه كوفه گرديد . اتّفاقا بعد از چند روز دليلان راه گم كرده به بيابان افتادند « 1 » كه در آنجا جز آب حسرت نبود . چون آفتاب بر ايشان تافت راهبران به واسطهء تشنگى از رفتن بازمانده افتادند و اشاره به يك جانبى كرده مسلم را گفتند : تو را بدين صوب بايد رفت . و دليلان خود از تشنگى همانجا هلاك شدند و مسلم و جمعى كه با او بودند نيم جانى به هزار حيله از آن بيابان مهلك بيرون برده خود را به سرايى رسانيدند .\r\nمسلم در آنجا توقّف نموده شخصى را از مردم آن نواحى به مكّه فرستاده امام حسين را از كماهى حالات و واقعات كه روى نموده بود اعلام داد و در نامه درج كرد كه : چون دليلان به راه آخرت رفتند و چندين محنت به من رسيد به خاطر چنان مىرسد كه اين سفر مبارك نيست . ملتمس آنكه امير المؤمنين مرا از اين كار معاف داشته ديگرى را به عوض من فرستد .\r\nامام حسين جواب فرستاد كه : تو را جبن و بددلى باعث بر توقّف و تفأل شده . دل قوى دار و مترس و به موجب فرموده عمل نماى كه من از كارى كه تو را فرموده‌ام معاف نخواهم داشت .\r\nچون نامهء امام حسين ، عليه السّلام ، به مسلم بن عقيل رسيد گفت : امام مرا به صفتى منسوب گردانيده كه هرگز بدان متّصف نبوده‌ام . هيهات من كجا و بددلى كجا !\r\nالقصّه ؛ مسلم به جانب كوفه متوجّه شد . چون به كوفه رسيد در سرايى كه مشهور به سراى مختار بود فرود آمد و شيعيان امير المؤمنين على ، عليه السّلام ، خبر يافته نزد او مجتمع گشتند .\r\nوى نامهء امام حسين را بر ايشان خواند . ايشان از آن نامه متأثّر شده بسيار گريستند و از روى شوق هر روز جماعتى از مردم كوفه به ملازمت مسلم بن عقيل آمده بيعت مىكردند ، تا آنكه جمعى كثير متقلّد قلّادهء بيعت امام حسين ، عليه السّلام ، گشتند .\r\n\r\n\r\n","description":"","footnote":"\r\n( 1 ) . مسلم همراه راهنمايان در پيچ و خم دامنهء كوه آره - مشهور به كوه قبيلهء مزينه و واقع ميان مكّه و مدينه - راه را گم كردند .\r\n","page_name":" 734 ","page_number":20},
  {"content":"\r\n\r\nاين خبر اشتهار پيدا كرده تا به نعمان بن بشير ، كه از جانب يزيد والى كوفه بود ، رسيد . پس نعمان به مسجد جامع رفته به استحضار [ او 
  ] مردم در مسجد جمع شدند و مجلس منعقد شد .\r\nنعمان به منبر برآمد و گفت : اى اهل كوفه ، تا كى فتنه برانگيزيد و نفاق ورزيد و از حق تعالى نمىترسيد ؟ آيا شما نمىدانيد كه فتنه انگيختن موجب ريختن خون مسلمانان است ؟ پس بر خود رحم كنيد و گرد شقاق و نفاق نگرديد و بدانيد كه من ابتدا به محاربه نخواهم كرد و فتنهء خفته را بيدار نمىكنم و به تهمت هيچ آفريده را مؤاخذه نخواهم كرد . امّا شما كفر خود را ظاهر ساخته و به نقض عهد اقدام نموديد . الحال اگر از جرايم خود توبه كنيد من طريق عفو شعار خود مىسازم ، و الّا به آن خدايى كه جز او خدايى نيست كه شمشير بكشم تا كشته شوم يا همه را بكشم .\r\nمسلم بن عبد اللّه گفت : ايّها الامير ! اين رأى مستضعفان است . آنچه گويى نتوانى كرد . نعمان بانگ بر وى زده گفت . در طاعت خدا از مستضعفان بودن بهتر از آن است كه در معصيت از اقرباى شيطان و يا از گمراهان باشم . « 1 » اگر دانم كه كسى نقض پيمان يزيد كرده خروج كند من او را به شمشير تيز گردن بزنم ؛ هرچند تنها باشم و كسى متابعت من نكند .\r\nچون نعمان به مجرّد تهديد اكتفا نموده از منبر فرود آمده به دارالاماره [ 99 ب 
  ] رفت .\r\nمسلم بن سعيد الخزرمى و عمارة بن وليد بن عقبه ، كه از جمله جاسوسان يزيد در كوفه مىبودند ، نامه‌اى به او نوشتند و او را از آمدن مسلم بن عقيل و ميل مردم به وى و به بيعت امام حسين اعلام دادند و در آن مكتوب نوشتند كه : اگر تو را احتياج و ميل به شهر كوفه هست بايد كه اميرى كه صاحب سياست و هيبت باشد به ايالت اين مملكت تعيين نمايى تا در تنفيذ اوامر مبالغه واجب دارد و در دفع دشمنان تو كمر جدّ و اجتهاد بر ميان بندد ؛ كه نعمان بشير مردى ضعيف است و از عهدهء اين مهم بيرون نمىتواند آيد .\r\nچون يزيد بر حقيقت حال كوفيان خبر يافت با سرجون رومى - كه در زمان معاويه وزير و مدبّر مملكت بود و اين زمان نيز مدار مهمّات يزيد بر او مىبود - در باب كوفه مشاورت نمود . سرجون گفت : از عهدهء اين كار به غير از عبيد اللّه بن زياد ديگرى بيرون نمىتواند آمد .\r\nتدبير راست آن است كه منشور ايالت كوفه به نام عبيد اللّه زياد نويسى و او را امر كنى تا بر بصره نايبى گذاشته خود متوجّه كوفه گردد و در اطفاء نايرهء فتنه چنان‌كه شيوهء اوست سعى نمايد .\r\nيزيد را اين رأى مستحسن افتاده رقعه‌اى به ابن زياد نوشت بر اين منوال كه :\r\n\r\n\r\n","description":"","footnote":"\r\n( 1 ) . نويرى گويد : . . . بلكه گفت اى مردم كوفه ! همانا پسر دختر رسول خدا ( ص ) براى من محبوبتر از پسر دختر بحدل است . ( - يعنى يزيد ) ؛ - نهاية الأرب ، ج 7 ، ص 140 .\r\n","page_name":" 735 ","page_number":21},
  {"content":"\r\n\r\nجماعتى از دوستان ما مكتوبى نوشته‌اند كه مسلم بن عقيل به كوفه آمده است و به ترغيب او طايفه‌اى از كوفيان با حسين بن على بيعت كردند . چون بر مضمون نامه واقف شدى متوجّه كوفه شو كه امارت اين ديار به تو ارزانى داشتيم . بايد كه مانند كسى كه گم‌كردهء خود طلبد مسلم بن عقيل را طلب كنى ، و چون او را به دست آورى در ساعت به قتل رسانى و سرش جانب ما فرستى . يقين دان هيچ عذرى از تو مسموع نخواهد بود . بايد كه بر اشارت اين امر تعجيل نمايى و توقّف جايز ندارى .\r\nو اين مكتوب را به يزيد بن مسلم بن عمرو الباهلى داد تا به عبيد اللّه زياد رساند .\r\nچون اين منشور به عبيد اللّه رسيد در ساعت تهيّهء رفتن كوفه نمود . و در آن زمان امام حسين مكتوباتى چند به اهالى بصره نوشته به دست غلام خود ، سلمان نام ، فرستاد و از جملهء آن جماعت كه امام حسين ، عليه السّلام ، به ايشان چيزى نوشته بود يكى مالك بن مسمع ، دوّم احنف بن قيس ، سيم منذر بن جارود ، مسعود بن عمرو ، [ و 
  ] قيس بن هيثم بودند . و مضامين مكاتيب آنكه « شما را به احياء عالم حق و اماتت بدعتها دعوت مىكنم . اگر اجابت كنيد راه راست يابيد » . و بعضى گفته‌اند كه در آن نامه نوشته بود كه « من به جانب كوفه رفتم ، بايد كه شيعيان متوجّه آن جانب شوند ؛ چه سپاه عراق در آن موضع جمع خواهند شد » .\r\nچون مكتوب امام حسين ، عليه السّلام ، به اهالى بصره رسيد مجموع آن طايفه در كتمان آن كوشيدند ، مگر منذر بن جارود كه در افشاء آن سرّ سعى نمود ؛ « 1 » چه دخترش در حبالهء نكاح ابن زياد بود . عبيد اللّه از آمدن قاصد خبردار شده فرمود تا سلمان را پيدا كردند و به وعد و وعيد از او اقرار گرفتند كه مولاى او حسين به چه كسان مكتوب نوشته .\r\nروز ديگر ابن زياد به استحضار بصريان فرمان داد و به ايشان گفت : رسول حسين به بصره آمده و نامه‌ها آورده و اهل بصره را به بيعت خويش خوانده . من آن شخص را گرفته‌ام و نزد من اقرار كرده كه حسين مكتوب به فلان و فلان نوشته . شما مىدانيد كه من پسر زيادم و در سياست و خون ريختن متابعت پدر مىنمايم ، بلكه از او زيادم . اكنون منشور ايالت كوفه به من رسيده و امير المؤمنين ، يزيد ، مرا فرموده كه به آن جانب روم و مسلم بن عقيل و ساير مردم حسين را به قتل برسانم . من فردا امتثال اشارت امير المؤمنين نموده خواهم رفت و برادر خويش ، عثمان ، را از قبل خويش در اين شهر مىگذارم . بايد كه لوازم اطاعت و حرمت او به جاى آريد و از فرمان او درنگذريد . اگر به سمع من رسد كه فردى از شما قدم از دايرهء اطاعت\r\n\r\n\r\n","description":"","footnote":"\r\n( 1 ) . منذر از ترس اينكه نامهء مزبور ساخته و پرداختهء ابن زياد باشد ، دست به افشاى ماجرا زد . در منابع تاريخى ابن زياد شوهر خواهر منذر دانسته شده است .\r\n","page_name":" 736 ","page_number":22},
  {"content":"\r\n\r\nو انقياد بيرون نهاده راه مخالفت پيش گرفته ، او را با منتسبان و متعلّقان به قتل رسانم و به آتش غضب دود از دودمان او برآرم .\r\nچون ابن زياد از وعد و وعيد پرداخت ، فرمان داد تا سلمان ، غلام امام حسين ، را به مجلس آوردند و از ميانش به دو نيم زدند . ابن زياد روز ديگر متوجّه كوفه شد و از اعيان بصره منذر بن جارود ، شريك بن الاعور الهمدانى ، مسلم بن عمرو الباهلى را با خود همراه برد و از لشكر پانصد كس همراه داشت .\r\nالقصّه ؛ بعد از قطع مسافت چون به كوفه رسيد چندان توقّف نمود كه آفتاب فرورفت . بعد از آن سپاه را بيرون شهر گذاشته با يك غلام به شهر درآمد و بر شترى نشسته و طيلسان بر سرافكنده . امّا چون در آن زمان خبر توجّه امام حسين ، عليه السّلام ، به جانب كوفه بود مردم كوفه او را امام حسين خيال كرده از روى شوق به آواز بلند مىگفتند : مرحبا بك يابن رسول اللّه .\r\nخوش آمدى ، صفا آوردى . لكن ابن زياد از ترس آنكه مبادا اهل كوفه او را اگر شناسند بكشند ، مطلقا در جواب هيچ‌كس چيزى نمىگفت ، امّا از اعراض نزديك بود كه هلاك شود .\r\nالقصّه ؛ بتعجيل تمام مىراند تا قريب به نماز خفتن به دارالاماره رسيد . ديد كه دروازه بسته است ؛ چه آن روزها نعمان بن بشير به واسطهء آواز آمدن امام حسين ، عليه السّلام ، اوّل نماز شام دروازه بسته و جماعتى از معتمدان خود را به پاسبانى [ و 
  ] نگاهداشت دارالاماره تعيين نموده بود . چون ابن زياد به در كوشك رسيد نعمان بن بشير را خبر كردند كه شخصى طيلسان پوش و شتر سوار بر در دارالاماره ايستاده مىگويد در باز كنيد . نعمان را يقين شد كه امام حسين است .\r\nبه بام كوشك برآمده گفت : يابن رسول اللّه در فتنه انگيختن سعى منماى كه يزيد اين شهر را به تو وا نگذارد . بازگرد و امشب به جاى ديگر فرود آى تا فردا ببينيم كه مصلحت چيست . و اهل كوفه نعمان را دشنام مىدادند و مىگفتند : اى ملعون در باز كن كه اين فرزند پيغمبر است . امّا نعمان همچنان مصرّ بود و در باز نمىكرد .\r\nچون ابن زياد دانست كه نعمان به توهّم آنكه امام حسين است دروازه نمىگشايد ، فى الحال طيلسان از سر خود برداشته گفت : لعنت بر تو باد ، در بگشاى . نعمان دانست كه ابن زياد است . در ساعت در بگشاد و ابن زياد به دارالاماره درآمد و مردم كوفه با كمال خوف و هراس همچو بنات النعش پراكنده شدند و هر كدامى به كوچه‌اى گريختند . بعد از آن سپاه او جوق جوق به كوفه درآمدند .\r\nصاحب روضة الصفا از ابن اعثم نقل مىكند كه چون ابن زياد با سپاهش نزديك كوفه رسيدند چندان توقّف كرد كه مقدار دو ساعت از شب بگذشت . بعد از آن عمّامهء سياه بر سر بسته و شمشير حمايل كرده و كمان در بازو افكنده و قضيب در دست گرفته بر اشترى نشسته با\r\n\r\n","description":"","footnote":"","page_name":" 737 ","page_number":23},
  {"content":"\r\n\r\nخدم و حشم و كوكبهء تمام از راه حجاز به شهر درآمدند . آن شب ماهتابى روشن بود . مردم را خيال آنكه اين امام حسين است ؛ چه در آن روزها آواز آمدن حسين به كوفه بود ، فوج‌فوج پيش مىآمدند و بر وى سلام مىكردند و مرحبا بك يابن رسول اللّه ، خوش آمدى و صفا آوردى ، و امثال اين كلمات از روى نشاط بر زبان مىراندند . ابن زياد از روى اعراض به غير از جواب سلام هيچ نمىگفت . آخر مسلم بن عمرو الباهلى گفت : واى بر شما اى اهل كوفه . اين حسين نيست . اين امير عبيد اللّه زياد است . مردم كوفه چون اين سخن شنيدند متفرّق شده هر كدام به جانبى رفتند . پس ابن زياد در قصر امارت فرود آمده از بسيارى اعراض آن شب هيچ چيز نگفت و كسى را نطلبيد . روز ديگر فرمود كه در بازار كوفه منادى كردند كه مردم به مسجد جامع حاضر شوند . مردم بسيار در مسجد جمع شدند . بعد از آن ابن زياد به منبر برآمد و بعد از حمد و ثناى باريتعالى و درود بر مصطفى ، صلّى اللّه عليه و آله ، گفت :\r\nاى اهل كوفه ! امير المؤمنين امارت شهر شما به من تفويض داشته و فرموده كه من در ميان شما باشم و شيوهء عدالت و انصاف مرعى دارم و داد مظلوم از ظالم بستانم و هركه از راه اطاعت و انقياد درآيد به او احسان رسانم و هركه عصيان ورزد سزاى او چنان كه عبرت ديگران شود در كنارش نهم . بدانيد كه من نسبت به كسى كه مطيع و منقاد يزيد است همچو پدر و مادر مشفق و مهربانم ، و نسبت به كسى كه مخالفت و تمرّد ورزد همچو زهر [ 100 الف 
  ] قاتل . معلوم شما شده باشد كه من مثال يزيد را به امتثال قبول تلقّى نموده از بصره به كوفه آمده‌ام تا آنچه فرموده است به جاى آرم و در تنفيذ اوامر و نواهى او هيچ دقيقه‌اى فرو نخواهم گذاشت .\r\nالقصّه ؛ چون از اين كلمات واهيه فارغ شد از منبر فرود آمده به قصر امارت رفت . روز ديگر باز ابن زياد با كوكبهء تمام به مسجد آمده مردم را احضار نمود و بر منبر رفت . بعد از سپاس و ستايش حقّ سبحانه و تعالى گفت :\r\nاى اهل كوفه ! بدانيد كه در امارت شدّتى بايد بىعنف و سطوتى بايد بىضعف ، تا به لوازم امور مملكت قيام توان نمود ؛ چه اگر حاكم و پادشاه مدار بر شدّت و خشونت نهد دلهاى خلق از او رميده شود و انتظام مملكت او مختل و پريشان گردد ، همچنين اگر ضعيف و سست باشد از او نترسند ، و اين نيز موجب اختلال امور ملك و دولت گردد . عادت من آن است كه بىگناه را به جاى گناهكار بگيرم و حاضر را به عوض غايب عقوبت كنم و دوست را به بدل دشمن سزا دهم . « 1 »\r\nچون سخن ابن زياد به اينجا رسيد مردى از آن مجلس كه او را اسد بن عبد اللّه مىگفتند\r\n\r\n\r\n","description":"","footnote":"\r\n( 1 ) . تهديد ابن زياد سخنان پدرش زياد را در خطبهء معروفش ، بترا ، به ياد مىآورد .\r\n","page_name":" 738 ","page_number":24},
  {"content":"\r\n\r\nبرخاست و گفت : خداى سبحانه و تعالى مىفرمايد  « وَ لا تَزِرُ وازِرَةٌ وِزْرَ أُخْرى »  « 1 » يعنى :\r\nهيچ كس را به گناه ديگرى عقوبت نبايد كرد . ديگر ، مرد را به بخت آزمايند و اسب را به تكى .\r\nبر ما بيش از آن نباشد كه هرچه فرمايى بدان قيام نماييم و اشارت يزيد را قبول كنيم . ابن زياد در جواب اين مرد هيچ نگفت و از مسجد بيرون آمده به دارالاماره رفت .\r\nامّا مسلم بن عقيل چون از آمدن ابن زياد خبر يافت ، خوفى و رعبى عظيم بر او استيلا يافت ، چنانچه از روى اضطرار تمام بعد از نماز خفتن از سراى مختار بيرون آمده به منزل هانى بن عروه ، كه از اشراف كوفه بود ، رفت و بىآنكه دستورى طلبد به سراى او درآمد . هانى چون بيرون آمده با مسلم ملاقات كرد از او پرسيد : سبب چيست كه در اين محل بىهنگام به اينجا تشريف آورديد ؟ مسلم گفت : پناه به تو آوردم تا مرا از شرّ ابن زياد نگاه دارى و به حمايت و اعانت من پردازى . هانى گفت : مرا در ورطهء بلا انداختى . اگر تو به خانهء من در نمىآمدى تو را باز مىگردانيدم ، امّا اين زمان حمايت و رعايت تو بر من واجب شده . اكنون عيب باشد كه عذر تو بخواهم . پس از براى مسلم حجره‌اى در حرم مرتّب ساخت و گفت :\r\nبسعادت بنشين و بسلامت قرار گير .\r\nچون شيعيان را خبر شد كه مسلم كجاست ، گروه‌گروه پيش او مىآمدند و مسلم بيعت امير المؤمنين از ايشان مىستاند و با ايشان عهد در ميان مىآورد كه به بيعت امير المؤمنين حسين وفا نموده از غدر بپرهيزند . و آن جماعت سوگند خورده عهد و پيمان به ايمان غلاظ و شداد موكدّ مىگردانيدند تا زياده از بيست هزار مرد به بيعت امام حسين ، عليه السّلام ، سرافراز گشتند . و روايتى آنكه هيجده هزار كس در صحيفهء بيعت مسطور شده بود .\r\nو در اين اثنا شريك بن اعور بصرى كه از كبار شيعه بود در منزل هانى بن عروه نزول كرده او را در تقويت و تمشيت مهم مسلم بن عقيل ترغيب و تحريص مىنمود . اتّفاقا شريك در اين وقت بيمار شد و ابن زياد بر اين صورت وقوف يافته شخصى را نزد شريك فرستاد كه او را از آمدن ابن زياد به عيادت خبر كند . شريك با مسلم بن عقيل گفت : اگر خواهى كه امارت بر تو قرار گيرد بايد كه فردا [ در 
  ] محلّى كه ابن زياد به پرسش من آيد من او را به سخن مشغول دارم و تو فرصت يافته و جهان را از لوث وجود او پاك ساز [ ى 
  ] ، و اگر صحّت يابم چنان كنم كه بصره نيز مسخّر تو گردد .\r\nروز ديگر ابن زياد به عياد شريك بن اعور آمده بنشست و از هر باب سخن مىگفتند .\r\nشريك انتظار مىبرد كه مسلم از نهانخانه بيرون آيد ، امّا هانى بن عروه او را سوگند داد كه اين\r\n\r\n\r\n","description":"","footnote":"\r\n( 1 ) . انعام ، 164 .\r\n","page_name":" 739 ","page_number":25},
  {"content":"\r\n\r\nحركت در سراى من مكن كه عورت و اطفال من از بيم اين مهم هلاك مىشوند . « 1 » مسلم در خشم شد و شمشير بينداخت . ابن زياد مدّتى مديد نشسته بود ، آخر از آنجا به دارالاماره رفت .\r\nشريك به مسلم گفت : عجب از تو كه در چنين فرصتى تأخير جايز داشتى . مسلم گفت : هانى مانع آمده نگذاشت .\r\nدر كامل التواريخ آورده كه مسلم گفت : دو چيز مانع من شد . يكى هانى بن عروه و دويم آنكه از امير المؤمنين على ، عليه السّلام ، شنيدم كه از مسلمانان نيست كسى كه كسى را به غدر و حليه بكشد . « 2 » شريك گفت : و اللّه كه اگر ملعون را مىكشتى كار تو استقامت مىگرفت . بعد از اين معلوم نيست كه مهم به كجا رسد . و بعد از سه روز شريك بن اعور به عالم بقا خراميد و ابن زياد بر وى نماز گزارد .\r\nگويند بعد از مردن شريك ، به ابن زياد گفتند كه او مسلم را بسيار ترغيب مىكرد كه در آن روز كه تو به عيادت رفته بودى تو را بكشد ، امّا مسلم سخن او را نشنيد و گفت به مكر كشتن كسى مشروع نيست . ابن زياد گفت : بعد از اين بر جنازهء هيچ عراقى هرگز نماز نخواهم گزارد .\r\nو اگرنه زياد ، پدر من ، در ميان كوفه مدفون مىبود هر آينه شريك را از قبر بيرون مىآوردم و به سياست مىرسانيدم .\r\nالقصّه ؛ ابن زياد هرچند در اين روزها سعى و اهتمام بسيار نمود كه پى به منزل مسلم برد نتوانست . آخر الامر به حيله‌اى كه او را روى نمود مسلم را بيرون آورد . و آن حيله چنان بود كه ابن زياد مبلغ سه هزار درم به غلام خود كه معقل نام داشت - و بعضى گويند روزبه نام داشت - داد و گفت : برو با شيعيان علىّ بن ابى طالب آميزش كن و خود را از محبّان اهل بيت نماى و بگوى كه يكى از دوستان مخلص حسين بن على هستم و مبلغى زر از براى مسلم آورده‌ام . توقّع آنكه مرا پيش او بريد تا ديدار مباركش ببينم و اين زر به دست خود تسليم وى نمايم تا اسب و سلاح بخرد و با دشمنان اهل بيت پيغمبر ، صلّى اللّه عليه و آله ، كارزار كند .\r\nچون تو اين كار كنى و منزل مسلم را بيابى مرا خبر كن تا تو را از مال خود آزاد گردانم و دل تو را به انواع رعايتها شاد گردانم .\r\nمعقل آن زر را در حوزهء تصرّف درآورده از نزد پسر زياد بيرون آمد و در مسجد آمده\r\n\r\n\r\n","description":"","footnote":"\r\n( 1 ) . دو سه روز قبل از اين واقعه ، كه عبيد الله به عيادت هانى به منزل وى رفته بود ، عمارة بن عمير سلولى به هانى گفته بود : بگذار همين‌جا اين سركش را بكشيم . . . و هانى گفته بود : دوست نمىدارم او در خانهء من كشته شود ؛ نهاية الأرب ، ج 7 ، ص 143 .\r\n( 2 ) . هر سه نسخه : . . . به غدر و حيله كشتن . - و . و نيز حديثى از رسول اللّه ( ص ) نقل شده كه : الإيمان قيد الفتك : ايمان مانع فتك ( - ترور ) است ؛ يعنى مرد با ايمان كسى را به ترور نمىكشد .\r\n","page_name":" 740 ","page_number":26},
  {"content":"\r\n\r\nدر تفكّر افتاد كه چگونه در آن شروع نمايد . ناگاه نظرش بر شخصى افتاد كه جامه‌هاى سفيد پوشيده بود و بسيار نماز مىگزارد و در نماز بسيار خشوع و خضوع به‌جا مىآورد . با خود گفت كه دأب شيعه آن است كه جامهء سفيد مىپوشند و در نماز خشوع و خضوع مىنمايند .\r\nغالب ظنّ آن است كه اين شخص از آن طايفه خواهد بود . پس چندان توقّف كرد كه آن مرد از نماز فارغ شد . آنگاه نزديك او رفته سلام كرد و به سخن در آمد و گفت : جعلت فداك ، جان من فداى و نثار تو باد . من مردىام از اهل شام و خداى تعالى بر من منّت نهاده و محبّت اهل بيت نبوّت و مودّت دوستان ايشان در دل من افكنده و سه هزار درم نذر كرده‌ام كه بدان دولتمند دهم كه در اين شهر آمده به دعوت امام حسين - كه فرزند پيغمبر است - اشتغال مىنمايد .\r\nاگر مرا به دو راه نمايى كه اين مال را به دو تسليم نمايم ، غايت كرم باشد .\r\nآن شخص گفت : از همهء مردم كه در اين مسجدند چگونه مرا اختيار كردى و صاحب سرّ خود ساختى ؟ معقل گفت : آثار خير و فلاح و انوار رشد و صلاح در بشرهء تو ديدم . به خاطر من رسيد كه از محبان اهل بيت رسولى . آن مرد ساده دل پاك طينت فرمود : ظن تو خطا نيست . من دوستدار اهل بيت هستم و نام من مسلم بن عوسجه است . بيا به خدا عهد و پيمان كن كه اين سرّ را پيش هيچ كس فاش نكنى تا من تو را به مقصود تو نشان دهم . معقل سوگندان مغلظه ياد كرد كه هر سرّى كه به من سپارى در افشاى آن نكوشم . مسلم بن عوسجه گفت : امروز برو و فردا به منزل من آى تا تو را نزد صاحب خويش - يعنى مسلم بن عقيل - برم . و خانهء خود را به او نشان داد .\r\nروز ديگر معقل به خانهء وى رفت و ابن عوسجه او را نزد مسلم بن عقيل برده صورت حال تقرير كرده معقل در دست و پاى مسلم افتاد و آن درمها نزديك وى نهاد . مسلم فرمود :\r\nمصحف بياوريد تا وى را سوگند دهيم . پس مصحف آوردند و معقل سوگند خورد كه : سرّ شما را فاش نكنم و از مكر و حيله و دغا دور باشم . پس بيعت كرد .\r\nآن روز تا شب در سراى هانى بن عروه بود و بر گواهى احوال شيعه اطّلاع يافته از آنجا بيرون آمده پيش پسر زياد رفت و او را بر جميع حالات مسلم بن عقيل [ 100 ب 
  ] واقف ساخت . روز ديگر اسماء بن خارجه « 1 » و محمّد بن اشعث به مجلس زياد در آمدند . از ايشان پرسيد : هانى بن عروه كجاست ؟ چند روز شده كه او را نمىبينم ؟ گفتند : مدتى شده كه او بيمار است . ابن زياد گفت : مىشنوم كه در اين روزها بهتر شده و بر در خانه مىنشيند . آيا او را چه چيز مانع است كه به سلام ما نمىآيد . ما مشتاق ديدار اوييم . گفتند : ما برويم و اگر تواند سوار شد ، او را به خدمت شما آريم .\r\n\r\n\r\n","description":"","footnote":"\r\n( 1 ) . نويرى ، حسان بن اسماء بن خارجه ثبت كرده است .\r\n","page_name":" 741 ","page_number":27},
  {"content":"\r\n\r\nپس نزد هانى آمدند و به مبالغه و الحاح تمام او را سوار كرده روى به دارالاماره نهادند .\r\nهانى چون نزديك كوشك رسيد ، گفت : اى ياران ! خوفى از اين مرد در دل من پيدا شده .\r\nمحمّد بن اشعث و اسماء بن خارجه در تسكين او كوشيده گفتند : اين وسوسهء شيطانى و هواجس نفسانى است . پس هانى به تقدير ربانى رضا داده مصحوب آن دو شخص به مجلس ابن زياد آمد . ابن زياد كلمه‌اى كنايت‌آميز گفت . « 1 » هانى گفت : ايّها الامير چه واقع شده ؟ گفت :\r\nواقعه از اين عظيم‌تر چه تواند بود كه مسلم بن عقيل را به وثاق خود راه داده و خلقى انبوه را به بيعت حسين درآورده‌اى ؟ تصوّر تو چنان است كه از كيد و غدر تو غافلم ؟ هانى انكار اين معنى كرده ، ابن زياد معقل را طلبيده به هانى گفت : اين شخص را مىشناسى ؟ هانى چون نظر كرد و معقل را ديد دانست كه وى جاسوس مكاره بوده است نه مخلص دوستدار . بنابراين اثر انفعال و خجالت در وى پيدا شده گفت : اى امير ، به خدا سوگند كه من مسلم را به خانه نطلبيده‌ام و در احداث فتنه سعى ننموده‌ام . او در شبى ناخوانده به خانهء من آمد و زينهار خواست . مرا حيا مانع شد كه او را نااميد سازم . اكنون سوگند مىخورم كه مراجعت نموده او را از منزل خود عذر خواهم . پسر زياد گفت . هيهات هيهات ! تو از پيش من نروى تا مسلم را حاضر نكنى . هانى گفت : هرگز اين نكنم . در آيين شريعت و طريق مروّت چگونه جايز باشد كه زينهار خواسته را به دست خصم دهم و قاعدهء وفادارى و عهد و پيمان را بر طرف كنم ؟\r\nهرچند پسر زياد و نديمان او را در باب آوردن مسلم با هانى سخن گفتند به جايى نرسيد .\r\nدر اين اثنا مسلم بن عمرو الباهلى گفت : اى امير رخصت من نماى تا چند كلمه با هانى سخن بگويم . ابن زياد گفت : به شرط آنكه او را از كوشك بيرون نبرى . پس مسلم هانى را به گوشه‌اى برد و در باب حاضر ساختن مسلم نصيحت بسيار كرد و گفت : واقعى زينهار خواسته را به خصم دادن عيب بود اگر طالب او حاكم زبردست نمىبود ، امّا در اين وقت تو معذورى و هيچ عيبى و عارى به تو راجع نمىشود . القصّه ، هرچند مسلم باهلى اين نوع سخنان به هانى گفت فايده نكرد ، آخر الامر مأيوس شد و هانى را پيش ابن زياد آورد .\r\nچون ابن زياد اصرار هانى را ديد خشم او زياده شده گفت : اى هانى ! اگر مسلم را حاضر نكنى گردن تو را مىزنم . هانى گفت : كه را زهرهء آن است كه با من اين معامله تواند كرد ؟ اگر تو اين خيال به خاطر گذرانى بسيار كس به خصمى تو برخيزند و قصر تو را احاطه كند . ابن زياد گفت : تو از قوم و عشيرت خود مرا مىترسانى ؟ آنگاه چوبى بر سر هانى زد كه پيشانى او\r\n\r\n\r\n","description":"","footnote":"\r\n( 1 ) . نويرى اين ضرب المثل عربى را از زبان ابن زياد بيان مىكند كه « أتتك بخائن رجلاه » و مضمون آن چنين است :\r\n« دشمن به پاى خود آمد به گور » . و نيز گويد بيت مشهور عمرو بن معدى كرب را ، كه على ( ع ) خطاب به ابن ملجم فرموده بوده ، بر زبان آورده است ؛ - نهاية الأرب ، ج 7 ، ص 145 .\r\n","page_name":" 742 ","page_number":28},
  {"content":"\r\n\r\nشكست . هانى دست به قائمهء شمشير سرهنگى برد . ابن زياد فرمود تا او را گرفته در كوشك محبوس كردند .\r\nچون صحبت هانى بن عروه به اينجا رسيد اسماء بن خارجه روى به پسر زياد كرد و گفت :\r\nاى غدّار ناكس ! ما اين مرد را به اشارت تو آورديم . چون پيش تو آمد او را خوار كردى و محبوس ساخته و عيد قتل مىدهى . تو را كردار ناصواب است كه از تو صادر مىگردد . پس پسر زياد از اين سخن در غضب شده بفرمود تا اسماء را چندان بزدند كه از حيات مأيوس شد . « 1 » در اين محل اسماء بن خارجه گفت : اى هانى ، خبر مرگ خود به تو مىدهم .\r\nبعد از آن ابن زياد بار ديگر هانى را طلبيده گفت : اى هانى ، جان خود را دوست‌تر مىدارى يا جان مسلم بن عقيل را ؟ هانى گفت : هزار جان من فداى مسلم باد . اى پسر زياد ! تو امير و صاحب‌اختيارى . مسلم را طلب كن تا بيابى ، از من چرا طلبى ؟ گفت : من مسلم را جستم ؛ در خانهء تو يافتم . اكنون به خدا كه او را از پهلوى تو بيرون كشم يا خود را فداى وى كنى . پس بفرمود تا تازيانه و عقابين بيرون آوردند و جامه از تن وى بيرون كردند - هانى هشتاد و نه سال عمر داشت و به صحبت رسول ، صلّى اللّه عليه و آله ، رسيده بود و مدتها با مرتضى ، عليه السّلام ، مصاحب بود - او را بر عقابين كشيدند و گفتند كه مسلم را بياور تا باز رهى .\r\nجواب داد : به خدا كه هر عقوبتى كه از آن صعب‌تر نباشد با من بكنى و مسلم در زير قدم من باشد [ گام 
  ] برندارم و تو را به دو نشان ندهم . تو ندانسته‌اى كه ما روز اوّل كه قدم در راه اهل بيت نبوّت رسول ، صلّى اللّه عليه و آله ، نهاده‌ايم محبتهاى عالم با خود راست كرده‌ايم و جانهاى خود را به رسم نثار برطبق اخلاص نهاده‌ايم ؟\r\nپس ابن زياد بفرمود تا او را پانصد تازيانه زدند . هانى بى خود شد . نديمان گفتند كه اين پير بزرگوار از اصحاب سيد مختار است ، بفرماى تا او را از عقابين فرود آورند . پسر زياد فرمود تا او را فرو گرفتند . فى الحال به رحمت خدا پيوست . و روايتى آنكه او را بر سر بازار گردن زدند و تنش بر دار كرده سرش پيش ابن زياد آوردند .\r\nدر روضة الشهدا آورده كه چون اين خبر به مسلم رسيد عرق عصبيتش در حركت آمده فرمود تا هر دو پسر او را كه همراه او بودند به خانهء شريح قاضى بردند . و ملازمان را فرمود تا ندا كردند « 2 » كه : « اى دوستداران اهل بيت ! همه جمع شويد » . در ساعت بيست هزار كس مسلّح و مكمّل بر مسلم بن عقيل جمع آمدند . پس مسلم سوار شده با اين جماعت متوجه قصر امارت\r\n\r\n\r\n","description":"","footnote":"\r\n( 1 ) . اسماء پدرزن عبيد اللّه بن زياد بوده است ؛ - الاغانى ، ج 18 ، ص 128 .\r\n( 2 ) . مسلم شعار « يا منصور امت » كه به معنى « اى يارى شده بميران و بكش » و از شعارهاى مسلمانان در جنگهاى رسول اللّه ( ص ) با كفّار بود ، سر داد ؛ - الكامل ، ج 5 ، ص 125 . اين اشعار مأخوذ از آيهء 35 سورهء اسراء است .\r\n","page_name":" 743 ","page_number":29},
  {"content":"\r\n\r\nشد . « 1 » پسر زياد با طايفه‌اى از اشراف كه در مجلس او بودند و با جمعى از ملازمان و لشكريان كه داشت در كوشك متحصّن شدند و مسلم با لشكر خود گرداگرد قصر در آمد و بين الفريقين جنگ دست داد . نزديك به آن رسيد كه قصر را بگيرند ، ابن زياد بترسيد و حكم كرد تا اشراف كوفه مثل كثير بن شهاب ، محمّد اشعث ، شمر بن ذى الجوشن ، [ و 
  ] شبث بن ربعىّ به بام كوشك در آمده اهل كوفه را ترسانيدند .\r\nابن شهاب گفت : اى كوفيان ! واى بر شما . اينك لشكر شام دم بدم مىرسد . امير سوگند مىخورد كه اگر همچنين بر محاربهء خود ثابت قدم باشيد روزى كه دست يابم بىگناه را به جاى گناهكار بگيرم و حاضر را به عوض غايب عقوبت كنم . اى مردمان ! بر خود ببخشاييد و بر عيال و اطفال خود رحم كنيد .\r\nكوفيان چون اين كلمات شنيدند خوفى عظيم و هراسى بزرگ بر دل ايشان راه يافت . بنابر عادت قديم كه الخائن لا يؤتمن « 2 » رسم بيوفايى پيش آوردند و از خدا و رسول خدا شرم نداشتند و عهد و پيمان را ناكرده و انواع سوگندان را ناخورده انگاشتند و روى به منازل خود آوردند و با مسلم سى كس - و به روايتى ده كس - ماند . پس مسلم حيران‌وار بازگشت و براى اداء نماز به مسجد درآمد . چون نماز گزارد از مسجد بيرون آمد آن جماعت نيز رفته بود .\r\nمسلم بن عقيل حيران بماند و گفت اين چه حالت است كه من مشاهده مىكنم ؟ و اين چه صورت است كه معاينه مىبينم ؟ پس مسلم سوار شده به آن نيّت كه از خانه بيرون رود . ناگاه سعيد بن احنف بن قيس به وى رسيد و گفت : اى سيد بزرگوار به كجا مىروى ؟ گفت : از كوفه مىروم تا در جايى استقامت گيرم تا شايد كه جمعى از اهل بيت من به من پيوندند . سعيد گفت :\r\nزينهار هزار زينهار كه بيرون نروى كه جميع دروازه‌ها را مردم ابن زياد فرو گرفته‌اند و بر سر هر محلّه مردم او ايستاده ، تو را مىطلبند . مسلم گفت : كجا روم ؟ بيا همراه من تا تو را به جايى برم كه مأمن باشد .\r\nپس مسلم با سعيد بن احنف به راه افتادند تا به سراى محمّد كثير رسيد . آواز داد كه : اى محمّد ! اينك مسلم بن عقيل را آوردم . محمّد بن كثير پاى برهنه بيرون دويده دست و پاى مسلم را بوسيد و گفت : اين چه دولت است كه مرا دست داد و اين چه سعادت است كه [ خدا 
  ] روزى نمود ؟ پس محمّد كثير مسلم را به خانهء خود درآورده در منزل نيكو بنشاند . و اصحّ آن است كه در زير زمين خانه‌اى داشت و وى را آنجا پنهان كرد . و به واسطهء غمّازان اين خبر به\r\n\r\n\r\n","description":"","footnote":"\r\n( 1 ) . خروج مسلم بن عقيل در كوفه روز سه شنبه هشتم يا چهارشنبه نهم ذيحجّهء سال شصتم هجرى بوده است .\r\n( 2 ) . نادرست امين نتواند بود . - و .\r\n","page_name":" 744 ","page_number":30},
  {"content":"\r\n\r\nپسر زياد رسيد كه مسلم در خانهء محمّد كثير است . ابن زياد پسر خود را با جمعى فرستاد تا محمّد كثير و پسرش را بياورند و مسلمرا در خانهء وى جويند .\r\nخالد [ ابن عبيد اللّه 
  ] بيامد و ناگاه سراى ابن كثير را فروگرفت و او و پسرش را به دست آورده نزد ابن زياد فرستاد . و از مسلم تفحّص بسيار نمودند ، در آن خانه نشان او پيدا نشد . امّا پسر زياد را چون چشم بر محمّد كثير افتاد آغاز درشتى و سفاهت كرد . محمّد كثير بانگ بر او زد كه اى پسر زياد من تو را نمىشناسم . پدر تو را به ستم به ابو سفيان بستند . تو را چه زهرهء آن است كه با من سفاهت كنى ؟ ايشان در اين سخن بودند كه از گوشهء شهر آواز كوس حربى [ 101 الف 
  ] و نالهء ناى رزمى برآمد .\r\nو آن‌چنان بود كه قوم و قبيلهء محمّد كثير بسيار بودند ؛ چون شنيدند كه ابن زياد او را و پسرش را گرفته ، همه مسلّح و مكمّل شده قريب به ده هزار كس روى به كوشك نهادند و غوغاى عام با ايشان يار شد و كار بر پسر زياد تنگ گشت . بفرمود كه محمّد كثير را بر بام كوشك بردند و بر آن مردم نمودند . و خيال مردم آن بود كه ايشان را كشته‌اند . چون ايشان را زنده و سلامت ديدند دست از جنگ بازداشتند و محمّد كثير را اجازت شد كه بيرون آيد و پسر را آنجا بگذارد و مردم را تسكين دهد . محمّد كثير بيرون آمد و قوم خود را بازگردانيد و به منزل خويش آمده از مسلم خبر گرفت .\r\nچون شب درآمد سليمان بن صرد ، مختار بن عبيده ، و رقاء بن عازب ، و جمعى از مهتران كوفه پيش محمّد كثير آمده گفتند : اى بزرگ دين ! فردا پسرت را از كوشك بيرون آر تا مسلم را برآريم و از كوفه بيرون رفته به قبايل عرب بگرديم و لشكر عظيم جمع كرده به ملازمت امام حسين ، عليه السّلام ، رويم و به اتّفاق وى كمر حرب دشمنان بر ميان جدّ و جهد بنديم . و بر اين اتّفاق كردند . قضا را اوّل بامداد بود كه عامر بن الطفيل با ده هزار مرد از شام آمده به پسر زياد پيوست و پسر زياد به قوّت اين لشكر على الصّباح محمّد كثير را طلبيد و ملازمان خود را فرمود تا همه سلاح پوشيدند .\r\nپس محمّد كثير روى به دارالاماره نهاد و قوم او با غوغاى عام قريب سى چهل هزار مرد گرداگرد قصر را گرفتند . چون محمّد كثير بيامد پسر زياد روى به وى كرده گفت : بگو جان خود را دوست‌تر مىدارى يا جان مسلم بن عقيل را ؟ محمّد كثير جواب داد : يابن زياد ، به سر اين حكايت رفتى . خدا جان مسلم را نگاه دارد و جان من اينك با سىهزار شمشير است كه حوالى تو را فرو گرفته‌اند . ابن زياد سوگند ياد كرد كه : به جان يزيد ، اگر مسلم را به دست ما ندهى ، بگويم تا سرت را از تن جدا كنند . محمّد كثير گفت : يابن مرجانه ! تو را زهرهء آن نباشد كه مويى از سر من كم كنى . ابن زياد منفعل شده دواتى كه پيش او نهاده بود برداشت و به جانب\r\n\r\n","description":"","footnote":"","page_name":" 745 ","page_number":31},
  {"content":"\r\n\r\nمحمّد كثير انداخت . اتّفاق بر پيشانى ابن كثير بخورد و پيشانى او بشكست . ابن كثير تيغ بركشيد و قصد ابن زياد كرد . مهتران كوفه كه حاضر بودند در او آويختند و تيغ از دست او بيرون كردند .\r\nدر اين اثناء محمّد كثير نگاه كرد ديد كه معقل جاسوس كه به حيله و مكر حال مسلم را معلوم پسر زياد كرده بود ايستاده و تيغى حمايل كرده . دست بزد و آن تيغ بركشيد و بر ميان آن ناكس غدّار زد كه چون خيار ترش به دو نيم كرد . ابن زياد از سر تخت برخاسته در خانه گريخت و غلامان را گفت : ابن كثير را بكشيد . غلامان و ملازمان قصد وى كردند و او تيغ مىزد تا ده كس را بينداخت . آخر كار پايش به شادروان آمد ؛ بيفتاد و غلامان از گرد وى درآمده و او را شهيد كردند .\r\nپسر محمّد كثير چون اين واقعه شنيد شمشير در كشيده چون شير غرّان و ببر بيان روى به كوشك نهاد و هركس از مردم ابن زياد كه پيش مىآمد در ساعت به صحراى عدمش مىفرستاد . القصّه ؛ به پايمردى و شجاعت دستبردى نموده كه هركه از دوست و دشمن مىديد تحسين مىنمود ؛ و تا به در قصر رسيد بيست كس از سرهنگان ابن زياد را از پاى درآورده بود . ناگاه غلامى از عقب وى در آمده نيزه‌اى بر پشت وى زد كه سر سنان از سينه‌اش بيرون آمد . آن نوجوان از پاى در افتاد و وديعت جان به قابض ارواح سپرد ، رحمة اللّه عليه . و لشكرى كه در بيرون بودند بيرون آمده بر قوم محمّد كثير حمله كردند . ايشان پيش ايشان باز آمده درهم آويختند و دليرانه مىكوشيدند تا آنكه اهل شام در جنگ چيره ماندند .\r\nپسر زياد چون اين حالت را مشاهده كرد ، گفت : جنگ ايشان براى محمّد كثير و پسر اوست . فرمود تا سر هر دو را از تن جدا كرده در ميان قوم ايشان افكندند تا دلشكسته شده ترك كارزار كنند . پس آن هر دو سر را در معركه افكندند . چون كوفيان آن سرها بديدند در رميدند .\r\nچون شب درآمد از ايشان ديّارى نمانده بود . مختار ديد كه كار از دست رفت ، از قصر امارت بيرون آمده بر اسب خود سوار شد و با قومى از بنى اعمام خود راه قبيلهء بنى سعد پيش گرفت و سليمان بن صرد خزاعى نيز به محلهء بنى يزيد رفت ، و ورقاء بن عازب پناه به محلهء شريح قاضى برد كه در آن محلّه شيعه اهل بيت بسيار بودند .\r\nامّا چون مسلم بن عقيل خبر شهادت محمّد كثير و پسرش را شنيد بغايت ملول و محزون شده شب از خانهء ايشان بيرون آمده سوار شده راه دروازه مىطلبيد كه بيرون رود . ناگاه در ميان طلايهء پسر زياد افتاد و ايشان دوازده هزار سوار بودند و سپهسالار ايشان حكم بن الطفيل بود . ناگاه مسلم بن عقيل را بديدند . يكى از او پرسيد : تو كيستى ؟ گفت : مردىام از قبيلهء بنى فزاره . مىخواهم كه ميان قوم خود باز روم . آن كس گفت : بازگرد كه اين نه راه تست . مسلم بازگشت . چون به دار البيع رسيد ديد كه خالد پسر ابن زياد با هزار سوار ايستاده . از آن طرف\r\n\r\n","description":"","footnote":"","page_name":" 746 ","page_number":32},
  {"content":"\r\n\r\nنيز بازگشت . چون به كناسه رسيد حازم شامى را با دو هزار مرد آنجا بديد . دليروار بگذشت و روى به بازار درودگران نهاد . و در آن محلّ صبح دميده بود و جهان روشن شده .\r\nحارث كناسه ، مسلم را ديد بر كنارى نشسته و نيزه در دست گرفته و دراعه پوشيده و تيغ قيمتى حمايل كرده و آثار شجاعت و سطوت از او ظاهر و امارت جرأت و شوكت از سوارى او لايح و باهر . حارث را در دل آمد كه اين سوار نيست مگر مسلم بن عقيل . فى الحال به در سراى پسر زياد آمد و نعمان حاجب را گفت : اى امير من مسلم را ديدم كه به بازار درودگران مىرفت . نعمان با پنجاه سوار به عقب او تاخت . ناگاه مسلم باز پس نگريست ؛ جمعى سواران را ديد كه از عقب او مىتازند . الحال از اسب فرود آمد و بانگ بر اسب زد تا به جانب شارع بازار رفت و مسلم خود روى به محله‌اى نهاد به گمان آنكه از آنجا راه بيرون مىرود . اتّفاق آن كوچه خود پيش بسته بود . مسلم در آن كوچه درون رفت . مسجد ويرانى بود . در حال در مسجد درآمد و در گوشه‌اى نشست . امّا نعمان پى اسب برگرفته مىرفت تا به محلهء حلّاجان اسب را بازيافت و از سوار هيچ اثرى پيدا نبود . حاجب خيره فرومانده و اسب را گرفته بازگشت و پيش پسر زياد آمده صورت حال باز نمود .\r\nابن زياد بفرمود تا دروازه‌ها مضبوط كردند و در محلّه‌ها منادى دادند كه هركه خبر مسلم يا پسران مسلم بياورد از مال دنيا او را توانگر گرداند . مردم در تكاپوى افتادند و قدم در راه جستجوى نهادند . مسلم در آن مسجد ويران بود گرسنه و تشنه ، تا شب درآمد . پس قدم از مسجد بيرون نهاد . نمىدانست كه به كجا رود و با خود مىگفت كه اى دريغ كه ميان دشمنان گرفتارم و از ميان ملازمان امام حسين بركنارم .\r\nالقصّه ؛ مسلم سراسيمه در آن محلّه مىرفت . ناگاه به در سرايى رسيد پيرزنى نشسته تسبيحى در دست گرفته مىگرداند و كلمهء اذكار الهى بر زبان مىگذراند . نام آن زن طوعه « 1 » بود . مسلم گفت : يا امة اللّه توانى مرا كه شربت آب دهى ، تا حق تعالى تو را از تشنگى قيامت نگاه دارد ؟ كه من بغايت تشنه جگرم . طوعه گفت : چرا نتوانم داد . پس طوعه در آن خانه رفت و آبى خنك جهت مسلم بن عقيل آورد . مسلم آب خورده ساعتى به در خانهء آن پيرزن بنشست و در فكر فرو رفت كه چندين هزار كس در طلب اويند ، كجا رود و چه كند ؟ پيره‌زن گفت : اى جوان شهريست پرآشوب . برخيز و به وثاقى كه پيش از اين در آنجا مىبودى برو كه نشستن تو در اينجا در اين وقت موجب تهمت مىشود . مسلم گفت : اى مادر من مردىام از\r\n\r\n\r\n","description":"","footnote":"\r\n( 1 ) . وى كنيز اشعث بن قيس بود كه او را آزاد كرد و اسيد حضرمى او را به زنى گرفت و پسرش بلال از همين اسيد به دنيا آمد .\r\n","page_name":" 747 ","page_number":33},
  {"content":"\r\n\r\nخاندان عزّت و شرف و غربت‌زده و از ديار خود دور افتاده . نه منزلى دارم و نه جايى ، نه بقعه‌اى و نه سرايى . اگر مرا در خانهء خود جاى دهى حق تعالى تو را در روضهء بهشت جاى دهد . طوعه گفت : تو چه نام دارى ، و از كدام قبيله‌اى ؟ مسلم گفت : از دورماندگان ستمديده و غريبان جفا كشيده . چه مىپرسى ؟ طوعه مبالغه از حد بگذرانيد . مسلم بضرورت اظهار كرد كه : من مسلم بن عقيل پسر عمّ حسين بن علىّام . كوفيان به من بىوفايى كرده و مرا در ورطهء بلا گذاشته جان خود بسلامت بيرون بردند و حالا در اين محله افتاده‌ام و دل بر هلاك خود نهاده و با اين همه يك زمان از حال حسين غافل نيستم و ندانم كه حال او با اين مردمان به كجا انجامد .\r\nطوعه چون دانست كه مسلم است در دست و پاى او افتاد و فى الحال او را در خانه آورده منزلى پاكيزه براى او مهيّا ساخت و از معطومات و مشروبات هرچه داشت حاضر گردانيد و وظايف شكر الهى بر اين نعمت به تقديم رسانيد . [ 101 ب 
  ] مسلم طعامى بنوشيد و نمازهاى گذشته را قضا كرده سر بر بالين آسايش نهاده . اما چون پاره‌اى از شب بگذشت ، پسر آن پيره‌زن كه بلال نام داشت به خانه درآمد . مادر را ديد كه در آن خانه مىرفت و بيرون مىآمد و مىگريست و مىخنديد . گفت : اى مادر ، امشب ترا حالى عجيب است و در آن خانه تردد بسيار مىكنى . خير است ؟ مادرش گفت : خير است . تو به خود مشغول باش . پسر آرام نگرفت و گفت : البتّه مرا بر اين قضيّه اطّلاع مىبايد داد . گفت : بگويم با تو به شرط آنكه سوگند بخورى كه اين راز را با كسى نگويى . پسر سوگند خورد و قبول كرد كه آن راز را با كسى نگويد .\r\nپيره زن گفت : اى پسر ، مسلم بن عقيل است كه پناه به ما آورده ، و او را در اين خانه نشانده‌ام و مراسم خدمت و لوازم ملازمت او به جاى مىآرم و بدان از خداوند تعالى ثواب جزيل طمع دارم . پسر خاموش شد و در خواب رفت .\r\nو مسلم خوابيده بود ؛ ناگاه خوابى آشفته ديد . بيدار شد و از هجران امام حسين ، عليه السّلام ، و اهالى و اولاد خود ياد فرمود و بسيار بگريست . اما چون روز شد پسر پيره زن به در خانهء پسر زياد رفت . وقتى رسيد كه ابن زياد با حصين بن نمير « 1 » مىگفت كه : گرد محلّات كوفه برآى و منادى كن كه امير مىگويد هركه خبر مسلم به نزد من بياورد هزار درم به دو دهم و مرادات و حاجات آن كس نزديك من به اجابت مقرون خواهد بود ، و اگر كسى پنهان سازد و از خانهء او پيدا شود آن خانه را غارت كنند و صاحبخانه را به قتل رسانند .\r\nچون پسر پيره زن وعدهء درم و وعيد قتل شنيد پيش دويد و صورت واقعه با محمّد « 2 » اشعث بگفت . ابن اشعث نزديك ابن زياد رفته تمامى حال باز نمود . ابن زياد خوشدل شده\r\n\r\n\r\n","description":"","footnote":"\r\n( 1 ) . وى فرمانده شرطهء ابن زياد در كوفه بود . نام وى در تاريخ طبرى حصين بن تميم آمده است .\r\n( 2 ) . ابن اثير ، معتقد است كه بلال محل اختفاء مسلم را بر عبد الرحمن بن محمّد اشعث فاش كرد .\r\n","page_name":" 748 ","page_number":34},
  {"content":"\r\n\r\nعمرو بن حارث مخزومى را گفت : سيصد مرد از سرهنگان خاص من به محمّد اشعث همراه كن كه او آن سراى را مىداند ؛ تا برود و مسلم را گرفته بيارد . محمّد اشعث سوار شده با آن سپاه روى به سراى طوعه نهادند و به يك بار در و بام را فرو گرفتند . امّا مسلم نماز بامداد را گزارده بود و به جاى نماز نشسته كه آواز سم اسبان به گوش او رسيد . دانست كه به طلب وى آمده‌اند . برخاست و سلاح بر خود راست كرد و شمشير كشيده از خانه بيرون آمده . آن گروه به يكباره روى به وى نهادند . مسلم چون شير خشمناك بر آن قوم حمله كرد و در آن حمله چند كس را از پاى درآورد .\r\nاين خبر پيش پسر زياد بردند و مدد طلبيدند . پسر زياد به محمّد اشعث پيغام فرستاد كه يك شخص را سيصد كس احاطه نموده ، يارى مىطلبى ؟ اين چه ضعفى است كه تو دارى ؟\r\nمسلم اگرچه مرد دلير است ، آخر يك تن بيش نيست . محمّد اشعث جواب فرستاد كه تو را تصوّر آن است كه مرا به گرفتن حلاجى يا جولاهه‌اى فرستاده‌اى . و اللّه كه مرا به جنگ شير ژيان و ببر بيان روان كرده‌اى . اين دلاورى است كه به حسام انتقام خون بسى از مبارزان به خاك مىريزد و صفدرى است كه به ضرب خنجر خاك معركه را با مغز دليران بر مىآميزد . پسر زياد خبر فرستاد كه او را امان داده به نزديك من رسان كه جز به امان بر مسلم دست نتوان يافت .\r\nچون حديث امان مسلم به ابن اشعث رسيد ، با مسلم خطاب كرد كه : اى مسلم ! خود را در مهلكه ميفكن . دست بازدار و به نزد من آى كه تو را امير امان داده است . مسلم گفت : مرا به امان شما احتياج نيست ؛ چه قول شما را اعتماد نشايد و از كوفيان رسم وفا نيايد . « 1 » اين بگفت و بار ديگر بر ايشان حمله كرده چند كس را مجروح و مقتول ساخت . لشكريان ابن زياد درماندند . بعضى پياده شده بر بامها برآمده و سنگ بر جانب مسلم انداختن گرفتند و چندان سنگ بر مسلم زدند كه بدن او بتمامه مجروح شد . مسلم با خود مىگفت اى نفس در مرگ خود آماده باش كه در دفع اعدا كوشيدن و شربت هلاك نوشيدن و خلعت شهادت پوشيدن دولتى است جاويد و سعادتى است سرمدى . ناگاه حرامزاده‌اى سنگى بينداخت كه بر پيشانى مسلم آمد . خون بر رخسار او دويد و متعاقب آن سنگى ديگر رسيد كه اكثر دندانهاى او بريخت .\r\nالقصّه ؛ مسلم از بسيارى زخم كه خورده بود پشت به ديوار سراى بكير بن حمران باز نهاد و او از سراى بيرون آمده شمشير حوالهء فرق مسلم كرد ، چنانچه لب بالاى او را بتمامه بريد . مسلم\r\n\r\n\r\n","description":"","footnote":"\r\n( 1 ) . و بعد مسلم از ابن اشعث خواست كه از طرف خود نامه‌اى به امام حسين ( ع ) بنويسد و به آن حضرت خبر دهد كه به كوفه نيايد . ابن اشعث نامه‌اى بر اين مضمون نوشت و پيك وى نامه را در زباله به امام ( ع ) رسانيد . آن حضرت فرمود :\r\nهرچه بر ما نازل شود در راه خدا محسوب خواهد شد ؛ - الكامل ، ج 5 ، ص 130 . نامهء ابن اشعث را اياس بن عثل طايى كه از قبيلهء بنى مالك بن عمرو بود به امام ( ع ) رسانيد ؛ - نهاية الأرب ، ج 7 ، ص 150 ، پابرگ مترجم .\r\n","page_name":" 749 ","page_number":35},
  {"content":"\r\n\r\nدر همان ساعت تيغ بر بكير براند و سرش را ده قدم دور انداخت و باز پشت به آن ديوار داده گفت : بار خدايا يك جرعه شربت آب آرزوست . كوفيان به نظاره ايستاده بودند و آن سخن مىشنودند و هيچ‌كس را ياراى آن نبود كه او را آب دهد . آن پيره زن از خانه بيرون آمد و قدحى از آبگينه پرآب ساخته به دست وى داد . چون مسلم آن قدح بر لب نهاد ، خون شد . آن را بريخت . باز پرآب كرده به دو داد . اين بار نيز پرخون شده بريخت . بار سيم كه قدح بر لب نهاده دندانهاى مباركش در قدح ريخت . مسلم قدح بنهاد و گفت : آب خوردن من به قيامت افتاد . پس يكى از عقب مسلم درآمد و نيزه‌اى بر پشت وى زد كه مسلم به روى در افتاد و مردمان از اطراف و جوانب درآمده او را بگرفتند و پيش پسر زياد بردند .\r\nو او در آن محل در كوشك امارت بر سرير ايالت نشسته بود . چون مسلم را درآوردند سلام نكرد . [ نگهبانى 
  ] گفت : چرا بر امير سلام نكردى ؟ گفت : زيرا كه در اين سلام نه سلامتى دنيا و نه سلامتى عقبى مىبينم . و در روضة الصفا چنين آورده كه مسلم گفت : چون مرا خواهند كشت سلام چه نفع رساند و اگر زنده خواهد گذاشت سلام بسيار خواهم كرد . ابن زياد گفت :\r\nاى پسر عقيل تو هنوز اميد بقا دارى ؟\r\nالقصّه ؛ پسر زياد مدّتى سر در پيش انداخته آنگاه سر بر آورده و گفت : چرا بر امام زمان بيرون آمدى و اين فتنه انگيختى ؟ مسلم گفت : امام زمان حسين بن على است و من به فرمان او به اين شهر آمدم و آنچه كردم در آن رضاى حقّ جستم . امّا اهل شقاوت نگذاشتند كه حقّ به مستحق رسد . يابن المرجانه يقين مىدانم كه به كشتن من امر خواهى كرد . امّا پيش از اين كسى را بفرماى كه از قبيلهء قريش باشد تا نزد من آيد كه اين وصيّتى كه دارم به او بگويم . پس بازنگريست . عمر بن سعد را ايستاده ديده گفت : اى پسر سعد بنابر قرب قرابت كه مرا با تو هست سه وصيت مىكنم . ملتمس آنكه وصيّتهاى مرا قبول كنى . « 1 » وصيّت اوّل آن است كه در اين شهر هفتصد درم وام دارم و اسب مرا نعمان حاجب دارد ؛ بستانى و سلاحى كه در بر دارم آن را بردارى و سلاح مرا با اسب من به فروش و قرض مرا ادا نماى . عمر بن سعد قبول كرد . پسر زياد گفت : اسب و سلاح از آن تست و هيچ كس مانع نخواهد شد .\r\nپس [ مسلم 
  ] فرمود وصيت دويم آن است كه چون مرا شهيد كنند مىدانم كه سر مرا به شام خواهند فرستاد ، تن مرا از پسر زياد در خواهى و در جايى كه مناسب دانى دفن كن . پسر زياد چون اين وصيت بشنيد گفت : چون تو را كشته باشند هرچه با جسد تو كنند گو بكنند .\r\n\r\n\r\n","description":"","footnote":"\r\n( 1 ) . براى آگاهى از ماجراى افشاى راز مسلم بن عقيل توسط عمر سعد و اعتراض ابن زياد بر اين كار عمر ؛ - الكامل ، ج 5 ، ص 131 ؛ نهاية الأرب ، ج 7 ، ص 152 .\r\n","page_name":" 750 ","page_number":36},
  {"content":"\r\n\r\nبعد از آن گفت : وصيت سيم آن است كه به امام حسين نامه‌نويسى كه كوفيان بيوفايى كردند و پسر عمّت كشته شد . زينهار كه به كوفه نيايى و به قول اين مردم اعتماد نكنى . پسر زياد گفت :\r\nاگر حسين قصد ما نكند ما نيز قصد او نكنيم و اگر متعرّض امر خلافت گردد خاموش نباشيم . و روايتى آن است كه گفت : اگر حسين ما را نطلبد ما او را نطلبيم . و سخنان ديگر ميان مسلم بن عقيل و پسر زياد گذشت كه گفتن و شنودن آن موجب ملال است .\r\nو در روضة الصفا مسطور است كه ابن زياد در باب آمدن به كوفه از مسلم سؤالها كرد و مسلم جوابهاى درشت گفت . بنابراين ابن زياد خشمناك شده زبان به دشنام امير المؤمنين على ، عليه السّلام ، گشاد . مسلم جواب داد كه : به سبّ و دشنام پدران تو سزاوارتر و به كلمات ناخوش لايق‌تر ، فاحكم بما شئت إن تحكم يا عدوّ اللّه إنّا قوم ، علينا البلاء موكّل . يعنى : حكم كن آنچه خواهى حكم كرد اى دشمن خدا كه ما جماعتى هستيم كه بلا بر ما موكّل است .\r\nپس ابن زياد يكى را گفت كه مسلم را بر بالاى قصر برد و گردنش بزند . گفت : اى پسر زياد ! اگر تو از قريش مىبودى و ميان ما و تو حقّ خويشى مىبود بر چنين فعل اقدام نمىنمودى ، و ليكن تو ولدالزنايى . پس خشم ابن زياد از شنيدن اين سخن زياد شد و شخصى را از اهل شام طلب داشت كه مسلم در حين جنگ زخمى بر وى زده بود و گفت : مسلم را بر كوشك ببر و گردنش بزن تا انتقام خود از وى كشيده باشى .\r\nشامى مسلم را بر بالاى قصر برد و مسلم در آن زمان زبان به استغفار و تسبيح گشاده مىگفت : ربّنا احكم بيننا و بين قومنا على ما ذلّونا . يعنى : بار خدايا حكم كن ميان ما و ميان قوم ما كه ما را خوار و ذليل كردند . آن شامى بعد از كشتن مسلم مانند بيهوش [ 102 الف 
  ] پيش پسر زياد آمد . ابن زياد از او پرسيد : مسلم را كشتى ؟ تو را چه مىشود ؟ گفت : اى امير در آن زمان كه مسلم را كشتم مردى ديدم كه در برابر من ايستاده بود بغايت سياه و كريه منظر و انگشت و لب خود به دندان مىكند . من از آن شخص چنان ترسيدم كه به عمر خويش از هيچ كس نترسيده بودم . ابن زياد خنده كرد و گفت : چون بر خلاف عادت خود كارى كردى دهشت بر تو استيلا يافته . دل به جاى آر كه باكى نيست .\r\nو در روضة الشهدا چنين آورده كه چون مسلم سخنان درشت به ابن زياد گفت ، ابن زياد گفت : اى اهل مجلس كيست كه مسلم را بر بام كوشك برد و سرش را از تن جدا كند ؟ پسر بكير بن حمران گفت : اين كار من است كه امروز پدر مرا بكشته . پس دست مسلم گرفت و او را به بالاى كوشك درآورد . مسلم چندان‌كه مىرفت بر حضرت رسالت ، صلّى اللّه عليه و آله ، درود مىفرستاد و مىگفت : ربّنا احكم بيننا [ و بين 
  ] قومنا بالحقّ دعوونا فلمّا أجبنا تركونا ، فصدّقناهم فكذّبونا . يعنى : بارخدايا حكم كن ميان ما و قوم ما ، براستى كه ما را خواندند پس\r\n\r\n","description":"","footnote":"","page_name":" 751 ","page_number":37},
  {"content":"\r\n\r\nچون بيامديم فروگذاشتند . و ما براستى اجابت گفتيم ايشان را ، پس دروغگو پنداشتند ما را .\r\nپس چون به بالاى بام رسيد روى به جانب مكّه آورد و گفت : يابن رسول اللّه ، آيا از حال مسلم بن عقيل خبر دارى ؟ و بيتى چند ادا فرمود كه استماع آن موجب كدورت خاطر مىگردد .\r\nبعد از آن گفت : يابن رسول اللّه ، آرزوى من آن بود كه يك بار ديگر ديدهء محنت ديدهء خود را به ديدار مباركت روشن سازم . عمر خود امان نداد و وعدهء ديدار به قيامت افتاد .\r\nالقصّه ؛ چون مسلم سخن تمام كرد دست به دعا برآورد و گفت : خدايا نصرت ده دوستان را و فروگذار دشمنان را . آنگاه كلمهء شهادت گفت و مترصّد قتل بايستاد . پسر بكير بن حمران خواست كه تيغ بر مسلم زند ، دستش خشك شد و حيران فروماند . خبر به پسر زياد دادند . او را طلبيد . پرسيد : تو را چه شد ؟ گفت : يا امير مردى مهيب ديدم كه در برابر من آمده انگشت خود را مىگزد و لب خود را به دندان گرفته بود . من از آن شخص بسيار ترسيدم .\r\nابن زياد گفت : چون مىخواستى كارى بر خلاف عادت خود كنى دهشت در تو استيلا يافت و خيالى در نظر تو آمد . پس ديگرى را فرستاد . چون به بالاى بام رسيد صورت مصطفى ، صلّى اللّه عليه و آله ، به چشم او درآمد كه آنجا ايستاده است . زهره‌اش بتركيد و بمرد . بعد از آن شامى را فرستاد . بيامد و مسلم را شهيد كرد . و قول اصح آن است كه پسر بكير او را به قتل رسانيد .\r\nو در روضة الصفا آورده كه قولى آن است كه هانى بن عروه تا اين زمان در بند بوده . چون مسلم كشته شد ابن زياد فرمود هانى بن عروه را از زندان بيرون آورده به پسر عقيل رسانيدند .\r\nمحمّد اشعث گفت : اصلح اللّه الامير ، هانى از مشاهير كوفه است و در اين شهر قبايل و عشاير بسيار دارد . مأمول و مسئول آن است كه امير او را به من بخشد . ابن زياد شفاعت او را قبول نكرده او را زجر و منع نمود و حكم كرد تا هانى را به بازار قصّابان برده گردن زدند و جسد مسلم و او را سرنگون بياويختند و سر هر دو را به دمشق پيش يزيد فرستاد و [ او را 
  ] از كماهى حالات اطّلاع داد .\r\nيزيد بعد از اطّلاع بر مضمون نامهء ابن زياد فرمود تا سر هانى و مسلم بن عقيل را از دروازهء دمشق بياويختند و جواب مكتوب ابن زياد را بر اين نهج نوشت :\r\n« اما بعد ، تو نزديك من پسنديده و مختارى و نظير ندارى . هرچه از تو صدور يافته و مىنمايد مرضى و مستحسن است ؛ چه خطر دشمنان از من دفع كردى و به قول خويش وفا نمودى . از كمال حزم و وفور خرد تو همين توقّع بود ، و آنچه از حال علم و فهم هر دو رسول خود نوشته بودى مطابق واقع بود . هريك از ايشان را دو هزار درم بخشيده پيش تو فرستادم . و چون مىشنوم كه حسين بن على ميل عراق دارد ، بايد كه نيك ملاحظه كنى و راهها مضبوط\r\n\r\n","description":"","footnote":"","page_name":" 752 ","page_number":38},
  {"content":"\r\n\r\nگردانى و هركه را دانى كه از وى فساد متولّد خواهد شد به قتل آرى و هرچه از حسين بن على صادر گردد روزبه‌روز به عرض رسانى » .\r\nدر روضة الصفا آورده كه بعد از قتل مسلم بن عقيل بعض از غمّازان پسر زياد را گفتند كه مسلم بن عقيل را دو پسر در اين شهر پنهان هستند . ابن زياد گفت كه منادى كردند كه پسران مسلم بن عقيل در خانهء هركس باشند و نياورد و به من نسپارد و مرا معلوم گردد ، بفرمايم تا خانهء او را غارت كنند و آن كس را به خوارى تمام بكشند . و آن جوانان به خانهء شريح قاضى بودند كه مسلم در روز جنگ ايشان را به نزد او فرستاده بود و در محافظت و مراقبت ايشان داد مبالغه مىداد .\r\nبعد از قتل مسلم چون اين منادى برآمد ، شريح ايشان را پيش خود طلبيد و چون چشمش به آنها افتاد بىاختيار نعره‌اى زد و آغاز گريه كرد . آن دو مظلوم از قتل پدر خبر نداشتند . چون گريهء شريح قاضى را ديدند شكّى در دل ايشان پيدا شد ، گفتند : ايّها القاضى تو را چه شد كه چون ما را ديدى فرياد بركشيدى و بدين سوز گريه مىكنى و آتش در دل ما غريبان مىزنى ؟\r\nقاضى بىاختيار گفت : اى مخدومزادگان ، بدانيد كه خلعت شادى دنيا مطرّز به طراز غم است و شربت سورى آلوده به زهر ماتم . اكنون بدانيد كه پدر بزرگوار شما از اين خاكدان دنيا انتقال نمود و به بال شهادت جانب رياض سعادت پرواز نمود . حقّ تعالى شما را صبر جميل و جزاى جزيل كرامت كناد .\r\nپسران مسلم چون اين سخن استماع نمودند هر دو بيهوش بيفتادند و بعد از مدتى كه به هوش آمدند جامه‌ها پاره‌پاره كرده و عمّامه‌ها از سر برداشته و گيسوهاى مشكين پريشان ساخته آغاز فرياد كردند كه : اى قاضى ! اين چه خبر دلسوز و اين چه سخن غم‌اندوز است ؟\r\nقاضى گفت : اى مخدومزادگان حالا محلّ اين فرياد و فغان نيست ، كه كسان عبيد اللّه زياد شما را مىطلبند و منادى مىكنند كه ايشان را در هر منزلى كه باشند اگر ما را خبر ندهند آن منزل را غارت كنيم و صاحب منزل را به قتل رسانيم . من در اين شهر به محبت اهل بيت تهمت زده‌ام و دشمنان در تفحّص و تجسّس حال من هستند و من بر جان شما و خود مىترسم . اكنون فكرى كرده‌ام كه شما را به كسى سپارم تا به مدينه رساند .\r\nايشان از ترس ابن زياد از حال پدر فراموش شدند . قاضى هر يكى را پنجاه دينار زر بر ميان بست و پسر خود اسد را گفت كه امروز شنيده‌ام كه بيرون دروازهء عراقين كاروانى بوده و عزيمت مدينه داشتند . ايشان را ببر و به يكى از مردمان كاروان كه سيماى صلاح در جبين او ظاهر باشد بسپار تا به مدينه برند . اسد در شب تار ايشان را پيش گرفت و از دروازهء عراقين بيرون برد . قضا را كاروانيان همان زمان كوچ كرده بودند و سياهى ايشان مىنمود . اسد گفت : اينك\r\n\r\n","description":"","footnote":"","page_name":" 753 ","page_number":39},
  {"content":"\r\n\r\nقافله مىنمايد . زود برويد تا به ايشان برسيد . ايشان از پى كاروان روان شدند و اسد بازگشت .\r\nامّا ايشان چون قدرى راه برفتند سياهى كاروان از نظر ايشان غايب شد . سراسيمه گشته راه كاروان گم كرده ناگاه عسسى چند كه گرد شهر مىگشتند بديشان باز خوردند و دانستند كه فرزندان مسلم بن عقيل‌اند . فى الحال ايشان را گرفته بربستند . امير عسسان دشمن خاندان نبوّت بود ، ايشان را هم در آن شب پيش پسر زياد برد . ابن زياد فرمود كه ايشان را به زندان برند و هم در زمان‌نامه‌اى نوشت به يزيد كه : « پسران مسلم عقيل را كه دو طفل بودند در سن هفت و هشت سالگى بعد از قتل پدر ايشان گرفته‌ام و در زندان محبوس ساخته و مترصد فرمانم تا چه حكم صادر گردد . بكشم يا آزاد كنم يا زنده به خدمت فرستم ؟ و السّلام » . و نامه را به يكى داد و به دمشق فرستاد .\r\nامّا راوى حكايت كند كه زندانبان مردى بود نيك‌اعتقاد و دوستدار اهل بيت ، نام او مشكور . چون آن دو شاهزاده را به زندان درآوردند و به وى سپردند دانست كه ايشان چه كسانند در دست و پاى ايشان افتاده و به منزلى نيكو بنشاند و طعامى حاضر كرد ، تناول فرمودند و همه روزه كمر خدمت بربسته و در مقام ملازمت ايستاده . و چون شب درآمد و غوغاى مردمان فرونشست ، ايشان را از زندان بيرون آورده به سر راه قادسيه رسانيد و انگشترين خود بديشان داد و گفت : اين راه است برويد تا به قادسيه رسيد . آنجا برادر مرا طلب كنيد و اين خاتم را نشان به وى دهيد تا شما را به مدينه رساند .\r\nايشان مشكور را دعا گفتند و روى به راه نهادند . امّا چون حقّ سبحانه و تعالى چنان مقدّر و مقرّر كرده بود كه آن دو يتيم هرچه زودتر به پدر مظلوم خود رسند بهتر است ، لاجرم بار ديگر راه گم كردند [ 102 ب 
  ] و آن شب تا به روز مىگرديدند . چون روز روشن شد نگاه كردند هنوز بر در شهر بودند . برادر بزرگ باخردتر گفت : اى برادر ما هنوز بر در شهريم .\r\nمبادا جمعى ديگر به ما رسند و بار ديگر به قيد ايشان گرفتار گرديم . پس بنگريستند به دست چپ ايشان خرماستانى بود . روى بدانجا نهادند و بر لب چشمه درختى ديدند سالخورده و ميان آن تهى شده . به ميان آن درخت درآمده قرار گرفتند . چون وقت نماز پيشين شد كنيزكى حبشى آمد آفتابه در دست . چون به لب آن چشمه رسيد و نگاه كرد ، عكس صورت آن دو جوان در آب افتاده بود . حيران بماند . چون بالا نگريست نظر او بر جمال دو اختر فرخنده فال افتاد . به تماشاى ايشان آفتابه از دست بنهاد . پرسيد كه شما چه كسانى هستيد و چرا در ميان اين درختان پنهانيد ؟ فرياد برآوردند كه ما دو يتيم درد يتيمى كشيده و از پدر دور افتادهء راه گم كرده‌ايم و پناه به اين منزل آورده . كنيزك گفت : پدر شما كه بود ؟ ايشان چون نام پدر شنيدند آب حسرت از ديده گشودند . كنيزك گفت : گمان مىبرم كه شما پسران مسلم بن عقيل هستيد .\r\n\r\n","description":"","footnote":"","page_name":" 754 ","page_number":40},
  {"content":"\r\n\r\nايشان فرياد بركشيدند كه اى كنيزك آيا تو بيگانه‌اى يا آشنا ؟ دوست وفادارى يا دشمن خونخوار پرجفا ؟ كنيزك گفت : من دوستدار خاندان شمايم و بىبىيى دارم كه او نيز لاف محبّت شما مىزند و جان خود را نثار اهل بيت مىكند . شما بياييد با من نزديك وى رويم .\r\nمترسيد و غم مخوريد كه هيچ دغدغه‌اى نيست .\r\nپس ايشان را برداشت و روى به منزل نهاد . چون نزديك رسيد به خانهء درون رفت و بىبى را اشارت داد كه اينك پسران مسلم بن عقيل را آوردم . بىبى مقنعه از سر برداشت و به مژدگانى پيش كنيزك انداخت و گفت : تو را از مال خود آزاد كردم . پس سر و پاى برهنه پيش پسران مسلم بازدويد و ايشان را به خانه آورد و طعامى كه مهيا كرده بود حاضر كرد و كنيزك را گفت : زينهار اين راز را پنهان دار و شوهر را از اين قصّه آگاه مساز ، كه او در حرم اهل وفا محرم نيست .\r\nالقصّه ؛ چون مشكور زندانبان براى طلب رضاى خداى سبحانه و تعالى آن دو مظلوم دردمند را رها كرد على الصباح اين خبر را به پسر زياد رسانيدند . مشكور را طلبيد و گفت : با پسران مسلم عقيل چه كردى ؟ گفت : ايشان را براى رضاى حقّ سبحانه و تعالى آزاد كردم و خانهء خود را بدين عمل ستوده و كردار پسنديده آباد كردم . ابن زياد گفت : از من نترسيدى ؟\r\nگفت : هركه از خدا بترسد از ديگرى نترسد . گفت : تو را چه بر آن داشت ؟ مشكور گفت : اى ستمكار نابكار ! پدر بزرگوار ايشان را بستم كشتى . چه تقريب دارى كه آن دو طفل بىگناه را كه داغ يتيمى بر جگر دارند به زندان بلا مبتلا بايد ساخت ؟ من براى رضايت روح سيّد كونين و صدر ثقلين محمّد مصطفى ، صلّى اللّه عليه و آله ، ايشان را از بند رهايى دادم و بدين عمل كه كردم اميدوار شفاعتى از آن سرور دارم و تو از آن دولت محرومى .\r\nپسر زياد در غضب شد و گفت : همين لحظه سزاى تو بدهم . مشكور گفت : هزار جان من فداى ايشان باد . پسر زياد جلاد را طلبيد و فرمود تا او را بر عقابين كشد و گفت : اوّل پانصد تازيانه‌اش بزن ، آنگاه سرش [ بينداز 
  ] . جلاد فرمان را به جاى آورده تازيانهء اوّل كه بزد مشكور گفت : بسم اللّه الرحمن الرحيم . چون دويم را زد گفت : خدايا مرا صبر ده . چون سيم را زد ، گفت : خدايا بيامرز مرا . چون چهارم را بزد ، گفت : خداوندا مرا براى محبّت فرزندان رسول تو مىكشند . چون تازيانهء پنجم را بزد ، گفت : الهى مرا بر رسول و اهل بيتش برسان . آنگه خاموش شد و آهى نكشيد تا پانصد تازيانه‌اش بزدند . پس چشم باز كرد و گفت : يك شربت آبم دهيد .\r\nپسر زياد گفت : آبش مدهيد و گردنش بزنيد . عمرو بن الحارث برخاست و او را شفاعت كرده به خانه برد و خواست كه به علاجش مشغول شود . مشكور ديده بگشاد و گفت : مرا از حوض كوثر آب دادند . اين بگفت و جان به حقّ تسليم كرد .\r\n\r\n","description":"","footnote":"","page_name":" 755 ","page_number":41},
  {"content":"\r\n\r\nامّا پسران مسلم بن عقيل را آن عورت مؤمنه به سراى خود آورد و خانه‌اى پاكيزه براى ايشان ترتيب كرده همچون مادر مهربان تسلّى ايشان مىنمود . چون شب شد ايشان را دلنوازى نموده بخوابانيد . پس از آنجاى بيرون آمده بر جاى خود قرار گرفت . زمانى شد . شوهرش از در درآمد ، كوفته و نالان . زن گفت : كجا بودى در اين روز كه دير به خانه آمدى ؟ گفت : صباح به در خانهء ابن زياد رفتم . منادى ندا كرد كه مشكور زندانبان پسران مسلم بن عقيل را از زندان آزاد كرده . هركس ايشان را يا خبر ايشان را بياورد امير او را از اسب و جامه هرچه خواهد دهد و از مال توانگر گرداند . مردمان روى به جستجوى ايشان آوردند . من هم در طلب ايشان افتاده بودم و در حوالى و نواحى شهر مىگرديدم و جدّ و جهد مىنمودم . آخر اسبم هلاك شد و مقدارى راه برفتم و از مقصود اثرى نيافتم .\r\nزن گفت : اى مرد از خدا بترس . تو را با فرزندان رسول چه كار است ؟ گفت : اى زن خاموش باش كه پسر زياد مركب و خلعت و درم و دينار بسيار وعده كرده است آن كس را كه پسران مسلم را نزد وى برد . زن گفت : چه ناجوانمردى باشد كه آن يتيمان را بگيرد و به دست دشمنان بسپارد و از براى دنيا دين را از دست بگذارد . مرد گفت : اى زن تو را با اين سخن چه كار است ؟ طعامى اگر دارى بيار تا بخورم . پس زن طعام بياورد . آن پير بىسعادت بخورد و به جاى خواب چون بيهوشان بيفتاد و در خواب شد ؛ چه تردّد بسيار كرده و مانده و كوفته شده .\r\nامّا چون از شب پاره‌اى بگذشت برادر بزرگتر كه نامش محمّد بود از خواب بيدار شده برادر كوچك را كه نامش ابراهيم بود گفت : اى برادر برخيز كه ما را خواهند كشت ، كه من در ساعت پدر خود را ديدم كه با مصطفى ، صلّى اللّه عليه و آله ، و مرتضى و فاطمه و حسن مجتبى در بهشت مىخراميدند كه ناگاه حضرت رسالت پناه نظر بر من و تو انداخت . و ما از دور ايستاده بوديم . مصطفى ، صلّى اللّه عليه و آله ، روى به پدر ما كرد و گفت : اى مسلم ! چگونه دلت يارا داد كه اين دو طفل مظلوم را در ميان ظالمان گذاشتى ؟ پدر ما بازنگريست و ما را ديد و گفت : يا رسول اللّه ، اينك در قفاى من مىآيند و فردا نزديك ما خواهند بود . برادر خردتر كه اين سخن بشنيد ، گفت : بخداى جلّ و علا كه من نيز بعينه همين خواب بديدم . پس هر دو برادر دست در گردن يكديگر كرده مىگريستند و مىگفتند : واويلاه ، وا مسلماه ، وا مصيبتاه .\r\nالقصّه ؛ آواز گريستن و خروش و فغان ايشان حارث بن عروه را - كه شوهر آن زن بود - بيدار كرد . زن را آواز داد كه : اين چه خروش است و در اين خانه كيست ؟ به زن عاجز و درمانده گفت : برخيز و چراغ روشن كن . زن چنان بى خود شده بود كه بدان كار قيام نمىتوانست نمودن . آخر حارث خود برخاست و چراغ روشن كرد و در آن خانه درآمده دو كودك را ديد دست در گردن هم درآورده و وا مصيبتاه مىگفتند . حارث پرسيد : شما چه\r\n\r\n","description":"","footnote":"","page_name":" 756 ","page_number":42},
  {"content":"\r\n\r\nكسانى هستيد ؟ ايشان تصوّر كردند كه او از دوستان است . گفتند : فرزندان مسلم بن عقيل هستيم . حارث گفت : وا عجبا ! يار در خانه و من گرد جهان مىگردم . من امروز در طلب شما چندان تاختم كه اسب خود را درباختم و شما خود در منزل من بوده‌ايد . ايشان چون اين سخن شنيدند خاموش شده سر به پيش انداختند . آن بىرحم سنگين دل هر يكى را طپانچه‌اى محكم بر رخساره زد و ايشان را به گيسوهاى يكديگر بهم بازبست و بيرون آمده در خانه را مقفّل ساخت .\r\nو آن عورت چنانچه در دست و پاى آن ملعون افتاده و سر بر قدم او مىنهاد و بوسه بر دست و پاى وى مىداد و زارى مىكرد و مىگفت : اى حارث بر اين يتيمان رحم كن كه ايشان به فراق پدر بزرگوار خود مبتلايند و از نفرين ايشان بترس كه نفرين يتيمان آتش در جهان مىافكند [ سودى نمىبرد 
  ] . حارث بانگ بر زن زد كه : از اين سخن درگذر و زبان دركش ، و الّا جنايتى كه بينى هم از خود بينى . زن بيچاره خاموش شد .\r\nاما چون صبح بدميد و جهان روشن شد ، آن تيره روى سياهدل برخاست و تيغ و سپر برداشته و آن دو كودك را در پيش انداخته روى به لب آب فرات نهاد . زنش پاى برهنه از پى مىدويد و زارى و درخواست مىنمود . و چون نزديك شد آن مرد تيغ بركشيده روى به وى نهاد . آن زن از بيم تيغ بازگشتى . چون ايشان رفتند ، باز زن از پى بدويدى . بر اين منوال مىدويدى تا به لب آب فرات رسيدند . حارث غلامى داشت خانه‌زاد كه با پسر خود شير خورده بود . غلام از عقب خواجه مىآمد . چون بدانجا رسيد حارث [ 103 الف 
  ] شمشيرى برهنه به دست غلام داد كه برو و اين دو كودك را سر از تن جدا كن . غلام شمشير بستد و گفت :\r\nاى خواجه چه كسى را دل يارا دهد كه اين دو كودك بىگناه را بكشد . حارث غلام را دشنام داد و گفت : برو هرچه تو را مىگويم چنان كن . غلام گفت : مرا ياراى قتل ايشان نيست . از روح مقدّس حضرت رسالت پناه شرم دارم كه كسانى را كه منسوب به وى باشند هلاك كنم . حارث گفت : اگر سر ايشان برندارى من سر تو را بردارم . غلام گفت : پيش از آنكه تو مرا بكشى من تو را به همين شمشير تو هلاك مىكنم . حارث پيش دويد و موى سر غلام را بگرفت . غلام نيز دست دراز كرد و ريش او را فراگرفته پيش دويد ، چنانچه حارث به روى درافتاد . غلام خواست كه زخمى بر وى زند كه حارث قوّت كرد و تيغ از دست غلام درآورده ، و غلام تيغ خود را از نيام بدر آورد و بر خواجه حمله كرد . خواجه سر پيش برد و حملهء او را رد كرده شمشير بزد و دست غلام را بيفكند . غلام به دست چپ گريبان او را گرفته و خود را به دو چسبانيد كه ديگر بار بر او زخم نزند .\r\nهردو باهم درآويخته بودند كه ناگاه زن و پسر وى رسيدند . پسر پيش دويد و ميان غلام\r\n\r\n","description":"","footnote":"","page_name":" 757 ","page_number":43},
  {"content":"\r\n\r\nگرفته و او را باز پس كشيد و گفت : اى پدر شرم نمىدارى ؟ اين غلام برادر من است ؛ چه باهم شير خورده‌ايم و مادر مرا به جاى فرزند است . از وى چه مىخواهى ؟ حارث جواب نداد و تيغ كشيده روى به غلام آورد و ضربتى بر وى زد كه هلاك شد . پسر گفت : سبحان اللّه ! من هرگز از تو سخت‌دل‌ترى نديده‌ام و جفاكارترى نشنيده‌ام . حارث گفت : سخن كوتاه كن و برخيز اين تيغ برگير و سر اين هر دو پسر از تن جدا كن . گفت : و اللّه هرگز اين كار نكنم و تو را هم نگذارم كه مرتكب اين امر شوى . و زنش نيز زارى مىكرد كه مكن و خون اين بىگناهان را در گردن خود مگير و ايشان را پيش پسر زياد ببر تا مقصودى كه در دل دارى حاصل گردد .\r\nحارث گفت : اكثر مردم كوفه دوستدار اين مردم‌اند . اگر من ايشان را به درون شهر برم امكان دارد كه عوام غوغا كنند و ايشان را از من بستانند و رنج من ضايع گردد .\r\nپس خود تيغ بركشيد و آهنگ قتل آن دو طفل مظلوم بىگناه كرد . ايشان مىگريستند و مىگفتند : اى حارث بر غريبى و يتيمى ما رحم كن و بر بىكسى و درماندگى ما ببخشاى .\r\nحارث گوش به سخن ايشان نكرده پيش دويد تا يكى از ايشان را بگيرد و هلاك كند . زن در او آويخت كه : اى از خدا ناترس ! اين كار مكن و از جزاى روز قيامت برانديش . حارث در غضب شد و شمشير به زن خود بزد و او را مجروح ساخت . امّا چون پسر ديد كه مادرش زخم خورد و حارث مىخواهد كه زخم ديگرى بر وى زند ، فى الحال برجست و دست پدر بگرفت و گفت : اى پدر ! با خود آى و آتش غضب فرونشان . حارث تيغ حوالهء پسر كرد و به يك ضرب او را بكشت . امّا چون زن پسر خود را كشته ديد غريو از نهاد او برآمد و به واسطهء زخمى كه خورده بود قوّت برخاستن نداشت ، همين فرياد برمىكشيد و آن ملعون را از كشتن آن دو طفل مظلوم منع مىكرد . امّا با او سخن به هيچ‌جا نمىرسيد .\r\nالقصّه ؛ حارث نزديك كودكان آمد . گفتند : اى مرد ما را زنده پيش پسر زياد بر تا او هرچه خواهد در باب ما به جاى آرد . گفت : شما را داعيه آن است كه من شما را به شهر درآرم و غوغاى عام شما را از من بستاند و مالى كه ابن زياد به من وعده كرده نرسد ؟ گفتند : اگر مراد تو مال است ما را به فروش و زر بستان . امّا آن ناكس در حميّت جاهليه افتاده آن دو كودك را بكشت و تنهاى ايشان را در آب فرات انداخت و سرهاى ايشان را در توبره نهاده روى به خانهء پسر زياد نهاد .\r\nهنوز ديوان مظالم او قائم بود كه حارث به قصر امارت رسيده آن توبره را پيش پسر زياد نهاد . ابن زياد پرسيد : در اين توبره چيست ؟ گفت : سر پسران مسلم بن عقيل . ابن زياد گفت :\r\nايشان را كجا يافتى ؟ گفت : اى امير ، ديروز همه روز در طلب ايشان بودم و چندان در جستجوى ايشان سعى كردم كه اسبم هلاك شد ، و ايشان خود در خانهء ما بودند . من خبر يافتم و\r\n\r\n","description":"","footnote":"","page_name":" 758 ","page_number":44},
  {"content":"\r\n\r\nايشان را بربستم و صباح بر لب آب فرات بردم . هرچند زارى كردند ، بر ايشان رحم نكردم .\r\nالقصّه ، سر ايشان را از تن جدا كردم و تن ايشان را در فرات افكنده سر ايشان را اينجا آوردم .\r\nپسر زياد گفت : اى لعين ! از خدا نترسيدى و از عقوبت حقّ سبحانه و تعالى نينديشيدى ؟ من به يزيد نامه‌اى نوشته‌ام كه پسران مسلم بن عقيل را گرفته‌ام ؛ اگر فرمايى زنده فرستم . اگر حكم كند كه ايشان را زنده پيش من بفرست چه كنم ؟ آخر چرا ايشان را زنده پيش من نياوردى ؟\r\nگفت : ترسيدم كه غوغاى عام كنند و ايشان را از من بستانند و طمعى كه به امير داشتم حاصل نشود . گفت : چرا ايشان را مضبوط نساختى و خبر به من نياوردى تا كس فرستادمى و ايشان را نزد خود آوردمى . آن شقّى ملعون خاموش شد .\r\nپس ابن زياد روى به نديمان كرد و در ميان ايشان شخصى بود مقاتل نام . او از دل و جان دوستدار خاندان پيغمبر بود و ابن زياد عقيدهء او را مىدانست ، امّا تجاهل مىكرد زيرا كه مقاتل نديمى قابل بود . او را پيش خود طلبيد و گفت : اين شخص را بگير و بر لب آب فرات بر و همانجا كه اين دو طفل را شهيد كرده است به هر زارى و خوارى كه خواهى او را به قتل رسان و اين سرها را نيز ببر و همانجا كه تنهاى ايشان را در آب افكنده است اينها را نيز به آب بيفكن .\r\nمقاتل بغايت خوشحال شده دست او بگرفت و بيرون آمد و با مردمان خود گفت : به خدا اگر عبيد اللّه زياد تمامى پادشاهى خود را به من ارزانى داشتى مرا چنين خوش نيامدى كه كشتن اين مرد به من حكم كرده . پس مقاتل حكم كرد تا دستهاى حارث به عقب بستند و سرش برهنه كرده ميان بازار كوفه برآوردند تا به موضعى كه مقتل ايشان بود رسيد . نگاه كرد زنى ديد مجروح افتاده بود و جوانى نورسيده كشته شده و غلامى همه اعضاى او پاره‌پاره شده . مقاتل پرسيد : اى عورت تو چه كسى ؟ گفت : زوجهء اين بدبخت بودم و او را از اين كار منع مىكردم و پسر و غلام هم در اين كار با من متفق بودند ، آخر الامر پسر و غلام را بكشت و مرا زخمى زد .\r\nبه حمد اللّه كه نفرين آن طفلان بىگناه در وى رسيد پس روى به شوهر كرد كه : براى طمع دنيا پسران مسلم را كشتى و دين را به اين قتل ناحق - كه دانسته از تو صادر شده - از دست بدادى .\r\nپس حارث ، مقاتل را گفت : دست از من بدار تا در خانهء خود پنهان شوم و ده هزار درم نقد به تو دهم . مقاتل گفت : اگر مال همهء عالم از تو باشد و تمامى آن را به من دهى بر تو رحم نكنم و تو را هلاك سازم و از حقّ تعالى ثواب عظيم طمع دارم . مقاتل آن سرها را به آب انداخت .\r\nآنگاه غلامان را فرمود تا اوّل دستهاى او بريدند و آنگاه پاهايش را پس هر دو گوشش را قطع كردند ، و هر دو چشمش را بركنده و شكمش را بشكافته اعضاى بريدهء وى در آن نهادند و آتش برافروخته وى را در آن انداخته تا بسوخت .\r\n\r\n","description":"","footnote":"","page_name":" 759 ","page_number":45},
  {"content":"\r\n\r\n\r\nذكر توجّه امام حسين ، عليه السّلام ، از مكّه به جانب عراق\r\nدر روضة الصفا آورده كه در آن زمان كه مسلم بن عقيل در خانهء هانى بن عروه رحل اقامت انداخت و اشراف و اعيان كوفه به دو رجوع نموده قاعدهء بيعت تمهيد دادند و هيجده هزار يا بيست هزار مرد جرّار كرّار نامدار سر ارادت بر خط هوادارى و متابعت او نهادند ، مسلم كتابتى به امام حسين ، عليه السّلام ، نوشت و صورت حال به موقف عرض رسانيد و استدعاى قدوم شريف نموده . چون اين مكتوب به حسين رسيد آهنگ رفتن عراق ساز كرد و روى به تهيّهء اسباب سفر آورد ، دوستان و هواداران او را اين صورت موافق ننمود ، امّا هرچه آن جناب را از رفتن منع فرموده مدعاى خويش را به اقامت دلائل و براهين مؤكّد ساختند مفيد نيفتاد . آخر الامر عبد اللّه عباس به خدمت امام حسين ، عليه السّلام ، شتافته گفت : اى پسر عمّ مىشنوم كه عزيمت كوفه دارى ؟ فرمود : آرى . ابن عباس گفت : يابن رسول اللّه ، از مكّه بيرون مرو و مفارقت خانهء خدا اختيار مكن كه پدرت ترك حرمين نموده توجّه به عراق فرمود ، ديدى كه به درجهء شهادت رسيد . اهل كوفه همان مردم‌اند كه قصد برادرت كرده و اسباب او را غارت نموده زخم بر او زدند . تو از ايشان ايمن مباش و بر قول ايشان اعتماد مكن كه سخن ايشان را اعتماد نشايد و از ايشان وفاى عهد و پيمان نيايد . عمرو بن عبد الرحمن الحارث بن الهشام المخزومى نيز به دلائل بسيار منع آن حضرت نمود . « 1 »\r\nامام حسين ، عليه السّلام ، فرمود : يابن عباس ، اين قضيّه نسبتى به آنها ندارد ؛ چه مسلم بن عقيل به من نامه‌اى نوشته و التماس نموده كه متوجّه عراق شوم ، شايد كار حقّ تمشيت يافته مهم باطل درهم شكند . حالا بر من حجّت شده [ 103 ب 
  ] اگر نروم عند اللّه چه جواب گويم ؟\r\nابن عباس گفت : هنوز والى يزيد در شهر است و آن مملكت در تصّرف كسان اوست . اگر كوفيان حاكم خود را از شهر اخراج كنند و ولايت بصره را متصرّف شوند بدان صوب متوجّه شدن صواب است . اگر چنان نكنند هرآينه تو را با لشكر يزيد جنگ بايد كرد و مبادا كه در آن واقعه از ايشان نصرت به ظهور نيايد و شما بىكس و بىفريادرس بمانيد . امام حسين ، عليه السّلام ، فرمود : در اين سخن انديشه كنم و فردا جواب باز دهم . ابن عباس برفت .\r\nو امام حسين ، عليه السّلام ، براى رفتن كوفه از مصحف فال گشود ، اين آيه آمد :  كُلُّ نَفْسٍ ذائِقَةُ الْمَوْتِ وَ إِنَّما تُوَفَّوْنَ أُجُورَكُمْ يَوْمَ الْقِيامَةِ  « 2 » . امام حسين فرمود كه صدق اللّه و صدق رسول اللّه . سخن جدّ بزرگوار خود كه در خواب شنيدم و كلام پروردگار خود كه فال گشودم\r\n\r\n\r\n","description":"","footnote":"\r\n( 1 ) . صلاح‌انديشى عمرو بن عبد الرحمن را در الكامل ( ج 5 ، ص 135 ) نهاية الأرب ( ج 7 ، ص 155 ) تاريخ طبرى ( ج 7 ، ص 2963 ) بخوانيد .\r\n( 2 ) . هر نفسى چشندهء مرگ است و البتّه مزدهاى شما روز قيامت به تمام داده خواهد شد ؛ ( آل عمران ، 185 ) .\r\n","page_name":" 760 ","page_number":46},
  {"content":"\r\n\r\nهر دو مؤيّد شهادت من هستند و مرا از آن چاره نيست .\r\nروز ديگر ابن عباس باز آمد و گفت : يا بن رسول اللّه ، چه فكر فرمودى ؟ گفت : عزيمت سفر را تصميم داده‌ام و دل بر قضاى ربّانى و حكم سبحانى نهاده . ابن عبّاس گفت : يابن رسول اللّه ، مصلحت آن است كه تو رسولان خود را در اطراف بلاد فرستى تا شيعيان تو از همه بلاد خصوصا از عراق به خدمت تو مبادرت نمايند . چون امر تو قوى گردد عامل يزيد را از اين شهر بيرون كن ، و من متقبّل معاونت تو مىشوم . و چون در حرم مكّه كه مجمع اهل آفاق است و مورد ارباب اقطار است اقامت نموده باشى ، به مطلوب خويش برسى و به مراد خويش فايز گردى ، ان شاء اللّه .\r\nدر روضة الصفا منقول است كه اين روايت مبنى بر آن نقل است كه تا امام حسين در مكّه اقامت داشت ابن زبير با او در مقام ملازمت و متابعت مىبود ، امّا أصحّ آن است كه ابن زبير در باب رفتن امام حسين ، عليه السّلام ، به جانب عراق كمال سعى و اهتمام مىنمود تا حجاز و تهامه براى او صاف شود .\r\nالقصّه ؛ بعد از سه روز باز ابن عباس به منزل امام حسين شتافته ، گفت : اى ابن عمّ ، به طرف كوفه مرو كه آن جماعت غدّار و بيوفايند و در همين سرزمين كه حرم خداوند است ، جلّ ذكره ، ساكن باش كه تو سيّد اهل اين موضعى . و اگر البتّه ميل سفر دارى توجّه ولايت يمن كن كه مملكتى عريض و عرصه‌اى فسيح است و حصون و قلاع بسيار دارد و قبيلهء همدان تمام شيعهء پدر تو هستند ، و ديگر دوستدار و هواخواه اهل بيت در آن نواحى بيشمار است . و چون در آن ولايت قرار گيرى اعيان خود را به اطراف و اكناف ممالك روان ساز تا خلايق را به بيعت تو دعوت كنند و لشكر آراسته به هم رسان ، آنگاه هرچه مدعا باشد بدان قيام نماى .\r\nامام حسين ، عليه السّلام ، فرمود : اى پسر عم ! كمال شفقت تو را دربارهء خود مىدانم و خلوص نصيحت تو را نسبت به خويش مىشناسم ، امّا عزيمت من به سفر كوفه مصمّم شده و به هيچ نوع فسخ آن صورت نبندد . در اين سفر سرّى هست كه به ظهور خواهد آمد . من مىدانم كه مرا چه واقعه‌اى در پيش است . از جدّ و پدر خود شنوده‌ام و تو مىدانى كه پدرم بارها بر سر منبر مىفرمود : [ انّ جبرئيل اخبرنى انّ ابنى هذا يقتل و انّه اشتدّ غضب اللّه على من يقتله « 1 » 
  ] اكنون اين كتاب پيش من است و من مبلغ اعمار اهل بيت را مىدانم . ديگر در اين باب مبالغه\r\n\r\n\r\n","description":"","footnote":"\r\n( 1 ) . ابن عساكر ، تاريخ كبير ، ص 176 . معناى سخن پيامبر چنين است : همانا جبرئيل مرا خبر داده است كه اين پسرم كشته مىشود ، و خداوند بر كشندهء او سخت خشمگين است . - و .\r\n","page_name":" 761 ","page_number":47},
  {"content":"\r\n\r\nمنماى و در فسخ اين عزيمت الحاح مفرماى كه به جايى نمىرسد . من در اين سفر بىاختيارم و زمام امور من در دست ديگرى است . « 1 »\r\nابن عباس سر خود را در پيش افكنده بعد از آن سر برآورده گفت : اگر عزيمت به امضا خواهى رسانيد و ترك رفتن عراق نخواهى كرد ، بارى زنان و اطفال را همراه مبر . فرمود :\r\nايشان را به كجا بگذارم و به كه سپارم ؟ اولى آن است كه با من باشند . ابن عباس گفت : اى ابن عمّ ، به رفتن تو از حجاز چشم ابن زبير روشن مىگردد و به مقصود و مطلوب خود مىرسد ؛ چه امروز كه تو بسعادت در مكّه نشسته‌اى كسى التفات به جانب او نمىكند و گرد او نمىگردد .\r\nچون تو حاضر نباشى او دعوى خلافت كند و مردم را به تبعيّت خويش دعوت نمايد .\r\nالقصّه ؛ چون ملتمس ابن عباس به معرض قبول نيفتاد از پيش امام حسين ، عليه السّلام ، بيرون آمده با خود گفت كه دريغ از حسين ! هزار دريغ از وى ! دل از او برگرفتم . چه مىدانم در عراق كار او به كجا انجامد ؟ و در راه ابن زبير پيش آمده ، ابن عباس گفت : اى پسر زبير دل خوشدار كه حسين بن على ، عليه السّلام ، عزيمت عراق دارد و به همه حال مىرود و حجاز به تو وا مىگذارد و عرصهء تهامه را خالى خواهى يافت « 2 » . ابن زبير هيچ جواب نداد . ابن عباس متألّم و اندوهناك به منزل خويش شتافت .\r\nبعد از آن امام حسين شيعه و خويشان و برادران خود را جمع كرده هريك را فراخور حال او عطايى داد و به جهت عورات و اطفال محملها ساخت و در روز سيّم ذيحجّه - كه روز قتل مسلم بن عقيل بود - از مكّه بيرون آمده . و بعضى گفته‌اند در هشتم ذيحجّه متوجّه [ كوفه 
  ] شد . « 3 » والى مكّه عمرو بن سعيد بن العاص يكى از سرهنگان « 4 » خود را به عقب امام حسين فرستاد تا او را برگرداند . چون آن سرهنگ به امام حسين رسيد ، گفت : حكم امير چنان است كه مراجعت كنى . اگر اجابت نكنى تو را از رفتن مانع مىآيم . آن جناب ابا و امتناع نموده نزديك به آن شد كه هر دو طايفه جنگ كنند . چون اين خبر به عمرو بن سعيد رسيد از فتنه ترسيده رسولى فرستاد تا آن سرهنگ را باز طلبند .\r\n\r\n\r\n","description":"","footnote":"\r\n( 1 ) . امام ( ع ) فرمود : يابن العمّ إنّى و اللّه لا علم انّك ناصح مشفق و قد أزمعت على المسير . پسر عمّ ! به خدا سوگند مىدانم كه تو را از راه خيرخواهى و مهربانى و شفقت اين پيشنهاد را مىكنى ، ولى من تصميم گرفته‌ام كه به سوى عراق حركت كنم .\r\n( 2 ) . ابن عباس بيتى از كليب بن ربيعه را - كه كنايه از آزادى عمل ابن زبير است - بخواند . ترجمهء آن چنين است : « اى پرستو در اين مكان وسيع كه براى تو خالى شده است تخم بگذار و چهچهه بزن ، هرچه دلت مىخواهد تخم بگذار و چهچهه بزن » . قسمتى از اين شعر ضرب المثل است ؛ - مجمع الامثال ، ج 1 ، ص 249 .\r\n( 3 ) . روز حركت امام حسين ( ع ) از مكّه روز ترويه ، هشتم ذيحجه ، از سال شصتم هجرى بود .\r\n( 4 ) . عمرو بن سعد ، برادر خود يحيى را فرستاد ؛ - الكامل ، ج 5 ، ص 139 ؛ نهاية الأرب ، ج 7 ، ص 158 .\r\n","page_name":" 762 ","page_number":48},
  {"content":"\r\n\r\nچون امام حسين ، عليه السّلام ، به زمين عراق رسيد بشير بن مالك اسدى « 1 » كه از كوفه به مكّه مىآمد به امام حسين رسيد . از وى پرسيد : از كدام زمين مىآيى ؟ گفت : از عراق مىآيم .\r\nپرسيد : حال عراق چيست و مردم آنجا با ما در چه مقامند ؟ گفت : دل آن جماعت با تو است و شمشيرهاى ايشان با بنى اميّه و فرمان فرمان خداست جلّ جلاله . امام حسين گفت : راست گفتى يا اخا بنى اسد ، يفعل اللّه ما يشاء و يحكم ما يريد . يعنى : مىكند خداى سبحانه و تعالى آنچه مشيّت اوست و حكم مىكند به آنچه ارادهء اوست .\r\nچون امام حسين ، عليه السّلام ، به منزل سفاح « 2 » رسيد فرزدق شاعر را ديد كه از راه عراق مىآيد « 3 » و به مكه مىرفت . از وى پرسيد : اى فرزدق مردم عراق را چگونه گذاشتى ؟ او نيز جواب بشير بن مالك اسدى را داد كه : دل اهل عراق با تو است و شمشيرهاى ايشان با بنى اميه .\r\nپس فرزدق امام حسين را وداع كرده به سوى حرم رفت .\r\nچون به بطن الرمّله « 4 » رسيد مكتوبى بنوشت و مصحوب قيس بن مسهّر صيداوى « 5 » به كوفه فرستاد . مضمون آنكه :\r\n« نامهء مسلم بن عقيل به من رسيد كه مبنى بود بر اتّفاق شما بر خلافت من و مشعر بود بر آرزومندى شما به قدوم من ، و حال آنكه شما در نصرت و معاونت من تأخير جايز نداشته‌ايد حقّ سبحانه و تعالى افضل جزاء به روزگار فرخنده آثار شما رساناد و سعى شما را در احراز حال من ضايع نگرداناد . اين صحيفه از بطن الرّمله سمت ارسال يافت عنقريب در عقب مكتوب خواهم رسيد ، ان شاء اللّه » .\r\nقيس آن نامه را گرفت و روى به كوفه نهاد . چون به قادسيّه رسيد حصين بن نمير با جمعى از لشكر شام در آن مقام آرام داشت . و سبب آن بود كه چون امام حسين ، عليه السّلام ، از مكّه بيرون آمد جمعى از دشمنان نامه‌ها به پسر زياد نوشته او را از عزيمت امام حسين اخبار كردند\r\n\r\n\r\n","description":"","footnote":"\r\n( 1 ) . نام اين شخص در بين پنج تنى كه با حسن نيت امام ( ع ) را از حركت به سوى كوفه باز مىداشتند در هيچ يك از منابع موجود نيامده است . آن پنج نفر عبارتند از : عبد اللّه بن عمر ، محمّد بن حنفيّه ، امّ سلمه همسر رسول خدا ( ص ) ، عبد اللّه بن عباس ، و فرزدق شاعر . البتّه اشخاص ديگرى نيز امام ( ع ) را از حركت مانع بودند از جمله : عمر اطرف برادر امام ، عمرو بن سعيد ، بشر بن غالب ، عبد اللّه بن سليمان ، عمر بن لوزان ، باهرهء ازدى ، و عبد اللّه جعفر .\r\n( 2 ) . محلّى است ميان مكّه و حنين . طبرى ، ابن اثير ، و نويرى به صورت صفاح ثبت كرده‌اند . و ذهبى اين محل را « ذات عرق » ناميده است ؛ - تذكرة الحفاظ ج 1 ، ص 338 .\r\n( 3 ) . فرزدق در شصت سالگى همراه مادر خويش از زيارت خانهء خدا برمىگشت ؛ تاريخ طبرى ، 7 ، ص 2969 .\r\n( 4 ) . ياقوت اين منطقه را به صورت « بطن رمّه » ضبط كرده است كه صحراى معروفى است در نجد ، معجم البلدان .\r\nامام حسين ( ع ) اين نامه را از منزلى به نام حاجر ( - الكامل ، ج 5 ، ص 141 ) يا حاجز ( - نهاية الأرب ، ج 7 ، ص 160 ) از منطقهء بطن رمّه ، به سوى كوفيان فرستاد .\r\n( 5 ) . به صورت مشهر اسدى نيز آمده است ؛ - الكامل ، ج 5 ، ص 141 .\r\n","page_name":" 763 ","page_number":49},
  {"content":"\r\n\r\nو پسر زياد سر راهها به مردم سپرده بود ، و امام حسين ، عليه السّلام ، از اين معنى آگاهى نداشتند . چون قيس به قادسيّه رسيد حصين او را گرفته به كوفه فرستاد . ابن زياد با او غلظتها كرد . عاقبت فرمود كه او را از بالاى قصر به زير انداختند تا هلاك شد .\r\nدر نور الائمّه « 1 » چنين آورده كه ارسال نامه از كوفه به كربلا بوده ، چنانچه عنقريب نقل آن سمت تحرير خواهد يافت ، ان شاء اللّه .\r\nچون امام حسين ، عليه السّلام ، از بطن الرّمله روان شد عبد اللّه مطيع او را پيش آمده گفت :\r\nپدر و مادرم فداى تو باد يا بن رسول اللّه . نمىدانم كه سبب بيرون آمدن تو از حرم خدا و حرم جدّ خود رسول خدا ، صلّى اللّه عليه و آله ، چه بود ؟ امام فرمود : به مكاتيب كوفيان و طلب ايشان . ابن مطيع گفت : تو را به خدا سوگند مىدهم كه ترك رفتن كنى و اگر به روى چشم دوستان در فراق تو گريان شود . امام حسين فرمود : إنّا للّه و إنّا إليه راجعون .\r\nو چون امام حسين ، عليه السّلام ، از آنجا به منزل زرود « 2 » رسيد از يك جانب بلنديى ديد كه خيمه‌اى نصب كرده بودند . پرسيد : صاحب اين خيمه كيست ؟ گفتند : زهير بن قين البجلّى . و او در آن وقت از مكّه مىآمد حج گزارده بود و از مناسك آن فارغ گشته به كوفه مىرفت .\r\n[ 104 الف 
  ] امام حسين او را طلبيد . زهير در آمدن تعلّل نمود . « 3 » آخر زن او گفت : سبحان اللّه ! فرزند رسول خدا ، صلّى اللّه عليه و آله ، تو را مىطلبد تعلّل مىنمايى ؟ زهير از اين سخن متأثّر شده به خدمت امام حسين شتافت . بعد از ساعتى كه امام سر در پيش انداخته بود فرمود :\r\nاى زهير ، هيچ سر آن دارى كه مركب مجاهدت در ميدان محبّت الهى بتازى و به شمشير آبدار آتشبار نفاق منطفىسازى و درى از خوشنودى خداى تعالى بر روى خود بگشايى ؟\r\nچون زهير اين كلام از امام حسين شنيد روى وى از شادى برافروخته شده گفت : يابن رسول اللّه ، مدتهاست كه مترصّد اين دولت و مترقب اين سعادت مىبودم . پس از نزد امام بيرون آمده بفرمود تا كه خيمهء او را بركندند و قريب به خيمهء امام زدند . بعد از آن با اصحاب خود گفت : اى ياران از شما هركه آرزوى شهادت دارد با من موافقت و مرافقت نمايد و هركه ميل طعن ندارد و شهادت را كاره است از من مفارقت اختيار نمايد . اكثر ياران زهير از وى\r\n\r\n\r\n","description":"","footnote":"\r\n( 1 ) . مراد نور الأئمه خوارزمى صاحب مقتل معروف است .\r\n( 2 ) . هر سه نسخه : ورود . زمينهاى نسبتا گود را كه آب اطراف را در خود فرو مىكشد زرود گويند ؛ - معجم البلدان ، ج 4 ، ص 387 . خبر شهادت مسلم بن عقيل در اين محل به اطّلاع امام ( ع ) رسيد ؛ - نهاية الأرب ، ج 7 ، ص 162 . ولى ابن اثير ثعلبيه را به عنوان محل دريافت اين خبر ذكر كرده است ؛ - الكامل ، ج 5 ، ص 143 . نيز ؛ - سخنان حسين بن على ( ع ) از مدينه تا كربلا ، ص 118 .\r\n( 3 ) . زهير از بزرگان قبيلهء خويش و مقيم كوفه و از هواداران عثمان بود كه در يك برخورد با حسين بن على ( ع ) نور هدايت به قلبش تابيد و در همان مجلس تغيير عقيده داد و از ياران امام شد . نام همسر زهير دلهم بود .\r\n","page_name":" 764 ","page_number":50},
  {"content":"\r\n\r\nاعراض نموده روى به كوفه نهادند . پس زن خود را طلبيده گفت : اى خاتون ، من به خدمت امام حسين مىروم تا جانسپارى كنم . تو از مال [ من 
  ] حقّ خود بردار و مرا بحل كن .\r\nو قولى آن است كه زن گفت : اى مرد تو مىخواهى كه در خدمت پسر مرتضى على باشى .\r\nمن نيز مىخواهم كه ملازم دختران فاطمهء زهرا باشم . پس هر دو به اتّفاق كمر خدمتكارى اولاد رسول ، صلّى اللّه عليه و آله ، بستند و طريق هوادارى احفا و بتول پيموده احراز سعادت هر دو جهان نمودند .\r\nو در كامل التواريخ آورده كه زهير در وقت وداع گفت من به شما حديثى غريب مىگويم كه ما به غزوهء گنجه « 1 » رفتيم و غنايم بسيار آورديم و به واسطهء آن غنايم بسيار خوشحال شديم .\r\nسلمان فارسى ، رضىّ اللّه عنه ، در آن غزوه همراه ما بود ، پس گفت : اى ياران ! هرگاه شما جوانان آل محمّد را بس باشيد به كشته شدن از جانب ايشان خوشحال‌تر از امروز خواهيد بود كه به واسطهء غنايم خوشحال شده‌ايد .\r\nبعد از آن [ قافله 
  ] امام حسين از آنجا كوچ نموده تا به شقوق « 2 » رسيدند . امام تنها نشسته بود ، ناگاه ديد شخصى از راه كوفه مىآيد . او را طلبيد و از احوال كوفه و آن اطراف استفسار نمود . آن شخص گفت : به خدا از كوفه بيرون نيامدم تا ديدم كه مسلم بن عقيل و هانى بن عروه را بكشتند و تنهاى آنها را بر دار كرده سرهاى ايشان را به دمشق فرستادند . « 3 » امام حسين چون اين خبر بشنود ، فرمود : إنّا للّه و إنّا إليه راجعون . پس آن مرد برفت و غير از امام ، عليه السّلام ، كسى بر آن حال وقوف نيافت .\r\nدر روضة الصفا آورده كه مسلم بن عقيل را دخترى بود سيزده ساله . امام او را بنواختى و مصاحب دختران آن حضرت بود . در اين منزل كه فرود آمده بودند آن دختر بنا به عادت پيش آن حضرت آمده و امام او را نوازشى كرد و مراعاتى فرمود كه هرگز مثل آن واقع نشده بود و بسيار در وى مىنگريست و دست مبارك خود بر سر و روى وى مىكشيد . بنابراين آن دختر را شكّى در دل پديد آمد و به فراست چيزى معلوم كرد و گفت : يا ابن رسول اللّه ، امروز با من ملاطفتى مىفرمايى و رعايتى مىكنى كه فراخور يتيمان باشد . مگر پدرم شهيد شده است ؟\r\nامام حسين را تحمّل نمانده به گريه درآمد و فرمود : اى دختر ، دختران من همه خواهران تو و\r\n\r\n\r\n","description":"","footnote":"\r\n( 1 ) . الكامل ( ج 5 ، ص 141 ) : بلنجر .\r\n( 2 ) . شقوق : از آبهاى ضبّه است در سرزمين يمامة ؛ - معجم البلدان .\r\n( 3 ) . در منابع متقدم مطالبى كه در شقوق از زبان اين شخص بيان شده ، از زبان عبد اللّه بن سليم از مردم كوفه بيان شده است و امام حسين ( ع ) بعد از شنيدن خبر فوت مسلم و عروه ، فرموده : لا خير فى العيش بعد هؤلاء . يعنى پس از اينها [ - مسلم و عروه 
  ] زندگى سودى ندارد ؛ - بلاذرى ، أنساب الأشراف ، ج 3 ، ص 168 ؛ ابن كثير ، البدايه ، ج 8 ، ص 168 ؛ تاريخ طبرى ، ج 7 ، ص 293 ؛ ارشاد ، ج 2 ، ص 222 به نقل از سخنان حسين بن على ( ع ) از مدينه تا كربلا ، ص 117 .\r\n","page_name":" 765 ","page_number":51},
  {"content":"\r\n\r\nپسران همه برادران تو هستند . دختر فرياد بركشيد و گريه آغاز نهاد .\r\nامام حسين از مصيبت مسلم بسيار متأثر شده بود و از دغدغهء معاملهء او بىحدّ متفكّر گشته ، بنابراين بعضى از رفقاى امام كه بر قتل مسلم بن عقيل اطّلاع يافته بودند آن جناب را سوگند دادند كه يابن رسول اللّه بر خود و بر اهل بيت خود رحم فرماى و از سر رفتن كوفه در گذشته به وطن خود مراجعت فرماى كه مهم كوفه بر اين وجه روى نموده كه تو را در كوفه يارى و مددكارى نيست . امّا فرزندان و نبيرگان مسلم بن عقيل كه همراه بودند گفتند : ما را بعد از مسلم زندگى به چه كار آيد ؟ باز نمىگرديم تا انتقام خود نكشيم يا از آنكه مسلم چشيده ما هم بچشيم . امام چون از فرزندان مسلم بن عقيل اين كلمات شنيد فرمود : راست مىگويند لا خير فى الحيوة بعد موت الأحبّاء . « 1 » يعنى : هيچ خير در زندگانى بعد از موت ياران و دوستان نيست .\r\nو چون از آن منزل كوچ كرده به زباله « 2 » رسيد قاصد عمر سعد در رسيد و مكتوبى كه عمر به امام حسين ، عليه السّلام ، نوشته بود رسانيد ؛ مضمون آنكه : « اهل كوفه چنانچه عادت قديم ايشان است غدر و بىوفايى نموده مسلم را تنها گذاشته تا رسيد او را آنچه رسيد و هانى بن عروه نيز به تيغ ستم كشته شد » . امام را از نامهء عمر سعد يقين شد كه مسلم كشته شد .\r\nدر كامل التواريخ مذكور است كه در اين منزل خبر شهادت عبد اللّه بن يقطر « 3 » - كه برادر رضاعى امام حسين ، عليه السّلام ، بود و [ آن حضرت 
  ] بعد از مسلم بن عقيل [ او را 
  ] به كوفه فرستاده بود - به آن حضرت رسيد . اتّفاقا [ عبد اللّه بن يقطر 
  ] خبر از كشته شدن مسلم نداشت .\r\nچون به حوالى كوفه به موضعى كه آن را قادسيه گويند رسيد ، خيل حصين بن نمير او را گرفته پيش ابن زياد بردند . عبيد اللّه او را گفت : اگر خلاصى خود مىخواهى بالاى قصر برو و اين كذّاب پسر كذّاب - يعنى حسين بن على - را لعن كن . پس عبد اللّه در حال به بالاى قصر رفت و مردمان را به آمدن امام حسين ، عليه السّلام ، اخبار كرد و شمّه‌اى از فضايل آن حضرت اخبار فرمود و ابن زياد و پدرش و يزيد و معاويه را لعن فرمود . ابن زياد حكم كرد تا او را از قصر پايين انداختند تا همهء استخوانهاى او درهم شكست . امّا هنوز رمقى از حيات با او مانده بود .\r\nپس مردى از بنى لخم - كه او را عبد الملك بن « 4 » عمير گفتندى - برخاست و او را ذبح كرد .\r\nچون بر عبد الملك طعن كردند ، گفت : غرض من آن بود كه او از آن عذاب خلاص شود . « 5 »\r\n\r\n\r\n","description":"","footnote":"\r\n( 1 ) . ق ، ش : متن عربى فرمايش امام ( ع ) را ندارد .\r\n( 2 ) . از منازل معروف ميان مكّه و كوفه بين واقصه و ثعلبيه ؛ - معجم البلدان ، ج 4 ، ص 373 .\r\n( 3 ) . م : يقطين ؛ ق : مقطر ؛ ش : بقطر . خبر شهادت عبد اللّه بن يقطر در زباله به اطلاع امام ( ع ) رسيد .\r\n( 4 ) . ش : عبد الملك بن عمر .\r\n( 5 ) . بعضى هم گفته‌اند كسى كه سر عبد اللّه را بريده بود عبد الملك بن عمير نبود ، بلكه مردى بود شبيه وى ؛ الكامل ، ج 5 ، ص 143 .\r\n","page_name":" 766 ","page_number":52},
  {"content":"\r\n\r\nالقصّه ؛ چون خبر شهادت مسلم بن عقيل و عبد اللّه بن يقطر به امام حسين متيقّن شد ، فرمود تا تمامى مردم كه همراه آن حضرت بودند حاضر شدند . چون حاضر شدند ، فرمود : اى برادران بدانيد كه شيعيان ما كه در كوفه بودند و ما را به مكتوبات مكرّر مىطلبيدند ترك نصرت ما نموده به مخالفان ما يار شده‌اند . الحال هر كدامى از شما كه خواهد باز گردد او را رخصت است . پس جمعى كثير كه به اميد آنكه امام حسين را اهل كوفه نصرت خواهند كرد و كار او استقامت خواهد گرفت از اطراف و جوانب « 1 » به دو پيوسته بودند ، مفارقت اختيار كردند و متفرّق شدند .\r\nو چون از آن منزل كوچ فرموده به قصر بنى المقاتل رسيد ديد سراپرده‌اى زده‌اند و نيزه‌اى بر زمين فروبرده و شمشيرى از آن در آويخته و اسبى تازى پيش آن بسته . امام حسين پرسيد :\r\nصاحب اينها چه كس است ؟ گفتند : عبيد اللّه بن حرّ جعفى « 2 » كه از اعيان كوفه و از مبارزان زمان است و از دليران دوران و به قوّت و شوكت سرآمد اكفاء و اقران خود . جناب امام حسين ، عليه السّلام ، حجّاج بن مسروق جعفى « 3 » ، را كه از قبيلهء او بود « 4 » به طلب او فرستاد .\r\nچون حجّاج سلام و پيام امام به دو رسانيد عبيد اللّه گفت : اى حجّاج ، حسين مرا چرا مىطلبيد ؟\r\nگفت : با او همراه باشى و در دفع اعادى او سعى نمايى تا ثواب عظيم يا بى ، و اگر اتّفاقا تو را بكشند درجهء شهادت علاوهء آن گردد . پس از آن عبيد اللّه بن حرّ گفت : من از ميان اهل كوفه به جهت آن بيرون آمده‌ام كه مبادا حسين بدان ديار رسد و كشته شود و من در ميان كشندگان او باشم . بدان اى حجّاج كه اهل كوفه بنابر محبت دنيا از خاندان نبوى برگشته به پسر زياد پيوسته‌اند و حال فانى بر نعيم باقى گزيده ، و من نه طاقت حرب ايشان دارم و نه ميل موافقت به آنها .\r\nحجّاج برگشته صورت حال به موقف عرض امام ، عليه السّلام ، رسانيده امام خود برخاست و به منزل عبيد اللّه رفت . ابن الحرّ شرايط تعظيم و تكريم به جاى آورده بنده‌وار دست به سينه در برابر امام حسين بايستاد . امام فرمود : اى عبيد اللّه ، بدان كه معارف شهر كوفه به من نامه‌ها نوشته‌اند و پياپى رسولان فرستاده‌اند كه « ما همه اعوان و انصار و هوادار توايم و مسئول آنكه بر جناح تعجيل متوجّه اين‌جانب شوى تا ما به شرايط جانسپارى قيام نماييم » و اكنون مىشنوم\r\n\r\n\r\n","description":"","footnote":"\r\n( 1 ) . بيشتر جماعتى كه در مسير زباله به امام حسين ( ع ) پيوسته بودند ، بعد از پيشنهاد امام ( ع ) ترك آن حضرت كردند .\r\nاين طرح و پيشنهاد از طرف امام ، چنان‌كه در صفحات آينده خواهيم ديد ، نه يك‌بار و در يك منزل ، بلكه در موارد مختلف و به مناسبتهاى گوناگون مطرح شد .\r\n( 2 ) . ق : عبد اللّه بن جعفر ؛ ش : عبد اللّه بن حرّ . وى از هواداران عثمان بود و پس از كشته شدن وى نزد معاويه رفت و در جنگ صفّين در صف لشكريان او با ( على ) مىجنگيد . در تاريخ از غارتگريها و راهزنيهاى عبيد اللّه مطالب زيادى نقل شده است ؛ - تاريخ طبرى ، ج 7 ، ص 168 ؛ ابن حزم ، جمهره الانساب ، ص ، 385 .\r\n( 3 ) . ق : مسروق و جمعى .\r\n( 4 ) . حجّاج مؤذّن امام حسين ( ع ) است .\r\n","page_name":" 767 ","page_number":53},
  {"content":"\r\n\r\nكه روى از راه هدايتت برتافته [ 104 ب 
  ] به باديهء ضلالت و غوايت شتافته‌اند . تو مىدانى كه اى عبيد اللّه هرچه كنى از خير و شرّ بدان مثاب و معاقب خواهى بود . من تو را امروز به معاونت خود مىخوانم ؛ اگر اجابت كنى فرداى قيامت شكر تو پيش جدّم محمّد ، صلّى اللّه عليه و آله ، گويم .\r\nعبيد اللّه گفت : به يقين مىدانم كه هركه متابعت تو نمايد بهرهء او از ثواب كامل و نصيب او وافر و شامل خواهد بود . امّا چون كوفيان با تو در مقام دشمنى هستند و در آن ديار يارى و معاونى ندارى و با تو معدودى چند بيش نيست ، غالب ظنّ آن است كه مغلوب خواهى شد و لشكر يزيد بسيار است و من يك تنم ؛ پيداست كه از يارى و معاونت من چه آيد . مرا معاف دار و اين ماديان كه نامش « ملحفه » است به طريق هديه قبول فرماى . به خدا سوگند كه اين اسبى است كه از عقب هر جانورى كه تاخته‌ام به دو رسيده است و هركه با من تاخته گرد را باخته . و اين شمشيرى است كه هيچ كس از مبارزان عرب چنين شمشيرى ندارد . توقّع مىدارم كه به قبول اين تحفه محقّر منّت بر جان من نهى .\r\nامام حسين ، عليه السّلام ، برخاست و گفت : من به طمع اسب و شمشير پيش تو نيامده‌ام ، بلكه از تو توقّع يارى و نصرت مىداشتم و تو قبول نكردى . مرا به مال كسى كه جان خود از من دريغ دارد التفاتى نيست . « 1 »\r\nپس از آن موضع كوچ كرده به موضعى رسيدند كه آن را قطقطانه خوانند . امام حسين در اين منزل لشكر خود را گفت : اى مردمان ! شما از من بحل‌ايد و من شما را دستورى دادم باز گرديد و هر كجا خواهيد برويد ، كه كوفيان با ما بىوفايى كردند و مسلم بن عقيل را به قتل آوردند . اين كار مرا افتاده و بر شما حرجى نيست . هركه خواهد باز گردد . جمعى كه در راه وفا ثبات قدمى نداشتند ملازمت امام حسين ، عليه السّلام ، را گذاشتند تا آنكه امام ماند با فرزندان و برادران و خويشان و جمعى اندك از مواليان .\r\nباز امام حسين فرمود : اى دوستان ، مرا از خويشان و خويشان را از من چاره و گريزى نيست ، امّا شما را اجازت است ، عنان بگردانيد و حالا كه مجال است به هر طرف كه خواهيد متوجه شويد .\r\nآن وفاداران حق‌ّگزار و هواخواهان اهل بيت سيّد مختار ، عليه و آله التّحيّة من الملك الغفّار ، يك بار زبان اخلاص گشوده گفتند : يابن رسول اللّه ! هزار جان ما فداى خاك تو باد كه\r\n\r\n\r\n","description":"","footnote":"\r\n( 1 ) . بعدها عبيد اللّه بن حرّ ضمن ابياتى چند تأسّف خود را از اين‌كه چرا به نصيحت امام ( ع ) عمل نكرد و چنان سعادتى را از دست داد ، نشان داده است ؛ - سخنان حسين بن على ( ع ) از مدينه تا كربلا ، ص 167 ، پابرگ .\r\n","page_name":" 768 ","page_number":54},
  {"content":"\r\n\r\nسپهر ولايت را ماهى و مسند امامت را شاهى . هركه امروز روى از تو بگرداند فردا به كدام ديده در روى تو نگريستن تواند ؟ يابن رسول اللّه ، ما به چه حجت دست اعتصام از دامن والاى تو باز داريم ؟ ما به حقيقت تو را شناخته‌ايم و لواى هوادارى تو بر سر ميدان مخالفت برافراخته‌ايم و رسم بىوفايى را برانداخته‌ايم . اگر تو آستين ملال برفشانى ، يا دامن صحبت از ما در چينى ، ما دست از تو برنداريم . و اگر از در برانى از ديوار برآييم .\r\nالقصّه ؛ مواليان و شيعيان در اثناء اين سخن مىگريستند و امام حسين ، عليه السّلام ، نيز مىگريست و ايشان را دعاى خير مىگفت .\r\nامّا ابن زياد جاسوسى به مكّه فرستاده بود كه چون حسين بيرون آيد و متوجّه كوفه شود مرا خبر كن . در اين وقت جاسوس در رسيد و خبر رسانيد كه شانزده روز است كه حسين از مكّه بيرون آمده و امروز در قبيلهء بنى سكون است . پسر زياد چون اين خبر شنيد ، حرّ بن يزيد الرياحى را با هزار سوار فرستاد كه به هر وجه باشد حسين را به كوفه رساند و نگذارد كه به طرف ديگر بيرون رود . حرّ راه باديه پيش گرفت و حسين را مىطلبيد .\r\nو امام حسين ، عليه السّلام ، از آن قبيله بيرون آمده روى به كوفه مىرفت كه شخصى از بنى عكرمه او را پيش آمد . امام حسين او را از حال كوفيان پرسيد . آن كس گفت : يابن رسول اللّه ، ابن زياد به طلب تو لشكرها در باديه سرگردان كرده و از قادسيّه تا عذيب « 1 » همهء صحرا را سپاه فروگرفته و انتظار تو مىكشند . مصلحت آن است كه مراجعت نمايى . به خدا قسم كه نمىروى تو مگر به جانب نيزه‌ها و شمشيرهاى ايشان . يقين شناس كه بر اقوال و افعال كوفيان اعتمادى نيست ، بلكه اكثر آنها كه بر دست پسر عمّت در جريدهء بيعت آمده بودند حالا در ملازمت ابن زياد با لشكر شام اتّفاق كرده‌اند .\r\nامام حسين ، عليه السّلام ، فرمود : حقّ سبحانه و تعالى ، تو را جزاى خير دهد كه تو شرط نصيحت به جاى آوردى . پس امام از او درگذشت و مىرفت تا به منزل شراف « 2 » رسيد . شب آنجا توقّف فرموده على الصّباح از آنجا روان شد . چون آفتاب به وسط السّماء رسيد لشكر حرّ را ديد كه در آن صحرا فرود آمده بودند و در سايه‌هاى اسبان خود نشسته . چون سياهى سپاه امام حسين را ديدند سوار شده در پيش راه ايشان صف بركشيدند « 3 » . امام حسين ، عليه السّلام ، كس فرستاد كه : مهتر اين لشكر كيست ؟ حرّ بن يزيد الرّياحى پيش آمد و نام و نسب خود را بگفت . امام حسين ، عليه السّلام ، فرمود : اى حرّ ! به يارى ما آمده‌اى يا به حرب ما ؟ حرّ گفت : به\r\n\r\n\r\n","description":"","footnote":"\r\n( 1 ) . عذيب : نام آبى است ميان قادسيه و مغيثه ؛ - معجم البلدان ، ج 6 ، ص 131 . عذيب يعنى آب شيرين و گوارا .\r\n( 2 ) . هر سه نسخه : سراب . از آبهاى معروف ميان مكّه و كوفه است .\r\n( 3 ) . محلّ تلاقى سپاه امام ( ع ) با سپاه هزار نفرى حرّ بن يزيد در محلّى بود به نام ذوحسم ، از مضافات شراف .\r\n","page_name":" 769 ","page_number":55},
  {"content":"\r\n\r\nحرب شما . امام حسين فرمود : لا حول و لا قوّة إلّا باللّه العلىّ العظيم . آنگاه گفت : اى حرّ ! چه خيال دارى ؟ گفت : مرا پسر زياد فرستاده كه رها نكنم تو را و نگذارم كه به طرف ديگر روى ، بلكه ملازم تو باشم تا دروازهء كوفه .\r\nامام حسين ، عليه السّلام ، بازنگريست . وقت نماز پيشين بود . گفت : اى حرّ ، وقت نماز است .\r\nفرود آى و تو با قوم خود نماز گزار تا من با قوم خود نماز گزارم . حرّ گفت : يابن رسول اللّه ، تو فراپيش شو تا هر دو لشكر در پى تو نماز گزاريم ، كه تو پيشواى زمانى و امام اهل جهانى . امام حسين او را دعا گفت و فرود آمده نماز پيشين گزارد . بعد از اداى نماز پيشين بر شمشير تكيه كرده و خطبه‌اى فصيحانه ادا فرمود و گفت : اى اهل كوفه ، من روى بدين طرف نياوردم و عزيمت اين جانب نكردم تا رسولان شما متعاقب نيامدند و نامه‌هاى شما پى در پى به من نرسيد كه « به سرعت هرچه تمامتر متوجّه ديار ما شو كه امامى نداريم كه به او اقتدا كنيم . و اگر تو در ميان ما باشى مهمّات دنيا و آخرت ما انتظام يابد » . و من به سخن شما آمدم . اگر بر عهود و مواثيق خود راسخ هستيد به تجديد آن بيعت پردازيد تا من از سر اطمينان قدم در شهر نهم ، و اگر از متابعت و مبايعت پشيمان هستيد عنان برتافته به هر جا خواهم بروم .\r\nو غرض امام حسين ، عليه السّلام ، اتمام حجّت بود بر ايشان « 1 » ، و الّا آن جناب مىدانست به يقين كه ايشان در مقام بىوفايىاند نه به مرتبهء راسخ قدمى كه به امثال اين سخنان از سر در گذشته قدم در دايرهء محبّت نهند .\r\nالقصّه ، حرّ گفت : يابن رسول اللّه ! به آن خدايى كه جز او خدايى نيست كه من از اين مكتوبات خبر ندارم . امام حسين فرمود : جمعى در اين لشكر تواند كه نامه‌هاى ايشان با من است . پس فرمود تا آن مكتوبات را حاضر ساختند . « 2 » چون خوانده شد بعضى از آن مردم سر در پيش انداختند و خجل زده منفعل شدند . پس امام حسين ، عليه السّلام ، برخاست و نماز ديگر با آن جماعت ادا فرمود . ناگاه شش سوار در رسيدند و نزد حرّ آمده مكتوب ابن زياد به وى دادند ، مضمون آنكه : « در هر موضع كه اين نامه به تو رسد حسين را در آنجا متوقّف دار و او را در منزلى كه از آب و گياه دور باشد فرود آر » .\r\nحرّ نامه بخواند و به امام حسين داد كه : اينك بنگر كه پسر زياد در باب گرفتن تو چه مبالغه دارد ! و من حيران فرومانده‌ام . اگر چنين نكنم از پسر زياد مىترسم و اگر مباشر حرب شوم از خدا و رسول او شرم مىدارم . پس پنهان از سپاه خود به امام [ 105 الف 
  ] حسين گفت : يا بن\r\n\r\n\r\n","description":"","footnote":"\r\n( 1 ) . امام حسين ( ع ) خود فرموده است : « إنّها معذرة إلى اللّه و إليكم » يعنى : اين سخنان من اتمام حجّت است براى شما و رفع مسؤليت در پيشگاه خدا .\r\n( 2 ) . دو خورجين حاوى نامه‌ها را عقبة بن سمعان - از ياران امام ( ع ) - جلو سپاه حرّ به روى زمين خالى كرد .\r\n","page_name":" 770 ","page_number":56},
  {"content":"\r\n\r\nرسول اللّه ! دست حرّ بريده باد اگر بر تو تيغ كشد و ديده‌اش بركنده باد اگر به جانب تو به خيانت در نگرد . من در اين راه به هيچ كلوخى نگذشتم الّا آنكه از او آوازى به گوش من مىرسيد كه مرا به بهشت بشارت مىداد و من با خود مىگفتم واى بر تو اى حرّ ! به حرب فرزند رسول خدا مىروى اين چه بشارت است ؟ اكنون مخالفان با من همراهند بالضروره مرا با تو بايد بود . اگر صلاح باشد با يكديگر سوار شويم و مقدارى راه برويم و چون فرود آييم شما به بهانهء آنكه حرم همراه است دور تر فرود آييد و چون سپاه ما به خواب رود شما برخيزيد و به هر طرف كه خواهيد برويد . چند روز شود و مردم واقف شوند كه شما رفته‌ايد من پاره‌اى در اين باديه مىگردم و رفتن شما را بهانه ساخته مراجعت مىنماييم .\r\nامام حسين ، عليه السّلام ، او را دعا گفت و سوار شده هر دو لشكر با يكديگر مىراندند تا دو دانگ از شب بگذشت فرود آمدند . چون سپاه حرّ به خواب غفلت رفتند امام حسين ، عليه السّلام ، برخاست و با ياران خود روى به راه نهاد . اتّفاقا شبى بود بغايت تاريك و نمىدانستند كه به كجا مىروند . تا آنكه صبح شد و باز با لشكر حرّ ملاقات افتاد و بالضروره در زمين كربلا فرود آمدند .\r\nو در روضة الصفا چنين آورده كه چون امام حسين نامه‌هاى كوفيان را پيش حرّ آورد ، حرّ بعد از مطالعهء آنها گفت : ما از آن زمره نيستيم كه اين كتابتها نويسيم آنگاه در مقام نصرت و يارى نتوانيم آمد . اكنون من مأمورم كه از تو جدا نشوم تا دروازهء كوفه كه تو با عبيد اللّه زياد ملاقات كنى . امام حسين فرمود : مرگ نزد من آسان‌تر است از ملاقات پسر زياد . بعد از آن امام حسين ، عليه السّلام ، فرمود تا شتران بار كردند و مردم خود را فرمود تا سوار شوند و روى به جانب حجاز نهادند . حرّ با لشكر خود مانع آمدند . امام حسين ، عليه السّلام ، فرمود : غرض تو از اين حركت چيست ؟ گفت : مقصود آنكه تو را نزد ابن زياد بريم كه مأموريم . امام حسين فرمود : اكنون از جنگ چاره ندارم . پس دست به قائمهء شمشير كرده خواست كه تيغ از نيام بركشد . حرّ گفت : ما به جنگ حريص نيستيم ، بلكه ما را كارى فرمودند بدان قيام مىنماييم .\r\nالقصّه ؛ ميان امام حسين ، عليه السّلام ، و حرّ كلمات خشونت آميز گفته شد . حرّ گفت : صواب آن است كه ترك منازعه كنى و ما و تو به راهى رويم كه نه موصل به حجاز باشد و نه به كوفه ، تا ببينيم كه از ابن زياد چه خبر آيد .\r\nآنگاه هر دو طايفه سوار شده متوجّه راه شدند تا به موضعى رسيدند كه موسوم به كربلا بود . و از آنجا گذشته ميل به نينوى « 1 » كردند . در اين اثنا شترسوارى ديدند كه به تعجيل\r\n\r\n\r\n","description":"","footnote":"\r\n( 1 ) . نينوى : دهكده‌اى است كه يونس بن متى ( ع ) از آن بوده است و نام ناحيه‌اى است نزديك كوفه كه كربلا هم از آن\r\n","page_name":" 771 ","page_number":57},
  {"content":"\r\n\r\nمىآيد . همه توقّف نمودند تا آن شخص رسيد و بر حرّ يزيد سلام كرد . مكتوب ابن زياد به او داد ؛ مضمون آنكه : « در هر موضعى كه نامهء من به تو رسد حسين را آنجا فرود آور . و بايد كه در منزلى كه از آب و علف دور باشد او را فرود آرى . به حامل كتابت گفته‌ام كه هرچه در اين باب از تو صادر گردد معروض من گرداند . »\r\nحرّ مكتوب را مطالعه كرده به امام حسين ، عليه السّلام ، داد و گفت : از اطاعت امر امير چاره نيست . در همين منزل فرود بايد آمد تا نزد او به تقصير متهم نگردم . هرچند امام حسين از حرّ التماس نمود كه در دهى از دهات كربلا - كه نزديك به آب باشد - نزول كند ، فايده نداد و راضى نشد . چون زهير بن قين لجاج حرّ را مشاهده نمود به عرض امام حسين رسانيد كه بگذار با اين جماعت محاربه كنيم كه جنگ كردن با اين قوم آسان‌تر باشد از قتال با لشكرى كه از عقب ايشان خواهد رسيد . امام حسين ، عليه السّلام ، فرمود : اى زهير ، تو راست مىگويى اما من مكروه مىشمارم كه ابتدا به محاربه كنم . زهير گفت : بر شطّ فرات دهى است كه يك راه بيش ندارد . اگر رخصت فرمايى آنجا فرود آييم . امام فرمود : نام آن ده چيست ؟ زهير گفت : عقر . « 1 » امام فرمود : خداى سبحانه و تعالى پناه دهد از عقر .\r\nبعد از آن امام حسين با حرّ گفت : قدرى راه با ما موافقت نماى تا قدمى چند رفته نزول كنيم . چون اندك مسافتى رفتند مخالفان سر راه گرفته گفتند : تجاوز از اين مكان جايز نيست ؛ البتّه اينجا بايد فرود آمد كه فرات نزديك است . امام حسين ، عليه السّلام ، پرسيد : نام اين موضع چيست ؟ گفتند : كربلا . « 2 » امام فرمود : اين محل محنت و عنا و موضع كرب [ و 
  ] بلا است . آنگاه فرمود : سبحان اللّه ! از غرايب حالات آنكه روزى با پدرم مرتضى على متوجّه صفّين بوديم .\r\nچون به اين موضع رسيديم پرسيد كه نام اين موضع چيست ؟ گفتند : كرب بلا . فرمود : ارادهء اللّه چنان جاريست كه جمعى از فرزندان محمّد مصطفى ، صلّى اللّه عليه و آله ، در اين مرحله نزول كنند و به ايشان رسد آنچه رسد . پس امام حسين فرمود كه رضا به قضاى الهى بايد داد . بارها را فروگيريد و خيمه‌ها را بزنيد .\r\nروز ديگر عمر سعد با چهار هزار سوار به عزم جنگ امام حسين ، عليه السّلام ، به كربلا رسيد و در برابر امام فرود آمد .\r\n\r\n\r\n","description":"","footnote":"\r\nشمرده مىشود ؛ - معجم البلدان ، ج 8 ، ص 368 .\r\n( 1 ) . عقر در لغت به معنى نازايى است ، و نام سه منطقه است در عراق عرب .\r\n( 2 ) . ورود امام حسين ( ع ) به كربلا در روز دوّم محرّم سال شصت و يك هجرى بود . حضرت پس از ورود به كربلا خطبه‌اى ايراد فرمود . براى مطالعهء آن ؛ تحف العقول ، ص 174 ؛ مثير الاحزان ، ص 22 ؛ مقتل خوارزمى ، ج 2 ، ص 5 .\r\n","page_name":" 772 ","page_number":58},
  {"content":"\r\n\r\nدر روضة الصفا آورده است كه ابن زياد بعد از قتل مسلم بن عقيل تعيين عمّال مىنمود كه به ولايات روند . از آن جمله منشور ايالت رى به نام عمر سعد نوشته پيش او فرستاد . و چون آوازهء آمدن امام حسين به كوفه شيوع يافت ، ابن زياد به عمر سعد گفت : اوّل به حرب حسين بايد رفتن ، و چون از آن مهم فارغ شوى به جانب عراق عجم و رى بايد رفت . عمر سعد گفت :\r\nايّها الامير ! از محاربهء حسين بن على مرا معاف داشته اين امر را به ديگرى حواله كنيد . ابن زياد گفت : ملتمس تو مبذول دارم به شرط آنكه منشور ملك رى بازفرستى كه ايالت رى به كسى تعلّق دارد كه به حرب حسين بن على قيام نمايد . عمر سعد گفت : مرا دو روز مهلت ده تا از سر بصيرت جواب گويم .\r\nپس چون عمر سعد به اصحاب خود در اين باب مشورت كرد حمزة بن مغيره - كه خواهرزادهء عمر سعد بود - فرياد برآورد كه : اى خال ! به خدا سوگند كه حرب حسين بن على گناهى است كه بالاتر از آن گناهى نمىبينم . و اللّه كه ترك سلطنت و بيرون رفتن از دنيا بهتر از آن است كه پيش خدا روى و خون حسين بن على در گردن تو باشد . عمر سعد در آن شب تمام در اين انديشه بود . آخر حبّ جاه ديدهء بصيرت او را پوشانيده در چاه ضلالت انداخت تا آنكه اختيار حرب امام حسين ، عليه السّلام ، كرد .\r\nدر روضة الشهدا آورده كه چون امام حسين ، عليه السّلام ، در كربلا فرود آمد ، رقعه‌اى نوشت به سليمان بن صرد خزاعى ؛ مضمون آنكه :\r\n« اى سليمان ! تو به من نامه نوشتى و استدعاى آمدن من كردى و من بنابر استدعاى تو آمدم . اكنون مرا يارى كنى و عهد خود را وفا نمايى قاعدهء مروّت به جاى آورده باشى ، و اگر بىوفايى كنى اين صورت از اهل كوفه غريب نيست كه با پدر و برادر و پسر عمّ من همين كردند . حالا لشكر مخالف سر راهها بر من گرفته‌اند ، اگر يارى كنى نيكو باشد و الّا من تن به قضاى خدا در داده‌ام . »\r\nپس نامه را به قيس اعرابى داد . قيس روى به كوفه نهاد . راهداران او را بگرفته پيش پسر زياد بردند . چون چشمش بر ابن زياد افتاد نامه را بغل بيرون كرد و بدريد . عبيد اللّه زياد گفت :\r\nاين نامه از كجا آوردى ؟ قيس جواب داد : از پيش امام حسين . گفت : چرا بدريدى ؟ گفت : تا تو نخوانى ، كه اسرار محبّان بر دشمنان فاش كردن شرط مروّت نيست . ابن زياد گفت : تو را از دو كار يكى بايد كرد تا از چنگ من رهايى يا بى . يا نامهاى آن كسان كه نامه بديشان آوردى بگوى يا آنكه بر منبر رو و حسين و پدر و برادرش را ناسزا بگوى و مرا و امير المؤمنين يزيد را ستايش كن . قيس گفت : اظهار اهل نامه خود ممكن نيست ، امّا آن ديگرى خود بكنم . قوم را در مسجد جمع گردان و مرا بر سر منبر فرست تا آنچه دانم بگويم .\r\n\r\n","description":"","footnote":"","page_name":" 773 ","page_number":59},
  {"content":"\r\n\r\nپس منادى كردند تا خلايق به مسجد جامع حاضر شوند و منبر در صحن مسجد نهادند .\r\nقيس بر بالاى منبر رفت و خداى را به صفات كمال ياد كرد و بر مصطفى ، صلّى اللّه عليه و آله ، درود فرستاد و بعد ، از ابتلاى حقّ سبحانه و تعالى انبيا و اوليا را حديثى چند فروخواند و بعد از آن گفت : اى قوم ، بدانيد كه من رسول امير المؤمنين حسين بن علىّام . مرا فرستاده تا اين ولايت به وى دهيد كه وى از يزيد سزاوارتر است به خلافت ، زيرا كه فرزند رسول خداست .\r\nپس بياييد و او را يارى دهيد كه در كربلا با اندك مردمى فرود آمده و لشكر مخالف بسيار است . خوشا حال صاحبدولتى كه از هجوم [ 105 ب 
  ] بلا انديشه نكرده روى به بيابان كربلا آورد . بعد از آن فصلى دور و دراز از مذمّت يزيد و ابن زياد برخواند ، چنانچه خروش از اهل كوفه برآمده . اين خبر به ابن زياد رسيد . فرستاد تا قيس را از منبر به زير آورده از بالاى كوشك بينداختند . چون خبر قتل قيس به امام ، عليه السّلام ، رسيد بسيار بگريست و او را دعاى خير كرد . رحمة اللّه عليه .\r\nالقصّه ؛ چون ابن زياد شنيد كه حسين بن على به كربلا فرود آمده نامه‌اى نوشت به وى ؛ مضمونش آنكه :\r\n« امير المؤمنين يزيد به نامه‌اى نوشته كه چون حسين را بيابى يا خبر او را بشنوى بر بستر نخسبى و آب و نان نخورى تا او را به بيعت من در نياورى . و اگر او ابا و امتناع ورزد سرش را از تن جدا كرده نزد من فرستى . اى حسين ! من تو را نصيحت مىكنم بيا به بيعت يزيد درآى .\r\nاگر چنين نكنى جنگ را آماده باش » .\r\nچون نامه به امام حسين ، عليه السّلام ، رسيد برخواند و بينداخت و فرمود : بد است حال قومى كه رضاى مخلوق بر غضب خالق اختيار مىكنند . پس رسول عبيد اللّه گفت : جواب نامه بنويسيد . امام فرمود : نامهء او را نزد من جوابى نيست و سزاى او جز كلمهء عذاب نيست . « 1 » آن رسول پيش پسر زياد آمد و خبر نامه انداختن و جواب نامه نانوشتن بياورد . غضب او زياد شده به حضّار مجلس روى آورده گفت : كيست از شما كه متصدّى حرب حسين گردد تا هر شهرى از شهرهاى عراق كه طلبد به وى ارزانى دارم ؟ هيچ كس جواب نداد . دويم و سيم اين را نيز تكرار كرد . كسى اجابت نكرد . آخرسر عمر سعد را پيش طلبيد و گفت : مدتى شد كه مىشنوم آرزوى حكومت رى دارى و در واقع آن ولايتى وسيع و عرصه‌اى فسيح دارد و مداخل اموال او بيشمار . حالا مىخواهم كه منشور رى و طبرستان به نام تو نويسم و اين\r\n\r\n\r\n","description":"","footnote":"\r\n( 1 ) . امام ( ع ) فرمود : ماله عندى جواب لأنّه حقّت عليه كلمة العذاب ؛ سخنان حسين بن على از مدينه تا كربلا ، ص 187 .\r\n","page_name":" 774 ","page_number":60},
  {"content":"\r\n\r\nآرزوى ترا به فعل آرم . عمر سعد سكوت كرد . ابن زياد فرمود تا نشان حكومت رى و طبرستان به نام عمر سعد نوشته به او دادند و خلعتى فاخر پوشانيده مركبى با ساخت زر پيش وى كشيدند .\r\nپس ابن زياد گفت : اى عمر سعد ، تو را سپهسالارى لشكر مىدهم و حالا حاكم رى شدى .\r\nپنجاه خروار زر و جامه نيز به تو بخشيدم . امّا اين همه به شرط آن است كه به كربلا روى و حسين بن على را به بيعت يزيد در آرى يا سر او و متابعانش بردارى . عمر سعد گفت : اى امير ! اين كارى بزرگ است . بىتفكّر و تدبّر در اين كار شروع نتوان كرد . مرا دستورى ده تا بروم و به اولاد و اصحاب خود مشاورت كنم . پسر زياد گفت : زود برو و خبر به من برسان . عمرسعد جامهء خاصهء ابن زياد پوشيد و بر مركب جنيبتى وى سوار شده منشور حكومت رى به دست گرفته به خانه آمد .\r\nچون فرزندان او را بدين صورت ديدند ، گفتند : اى پدر اين اسب و اين جامه از كجاست و اين كاغذ كه در دست دارى چيست ؟ گفت : اى فرزندان دولتى به ما روى آورده كه پايانش پيدا نيست و سعادتى در طالع ما اثر كرده كه نهايتش هويدا نى . بدانيد كه امير عبيد اللّه زياد سپهسالارى لشكر خود به من داده و تشريف خاص و اسب جنيبتى به من ارزانى فرمود و منشور امارت رى و طبرستان به نام من نوشت ، به شرط آنكه بروم و با حسين محاربه كنم .\r\nپسر كوچكش چون اين سخن شنيد ، گفت : هيهات هيهات ! اى پدر چه انديشهء بيهوده‌اى است كه كرده‌اى ، و اين چه سود بىحاصلى است كه اندوخته‌اى ! هيچ مىدانى كه به حرب كه مىروى و كمر دشمنى كدام خاندان برمىبندى ؟ حسين بن على جگر گوشهء مصطفى و نور ديدهء ، مرتضى و سرور سينهء زهراست . پدر تو كه سعد وقّاص بود جان فداى جدّ ايشان مىكرد ، حالا تو قصد ايشان مىكنى ؟ از خدا بترس و از شرمسارى روز قيامت برانديش و جواب حضرت رسالت مآب آماده كن كه چون در روز قيامت از تو پرسند كه چرا با فرزندم خصومت كردى و تيغ در روى او كشيدى چه حجّت خواهى آورد و چه عذرى خواهى گفت .\r\nديگر آنكه تو خود نامه به دست خود نوشته فرستاده‌اى و او را خوانده‌اى و او سخن تو را اجابت كرده و به قول تو روى بدين جانب آورده . اكنون تو قصد كشتن او مىكنى مردمان تو را غدّار و بىوفا گويند و دوستداران اهل بيت تا قيام قيامت بر تو ناسزا گويند .\r\nعمر سعد روى از او بگردانيد و پسر « 1 » مهتر را گفت : تو چه مىگويى ؟ گفت : آنچه برادرم مىگويد اگر راست است ولى نسيه است و آنچه پسر زياد مىدهد نقد است . و هيچ عاقل نقد به نسيه ندهد و حاضر را به غايب اختيار نكند . عمر سعد گفت : اى پسر راست مىگويى . حالا ما\r\n\r\n\r\n","description":"","footnote":"\r\n( 1 ) . اسم پسر بزرگش حفصّ بود .\r\n","page_name":" 775 ","page_number":61},
  {"content":"\r\n\r\nدنيا را اختيار كرديم ، تا حال آخرت چون شود . « 1 »\r\nپس روز ديگر عمر سعد به دار الاماره رفت و گفت : راضى شدم به حرب حسين . ابن زياد شادمان شد و پنج هزار كس به وى داد و به جانب كربلا فرستاد . چون از شهر بيرون آمد يكى گفت : يابن سعد ! به حرب فرزند رسول خدا مىروى ؟ گفت : اگرچه حرب حسين در دين موجب عار است و در آخرت موصل به نار ، امّا حكومت رى نيز سبب ذوق و حضور است و واسطهء عيش و سرور . « 2 »\r\nالقصّه ؛ عمر سعد با پنج هزار سوار و پياده روى به كربلا نهاده در برابر امير المؤمنين حسين ، عليه السّلام ، فرود آمد و قرة بن سفيان را گفت : « 3 » برو و از حسين بپرس كه باعث آمدن تو به اين ولايت چيست و سبب اين شورش و غوغا چيست ؟ قرة به موجب فرمودهء عمر سعد عمل نموده امام حسين ، عليه السّلام ، فرمود : مردم كوفه به من نامه‌ها نوشتند كه « امامى نداريم كه از عهدهء مهام ما بيرون تواند آمد » و التماس قدوم من كردند . من به كلمات واهيهء ايشان فريفته شده روى به اين جانب آوردم . در اثناء طريق غدر آن جماعت معلوم شد كه بعد از آنكه هيجده هزار مرد دست به دست مسلم بن عقيل دادند و به بيعت من در آمدند نقض پيمان نموده آخر مسلم را تنها گذاشتند تا به تيغ ستم كشته شد . چون صورت بىوفايى ايشان معلوم من گشت خواستم كه باز گردم و حرّ بن يزيد الرياحى مرا مانع شد و از من مفارقت نكرد تا در اين منزل فرود آمديم . و باقرة گفت : عمر سعد را بگوى بايد به قرابت قريبه‌اى كه ميان من و تو است ملاحظه كنى و مرا بگذارى كه به وطن مألوف مراجعت نمايم .\r\nقرة جواب امام حسين ، عليه السّلام ، به عمر سعد رسانيد . عمر سعد گفت : الحمد للّه . و اللّه اميدوارم كه ميان من و حسين مقاتله و محاربه واقع نشود و مهم به صلح انجامد . پس مكتوبى به ابن زياد نوشت و از التماس امام حسين ، عليه السّلام ، او را خبردار گردانيد . ابن زياد جواب نوشت : « اما بعد ، اى عمر سعد بيعت يزيد بر حسين عرضه كن . چون او و متابعانش بيعت كنند\r\n\r\n\r\n","description":"","footnote":"\r\n( 1 ) . مشاورهء ابن سعد با دو پسرش در پيوستن به لشكر يزيد ، يادآور صلاح‌انديشى عمرو عاص است با پسرانش براى پيوستن به اردوى معاويه و جنگ با على ( ع ) ؛ - وقايع سال بيست و هفت رحلت در كتاب حاضر . نتيجهء هر دو مصلحت‌انديشى يكى است .\r\n( 2 ) . و نيز عمر سعد در جواب اعتراض حمزة بن مغيرة بن شعبه ، پسر خواهر خويش ، اشعارى خواند به اين مضمون : « آيا حكومت رى را رها كنم ؟ و حال آنكه رى خواسته و مطلوب من است يا آنكه با كشتن حسين [ ع 
  ] خود را نكوهيده كنم .\r\nدر كشتن حسين [ ع 
  ] آتشى است كه هيچ چيز مانع و حاجب آن نيست و ملك رى مايهء روشنى چشم من است . » ؛ - نهاية الأرب ، ج 7 ، ص 171 از متن عربى ؛ الكامل ، ج 5 ، ص 159 .\r\n( 3 ) . عمر سعد قبل از قرة بن سفيان خيال داشت عزرة بن قيس احمسى را - كه يكى از كسانى بود كه به امام ( ع ) نامه نوشته بود - بفرستد ، كه او ابا كرد .\r\n","page_name":" 776 ","page_number":62},
  {"content":"\r\n\r\nمرا اعلام نماى و منتظر فرمان من باش . » « 1 » چون نامهء ابن زياد به عمر سعد رسيد دانست كه پسر زياد به مراجعت حسين راضى نمىشود . پس اين نامه را بجنسه پيش امام حسين ، عليه السّلام ، فرستاد . آن جناب فرمود كه : من هرگز اين كار نكنم و فرمان او نبرم .\r\nچون خبر ابا و امتناع به پسر زياد رسيد غضب بر او مستولى گشته حصين بن نمير ، شبث بن ربعىّ و شمر ذى الجوشن را با جمعى سوار و پياده به مدد عمر سعد فرستاد و پيغام فرستاد كه حسين و متابعانش را از تصرّف در آب فرات مانع آيند . پس عبد اللّه بن ابى حصين الازدى در برابر امام حسين ، عليه السّلام ، برآمده و فرياد برآورده از روى تمسخر گفت : اى حسين ! مىبايد كه به آب فرات نگاه مىكرده باشى و زينهار يك قطره از آن نچشى تا به تشنگى بميرى . امام حسين چون اين آواز مكرّر شنيد روى به آسمان كرد و فرمود : اى بار خدايا او را به تشنگى بميران و از مغفرت و رحمت خود نااميد گردان .\r\nآورده‌اند كه بعد از اندك زمانى همين عبد اللّه بن ابى حصين بيمار شد و آن‌چنان تشنگى بر وى غالب شد كه هرچند آب مىخورد تسكين نمىيافت تا آنكه بمرد و به ياران خود رسيد .\r\nالقصّه ؛ عمر سعد ، عمر بن حجّاج را با پانصد سوار جهت ضبط آب تعيين نمود . « 2 » او مردم امام حسين را از آب رانده دور كرد ، و امام حسين خيمه به جانب باديه زد . اين صورت سه روز پيش از شهادت امام حسين بود . امّا تشنگى بر ملازمان امام حسين غلبه كرد . برادر خود عباس على را با سى سوار و بيست پياده به طلب آب فرستاد . عباس با عمر محاربه كرده غالب آمده مشكها پر آب كردند و به لشكرگاه خود بردند .\r\nشبى ديگر امام حسين نزد عمر فرستاد « 3 » كه مىخواهم كه امشب با من ملاقات كنى . عمر سعد قبول كرده با بعضى از خواص خود [ 106 الف 
  ] از لشكرگاه بيرون آمد و امام حسين با برادر خود عباس و پسر خود على اكبر سوار شد « 4 » و برابر سعد بايستاد و گفت : ويحك اى عمر . از خداى سبحانه و تعالى كه بازگشت همه به دست اوست نترسيدى كه با من در مقام مقاتله و محاربه برآمدى ؟ تو مىدانى كه من كيستم . از اين انديشهء ناصواب درگذر و به\r\n\r\n\r\n","description":"","footnote":"\r\n( 1 ) . ابن زياد در شروع نامه‌اش به عمر سعد اين بيت را نيز درج كرده بود :\r\n ألآن إذ علّقت مخالبنا به * يرجو النّجاة ولات حين مناص \r\nيعنى : اكنون كه چنگال ما به او فرو رفته رهايى و نجات را آرزو مىكند ، اكنون وقت نجات و خلاصى او نيست .\r\n( 2 ) . اين كار سه روز پيش از شهادت امام حسين ( ع ) صورت گرفت .\r\n( 3 ) . خطيب خوارزمى مىنويسد : امام ( ع ) اين پيغام را توسط عمرو بن قرظهء انصارى به عمر سعد فرستاد ؛ - مقتل ، ج 1 ، ص 245 .\r\n( 4 ) . امام ( ع ) با بيست تن از ياران خويش به سوى خيمه‌اى كه وسط دو لشكر برپا شده بود حركت كرد و دستور داد يارانش ، بجز برادرش ابو الفضل و فرزندش على اكبر ، وارد خيمه نشوند . عمر سعد نيز دستور داد پسرش حفص و غلام مخصوصش به همراه او وارد خيمه شوند ؛ - پيشين .\r\n","page_name":" 777 ","page_number":63},
  {"content":"\r\n\r\nزخارف دنياى غدّار كه به هيچ كس پايه‌دار نيست مغرور مشو . عمر سعد گفت : يا ابا عبد اللّه هرچه گفتى حق و صدق است ، امّا مىترسم كه اگر به خدمت تو در آيم ابن زياد منازل مرا در كوفه خراب كند . امام حسين فرمود : اى عمر ، عمارتهاى دنيا چندان محبوب نيست كه اين همه تعلّق به او توان ورزيد . اگر قصر تو را پست سازند كوشكهاى رفيع در بهشت براى تو بنا كنند ، مع هذا اگر با من باشى سرايى از آن بهتر به تو دهم . گفت : مرا در ولايت كوفه ضياع و عقار بسيار است از آن مىترسم كه ابن زياد آن را تصرّف كند . امام فرمود : اگر ضيعتت ضايع شود من تو را در حجاز مزرعه‌اى بخشم كه صد به آن ارزد . عمر سعد سر در پيش انداخت و هيچ گونه جواب نداد . امام حسين ، عليه السّلام ، فرمود كه : برو ، به فضل خداى سبحانه و تعالى اميدوارم كه بعد از من به مراد نرسى . « 1 »\r\nو آن‌چنان بود كه بر زبان آن حضرت گذشته ؛ چه بعد از اندك زمانى مختار و ابو عبيده او را و پسرش حفص ناجوانمرد را كه پدر را بر حرب امام حسين ، عليه السّلام ، تحريص و بر حكومت رى ترغيب مىكرد به قتل رسانيد .\r\nامام چون امام حسين ، عليه السّلام ، از نصيحت عمر سعد بازگشت برير بن حصين همدانى « 2 » - كه يكى از زهاد و عباد زمان بود - پيش آمد كه : اى فرزند رسول خدا چه كردى ؟ گفت :\r\nعمر سعد را نصيحت كردم ، قبول نكرد . برير گفت : من فردا بروم شايد كه پنبهء غفلت از گوش او بركشم و وعظ مرا شايد كه به سمع رضا اصغا نمايد . امام حسين فرمود : بر صوابديد تو كسى را اعتراض نيست .\r\nبرير چون اجازت يافت على الصباح به لشكرگاه عمر شتافت . و او در خيمهء خود نشسته بود . برير همدانى بىاجازت درآمد و سلام نكرد و بنشست . عمر در غضب شد و گفت : يا اخا همدان تو را چه چيز مانع شد كه بر من سلام نكردى ؟ مگر من مسلمان نيستم ؟ برير گفت :\r\nحضرت رسول ، صلّى اللّه عليه و آله ، فرمود كه ألمسلم من سلم المسلمون من يده و لسانه . يعنى :\r\nمرد مسلمان كسى است كه مسلمانان از دست و زبان او ايمن باشند . تو اينجا آب بر اهل بيت پيغمبر بسته‌اى و زبان به مذمّت ايشان گشوده . با فرزند رسول خدا داعيهء حرب كرده و لشكر در\r\n\r\n\r\n","description":"","footnote":"\r\n( 1 ) . و امام ( ع ) فرمود : مالك ذبّحك اللّه على فراشك . [ تو را چه شده است ؟ - و 
  ] خدايت هرچه زودتر در ميان رختخوابت بكشد ؛ - پيشين . در جلد دوّم كتاب حاضر سرنوشت ذلّت‌بار عمر سعد و پسرش حفص به‌طور مشروح ذكر شده است . بدبختى عمر سعد بلافاصله پس از جريان عاشورا شروع شد و در سال شصت و پنج هجرى ، يعنى پنج سال بعد از شهادت امام حسين ( ع ) به دستور مختار ثقفى به قتل رسيد ؛ - الامامة و السياسة ، ج 1 ، ص 24 ؛ تاريخ طبرى و الكامل حوادث سال شصت و پنج هجرى .\r\n( 2 ) . وى سه سال قبل از كشته شدن عثمان به دنيا آمد و پس از گذشت دوران كودكى ، در محضر على ( ع ) كسب فيض كرد و كتاب قضا و احكام را به نگارش درآورد . شيخ مفيد مىگويد چهل سال نماز صبح را با وضوى نماز شب به جا آورد .\r\n","page_name":" 778 ","page_number":64},
  {"content":"\r\n\r\nبرابر عترت پيغمبر ، صلّى اللّه عليه و آله ، درآورده‌اى . نه از خلق و نه از خدا هيچ شرم و حيا ندارى .\r\nعمر سعد زمانى سر در پيش انداخت ، پس سربرآورده گفت : اى برير بيقين مىدانم كه هر يكى با ايشان قتال كند و حقوق ايشان را غصب نمايد جاى او جحيم و جزاى او عذاب اليم بود . امّا ترك ملك رى نمىتوانم كرد و دل از حكومت و ايالت برنمىتوانم گرفت . برير گفت :\r\nاى پسر سعد ، هركه هوس ملك رى كند هر آينه بساط خدمت حق طى كند و مركب سعادت به تيغ شقاوت پى كند و مرد نيكبخت عاقل اين كارها كى كند ؟ پس برير از پيش او نااميد بيرون آمده آنچه ميان او و پسر سعد گذشته بر عرض امام حسين ، عليه السّلام ، رسانيد .\r\nامّا شمر بن ذى الجوشن چون شنيد كه عمر سعد در شب ملاقات امام حسين ، عليه السّلام ، كرد فى الحال به كوفه رفت و با پسر زياد گفت كه : ميان حسين و عمر سعد رسل و رسائل است تا آنكه شبها با يكديگر ملاقات نموده تدبيرها مىانديشند . ابن زياد از اين سخن در غضب شد و نامه‌اى نوشت به عمر سعد كه : « من تو را به محاربهء حسين بن على فرستادم نه به مصاحبت او .\r\nاكنون مىشنوم كه شبها با يكديگر صحبت مىداريد . اگر همانا اين كار از دست تو برنمىآيد منشورى كه به تو نوشته‌ام باز فرست و سپهسالارى لشكر را به شمر بن ذى الجوشن گذار . » چون نامهء ابن زياد به عمر سعد رسيد بسيار اندوهناك شده دل بر حرب امام حسين نهاد .\r\nدر روضة الصفا آورده كه امام حسين ، عليه السّلام ، پيش از جنگ به چند روز به عمر پيغام فرستاد كه اى پسر سعد با من يكى از سه كار بكن . اوّل آنكه بگذار تا به وطن خود مراجعت كنم و اگر در اين باب مناقشه دارى مرا مانع مشويد تا پيش يزيد رفته دست به دست او نهم تا در شأن من هر حكمى كه خواهد كند ، يا آنكه رخصت دهيد تا به جانبى بدر روم و در يكى از ديار اسلام همچون يكى از مسلمانان باشم .\r\nو در كامل التواريخ مسطور است كه عقبة بن سمعان مىگفت كه من مصاحب امام حسين ، عليه السّلام ، بودم از مدينه تا مكّه و از مكّه تا كوفه ، و از ملازمت ايشان در اين مدّت اصلا جدا نشدم تا آن زمان كه شهادت يافت و هرچه مخالفان مىگفتند مىشنيدم . به خدا سوگند كه هرگز از امام حسين [ نشنيدم 
  ] كه گفته باشد « مرا بگذاريد تا پيش يزيد روم و دست به دست او بگذارم تا هرچه حكم كند » يا گفته باشد كه « مرا بگذاريد تا به طرفى از اطراف زمين خدا روم و همچو ساير مسلمانان باشم » . آرى چيزى كه امام حسين گفته غير از اين نبود كه : « چون نقض عهد نموده بيعت مرا شكستيد بگذاريد تا به وطن خود مراجعت نمايم » .\r\nالقصّه ؛ چون عمر سعد ملتمس امام حسين ، عليه السّلام ، را معروض ابن زياد گردانيد ابن زياد گفت كه : حسين پيش يزيد رود تا آنجا هرچه دانند باهم قرار دهند . و ستايش عمر سعد كرد كه عمر سعد مرديست ناصح به امير خود و مشفق بر قوم خود . امّا در اين اثنا شمر بن\r\n\r\n","description":"","footnote":"","page_name":" 779 ","page_number":65},
  {"content":"\r\n\r\nذى الجوشن « 1 » بر پاى خاست و گفت : اى امير ! اگر حسين بن على بىآنكه متقلّد بيعت خلافت يزيد گردد در قلمرو باشد مردم به چشم ديگرى در وى نگرند و اين صورت موجب زيادتى قوّت و شوكت وى مىشود . مصلحت آن است كه به حكم تو راضى شده به كوفه درآيد تا اگر از وى عفو كنى ممنون منّت تو شود . ابن زياد را اداى شمر ذى الجوشن مستحسن افتاده مكتوبى مصحوب شمر ذى الجوشن نزد عمر فرستاد ؛ مضمون آنكه :\r\n« من تو را نفرستاده‌ام كه با حسين مدارا كنى . اگر به حكم من رضا دهد او را با اتباعش به كوفه فرست ، و الّا همه را بكش و متنبّه كن و پشت و سينهء حسين را به سم اسبان مضمحل گردان كه او عاقّ و ظالم است . و تو اى عمر اگر به قول ما عمل كنى به عواطف و مراحم ما اختصاص يا بى و اگر ابا و امتناع نموده محاربهء حسين را مكروه مىشمارى منصب امارت با منشور ايالت رى به شمر ذى الجوشن ده » .\r\nچون شمر مكتوب ابن زياد به عمر رسانيد گفت : به خدا سوگند اى شمر كه ظنّ من آن است كه در افساد امرى كه من در اصلاح آن مىكوشيدم سعى نمودى تا ابن زياد چنين نامه‌اى درشت به من نوشته و مرا بر ارتكاب چنين امرى كه مستلزم خذلان دنيا و آخرت است تكليف نموده .\r\nچون مادر عباس على ، ام المؤمنين ، از بنى كلاب بود و با شمر ذى الجوشن كلابى خويشى داشتند از جانب مادر ، بنابراين شمر به كنار خيمه‌هاى امام حسين ، عليه السّلام ، آمده آواز داد كه : اى عباس و باقى فرزندان خواهر من ، شما از حسين بن على دست باز داريد و پاى از متابعت وى بيرون نهيد تا از قهر ما در امان باشيد . ايشان گفتند : لعنت باد بر تو و بر امان تو . ما را ايمن مىگردانى و فرزند رسول خدا ، جلّ جلاله ، را امان نمىدهى . شمر از شنيدن اين سخن خجل و منفعل شده به لشكرگاه خود بازگشت . « 2 »\r\nو در روضة الشهدا آورده كه در روز هشتم محرّم در لشكرگاه امام ، عليه السّلام ، آب نماند ، چنانچه اطفال فرياد « العطش العطش » بركشيدند . چون امام حسين گريه و اضطراب عورات و اطفال ديد برخاست و به زمينى در ميان لشكرگاه اشارت كرد كه « بكنيد » . چون قدرى بكندند چشمهء آبى شيرين و خنك پديد آمده همه لشكر از آن آب خوردند و مركبان را سيراب كردند و مشكها پر آب كردند . امّا باز آن چشمه ناپيدا شد و هرچند طلب كردند از آن نشان نديدند .\r\nچون اين خبر به پسر زياد رسيد باز نامه‌اى نوشت به عمر سعد كه : « باز تو حسين را مجال داده‌اى كه در باديه چاه مىكند . كار بر او سخت گير و مجال بر او تنگ ساز كه اينك لشكر پى\r\n\r\n\r\n","description":"","footnote":"\r\n( 1 ) . نام اصلى ذى الجوشن ؛ شرحبيل بن قرط اعور است . علّت تسميه شرحبيل به ذى الجوشن [ - صاحب زره 
  ] اين است كه نخستين مرد عرب بوده كه زره بر تن كرده . وى آن را از پادشاه ايران دريافت داشته و پوشيده بود .\r\n( 2 ) . شمر امان‌نامه را به كمك عبد اللّه بن ابو محل كه برادرزادهء امّ البنين دختر حزام بود از ابن زياد گرفته بود .\r\n","page_name":" 780 ","page_number":66},
  {"content":"\r\n\r\nدر پى مىفرستم » . آنگاه شمر را با چهار هزار مرد نامدار به مدد عمر سعد فرستاد و از عقب او زيد كلبى را با دو هزار و از عقب او حصين بن نمير را با چهار هزار كس و عمر بن قيس احمص را با دو هزار و قيس بن حنظله را با دو هزار [ 106 ب 
  ] مرد و از پس او حجّاج بن الجراد را با چهار هزار كس ، تا آنكه هفده هزار سوار و پياده به عمر سعد پيوست و از خود پنج هزار مرد داشت كه مجموع بيست و دو هزار جمع شدند . و با امام حسين ، عليه السّلام ، اندك مردى بودند .\r\nدر اين وقت حبيب بن مظاهر اسدى گفت : يابن رسول اللّه ، در اين نزديكى قبيلهء بنى اسد نشسته‌اند . دستورى ده مرا تا امشب بروم و ايشان را به نصرت تو بخوانم . پس اجازت يافته به ميان آن قوم رفت و گفت : اى مردمان ، پسر فاطمه زهرا ، جگرگوشهء رسول خدا را بيست و دو هزار سوار و پياده در ميان گرفته و شما خويشان منيد ، آمده‌ام نصيحت مىكنم اگر شفاعت رسول ، صلّى اللّه عليه و آله ، مىطلبيد بياييد و حسين را دريابيد . عبد اللّه بن بشير از آن ميان برپاى خاست و گفت : گواه باشيد كه اوّل كسى كه اجابت دعوت حسين بن على كرده من بودم .\r\nحبيب گفت : اى پسر بشير بشارت دهد خداى تعالى تو را به بهشت .\r\nالقصّه ؛ نود كس از بنى اسد بيعت كرده مسلّح و مكمّل بر اسبان تازى نشسته روى به لشكرگاه حسين ، عليه السّلام ، نهادند . قضا را بدبختى از همين قوم خبر به عمر سعد رسانيد و او ارزق شامى را با چهار هزار كس به جنگ آنها فرستاد كه در كنار فرات به هم رسيدند و باهم جنگ در پيوستند . اتّفاقا شكست بر مردم بنى اسد افتاد و جمعى از ايشان كشته شدند و باقى چون دانستند طاقت مقاومت ندارند به قبيلهء خود بازگشتند . حبيب بن مظاهر چون اين خبر را به امام حسين ، عليه السّلام ، رسانيد موجب ازدياد حزن اهل بيت شد .\r\nامّا چون پسر زياد شنيد كه حسين كس به قبايل مىفرستد و مدد مىطلبد آتش غضب او اشتعال يافته كس نزد عمر سعد فرستاد كه اگر همين امروز به حرب حسين بن على مشغول نشوى ، تو را و هركه با تست به سياست رسانم . چون پيغام ابن زياد برسيد عمر سعد بترسيد و با وجود آنكه روز بيگاه شده بود فى الحال سوار گشته با تمامى لشكر روى به اصحاب امام حسين ، عليه السّلام ، نهاد . و اين روز نهم ماه محرّم بود كه تاسوعا خوانند .\r\nاتّفاقا امام حسين در اين وقت سر بر زانو نهاده به خواب رفته بود و چون خواهر امام حسين ، زينب ، نعرهء سواران را شنيد امام حسين را بيدار ساخت . امام گفت : همين لحظه جدّ خود مصطفى ، صلّى اللّه عليه و آله و سلّم ، را در خواب ديدم كه فرمود : اى حسين تو به زودى به جانب ما خواهى آمد . زينب چون اين سخن از امام شنيد طپانچه‌اى بر روى خود زد و آغاز گريه كرد . امام حسين او را تسلّى داده برادر خود عباس را گفت : نزد اين جماعت رفته معلوم\r\n\r\n","description":"","footnote":"","page_name":" 781 ","page_number":67},
  {"content":"\r\n\r\nكن كه سبب آمدن ايشان در اين وقت چيست ؟ عباس با بيست سوار « 1 » نزد آن جماعت رفته استفسار نموده گفتند : امير ما امر كرده كه امروز با شما جنگ كرده اين قضيّه را فيصل دهيم .\r\nعباس برگشته به عرض امام حسين رسانيد كه اين عمر سعد است كه با لشكر خود به جنگ آمده . امام حسين ، عليه السّلام ، فرمود : اى برادر برو و اين قوم را به لطف بازگردان ، كه روز بيگاه است . و باقى امروز را از ايشان مهلت طلب كه امشب آدينه و شب عاشوراست ، تا باشد كه مراسم طاعت و لوازم او را امن در اين شب برقرار ماند .\r\nعباس بازگشت و گفت : اى مردمان ، جگرگوشهء مصطفى ، صلّى اللّه عليه و آله ، يك امشب ديگر از شما مهلت مىطلبد و مىگويد كه چون آخر شب است از عمر من ، مىخواهم كه آن را به طاعت و عبادت گذرانيده فردا مهياى كارزار شويم .\r\nعمر سعد با امراى لشكر مشاورت كرد . گفتند : ما تنگ آمده‌ايم و از غضب امير مىترسيم .\r\nشمر ذى الجوشن نعره‌اى زد كه : شما را اهمال و امهال مجال ندارد . ناگاه ابو سمعان كندى - و به روايتى عمرو بن حجّاج - از آن مقاله شرم داشته بانگ بر آن جماعت زده گفت : اى قوم اين سختدلى است و سست پيمانى است كه مىكند . اگر اين قوم از روم يا از چين بودندى « 2 » و مهلت خواستندى مهلت مىداديد . آخر اين اهل بيت پيغمبر شماست و شما امت جدّ وى هستيد . از خالق بترسيد ، يا از خلايق شرم داريد . « 3 » مردمان اين سخن استماع كرده دست از حرب بداشتند و همانجا فرود آمده نگاهبانان برگماشتند .\r\nو امام حسين ، عليه السّلام ، قبل از اين فرموده بود تا گرد لشكرگاه خندقى كنده بودند ، تا مصاف از يك جانب باشد و اهل حرم نيز از تعرّض بيگانگان ايمن باشند ، و پرهيزم ساخته بودند . در آن محل فرمود تا آتش بر آن زدند تا كسى شبيخون نياورد . امّا چون آتش زبانه كشيدن گرفت مالك بن عروه « 4 » بر اسبى نشسته راند و گفت : اى حسين پيش از آتش آن سراى اين آتش در خود زدى . امام حسين ، عليه السّلام ، فرمود : دروغ گفتى اى دشمن خدا . گمان تو آن است كه من به دوزخ روم و تو به بهشت . مسلم بن عوسجه گفت : يابن رسول اللّه ، اجازت فرماى تا تيرى بر دهانش زنم . امام فرمود : نمىخواهم در جنگ پيشدستى كنم . امّا تو درنگر تا\r\n\r\n\r\n","description":"","footnote":"\r\n( 1 ) . حبيب بن مظاهر و زهير بن قين جزو همراهان حضرت ابو الفضل ( ع ) بودند .\r\n( 2 ) . در بعضى منابع تاريخى ترك و ديلم ذكر شده است .\r\n( 3 ) . قيس بن اشعث ، يكى ديگر از فرماندهان نيز گفت : به عقيدهء من هم بايد به اين درخواست حسين جواب مثبت داد ، زيرا اين درخواست وى نه براى عقب‌نشينى آنها از جبهه است و نه براى تجديد . . . ؛ - سخنان حسين بن على ( ع ) از مدينه تا كربلا ، ص 193 .\r\n( 4 ) . بنا به نوشتهء بلاذرى و ابن اثير اين گستاخى را مردى به نام عبد اللّه بن حوزهء تميمى كرد ، كه بر اثر نفرين امام ( ع ) به سزاى خود رسيد .\r\n","page_name":" 782 ","page_number":68},
  {"content":"\r\n\r\nقدرت حقّ سبحانه و تعالى را در حقّ او مشاهده كنى . پس روى به قبله كرده دست برآورده گفت : اى بارخدايا او را به سلسلهء عقوبت در آتش كن و پيش از بازگشت او به آتش عقبى او را چاشنيى از آتش دنيا بچشان .\r\nدر ساعت اثر اجابت دعاى آن مظلوم ظاهر شده اسب مالك را پاى به سوراخى فرورفته و او بانگ بر اسب زد و اسب رم كرده بنياد دويدن نمود . اتّفاقا عنان از دست مالك بيرون رفت و پايش در ركاب بماند . اسب او به هر سو مىدويد تا به كنارهء خندق آتش رسيد و او را از پشت زين در ميان آتش انداخت و خود بازگشت . پس خروشى از مردمان برآمد . و اين كرامتى بود از امام حسين ، عليه السّلام . پس سجدهء شكر به جاى آورده سر برداشت و به آواز بلند - چنانچه هر دو لشكر مىشنيدند - گفت : خدايا ما اهل بيت و ذريّهء رسول توايم . داد ما از اين ظالمان بستان . « 1 »\r\nابن اشعث آواز داد كه : تو را به پيغمبر چه خويشى است كه هر ساعت لاف مىزنى ؟ امام حسين چون از ابن اشعث اين بشنيد از سر نياز با حضرت كريم كارساز و خداوند بنده‌نواز مناجات كرد كه : خدايا پسر اشعث قطع نسب من مىكند و مرا فرزند پيغمبر تو نمىداند ، پس همين روز خواريى به وى بنماى و رگ جانش قطع كن . « 2 » هنوز تير دعا بر هدف آسمان اجابت نرسيده بود كه شهباز قضا از فضاى عالم تقدير در رسيد و على الفور در باطن ابن اشعث علّتى ظاهر شد كه از مركب فرود آمده به قضاى حاجت مشغول شد . پس به امر إله كژدمى سياه چنان بر عورت او زد كه مكشوف العورة در ميان نجاست مىگرديد تا بمرد . و اين كرامتى ديگر بود كه از امام حسين ، عليه السّلام ، در آن شب به ظهور رسيد .\r\nپس جعدهء قرنى « 3 » پيش راند و آواز داد : اى حسين اين آب فرات را مىبينى كه چون دريا موج مىزند ؟ به خدا كه از او قطره‌اى نخواهى چشيد تا هلاك شوى . امام حسين چون اين سخن بشنيد آب در ديده بگردانيد و گفت : خداوندا او را تشنه بميران . فى الحال بىسببى اسبش در رميد و او را بينداخته ، او برخاست و در پى اسب مىدويد ، چندان‌كه تشنگى بر وى غلبه كرده بود و فرياد « العطش العطش » برآورد و هرچند آب به لب او مىرسانيدند نمىتوانست خورد . تا در آن تشنگى بمرد . و اين آيت سيم بود كه در آن شب از آن حضرت ظاهر شد . امّا لشكر ابن زياد با وجود مشاهدهء اين امور همچنان بر جهل و عناد خود مصرّ بودند .\r\n\r\n\r\n","description":"","footnote":"\r\n( 1 ) . در خصوص شكرگزارى امام حسين ( ع ) - أنساب الأشراف ، ج 3 ، ص 191 ؛ مقتل خوارزمى ، ج 1 ، ص 294 ؛ تاريخ كبير ، ص 256 .\r\n( 2 ) . امام ( ع ) فرمود : اللّهمّ أرنى فيه هذا اليوم ذلّا عاجلا : خدايا ! همين امروز ذلّت عاجل و زودرس او را بر من بنمايان .\r\n( 3 ) . بلاذرى ، عبد اللّه بن حصين عضدى را عامل اين گستاخى معرفى مىكند .\r\n","page_name":" 783 ","page_number":69},
  {"content":"\r\n\r\nالقصّه ؛ آن شب اصحاب امام حسين ، عليه السّلام ، روى نياز به درگاه حىّ قيّوم آورده همه شب گرسنه و تشنه به ذكر الهى و درود حضرت رسالت پناهى مشغول بودند . در آن شب امام حسين فرمود كه آن كرسى كه از شاخ ساخته همراه مىداشت ، در ميان صحرا نهاده و جميع ياران خود را حاضر كرده بر بالاى آن كرسى درآمد و خطبه‌اى در غايت بلاغت و نهايت فصاحت ادا فرموده و بعد از حمد و ثناء الهى و درود حضرت رسالت پناهى فرمود « 1 » : اى مردمان ، بدانيد كه من هيچ كس را از اصحاب خويش باوفاتر نيافتم و هيچ آفريده‌اى را از اهل بيت خود مهربان‌تر و نيكوكردارتر نديدم . خداى تعالى شما را از جهت من جزاى خير دهاد .\r\nاكنون بدانيد كه امشب من شما را از ربقهء بيعت خود بحل ساختم و اين مهلت براى آن خواستم .\r\nظنّ من آن است كه چون اين قوم مرا بينند طلب شما نكنند [ 107 الف 
  ] و به جستجوى ديگرى نپردازند . پس بايد كه هريك از اصحاب من امشب دست يكى از اهل بيت من گرفته در آفاق متفرّق شويد تا از محنت رهايى و از شدت فرح يابيد . « 2 »\r\nبرادران و فرزندان و خويشان و مواليان جواب دادند . يابن رسول اللّه ، ما را قوّت مفارقت و طاقت مهاجرت تو نيست و بقاى خود بعد از وفات تو نمىخواهيم و تا جان در تن و رمقى در بدن داريم با اعداى دين و دشمنان اولاد رسول ربّ العالمين مقاتله خواهيم نمود . پس امام حسين ايشان را دعا گفت و روى به فرزندان مسلم عقيل كرده فرمود : اى پسران عمّ ، ما بر مواعيد كاذبه و اكاذيب باطلهء كوفيان اعتماد نموده پدر شما را به كوفه فرستاديم و آن گروه روى دل از كوى مهر و وفا برتافته و رسوم حق‌ّشناسى اهل بيت نبوّت از روى ناسپاسى برانداختند تا آن بزرگوار شربت شهادت نوشيد و خلعت سعادت پوشيد . حالا شما يادگار مسلم عقيل هستيد و مادر شما نيز غمزده و ماتمزده است . برخيزيد و مادر خود را برداشته از اينجا به قبيلهء بنى طىّ رويد و از آنجا به مدينه رفته بنشينيد و دل در كرم الهى بسته انتظار بريد كه دم بدم كسى كه انتقام از بنى اميّه بكشد ظهور خواهد كرد . و من اين صورت از پدر خود شنيدم و حقّا كه او از حضرت رسالت پناه ، صلّى اللّه عليه و آله ، شنيده باشد .\r\nو اين صورت چنين بوده كه حضرت امير المؤمنين على ، عليه السّلام ، روى از روزهاى حرب صفّين ندا فرمود كه : يا ابا مسلم . محمّد حنفيّه گفت : اى پدر وى در آخر صفوف است .\r\nآن حضرت فرمود : مراد من ابو مسلم خولانى نيست . مقصود من صاحب جيش ماست كه از\r\n\r\n\r\n","description":"","footnote":"\r\n( 1 ) . اين خطبه در منابع كهن از جمله در تاريخ طبرى ( ج 7 ، ص 321 ) ارشاد ( ج 2 ، ص 231 ) لهوف ( ص 79 ) و مقتل خوارزمى ( ج 1 ، ص 246 ) آمده است .\r\n( 2 ) . امام ( ع ) ضمن خطبهء مزبور مىفرمايد : جدّم رسول خدا ( ص ) خبر داده بود كه من به عراق فراخوانده مىشوم و در محلّى به نام « عمورا » و يا « كربلا » فرود آمده در همانجا به شهادت مىرسم . و اينك وقت شهادت رسيده است .\r\n","page_name":" 784 ","page_number":70},
  {"content":"\r\n\r\nجانب مشرق با رايات سپاه به ديدار آيد و چندان محاربه كند كه خداى تعالى به واسطهء او حقّ را در مركز خود قرار دهد . خوشا وقت آنان كه با وى موافقت نموده در اعلاى دين و نگونسارى ظالمين جدّ و جهد نمايند .\r\nو در شواهد النبوّه مذكور است كه مراد از اين كس صاحب الدّعوه ابو مسلم مروزى است كه با علمهاى سياه از مرو شاهجان بيرون آمده و با بنى اميّه محاربه نموده در اعلاى دين و نگونسارى ظالمين جدّ و جهد نموده و عالم را از شآمت ايشان و مروانيان بپرداخت .\r\nالقصّه ؛ چون امام حسين اين سخن به اولاد مسلم بگفت كه : برويد و نمكى بر بالاى جراحت من مريزيد ، شما را فراق پدر و مادران بس است . فرياد بركشيدند كه : يابن رسول اللّه ، جان را چه خطب باشد كه بهر تو فدا كنيم ، و سر را چه قدر است كه نثار اين خاك پا نكنيم . پدر ما در هوادارى تو سر باخت و ما نيز در هوادارى تو جان مىبازيم .\r\nامام حسين ، عليه السّلام ، ديد كه ايشان از صميم خاطر در راه وفا ثابت قدم هستند دعاى خير در حقّ ايشان بر زبان راند و فرمود : چون مهم اصحاب من بر اين وجه قرار گرفت بايد كه بروند و بقيّهء شب را به طاعت و عبادت گذرانند و صباح حاضر گردند كه نماز آخرين به جماعت خواهيم گزارد .\r\nالقصّه ؛ اصحاب امام حسين ، عليه السّلام ، به منازل شتافته به اوراد و ادعيه مشغول گشتند .\r\nآن شب همه شب ناله و آه از عرصهء زمين به غرفهء ماه مىرفت و نم اشك غريبان باديهء عنا از چشمهء چشمها به پشت ماهى مىرسيد .\r\nنور الائمه خوارزمى آورده كه در آن شب اوايل سحرگاه بود كه از بطنان آسمان آوازى برآمد كه : اى لشكر خدا سوار شويد كه هنگام كارزار است و بر نشينيد كه وقت رحلت به منزل دار القرار است . امّ كلثوم بيهوش‌وار خود را به خيمهء امام حسين رسانيد و گفت : اى برادر اين صدا نشنيدى كه از آسمان آمد ؟ گفت : آرى شنيدم و از اين عجبتر هم ديدم ، و آن اين است كه همين لحظه در خواب ديدم كه گروهى سگان بر من حمله كردند و در ميان آنها سگ پيسى بود كه جرأت زياده مىكرد و به من نزديكتر مىآمد . غالب ظنّ من آن است كه آن كس كه مرا خواهد كشت ابرص خواهد بود . و در اثناء اين خواب جدّ خود محمّد مصطفى ، صلّى اللّه عليه و آله ، را در خواب ديدم كه مىگفت : اى پسر من و اى شهيد آل محمّد اينك به استقبال روح پاك تو سالكان عالم بالا و مقرّبان ملأ اعلى آمده‌اند و به مرتبهء بزرگ تو را بشارت مىدهند ، جهد كن تا امشب نزد من افطار كنى و توقّف و تأخير جايز مدار . و همراه جدّ خود فرشته‌اى ديدم . آن حضرت فرمود : اى حسين ، اين كس را مىشناسى ؟ گفتم : نى . فرمود : اين فرشته‌ايست با شيشه‌اى سبز تا خون تو را در آن ريزد و نگاه دارد .\r\n\r\n","description":"","footnote":"","page_name":" 785 ","page_number":71},
  {"content":"\r\n\r\nپس امّ كلثوم از شنيدن اين سخن به گريه درآمد . امام حسين ، عليه السّلام ، او را تسلّى داده فرمود كه : اى خواهر اهل بيت و فرزندان مرا طلب كن كه محل وداع رسيد . پس اهل بيت و اولاد و فرزندان امجاد آن جناب نزد او حاضر شدند . امام حسين ، عليه السّلام ، فرزندان خود را در پيش خود جاى داده بوسه بر روى يك يك مىنهاد و روى بر سينهءاشان مىماليد و زار زار مىناليد و مىگفت : اى جگرگوشگان من جان من براى شما مىسوزد كه هنوز وقت يتيمى شما نيست و درد غريبى نيز علاوهء يتيمى شده . امّا شما را به خدا مىسپارم كه او ارحم الراحمين است .\r\nبعد از آن روى به شهربانو « 1 » آورده گفت : اى يار دلنواز چون مرا در اين موضع از اسب افتاده بينى و سر و روى درهم شكسته و اعضاء از زخم تير و نيزه مجروح گشته ، زنهار تا سر و موى خود برهنه نكنى و سينه و روى نخراشى كه شماتت اعدا عظيم‌ترين مصيبتهاست ، بلكه بايد صبر را شعار خود سازى .\r\nهمچنين يك يك اهل بيت را وصيّت فرمود و خواهران را تسلّى داد ، تا آنكه اثر صبح ظاهر شد . امام حسين بانگ نماز گفت و اصحاب آن جناب همه تيمّم كرده سنّت ادا نمودند و فرض به جماعت گزاردند و هنوز اوراد نخوانده بودند كه فرياد كوس حربى و نالهء ناى رزمى از لشكر مخالفان برآمد و جوق جوق از سوار و پياده مكمّل و مسلّح روى به ميدان نهادند و علمها نصب كرده و نداى « هل من مبارز » در دادند . مواليان امام حسين چون چنان ديدند عشّاق‌وار كمر خدمتكارى بر ميان جان بستند و پياده و سواره رو به صف كارزار نهادند .\r\nپس عمر سعد به تعبيهء لشكر پرداخته و ميمنه را در عهدهء عمرو بن حجّاج زبيدى كرد ، ميسره را به شمر ذى الجوشن سپرد ، علم را به دست مولاى خود ، زايد ، « 2 » 0 داد ، سواران را حوالهء عمرو بن قيس كرده و پياده‌ها را فرمود تا از صوابديد شبث بن ربعىّ تجاوز ننمايند . امام حسين ، عليه السّلام ، با آنكه معدودى چند بيش نداشت از كثرت دشمن انديشه ناكرده ميمنه را نامزد زهير بن قين نمود ، ميسره را به حبيب بن مظاهر مقرّر فرمود ، رايت به برادر خود عباس مقرّر داشت .\r\nو چون صفوف جانبين آراسته شد « 3 » امام حسين ، عليه السّلام ، به خيمه درآمده عمامهء\r\n\r\n\r\n","description":"","footnote":"\r\n( 1 ) . حضور شهربانو همسر امام ( ع ) در كربلا مورد تأييد منابع ثقه نيست . نيز ؛ - كتاب حاضر ، همين بخش ، ص 838 ، پابرگ شماره 1 .\r\n( 2 ) . نام اين شخص در تاريخ طبرى و نهاية الأرب به صورت ذويد و در الكامل به صورت دريد ضبط شده است .\r\n( 3 ) . چون چشم امام ( ع ) به انبوه جمعيت لشكر دشمن افتاد ، دستها را به سوى آسمان بلند كرد و اين دعا را خواند :\r\n« اللّهمّ أنت ثقتى فى كلّ كرب . . . خدايا ! تو در هر غم و اندوه پناهگاه و در هر پيشآمد ناگوار مايهء اميد من هستى و در هر حادثه‌اى سلاح و ملجأ من . . . در چنين مواقعى تنها به پيشگاه تو شكايت آورده و از ديگران قطع اميد نموده‌ام . . . خدايا ! تويى صاحب هر نعمت و تويى آخرين مقصد و مقصود من . » ؛ سخنان حسين بن على ( ع ) از مدينه تا كربلا ، ص 218 .\r\n","page_name":" 786 ","page_number":72},
  {"content":"\r\n\r\nرسول خدا ، صلّى اللّه عليه و آله ، بر سر نهاد و دراعهء آن حضرت را در بر نموده و بر اسب مرتجز « 1 » كه پيغمبر ، صلّى اللّه عليه و آله ، بر آن سوار شده روى به ميدان نهاد و گفت : اى اهل عراق سوگند به شما مىدهم كه [ آيا 
  ] مىدانيد كه من نبيرهء مصطفايم ؟ و سبط رسول خدايم ؟ و جگرگوشهء فاطمهء زهرايم ؟ و قرة العين علّى مرتضايم ؟ و عممّ جعفر طيّار در هواى فضاى جنّت اعلى است ؟ و عمّ پدرم حمزه سيّد الشهداست ؟ و مىبينيد كه اين عمامهء رسول خداست كه بر سر دارم ؟ و اين دراعهء مبارك اوست كه در بر دارم ؟ و اين شمشير آن حضرت است كه حمايل كرده‌ام ؟ و اين اسب خاصهء اوست كه سوار شده‌ام ؟\r\nنعره از آن لشكر درآمد كه : اى حسين ، بدرستى كه آنچه گفتى حقّ و صدق است . امام حسين فرمود : پس به چه وجه خون مرا حلال مىدانيد و آبى كه بر دد و دام و يهود و نصارى حلال است از من باز مىداريد ؟ و حال آنكه پدران من راننده دشمنان خود است از حوض كوثر همچو كسى كه شتران تشنه را از آب باز مىگرداند .\r\nراوى گويد در اين محلّ آواز گريه و زارى اطفال و اهل بيت از خيمه به سمع اشرف امام رسيد . آن جناب از شنيدن آن بسيار متأثر شده فرمود : لا حول و لا قوّة إلّا باللّه العلىّ العظيم .\r\nپس عباس و اكبر را فرستاد كه برويد و ايشان را بگوييد كه فردا شما را بسيار بايد گريست و حالا در گريه تعجيل مكنيد . ايشان خاموش شدند .\r\nامام حسين ، عليه السّلام ، باز بر سر سخن رفته گفت : « 2 » ايّها الناس ! بدانيد كه خداوند سبحانه و تعالى دروغ را حرام گردانيده . و من هرگز دروغ نگفته‌ام و وعدهء خلاف نكرده‌ام . شما را معلوم است كه هيچ مسلمانى را نيازرده‌ام و تا قلم تكليف بر روى من جارى گشته تا امروز هيچ كس بر من حقّى ندارد . من مردى بودم از دنيا اعراض نموده [ 107 ب 
  ] و ملازم روضهء جدّ بزرگوار خود گشته . مرا در آنجا رها نكرديد ، تا به ضرورت ترك مدينه كرده پناه به مكّه بردم و به عبادت پروردگار خود مشغول شدم تا رسل و رسائل شما متعاقب و متواتر به من رسيد كه : « ما ترا به امامت احقّ و سزاوارتر از غير مىدانيم . بايد كه هرچند زودتر توانى متوجّه اين جانب شوى » . و تا مكتوبات از صد و پنجاه متجاوز نشد من روى به اين جانب نكردم .\r\nاكنون كه به قول شما آمدم نقض عهد و پيمان نموده در مقام محاربه و مقاتله پيش مىآييد . حقّا اگر از نايرهء مكر شما ، كه متاع صبر و سكون مرا سوخته ، حرفى بر گوش هركه خوانم از پا\r\n\r\n\r\n","description":"","footnote":"\r\n( 1 ) . مرتجز همان اسبى است كه رسول اللّه ( ص ) آن را از مردى خريدند و خزيمة بن ثابت در مورد آن گواهى داد ؛ طبقات ، ج 1 ، ص 483 . نام اسب خود امام ( ع ) لاحق بوده است .\r\n( 2 ) . اين سخنرانى با اختلافى جزئى در لفظ در تاريخ طبرى ( ج 7 ، ص 328 ) ؛ الكامل ( ج 5 ، ص 173 ) ؛ ارشاد ( ج 2 ، ص 74 ) ؛ و مقتل خوارزمى ( ج 1 ، ص 253 ) آمده است .\r\n","page_name":" 787 ","page_number":73},
  {"content":"\r\n\r\nدرآيد ؛ و اگر رمزى از جور شما ، كه بناى هستى به من و اصحاب من برانداخته ، به روز روشن نمايم سياهتر از شب تار گردد .\r\nپس يك يك از رؤساى كوفه را كه در آن لشكر بودند نام برد و گفت : اى عمر سعد ، اى عمرو بن حجّاج ، اى شبث بن ربعىّ و فلان و فلان ، شما نامه‌ها به من ننوشتيد و اكنون در برابر من آمديد و قاصد خون من گشته‌ايد ؟ ايشان جواب دادند : ما از اين مكاتيب خبر نداريم . امام ، عليه السّلام ، فرمود تا نامه‌هاى ايشان را به ايشان نمودند . ايشان انكار بليغ كرده گفتند : اين صحايف بىوقوف ما قلمى شده . امام حسين ، عليه السّلام ، از كذب و غدر ايشان متحيّر شده فرمود كه آن مكتوبات را در آتش افكندند ، و فرمود : الحمد للّه و المنة كه حجّت بر شما گرفتم و شما را بر من حجّتى نيست . « 1 »\r\nعمر سعد پيش آمد و گفت : اى حسين ! اين سخنان نتيجه نمىدهد . يا با يزيد بيعت مىكنى يا تو را به ضرب تيغ تيز هلاك مىسازيم . پس تيرى در كمان نهاده و گفت : اى اهل كوفه گواه باشيد نزد امير جليل عبيد اللّه زياد اقامهء شهادت نماييد كه اوّل كسى كه تير به لشكرگاه حسين انداخت من بودم . « 2 » پس آن تير را به جانب امام حسين ، عليه السّلام ، انداخت . آن حضرت محاسن مبارك خود را به دست گرفت و گفت : غضب خدا بر يهود وقتى نازل شد كه گفتند عزير پسر خداست . و خشم خدا بر نصارى وقتى اشتداد يافت كه افترا نمودند كه عيسى ابن اللّه است . و سخط پروردگار در اين محل براى شما مهيا شد كه قصد كشتن فرزند رسول او مىكنيد . من حالا جز شكيبايى چاره‌اى ندارم و اميدوارم كه به اندك زمانى نتايج ظلم به روزگار ستمكاران رسد و عنقريب از اوج جاه و عزّت به قعر چاه ادبار و مذلّت گرفتار شويد .\r\nپس امام حسين ، عليه السّلام ، عنان مركب از ميان ميدان برتافته به صف لشكرگاه خود باز آمد و دل بر محاربه قوى كرد . و اين واقعه در روز جمعه دهم محرّم سال پنجاه و يكم از رحلت خير البشر ، عليه و آله التّحيّة من الملك الاكبر ، بود .\r\nدر روضة الشهدا آورده كه لشكر مخالف به قولى هفده هزار نفر و به روايتى سى هزار بودند ، اصحّ روايات آن است كه بيست و دو هزار سوار و پياده بودند از شام و كوفه [ كه 
  ]\r\n\r\n\r\n","description":"","footnote":"\r\n( 1 ) . در اين موقع قيس بن اشعث با صداى بلند گفت : يا حسين ! چرا با پسر عمويت بيعت نمىكنى [ تا آسوده شوى 
  ] ؟ . . .\r\nامام در پاسخ ابن اشعث فرمود : لا و اللّه لا أعطيهم . . . نه به خدا سوگند ، نه دست ذلّت در دست آنان مىگذارم و نه مانند بردگان از صحنهء جنگ و از برابر دشمن فرار مىكنم ؛ - سخنان حسين بن على . . . ، ص 231 .\r\n( 2 ) . سعد وقّاص در اسلام نخستين كسى است كه به سوى كفّار تير انداخت و پسرش ، عمر ، نخستين كسى بود كه در كربلا به سوى ياران حسين بن على ( ع ) تير انداخت . سعد وقّاص در جنگ قادسيّه گفت : اى لشكر خدا سوار شويد . مژده باد شما را پيروزى . و پسرش ، عمر ، در عصر تاسوعا همين جمله را به لشكرش گفت و به سوى خيمه‌هاى حسين ( ع ) تاخت ؛ سيرهء ابن هشام ، ج 2 ، ص 224 ؛ تاريخ طبرى ، ج 7 ، ص 317 .\r\n","page_name":" 788 ","page_number":74},
  {"content":"\r\n\r\nدر آن معركه حاضر آمدند ، و ملازمان امام حسين ، عليه السّلام ، به قولى هشتاد و دو تن و به روايتى هفتاد و دو تن ، به غير از آن جناب ، بودند و سى و دو كس سوار و چهل نفر پياده . « 1 »\r\nالقصّه ؛ چون صفوف قتال راست شد از هر دو جانب چشم در ميدان داشتند تا پيشدستى در جنگ كه كند . امام حسين به اصحاب خود گفت : زينهار كه در حرب سبقت نگيريد كه من از پدرم شنيدم كه مىفرمود تا مخالف ابتدا به حرب نكند متعرّض او نبايد شد . امّا حرّ بن يزيد رياحى پيش لشكر يزيد ايستاده بود ، چون ديد كه كار به اينجا كشيد كه كارزار با امام حسين بايد كرد مركب پيش عمر سعد راند و گفت : اى پسر سعد ، با حسين بن على جنگ خواهى كرد ؟\r\nگفت : بلى ، جنگ مىكنم و در اين جنگ بسيار تن بىسر خواهد شد . حرّ فرمود : فردا جواب رسول خدا چه مىگويى ؟ عمر سعد هيچ جواب نداد . حرّ از او اعراض نموده متوجّه ميدان شد .\r\nدل در برش مىطپيد كه هركس در پهلوى وى بود آواز او مىشنود ، تا آنكه مهاجر بن اوس كه از قبيلهء حرّ بود - و به روايتى آنكه مصعب بن يزيد برادر حرّ - به او گفت : در هيچ معركه‌اى من تو را چنين به هراس و خوفناك نديده‌ام . تو از جملهء مشاهير مبارزان عربى ؛ چنانچه هرگاه از مبارزان عرب مىپرسيده‌اند پيش از همه نام را مىبرده‌اند . اين لرزه و طپيدن دل را سبب چيست ؟ حرّ گفت : اى برادر مرا ترس نيست ، امّا من نفس خود را ميان بهشت و دوزخ مخيّر ساخته‌ام و با خود در انديشهء آنم كه چگونه برآيد . آنگاه نعره‌اى زد و گفت : اى برادر بشارت باد تو را كه نفس من بهشت اختيار كرد .\r\nپس تازيانه بر اسب زد و نزد امام حسين ، عليه السّلام ، آمد و از مركب پياده شده ركاب امام حسين ، عليه السّلام ، را بوسه داد و روى بر سم مركب آن جناب نهاد و گفت : يابن رسول اللّه ، مرا گمان نبود كه اين جماعت قصد تو كنند ، بلكه خيال آن بود كه اين مهم به صلح خواهد گذشت . اكنون چون تمرّد و عصيان و تقلّب و طغيان ايشان بر من ظاهر شد به ملازمت تو كه موجب سعادت دارين است مبادرت نموده‌ام ، آيا توبهء من قبول شود يا نى ؟ امام حسين از بالاى مركب دست بر سر و روى حرّ ماليد و گفت : اى حرّ هرچند بنده گناه كند چون روى به درگاه خداوند آورده استغفار نمايد و از گناهان گذشته توبه كرده عذر خواهد قبول است ، چنانچه كريمهء و هو الّذى يقبل التّوبة عن عباده [ مىفرمايد 
  ] . يعنى : اوست آن خدايى كه قبول مىكند توبهء بندگان عاصى خود را . بعد از آن فرمود : اى حرّ جرمى كه نسبت با من كردى ناكرده انگاشتم و [ از 
  ] تقصيرى كه با تو از اين‌جانب واقع شده درگذشتم . مردانه باش و دل بر\r\n\r\n\r\n","description":"","footnote":"\r\n( 1 ) . در تعداد افراد لشكر امام ( ع ) در ميان مورّخين اختلاف است و گاهى آمار پياده و سوارهء اين لشكر را تا صد و پنجاه تن نوشته‌اند .\r\n","page_name":" 789 ","page_number":75},
  {"content":"\r\n\r\nجنگ قوى نه كه امروز روز بازار سعادت و اين ميدان جلوه‌گاه اهل شهادت است . « 1 »\r\nپس حرّ از كمال اخلاص روى به ميدان نهاد و طريد كرد « 2 » و جولان نمود . امّا چون مصعب برادر حرّ ديد كه حرّ آخرت را بر دنيا گزيد و دست ولا در دامن آل عبا زده است ، او نيز اسب در انگيخته در فتراك خدمت امام حسين آويخت . لشكر عمر سعد گمان بردند كه به جنگ برادر مىرود . چون به ميدان رسيد گفت : اى برادر ، خضر راه من شدى . من هم با تو موافقت كرده از اهل مخالفت بيزار شدم . فردا هر دو گواه معامله باشيم و باهم از شفاعت امام حسين بهره گيريم . پس حرّ برادر را نزد امام حسين آورد و صورت حال به موقف عرض رسانيد . امام او را در بر گرفت و بنواخت .\r\nدر روضة الشهدا آورده كه در آن زمان كه حرّ نزديك امام حسين ، عليه السّلام ، آمد گفت :\r\nيابن رسول اللّه امشب پدر خود را در خواب ديدم كه پيش من آمد و گفت اى حرّ ! در اين روزها كجا رفته بودى ؟ گفتم : رفته بودم كه سر راه بر حسين بن على گيرم . پدرم فرياد بركشيد كه : واويلا ! اى پسر تو را با فرزند رسول خدا چه كار ؟ اگر تو طاقت آتش دوزخ دارى برو با وى حرب كن و اگر شفاعت رسول ، صلّى اللّه عليه و آله ، و رضاى خدا مىخواهى و رياض رضوان و غرفات بهشت جاودان مىجويى برو و با دشمنان او مصاف كن . [ آنگاه حرّ گفت 
  ] :\r\nاكنون مىخواهم كه مرا اجازت دهى كه به حرب روم . امام فرمود : اى حرّ تو مهمان مايى . صبر كن تا ديگرى برود . حرّ گفت : يابن رسول اللّه ، اوّل كسى كه به مخاصمت تو آمد من بودم .\r\nدستورى فرماى تا نخستين كسى كه به محاربهء دشمنان تو رود من باشم . پس امام حسين ، عليه السّلام ، او را اجازت داد .\r\nحرّ مردى مردانه و دلاورى فرزانه بود . او را در كارزار با هزار سوار برابر داشتندى و سپهسالار پسر زياد بود . بر مركبى دوندهء جهندهء روندهء تازىنژاد سوار شده به ميدان آمد و رجزگويان مبارز طلبيد . چون عمر سعد حرّ را در ميدان به اين هيئت و صلابت ديد لرزه بر وى افتاده دلش بپيچيد . پس روى به صفوان بن حنظله ، كه از مشاهير مبارزان عرب بود ، آورده گفت : اى صفوان برو حرّ را به نصيحت و ملايمت به جانب ما باز آر و اگر قبول نكند به شمشير آبدار سرش از تن بردار . صفوان به ارادتى تمام و زينتى ما لا كلام در برابر حرّ آمده گفت : تو مرد عاقل و پردلى و از مبارزان كاملى ، روا باشد كه از يزيد برگردى و روى به حسين كنى ؟\r\nحرّ گفت : اى صفوان از عقل و خردمندى تو بسيار عجب است . تو يزيد را نمىدانى كه او\r\n\r\n\r\n","description":"","footnote":"\r\n( 1 ) . علاوه بر حرّ بن يزيد ، سى نفر ديگر از لشكر ابن سعد طى چند روز به ياران حسين بن على ( ع ) پيوسته بودند .\r\n( 2 ) . طريد : كلامى كه شنونده از استماع آن هيبتى در دل گيرد و از پيش حريف بگريزد ؛ - فرهنگ معين . - و .\r\n","page_name":" 790 ","page_number":76},
  {"content":"\r\n\r\nناپاك فاسقى است و حسين پاكيزه و پاكزاده ؟ تزويج مادرش در بهشت بوده ، جبرئيل گهوارهء او را جنبانيده ، پيغمبر او را ريحان بوستان خود خوانده ؟ صفوان گفت : من اين همه مىدانم و زياد [ 108 الف 
  ] هم مىشناسم ، امّا دولت و مال و جاه با يزيد است و ما مردم سپاهيم . ما را يراق و مرتبه و سپاه مىبايد ، تقوى و طهارت و علم و فضيلت به چه كار مىآيد ؟ حرّ گفت : اى خاكسار ، حقّ را دانسته‌اى و مىپوشى و شربت جانرباى غرور دنيا را مىنوشى ؟\r\nاز اين سخن صفوان در غضب شده نيزه‌اى حوالهء سينهء حرّ كرد . حرّ نيزه را بر نيزهء او افكنده به مردانگى تمام نيزهء او را درهم شكست و به همان گرمى نيزه‌اى بر سينه‌اش زد ، چنان كه يك گز از پشتش بيرون آمد . پس وى را به همان نيزه از صدر زين در ربود و بر سر دست آورد ، چنانچه هر دو لشكر ديدند . آنگاه بر زمينش زد چنانچه استخوانهاى وى ريزه ريزه شد . خروش از هر دو لشكر برآمد . اما صفوان را سه برادر بود . از غصّهء قتل برادر هر سه يك بار بر حرّ حمله كردند . حرّ نعره‌اى از جگر بركشيد و خداى را به عظمت و قدرت ياد كرد و دوال كمر يكى را گرفته و از خانهء زين در ربوده چنان بر زمين زد كه گردنش خرد گشت .\r\nو ديگرى را تيغ بر سر بزد كه تا سينه‌اش بشكافت . آن برادر سيم چون اين حالت را مشاهده كرد روى به گريز نهاد . حرّ از عقب وى در تاخت و نيزه‌اى بر پشتش زد كه سرش از سينهء وى بيرون آمد . « 1 »\r\nپس روى به جانب امام حسين ، عليه السّلام ، آورده گفت : يابن رسول اللّه ، مرا بحل كردى ؟\r\nاز من خشنود شدى ؟ امام حسين فرمود : آرى من از تو خشنود شدم و تو آزادى از عذاب اخروى ؛ چنان كه مادرت تو را حرّ ناميده . چون اين بشارت از آن سيد اهل سعادت شنيد از روى نشاط تمام باز روى به ميدان نهاد و جنگ در پيوست . مقارن اين حال پياده‌اى در دويد و اسب حرّ را پى كرد . حرّ پياده به حرب درآمد . امام حسين چون ديد كه حرّ پياده جنگ مىكند اسبى تازى با ساخت گرانمايه فرستاد تا حرّ سوار شد . چون آن مركب را نزد حرّ آوردند ركابش را بوسه داد و سوار شد و به جولان درآمد . جمعى را كه مانند پروين به گرد او درآمده بودند چون بنات النعش متفرّق ساخت ، خواست كه بازگردد و نزد امام حسين آيد كه هاتفى آواز داد كه « اى حرّ ! باز مگرد كه حوران منتظر قدوم تواند . » پس حرّ روى به جانب امام حسين كرد كه : يابن رسول اللّه نزديك جدّت مىروم ، هيچ پيغامى دارى ؟ امام حسين گريان شد و گفت : اى حرّ ، خوش باش كه ما نيز در عقب تو روانيم .\r\nخروش از اصحاب امام حسين برآمد و حرّ خود را بر لشكر دشمن زد و حرب مىكرد تا\r\n\r\n\r\n","description":"","footnote":"\r\n( 1 ) . بالغ بر چهل كس به دست حرّ كشته شدند .\r\n","page_name":" 791 ","page_number":77},
  {"content":"\r\n\r\nنيزهء او درهم شكست . آنگاه تيغ آبدار بركشيد و هركس را كه بر فرق مىزد تا سينه مىشكافت و هركه را بر ميان مىزد چون خيار تر به دو نيم مىكرد . گاهى متوجه ميسره شده جمعى از ايشان را پريشان كردى و گاهى حمله بر ميمنه بردى و شور از لشكريان برآوردى . القصّه ، بدين‌سان كارزار مىنمود تا نزديك علمدار لشكر عمر سعد رسيد و خواست كه علمدار را با علم به دو نيم كند كه شمر ذى الجوشن حكم به لشكر كرد كه دور او را فرو گيرند . به يكباره لشكر غلبه كردند و از اطراف و جوانب زخم بر وى زدن گرفتند . حرّ در ميان آن گروه مىجوشيد و مىخروشيد و مردانه مىكوشيد تا آنكه قسورة بن كنانه نيزه‌اى بر سينهء حرّ زد كه بر او جاى گرفت . حرّ در گرمى زخم در نگريست . قسوره را ديد كه خود از سرش جدا شده .\r\nشمشيرى بينداخت بر فرق قسوره كه تا سينه‌اش بشكافت . قسوره از اسب درگشت و حرّ نيز از اسب درافتاد و نعره‌اى زد كه : اى پسر رسول خدا ، مرا درياب . امام حسين ، عليه السّلام ، مركب در تاخت و حرّ را از ميان ميدان در ربود و پيش صف لشكر خود برآورد . « 1 »\r\nپس پياده شده بنشست و سر حرّ را در كنار خود نهاده به آستين گرد از رخسار وى پاك مىكرد . حرّ را رمقى مانده بود ، ديده باز كرده سر خود را در كنار امام حسين ديد . تبسّمى كرد و گفت : يابن رسول اللّه ، از من راضى شدى ؟ امام حسين فرمود : من از تو خشنودم خدا نيز از تو راضى باد . حرّ از اين بشارت شادمان شده نقد جان نثار نمود . امام حسين و اصحابش بر حرّ بسيار گريستند . « 2 »\r\nبه روايت روضة الشهدا بعد از شهادت حرّ برادر او مصعب بن يزيد به اجازت امام حسين روى به ميدان نهاده بعد از كارزار مردانه شربت شهادت نوش كرد . نيز در روضة الشهدا مسطور است كه حرّ پسرى داشت در ميان لشكر كوفه كه نامش على بود . چون پدر و عمّ خود را ديد ، بىطاقت شده غلام خود را گفت : بيا تا اسبان را آب دهيم . پس هر دو سواره از ميان لشكر عمر سعد بيرون تاخته روى به صف لشكر امام حسين آوردند . چون علىّ بن الحرّ نزديك امام حسين رسيد از مركب پياده شده زمين ادب ببوسيد و نزديك پدر آمده روى بر وى ماليد .\r\nامام حسين فرمود : اى جوان تو كيستى ؟ گفت : يابن رسول اللّه ، من پسر حرّم كه در خدمتت\r\n\r\n\r\n","description":"","footnote":"\r\n( 1 ) . طبرى و ابن كثير معتقدند كه بدن نيمه جان حرّ را از ميان قتلگاه به طرف خيمه‌ها حمل كردند و در كنار خيمهء اجساد شهدا ، كه در آخرين نقطهء خيمه‌گاه به طرف ميدان قرار داشت ، نهادند .\r\n( 2 ) . امام حسين ( ع ) پس از شهادت حرّ اين ابيات را در رثاى وى خواند :\r\nلنعم الحرّ حرّ بنى رياح . . . يعنى : چه نيكو مردى است حرّ ، حرّ رياحىّ ، شكيبا و صبور به هنگام جنگ و كثرت نيزه‌ها . و چه نيكو مردى است حرّ آنگاه كه حسين ندا داد و او به هنگام دعوت حسين جانش را فدا كرد . پروردگارا ! در بهشت برين از وى پذيرايى كن و از حوريان زيبا و نمكين براى وى همسر قرار ده ؛ - بحار الانوار ، ج 45 ، ص 14 ؛ امالى ، مجلس 30 ؛ مقتل عوالم ، ص 85 ؛ مقتل خوارزمى ، ج 2 ، ص 11 به نقل سخنان حسين بن على ( ع ) . . . ، ص 287 .\r\n","page_name":" 792 ","page_number":78},
  {"content":"\r\n\r\nجان نثارى كرد . من نيز آمده‌ام كه به مقتضاى « الولد سرّ أبيه » « 1 » در حضرت تو جان فدا كنم ؛\r\n پسر كو ندارد نشان از پدر * تو بيگانه خوانش ، نخوانش پسر \r\nپس امام حسين وى را دعا گفت و على دستورى يافته روى به ميدان نهاد و رجزگويان طريد مىكرد و جولان مىنمود و مبارز مىطلبيد . مردى از لشكر شام آراسته با سلاحى تمام بيرون آمد . على به استقبال او رفته نگذاشت كه سخن گويد و به نوك نيزه او را در ربوده بر زمين زد .\r\nالقصّه ؛ هر مبارز دلاورى كه پيش علىّ بن الحرّ مىآمد او ، به كين پدر و عمّ ، ايشان را به صحراى عدم مىفرستاد ، چنانچه از هر دو جانب خروش برآمد و امام حسين ، عليه السّلام ، به آواز بلند بر او آفرين مىگفت و دعاى خير مىكرد . آخر الامر او را نيز در ميان گرفته چندان زخم بر وى زدند كه شربت شهادت چشيده به پدر و عم خود رسيد .\r\nامّا غلام حرّ ، كه عروه نام داشت ، چون خواجه و خواجه‌زاده را كشته ديد عنان اختيار از دست داده روى به معركه آورد و به جدّى تمام جنگ در پيوست تا آنكه چند كس را از مخالفان رو به صحراى عدم فرستاد . بعد از آن نزد امام حسين آمده گفت : يابن رسول اللّه ، گستاخى كردم ، به كرم خود مرا معذور دار كه هنوز رسوم و آداب حرب نياموخته‌ام و در فراق مولى و مولىزادهء خود سوخته‌ام . امروز مىخواهم كه جان در قدمت نثار كنم تا فردا در عرصهء محشر بر سر خواجگان افتخار كنم . امام حسين ، عليه السّلام ، بر او آفرين كرد و او با سرورى تمام و نشاطى ما لا كلام روى به ميدان آورده به اندك زمانى به خواجه و خواجه‌زادهء خود رسيد .\r\nدر روضة الشهدا آورده كه امام حسين بعد از قتل اين چهار كس ، ديگر بار در ميان دو صف باستاد و آواز داد كه : اى اهل كوفه و شام ! من ابتدا به حرب شما نكردم . شما اوّل تير در روى من انداختيد و هنوز از لشكر من كسى كشته نشده و حرّ و برادر و پسر و غلامش از مردم شما بودند كه علم نصرت برافراختند و جان عزيز خود را در هوادارى اهل بيت رسول خدا فدا ساختند . من بار ديگر بر شما حجّت مىگيرم تا فرداى قيامت شما را بر من حجّتى لازم نيايد .\r\nاى گروه مردمان بياييد و با من يكى از سه كار كنيد . اوّل آنكه راه دهيد مرا تا نزديك يزيد روم و با او مناظره كنم . اگر بىمكابره خلافت حقّ او باشد بيعت كنم ، اگرنه من دانم و او .\r\nيكى از مخالفان جواب داد : نگذاريم كه سوى يزيد روى ؛ كه مردى شيرين و چابك سخنى ؛ مباد كه به سخنان دلفريب او را بفريبى و از دست او خلاص شده ديگر باره فتنه‌انگيزى و در ممالك شورش پديد آيد .\r\n\r\n\r\n","description":"","footnote":"\r\n( 1 ) . فرزند راز و نمودار پدر باشد ؛ - دهخدا ، امثال و حكم . - و .\r\n","page_name":" 793 ","page_number":79},
  {"content":"\r\n\r\nامام حسين فرمود : چون چنين نكنيد بگذاريد تا بر سر روضهء جدّ بزرگوار خود محمّد مصطفى ، صلّى اللّه عليه و آله ، مجاور شده به عبادت قيام نمايم . گفتند : بدين نيز راضى نمىشويم ؛ چه ممكن است كه قومى از اجلاف عرب بر تو جمع شوند و باز بيرون آيى و طلب خلافت كنى و ديگرباره فتنه پديد آيد .\r\nفرمود : اگر اين را هم نمىكنيد مرا و ياران مرا آب دهيد كه عامّهء آدميان و كافّهء عالميان [ 108 ب 
  ] در آب حقّ شرب دارند . گفتند : سخن آب مكن كه اگر شما بميريد و استخوانهاى شما پوسيده شود آب فرات نخواهد يافت مگر به بيعت يزيد . ما را با تو به غير از جنگ هيچ رو نمانده است .\r\nامام حسين فرمود : پس به وقت حرب يكان يكان بيرون آييد تا مرد از نامرد پديد آيد و هنردار از بىهنر ممتاز گردد . گفتند : انصاف دادى اى پسر فاطمه ؛ گو چنين باش . و به اين شق راضى شدند - دأب مبارزان عرب آن بود كه در معارك حرب و قتال نام و لقب خود را آشكار سازند و به مفاخر و مآثر قبيله و عشيرهء خود لواى مباهات برافرازند ، و هنرى كه در باب مبارزت دارند به يكديگر بنمايند - چون اين سخن را قبول كردند امام حسين ، عليه السّلام ، به صف لشكر خود آمد .\r\nامّا در روضة الصفا چنين آورده كه بعد از قتل حرّ ، برير بن حصين همدانى پاى در ميدان نهاده مبارز طلبيد و در اثناء محاربه مىگفت : اى كشندگان مسلمانان و اى قاتلان فرزند پيغمبر آخر الزمان پيشتر آييد . يزيد بن معقل از صف سپاه عمر سعد بيرون آمده نزديك برير رسيد و گفت : گمان من آن است كه تو از جملهء گمراهانى . برير گفت : بيا تا مباهله كنيم تا هركه مبطل باشد به دست محق كشته شود . يزيد راضى شده هر دو دست برداشتند . آنگاه با يكديگر برآويخته ، يزيد بن معقل شمشيرى حوالهء برير كرد اما كارى از پيش نرفت . آخر برير چنان تيغى بر فرق يزيد بن معقل زد كه به دماغش رسيده به صحراى عدم شتافت . پس از سپاه عمر سعد محر بن اوس الضبّى به جنگ برير بيرون آمده برير را به قتل آورد .\r\nامّا به روايت روضة الشهدا بعد از شهادت حرّ و برادر و پسر و غلامش ، از لشكر عمر سعد شخصى سامرنام « 1 » به ميدان آمده بر مركبى تيزگام بىآرام سوار شده سلاح ملوكانه پوشيده مركب خود را به جولان درآورده و نام خود را در معركهء مبارزان آشكارا كرده نداى « هل من مبارز » - يعنى : آيا كسى هست كه به ميدان مبارزه بيرون آيد - بركشيد . در اين محلّ زهير بن\r\n\r\n\r\n","description":"","footnote":"\r\n( 1 ) . در ميان ياران امام ( ع ) سه تن به نام زهير بوده است : زهير بن قين ، زهير بن سليم - كه از لشكريان عمر سعد بود و شب عاشورا به لشكر امام پيوست و در زيارت رجبيّه نام پدرش ، سليمان ، آمده - و زهير بن بشر . به احتمال قوى زهير بن حسان همان زهير بن سليم است كه در سطرهاى بعد اشارتى به آن شده است .\r\n","page_name":" 794 ","page_number":80},
  {"content":"\r\n\r\nحسان « 1 » پيش امام حسين ايستاده بود ، گفت : يابن رسول اللّه اين مرد كه به ميدان آمده مبارزى صف‌شكن و دليرى مردافكن است . مرا اجازت ده تا با او نبردى كنم و بناى لاف و گزاف كه در ساحت ميدان برافراشته به صرصر قهر درهم شكنم . امام حسين ، عليه السّلام ، زهير را اجازت داد .\r\nو اين زهير از قبيلهء بنى اسد بود . در همان نزديكى از وطن و مسكن خود بريده و خدمت امام حسين ، عليه السّلام ، را از عالم برگزيده مبارزى مردانه و دلاورى فرزانه بود . چون زهير به ميدان درآمد در گرمى تاختن سر راه بر سامر ازدى گرفت . سامر چون زهير را بديد از بيم او بلرزيد و از راه نصيحت درآمده گفت : اى شهسوار ميدان محاربت و اى نامدار مضمار مبارزت ، شرم ندارى كه مال و منال و اهل و عيال خود را بگذارى و روى به تقويت حسين و تمشيت مهمّات او مىآرى ؟ زهير گفت : اى ناكس دون ! تو را شرم مىبايد داشت كه شمشير در روى اهل بيت پيغمبر خود مىكشى و براى نعمت فانى عقوبت باقى اختيار مىكنى ؟ سامر خواست كه ديگر سخن گويد ، زهير نيزه‌اى بر دهانش زد كه سنان نيزه از قفايش بيرون آمد .\r\nفى الحال از مركب درافتاد و جان بداد .\r\nپس زهير در برابر قلب لشكر عمر سعد آمد و گفت : اى اهل عراق ، هركه مرا مىشناسد خود مىشناسد و هركه نشناسد ، منم زهير بن حسان اسدى . كيست از شما كه بيرون آيد تا زمانى با يكديگر بگرديم و ببينيم كه بخت كه را يارى مىكند و نكبت كه را بر خاك خوارى مىافكند . اهل شام و عراق كه نام آن يگانهء آفاق را شنيدند و قبل از اين آوازهء شجاعت و دبدبهء ابّهت او به سمع ايشان رسيده بود همه سر در پيش انداخته از محاربه او بترسيدند . عمر سعد بانگ بر سپاه زد كه : اين چه بىحميّتى است كه شما داريد ! آخر يك كس به ميدان رود و نام خود را در مجمع پهلوانان بلند سازد .\r\nنصر بن كعب نخعى سوارى تمام بود از رؤساى كوفه و از سرداران عرب كه او را برابر صد سوار داشتندى . مركب برانگيخت و در برابر زهير آمد گفت : اى شجاع عرب از نعمت خود چرا مىمانى و بنى عمّان خود را دست بداشتى ؟ بيا تا تو را پيش امير جليل - يعنى پسر زياد - برم تا از خارستان عنا و كلفت به گلزار راحت و بهجت رسى . زهير گفت : اى لعين ! در خدمت آل زياد خارهاى بدعت در دامن دين مىآويزد و در گلستان خدمت امام حسين هر لحظه نهال معرفتى از كنار جويبار حقيقت برمىخيزد . من اكنون از روضهء محبّت آن حضرت گلهاى مراد چيده‌ام و از خارزار دشمن نابكار هيچ انديشه ندارم . نصر انديشه كرد كه زهير را به سخن\r\n\r\n\r\n","description":"","footnote":"\r\n( 1 ) . هر سه نسخه : سامر شخصى نام . - و .\r\n","page_name":" 795 ","page_number":81},
  {"content":"\r\n\r\nمشغول كند و ناگاه بىخبر نيزه به سوى وى اندازد . زهير اين معنى دريافته مجال سخنش نداده به يك زخم نيزه‌اش به صحراى عدم فرستاد .\r\nبرادرش صالح بن كعب در ميدان آمد . زهير نيزه‌اى حوالهء او كرد . صالح به يك طرف اسب ميل نمود تا نيزهء او را رد كند ، اسبش برميد و او را از پشت خود بيفكند و در آن محلّ پايش در ركاب مانده مجال پياده شدنش نماند . اسب مىجست و لگد بر او مىزد تا پاره پاره شد .\r\nپسر كعب بن نصر از پدر شجاع‌تر بود ، به انتقام خون پدر و عمّ بانگ بر مركب زده در برابر زهير آمد . هنوز نفس راست نكرده بود كه زهير نيزه‌اى بر ناف او زد ، چنانچه سنانش يك وجب از پشت او بيرون آمد .\r\nپس زهير به اسب و سلاح هيچ يك از مقتولان التفات ننموده خود را بر پياده‌ها كه پيش صف ايستاده بودند زد و خلقى بسيار از ايشان را هلاك كرد و باز مراجعت به ميدان نموده مبارز خواست . هرچند مرد در برابر زهير مىآمد زهير او را به نيزه‌اى كه چون غمزهء خوبان چين فتنه‌انگيز و چون مژهء عاشقان مسكين خونريز بود خون او مىريخت و با خاك ميدان مىآميخت ، تا آنكه به يك ساعت بيست و هفت نفر سردار را از پا درآورد .\r\nعمر سعد روى به حجر الاحجار كرد كه : تو پشت و پناه لشكر منى ، برو و سر زهير را بياور تا هر حاجتى كه دارى برآرم . حجر گفت : هيهات هيهات ! روباه با شير ژيان چگونه حرب تواند كرد و تيهو در پيش شاهباز چه پرواز تواند نمود ؟ او مبارز بنى اسد است و او تنها با هزار سوار بر مىآميزد . من از جان خود سير نيامده‌ام كه به مقابله و مقاتلهء او آهنگ كنم ، مگر آنكه سيصد سوار از شما به سه موضع كمين كنند تا من به ميدان رفته زمانى با وى بگردم و همين‌كه بر من حمله آورد روى به گريز آورم و به جانب كمين اوّل روان شوم ، و چون او مردى شجاع و ستيزنده است هر آينه از عقب من بيايد و آن صد سوار بر وى كمين بگشايند . اگر صف ايشان را برهم زند ايشان رو به كمينگاه دويم روند ، و همچنين ، تا سيصد كس گرد وى فرو گيرند و هر يك زخمى بر او بگشايند شايد كه از پاى درآيد .\r\nپس سيصد سوار مكمّل به سه موضع در كمين نشسته و زهير بن حسان از اين بىخبر در ميدان ايستاده مبارز مىطلبيد و لبش از تشنگى خشك شده و دهان از گرد ميدان پر خاك شده كه ناگاه حجر از دور بيامد و از دور بايستاد . زهير گفت : يابن الاحجار نزديكتر آى و با من بگرد . حجر گفت : من به نصيحت تو آمدم نه به محاربت تو . اى زهير تو با اين همه شجاعت و پردلى و توانايى چرا پيش پسر زياد نيايى تا تو را از مال دنيا غنى گرداند ؟ آخر دانى كه حسين مالى زياده و منالى و اختيارى و اقتدارى ندارد ؟ همّت بلند اقتضاى آن مىكند كه به اهل دولت پيوندى .\r\n\r\n","description":"","footnote":"","page_name":" 796 ","page_number":82},
  {"content":"\r\n\r\nزهير گفت : اى ملعون ! دولت از حسين بايد طلبيد كه شاهباز ولايت است و مرا علوّ همّت بر خدمت او مىدارد و مىدانم كه ابن زياد نابكار است و آن كسان كه زمام اختيار به دست او بازدادند همه بىدولتان و دون همّتان باشند .\r\nحجر خاموش گشت و از ترس قدمى پيش نمىنهاد . زهير بر او حمله كرد و ابن الاحجار روى به كمينگاه گريخت و زهير از عقب او بتاخت . امّا چون ابن الاحجار به ميان كمينگاه رسيد زهير خود را به وى رسانيد . حجر فرياد بركشيد كه مرا دريابيد . و خود را از مركب در انداخته پياده بگريخت . سواران كمينگاه به يكباره از چپ و راست در آمده آغاز طعن و ضرب كردند . زهير يك ذرّه انديشه نكرده نيزه بر ايشان كشيد . آن گروه پشت داده روى به كمينگاه ديگر آوردند و زهير در عقب ايشان مىتاخت .\r\nالقصه ؛ سيصد سوار [ 109 الف 
  ] زهير را در ميان گرفتند و شبث بن ربعىّ در آمده نيزه‌اى بر دوش وى زده چنانچه زره وى بدريد و سرنيزه به كتف وى رسيد . زهير با آن زخم برگشت كه شبث را هلاك كند كه او از بيم زهير در ميان سواران بگريخت . زهير با آن زخم نيزه بيفكند و تيغ چون برق از نيام بركشيده در ميان سواران از چپ و راست مىتاخت و از دشمنان سر و تن مىانداخت ، تا آنكه پنجاه سوار را بينداخت . امّا نود زخم خورده بود . چون امام حسين آن حال مشاهده كرد جمعى از ملازمان را فرمود كه زهير را دريابيد . سعد كه غلام امير المؤمنين على ، عليه السّلام ، بود با ده تن از ميان مبارزان رفتند و خود را بر آن گروه زده و برخى از آن سواران را بكشتند و زهير را از آن ميانه بيرون آوردند . فزون از دويست چوبه تير در سلاح او نشسته بود و از بعضى زخمهاى او مانند باران خون مىچكيد .\r\nالقصّه ؛ او را به اين حال نزد امام حسين ، عليه السّلام ، آوردند . آن جناب پياده شد و بر سر بالين وى بايستاد . زمانى برآمد . زهير چشم باز كرد و امام حسين را بر بالاى سر خود ديد .\r\nآن قدر قوّت داشت كه روى خود را بر قدم امام حسين نهاد ، امام حسين فرمود : اى زهير با من سخن بگوى و آنچه در دل دارى ظاهر كن تا به آن حق گزارى كنم ، كه تقصير نكردى و شرايط مردى به جاى آوردى . زهير گفت : اى فرزند رسول خدا ، برايم جام آبى صاف خنك آوردند .\r\nصبر فرماى تا آب بخورم آنگاه سخن گويم . امام حسين ، عليه السّلام ، فرمود : اى ياران جاى زهير به دو نموده‌اند ، و آن شراب بهشت است كه به وى مىنمايند .\r\nپس زهير دهن به دهن مىزد ، چنانچه كسى چيزى آشامد . آنگه نفس زد و طوطى روحش به شكرستان عالم قدس پرواز نمود . امام حسين ، عليه السّلام ، بگريست و فرمود : طوبى مر زهير را كه در آن جهان همسايهء من باشد و خدا و رسول از او راضى باشند .\r\nو در روضة الشهدا آورده كه بعد از شهادت زهير بن حسان دو سوار از لشكر عمر سعد به\r\n\r\n","description":"","footnote":"","page_name":" 797 ","page_number":83},
  {"content":"\r\n\r\nميدان درآمدند . هر يكى [ يك 
  ] دست سلاح ملوكانه پوشيده طريد كردند و اسبان را به جولان درآوردند . يكى گفت : منم يسار مولاى زياد بن ابيه . و ديگرى نعره زد كه : منم سالم مولاى عبيد اللّه زياد . كيست آن خون گرفته و از عمر به سير آمده كه به مبارزت ما بيرون آيد ؟ حصير و حبيب بن مظاهر خواستند كه به ميدان روند . نزد امام حسين ، عليه السّلام ، آمده استجازه نمودند . حضرت فرمود : شما توقّف كنيد . ايشان خاموش شدند .\r\nمقارن اين حال عبد اللّه بن عمير كلبى پيش امام حسين ، عليه السّلام ، آمده گفت : يابن رسول اللّه ، مرا اجازت ده . امام حسين در نگريست . مردى [ بود 
  ] گندمگون و دراز [ با 
  ] بازوى قوى و سينه گشاد ، و مبارزت از جبين وى مىتافت . امام حسين فرمود : كشندهء اين دو غلام وى خواهد بود . پس عبد اللّه را دستورى داد و او به آتش آبدار يعنى شمشير صاعقه بار پياده روى بدان دو سوار نهاد . گفتند : تو كيستى ؟ گفت : مردىام از بنى كليب ، مرا عبد اللّه گويند . يسار و سالم گفتند : ما تو را نمىشناسيم . بازگرد تا زهير بن قيس همدانى پيش ما آيد . گفت : اى غلامان ناكس كار شما بدانجا رسيده كه سرداران لشكر و مبارزان دلاور را طلبيد ؟ پيداست كه كفو شما غلامى بايد مانند شما . و اگر ضرورت نباشد ما آزادان را با شما حرب كردن عار است .\r\nيسار از اين سخن در غضب شده نيزه‌اى حوالهء عبد اللّه كرد . عبد اللّه طعن او رد كرده شمشيرى بر پاى او زد ، چنانچه يسار از اسب بيفتاد . عبد اللّه با تيغى كشيده بر سر وى دويد تا كار او تمام كند ، كه سالم از عقب درآمده با تيغى چون قطرهء آب قصد كرد تا بر وى زند . از لشكرگاه امام حسين آواز دادند كه اى عبد اللّه از ضرب سالم حذر كن . عبد اللّه بدان سخن التفات نكرد و سر تيغ بر سينهء يسار نهاد و زور كرد ، چنان كه نوك شمشير از پشتش درآمد . در اين محلّ تيغ سالم به وى رسيد . عبد اللّه دست پيش آورد . سالم بزد و انگشتان وى را قلم كرد .\r\nعبد اللّه تيغ را از سينهء يسار بيرون كشيده خود را به سالم رسانيد و به يك ضرب كار او را بساخت . غلامان ابن زياد يكباره روى به ميدان نهادند و به يك بار ، گرد عبد اللّه را فرو گرفتند .\r\nآن مرد مردانه بسى از ايشان را بكشت و بسى را مجروح گردانيد و در آخر شربت شهادت چشيد .\r\nبعد از شهادت عبد اللّه كلبى به روايت نور الائمّه و اكثر مورّخين برير بن حصين الهمدانى - كه زاهدى بزرگوار و پيرى پاكيزه روزگار بود - به اجازت امام حسين روى به ميدان نهاد .\r\nامّا به روايت روضة الصفا برير بعد از شهادت حرّ بن يزيد به درجهء شهادت رسيد و قاتل او بكير بن اوس بود - چنانچه سابقا قلمى شده .\r\nآورده‌اند كه كشندهء برير پسر عمّى داشت كه او را عبد اللّه بن جابر گفتندى . پيش وى آمد و گفت : اى بكير ، برير را كشتى ؟ به خدا كه او از جمله مقرّبان درگاه إله بود و از زمرهء خواص .\r\nعبد اللّه بكير پشيمان شده از لشكر بيرون رفت و هولى بر او غالب شد . فرياد مىكرد تا بمرد و\r\n\r\n","description":"","footnote":"","page_name":" 798 ","page_number":84},
  {"content":"\r\n\r\nچنان خون ناحقّى به عرصه گاه قيامت با خود برد .\r\nبه هر تقدير بعد از شهادت برير مبارزت وهب بن عبد اللّه كلبى است . و آن جوانى بود مشهور به حسن و در همان چند روز داماد شده بود ، چنانچه هفده روز از دامادى او گذشته بود و هنوز بساط عشرت و كامرانى برنچيده . مادرى داشت كه او را قمر گفتندى . پيش وى آمد و گفت : اى فرزند دلبند و اى جوان ارجمند مرا با تو محبّت است كه نتوانم يك ساعت بىتو بنشينم و به صحبت تو الفتى دارم ، امّا تأمّلى كن كه جگرگوشهء مصطفى در اين دشت كربلا و صحراى پربلا با جفاى جمعى بيوفا درمانده . مىخواهم كه مرا از خون خود شربتى دهى تا شيرى كه از پستان من خورده‌اى بر تو حلال گردد . و تمنّاى آن دارم كه نقد جان برطبق اخلاص نهاده پيش امام حسين كشته گردى تا فرداى قيامت از تو راضى باشم . اى جان مادر برو و پيش آن سرور جان فدا كن و چون مردان راه خدا ترك هو و هوس كن .\r\nوهب گفت : اى مادر مهربان مرا با امام حسين ، عليه السّلام ، به نيم جانى كه دارم مضايقه نيست ، امّا دلم به جانب آن عروس « 1 » نگران است كه در غربت با ما موافقت كرده و هنوز از نهال وصال ما برى نخورده . اگر اجازت فرمايى بروم و از او بحلى خواهم . مادر گفت : امّا زنان ناقص عقل باشند ، مبادا كه به مكر و افسون و افسانه تو را فريب دهد و تو به سخن وى از دولت سرمدى سعادت جاويدى محروم گردى . وهب گفت : اى مادر خاطر خود جمع‌دار كه ما كمر محبّت حسين بر ميان جان نه به نوعى بسته‌ايم كه به سرانگشت فريب او را توان گشود ، و نقش مودّت او بر لوح سينه نه به طرزى قلم زده‌ايم كه آب مكر و غرور او را تواند زدود .\r\nپس وهب نزد عروس آمد و گفت : اى بانوى دمساز و اى مونس دلنواز من بدان ، كه فرزند رسول خدا ، صلوات اللّه و سلامه عليه ، در اين دشت كربلا به بند بلا گرفتار است و غريب و تنها مانده . مىخواهم كه نقد جان نثار قدمش گردانم و آيت سعادت از مصحف شهادت برخوانم تا فرداى قيامت رضاى الهى و شفاعت رسالت پناهى و خشنودى علىّ مرتضى و بتول عذرا قرين حال و رفيق روزگار من گردد .\r\nعروس آهى از دل پراميد بركشيد و گفت : هزار جان من فداى خاك پاى امام حسين باد .\r\nكاشكى زنان را روا بودى تا من نيز جان در راه فرزند بتول فدا كردمى . امّا يقين كه هركه امروز جان براى امام حسين دربازد فرداى قيامت با براق كرامت به عرصهء بهشت پاكيزه سرشت\r\n\r\n\r\n","description":"","footnote":"\r\n( 1 ) . نام اين بانو امّ وهب دختر عبد ، و از قبيلهء نمر بن قاسط بود . نام اصلى وهب عبد اللّه بن عمير و كنيه‌اش ابو وهب است . در خصوص اين شهيد و تشابه اسمى وى با دو شخصى كه در ركاب امام حسين ( ع ) بوده‌اند ؛ - سخنان حسين بن على ( ع ) از مدينه تا كربلا ، ص 268 .\r\n","page_name":" 799 ","page_number":85},
  {"content":"\r\n\r\nدرآيد و در قصور بهشت برين با وصال حور العين درسازد . پس بيا تا نزديك امام حسين ، عليه السّلام ، رويم و با حضرت او با من شرط كنى كه فرداى قيامت بىمن پاى در بهشت ننهى .\r\nوهب گفت : نيكو باشد .\r\nپس هر دو به اتّفاق نزد امام حسين آمدند . عروس به تضرّع و زارى گفت : يابن رسول اللّه شنيده‌ام كه هر شهيدى كه از مركب بيفتد حوران فردوس از كنار خود سر او را بالين مىسازد و روز قيامت نيز جفت و همنشين او مىباشند . اين جوان داعيهء جان باختن دارد و من از وى هيچ تمتّعى نيافته‌ام . باوجود اين من اينجا غريب و بيچاره‌ام . مادرى و پدرى و غمگسارى ندارم .\r\nحاجت من آن است كه در عرصه‌گاه محشر مرا باز طلبد و بىمن به بهشت نرود . و ديگر من غريب محنت‌زده را به شما بسپارد تا مرا به دختران و خواهران خود سپاريد و در حرم محترم يكى از كنيزكان و خدمتكاران باشم . و يقين مىدانم كه [ 109 ب 
  ] در سراپردهء عصمت دست نامحرم به دامن عفّت من نرسد .\r\nامام حسين از استماع سخن آن عورت بسيار بگريستند . وهب گفت : يابن رسول اللّه ، قبول كردم كه در روز قيامت وى را باز طلبم و چون به دولت شفاعت جدّ بزرگوارت رخصت دخول جنّت يابم بىوى قدم در آن منزل ننهم . و من او را به شما مىسپارم كه شما او را به مخدّرات حجرات طاهرات سپاريد .\r\nالقصّه ؛ وهب روى به ميدان نهاد ؛ با عذارى چون گل شكفته و رخسارى چون ماه دو هفته .\r\nبر مركبى چون عمر گرامى رونده و به سر خصم چون اجل ناگهان رسنده سوار شده زرهى داودى پوشيده و خفتانى زرآكنده به روى آن فرو كشيده ، نيزه‌اى خطّى « 1 » به دست راست گرفته و سپر مكّى بر دوش افكنده و رجزى آغاز كرد كه اوّل آن اين است :\r\n أميرى حسين و نعم الأمير * له لمعة كالسّراج المنير \r\nيعنى : امير من حسين است و خوب اميرى است او كه مر او راست رويى چون [ ماه 
  ] شب چهارده . و چون وهب به ميدان رسيد عنان مركب باز كشيده قصيده‌اى در مدح امام حسين ، عليه السّلام ، ادا كرد . بعد از آن اسب كوه پيكر را در دشت به جولان درآورد و لعبى چند نمود و هنرى چند اظهار فرمود كه آشنا و بيگانه و دوست و دشمن بر او آفرين گفتند . آنگاه مبارز طلبيد . هركه به مصاف وى مىآمد گاهى به نيزه از پشت مركب مىربود و گاهى به تيغ بىدريغ در هلاكت بر روى او مىگشود ، تا بسيارى از مبارزان را بر خاك تيره انداخت و از كشته‌ها در ساحت ميدان پشته مىساخت .\r\n\r\n\r\n","description":"","footnote":"\r\n( 1 ) . خطّ : موضعى است در بحرين و نيزه‌هاى خطى بدانجا منسوب است ؛ - فرهنگ معين . - و .\r\n","page_name":" 800 ","page_number":86},
  {"content":"\r\n\r\nپس پيش مادر آمد و گفت : اى مادر از من راضى شدى ؟ گفت : آرى . بسى مردانگى نمودى و در رسوم فرزانگى فزودى و علم نصرت برافراختى و دل مرا به قتل دشمنان شاد ساختى . مىخواهم كه تا جان دارى طريقهء حرب فرونگذارى . پسر گفت : فرمانبردارم ، امّا اگر اجازت فرمايى بار ديگر با آن عروس كه خاطرم بسيار به او نگران است وداعى آخرين به جاى آرم .\r\nالقصّه ؛ وهب بار ديگر وداع اهل بيت خود نموده باز روى به ميدان نهاده مبارز طلبيد . از سپاه عمر سعد ، محكم بن طفيل كه از دلاوران مشهور بود بيرون آمد . وهب او را به يك حمله از ميان زين در ربوده چنان بر زمين زد كه استخوانهايش درهم شكست . غريو از هر دو لشكر برآمد . برابر او هيچ مبارزى ديگر نيامد . وهب مركب را نهيب داده روى به قلب لشكر دشمن آورد . از چپ و راست مىتاخت و مرد و مركب را به نوك نيزه بر زمين مىانداخت تا نيزهء او درهم شكست . پس دست بزد و تيغ نيلوفر فام را از نيام انتقام كشيده دست و بازوى بگشاد . تا آنكه لشكر مخالف از جنگ او به تنگ آمدند .\r\nعمر سعد بانگ بر سپاه خود زد تا گرد وى فرو گرفتند و ضرب و طعن به جانب وى روان كردند . در اين اثنا تيرى بر مركب وهب خورد و از پاى درافتاد . وهب پياده بماند و با وجود آن چندان كوشيد كه شربت شهادت نوشيد ، رحمة اللّه عليه .\r\nدر روضة الشهدا آورده كه بعد از قتل وهب سر او را بريدند و در پيش صف لشكر امام حسين انداختند . مادرش برجست و سر پسر برداشته روى به روى وى نهاد و گفت : احسنت .\r\nيعنى نيكو بودى اى مادر و اى حلال‌زادهء مادر . اكنون رضاى تمام من تو را حاصل شد و به شهداى راه خدا و اصل شدى . پس آن را بياورد و در كنار عروس نهاد . عروس ميلى برداشت و بدان خون آلوده ساخت و در چشم خود كشيد و آهى گرم از ميان جان برآورد و در ساعت نقد جان را نثار شوهر كرد .\r\nو روايتى ضعيف هست كه آن ضعيفه به ميان ميدان رفت و خود را در خون شوهر مىگردانيد و خاك و خون او را در خود مىماليد . ناگاه شمر را نظر بر وى افتاد . غلامى « 1 » را فرمود تا عمودى بر سر وى زد كه آن زن هلاك شد . « 2 »\r\nو نقل ديگرى است كه مادرش سر پسر را برداشت و به معركه آمده بر سينهء كشندهء پسر زد و او را بكشت و بازگشت و چوب خيمه برداشته سه كس را به قتل رسانيد .\r\nآخر امام حسين ، عليه السّلام ، او را بازگردانيد و او اعتذار كرد و گفت : اى فرزند رسول خدا ،\r\n\r\n\r\n","description":"","footnote":"\r\n( 1 ) . نام اين غلام را رستم نوشته‌اند .\r\n( 2 ) . او تنها كسى است از بانوان كه در حادثهء كربلا شهيد شده است .\r\n","page_name":" 801 ","page_number":87},
  {"content":"\r\n\r\nمرا معذور دار كه در فراق پسر و عروس سوخته بودم . « 1 »\r\nنور الائمه خوارزمى آورده كه بعد از شهادت وهب كلبى ، عمرو بن خالد ازدى « 2 » بيرون آمد و بعد از محاربهء بسيار و قتل جمعى از كفّار متوجّه دار الجنان شد . بعد از آن به مقتضاى « الولد سرّ أبيه » خالد بن عمرو روى به ميدان نهاده داد مردانگى بداد و رجزگويان كشش و كوشش مىنمود و بر مثال شهادت نيزهء آتشين را كار مىفرمود تا آنكه به پدر بزرگوار خود رسيد . بعد از آن سعد بن حنظلة بن تميمى « 3 » - كه در هيچ معركه از شمشير رو نتافته بود - روى به ميدان نهاد و چندان كشش كرد كه روى زمين از خون اعدا گلنارى نمود ، تا آنكه نامردى بنياد حياتش به شمشير قاطع برانداخت .\r\nبعد از آن عمرو بن عبد اللّه مذحجى به ميدان آمده آغاز جنگ كرد و ساحت زمين وسيع را بر دشمنان تنگ كرد و صفحهء تيغ يمانى را به خون دليران رنگ نمود . عاقبت مرغ روحش به اعلى عليّين پرواز نمود . بعد از آن حماد بن انس به ميدان آمده اسب مىتاخت و لواى نصرت اهل بيت برمىافراخت و بناى صبر و قرار از دل اشرار برمىانداخت ، تا آنكه عاقبت خدنگ اجل ديدهء املش بربست .\r\nبعد از آن وقاص روى به ميدان نهاده داد مردانگى داد و دوازده تن را شربت ممات چشانيده تا خود به مرتبهء شهادت رسيد . بعد از آن شريح بن عبيد روى به ميدان نهاده بر مركبى تيزگام سوار شده بر چپ و راست مىتاخت و مردم را از بالش زين بر فرش زمين مىانداخت .\r\nناگاه مركبش خطا كرد و آن صوابكار بر زمين افتاد . جمعى از گرد وى درآمده به زخمهاى متوالى اعضاى او را متفرّق ساختند .\r\nبعد از آن مسلم بن عوسجهء اسدى به ميدان آمد . او مردى مردانه بود و شجاعى فرزانه ، ثابت رأى و لشكر آراى ، در غزوهء آذربايجان كارهاى عظيم كرده و كار بر مشركان تنگ آورده ، « 4 » چند نوبت قرآن از امير المؤمنين ، عليه السّلام ، گذرانيده و خود را بدان درجه كه امير المؤمنين على ، عليه السّلام ، او [ را 
  ] برادر خود خواندى رسانيده . القصّه ، مسلم بن عوسجه به اجازت امام حسين ، عليه السّلام ، روى به ميدان نهاد و رجزى در محدح شاه شهيد بخواند و\r\n\r\n\r\n","description":"","footnote":"\r\n( 1 ) . مادر عبد اللّه درحالىكه به سوى خيمه باز مىگشت گفت : اللّهمّ لا تقطع رجائى . خداى ! اميد مرا قطع نكن . امام حسين ( ع ) در پاسخ وى فرمود : لا يقطع اللّه رجائك . خدا اميد تو را قطع نخواهد كرد ؛ - أنساب الأشراف ، ص 194 ؛ مقتل خوارزمى ، ج 2 ، ص 22 ؛ مناقب ، ج 3 ، ص 219 .\r\n( 2 ) . مراد ، عمرو بن خالد الاسدى صيداوى ، از قبيلهء صينا شعبه‌اى از بنى اسد است كه به اتّفاق شش نفر از دوستانش در بين راه كربلا ، در محلّى به نام حاجز به امام ( ع ) پيوست .\r\n( 3 ) . متأسفانه در كتب رجال نامى از او ثبت نشده است .\r\n( 4 ) . آذربايجان به سال بيست هجرى به فرماندهى حذيفة بن يمان فتح شد و مسلم بن عوسجه در اين جنگ شركت داشت .\r\n","page_name":" 802 ","page_number":88},
  {"content":"\r\n\r\nمنقبت قبيله و محمدت عشيرهء خود را و ثناى ايشان را بر زبان راند . مبارز اين حال مبارزى از اهل خلاف و جدال به مبارزت بيرون آمده چون بحر جوشان و رعد خروشان ، و از گرد راه بر مسلم بن عوسجه حمله كرد . مسلم بن عوسجه حملهء او را رد كرده نيزه بر پهلوى راستش زد كه سنانش از جانب چپ بيرون آمد .\r\nسپاه امام حسين ، عليه السّلام ، خروش برآورده تكبير گفتند و نعرهء صلوات بر سيّد كاينات به فلك اثير رسانيدند و لشكر عمر سعد خيره گشته سر خجالت در پيش افكندند . بعد از آن مبارز ديگر آمد . چاشنى مرگ چشيد . ديگرى روى به معركه آورده در ساعت به ياران خود رسيد . القصّه ، مردى [ ديگر 
  ] آمد و مسلم مىگشت تا پنجاه مبارز را به نيزه بىجان كرد و به شمشير آبدار دمار از شش تن ديگر برآورد . عاقبت زخمى گران يافته از پاى درآمد و آواز « أدركنى » يعنى : درياب مرا اى پسر رسول خدا از او برآمد . پس امام حسين و حبيب بن مظاهر به سر وى در وقتى رسيدند كه هنوز رمقى در تن وى باقى بود . امام فرمود : اى مسلم طايفه‌اى از ياران را اجل دريافته و جمعى كه زنده‌اند انتظار آن مىبرند . غم مخور و اندوه مدار كه دم بدم به تو همراه خواهم شد و همراه يكديگر نزديك نبىّ و ولىّ خواهيم رفت . مسلم كه اين حديث شنيد ديده باز كرد و در امام حسين ، عليه السّلام ، [ نظر 
  ] كرده تبسّمى فرمود .\r\nآنگاه حبيب بن مظاهر گفت : اى مسلم ، بشارت باد تو را به بهشت . مسلم به آواز ضعيف گفت : تو را بشارت به خير باد . پس حبيب گفت : اى مسلم اگر من مىدانستم كه بعد از تو زنده مانم التماس وصيّتى مىكردم ، اما يقين مىدانم كه همين لحظه به تو خواهم پيوست و رخت زندگانى از اين خرابهء فانى برخواهم بست . مسلم گفت : وصيّت من به تو اين است كه دست از حرب اين مدبر شقى بازندارى و دقيقه‌اى از مردانگى فرونگذارى و در نظر حسين بن على تيغ‌زنى تا وقتى كه جان فداى امام كونين كنى . حبيب گفت [ 110 الف 
  ] : سوگند به خداى كعبه كه چنين خواهم كرد و اين وصيّت به جاى خواهم آورد .\r\nپس مسلم او را دعا گفت و روى به جانب امام حسين ، عليه السّلام ، آورده گفت : يابن رسول اللّه رفتم تا مژدهء تو به خدمت حضرت رسالت پناه برم و پدرت را از قدرت تو آگاه گردانم . پس ديده برهم نهاد و نقد جان به قابض ارواح داد .\r\nراوى گويد كه در آن زمان كه مسلم افتاده بود بعضى از لشكر عمر سعد آواز برآوردند كه ابن عوسجه را كشتيم . شبث بن ربعى زبان به دشنام ايشان گشاده گفت : به كشتن شخصى اظهار شادمانى مىكنيد كه در غزاى آذربايجان پيش از آنكه صف مؤمن و كافر بهم رسد چندين مشرك به قتل آورده بود ! طرفه حالى است كه شبث آن قوم را از شاد شدن بر كشتهء مسلم منع مىنمود و خود به قتل فرزند رسول و ريحانهء بتول شاد و خرّم مىبود .\r\n\r\n","description":"","footnote":"","page_name":" 803 ","page_number":89},
  {"content":"\r\n\r\nنور الائمه خوارزمى آورده كه بعد از قتل مسلم بن عوسجه پسر او گريان روى به ميدان آورد . « 1 » امام حسين ، عليه السّلام ، او را منع نموده گفت : اى جوان پدرت به درجهء شهادت رسيد اگر تو نيز به قتل رسى مادرت بىكس و ضايع ماند . پسر خواست كه بازگردد ؛ مادرش فرياد برآورد كه : اى پسر اگر از اين حرب برگردى هرگز از تو خشنود نشوم . پس پسر روى به معركهء حرب آورد و مادرش از عقب او روان شده او را بر جان كندن دلدارى مىداد و مىگفت : جان مادر ! زينهار از تشنگى نترسى كه همين لحظه از دست ساقى كوثر سيراب خواهى شد .\r\nپس آن جوان به جنگ در پيوست و داد مردانگى بداد و بعد از آنكه بيست تن از مخالفان را بىسر ساخت به درجهء شهادت رسيد . سر او را بريده و پيش مادرش انداختند . آن دلسوخته سر پسر را برداشته و آفرين‌گويان در او مىنگريست . هركه آن حال را مشاهده مىكرد زار زار مىگريست .\r\nدر روضة الشهدا آورده كه بعد از آن هلال بن نافع البجلى متوجّه جنگ مخالفان شد . اين هلال بن نافع جوانى بود به حسن صورت مشهور و در همين اوقات خلعت نو دامادى پوشيده .\r\nچون روى به ميدان نهاد عروسش دست در دامن وى زد كه به ميدان مرو ؛ مبادا كه هلاك شوى . ابن نافع گفت : اى نادان از من دور شو كه من از ديگران كمتر نيم . مگر كمر خدمت بگزاف بر ميان جان بسته‌ام ؟\r\nچون اين سخن به سمع اشرف امام حسين رسيد فرمود : اى برادر دل عيال به حال تو نگران است ، نمىخواهم كه در جوانى به فراق يكديگر مبتلا شويد . هلال گفت : يابن رسول اللّه اگر تو را امروز در محنت بگذارم و روى به عشقبازى و عشرت‌سازى آرم فردا جواب جدّت رسول خدا چه گويم و عذر اين حال چگونه بخواهم ؟ پس هلال از امام رخصت طلبيده آهنگ مصاف كرد .\r\nآورده‌اند كه اين هلال تيراندازى بود كه خدنگ عقاب صفتش طعمه‌اى جز جگر و شاهين تيزپر تيرش به هنگام شكار جز دل دشمن بدخواه شكار نكردى . القصّه ، چون هلال به ميدان رسيد رجزى فصيحانه آغاز كرده مبارز طلبيد . پس ، از سپاه شام قيس نام مبارزى در برابر وى آمد . هنوز دو سه قدم آورده بود كه هلال تيرى در چلّهء كمان نهاده و پشت در دست كشيده حوالهء سينهء او كرد . قيس سپر در سر كشيد كه آن تير را رد كند . امّا هلال چنان به ضرب زد كه\r\n\r\n\r\n","description":"","footnote":"\r\n( 1 ) . در كربلا از ياران امام ( ع ) هفت نفر با پدرانشان به شهادت رسيدند : علىّ بن حسين ( ع ) و عبد اللّه بن حسين ( ع ) ، عمر بن جنادة ، عبد اللّه بن يزيد ، عبيد اللّه بن يزيد ، مجمع بن عائذ ، و عبد الرحمن بن مسعود .\r\n","page_name":" 804 ","page_number":90},
  {"content":"\r\n\r\nسپر بشكافت و به سينهء قيس رسيده روان از پشتش گذرا شد و تا سوفار در زمين رفت .\r\nلشكر عمر سعد از ضرب آن تير بترسيدند و كسى ديگر قدم جرأت پيش نمىنهاد . هلال روى به عقب لشكر مخالف كرده به هر تيرى اميرى از پا درمىآورد و به هر خدنگى نهنگى بىجان مىكرد . چنان كه راوى گويد كه به هشتاد چوبهء تير كه هلال داشت هشتاد نفر از مخالفان را بىجان ساخت و چون تيرش سپرى شد دست به تيغ آبدار كرده مبارزت مىنمود تا آنكه به درجهء شهادت رسيد .\r\nدر روضة الصفا و كامل التواريخ به جاى هلال بن نافع ، نافع بن هلال بجلّى ايراد نموده ؛ و العلم عند اللّه . خلاصهء آنچه در اين دو تاريخ مذكور است آنكه بعد از مسلم بن عوسجه ، نافع بن هلال بجلى قدم به ميدان نهاده گفت : أنا الغلام البجلى ، أنا على دين علّى ، و دينه دين النّبى .\r\nيعنى : من جوان بجلىام ، و من بر دين على مرتضايم و دين على دين نبى است . پس شخصى از مخالفان در برابر او آمد و گفت : أنا على [ دين 
  ] عثمان . يعنى : من در دين عثمانم . نافع در جواب او گفت : بل أنت على دين شيطان . يعنى : [ بلكه 
  ] تو بر دين شيطانى . القصّه ، نافع اين را بگفت و بر او حمله نموده به ضرب اوّل او را به صحراى عدم فرستاد .\r\nابو المؤيد خوارزمى آورده كه چون نافع خصم خود را به قتل رسانيد عمرو بن حجّاج الزيدى از جانب ميمنهء ابن زياد فرياد برآورد كه : اين جماعت دل بر مرگ نهاده از سر جان بگذشته [ اند 
  ] ، تا چند كس از ما كشته نمىشود يك كس از ايشان به قتل نمىرسد ، پس صواب آن است كه به اتّفاق همهء لشكر با اين جماعت جنگ كنيم تا همه كشته شوند . عمر سعد اين رأى را مستحسن داشته فرمود تا به اتّفاق بر ايشان حمله كنند . پس عمرو بن حجّاج با جمعى انبوه بر ايشان حمله آورد . چون نزديك امام حسين ، عليه السّلام ، رسيد با ياران خود گفت : اى اهل كوفه بر جادهء متابعت ثابت قدم باشيد و با جماعتى كه مخالف اولوالأمرند و از دين بيگانه گشته به جدّ تمام مقاتله كنيد .\r\nچون امام حسين از آن شقاوت شعار اين سخن بشنيد فرمود : اى عمرو بن حجّاج ! قوم را بر جنگ من تحريض مىنمايى و مرا از دين بيگانه مىدانى ؟ به خدا عنقريب معلوم تو گردد كه از ما دو طايفه بىدين و سزاوار آتش كيست ؟ پس عمرو به اين سخن التفات نكرده حمله آورد .\r\nو اصحاب امام حسين ، عليه السّلام ، در مدافعهء ايشان مىكوشيدند و مىخروشيدند كه از جانب ميسره ، شمر ذى الجوشن روى به اصحاب هدايت انتساب كرده حمله آورد . و اصحاب امام حسين در مدافعهء ايشان سعى مىنمودند و هر جانبى كه حمله مىآوردند كوفيان بىحيا روى به هزيمت مىنهادند .\r\nچون عمر سعد شدّت قتال محبّان خاندان اهل بيت مشاهده كرد حصين بن نمير را امر كرد\r\n\r\n","description":"","footnote":"","page_name":" 805 ","page_number":91},
  {"content":"\r\n\r\nكه تا با پانصد پيادهء تيرانداز روى بديشان آورده تيرباران كردند كه اسبان اكثر سپاه امام حسين از زخم به زمين افتادند و آن شيران بيشهء هيجا پياده داد مردانگى دادند ، تا نماز پيشين دررسيد و ضعف و قلّت سپاه امام حسين ظاهر گشت . چون ابو يمامهء صايدى ضعف و انكسار بر وجنات احوال سپاه هدايت انتباه ديد با امام حسين گفت : يابن رسول اللّه دشمنان نزديك رسيدند و من دوست مىدارم كه به اداى فريضه كه وقت آن رسيده اشتغال نمايم . امام حسين روى به آسمان كرده گفت : ياد آوردى نماز را خداى تعالى تو را از گروه مصليان گرداناد . پس روى به ياران خويش آورده گفت : از اعدا التماس نماييد تا ما را چندان امان دهند كه نماز پيشين كه وقتش رسيده بگزاريم . چون ملتمس امام حسين را به دشمنان رسانيدند حصين بن نمير گفت : نماز حسين مقبول نيست . حبيب گفت : اى حصين تو گمان مىبرى كه نماز فرزند پيغمبر درجهء قبول نخواهد يافت و نماز چون تو خمّارى مقبول خواهد افتاد ؟ حصين از اين سخن در غضب شده بر حبيب حمله كرد . حبيب شمشيرى بر روى اسب او زد . اسب او رم كرده حصين را بر زمين انداخت . اصحاب حصين او را از معركه بيرون كردند .\r\nپس امام حسين زهير بن قين و سعيد بن عبد اللّه الحنفى را پيش خود داشته نماز ظهر را به طريق خوف ادا فرمود . مخالفان چندان تير انداختند كه زهير بن قين و سعيد بن عبد اللّه حنفى هر دو به درجهء شهادت رسيدند .\r\nدر روضة الشهدا آورده كه بعد از هلال بن نافع ، عبد الرحمن بن عبد اللّه به ميدان آمده بيست و هشت تن از دشمنان را بكشت تا به درجهء شهادت رسيد . بعد از آن يحيى بن سليم المازنى ، كه مردى پسنديده و مبارزى كار ديده بود ، حرب مىكرد و « محياى و مماتى للّه ربّ العالمين » مىگفت ؛ يعنى : زندگانى و مردن من هر دو از براى خداست . بعد از شهادت يحيى ، عبد الرحمن بن عروه غفارى رجزگويان روى به ميدان نهاده سى تن از مبارزان كوفه را در يك ساعت بىجان ساخت . قضا را تيرى بر پيشانى وى زدند . آن را بيرون كشيده بينداخت و از جانب راست حمله كرده با زخمى چنان دوازده كس ديگر را بكشت و شهيد شد . بعد از آن مالك بن اسد بيرون آمده در برابر عمر بايستاد و گفت : اى [ 110 ب 
  ] عمر ! اگر سعد وقّاص بدانستى كه از تو روزى اين حركت صادر خواهد شد به دست خويش سرت از تن جدا ساختى و عالم را از ننگ وجود ناپاكت بازخريدى . عمر سعد از اين سخن خجل و منفعل گشته بانگ بر سپاه خود بزد كه مبارزى بيرون فرستيد تا او را خاموش گرداند و به دغدغهء كارزار سخن نسب و حسب وى فراموش سازد . القصّه ، هركه بيرون مىآمد مالك او را در دركهء مهالك مىافكند ، تا بعد از قتل بسيارى از اشقيا به درجه شهادت رسيد .\r\nبعد از آن عمرو بن مطاع جعفى روى به ميدان نهاد . او نيز داد مردى داده رخت به سراى\r\n\r\n","description":"","footnote":"","page_name":" 806 ","page_number":92},
  {"content":"\r\n\r\nآخرت كشيد . بعد از آن قيس بن منيه كه از دلاوران نامى بود روى به ميدان نهاد و به قوّت بازوى توانا خاك ميدان را به خون دشمنان برآميخت . در اين اثنا سالار كوفى از لشكر سعد به مبارزت قيس بيرون آمد . چون ديد كه طاقت مقاومت قيس ندارد روى به گريز نهاده راه بيابان پيش گرفت . قيس از روى تعصّب مركب از عقب او بتاخت تا از لشكرگاه بيرون رفت .\r\nعمر سعد حكم كرد تا جمعى از سواران عقب او تاختند . همين‌كه قيس نزديك سالار رسيد و خواست كه نيزه‌اى به وى رساند سواران از عقب وى درآمده زخمها بر قيس گشادند و به زخمهاى پياپى شهيدش كردند . سالار از چنگ قيس خلاصى يافته باز به جاى خود آمد .\r\nبعد از آن حبيب بن مظاهر دستورى طلبيد . و اين حبيب چنانچه در استيعاب [ ابن 
  ] عبد البّر آورده مردى با جمال و كمال و پيرى كهنسال بود . قرآن مجيد را به تمام حفظ داشت . هر شب ختم كلام كردى و به خدمت حضرت رسالت ، صلّى اللّه عليه و آله ، مشرّف گشته و از ايشان احاديث بسيار شنوده و به ملازمت على ، عليه السّلام ، مدتها معزّز و مكرّم بوده . امام حسين فرمود : تو از جدّ و پدر يادگارى و مرا با تو انسى تمام باشد . مرا تنها نگذار . ديگر آنكه پير شده [ اى 
  ] و پيران از مشقّت مجاهدت و جهاد معذورند . حبيب گفت : اى سيّد و سرور و اى مهتر و بهتر ، پيران مراسم حرب بهتر مىدانند و تجربهء ايشان در دقايق كارزار بيشتر است . و نيز مىخواهم كه فردا مرا در زمرهء كشته‌شدگان راه تو حشر كنند .\r\nالقصّه ؛ امام حسين گريان‌گريان او را اجازت داده حبيب روى به ميدان نهاده رجزى مىگفت و حربى صعب مىكرد و خروش از لشكر برمىآورد . ناگاه شخصى از بنى تميم شمشيرى بر وى زده از پا درآورد . چون خواست كه برخيزد حصين بن نمير شمشير بر فرق او زد كه آوازى برآمد كه : يابن رسول اللّه مرا درياب . صدا به گوش امام حسين رسيد . مركب برانگيخته خود را به او رسانيد و او را بشارت به بهشت داد .\r\nآن پير پاكيزه‌ضمير به آن مژدهء دلپذير روى به سفر آخرت نهاد . « 1 »\r\nو در بعضى تواريخ آورده [ اند 
  ] - چنانچه در روضة الشهدا نقل مىكند - كه بذيل بن حريم ، حبيب بن مظاهر را به قتل رسانيد و سر او را بريده در جايى محفوظ ساخت و بعد از آنكه جنگ به اتمام رسيد سر او را در گردن اسب خود آويخته به مكّه رفت كه آنجا دوستى داشت كه دشمن حبيب بود . خواست تا آن سر را بدان دوست نمايد . قضا را پسر حبيب به دروازهء مكّه ايستاده بود كه بذيل رسيد . پسر حبيب سرى ديد در گردن اسبى درآويخته . پرسيد : اين\r\n\r\n\r\n","description":"","footnote":"\r\n( 1 ) . غير از حبيب بن مظاهر چهار نفر ديگر از اصحاب رسول اللّه ( ص ) همراه حسين بن على ( ع ) در كربلا به شهادت رسيدند : انس بن حارث كاهلى ، مسلم بن عوسجهء اسدى ، هانى بن عروه ، و عبد اللّه بن يقطر ، برادر رضاعى امام ( ع ) .\r\n","page_name":" 807 ","page_number":93},
  {"content":"\r\n\r\nسر كيست ؟ بذيل ندانست كه اين پرسنده پسر حبيب است . در جواب گفت : اين سر حبيب بن مظاهر است كه در كربلا من او را به قتل رسانيده‌ام و به تحفه براى دوست خود فلانى آورده‌ام .\r\nچون پسر اين سخن بشنيد دود از نهاد او برآمد . با آنكه هنوز به حدّ بلوغ نرسيده بود سنگى برداشت و بر پيشانى او زد ، چنانچه مغز سرش پريشان شده از مركب درافتاد . پس پسر حبيب سر پدر را از مركب باز كرده ببرده و در گورستان معلّى دفن كرد . در آن موضع مزارى است مشهور به مزار رأس الحبيب .\r\nامّا در كامل التواريخ و روضة الصفا چنين آورده [ اند 
  ] كه بعد از شهادت حبيب بن مظاهر ، مولاى ابى ذرّ غفارى ، كه جرير نام داشت ، « 1 » به ميدان درآمده پياده طريد مىكرد و رجزى مىخواند و حملهء مردانه مىآورد و قتالى مبارزانه مىكرد تا وقتى كه به قتل رسيد و حيات جاويد يافت . بعد از او يزيد بن مهاجر الجعفى قدم در ميدان نهاد و در محاربه و مقاتله داد مردى و مردانگى بداد . آخر الامر به بال شهادت به جانب روضهء سعادت خراميد . بعد از آن ، به روايت روضة الصفا ، مسروق بن حجّاج « 2 » - كه مؤذّن امام حسين بود - با اهل عدوان درآويخته به اقران خويش پيوست .\r\nبه روايت روضة الشهدا انيس بن معقل اصبحى بعد از يزيد بن مهاجر روى به محاربه آورده بسيار كس را از اعداء امام حسين ، عليه السّلام ، به صحراى عدم فرستاد تا آنكه روح مقدّسش از تنگناى هيكل جسمانى به فضاى رياض روحانى پرواز نمود .\r\nو در بعضى تواريخ چنين آورده‌اند كه بعد از اين ، زهير بن قين البجلى و نافع بن هلال الجملى « 3 » روى به ميدان نهاده شهادت يافتند . امّا أصحّ آن است كه سابقا قلمى شد .\r\nبعد از آن عابس بن شبيب « 4 » الشاكرى - و بعضى عباس بن شبث الشاكرى نوشته‌اند - عازم قتال گشته از غلام خود ، شوذب ، پرسيد كه : اى شوذب ، امروز با ما در چه مقامى ؟ شوذب جواب داد : اى صاحب ، در ركاب تو شمشير مىزنم تا كشته شوم . عابس گفت : ظنّ من به تو همين بود . اكنون قدم نه كه امروز روزيست كه مرتبه‌اى عظيم از خداوند كريم به شفاعت\r\n\r\n\r\n","description":"","footnote":"\r\n( 1 ) . غلام ابو ذر غفارى ، جون بوده نه جرير .\r\n( 2 ) . نام صحيح اين شخص حجّاج بن مسروق است ؛ - كتاب حاضر ، همين بخش ، ص 810 ، پابرگ شمارهء 1 .\r\n( 3 ) . نافع قارى قرآن ، كاتب ، از حاملين حديث ، و از اصحاب امير المؤمنين على ( ع ) بوده و در سه جنگ آن حضرت در عراق شركت داشته است و پيش از شهادت مسلم بن عقيل به خدمت امام حسين ( ع ) آمد .\r\n( 4 ) . هر سه نسخه : عابس بن شيث . عابس نخستين شخصى بود كه در خانهء مختار وقتى مسلم بن عقيل نامهء امام ( ع ) را بر حاضرين خواند اظهار خوشحالى و تبعيت از امام ( ع ) كرد . اصولا تمامى افراد قبيلهء شاكر به دليل رشادت و دليرى ذاتىشان به لقب « فتيان الصّباح » ملقّب بودند . مسلم بن عقيل ماجراى بيعت هجده هزار نفر از كوفيان را در نامه‌اى نوشت و آن را توسط همين عابس خدمت امام فرستاد .\r\n","page_name":" 808 ","page_number":94},
  {"content":"\r\n\r\nرسول رحيم در خواهيم يافت و بعد از امروز از ما عملى كه موجب نجات اخروى باشد نخواهيم به وجود آمد . غلام گفت : اى خواجهء بلندهمّت ، چنانچه فرمودى فرصت غنيمت است و هنگام احراز دولت آخرت است .\r\nپس هر دو به اتّفاق عزيمت حرب را بر اهل شقاق تصميم دادند . عابس پيش امام حسين آمد و گفت : يا ابا عبد اللّه ، به خدا سوگند كه بر روى زمين هيچ كس نيست كه نزد من دوست‌تر و عزيزتر از تو باشد . در اين مدّت خدمتى لايق نكرده‌ام و تحفه‌اى قابل به جناب مستطاب نياورده‌ام ، لاجرم از شرمندگى دلى ريش و سرى در پيش دارم . حالا اگر چيزى نفيس‌تر از جان خود مىداشتم آن را وقايهء ذات مقدّس و حمايهء نفس مكرّم تو مىكردم . اگر اجازت فرمايى به ميدان مردى علم مبارزت برافرازم و اگر قبول فرمايى جان شيرين فداى راه تو سازم . امام حسين ، عليه السّلام ، بر او آفرين كرده دستورى داد . پس عابس با غلام خود ، شوذب ، روى به ميدان نهاد .\r\nصاحب روضة الصفا از مقتل دينورى نقل مىكند كه ربيع بن تميم مىگفت كه من عابس شاكرى را در معارك ديده بودم و هنرهاى او را مشاهده نموده بودم . چون چشمم از دور بر وى افتاد كه به مصاف مىآيد با لشكر عمر سعد گفتم كه كسى متوجّه شما شده كه هنگام جنگ بر شير ژيان و پيل دمان غالب مىآيد . بايد كه هيچ كس متصدّى حرب و متعرّض قتال او نشود .\r\nدر اثناى اين قيل و قال عابس نزديك رسيده فرياد برآورد كه : مردى به مردى . لشكريان به سخن من از مبارزت وى ترسيده كسى به ميدان او رغبت نكرد . عمر سعد گفت : چون به حرب وى نمىرويد به يك بار به او حمله كنيد . پس سپاه روى به وى نهاده آغاز محاربه كردند . عابس كه اين حال مشاهده كرد خود از سر و زره از تن بيفكند و روى به لشكر عمر سعد نهاد و غلام از عقب پشتش نگاه مىداشت . به خداى زمين و آسمان ديدم كه زياده از دويست نفر در پيش انداخته مىراند و مىزد و مىكشت .\r\nربيع گويد ، چون من با وى آشنايى داشتم ، گفتم : اى عابس ! عجب است كه سر برهنه و تن بىزره خود را در درياى هيجا افكنده‌اى و از غرقاب هلاك نمىانديشى . عابس جوابى داد كه مضمونش اين بود :\r\n چو من در بحر هجرانم ز خونريزى مترسانم [ 111 الف 
  ] * كسى كآبش ز سر بگذشت از باران چه غم دارد ؟ \r\nآخر از اطراف و جوانب لشكر مخالف درآمده زخمهاى متعاقب بر وى و غلام زدند تا وقتى كه خواجه و غلام روى به دار السّلام نهادند .\r\n\r\n","description":"","footnote":"","page_name":" 809 ","page_number":95},
  {"content":"\r\n\r\nو به روايت روضة الشهدا بعد از اين ، حجّاج بن مسروق « 1 » - كه مؤذّن امام حسين ، و بعضى گويند ركابدار آن جناب ، بود - به دستورى امام حسين ، عليه السّلام ، روى به ميدان نهاده بعد از كارزار بسيار به درجه شهادت فايز گرديد . بعد از آن سيف بن حارث بن سريع با پسر عمّ خود مالك بن عبيد سريع گريه‌كنان به سرعت تمام به پابوس فرزند خير الانام شتافتند . آن جناب پرسيد : سبب گريهء شما چيست ؟ ايشان در جواب گفتند : گريهء ما براى آن است كه دشمنان تو را احاطه كرده‌اند و دوستان بر دفع ايشان قدرت ندارند . امام حسين در شأن ايشان دعاى خير فرمود . پس آن دو مبارز كارى چون شير مرغزارى به كارزار رانده داد نامدارى دادند و سى سوار و پياده را از عرصهء حيات به دروازهء فنا و فوات فرستادند ، تا آخر از اين ظلمت خانهء پر وحشت و ملال روى به نزهت‌آباد قرب ذى الجلال نهادند . امام حسين بر آن دو جوان كه با حسرت از اين جهان رفتند بسيار بگريست و آمرزش از حضرت منّان غفور استدعا نمود و فرمود : با قضاء يزدانى و تقدير ربّانى جز در ساختن و خود تسليم نمودن چاره‌اى نيست .\r\nبعد از ايشان غلامى ترك كه قارى قرآن و حافظ صحيفهء فرقان بود با روى رخشنده پيش امام حسين در زمين افتاد و گفت : جان من فداى تو باد يابن رسول اللّه . چنان مىبينم كه از لشكر ما يكى زنده نخواهد ماند . دستورى فرماى تا من نيز پيش تو جان فدا كنم و خود را به مقرّبان ملأ اعلا آشنا كنم . امام حسين فرمود : من تو را براى پسر خود امام زين العابدين خريده‌ام و به دو بخشيده‌ام ، برو و از او اجازت بستان . چون امام زين العابدين در آن روزها بيمار بود و از خيمه بيرون نمىآمد ، پس غلام بيامد و گفت : اى مخدومزاده ، من از پدر بزرگوار اجازت حرب طلبيدم ، گفت تو از آن نور ديدهء منى ؛ اختيار او دارد . حال من روى به آستان عرش نشان تو آوردم و اميد دارم كه مرا محروم نكنى و دستورى كارزار ارزانى دارى . امام زين العابدين فرمود : من تو را در راه خدا آزاد كردم . ترك نيكوخصال پاكيزه‌جمال صادق‌نيت صافىطينت به گرد خيمه برآمد و از همه موالى و اهالى بحلى طلبيد و گفت : مراد من آن است كه فرداى قيامت مرا باز طلبيد ، و هرچند در خدمت تقصير كرده‌ام از من فراموش مكنيد . پس ديگرباره به ملازمت امام حسين آمده صورت حال به موقف عرض رسانيد و از آن جناب دستورى طلبيده روى به ميدان نهاد . چون امام زين العابدين شنيد كه غلام به معركه‌گاه رفت فرمود :\r\nدامن خيمه برداريد تا نظارهء جنگ اين ترك كنم . « 2 »\r\n\r\n\r\n","description":"","footnote":"\r\n( 1 ) . مراد ، حجّاج بن مسروق بن جعف بن سعد العشيرة المذحجى الجعفى است كه در قصر بنى مقاتل همراه يزيد بن مغفل به دستور امام حسين ( ع ) به چادر عبيد اللّه بن حرّ جعفى رفت تا ابن حرّ را به كمك امام ( ع ) دعوت كند .\r\n( 2 ) . در مقاتل آمده است كه در كربلا از بردگان پانزده نفر همراه امام به شهادت رسيدند . ولى نام و نشانى از اين غلام ترك نيامده است .\r\n","page_name":" 810 ","page_number":96},
  {"content":"\r\n\r\nالقصّه ؛ آن ترك در ميدان رانده جولان‌كنان مبارزه طلبيد و چندان كارزار كرد كه دوست و دشمن بر او آفرين كردند . آخر الامر زخمى گران يافت و از اسب درافتاد و فرياد « ادركنى » برآورد . امام حسين او را دريافته از ميان ميدان به خيمهء امام زين العابدين رسانيد و از مركب فرود آمده سر او را بر كنار خود گرفت . امام زين العابدين با وجود بيمارى بر سر بالين آن جناب بايستاد . غلام ديده باز كرده سر خود را در كنار امام حسين ، عليه السّلام ، ديد و امام زين العابدين را بر بالاى سر خود مشاهده كرد . تبسّم‌كنان بر پدر و پسر سلام كرده روى به مدينه دار السّلام نهاد .\r\nبعد از آن حنظلة بن سعيد العجلى « 1 » در ميان دو صف آمده ندا كرد كه اى اهل كوفه من بر شما از عذاب قوم نوح و عقاب گروه عاد و ثمود مىترسم . اگر خواهيد كه مستحق عقوبت داعى نباشيد دست از قتل حسين بن على كه فرزند دلبند رسول ثقلين است كوتاه كرده به منازل خود بازگرديد . امام حسين فرمود : يابن سعيد از اين سخن درگذر كه اين جماعت را استعداد عذاب الهى و استحقاق عقوبات نامتناهى حاصل شده و دعوت تو را اجابت نخواهند كرد .\r\nكدام خير و صلاح و فوز و فلاح از ايشان توقّع توان كرد ؟ كه برادران صالح ما را كشتند . حنظله گفت : صدقت يابن رسول اللّه . اكنون داعيهء آن دارم كه به برادران خود لاحق شوم . امام حسين فرمود : اى حنظله برو به منزلى كه هزار مرتبه بهتر از دنيا و مافيهاست . پس سعيد گفت : يابن رسول اللّه ، سلام بر تو و اهل بيت تو باد . اميد دارم كه حق سبحانه و تعالى ما را در بهشت به خدمت تو رساند . امام حسين فرمود : آمين .\r\nپس حنظله روى به ميدان نهاده بر مخالفان حمله آورد و جنگهاى مردانه كرد تا به درجهء شهادت رسيد . از عقب وى يزيد بن زياد « 2 » به اجازت امام روى به ميدان نهاده به تيراندازى مشغول شد و پنج كس را به تير بر زمين افكند و هر تيرى كه مىافكند امام حسين مىفرمود : اى بار خدايا تير او را بر هدف جسد دشمن رسان و بهشت را ثواب و دستمزد او گردان . آخر الامر از اطراف و جوانب درآمده او را به ياران لاحق ساختند . « 3 »\r\nبعد از آن سعيد بن عبد اللّه الحنفى « 4 » ، كه از جانب مادر به محمّد حنفيّه قرابت قريبه\r\n\r\n\r\n","description":"","footnote":"\r\n( 1 ) . نام اين شخص در مقاتل و بعضى از منابع ، حنظلة بن اسعد شبام [ بنى شبام شاخه‌اى از همدان بوده است 
  ] ثبت شده است . وى پيش از شروع جنگ همراه نامهء امام ( ع ) پيش ابن سعد رفت و ترتيب ملاقات او را با امام بداد .\r\n( 2 ) . مراد ، يزيد بن زياد بن مهاجر ابو الشعشأ كندى بهدلى [ - شاخه‌اى از قبيلهء كنده 
  ] است . وى همان مردى است كه با مالك بن نسر بنى كندى ، حامل پيام ابن زياد به حرّ مبنى بر جلوگيرى از حركت آن حضرت ، بگومگو و مشاجره كرد .\r\n( 3 ) . ابو مخنف روايت كرده : يزيد سواره مىجنگيد ، چون اسبش پى شد دو زانو در محضر امام نشست و يك صد تير انداخت و چون تيرانداز زبردستى بود تنها پنج تيرش به هدف نخورد و امام فرمود : خدايا ! تيرش را به هدف برسان و . . .\r\n( 4 ) . سعيد حامل نامهء سوّمين گروه از كوفيان به امام حسين ( ع ) بود . وى موقع رسيدن مسلم بن عقيل به كوفه پس از -\r\n","page_name":" 811 ","page_number":97},
  {"content":"\r\n\r\nداشت ، اجازت طلبيده عزيمت قتال كرد و از روى مردانگى هر مبارزى كه به ميدان مىآمد اگر دور بودى به طعن تير جان او ربودى و اگر نزديك آمدى به تيغ آبدار حيات از او بستدى .\r\nتا آنكه روزنامهء حياتش به انجام رسيد و به درجهء شهادت فايز گشت .\r\nبعد از او جنادة بن حارث انصارى « 1 » مكمّل و مسلّح به ميدان آمده بعد از كارزار بسيار راقم اجل رقم فنا بر صفحهء زندگانى او كشيد . بعد از آن ، پسرش عمرو بن جنادة به مقتضاى « ألولد الحرّ يقتدى بابه الغرّ » - يعنى : فرزند حلالزاده نيكو پيرو پدر نامدار خود مىباشد - عمل نموده به اجازت امام حسين ، عليه السّلام ، روى به ميدان نهاد و به اندك زمانى او نيز به پدر حميده خصال رسيد . بعد از آن هرة بن ابى هرة غفارى دستورى گرفته به معركه درآمد و با تيغ گهربار خون چندان بدگهر را به خاك ميدان ريخت كه غريو از سپاه كوفه و شام برآمد .\r\nعاقبة الامر از اين سراى فانى به منزل جاودانى انتقال نمود .\r\nبعد از او محمّد مقداد و عبد اللّه ابو دجانه با يكديگر از آن سيّد و سرور دستورى خواسته به ميدان رفتند و بعد از كارزار مردانه فوجى از سوار از لشكر فجار گرداگرد ايشان فرو گرفتند . سعد كه غلام امير المؤمنين على ، عليه السّلام ، بود با پنج تن از مواليان و بندگان امام حسين - كه قيس بن ربيع ، اشعث بن سعد ، عمرو بن قرط ، غيطم و حماد بودند - « 2 » به امر امام حسين به مدد ايشان شتافت و به واسطهء كثرت مخالف و حربهاى متوالى هر هشت تن از دار فانى متوجه بهشت جاويدانى شدند ؛ رضوان اللّه عليهم اجمعين .\r\nو در روضة الشهدا مسطور است كه در اين محلّ از ياران و ملازمان و چاكران امام حسين ، عليه السّلام ، پنجاه و سه تن شربت شهادت چشيده از اين جهان فانى رحلت فرموده بودند و از مردان غير امام حسين و امام زين العابدين ، عليهما السّلام ، پانزده تن باقى مانده : سيزده تن از خويشان و برادران و فرزندان بود [ ند 
  ] ، و دو تن از ياران ، و يك نفر از غلامان « 3 » - چنانچه\r\n\r\n\r\n","description":"","footnote":"\r\n- عابس دوّمين نفر بود كه خطبه‌اى خواند و با مسلم بيعت كرد . مسلم نامه‌اى همراه وى به امام ( ع ) فرستاد و او پيش امام بماند تا شهيد شد .\r\n( 1 ) . وى نخست با مسلم بن عقيل در كوفه قيام كرد ، ولى چون عهدشكنى مردم را ديد با عمرو بن خالد صيداوى به سوى امام حركت كرد . حرّ مانع آنان شد ، ولى بالاخره خود را به امام حسين ( ع ) رسانيدند .\r\n( 2 ) . در ابصار العين سماوى ، نام اين پنج تن به عنوان غلامان امام حسين ( ع ) ذكر نشده . فقط نام اسلم و قارب آمده است .\r\n( 3 ) . در كربلا از بردگان پانزده نفر همراه امام حسين ( ع ) به شهادت رسيدند : نصر و سعد ، بردگان على ؛ منجح ، بردهء حسن ( ع ) ؛ اسلم و قارب ، بردگان حسين ( ع ) ؛ حارث ، غلام حمزه ؛ جون ، غلام ابو ذر ؛ رافع ، بردهء مسلم ازدى ؛ سعد ، بردهء عمر صيداوى ؛ سالم ، بردهء بنى مدينه ؛ سالم ، بردهء عامر عبدى ؛ شوذب ، بردهء شاكر ؛ شبيب ، بردهء حارث جابرى ؛ و واضح ، بردهء حارث سلمانى .\r\n","page_name":" 812 ","page_number":98},
  {"content":"\r\n\r\nعنقريب به تفصيل مذكور خواهد شد - ان شاء اللّه تعالى .\r\nالقصّه ؛ چون امام حسين ، عليه السّلام ، ديد كه از ياران و هواداران كسى نمانده ، سوز حسرت بر دل آن حضرت غالب گشته آهى دردناك كشيد . اهل بيت دانستند كه ملال آن حضرت به جهت ايشان است ، همه متفق الكلمه گفتند : اى نور ديدهء صدر مسند رسالت ، ما زندگانى خود بعد از تو نمىخواهيم . خواهش ما آن است كه امروز در قدم تو سربازيم تا فردا در ميدان محشر سر برافرازيم . امام حسين ، عليه السّلام ، از استماع اين سخن بگريست و ايشان را دعاى خير گفت .\r\nپس اوّل كسى كه از خويشان نزديك امام حسين آمد عبد اللّه پسر مسلم بن عقيل بود . گفت :\r\nيابن رسول اللّه مرا دستورى ده تا مركب همّت به عرصهء آخرت رانم و سلام شما به مسلم برسانم . امام حسين [ 111 ب 
  ] فرمود : اى پسر هنوز از داغ هجران مسلم برنياسوده‌ام و پيوسته در اندوه برادران نورسيدهء جهان ناديدهء تو بوده‌ام . اين زمان از سوز فراق خود مرا بر آتش منه و شربت تلخ هجران بر بالاى جام زهرآلود مصيبت پدرت به من مده . يادگار مسلم بن عقيل تويى . الم مفارقت پدرش بس است ، مادرت را پيش گير و هنوز كه مجال هست سر خويش گير . اين قوم همه چشم بر من دارند و تا مرا ببينند پرواى ديگرى نمىكنند . عبد اللّه گفت : يابن رسول اللّه به ذات معبودى كه جدّت را به راستى فرستاد كه مرا به ميدان گذار و از كارزار مخالفان مدبر باز مدار تا من نيز در خدمت تو درجهء پدر يابم .\r\nالقصّه ؛ امام حسين ، عليه السّلام ، عبد اللّه را وداع كرده رخصت ميدان داد . عبد اللّه رجز آغاز كرده مركب را به جولان درآورده مبارز مىطلبيد . « 1 » گاهى چون مرّيخ تيغ‌زن شمشير آبدار كار مىفرمود و گاهى چون شهاب ثاقب به نيزهء آتشبار حمله مىنمود و به انتقام پدر بزرگوار ابدان مخالفان خاكسار را زير و زبر مىكرد . عمر سعد روى به قدامة بن اسد فزارى آورده گفت : اى قدامه ! تو در ميان مبارزان شام و عراق نامدارى ، بيرون رو و دليروار متوجّه جولان اين هاشمى شو ، شايد كه بلاى او از سر لشكر دور كنى و خود را در ميان مبارزان كوفه و شام نامدار كنى . قدامه مسلّح و مكّمل بر اسبى باد رفتار آتشبار روى به ميدان نهاده جولان نموده در برابر عبد اللّه بن مسلم درآمد . عبد اللّه به نيزه بر او حمله كرده قدامه مركب از جاى خود برانگيخته از پيش عبد اللّه بگريخت .\r\nالقصّه ؛ هرگاه عبد اللّه بن مسلم بر قدامه حمله كردى او روى به گريز نهاده بگريختى و\r\n\r\n\r\n","description":"","footnote":"\r\n( 1 ) . عبد اللّه اين رجز را مىخواند :\r\n اليوم القى مسلما و هو أبى * و عصبة با دوا على دين النّبى \r\nامروز با پدرم مسلم و با جوانمردانى كه در راه دين پيامبر كشته شده‌اند ملاقات خواهم كرد .\r\n","page_name":" 813 ","page_number":99},
  {"content":"\r\n\r\nهرچند عبد اللّه در عقب وى تاختى به وى نرسيدى ؛ چه مركب عبد اللّه چند روز بود كه آب و علف نخورده بود . عبد اللّه از تاختن فرومانده نيزه از دست بيفكند و تيغ بركشيد بر يك گوشهء ميدان بايستاد . قدامه چون ديد كه عبد اللّه نيزه ندارد بغايت شادمان شد و مركب برانگيخت و نيزه حوالهء سينهء بىكينهء آن جناب كرد . عبد اللّه خود را خم داده تا نيزه از او درگذشت . پس به خانهء زين درآمد و قدامه اسب را بازگردانيده مىخواست كه حملهء ديگر بياورد كه عبد اللّه تيغى بر دهان او زد كه يك نيمهء كلّه‌اش پرّان شد . پس عبد اللّه دست دراز كرده كمربند وى گرفته از پشت مركبش درگردانيد و سبك بر مركب او سوار شده اسب خود را به غلام داد و نيزهء خود را از زمين درربوده مبارز مىطلبيد و رجز مىخواند .\r\nآورده‌اند كه سلامه ، پسر قدامه ، چون شجاعت عبد اللّه را بديد عمر سعد را بگفت : اى سپهسالار بدان كه من حربها [ ى 
  ] بسيار ديده‌ام و بسيار مبارزان كاردان ملاحظه كرده‌ام . به جرأت و شجاعت اين جوان هاشمى كسى به نظر من درنيامده .\r\nالقصّه ؛ چون سپاه مخالف مبارزت عبد اللّه را مشاهده كردند از وى هراسان شده هيچ كس را زهرهء آن نبود كه پيش او بيرون آيد . عبد اللّه ساعتى بايستاد ؛ ديد كه هيچ‌كس در برابر او نمىآيد ، از تشنگى بىطاقت شده بر ميمنهء لشكر حمله كرد و ميمنه را برهم زده مرد و مركب در ورطهء هلاك افكند . از جملهء حميرهء حميرى را ، كه بقيّهء خوارج نهروان بود ، و پسرش كامل بن حميره [ را 
  ] به غرقاب مرگ انداخت . پس ، از ميمنه برگشت و خود را بر قلب لشكر زد و قريب بيست كس را به قتل رسانيد و صالح بن بصير را آنجا به صحراى عدم فرستاد ، و از آنجا به ميسره روى نهاده داد مردانگى بداد و با قدامهء حبشى ، كه پهلوان لشكر عمر سعد بود ، برابر افتاده شرّ او را نيز كفايت كرد . آنگه خواست كه به لشكر خود بازگردد ؛ پيادگان سر راه بر او گرفتند و خداع دمشقى ناگاه از عقب وى درآمده به يك ضرب تيغ هر دو پاى اسبش را قلم كرد . اسب از پاى درآمد و عبد اللّه سبك از اسب فروجسته خود را بر زمين استوار گرفت .\r\nپس نوفل بن مزاحم حميرى درآمد و به طعن [ آغاز كرد 
  ] . و گويند عمرو بن صبيح صيداوى به تير آن خلاصهء خاندان عقيل را قتيل ساخت . « 1 »\r\nچون عمّ او جعفر بن عقيل برادرزادهء خود را كشته ديد زارزار گريست و از امام حسين ، عليه السّلام ، دستورى خواسته روى به ميدان نهاد و رجزخوانان هر مبارزى كه به ميدان مىآمد\r\n\r\n\r\n","description":"","footnote":"\r\n( 1 ) . مؤلف ابصار العين از قول حميد بن مسلم گويد : عمرو پيشانى عبد اللّه را هدف قرار داد و تيرى رها كرد . عبد اللّه دستش را روى صورت گذاشت كه از اصابت تير جلوگيرى كند . تير آمد و دستش را به پيشانى دوخت . خواست كه دستش را بردارد نتوانست ، [ عمرو 
  ] تير ديگرى رها كرد [ كه 
  ] قلب عبد اللّه را شكافت و [ او 
  ] به زمين افتاد ؛ - . . . ابصار العين ، ترجمهء . . . ، ص 117 . و نيز قاتل عبد اللّه بن مسلم را يزيد بن ورقاء نوشته‌اند ؛ - سخنان حسين بن على از . . . ، ص 304 .\r\n","page_name":" 814 ","page_number":100},
  {"content":"\r\n\r\nدر حال از جان و جهان برمىآمد . چون لشكر مخالف از كارزار او عاجز گشته ، به يك بار در ميانش گرفتند و [ دست به 
  ] طعن و ضرب او بگشودند تا در درياى شهادت غوطه خورده گوهر شرف به دست آورد .\r\nبعد از او عبد الرحمن بن عقيل به حرب درآمده كمر مردى بر ميان جان بسته دمار از روزگار مخالفان برآورد . آخر به زخم عبد اللّه بن عروه خثعمى از جام سعادت شربت شهادت چشيد . « 1 »\r\nدر روضة الشهدا و روضة الصفا و ساير تواريخ معتبره آورده [ اند 
  ] كه چون اولاد عقيل شهيد شدند نوبت فرزندان جعفر درآمد . پيش از همه محمّد بن عبد اللّه جعفر درآمده به نزد امام حسين آمد و گفت : اى شهباز بلندپرواز اوج ولايت ! مرا دستورى ده تا به حرب بروم ، كه آرزوى من آن است كه پيش از آنكه با جدّ پاكيزه سرشتت در فضاى خوش هواى بهشت پرواز كنم اين جغدصفتان ويرانهء ادبار را چنانچه مرغ دانه برمىچيند به منقار كارزار از عرصهء ميدان برچينم . امام حسين ، عليه السّلام ، او را اجازت داده و محمّد روى به ميدان نهاد و رجزى آغاز كرده حرب مىكرد و روى ميدان را از مغز دليران چرب مىكرد ، تا آخر به جانب آشيان قدس پرواز كرد . « 2 »\r\nپس زينب خواهر امام حسين ، عليه السّلام ، در فراق فرزند دلبند خود بسيار ناليد . امام حسين او را تسلّى داده خاموش گردانيد . امّا چون عون بن عبد اللّه بن جعفر برادر خود را كشته ديد بىاختيار خود را در ميدان انداخت ؛ قاتل برادر را ديد كه به سر او ايستاده . اوّل به يك ضرب شمشير آبدار كار او را بساخت و روى به خدمت امام حسين كرده عذر خواست و گفت :\r\nاى خال بزرگوار از فراق برادر خود بى خود بودم ، بنابراين بىدستورى به قتل آن شقى مبادرت نمودم . اكنون كرم فرماييد و مرا اجازت دهيد . امام حسين ، عليه السّلام ، او را پيش طلبيد و در كنار گرفته وداع فرموده دستورى داد . پس عبد اللّه رجزخوانان به معركه درآمده به كينهء برادر هر مبارزى كه پيش مىآمد دمار از روزگار او برمىآورد تا عاقبت از سر زندگى عاريتى برخاست و رياض بهشت به قدم مكرّم خود بياراست . « 3 »\r\nبعد از شهادت خواهرزاده‌هاى مظلوم نوبت برادرزاده‌هاى مغموم مهموم رسيد . اوّل عبد اللّه « 4 » بن حسن ، كه جوانى بود نوخاسته چون ماه نوكاسته و سرو آراسته ، پيش عمّ بزرگوار\r\n\r\n\r\n","description":"","footnote":"\r\n( 1 ) . شهر آشوب گويد : عثمان بن خالد بن اشتم جهمى و بشر بن حوط همدانى ، سپس قابضى ، او را به شهادت رسانيد ؛ - ابصار العين ، ص 117 .\r\n( 2 ) . قاتل وى عامر بن نهشل التميمى است . سليمان بن قتّه در قصيدهء خود به شهادت وى اشاره كرده ؛ - پيشين ، ص 105 .\r\n( 3 ) . عبد اللّه بن قطانة الطائى البنهانى ، قاتل عون بن عبد اللّه بود .\r\n( 4 ) . ابن اثير و شيخ مفيد شهادت عبد اللّه بن حسن را بعد از شهادت حسين بن على ( ع ) مىنويسند ؛ - الكامل ، ج 5 ، ص 161 ؛ ارشاد ، ج 2 ، ص 74 ؛ سخنان حسين بن على ، ص 315 . وى جزو شهدايى است كه به سن بلوغ نرسيده بودند .\r\n","page_name":" 815 ","page_number":101},
  {"content":"\r\n\r\nخود درآمد و گفت : اى خلاصهء خاندان رسالت و امامت و نقاوهء دودمان ولايت و كرامت ، مرا دستورى ده كه طاقت فراق خويشان ندارم و با مهاجرت ايشان تحمّل نمىآرم . امام حسين گفت :\r\nاى جان عمّ ، چگونه اجازت حرب فرمايم ؟ كه تو يادگار برادر منى و با جان شيرين برابرى .\r\nپس عبد اللّه سوگند به امام حسين داده اجازت گرفت و روى به ميدان نهاد و به طلب مبارز توقّف نكرده از گرد راه روى به قلب لشكر عمر سعد نهاده تا نزديك عمر سعد رسيده خرمن عمر بيست و دو كس را به باد فنا برداد . عمر سعد از بيم تيغ عبد اللّه بن حسن عنان برتافته در ميان سواران گريخت . عبد اللّه به ميدان بازگشته زمانى بياسود . آنگه مبارز طلبيد . چون عمر سعد ديد كه عبد اللّه روى به عرصه‌گاه ميدان آورد باز پيش صف لشكر آمد و مردمان را بر حرب تحريص مىكرد و وعده‌هاى زر و خلعت و مركب و غلام مىداد . بخترى عمرو شامى پيش وى آمد كه : اى پسر سعد ! دعوى سپهسالارى مىكنى و داعيهء سالارى دارى . نيك مىگريختى از تيغ اين جوان هاشمى ! عمر سعد خجل زده شده گفت : اى بخترى ! جان عزيز است و عمر عوض ندارد . اگر نگريختمى جان از كف بيرون نبردمى و عمر عزيز را وداع كردمى ، و اگر خواهى سخن من بدانى اينك اين پسر در ميدان ايستاده و ديدهء انتظار بر راه مبارز نهاده . برو تا دستبرد هاشميان ببينى .\r\nبخترى از سخن عمر سعد منفعل شده آتش غضب او مشتعل گشته با پانصد سوار كه حاضر او بودند روى به عبد اللّه نهادند . از صف امام حسين محمّد ابن انس ، اسد بن ابى دجانه ، و فيروزان ، غلام امام حسين ، درآمدند . فيروزان خود را پيش افكنده در برابر بخترى آمد .\r\nبخترى از غايت خشم بر فيروزان حمله كرد و فيروزان [ 112 الف 
  ] با نيزه با او درآويخت .\r\nعبد اللّه بن حسن بر غلام خود بترسيده نيزه درربود و روى بدان سواران نهاده و اسد و محمّد در عقب وى حمله كردند . فيروزان چون ديد كه عبد اللّه بن حسن حمله كرد او نيز از بخترى برگشته با ايشان متّفق شده به يك حمله آن پانصد مرد را برداشته مىدوانيد تا به قلب لشكرگاه رسيدند . شبث بن ربعى با پانصد سوار از صف لشكر بجنبيده بانگ بر بخترى زد كه : شرم ندارى كه با اين همه مردان كارى از پيش چهار تن مىگريزى ؟ پس او را با لشكر او بازگردانيد و خود نيز با پانصد سوار حمله كرد و گرداگرد چهار تن فروگرفتند . عبد اللّه روى به شبث آورد و محمّد و اسد با وى بودند . فيروزان بار ديگر بر بخترى حمله كرد و لشكر او را زير و زبر كرد .\r\nاز عمر سعد منقول است كه : « من در آن روز حرب فيروزان را مشاهده كردم . به خدا سوگند كه اگر يك شربت آب يافتى همهء لشكر ما را كفايت بودى از غايت شجاعتى كه داشت .\r\nمن مىشمردم كه صد و سى كس را به نيزه و بيست كس را به شمشير هلاك كرد . » آخر ، از بسيارى حرب ، فيروزان كوفته و زخم بسيار خورده خواست كه بار ديگر به ملازمت امام\r\n\r\n","description":"","footnote":"","page_name":" 816 ","page_number":102},
  {"content":"\r\n\r\nحسين ، عليه السّلام ، بازگردد كه عثمان موصلى از قفاى وى درآمده بىخبر نيزه بر كمر وى زد كه از اسب درافتاد و اسب او رم كرده روى به صحرا نهاد . فيروزان چون پياده بماند نيزه بيفكند و سپر در سر كشيده تيغ از نيام برآورد و با آن مدبران برآويخت . امّا اسد بن ابى دجانه چون فيروزان را پياده ديد بانگ بر مركب خود زده حمله كرد و از حلقه‌اى كه گرداگرد فيروزان زده بودند چهار كس را به قتل آورده باقى دررميدند . اسد نزد فيروزان آمد و گفت :\r\nاى برادر ، جهد كن و بر اسب من نشين . فيروزان خواست كه سوار شود كه ناگاه از چهارسوى ايشان درآمده آغاز حرب كردند . اسد فيروزان را بگذاشت و پيش ايشان باز شده دست به حرب ايشان بگشاد .\r\nدر اثناء محاربه بخترى از دست راست اسد درآمده نيزه‌اى بر پهلوى او زد كه سر سنان از پهلوى ديگر بيرون شد . نيزه از دست اسد بيفتاد . خواست كه تيغ بركشد دستش كار نكرد و ارزق بن هاشم درآمد و به يك ضرب تيغ كار اسد را تمام كرد .\r\nو امّا عبد اللّه بن حسن با شبث بن ربعى برآويخته بود و در اثناء حرب هفده زخم خورده بود . عاقبت بكوشيد تا آن قوم از وى گريزان شدند . و چون ديد كه لشكر گرد فيروزان و اسد را فروگرفته‌اند به جانب ايشان تاخت و در محلّى رسيد كه اسد شهيد شده بود . عبد اللّه از اندوه او به يك طعن نيزه قاتل او را هلاك كرد و بخترى را مجروح گردانيد . لشكر از وى دررميدند و او پيش آمد . فيروزان را ديد افتاده ؛ دست دراز كرده او را از زمين درربود و در پيش زين گرفته روان شد . امّا اسب عبد اللّه چون قدمى چند رفته فروماند ؛ چه ، بيش از صد زخم تير به وى رسيده بود . پس عبد اللّه پياده شد و فيروزان را نيز از اسب فروگرفت . عمش عون بن على چون وى را پياده ديد مركب بتاخت و جنيبتى بياورد تا عبد اللّه سوار شد . عبد اللّه بازوى فيروزان را گرفته به دست عون داد خواست كه به راه درآيد كه فيروزان بيفتاد و جان به حقّ تسليم كرد . عبد اللّه به گريه درآمد و عون نيز گريان شده بر فوت او بسيار دريغ خوردند .\r\nپس ديگربار عبد اللّه بن حسن دل از دنيا و مافيها برداشته و عنان اختيار به قبضهء ارادت آفريدگار باز گذاشته روى به لشكر مخالف آورده مبارز طلبيد . هيچ كس را داعيهء حرب او نشد ، هرچند سعد مبالغه مىكرد كسى سخن او را نمىشنيد . پس سعد در غضب شده لشكر خود را دشنام مىداد و نفرين مىكرد كه يوسف بن احجار اسب پيش راند و گفت : يابن سعد ، منشور ملك رى تو گرفته‌اى و علم سپهسالارى تو افراشته‌اى ، چرا پيش نمىروى و ما را نكوهش مىكنى ؟ سعد فرمود : مرا امير جليل نفرموده كه خود حرب كنم ، بلكه اين لشكر را در فرمان من كرده تا من ايشان را به حرب فرستم . پس تو را فرمان من بايد بردن نه من فرمان تو را . برو و با اين پسر حرب كن ، و گرنه از تو پيش پسر زياد شكايت كنم .\r\n\r\n","description":"","footnote":"","page_name":" 817 ","page_number":103},
  {"content":"\r\n\r\nيوسف بن احجار بترسيد و مركب برانگيخته به مصاف عبد اللّه آمد و از گرد راه نيزه حوالهء سينهء عبد اللّه كرد . عبد اللّه طعن او را رد كرده نيزه بر حلقومش زد كه سنان نيزه از قفايش آشكارا شد و از مركب نگونسار درافتاد و جان بداد . پس پسر يوسف ، طارق ، به كينهء پدر خود به مصاف عبد اللّه روى به ميدان نهاده زبان بيهوده گفتن گشاد و رسم حيا و ادب به يك طرف نهاده دشنام مىداد و سخنان ناسزا مىگفت . عبد اللّه را طاقت نمانده بر طارق حمله كرد . طارق به سبكدستى تيغ براند و نيزهء عبد اللّه را به دو نيم كرد و خواست كه همان تيغ را بر عبد اللّه فرود آرد كه عبد اللّه سردست او را با تيغ در هوا بگرفت و چنان دستش برتافت كه استخوان صاعد آن درهم شكست و تيغش بيفتاد . پس عبد اللّه دوال كمرش بگرفت و به هر دو دست از خانهء زينش درربوده چنان بر زمينش زد كه همهء استخوانهايش خرد شد .\r\nو اين طارق را پسر عمّى بود نامش مدرك بن سهل . از كشتن عم و پسرعم در غضب شده روى به ميدان نهاد و فحش بسيار نسبت به حيدر كرّار و فرزندان نامدار او بگفت . عبد اللّه را تحمّل نمانده تيغى بر وى فرود آورد كه سر و دست و يك نيمه از تنش بر زمين افتاد و نيمهء ديگر بر روى زين بماند . پس عبد اللّه پايش بگرفته و از اسب درانداخت و از مركب خود فرود آمده بر آن مركب تازىنژاد سوار شده مبارز مىطلبيد . لشكريان از ضرب تيغ او هراسان شده سر در پيش انداختند . هول و هيبتى از وى در دل دشمنان افتاد . عبد اللّه چون ديد كه هيچ مبارزى به ميدان نمىآيد دلتنگ شده خواست كه خود را بر سپاه دشمن زند ، ناگاه نيزه‌اى قوى در آن صحرا افتاده ديد . فى الحال در ربوده گرد سر بگردانيد و روى به ميمنهء لشكر نهاد و صف ايشان را از جاى بركند و دوازده كس به طعن نيزه بيفكند و برگشته نزديك امام حسين آمد و گفت : اى عمّ ! العطش ، العطش . امام حسين فرمود : اى روشنايى ديدهء عمّ و اى بهجت فزاى سينهء پرغم ، حال جدّت و پدرت تو را آب خواهند داد و مرحم بر جراحت دل تو خواهند نهاد . پس عبد اللّه بدين بشارت مسرور گشته روى به ميدان نهاد . اين نوبت قريب به پنج هزار كس بر وى حمله كردند و به تيغ و نيزه و زوبين و سنان و خنجر زخم بر وى مىزدند تا از كار بازمانده حمله كرد و خواست كه از يك طرف بيرون رود ، رها نكردند .\r\nعباس على كه علمدار لشكر بود علم به دست اكبر داد و خود با برادرش عون على به مدد عبد اللّه آمده او را از ميان لشكر بيرون آوردند . عبد اللّه زخم بسيار خورده بود . آهسته مىراند . ناگاه فيهان بن ظهير از عقب وى درآمد و ضربى بر ميان دو كف وى زد ، چنانچه از مركب درافتاد و بدان افتادن قدم در بهشت نهاد . عباس باز نگريست و آن حال مشاهده نمود .\r\nدر تاخت و به يك ضرب تيغ سر فيهان بن ظهير را ده گام دور انداخت . پسرش حمزة بن فيهان خواست كه نيزه به عباس زند كه عون على پيشدستى كرده به تيغ تيز دست و نيزهء حمزه\r\n\r\n","description":"","footnote":"","page_name":" 818 ","page_number":104},
  {"content":"\r\n\r\nبينداخت و عباس به تيغ ديگر كار آن ناتمام را تمام ساخت و عبد اللّه را برداشته پيش خيمهء امام حسين آوردند . مخدّرات اهل بيت به گريه درآمدند و مادر عبد اللّه به آه گرم شعلهء آتش سينه‌سوز برمىافروخت .\r\nامّا چون قاسم بن حسن چهرهء برادر خود را كه گلستان ناز بود به خار آن حادثهء جانگداز خراشيده ديد آه از نهاد او برآمده گريان‌گريان پيش عمّ بزرگوار خود آمده گفت : اى امام دو جهان ! مرا ديگر قوّت مفارقت اقارب نمانده و زمانه مرا از سرير سرور و بهجت بر خاك اندوه و مصيبت نشانده . دستورى ده تا كينهء برادر بازجويم و سؤال اهل ضلال را به تيغ زبان و زبان سنان جواب بگويم . امام حسين او را به واسطهء زارى مادرش اجازت حرب نداد . برادران امام حسين ، عليه السّلام ، سلاح بر خود ساز مىكردند . قاسم به خيمه درآمد و سر به زانوى اندوه نهاده . ناگاه يادش آمد كه پدر تعويذى بر بازوى وى بسته و فرموده كه اگر اندوه بسيار و ملال بيشمار وقتى بر تو غلبه كند اين تعويذ را باز كن و بر خوان و بدانچه در آنجا نوشته است كار كن . قاسم با خود گفت : [ 112 ب 
  ] : تا من بوده‌ام چنين حالتى مرا هرگز نيفتاده و بدين‌سان ملالى دست نداده ، بيا تا تعويذ را بخوانم و مضمون آن بدانم .\r\nپس آن تعويذ را از بازوى خود بازگرفت و بگشاد ؛ ديد كه امام حسن ، عليه السّلام ، به خط مبارك خود نوشته است كه : « اى قاسم ! وصيت مىكنم تو را كه چون برادرم و عمّت حسين را بينى در كربلا به دست شاميان دغا و كوفيان بىوفا گرفتار شده زينهار كه سر خود را در قدم وى اندازى و جان خود را براى وى روان دربازى و هرچند تو را از مصاف بازدارند تو مبالغه نمايى و در الحاح و ابرام افزايى كه جان فداى حسين كردن مفتاح باب شهادت و وسيلهء ادراك اقبال و سعادت است . »\r\nقاسم چون بر مضمون وصيّت‌نامهء امام حسن ، عليه السّلام ، اطّلاع تمام يافت از روى نشاط تمام روى به امام حسين آورده آن نوشته را به دست وى داد . امام حسين چون آن مكتوب را بديد آه سرد سوزناك از جگر بركشيد و زار و زار بگريست و گفت : اى جان عمّ ، اين وصيّت پدرت است نسبت به تو ، مىخواهى كه بدين وصيت كار كنى ؟ مرا نيز دربارهء تو وصيّتى فرموده . من نيز مىخواهم كه آن را به جاى آرم . بيا تا ساعتى در اين خيمه درآييم و بدان وصيّت قيام نماييم .\r\nپس دست قاسم را گرفته به خيمه درآورد و برادر خود عون و عباس را طلبيد و مادر قاسم را گفت جامه‌هاى نو قاسم را بيار تا درپوشد و خواهر خود زينب را گفت كه عيبهء جامهء برادرم حسن را بيار . عيبه را پيش آن جناب حاضر ساختند سر عيبه را بگشاد و دراعهء امام حسن ، عليه السّلام ، و يك جامهء قيمتى خود در قاسم پوشانيده و عمامه‌اى زيبا به دست مبارك خود بر\r\n\r\n","description":"","footnote":"","page_name":" 819 ","page_number":105},
  {"content":"\r\n\r\nسر وى بست و دست دخترى كه نامزد وى بود گرفته گفت به قاسم : اين امانت پدر تست كه به تو وصيت كرده ، تا امروز نزديك من بود ، اكنون بستان . پس امام حسين دختر را به وى عقد بست و دستش به دست قاسم داده و از خيمه بيرون آمد .\r\nدر اين وقت ناگاه از لشكر عمر سعد آوازى برآمد كه هيچ مبارزى ديگر نمانده است ؟\r\nقاسم به عروس گفت : اى نور ديده ، عروسى ما به قيامت افتاده . و متوجّه ميدان شد . امام حسين چون ديد كه قاسم بن حسن به مصاف مىرود گفت : اى جان عمّ به پاى خود به گورستان مىروى ، بدين‌گونه نتوان رفت . و دست كرد و گريبانش چاك كرد و هر دو سر دستارش به دو جانب رويش فروگذاشت و لباسش به شكل كفن درپوشيد و تيغ خود به دست وى داده به ميدانش فرستاد .\r\nقاسم روى به معركه آورده آغاز رجز و طريد كرده مبارز طلبيد و بسيار سر از تن بربود تا كار به آنجا رسيد كه هيچ مبارز آهنگ جنگ حرب وى نكرد . پس قاسم در برابر قلب لشكر عمر سعد آمد و گفت : اى جفاكار بىوفا و اى تيره روزگار دراز كار ! بيشتر ياران و هواداران امام حسين را شهيد كردى و از خويشان و از اقرباى وى دمار برآوردى . اندك جمعى پريشان مانده‌اند . هيچ وقت آن نيامد كه دست از ما باز دارى و با اين مدبران روى به كوفه آرى و ما را به اين تشنگى و بىبرگى بگذارى و از آنچه كردى پشيمان گردى ؟ عمر سعد جواب داد : شما را وقت آن نيامده كه از سر نافرمانى درگذريد و در سلامت بر روى خويش بگشاييد و به بيعت يزيد و متابعت پسر زياد درآييد ؟ قاسم بر يزيد و بر امراى او نفرين كرد و گفت : اى شقى دين را به دنيا فروخته‌اى و متاع امانت را به آتش خيانت سوخته‌اى . بدين عجوزهء غدّار فريفته گشته ندانسته‌اى كه او به عقد هركه درآيد دو سه روزى بيش با او نپايد .\r\nبعد از آن فرمود : اى پسر سعد امروز اسب خود را آب داده‌اى ؟ گفت : آرى آب داده‌ام ، آنگاه بر وى نشسته‌ام . قاسم گفت : واى بر تو اى پسر سعد ! دعوى مسلمانى مىكنى و اسب خود را سيراب مىدارى و شهسوار ميدان امامت را تشنه مىگذارى ، و عورات و اطفال اهل بيت را از تشنگى جان به لب رسيده و تو آب از ايشان بازمىگيرى . آخر از تشنگى قيامت برانديش و از شرمندگى در پيش ساقى كوثر ياد كن . امّا چون پسر سعد نقد دين بر باد داده بود از اين سخنان هيچ متأثر نشده روى به سپاه خود كرده گفت : اين سوار را مىشناسيد ؟ اين قاسم بن الحسن است كه در روز رزم اگر شمشير الماس فعل زمرّد فام بيند آن را لب لعل خوبان طراز پنداشته به بوسه‌كارى آن ميل كند و اگر تاب و پيچ كمند به نظر وى درآيد آن را حلقه و چين زلف ماهرخان ختا انگاشته به دستبازى آن رغبت نمايد . شما يك يك پيش او مرويد و تدبير آن كنيد كه او را در كنار گيريد .\r\n\r\n","description":"","footnote":"","page_name":" 820 ","page_number":106},
  {"content":"\r\n\r\nلشكر مخالف از اين سخنان ترسيده قدم پيش نمىنهادند و به مبارزت قاسم جرأت نمىنمودند ، بنابراين قاسم چهار بار خود را بر ميمنه و ميسره و قلب زده بسى دليران را با خاك يكسان كرد ، و هرگاه از تاختن فارغ مىشد به معركه مىآمد و مبارز مىخواست . نوبت آخر كه قاسم مبارز طلبيد ، عمر سعد ارزق شامى را بخواند - و او سپهسالار بعضى از لشكر شام بود - پس گفت : اى ارزق هر ساله ده هزار دينار از يزيد مىستانى و طنطنهء شجاعت به گوش دلاوران شام و عراق مىرسانى ؛ چرا بيرون نمىروى و كار اين جوان را فيصل نمىدهى ؟\r\nارزق گفت : اى عمر ، اين سخن از تو غريب است . مرا در ولايت شام با هزار سوار برابر مىگيرند ، اكنون به حرب كودكى مىفرستى ؟ مىخواهى كه نام و ناموس مرا درهم شكنى ؟\r\nمرا از محاربه كردن با وى ننگ آيد . عمر سعد بانگ بر وى زد كه : اى مدبر ! زبان تو لال باد اين پسر حسن مجتبى است و نبيرهء حضرت مصطفى و فرزند شير خدا . به خدا اگر ضرورت تشنگى و درماندگى نبودى او را عار آمدى با من سخن گفتن . برو و بهانه مياور تا پيش يزيد محترم و پيش پسر زياد محتشم باشى . ارزق گفت : و اللّه اگر اعضاى مرا به مقراض ريزه‌ريزه سازند من به حرب وى نروم ، امّا چون تو مبالغه دارى چهار پسر دارم همه شجاع و دلاور .\r\nيكى را بفرستم تا به ميدان رفته سر او را بياورد و دل تو را از اين انديشه فارغ سازم .\r\nپس پسر مهتر خود را بخواند و از مركب خود فرود آمده او را سوار كرد و شمشير خود را در ميان وى بست . پسر ارزق با زره تنگ حلقه و خود فولادى و ساقين و صاعدين روى به ميدان نهاد و نيزه خطى هيجده زرعى به دست گرفته به آراستگى تمام مركب خود را به جولان درآورده بر قاسم حمله آورد . قاسم او را بدين شكوه و آراستگى ديده هيچ نانديشيده بانگ بر مركب زده پيش حملهء او بازرفته نيزه حوالهء سينهء او كرد و او سپر از پولاد پيش روى آورد .\r\nنيزهء قاسم بر سپر آمده سنانش بشكست . قاسم نيزه بيفكند و تيغ بركشيده به وى درآمد . او نيز نيزه بينداخت و تيغ از نيام برآورده حوالهء قاسم كرد . قاسم سپر پيش آورد . تيغ پسر ارزق سپر قاسم را دو نيم ساخت و پشت دست قاسم مجروح گشت .\r\nامّا محمّد انس از لشكرگاه امام حسين ، عليه السّلام ، ديد كه قاسم سپر ندارد از جاى برجست و سپرى محكم [ و 
  ] فراخ‌دامن به وى رسانيد . ديد كه قاسم را بر پشت دست زخمى رسيده .\r\nقدرى از عمامه دريده بر آنجا مىبندد . محمّد انس ملول شده به لشكرگاه بازگشت . قاسم سپر در دست گرفته آهنگ او كرد . پسر ارزق ديگرباره تيغ برآورد تا بر قاسم زند . اتّفاقا اسبش به سرآمد و از پشت مركب درآمده سرش برهنه شد و بر سر موى دراز داشت . قاسم از پشت سر بر او رسيده موى او را در دست پيچيده مركب برانگيخت و او را از روى زمين در ربوده گرد ميدان بگردانيد و مركب به دو دوانيده چنانچه همه اعضايش درهم شكست . پس تيغ او را كه\r\n\r\n","description":"","footnote":"","page_name":" 821 ","page_number":107},
  {"content":"\r\n\r\nبس گرانمايه و قيمتى بوده برداشت و نيزهء او را درربوده بايستاد و مبارز طلبيد .\r\nارزق چون نگاه كرد و پسر را ديد كه بدين خوارى و زارى كشته شد بگريست . پسر دويّمين ديد كه پدرش مىگريد اجازت ناخواسته به ميدان رفت و بر گرد قاسم گرديدن گرفت و گفت : اى بىرحم ، بكشتى جوانى را كه در همهء ولايت شام نظير نداشت . قاسم گفت : يا عدوّ اللّه هم اكنون تو را به برادرت رسانم . اين بگفت و نيزه بر پهلوى وى زد كه از ديگر پهلوى بيرون رفت . پس ديگربار مبارز طلبيد . پسر ديگر كه پدر او را بغايت دوست مىداشت و اجازت نمىداد ، به گفتار پدر التفات ننموده بانگ بر مركب زد و [ 113 الف 
  ] نفرين‌كنان در برابر قاسم آمد . قاسم چون سخنان بيهودهء او استماع فرمود نيزه‌اى بر شكمش زد كه از پشتش بيرون آمد . ارزق ديد كه اين پسرش نيز كشته شد . از اسب فرود آمده خاك بر سر مىكرد و مىگريست و سلاح بر تن خود مىآراست كه به حرب قاسم رود . پسر چارمين چون پدر را به آن حال ديد از پدر هيچ نترسيده بانگ بر اسب زده در برابر قاسم آمده آغاز دشنام كرد . قاسم به جواب التفات نانموده آهنگ حرب فرمود . پسر ارزق نيزه‌اى حوالهء قاسم كرد . شاهزاده تيغى كه بر دست داشت بزد و دست راست وى را با نيزه قلم كرد و آن مدبر برگشته روى به هزيمت نهاد و خون از وى مىرفت . چون نزديك لشكر خود رسيد از اسب درافتاد و جان بداد .\r\nامّا ارزق چون هر چهار پسر خود را كشته ديد جهان روشن بر چشم او تاريك شد . از غايب خشم سلاح بر خود آراسته كرده بر مركب تازىنژاد سوار شده روى به ميدان نهاده در برابر قاسم بايستاد و گفت : اى سنگين‌دل بىانصاف چهار پسر مرا كشتى كه در تمامى شام و عراق ايشان را مثل و مانند نبود . قاسم جواب داد : اى ارزق چه غم ايشان مىخورى ؟ تو را نيز ان شاء اللّه تعالى همين لحظه به ايشان رسانم .\r\nامّا چون امام حسين ديد كه ارزق سعد در برابر قاسم آمد ، بر وى ترسيد . چون آن مدبر به مبارزت شهرتى كامل داشت . پس امام حسين دست به دعا برآورده نصرت قاسم را از حضرت آفريدگار درخواست نمود .\r\nالقصّه ؛ ارزق به نيزه حمله بر قاسم آورد . قاسم درصدد ردّ او برآمده ميان ايشان دوازده طعن نيزه رد و بدل شد . پس ارزق به خشم آمده نيزه بر شكم مركب قاسم زد كه اسب او را از پاى درآورد . قاسم پياده بماند . امام حسين ، عليه السّلام ، محمّد انس را گفت : درياب جگرگوشهء برادرم حسن را و اين جنيبت را به وى برسان . محمّد انس جنيبت امام حسين را به نزديك قاسم آورد . پس قاسم بر ارزق حمله كرد . ارزق تيغ كشيد و به قاسم درآمد . قاسم نيز تيغى چون برق سوزان از نيام برآورده متوجّه ارزق شد . ارزق چون درنگريست و آن تيغ را در دست قاسم بديد گفت : اى قاسم من اين تيغ را به هزار دينار خريده‌ام و به هزار دينار ديگر\r\n\r\n","description":"","footnote":"","page_name":" 822 ","page_number":108},
  {"content":"\r\n\r\nبه زهرش آب داده‌ام . حالا چگونه به دست تو افتاده ؟ قاسم گفت : اين يادگار پسر تست كه مىخواهم تو را شربت اين تيغ بچشانم و به فرزندانت رسانم .\r\nدر روضة الشهدا آورده كه قاسم در اين محل به مقتضاى « الحرب خدعة » « 1 » گفت : اى ارزق روا باشد كه تو مرد سپاهى باشى [ ولى 
  ] وقتى كه سوار شدى تنگ اسب را ملاحظه نكنى تا بدين زودى سست شده و نزديك است كه زين از پشت مركب درگردد ؟ ارزق پشت خم كرد تا تنگ را نگاه كند كه قاسم به نزديك او درآمده ضربتى بر ميانش زد كه چون خيار تر به دو نيم كرد . غريو از لشكر شام برآمد . قاسم فى الحال از مركب فروجسته بر اسب ارزق سوار شد و جنيبت امام حسين را لجام گرفته به لشكرگاه خود آورد .\r\nچون نزديك امام حسين رسيد از مركب پياده شده ركاب سعادت انتساب عمّ عالىجناب را بوسه داد و گفت : يا عمّاه العطش ، العطش . حقّا كه اگر يك شربت آب دريابم دمار از اين لشكر برآرم . امام حسين فرمود : اى جان عمّ نزديك است كه از دست جدّت شراب كوثر نوشى و اين همه غمها و المها را فراموش كنى . برو كه مادرت در فراق تو مىگريد و مىزارد .\r\nپس قاسم رو به خيمه‌اى كه مادرش در آنجا بود روان شد . چون گريه و زارى ايشان استماع نمود از اسب پياده شد نزد ايشان رفت و ايشان را تسلّى مىداد و به صبر و تحمّل ارشاد مىنمود و مىگفت : اى عزيزان ، امروز روزى است كه نسيم بهجت و سرور به رياض قلوب ما نمىوزد و شميم فرح و مسرّت به مشام ارباب مهر و محبّت نمىرسد ، چنان كه چمن زندگانى شما را تازگى و نضارت نمانده گلشن كامرانى من هم بىطراوت گشته است و چنان كه شما را طاقت تنهايى نيست از من هم شكيبايى كناره جسته ، امّا اين دورى ضرورى است و اين مفارقت از روى بىاختيارى . آب و گل را روى به ميدان است و جان و دل را توجّه به جانب جانان .\r\nالقصّه ؛ قاسم از براى تسلّى مادر و اهل بيت خود اين نوع كلمات گفته باز متوجّه ميدان شد و چون نظرش بر علامت ابن زياد افتاد كه بر بالاى پسر سعد داشته بودند ، عنان بدان صوب معطوف گردانيده همّت بر نگونسارى علم مصروف ساخت و به يك بار روى به قلب سپاه آورده چشم از علم برنمىداشت و مىخواست كه خود را به علمدار رساند و علم را از پاى درآورد .\r\nپيادگان سر راه بر وى گرفتند و چون به حرب پيادگان مشغول شد سواران از گرد وى در آمدند و تير و نيزه و گرز و شمشير حوالهء وى كردند . قاسم در درياى حرب غوطه خورده قريب سى پياده و پنجاه سوار بينداخت و صف سواران را بر دريده خواست كه بيرون آيد ،\r\n\r\n\r\n","description":"","footnote":"\r\n( 1 ) . در جنگ نيرنگ رواست . - و .\r\n","page_name":" 823 ","page_number":109},
  {"content":"\r\n\r\nمركبش را تيرباران كردند . اسب وى از پاى درآمد و شبث ، برادر ارزق ، نيزه بر سينهء قاسم زد كه سر سنان از پشت مبارك او بيرون آمد .\r\nقاسم كه در آن حرب بيست و هفت زخم خورده بود و خون بسيار از وى رفته بود از اسب درگشت و گفت : يا عمّاه ادركنى . چون آواز او به گوش امام حسين رسيد مركب بتاخت و صف پياده و سوار را درهم دريده قاسم را ديد كه در ميان خاك و خون افتاده و شبث بن سعد بر بالاى سر او ايستاده مىخواهد سرش را از بدن جدا كند . امام حسين ، عليه السّلام ، بر او ضربتى زد كه به دو نيم شد . آنگاه قاسم را درربوده به در خيمه آورد و هنوز رمقى در تن وى باقى بود . پس امام حسين سرش در كنار گرفته بوسه بر رويش مىداد و مادرش با اهل بيت ايستاده مىگريستند . قاسم چشم باز كرده در ايشان نگريست . تبسّمى فرموده جان به جان‌آفرين تسليم كرد . و در روضة الصفا چنين آورده كه قاسم به حسن به ضرب تيغ عمرو بن سعد بن مقبل الاسدى به قتل آمد ؛ « 1 » و اللّه اعلم بحقايق الامور .\r\nامّا بعد از شهادت قاسم ، ابو بكر على پيش امام حسين آمد و گفت : اى برادر مرا دستورى ده تا كينهء خويشان از اين بدكيشان باز خواهم . مدتى است كه مىخواستم كه تحفه‌اى به خدمت تو آورم و ندانستم كه چه تحفه لايق آن حضرت مىباشد . امروز مىبينم كه هيچ تحفه‌اى لايق‌تر از جان نيست . مىخواهم كه اين تحفه نثار قدم ملازمان كنم . پس امام حسين او را شرف اجازت ارزانى فرمود و ابو بكر به ميدان درآمده به هر طرف مىتاخت و رايت شجاعت به دست جرأت برمىافراخت و عرصهء ميدان را از نامردان تهى مىساخت ، تا وقتى كه به طعن نيزهء موصلى يا زخم تير عبد اللّه بن عقبه يا حرّ بن بدر نخعى نقد حيات را بر سر بازار شهادت درباخت .\r\nبعد از شهادت ابو بكر على ، عمر على دستورى طلبيده به حرب درآمد و به قوّت مبارزت بسيارى از اعدا را به صحراى عدم فرستاد . آخر الامر به سبب غلبهء اشرار و فجار رخت از اين عالم بربسته در روضهء رضاى پروردگار قرار گرفت . بعضى گفته‌اند كه عمر على در كربلا حاضر نبود . اين قول نزد علما اصح است ، امّا مشهور آن است كه در آن روز به سعادت شهادت فايز گشته .\r\nبعد از آن عثمان على ، به اجازت سبط نبى و ولى ، تكاور در پيش صف برانگيخته حرب مردانه درپيوست و دست مبارزان به شوكت مردانگى فروبست تا آنكه بعد از حرب بيكران به زخم گران يزيد ابطحى شمع حيات آن چراغ دودمان على به باد اجل منطفى شد .\r\n\r\n\r\n","description":"","footnote":"\r\n( 1 ) . صاحب ابصار العين قاتل قاسم بن حسن ( ع ) را عمر بن سعد بن نفيل ازدى ثبت كرده است ؛ - حماسه‌سازان كربلا ، ص 101 .\r\n","page_name":" 824 ","page_number":110},
  {"content":"\r\n\r\nبعد از آن عون على كه جوانى بود خوب صورت زيبا سيرت ، نزد امام حسين آمد و گفت :\r\nاى برادر مرا صرفه نيست كه مبارز طلبم كه در آن توقّف و تأخير مىرود و من در قتل اعادى تعجيل مىخواهم . همّتى ارزانى دار كه متوجّه ميدان شوم . امام حسين فرمود : اى برادر لشكر دشمن بسيار است و مخالفان ما از پياده و سوار بيشمار . عون جواب داد : يابن رسول اللّه شير را از هجوم روباه انديشه در ضمير درنگذرد و شهباز را از بسيارى كبك ترسى ننمايد .\r\nالقصّه ؛ عون اين كلمات بگفت و مركب برانگيخته بر قلب سپاه دشمن حمله آورد .\r\nابن الاحجار با دو هزار سوار و پياده گرد او گرفتند . عون على به شمشير آبدار صف آن قوم نابكار از هم بدرانيد و لشكر را از پيش خود برمانيد و عنان به جانب امام [ 113 ب 
  ] حسين منعطف گردانيد . امام حسين بر او آفرين كرد و فرمود : اى برادر مىبينم كه مجروح شده‌اى .\r\nبرو به خيمه و زخمهاى خود را ببند و زمانى بياساى . عون گفت : اى برادر بزرگوار به روان محمّد مختار كه مرا از حرب باز مدار كه از تشنگى به هلاكت نزديكم و مىبينم كه ساقى كوثر جامى پر از شراب بهشت در دست دارد و به من اشارت مىكند و من زودتر مىخواهم كه خود را از تشنگى برهانم و به مدد رفيق طريق شهادت كه قافله‌سالار كاروان سعادت است جگر تشنهء خود را به آب زلال فردوس رسانم .\r\nپس امام حسين فرمود : اى برادر بفرماى تا اسب ادهم را كه حضرت امير المؤمنين على ، عليه السّلام ، در حال حيات به تو حواله كرده بود زين كنند . پس عون فرموده تا آن مركب را مكمّل كرده بياوردند . پس عون على زره داودى پوشيده و تيغ يمانى حمايل كرده نيزهء رومى كردار به دست گرفته روى به ميدان نهاد . چون صالح بن سيار را چشم بر وى افتاد به لرزه درآمد و كينهء ديرينهء او سمت تجديد يافت - و سبب عداوت او آن بود كه در زمان خلافت مرتضى على ، عليه السّلام ، او را به سببى به محكمهء عليهء ايشان آورده بودند و امير پسر خود عون را گفت كه او را هشتاد تازيانه بزن تا از حق سبحانه و تعالى مزد يا بى . عون او را به حسب حكم شرع هشتاد تازيانه زده بود و تا اين زمان كينهء او در سينهء او مخفى بود .\r\nالقصّه ؛ در اين محل صالح به انتقام آن [ تازيانى 
  ] تيغ از نيام كشيده و زبان به فحش و دشنام گشاده بر عون حمله كرد . عون از كلمات سفاهت‌آميز او به خشم شده به يك طعن نيزه از اسبش درگردانيد . برادر او ، بدر بن يسار ، چون صالح را بدين خوارى افتاده ديد به كينهء او بر عون حمله كرده در برابرش آمده خواست كه زبان به فحش بگشايد كه عون او را مجال نداده نيزه بر دهنش زد كه سر نيزه از قفايش نمودار شد . عاقبت هزار سوار از ميمنه و هزار سوار از ميسره درآمدند و طعن و ضرب بر وى روان كردند . آن سوار نامدار و نقد « 1 » صاحب ذو الفقار با ايشان به نبرد در\r\n\r\n\r\n","description":"","footnote":"\r\n( 1 ) . نقد : نوجوان . - و .\r\n","page_name":" 825 ","page_number":111},
  {"content":"\r\n\r\nآمده به هر سو كه حمله مىكرد دمار از سوار و پياده برمىآورد . تا زخم بسيار بر وى زدند ، تا آخر به طعن خالد بن طلحه از مركب بيفتاد و گفت : بسم اللّه و علّى ملّة رسول اللّه .\r\nآنگاه برادر ديگر ، كه او را جعفر على گفتندى ، از غم برادران سراسيمه گشته به اجازت امام حسين روى به ميدان نهاد و داد مردانگى و جرأت و فرزانگى بداد و به اندك زمانى از همان شربت كه برادران عزيزش نوشيده بودند جرعه‌اى بچشيد و به يك چشم برهم زدن در مقصد صدق بديشان رسيد . بعد از آن عبد اللّه على با ديدهء گريان و سينهء بريان نزد امام دو جهان آمده دستورى خواسته روى به ميدان نهاد . به روايت روضة الشهدا ، پس از آنكه صد و هفتاد كس را در مهلكهء ممات افكنده بود به زخم هانى بن ثوب حضرمى از مركب درافتاد .\r\nامّا عباس على كه علمدار امام حسين ، عليه السّلام ، بود چون احوال برادران بر اين منوال مشاهده نمود سيل خونين از ديدهء محنت بگشود . پس علم برداشته پيش امام حسين آمد و گفت : اى برادر ، علمدارى ما به قيامت افتاد . عنايتى بنماى و اجازت فرماى . امام حسين بسيار بگريست و گفت : اى برادر نشانهء لشكر من تو بودى . عباس گفت : اين پسر رسول خدا ، جان من فداى تو باد . دلم از دنيا به تنگ آمده و آيينهء سينه از غبار آزار اغيار زنگ گرفته . مىخواهم كه داد خويش از اين ستمكاران بستانم و به تيغ انتقام بعضى از مدبران كوفه و منكران شام را بىجان گردانم . امام حسين فرمود : چون طرد تو اين است بايد كه به ميدان روى و اوّل بر اين قوم حجّت گيرى و آنچه با تو بگويم با ايشان بازگويى . پس اگر نشنوند آغاز حرب كن .\r\nپس كلمه‌اى چند كه مذكور خواهد شد با او بگفت و اجازت داد . عباس على مبارز نامدار و شجاع عاليمقدارى بود . جرأت و قوّت از حيد كرّار ميراث داشت و پيوسته در معارك جنگ رايت نصرت برمىافراشت . در اين محلّ بر مركبى تيزپاى رعدصداى سوار شده با تيغ مصرى و سپر مكّى و خود رومى روى به ميدان نهاد و صحن معركه را از طريد و جولان چون عرصهء گلستان مزيّن و منوّر ساخت . و چون به ميان معركه رسيد عنان مركب بازكشيد و گفت :\r\nاى قوم ! اين سيّد و سرور و اين فرزند ستودهء پيغمبر مىگويد كه ياران و برادران و هواداران مرا كشتيد و خون پاك چندين بزرگ دين از صحابه و تابعين بر خاك هلاك ريختيد . اكنون ما را چندان آب دهيد كه اطفال و عورات بنوشند و تشنگى ايشان كمتر شود و مرا بگذاريد تا برخيزم و اين باقى اطفال را كه مانده‌اند برگرفته به بلاد هند و روم و جزاير عرب و ولايت حجاز با شما گذارم و شرط مىكنم كه من فرداى قيامت با شما خصمى نكنم و فعل شما را به خدا حواله نمايم تا او هرچه خواهد كند .\r\nچون عباس على اين پيغام جگر سوز ادا كرد غلغله از سپاه پسر زياد برآمد . جمعى خاموش شدند و قومى دشنام و سفاهت آغاز كردند و گروهى زارزار مىگريستند . امّا شمر بن\r\n\r\n","description":"","footnote":"","page_name":" 826 ","page_number":112},
  {"content":"\r\n\r\nذى الجوشن و شبث بن ربعى و حجر بن الاحجار هر سه پيش آمدند و گفتند : اى پسر ابو تراب با برادرت بگوى كه اگر همه روى زمين را آب فروگيرد و آن در تصرّف ما باشد يك قطره از آن به تو و فرزندان تو نخواهيم داد مگر وقتى كه به يزيد بيعت كنى و منقاد پسر زياد شوى .\r\nعباس بر ايشان لعنت و نفرين كرده بازگشت و نزديك امام حسين آمد و آنچه شنيده بودند به ذروهء عرض رسانيد . امام حسين سر مبارك در پيش افكنده آب در ديده مىگردانيد كه ناگاه از خيمه فرياد و فغان برآمد و صداى العطش العطش به محيط رسيد . عباس خروش و زارى اهل بيت شنيده بىطاقت گشت . پس يك مشكى و دو مطهره برگرفته و نيزه در ربوده روى به آب فرات نهاد و گفت : مىروم تا آبى به روى كار باز آرم يا در درياى خون غرق گشته از تشنه بودن و تشنه ديدن و افغان تشنگان شنيدن باز رهم .\r\nاما پسر سعد چهار هزار كس براى حفظ آب تعيين فرموده بود : دو هزار پياده و دو هزار سوار . چون ايشان ديدند كه حضرت عباس روى به آب مىرود مانع او شدند . عباس گفت : اى قوم شما مسلمانيد يا كافر ؟ گفتند : ما مسلمانيم . عباس گفت : در مسلمانى كجا روا باشد كه سگ و خوك و دد و دام و چرنده و پرنده از اين آب مىخورند و شما فرزندان مصطفى و جگرگوشگان فاطمهء زهرا را آب نمىدهيد ؟ از تشنگى قيامت انديشه كنيد .\r\nاين كلمات هيچ اثر نكرد ، بلكه موجب تشديد ايشان شد . القصّه ؛ پانصد پياده پيش آمده عباس را تيرباران كردند . عباس سپر در روى كشيده و نيزه بر گوش اسب نهاد و بر ايشان حمله كرد و هشتاد كس از ايشان را به صحراى عدم فرستاد و باقى همه روى به گريز نهاده متفرّق شدند . پس عباس پيش از آنكه سواران ايشان برسند اسب خود را در آب افكند . در اين محلّ سواران رسيده آهنگ حرب كردند . عباس بانگ بر مركب زده از آب بيرون آمد و رجزخوانان بر ايشان حمله كرد . مردمان از ترس نيزه و بيم شمشير او دررميدند . پس عباس باز اسب را در آب راند و از لشكر مخالف هزار سوار بر وى حمله كردند . عباس نيزهء خود را در آب افكنده و تيغ بركشيد و از آب بيرون آمد و بر ايشان حمله كرد و به هر سو كه رو آوردى مردم برميدندى .\r\nالقصّه ؛ چندان مبارزت نمود كه به زور مردى لب آب را از ايشان بستد . پس فرود آمده و مشك را پر آب كرده خواست كه آب بخورد ، امّا چون تشنگى امام حسين و عورات و اطفال يادآورد آب نخورده سوار شد « 1 » و مشك را در دوش راست كشيد . سواره و پياده سر راه بر\r\n\r\n\r\n","description":"","footnote":"\r\n( 1 ) . و اين ابيات را خواند :\r\n يا نفس من بعد الحسين هونى * و بعده لا كنت إن تكونى\r\nهذا الحسين وارد المنون * و تشر بين بارد المعين \r\n","page_name":" 827 ","page_number":113},
  {"content":"\r\n\r\nوى گرفتند و او با ايشان جنگ مىكرد و مدافعه مىنمود كه ناگاه نوفل بن ارزق شامى « 1 » خود را به عباس رسانيده حربه‌اى حوالهء عباس كرد كه دست راستش از بدن جدا شد . عباس در اين محلّ رجزى خواند كه ترجمه‌اش را ابو الفاخر چنين آورده :\r\n اگر كاست دشمن ز من دست راست * ز دين و ز مرديم چيزى نكاست \r\nپس عباس از روى مردانگى مشك آب را بر دوش چپ كشيد . دست چپش نيز بينداختند « 2 » . پس مشك را به دندان از دوش بگرفت و به ركاب دشمن را از پهلوى خود دور مىكرد كه ناگاه تيرى بر مشك آمده و سوراخ شده آبها تمام بريخت . [ 114 الف 
  ] در اين محلّ عباس از بسيارى خون كه از آن دو زخم منكر مىرفت از اسب درافتاد و گفت : اى برادر ! برادرت را درياب . آواز او به گوش امام حسين ، عليه السّلام ، رسيد . دانست كه عباس نزديك جدّ و پدر رفته . آهى از امام حسين برآمد كه زمين كربلا از هيبت آن به لرزه درآمد .\r\nدر اكثر تواريخ مذكور است كه امام حسين ، عليه السّلام ، بعد از شهادت عباس فرمود : الآن انكسر ظهرى و قلّت حيلتى . يعنى : اين زمان پشتم شكست و اندك شد چارهء من .\r\nدر روضة الشهدا آورده كه در اين وقت محمّد بن انس پيش امام حسين ايستاده بود . چون آواز عباس را شنيد و گريهء امام مظلوم را ديد روى بدان موضع نهاد كه عباس افتاده بود . چون بدان جانب رسيد عباس را ديد كه از زندان فنا روى به گلستان بقا آورده . خود را بر روى وى انداخت و شيون درگرفت و جمعى سوار و پياده كه آنجا بودند به يكباره بر وى حمله نمودند و ذرّه‌ذرّه گوشت اعضاى او را به سرهاى نيزه در ربودند و او هم به شهيدان ملحق شد .\r\nپس امام حسين ، عليه السّلام ، ماند و سه پسر ايشان : يكى على اكبر ، دويم زين العابدين ، سيم على اصغر . « 3 » و گويند كه على اصغر عبد اللّه نام داشت « 4 » و به اين جهت كنيت امام حسين ابو عبد اللّه مقرّر شده .\r\nدر روضة الشهدا مذكور است كه چون امام حسين را از ياران و برادران كسى نماند سلاح بر\r\n\r\n\r\n","description":"","footnote":"\r\n( 1 ) . در ابصار العين ، حكيم بن طفيل الطانى السنبسى به عنوان كسى كه دست راست عباس بن على را بينداخت معرفى شده است ؛ - حماسه‌سازان كربلا ، ص 96 .\r\n( 2 ) . زيد بن ورقاء دست چپ آن حضرت را بينداخت ؛ - پيشين .\r\n( 3 ) . به نظر اكثر مورّخين حضرت عباس آخرين جنگاورى بود كه از سپاه امام حسين ( ع ) به شهادت رسيد . پس از او بچه‌هاى كوچك از خاندان ابو طالب كه سلاحى نداشتند به شهادت رسيدند .\r\n( 4 ) . عبد اللّه بن حسين در مدينه متولد شده و مادر وى رباب ، دختر امرء القيس بن عدى ، بود . على اصغر لقب امام سجاد ( ع ) است كه نسبت به برادر علىّ شهيد ، ملقّب به على اكبر ، كوچكتر بوده است ؛ - التنبيه و الإشراف ، ص 263 ؛ شذرات الذهب ، ج 12 ، ص 66 ؛ حياة الحيوان ، ج 1 ، ص 169 ؛ الذريعه ، ج 2 ، ص 458 ؛ نور الأبصار ، ص 194 .\r\n","page_name":" 828 ","page_number":114},
  {"content":"\r\n\r\nخود راست كرد و خواست كه به ميدان رود كه على اكبر آمد و در دست و پاى وى افتاد و گفت : اى پدر هرگز مباد كه من يك روز بىتو در دنيا باشم . روا مدار كه مرا در ميان ظالمان بگذارى . چندان حرب خود در توقّف بدار كه من جان در قدمت ببازم و دل پرخون خود را از غصهء اين دو نان بپردازم . امام حسين اجازت نمىفرمود و على اكبر تضرّع و زارى مىنمود و سوگندهاى عظيم به پدر مىداد و قطرات اشك از چشمه‌هاى چشم مىگشاد . پس امام حسين از بسيارى ناله و زارى او به دست مبارك خود سلاح در وى پوشانيده جوشن بر وى راست كرده كمربند حضرت امير المؤمنين ، عليه السّلام ، بر ميان بست و مغفر فولادى بر فرق مباركش نهاد و بر اسب عقابش سوار گردانيد . امّا چون مادر و خواهرانش ديدند كه به ميدان مىرود از ركاب عقابش درآويختند . امام حسين فرمود كه دست از وى بداريد كه عزيمت سفر آخرت دارد .\r\nپس على اكبر ايشان را وداع كرده روى به ميدان نهاد .\r\nو به صحّت پيوسته كه هيچ احدى از روى خلق و خوى از على اكبر شبيه‌تر به پيغمبر ، صلّى اللّه عليه و آله ، نبود . چنان كه هرگاه شوق لقاى سيّد عالم بر اهل مدينه غالب مىشد بيامدندى و در روى على اكبر نظر كردندى . و چون شوق استماع كلام سيّد انام ، عليه و آله الصلاة و السّلام ، بر ايشان غلبه كردى سخن شكربار امام حسين ، عليه السّلام ، شنودندى .\r\nالقصّه ؛ على اكبر در سن هيجده سالگى با قامتى چون سرو روان و طلعتى افروخته‌تر از گل ارغوان اسب را در عرصهء ميدان به جولان آورده گفت : انا علىّ بن حسين بن على . « 1 » و چون به ميدان رسيد ساحت آن معركه از شعاع رخسار وى منوّر شده لشكر عمر سعد در جمال وى متحيّر مانده از وى پرسيدند كه اين كيست كه تو ما را به حرب وى آورده‌اى ؟ چون عمر سعد درنگريست و او را بر اسب عقاب‌سوار ديد گفت : اين پسر بزرگ حسين است كه در شكل و شمائل به حضرت رسالت پناه ، صلّى اللّه عليه و آله ، مىماند .\r\nآورده‌اند كه هرچه على اكبر مبارز طلبيد كسى در برابر او نيامد . بنابراين خود را بر لشكر زده شور در ميمنه و ميسره و قلب و جناح آن سپاه روسياه افكند و چندان مقاتله كرد كه آن گروه انبوه از جنگ او به ستوه آمدند . پس مراجعت نموده پيش پدر آمد و گفت : يا ابتاه ! اذ بحنى العطش و اثقلنى الحديد فهل الى شربة ماء من سبيل . « 2 » يعنى : اى پدر بزرگوار مرا تشنگى مىكشد و در رنج مىافكند مرا آهن سلاح ، پس آيا به شربتى از آب هيچ راه توان برد و براى حصول آن هيچ چاره‌اى توان كرد ؟ حقّا كه اگر قطره‌اى آب به حلق من مىرسيد دمار از اين\r\n\r\n\r\n","description":"","footnote":"\r\n( 1 ) . على اكبر اين رجز را خواند : أنا علىّ بن حسين بن على ، نحن و بيت اللّه اولى بالنبىّ ، و اللّه لا يحكم فينا ابن الدعى .\r\n( 2 ) . جمله على اكبر به اين صورت نيز ثبت شده است : يا ابت ! العطش قد قتلنى و ثقل الحديد قد اجهدنى .\r\n","page_name":" 829 ","page_number":115},
  {"content":"\r\n\r\nقوم برمىآوردم . امام حسين او را پيش طلبيده خاك از لب و دهان او پاك مىكرد . انگشترين رسول خدا ، صلّى اللّه عليه و آله ، در دهان وى نهاد تا بمكيد و تشنگى وى اندكى تسكين يافت .\r\nپس ديگرباره روى به ميدان آورده مبارز طلبيد .\r\nدر اين نوبت عمر سعد ، طارق بن شبث را گفت : برو و كار پسر حسين را بساز تا حكومت رقّه و موصل از پسر زياد براى تو بستانم . طارق گفت : مىترسم فرزند رسول را بكشم و تو بدين وعده وفا نكنى . عمر سعد سوگند خورد كه : از اين قول برنگردم و اينك انگشترين مرا بستان و نگاهدار . طارق انگشترين عمر سعد بگرفت و در انگشت كرد و به آرزوى حكومت موصل روى به حرب على اكبر آورده نيزه‌اى حوالهء سينهء على اكبر كرد . على اكبر نيزهء او را رد كرده درآمد و نيزه‌اى بر سينهء وى زد كه مقدار دو وجب سنان از پشتش بيرون آمد . طارق از اسب درگرديد و على اكبر مركب بر او راند تا همهء اعضاى او به سم مركب خسته و شكسته شد .\r\nپس به كينهء او پسرش عمر نام بيرون آمده به قتل رسيد . بعد از آن پسر ديگرش طلحة بن طارق از غم پدر و برادر مركب برانگيخته خود را شعله‌وار به على اكبر رسانيده فى الحال روى گريبان على اكبر را گرفته چنان به طرف خود كشيد كه از مركب در غلطيد و على اكبر دست دراز كرده گردن او بگرفت و چنان برپيچيد كه خرد بشكست و از زينش درربوده بر زمينش زد كه غريو از لشكر برآمد .\r\nپس عمر سعد ، مصراع بن غالب را گفت : برو و اين جوان هاشمى را دفع كن . مصراع در برابر وى آمده در گرماگرم نيزه‌اى حوالهء على اكبر كرد . على اكبر به شجاعت موروثى درآمد و به تيغ بىدريغ نيزهء او را چون خيار دو نيم ساخت . مصراع خواست كه شمشير بركشد كه على اكبر خدا را ياد كرده و بر رسول ، صلّى اللّه عليه و آله ، درود فرستاده تيغى بر سرش زد چنانچه تا به زين دو نيم شد و دوپاره از مركب درافتاد . پس بازگشته پيش پدر آمد و فرياد العطش را برداشت . امام حسين فرمود : اى جان پدر غم مخور كه دم بدم از حوض كوثر سيراب خواهى شد . على اكبر بدين مژده دلشاد شده بازگرديد . به يكباره لشكر مخالف بر وى حمله كردند و زخم بسيار بر وى زدند . آخر الامر به طعن نيزهء ابن نمير - و گويند به ضرب تيغ منقذ بن مرّه عبدى - « 1 » از مركب درافتاد و نعرهء « يا ابت ادركنى » بركشيد . يعنى : اى پدر ! مرا درياب . چون آواز او به گوش امام حسين رسيد درتاخت و او را از ميان ميدان درربوده به خيمه آورد و از مركب فرود آمده سرش در كنار گرفت و گفت : اى فرزند ارجمندم و اى آرام دل دردمند ! با پدر و مادر سخن بگوى . على اكبر ديده باز كرد سر خود را در كنار پدر ديد و\r\n\r\n\r\n","description":"","footnote":"\r\n( 1 ) . نام وى در الكامل و نهاية الارب مرّة بن منقذ بن نعمان عبدى ثبت شده است .\r\n","page_name":" 830 ","page_number":116},
  {"content":"\r\n\r\nخروش مادر و خواهران شنيد ، گفت : اى پدر مىبينم كه درهاى آسمان گشاده است و حوران جامهاى شراب بر دست نهاده مرا اشارت مىكنند كه بيا . اين كلمه بگفت و وديعهء روح مقدّس بازسپرد . امام حسين بگريست و گفت : اى فرزند جاى خويش در آن جهان بديدى و به نزديك جدّ خود رسيدى و شربتها نوشيدى و خلعتهاى بهشت پوشيدى و ما را در ميان اعادى بگذاشتى .\r\nو در روايت ديگر آمده كه در آن زمان كه على اكبر بر تمام لشكر حمله كرد و او را مخالفان در ميان گرفتند از نظر امام حسين ، عليه السّلام ، غايب شد . امام حسين از عقب وى درآمد تا تفحص احوال وى كند كه ناگاه آواز على اكبر برآمد كه « يا ابتا ادركنى » امام حسين مركب بدانجانب راند و گفت : يا على . باز از طرف ديگر نعرهء آوازى برآمد كه « يا ابتا ادركنى » امام حسين از عقب آواز برآمد و او را نديد . باز آواز داد كه : يا على . جواب نيامد . و سبب آن بود كه منقذ بن نعمان زخمى بر فرق او زده بود و بدان زخم على اكبر نزديك بود كه از اسب درافتد ، اما خود را به مردى نگاهداشت و يال اسب را گرفته عنان را به دو گذاشت . اسب او را به جانبى بيرون برد كه نه به جانب لشكرگاه حسين بود . چون قدرى راه برفت على اكبر از اسب در افتاد و اسب روى به جانب ميدان نهاد . امّا چون امام حسين نعرهء بسيار زد و جواب نشنيد بىطاقت شده صف لشكر را از [ 114 ب 
  ] هم بدريد و در صحن ميدان نگاه كرد ، او را كشته نيز نيافت ، متحيّر بماند .\r\nاتفاقا مقارن اين حال مركب امام حسين ، عليه السّلام ، روى به جانب باديه نهاده روان شد ؛ چنانچه امام حسين عنان او بازكشيد اسب تمكين نكرد تا مقدارى راه از معركهء قتال دور شد .\r\nنظر امام حسين بر مركب على اكبر افتاد و على اكبر را بالاى وى نديد . خواست كه اسب را بگيرد . اسب روى به باديه نهاد . امام حسين پى اسب برداشته مىرفت تا به موضعى رسيد كه اسب ايستاده بود . نگاه كرد على اكبر را ديد كه چون مرغ بسمل مىطپد و بى خود در ميان خاك و خون مىغلطد . امام حسين ، عليه السّلام ، فى الحال پياده شد و پيش وى بنشست و دست بر پيشانى وى نهاد . على اكبر چشم باز كرد . جمال با كمال پدر را بديد ؛ گفت : يا ابتا مىبينى ؟\r\nگفت : اى جان پدر چه چيز را ؟ گفت : اى پدر درنگر كه جدّم مصطفى ، صلّى اللّه عليه و آله ، دو قدح شربت در دست دارد و يكى به من مىدهد كه بنوش و من مىگويم هر دو قدح به من ده كه بغايت تشنه‌ام . مىفرمايد اى على تو يك قدح را بنوش كه آن ديگرى را براى پدرت آماده كرده‌ام كه او نيز با لب تشنه و دل خسته به نزد من خواهد آمد . اين بگفت و نقد جان به جانان تسليم نمود . پس امام حسين او را بر اسب عقاب بسته تا به در خيمه آورد .\r\nالقصّه ؛ چون امام حسين ديد كه از هيچ طرف يارى و مددكارى روى نمىنمايد و از هيچ جانب آواز غمگسارى نمىآيد و مخدّرات حجرات عصمت و طهارت خروش برآوردند و\r\n\r\n","description":"","footnote":"","page_name":" 831 ","page_number":117},
  {"content":"\r\n\r\nفغان آغاز كردند حضرت فرمود : اى پردگيان حرم نبوّت و اى پرورش‌يافتگان سرادق عصمت و عفت خاموش باشيد تا دشمنان شماتت نكنند و صبر و شكيبايى را شعار و دثار خود سازيد كه در بلا جزع كردن موجب محرومى از ثواب است - و ثواب به مقتضاى كريمهء  إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  « 1 » نزديك حق سبحانه و تعالى بيرون از حدّ حساب .\r\nبعد از آن روى به دختر خود سكينه آورده او را بنواخت و خواهران را گفت : امروز سكينه يتيم خواهد شد . زينهار كه بعد از من بانگ بر وى نزنيد و با او بىالتفاتى نكنيد كه دل يتيمان نازك مىباشد . پس از واقعهء من موى برهنه مكنيد و طپانچه بر چهره [ مزنيد 
  ] و روى و سينه مخراشيد و جامه چاك نسازيد ، كه اينها عادت جاهليت و ارباب كفر است . امّا گريه را منع نمىكنم كه شما غريبان و بىكسانيد ، مظلوم و بيچاره شده محروم و آواره گشته و با اين همه به مصيبت من مبتلا و به شهادت من سراسيمه و شيدا خواهيد گشت .\r\nالقصّه ؛ امام حسين بعد از وصيّت اهل بيت به صبر و تحمل بر مركب سوار شده روى به ميدان نهاده كه ناگاه خروشى عظيم و غلغله‌اى بزرگ از خيمهء اطفال به سمع اشرف آن جناب رسيد . از سبب آن پرسيد : گفتند : اى سيد و سرور ! زمانهء ستمكار بر ما خوارى مىكند و على اصغر « 2 » از تشنگى زارى مىكند و شير در پستان خشك شده و آن طفل شيرخواره به هلاكت نزديك گشته . امام حسين فرمود : او را نزديك من آريد . او را برداشته پيش امام حسين آوردند . امام مظلوم او را در قربوس زين گرفته ، نزديك صف سپاه مخالفان رفت و على اصغر را بر روى دست گرفته آواز داد : اى قوم ! اگر به زعم شما من گناهكارم ، بارى طفل گناه ندارد .\r\nوى را يك جرعه آب دهيد كه از غايت تشنگى شير در پستان مادرش نمانده . آن جفاكاران سنگين دل در جواب بعد از سفاهت بسيار گفتند : محال است كه بىحكم پسر زياد يك قطره آب به تو و فرزندان تو دهيم .\r\nدر اين اثنا مردى از قبيلهء ازد كه او را حرملة بن كاهن « 3 » گفتندى تيرى كشيده به سوى امام حسين انداخت . آن تيغ بر حلق على اصغر آمد و گذر كرده در بازوى امام نشست .\r\nامام حسين آن تير را از حلق آن طفل معصوم بيرون كشيده و خونى كه از حلق او مىرفت به دامن پاك مىكرد و نمىگذاشت كه بر زمين ريزد . « 4 » پس روى به خيمه نهاده مادرش را طلبيد و\r\n\r\n\r\n","description":"","footnote":"\r\n( 1 ) . [ مزد صابران بىحساب و كامل ادا مىشود . - و . 
  ] زمر ، 10 .\r\n( 2 ) . مراد عبد اللّه پسر كوچك امام حسين ( ع ) است . على اصغر نام پسر دوّم امام يعنى زين العابدين ( ع ) بوده است ؛ - كتاب حاضر ، همين بخش ، ص 828 ، پابرگ شماره 4 .\r\n( 3 ) . هر سه نسخه : كاهل .\r\n( 4 ) . و نيز گفته‌اند حضرت با كف دستهاى مبارك خود خونها را به سوى آسمان مىپاشيد و مىفرمود : اللّهمّ لا يكن اهون عليك من دم فصيل ، اللّهمّ انّ حبست عنّا النّصر من السّماء فاجعل ذلك لما هو خير لنا ، و انتقم لنا من هؤلاء\r\n","page_name":" 832 ","page_number":118},
  {"content":"\r\n\r\nگفت : بگير اين طفل شهيد را كه او را از حوض كوثر سيراب گردانيدند . مادرش شهربانو « 1 » خروش برآورده و خواتين اهل بيت فغان بركشيدند . امام حسين نيز بر حال آن طفل مظلوم بسيار گريه كرد .\r\nدر روضة الشهدا مسطور است كه بعد از شهادت على اصغر با امام حسين غير از امام زين العابدين كسى ديگر نمانده بود و او نيز بيمار بود ، امّا چون پدر را تنها ديد از خيمه بيرون آمد و نيزه برداشته اما از غايت ضعف و رنجورى بدن مباركش مىلرزيد . با چنين حال روى به ميدان نهاد . چون چشم امام حسين بر وى افتاد كه به مصافگاه مىرود به تعجيل در عقب وى روان شده او را بازگردانيد و گفت : اى پسر نسل من به تو باقى مىماند و پدر ائمّهء اهل بيت خواهى بود و نسل تو تا به قيامت منقطع نخواهد گشت . من تو را وصّى خود ساخته عورات را به تو مىگذارم و امانتى كه از جدّ و پدر به من رسيده به تو مىسپارم . اوّل : قرآن كه كلام الهى و مجمع حقايق نامتناهى است ؛ ديگر : مصحف فاطمه ، جعفر ابيض و جامع و جعفر احمر و باقى علوم كه غير ائمّهء اهل بيت را بر آن اطّلاع نيست - و معانى اين كلمات و حقايق سابقا به تفصيل قلمى شده .\r\nراقم حروف مىگويد اگرچه در السنهء اكثر خلايق شهرت يافته كه روز شهادت امام حسين غير از امام زين العابدين كسى ديگر نمانده بود ، امّا آنچه از علماء اهل بيت به صحّت رسيده و اكثر محققّين از اهل تواريخ بر آن تصريح نموده‌اند آن است كه امام محمّد باقر در آن روز سه ساله بود .\r\nالقصّه ؛ امام ، زين العابدين ، عليه السّلام ، را بازگردانيده به خيمه درآورد و بنشاند و امانتها را به دو سپرده به تقوى و طلب رضاى مولى وصيّت نمود . آنگاه شهربانو « 2 » را گفت : عيبهء سلاح من بيار . پس قباى خز مصرى درپوشيد و عمامهء رسول خدا ، صلّى اللّه عليه و آله ، بر سر بست و پسر حمزه سيّد الشهدا در پس پشت افكنده ذو الفقار شاه ولايت را حمايل كرده بر اسب ذو الجناح سوار شده آهنگ ميدان نمود . پرده‌نشينان خجلت عصمت آواز واويلا برآورده\r\n\r\n\r\n","description":"","footnote":"\r\nالظالمين فلقد هوّن ما بىانّه بعينك يا ارحم الرّاحمين . و از امام باقر ( ع ) روايت شده است كه قطره‌اى از آن خون بر زمين برنگشت . شيخ مفيد و شيخ طبرسى در ارشاد و اعلام الوارى گفته‌اند كه امام خون عبد اللّه را به زمين ريخت .\r\n( 1 ) . اوّلا مادر اين شهيد شيرخواره رباب بوده نه شهربانو ، ثانيا به طورى كه قبلا نيز يادآور شديم اصلا شهربانو ، همسر امام حسين ( ع ) ، در كربلا نبوده است .\r\n( 2 ) . به طورى كه قبلا گفته شد حضور شهربانو در كربلا مورد تأييد مورّخين و علما نيست . شهربانو مادر امام سجّاد ( ع ) بوده است . مبرّد در كامل نام وى را سلافه ثبت كرده و ابن سعد در طبقات غزاله و شيخ مفيد در ارشاد شاهزنان . اين بانو در زمان عمر جزو اسرا به مدينه وارد شد و با حسين بن على ( ع ) ازدواج كرد .\r\n","page_name":" 833 ","page_number":119},
  {"content":"\r\n\r\nگفتند : يا امام ما را به كه مىگذارى و اين غريبان بىكس را به كه مىسپارى ؟ امام حسين ، عليه السّلام ، فرمود : شما را به خدا مىسپارم كه او وكيل من است در مهمّات شما و  كَفى بِاللَّهِ وَكِيلًا *  .\r\nامام چون امام حسين ، عليه السّلام ، به ميان ميدان رسيد نيزه بر زمين استوار كرده و رجزى آغاز فرمود كه قريب به بيت [ شعرى 
  ] بود و چون مستمعان را طاقت شنيدن آن نيست ايراد آن نمىنمايد . « 1 » بعد از آن فرمود :\r\nاى قوم بترسيد از خدايى كه شب به روز آرد و بميراند و زنده گرداند و روزى دهد و جان ستاند . اگر به دين خدا اقرار داريد و به رسولش محمّد مصطفى ، صلّى اللّه عليه و آله ، كه جدّ من است ايمان آورده‌ايد بر من بيش از اين ستم مكنيد و بيداد روا مداريد و برانديشيد از آنكه فردا در عرصات جدّ و پدر و مادر من با شما خصمى كنند . اينك هفتاد و دو تن از برادران و برادرزادگان و اقربا و ياران و مواليان مرا كشتيد ، اكنون قصد من داريد . اگر از براى مملكت است سر راه مرا بگذاريد تا به حبشه يا تركستان روم و اطفال مرا كه از تشنگى جگر ايشان كباب است مقدارى آب بچشانيد تا من فردا با شما خصمى نكنم ، و اگر چنين نكنيد الحكم للّه و رضينا بقضاء اللّه .\r\nاهل شام چون اين سخنان بشنيدند از معركه برميدند و كوفيان زارزار بگريستند و بناليدند .\r\nاما چون بخترى ابن ربيعه و شبث بن ربعىّ و شمر ذى الجوشن ديدند كه كار از دست رفت و نزديك شد كه لشكر با امراى خود به حرب درآيند در برابر امام حسين درآمده گفتند : اى پسر ابو تراب قصّه بر خود دور و دراز مكن و اين كبر از سر بنه تا تو را پيش پسر زياد بريم تا به يزيد بيعت كنى و از اين مهلكه خلاص يا بى ، و الّا تو را بدين منوال مىداريم تا از تشنگى هلاك شوى . امام حسين سر مبارك در پيش انداخت .\r\nعمر سعد چون گريهء لشكريان و افغان ايشان ديد بترسيد و از قلب لشكر بيرون تاخته بانگ بر پيادگان زد كه : مگذاريد پسر ابو تراب ديگر سخن بگويد و زودتر او را تيرباران كنيد . به يك بار مقدار پانزده هزار كس تير بر كمان نهاده از شصت رها كردند . اتّفاقا بر امام حسين و بر مركب وى نيامد . تيراندازان خطاكار منفعل شده بازگشتند .\r\nنور الائمّه از صاحب كشّاف نقل مىكند كه در آن وقت امام حسين در كربلا تنها مانده بود و مىخواست كه به مصاف رود ؛ ناگاه گرد و غبارى پديد آمد چنانچه هيچ‌كس هيچ‌كس را نيافت\r\n\r\n\r\n","description":"","footnote":"\r\n( 1 ) . اوّلين رجزى كه امام ( ع ) در ميدان جنگ ايراد فرمود اين بود : الموت اولى من ركوب العار . . . مرگ بهتر از پذيرفتن ننگ است و پذيرفتن ننگ بهتر از قبول آتش ، من حسين بن على هستم ، سوگند ياد كرده‌ام كه در مقابل دشمن سر فرود نياورم ، من از اهل و عيال پدرم حمايت مىكنم ، و در راه آيين پيامبر كشته مىشوم .\r\n","page_name":" 834 ","page_number":120},
  {"content":"\r\n\r\nو بعد از ساعتى شخصى مهيب با شكل عجيب بر مركبى نشسته كه سر و تنش به سر و تن اسب مىماند و پايش مشابه پاى شتر بود . پيش امام حسين آمد و بدين عبارت سلام كرد : السّلام عليّك و على جدّك و على ابيك و امّك . يعنى : سلام بر تو و بر جدّ تو و بر پدر و مادر تو باد .\r\nامام حسين جواب داد : اى نيكبخت تو چه كسى كه در چنين وقتى بر مظلومان بيچاره و غريبان آواره سلام مىكنى ؟ گفت : يابن رسول اللّه : من مهتر جنّيانم و مولاى سيّد آخر الزمان و چاكر شاه مردانم . مرا زعفران زاهد مىگويند . لشكر من در اين بيابان است . پدرت وقتى كه به چاه بئر العلم درآمده بود ديوان را به ضرب ذو الفقار مسلمان ساخت . پدر مرا بر ايشان مرتبهء امارت داد و بعد از فوت پدر من الحال همه در وفاق منند . دستورى ده تا با لشكر خود بيايم و دمار از اين قوم برآرم .\r\nامام حسين ، عليه السّلام ، فرمود : اى زعفران خدايت به نيكويى مزد دهاد . در شريعت جدّم محمّد مصطفى شما را دستورى قتل آدميان نيست ، از آنكه شما جسم لطيف‌ايد و ايشان شما را نبينند . شما ايشان را ببينيد و بكشيد اين ظلم باشد . امّا آنكه ملائكه در حرب بدر و حنين نزديك جدّم آمده با كفّار حرب كردند به حكم خداى بود . تو بازگرد و به منزل خود معاودت كن و با ياران خود باش . پس زعفران گفت : اى سيّد و سرور ما خود را به صورت انسان بديشان نماييم و حرب كنيم . اگر قوم ما را همه را بكشتند شهيد راه تو باشيم . امام حسين فرمود : خداى سبحانه و تعالى را جزاى خير دهاد . دلم از زندگانى دنيا سير شده و در عالم المنايا ديدم كه من امروز به لقاء پروردگار خود خواهم رسيد . تو براى خاطر من بازگرد و متعرّض اين قوم مشو .\r\nزعفران بازگشت و آن غبار فى الحال مرتفع شد .\r\nبعد از آن امام حسين بار ديگر روى به ميدان نهاده مبارز طلبيد . تميم بن قحطبه ، كه يكى از امراى شام بود و در ميان قوم خود عاليمقدار ، پيش امام حسين بازآمد و گفت : اى پسر على تا كى خصومت مىكنى ؟ فرزندانت زهر هلاهل نوشيدند . هنوز جنگ مىكنى و يك تن تنها با بيست هزار كس تيغ مىزنى ؟ امام حسين فرمود : اى شامى من به جنگ شما آمده‌ام يا شما به جنگ من آمده‌ايد ؟ من سر راه بر شما گرفتم يا شما سر راه بر من گرفته‌ايد ؟ شما برادران و فرزندان مرا به قتل رسانيدند ، اكنون ميان من و شما جز شمشير چه تواند بود ؟ اين بگفت و تيغى حوالهء تميم بن قحطبه كرد كه سرش پنجاه قدم دور افتاد . پس حمله كرد و سپاه دشمن از ضرب تيغ آن جناب مستطاب به يك‌باره دررميدند .\r\nپس يزيد ابطحى بانگ بر لشكر زد كه اى بىحميّتان ! همه درماندهء يك تن شده‌ايد ؟ ببينيد كار وى چون مىسازم . پس سلاح خود راست كرده پيش امام حسين بازآمده تيغ حوالهء امام كرد . امام حسين پيشدستى نموده چنان تيغ بر كمرش زد كه چون خيار تر به دو نيم شد . پس\r\n\r\n","description":"","footnote":"","page_name":" 835 ","page_number":121},
  {"content":"\r\n\r\nآهنگ لب آب كرد . شمر ذى الجوشن بانگ بر لشكر زد كه : زينهار زينهار ! مگذاريد كه حسين آب بخورد . اگر يك شربت آب بخورد از ما يكى را زنده نگذارد . پس لشكر غلبه كردند و ميان امام حسين و آب حايل گشتند . امام حسين به ضرب تيغ ذو الفقار سه صف اعدا را به هم دريده مركب در آب راند و كفى آب برداشته خواست كه بياشامد ، يكى آواز داد كه اى حسين تو آب مىخورى و لشكر در خيمهء عورات افتاد . امام حسين از غيرت آب بريخت و به جانب خيمه مركب راند . كسى را نديد . دانست كه آن سخن را به مكر و غدر گفته بودند .\r\nالقصّه ؛ امام حسين يك بار ديگر روى به ميدان نهاده مبارز طلبيد . عمر سعد گفت : اى قوم بدانيد كه يك‌يك حريف او نيستيد و او حال تشنه است و به هلاكت نزديك شده . به يك بار حمله كنيد . لشكر از جاى بجنبيدند و امام حسين را در ميان گرفتند . آن سرور شهيدان چون شير غرّان با شمشير برّان در ايشان افتاده اركان زمين را به صداى رعدآساى « انا بن رسول اللّه » در تزلزل انداخت و شعاع تيغ برق نمايش صاعقه‌وار چشم امل خصم را خيره و رخسار اميدش را تيره مىكرد ، تا آنكه بار ديگر امام حسين خود را بر لب آب رسانيده كفى از آب برداشت كه بنوشد حصين بن نمير تيرى بر دهان مبارك او زد كه آن آب نصيب وى نشد . اما دهان آن جناب زمان‌زمان پرخون مىشد و بيرون مىافكند و دشمنان حمله آوردند و تن نازنين ايشان را مجروح مىكردند تا از بسيارى زخم امام دست از جنگ بازداشت و مركب نيز از كار بازمانده همانجا كه رسيده بود عنان مركب بازكشيد .\r\nعمر سعد چون ضعف حال آن جناب را ديد آهنگ وى كرد . امام حسين فرمود : اى پسر سعد ! تو خود مىآيى كه مرا به قتل رسانى ؟ عمر سعد شرم داشته عنان مركب بازگردانيده برگشت . امّا شمر ذى الجوشن با جمعى ديگر قصد امام حسين ، عليه السّلام ، كرده پيش راندند و بعضى لشكريان خواستند كه به خيمه‌ها درآمده غارت كنند . امام حسين آواز داد كه : اى آل ابو سفيان ! اگر شما را دين نيست از عار نيز نمىانديشيد كه تعرّض حرم من مىكنيد ؟ شمر گفت :\r\nاى پسر فاطمه اين التماس تو به اجابت مقرون است . پس آن جماعت را كه قصد حرم كرده بودند بازگردانيد و گفت : از تعرّض اهل خيمه چه حاصل مىشود ؟ مقصود ما قتل حسين است .\r\nاگر كارى مىكنيد اينجا سعى نماييد . پس ديگربار آغاز جنگ كردند و امام حسين همچنان ايستاده در ايشان مىنگريست .\r\nو در روضة الشهدا آورده كه از چندين سوار و پياده كه بر امام حسين حمله كردند نزديك وى رسيده يكى از ترس قدم پيش نمىتوانست نهاد و از هيبت آن جناب چشم نمىتوانستند گشاد . آخر آن حضرت را تيرباران كردند . امام حسين ، عليه السّلام ، از مركب فرود آمده تا [ 115 ب 
  ] زخمى بدان اسب نرسد ؛ كه يادگار جدّ و پدر بود . لشكريان وى را پياده ديده\r\n\r\n","description":"","footnote":"","page_name":" 836 ","page_number":122},
  {"content":"\r\n\r\nدليرتر شدند و آهنگ وى كردند . در اين اثنا تيرى [ را 
  ] ظالمى بر پيشانى آن جناب زده امام تير را بيرون كشيده از موضع تير خون مانند جوى آب روان گشت . آن سرور دست مبارك بر آن زخم مىنهاد و چون پرخون مىشد بر سر و روى خود مىماليد و مىفرمود كه به اين هيئت با جدّ خود محمّد مصطفى ملاقات خواهيم كرد و حالات كشندگان خود را به تفصيل بازخواهم گفت .\r\nو به صحّت رسيده كه هفتاد و دو زخم تير و نيزه بر آن جناب زده بودند . و در اين محلّ امام حسين روى به قبله نشسته بود و دست او به حضرت كبريا پيوسته يك‌يك و دودو به قصد قتل آن حضرت پيش مىآمدند و چون نظر ايشان بر وى مىافتاد شرم مىداشتند و باز مىگشتند و مىگفتند : ما نمىخواهيم كه فرداى قيامت خون تو در گردن ما باشد و ما را بدان مؤاخذه نمايند . اما چون شمر ذى الجوشن ديد كه لشكريان در قتل حسين تعلّل مىنمايند بانگ بر ايشان زد كه اين همه توقّف و تأخير چيست ؟ پس زرعة بن شريك درآمد و زخمى بر دست آن حضرت زد و سنان بن انس نيزه‌اى بر پشت آن جناب زد ، چنانچه به روى افتاد .\r\nو از روضة الصفا چنين مفهوم مىشود كه اين زخمها را در سوارى به آن حضرت رسانيدند ، چنانچه بعد از زخم سنان ابن انس به طعن نيزهء صالح بن وهب امام حسين از پشت زين درافتاد .\r\nعلى اىّ حال بعد از اين خولى بن يزيد اصبحى متصدى اين امر قبيح شده از اسب فرود آمد كه سر مبارك آن جناب را از بدن جدا كند ؛ دستش به لرزه آمد . پس برادرش سئيل بن يزيد اصبحى متصدّى اين امر قبيح شد .\r\nاز صاحب صحيح بخارى منقول است كه در وقتى كه امام حسين در معركه افتاد يكى بيامد كه كار وى تمام كند ، امام حسين در او نگريست و گفت : برو كه كشندهء من تو نيستى و مرا دريغ مىآيد كه به اين خوبرويى به آتش دوزخ گرفتار شوى . آن مرد گريان شده گفت :\r\nيابن رسول اللّه تو بدين حال رسيده‌اى و هنوز هم غم ما مىخورى و نمىخواهى كه به آتش دوزخ بسوزيم . پس آن تيغ كه براى كشتن امام حسين كشيده بود در دست بجنبانيد و رو به عمر سعد رفت . عمر سعد پرسيد : چه كار كردى ؟ كار حسين را ساختى ؟ گفت : نه . آمده‌ام كه كار تو را بسازم . و تيغ حوالهء عمر سعد كرد . نوكران وى از گرد آن مرد درآمده زخمها بر وى روان كردند . پس آن مرد روى به جانب امام حسين كرد و گفت : يابن رسول اللّه گواه باش كه بر سر كوى محبّت تو مرا شهيد مىكنند . فردا مرا بازجوى و با شهيدان لشكر خود به بهشت بر . امام حسين از آنجا آواز داد كه ؛ خوشدل باش كه چنين خواهم كرد .\r\nالقصّه ؛ آخر الامر شمر ذى الجوشن ، عليه اللعنة ، بيامد و بر سينهء بىكينهء امام بنشست . امام ديده باز كرد ديد كه شخصى نقابدار بر روى سينهء او نشسته . فرمود : تو چه كسى ؟ گفت : منم\r\n\r\n","description":"","footnote":"","page_name":" 837 ","page_number":123},
  {"content":"\r\n\r\nشمر ذى الجوشن . امام فرمود : نقاب از روى خود بردار . همين‌كه روى خود را برهنه كرد ديد كه دندانهاى او بعينه مثل دندان سگ است . بعد از آن فرمود : سينهء خود را برهنه كن . سينهء خود را برهنه كرد . امام حسين فرمود : صدق جدّى رسول اللّه . يعنى : راست گفت جدّ من رسول خدا .\r\nامشب من آن حضرت را در خواب ديدم كه به من گفت : فردا اى حسين وقت نماز پيشين نزديك ما خواهى آمد و كشندهء تو بدين شكل كسى خواهد بود . و آن نشانه‌ها كه به من نمودند همه در تو موجود است ، در كار باش .\r\nدر روضة الشهدا و اكثر تواريخ ديگر مسطور است كه در اين وقت امام حسين گفت : اى شمر از سينهء من برخيز كه وقت نماز است تا من روى به قبله آورم و نشسته نماز ادا كنم و چون در نماز باشم هرچه خواهى بكن . شمر از سينهء امام برخاست . آن جناب آن مقدار طاقت داشت كه روى به قبله آورده احرام نماز بست . چون به سجده رفت شمر صبر نكرده او را به شهادت رسانيد ، « 1 »  إِنَّا لِلَّهِ وَ إِنَّا إِلَيْهِ راجِعُونَ  . « 2 »\r\nو در روضة الصفا آورده كه در جسد امام حسين سى و سه زخم تير و نيزه و سى و چهار زخم شمشير يافتند و بعضى هفتاد و دو زخم نيز گفته‌اند - چنانچه سابقا قلمى شد .\r\nبعد از شهادت امام ، عليه السّلام ، عمر سعد امر كرده كه اسبان خود را بر بدن مقدّس آن جناب راندند . يكى از آن سواران اسحاق حضرمى بود كه پيراهن از تن آن سرور كشيد و آخر پيس شد . ازار آن حضرت بجر بن كعب بيرون كرده بود . آخر الامر او را خداى تعالى به اين بلا مبتلا گردانيد كه در زمستان از دستهاى او خون و ريم روان گشتى و در تابستان هر دو دست او چون چوب خشك شدى . قطيفهء خز آن حضرت را قيس بن اشعث گرفت ، چنانچه بعد از اين به همين لقب - يعنى قيس قطيفه - شهرت يافت . نعلين امام شهيد را اسود ازدى گرفت .\r\nصاحب روضة الصفا از تاريخ [ ابن 
  ] اعثم كوفى نقل مىكند كه مقارن قتل امام حسين غبارى سرخ پديد آمده به نوعى كه هيچ‌كس كس را نمىديد و مردم گمان بردند كه مقدّمهء عذاب است ، و بعد از ساعتى مرتفع شد . اسب امام حسين ، عليه السّلام ، بعد از قتل وى رميده به هر جانب دويدن گرفت و بعد از لحظه‌اى بازآمد و سر و پيشانى خود را به خون آن جناب آلوده ساخت و آب از ديده‌ها روان كرده رو به خيمهء امام حسين نهاد . امّا چون اهالى حرم اسب را بىامام ديدند دانستند كه امام شهيد شده . فرياد از نهاد ايشان برآمده آب حسرت از ديده‌ها مىباريدند و به درگاه حقّ سبحانه و تعالى مىناليدند .\r\n\r\n\r\n","description":"","footnote":"\r\n( 1 ) . در خصوص آخرين مناجات حسين بن على ( ع ) - مقتل مقرم ، ص 344 ؛ لهوف ، ص 110 ؛ سخنان حسين بن على از مدينه تا كربلا ، ص 326 . نويرى مىنويسد : سر مبارك امام ( ع ) را انس بن سنان بريد و به خولى داد ؛ - نهاية الأرب ، ج 7 ، ص 196 .\r\n( 2 ) . بقره ، 46 و 156 .\r\n","page_name":" 838 ","page_number":124},
  {"content":"\r\n\r\nابو المؤيد خوارزمى آورده كه آن اسب چندان سر بر زمين زد كه نفسش انقطاع يافت . و ابو المفاخر آورده كه آن اسب به جانب باديه رفت و كسى ديگر از وى نشانى نديد . و بعد از قتل امام حسين عجايب بسيار وقوع يافته - چنانچه برخى از آن‌كه به صحّت رسيده نقل خواهد شد ان شاء اللّه تعالى - امّا سرخى شفق به اتّفاق اهل سير و تاريخ پيش از شهادت امام حسين ظاهر نبود ، چنانچه در اكثر كتب معتبره مسطور است .\r\nنور الائمّهء خوارزمى آورده كه بعد از شهادت امام حسين كبوترى از هوا درآمد و در خون امام غلطيده پر و بال خود را سرخ ساخته پرواز برگرفت و پران‌پران به مدينه رفته گرداگرد روضهء رسول اللّه ، صلّى اللّه عليه و آله ، مىپريد و قطره‌قطره خون از پر و بال وى مىچكيد . اهل مدينه در آن صورت حيران بودند و در حلّ آن مشكل تأمّلات نمودند تا بعد از چند روز خبر واقعهء امام حسين رسيد . اتّفاقا در تاريخ موافق آن روز بود كه كبوتر ظاهر شده بود .\r\nالقصّه ؛ بعد از آن شمر و جمعى كثير روى به خيمهء امام حسين نهاده دست به غارت و تاراج دراز كردند . چون [ شمر 
  ] به خيمه‌اى كه امام زين العابدين ، عليه السّلام ، در آن تكيه كرده بود درآمد شمشير بركشيد و خواست كه امام زين العابدين را به قتل رساند . حميد بن مسلم گفت :\r\nسبحان اللّه ! از سر كشتن اين كودك بيمار درگذر . و بعضى چنين نقل مىكنند كه عمر سعد مانع شد ، تا شمر دست از قتل امام زين العابدين باز داشت . پس امام زين العابدين گفت : جزاك اللّه يا حميد خيرا . يعنى : خداى تعالى جزاى خير دهد تو را اى حميد . و عمر سعد منادى كرد كه به خيمهء زنان درمياييد و متعرّض اين صبى مشويد و دست از غارت بداريد و آنچه برده‌ايد باز دهيد . اين سخن را كسى اطاعت نكرد و هيچ چيز باز نداد . اما ديگر غارت نكردند .\r\nدر تاريخ ابو حنفيّهء دينورى مذكور است كه عمر سعد سر امام حسين را به خولى بن يزيد اصبحى داده نزد پسر زياد فرستاد و خود روز ديگر در كربلا توقّف كرده بر اجساد لشكر خود نماز كرده دفن كرد . و ابدان شهدا را بر قبايل قسمت نمود ، پس بيست و دو سر به هوازن داد و چهارده سر به بنى تميم - كه سردار ايشان حصين بن نمير بود - داد و سيزده سر به قبيلهء كنده حواله كرد كه امارت ايشان به قيس بن اشعث تعلّق داشت ، و پنج سر به قبيلهء ازد سپرد و دوازده سر به عهدهء بنى ثقيف كرده به جانب كوفه روان شد . و به صحّت رسيده كه اوّل سرى كه در ملّت محمّد مصطفى ، صلّى اللّه عليه و آله ، بر سر نيزه رفت سر امام حسين ، عليه السّلام ، بود . « 1 »\r\nو در كامل التواريخ ابن اثير و روضة الشهدا مسطور است كه چون خولى بن يزيد سر امام حسين\r\n\r\n\r\n","description":"","footnote":"\r\n( 1 ) . در كربلا سر تمام ياران حسين ( ع ) را بعد از شهادت بر سر نيزه زده ، همراه اسرا حمل كردند ، به غير از دو شهيد : يكى عبد اللّه كودك شيرخوار امام حسين ( ع ) كه ، بنا به نقل ، پدرش بعد از شهادت اين طفل ، با نوك شمشير قبرى براى او كند و او را دفن فرمود ؛ و ديگر حرّ بن يزيد رياحى كه بنى تميم از بريدن سر او مانع شده بدنش را از قتلگاه دور كردند .\r\n","page_name":" 839 ","page_number":125},
  {"content":"\r\n\r\nرا [ 116 الف 
  ] برداشت روى به كوفه نهاد . او را منزلى بود در يك فرسخى كوفه . در منزل خود فرود آمد . زن او از انصار بود و اهل بيت را از جان و دل دوستدار . خولى از وى بترسيد و سر امام حسين آورده در تنورى پنهان كرد و بيامد و به جاى خود بنشست . زنش پيش آمد سؤال كرد كه در اين چند روز كجا بودى ؟ گفت : شخصى با يزيد ياغى شده بود به حرب وى رفته بوديم . صاحب كامل گويد كه خولى گفت : اى زن چيزى براى تو آورده‌ام كه موجب غناى دنيا و عزّت است و آن سر حسين بن على است . چون زن اين كلمه را از او شنيد فرياد برآورد و گفت : واى بر تو اى بدبخت ! مردم طلا و نقره مىآرند و تو سر پسر رسول خدا مىآرى و او را موجب عزّت و غنا مىدانى ؟ سوگند به خدا كه بعد از اين سر من با سر تو هرگز در يك فراش نخواهد بود . اين را بگفت و از آن خانه بيرون رفت . راوى گويد كه ديگر هيچ كس از آن زن نشان نداد .\r\nامّا چون بامداد شد خولى سر امام حسين را برداشت و پيش زياد آورد و آن بىحيا قضيبى در دست داشت و بر لب و دندان امام حسين مىزد . اتّفاقا زيد بن ارقم كه از كبار صحابهء رسول ، صلّى اللّه عليه و آله ، بود در آن مجلس حاضر بود ، خروش برآورده گفت : اى ابن مرجانه اين چوب بر دهن امام حسين مزن و ترك اين بىادبى كن . به خداى كعبه كه در شمار نمىتوانم آورد كه چند بار ديده‌ام كه رسول ، صلّى اللّه عليه و آله ، بوسه بر اين لب و دندان مىداد .\r\nآنگاه به آواز بلند بگريست و حضّار مجلس نيز به گريه درآمدند . ابن زياد در خشم شد و گفت :\r\nاى زيد اگرنه آن است كه تو را كبر سن دريافته و خرف شده‌اى ، گردنت بزدمى . زيد بن ارقم از آن مجلس برخاست و گفت : اى گروه عرب حقّ تعالى از شما خشنود مباد كه پسر فاطمهء زهرا را كشتيد و ابن مرجانه را بر خود امير كرديد . پس پسر زياد بگفت : اين سر را پيش لشكر عمر سعد بازبريد و با سرهاى ديگر در شهر درآريد .\r\nدر شواهد النبوّه آورده كه يكى از ثقات نقل مىكند كه اين حكايت مشهور شده بود كه بعد از مراجعت عمر سعد از كربلا جمعى از اهل قريهء غاضريّه « 1 » به آنجا آمدند ، تنى چند بىسر افتاده ديدند و آواز نوحه و زارى ، بىآنكه كسى را ببينند ، مىشنيدند . آن جماعت جنيان بودند كه بر شهدا نوحه مىكردند و قصايد در مرثيهء ايشان مىخواندند . من از مردى از قبيلهء بنى طىّء كه در غاضريّه مىبود پرسيدم كه به ما به تواتر رسيده كه شما نوحه جنيان را بر امير المؤمنين على ، عليه السّلام ، شنيده‌ايد ؟ گفتند : آرى . هيچ آزاد و بنده را از اين قبيله نپرسى مگر آنكه تو را از اين معنى خبر دهد . گفتم : من دوست مىدارم كه از تو بشنوم آنچه تو خود\r\n\r\n\r\n","description":"","footnote":"\r\n( 1 ) . هر سه نسخه : عارضيّه . غاضريّه يكى از سه دهكدهء نزديك كربلا بود . دو دهكدهء ديگر يكى نينواست و ديگرى شفيّه .\r\n","page_name":" 840 ","page_number":126},
  {"content":"\r\n\r\nاز ايشان شنيده‌اى . گفت : من از جنّيان شنيدم كه عباراتى مىگفتند كه ترجمهء ايشان اين است :\r\nحضرت رسول ، صلّى اللّه عليه و آله ، جبين مبارك او را به دست مبارك خود مسح مىفرمود و هميشه نور جمال به واسطهء آن در رخسار مبارك او ظاهر و باهر بود و پدر و مادر او يعنى على و فاطمه ، عليهما السّلام ، از بزرگان قريش بودند و جدّ او يعنى حضرت رسالت پناهى بهترين اجداد بلكه شريف‌ترين آباء و فخر اولاد آدم بود .\r\nالقصّه ؛ اهل غاضريّه ايشان را تجهيز نمودند و بر ايشان نماز گزاردند و در اين حربگاه دفن نمودند . چون خبر آمدن لشكر عمر سعد به ابن زياد رسيد بفرمود تا منادى كردند كه اهل كوفه هيچ سلاحدارى به استقبال بيرون نرود و ده هزار سوار را فرستاد تا سر محلّها را بگرفتند تا كسى فتنه نكند و غوغاى عام برپا نگردد . پس مردم از شهر بيرون آمدند و هركه را چشم بر آن سرها و نظر بر آن محملها مىافتاد زارزار مىگريست ، چنانچه بعضى از اهل لشكر نيز از كردار خود پشيمان شده و نوحه و زارى و ناله و بيقرارى مىكردند .\r\nچون امام زين العابدين ديد كه جماعتى از همان مردم كه در قتل امام حسين شريك بودند زارزار مىگريند ، فرمود : چون شما به اين سوز و گداز مىگرييد پس كدام جماعت ايشان را شهيد كردند ؟ چون اهل كوفه در حوالى محافل اهل بيت غلوّ كرده مىگريستند ، زينب از درون هودج آواز داد كه : « 1 »\r\nاى اهل كوفه اين چه مكر و حيله است ؟ به خدا كه به شما وعده‌هاى دروغ داده ، روى توجّه از سر نفاق به برادرم آورديد و پيغامهاى تزويرآميز داديد و نامه‌هاى مشتمل بر غدر و حيله فرستاديد و در هلاكت آل رسول سبب شديد و بدترين ظالمان را بر بهترين آدميان مسلّط ساختيد و از دور نظاره كنان ايستاده به نصرت حقّ نپرداختيد . اكنون از روى ريا بر ما اشك مىباريد و از روح مقدّس حضرت رسالت پناهى ، صلّى اللّه عليه و آله ، شرم نداريد .\r\nدر ميان آن قوم پيرى بود از خواجگان كوفه ؛ به نوعى مىگريست كه از محاسن او قطرات اشك فرو مىريخت و مىگفت : راست مىگويى اى دختر خاتون قيامت كه اين صورت كه واقع شده تا موقع قيامت موجب بدنامى كوفيان خواهد بود . « 2 »\r\nو در شواهد النبوّه از زيد بن ارقم نقل مىكند كه چون سر امام حسين را در كوچه‌هاى كوفه مىگردانيدند من بر غرفهء خانهء خود بودم . چون برابر من رسيد از سر وى شنيدم كه اين آيهء\r\n\r\n\r\n","description":"","footnote":"\r\n( 1 ) . كهنترين مأخذ ، گويندهء اين سخن را امّ كلثوم نوشته است ؛ - ابن ابى طاهر ، بلاغات النساء ، به نقل شهيدى ، پژوهشى تازه از انقلاب حسين ( ع ) ، ص 181 .\r\n( 2 ) . اين مرد كوفى كه از قبيلهء بنى جعفى بود اشعارى به اين مضمون خواند : « پسران اين خاندان بهترين پسرانند و هرگز بر دامن فرزندان اين خانواده لكهء ننگ يا مذلّت ننشسته است . » ؛ - پيشين ، ص 183 .\r\n","page_name":" 841 ","page_number":127},
  {"content":"\r\n\r\nكريمه مىخواند :  أَمْ حَسِبْتَ أَنَّ أَصْحابَ الْكَهْفِ وَ الرَّقِيمِ كانُوا مِنْ آياتِنا عَجَباً  . « 1 » يعنى : آيا مىپندارى تو يا رسول اللّه كه به درستى كه قصّهء اصحاب كهف و رقيم - كه به قول اكثر مفسّرين رقيم عبارت از سگ اصحاب كهف است - از آيات و افعال ما عجب بوده ؟\r\nزيد بن ارقم گويد از هيبت اين كلام موى بر اعضاى من برخاست ، تا آنكه بىاختيار فرياد برآوردم كه : اين سرّى است يابن رسول اللّه و امر تو عجيب‌تر است .\r\nو نيز در شواهد النبوّه مذكور است كه عزيزى ديگر فرموده كه : چون سرهاى شهداى كربلا را به در كوشك پسر زياد رسانيدند و از نيزه‌ها فرو گرفتند من به نزديك سر امام حسين رفتم ؛ ديدم كه لب مباركش مىجنبيد . گوش فرا داشتم . اين آيه تلاوت مىفرمود :  لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ  . « 2 » يعنى : مپندار تو يا رسول اللّه خداى سبحانه و تعالى را غافل از كردار ظالمان .\r\nدر روضة الشهدا آورده كه چون سرهاى شهدا را آوردند پسر زياد ديگرباره سر امام حسين را برداشت [ 116 ب 
  ] و در او مىنگريست كه ناگاه لرزه بر دستهاى وى افتاد چنانچه آن سر را نگاه نتوانست داشت . بر روى ران خود نهاد . قطره‌اى خون بر قباى وى افتاد چنانچه از جامهء او درگذشت و به بدن وى رسيد و در آن موضع جراحتى ناسور مناتن « 3 » حادث شد كه هرچند وى را علاج مىكردند [ بهبود نمىيافت 
  ] و از آن جراحت بوى كريه به مشام مردم مىرسيد چنانچه هيچ شامّه‌اى را تحمّل شنيدن آن نبودى ، و پيوسته نافهء مشك بر آن سوراخ بستى و با وجود آن ، رايحهء كريههء آن زخم بر بوى مشك غالب شدى . و به همين بلا مبتلا بود تا به قتل رسيد ، و ابراهيم اشتر او را در ميان كشته‌ها به همين علامت شناخت - چنانچه در محلّش مذكور خواهد شد ، ان شاء اللّه تعالى .\r\nامّا چون منتسبان دودمان رسالت را به مجلس ابن زياد آوردند خواهر امام حسين ، زينب ، چون به مجلس درآمد به كسى التفات نانموده و سلام ناكرده بنشست . ابن زياد پرسيد : اين چه كس است ؟ زينب جواب نداد . بار ديگر باز پرسيد . جواب نشنيد . باز نوبت ثالث تكرار نموده ، جماعتى از خدمتكاران گفتند : اين دختر فاطمهء زهراست . پسر زياد گفت : شكر و سپاس مر خداى را ، جلّ جلاله ، كه شما را رسوا ساخت و سخن شما را دروغ گردانيد . زينب جواب داد :\r\nثنا و ستايش مر خداوندى را كه جدّ ما را به پيغمبرى برگزيد و به فحواى كريمهء  وَ يُطَهِّرَكُمْ تَطْهِيراً  « 4 » ما را از ارجاس پاكيزه گردانيد . و خداى تعالى عنقريب فاسقان را رسوا سازد و سخن بدكاران را دروغ گردانيد . ابن زياد گفت : چگونه ديدى صنع خدا را در شأن برادر و اهل بيت\r\n\r\n\r\n","description":"","footnote":"\r\n( 1 ) . كهف ، 9 .\r\n( 2 ) . ابراهيم ، 42 .\r\n( 3 ) . م : ناصور منتن ؛ ق : ناسورماتان ؛ ش : ناصور متين . ناسور به معنى جراحت و مرضى است غيرقابل علاج كه پيوسته از آن چرك بيرون مىريزد . و مناتن يعنى بدبو .\r\n( 4 ) . پاك كند شما را پاك‌كردنى ؛ ( احزاب ، 33 ) .\r\n","page_name":" 842 ","page_number":128},
  {"content":"\r\n\r\nخويش ؟ زينب گفت : جز نيكويى چيزى ديگر نديدم . اهل بيت من جماعتى بودند كه ارادهء ازلى به قتل ايشان تعلّق گرفته بود و جدّ بزرگوار و پدر نامدار من مرا از اين خبر داده بود و ايشان انتظار حكم سبحانى و تقدير ربّانى مىبردند و بدان راضى گشته به خوابگاه خود در دنيا و به منازل خود در آخرت تشريف فرمودند . اى پسر زياد عنقريب خداى تعالى تو را با ايشان در يك موضع جمع كند تا با تو مخاصمت نمايند . پس اى پسر مرجانه نيك تأمّل كن كه در آن روز نصرت و ظفر تو را باشد يا ايشان را .\r\nعبيد اللّه زياد از اين سخن در غضب شد . قصد قتل زينب كرد . عمرو بن حريث مخزومى گفت : اى امير زنان را بر گفتهء ايشان مؤاخذه و گرفت نمىباشد ، بتخصيص كه ماتمزده و مصيبت رسيده باشند . پسر زياد از سر قتل وى درگذشته گفت : اى خواهر حسين خداى تعالى ضمير مرا از دغدغهء طغيان برادرت آسايش داد و به كشته شدن وى و متابعانش درد و رنج را از خاطر من برگرفت .\r\nزينب گفت : اى پسر مرجانه ! نيكوكارى ساخته‌اى و طرفه مهمّى پرداخته‌اى كه به سبب آن روح و راحت و فراغ بال توقّع دارى . اى از خرد بىبهره و از دانش بىنصيب و از شراب غرور مست شده و به واسطهء دنياى ناپايدار از دست شده ! تو هيچ مىدانى كه چه كار كرده‌اى و مهتر و بهتر خاندان نبوّت را كشتى و اصل و فرع شجرهء بوستان رسالت را قطع كردى ؟ اگر اين معنى موجب شفاى دل تست در اين روز تشفى [ يى 
  ] روزى تو گردد كه آثار آن بر صفحهء روزگار بماند و به جزاى عمل نامرضى خويش برسى . « 1 »\r\nپس ابن زياد روى از وى بگردانيد و متوجّه زين العابدين گشته پرسيد : اين كيست ؟ گفتند :\r\nعلّى بن الحسين است . ابن زياد گفت : من شنيدم كه علىّ بن الحسين را خدا كشت . گفتند : آن على اكبر بود كه به قتل رسيده . پس امام زين العابدين فرمود : اى پسر زياد ، آرى آن برادر بزرگ من بوده كه كشته شده . به خداى كه او را كسى خواهد بود كه مطالبهء خون وى كند . پسر زياد در غضب شده فرمود : اين را بر در كوشك بريد و گردنش بزنيد و سرش را نزد من آريد .\r\nموكّلان قصد وى كردند . زينب از جاى برخاست و امام زين العابدين را دربر گرفت و گفت : اى پسر زياد ! هنوز از كشتن اهل بيت پيغمبر ، صلّى اللّه عليه و آله ، سير نگشتى ؟ بس نبود اين خونهاى ناحق كه بريختى ؟ اگر البته او را خواهى كشت و بر چنين خون ناحقّ اقدام خواهى نمود نخست مرا به قتل برسان .\r\n\r\n\r\n","description":"","footnote":"\r\n( 1 ) . سخنان زينب ( ع ) در اصل آميخته به صنعت سجع بوده است : لقد قتلت كهلى ، و أبرت أهلى و أجتثثت أصلى . فإن يشفك هذا فقد إشتفيت . يعنى : مهتر ما را كشتى ، از خويشانم كسى را نهشتى ، نهال ما را از هم گسستى . اگر درمان تو اين است ، آرى چنين است ؛ - نهج البلاغه ، ترجمهء دكتر سيد جعفر شهيدى ، مقدمهء مترجم ، ص يط و لو .\r\n","page_name":" 843 ","page_number":129},
  {"content":"\r\n\r\nامام زين العابدين گفت : اى عمّه به حقّ جدّم زمانى سخن با من گذار تا من جواب وى بگويم . پس روى به وى كرده گفت : اى پسر زياد ! مرا به كشتن مىترسانى و به قتل تهديد مىكنى ؟ نمىدانى كه قتل و قتال از عادات ماست ؟ ما شهادتهاى خود را عين كرمهاى حضرت الهى مىشناسيم . بدان كه قالب ما را به آب محنت سرشته‌اند و تخم محنت به دست قدرت در دل ما كشته‌اند . هلاك اعدا صناعت ماست و دريافتن شهادت حيات ما .\r\nپس ابن زياد لحظه‌اى متفكر شده گفت : مرا از ابرام و گفتگوى اين جماعت خلاص كنيد ، ايشان را از قصر بيرون برده در فلان سراى فرود آريد . پس گماشتگان به موجب فرمان عمل نمودند و ايشان را در منزلى كه مقرّر كرده بود فرود آوردند . هيچ كس از مردم كوفه به واسطهء ترس پسر زياد ايشان را نپرسيد .\r\nدر روضة الصفا آورده كه چون سر امام حسين ، عليه السّلام ، را نزد ابن زياد آوردند ابو برزه ، رضىّ اللّه عنه ، را طلبيده از وى پرسيد : حال من و حسين در روز قيامت چون خواهد بود ؟ ابو برزه جواب داد : اى امير خداى سبحانه و تعالى مىداند . ابن زياد مبالغه را بسيار كرد كه : هرچه به خاطر تو مىرسد بگوى كه من از دانش تو سؤال مىكنم . ابو برزه گفت : ظنّ من آن است كه شفيع و مددكار حسين محمّد رسول اللّه خواهد بود و از آن تو پدرت زياد شفاعت خواهد كرد . ابن زياد به خشم آمده گفت : از مجلس ما بيرون رو و يقين بدان كه اگر در ظلّ حمايت و رعايت من نمىبودى گردن تو را مىزدم . پس ابو برزه از مجلس بيرون رفت و ديگر به مجلس او هرگز نيامد .\r\nو در كامل التواريخ آورده كه بعد از اين كلماتى كه ميان اهل بيت و پسر زياد رفت ابن زياد منادى كرد تا مردم كوفه به مسجد حاضر شدند . پس خود به منبر رفت و گفت : سپاس و ستايش خداى را كه حق را در مركز خويش قرار داد و امير المؤمنين يزيد و دوستان او را ظفر و نصرت ارزانى داشت و كذّاب بن كذّاب - يعنى حسين بن على - و شيعهء او را هلاك ساخت .\r\nچون سخن ابن زياد به اينجا رسيد شخصى از كبار شيعه - كه او را عبد اللّه بن عفيف ازدى گفتندى و يك چشم او در حرب جمل و ديگرى در حرب صفّين از نور باصره عاطل شده بود و در مسجد پيوسته به عبادت حقّ تعالى اشتغال داشت - به پاى خاست و گفت : اى پسر مرجانه ، كذّاب و پسر كذّاب تويى و آن كس كه تو را امارت داده و بر سر مسلمانان گماشته . اى دشمن اولاد مصطفى ، صلّى اللّه عليه و آله ، فرزندان آن حضرت را مىكشى و در ميان مسلمانان بر منابر اين سخنان مىگويى ؟ ابن زياد در غضب رفته گفت : اين كيست كه اين‌چنين جرأت مىنمايد ؟ عبد اللّه گفت : منم عبد اللّه عفيف ازدى . اى دشمن خدا ذريّهء طاهره را مىكشى و گمان مىبرى كه تو بر دين اسلامى ؟\r\nابن زياد را از اين سخن خشم بيشتر شد . پس فرمود كه او را به قتل رسانند . اعوان ابن زياد به\r\n\r\n","description":"","footnote":"","page_name":" 844 ","page_number":130},
  {"content":"\r\n\r\nعبد اللّه عفيف چسبيدند . عبد اللّه به شعار ازد كه به « امير دريا » مشهور است فرياد كرد . پس جمعى از قبيلهء ازد عبد اللّه عفيف را از دست غلامان ابن زياد خلاص كردند و بردند . چون ابن زياد هجوم عام را ديد از منبر فرود آمده با اعيان كوفه به دار الاماره رفت و از عبد اللّه عفيف ، جرأت او ، و حمايت خويشان او شكايت كرد . اشراف كوفه از ترس گفتند : حقّ به جانب امير است و غصّهء ما از بزرگان ازد بيشتر است كه عبد اللّه را به تغلّب و تسلّط تمام از ملازمان امير بازستدند . از اين سخن نايرهء خشم ابن زياد اشتعال يافته فرمان داد تا عبد الرحمن بن مخنف ازدى را با طايفه‌اى از اعيان ازد گرفته محبوس ساختند . بعد از آن محمّد بن اشعث و عمرو بن حجّاج زبيدى و شبث بن ربعىّ را گفت : برويد و آن كور ظاهر و باطن - يعنى عبد اللّه عفيف - را بياوريد . ايشان متوجّه منزل عبد اللّه عفيف شدند . مردم ازد و قبايل يمن به مخالفت پيش آمدند . چون ابن زياد بر اين معنى اطّلاع يافت قبيلهء مضر را به مدد ايشان فرستاد .\r\nپس ميان هر دو فريق قتال عظيم دست داد و جمعى كثير از جانبين كشته شدند . آخر الامر سپاه ابن زياد غالب شده در سراى ابن عفيف را شكسته به خانهء وى درآمدند .\r\nدختر عبد اللّه بن عفيف فرياد برآورد كه : اى پدر دشمنان درآمدند . عبد اللّه گفت : سهل است ، [ 117 الف 
  ] شمشير را به من بده . دختر شمشير به دست پدر داد . پس ساعتى اعدا را از خود ممانعت نموده عاقبت گرفتار شد . پس او را با زخم گران به سراى امارت درآوردند .\r\nابن زياد گفت : الحمد اللّه كه اسير و دستگير و رسوا شدى اى نابينا . عبد اللّه گفت : به خدا سوگند اگر روشنايى چشم من قصور نيافته بودى جهان بر چشم تو تاريك مىگردانيدم . ابن زياد گفت :\r\nاى دشمن جان خود در شأن عثمان چه مىگويى ؟ عبد اللّه گفت : اى پسر مرجانه و سميّه ! اين سؤال از كجا به خاطر تو رسيد ؟ از عثمان هم نيكى به وجود آمد و هم امرى كه خلايق او را پسند نداشتند . حقّ تعالى ميان او و آن جماعت كه بر وى ظلم كردند حكم كند . تو از حال خود و پدر خود و يزيد و پدر يزيد بپرس .\r\nابن زياد گفت : از تو هيچ سؤال نمىكنم تا شربت مرگ به تو بچشانم . ابن عفيف گفت : اى پسر مرجانه من پيوسته از حقّ سبحانه و تعالى مسئلت مىكردم و اميد مىداشتم كه به شمشير كسى كه از رحمت حقّ تعالى بىنصيب باشد و به لعنت او نزديكتر بود به قتل رسم . و چون ديده‌ام را آفت رسيد از حصول سعادت شهادت مأيوس و نااميد گشته بودم . اكنون دانستم كه دعاى من در درگاه الهى به عزّ اجابت مقرون شده بود كه بر دست ملعون‌ترين خلق خدا كشته خواهم شد . خشم ابن زياد از استماع اين كلمات سمت ازدياد پذيرفته فرمود تا آن پير را گردن زدند و جثّهء او را بر دار كردند .\r\nو در روضة الصفا آورده كه بعد از قتل عبد اللّه عفيف ابن زياد فرمود تا جندب بن عبد اللّه\r\n\r\n","description":"","footnote":"","page_name":" 845 ","page_number":131},
  {"content":"\r\n\r\nازدى [ را 
  ] كه از خواص اصحاب امير المؤمنين على ، عليه السّلام ، بود طلب نمايند . چون او حاضر شد ابن زياد روى به او آورده گفت : اى دشمن خدا ، نه تو در حرب صفّين با علىّ بن ابى طالب بودى ؟ جواب داد : من هميشه از محبّان و هواخواهان ويم و من به دوستى و خدمتكارى امير المؤمنين على ، عليه السّلام ، مباهى و مفتخرم و پيوسته ترا و پدر ترا دشمن داشته‌ام ، به تخصيص اين زمان كه پسر مصطفى ، صلّى اللّه عليه و آله ، و فرزندان و برادران و شيعيان او را كشتى و از غضب جبّار منتقم نينديشيدى . ابن زياد گفت : تو به هزار مرتبه از كور بىشرم‌ترى . من خون تو را مستلزم تقرّب بارى سبحانه و تعالى مىدانم .\r\nجندب گفت : اى پسر مرجانه قتل امثال من موجب غضب عزّت است و سبب بعد از رحمت اوست . من از سياست تو هيچ انديشه ندارم ؛ چه مرا هرچند به مذلّت‌تر بكشى مستلزم رفعت مرتبه و علوّ درجهء من خواهد بود و پيداست كه از عمر من چه باقى مانده ، و بنابر تهديد و وعيد تو از محبّت خاندان مصطفى ، صلّى اللّه عليه و آله ، ابرا و تبرّا نخواهم نمود . باقى تو مىدانى ، هرچه خواهى بكن . ابن زياد گفت : اين پير را از مجلس بيرون بريد كه خرافت به او راه يافته . آنگاه جندب را از مجلس بيرون بردند و به بهانهء ديوانگى او را خلاص كردند .\r\nبعد از آن ابن زياد به تهيّهء سفر اهل بيت مشغول شد و زحر بن قيس ، محصن بن ثعلبه ، و شمر بن ذى الجوشن را با پنج هزار مرد مقرّر كرد تا سرهاى شهدا را با اهل بيت به شام بردند . ايشان متوجّه شده قطع منازل و طى مراحل مىكردند و در هر موضعى كرامتى ديگر از سر امام حسين روى مىنمود و برهانى ديگر ظهور مىفرمود : بعضى از آن حكايات كه در اكثر كتب معتبر مسطور است منقول مىگردد :\r\nاز آن جمله در روضة الشهدا و غيره آورده‌اند كه چون سرهاى شهدا را با سر امام حسين به حرّان رسانيدند بر سر تلّى خانهء مردى يهودى بود كه او را يحياى حرّانى گفتندى . به استقبال مردم بيرون آمد و آن سرها را نظاره مىكرد . ناگاه چشمش بر سر امام حسين افتاد كه لبهاى مبارك او مىجنبيد . پيشتر رفته گوش فراداشت . اين كلمات به سمع او رسيد كه  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ .  « 1 » يعنى : سرانجام خواهند دانست ظالمان كه به چه جايگاه بازگشت خواهد نمود . يحيى از مشاهدهء اين حال متعجّب شده پرسيد كه : اين سر كيست ! گفتند : از آن حسين بن على . گفت : پدرش معلوم شد . مادرش كه بود ؟ گفتند : فاطمهء زهرا بنت محمّد رسول اللّه ، صلّى اللّه عليه و آله . يحيى گفت : اگر دين جدّ او حقّ نبودى اين برهان از وى پديد نيامدى . پس كلمهء شهادت بر زبان راند و هزار دينار زر برداشته به خدمت امام زين العابدين ،\r\n\r\n\r\n","description":"","footnote":"\r\n( 1 ) . شعرا ، 227 .\r\n","page_name":" 846 ","page_number":132},
  {"content":"\r\n\r\nعليه السّلام ، آمده در دست و پاى آن حضرت افتاده بار ديگر پيش آن حضرت كلمهء شهادت بر زبان راند و هزار دينار را پيش ايشان نهاد كه : يابن رسول اللّه اين محقّر را در ما يحتاج خود صرف فرماييد .\r\nجماعتى كه موكّل آن سرها بودند منع يحيى كرده ، گفتند : اين چه كار است كه پيش گرفته‌اى و دشمنان يزيد را حمايت مىكنى ؟ از گرد اين اسيران دور شو ، اگرنه سرت را برداريم . يحيى را ذوق محبّت اهل بيت فرو گرفته بود . خادمان خود را فرمود تا شمشير وى را بياوردند . پس تكبيرگويان بر ايشان حمله كرد و پنج تن از ايشان بكشت و عاقبت به درجهء شهادت رسيد . امروز تربت او در دروازهء حرّان مشهور و معروف [ است 
  ] .\r\nو از جمله كراماتى كه در اين راه از سر امام حسين ، عليه السّلام ، به ظهور آمد آن بود كه چون به نزديك موصل رسيدند به امير موصل پيغام فرستادند كه شهر را بياراى و به استقبال ما بيرون آى و طبقهاى زر و سيم مهيّا ساز كه بر ما نثار كنى و به آمدن ما به منزل تو بر تمام اهل جزيره مباهات و افتخار كنى كه سر حسين على و برادران و فرزندان و دوستداران او همراه داريم و اهل بيت او را نيز مىآريم . امير عماد الدّوله كه حاكم موصل بود اهل شهر را جمع كرده صورت حال با ايشان در ميان آورده گفت : اى قوم زينهار بدين سخن تن درندهيد و بدين فضيحت همداستان مباشيد . موصليان همه به او متّفق شده نزول و علوفه راست كرده بيرون فرستادند و گفتند : آمدن شما به شهر ما مصلحت نيست . پس در يك فرسخى شهر منزلى بود ؛ ايشان را آنجا فرود آوردند و در آن موضع سر امام حسين را بر سنگى نهاده بودند .\r\nقطره‌اى از خون سر امام بر آنجا چكيده بود ؛ هر سال روز عاشورا از آن سنگ خون تازه بر دميدى و همچنين بود تا زمان عبد الملك بن مروان . پس او بفرمود تا آن سنگ را از آن مقام برداشتند و ديگر كسى از آن نشان نداد ، امّا الحال آنجا گنبدى ساخته‌اند و آن را « مشهد نقطه » نام نهاده‌اند و هر سال كه محرّم درآيد مردم بدانجا آمده شرايط تعزيت به جاى مىآرند .\r\nالقصّه ؛ روز ديگر از حوالى موصل كوچ كرده نزديك به شهر نصيبين آمدند و نزد منصور بن الياس ، كه والى نصيبين بود ، كس فرستادند تا شهر را بياراست . همين‌كه لشكر درآمد به قدرت الهى از ابر قهر و غضب پادشاهى او برقى پديد آمد و شهر را بسوخت . مردمان به هم آمده و خجل شده گرد آن لشكر نگشتند و ايشان از آنجا به شهرى ديگر كه والى آنجا سليمان بن يوسف بود توجّه نمودند . سليمان را دو برادر بود . يكى ديگر با اين برادر در حكومت شريك بود و يك دروازهء شهر تعلّق به او داشت . او را داعيه شد كه سرهاى شهدا را از دروازهء او به شهر درآورند . القصّه ، ميان اين هر دو برادر بر سر اين منازعه شده كار به جنگ رسيد و سليمان كشته شد . غوغايى عظيم پديد آمد . لشكر شام از آنجا سراسيمه‌وار روى به حلب\r\n\r\n","description":"","footnote":"","page_name":" 847 ","page_number":133},
  {"content":"\r\n\r\nنهادند . در حوالى حلب كوهى بود و بر بالاى آن كوه دهى بود آباد و مستحكم و آن ده را « معموره » گفتندى - و گويند اكنون نيز معمور و آبادان است - و در آنجا كوتوالى بود ، نام او عزيز بن هارون ، و اهل آن قلعه با مهتر خود يهودى بودند و حرير مىبافتند و جامه‌هاى ايشان در حجاز و عراق و ديار مصر به نفاست و نازكى مشهور بود . چون به آنجا رسيدند در دامن آن كوه فرود آمدند به واسطهء آنكه آب و علف بسيار داشت . چون شب درآمد كنيزى از كنيزان شهربانو ، كه او را شيرين گفتندى ، پيش شهربانو آمده و آغاز گريستن كرد .\r\nو سبب آن گريه را چنين آورده‌اند كه شهربانو را كه به مدينه آوردند صد كنيزك با او بود و آن شب كه به شرف زفاف امير المؤمنين حسين ، عليه السّلام ، مشرّف شد « 1 » پنجاه كنيزكى آزاد كرد . و چون على زين العابدين متولّد شد « 2 » چهل [ 117 ب 
  ] كنيزك ديگر را خطّ آزادى داد و با وى ده كنيزك بماند . در ميان ايشان اين شيرين به حسن مشهور بود . روزى شيرين در خانه درآمد و شهربانو با امام حسين نشسته بود . امام حسين در شيرين نگريست و از روى مطايبه گفت : اى شهربانو ، شيرين عجب روى افروخته دارد . شهربانو گمان برد كه امام حسين را به وى ميلى پديد آمده . گفت : يابن رسول اللّه او را به تو بخشيدم . امام حسين دريافت كه شهربانو چه گمان برده ؛ فى الحال گفت : من هم وى را آزاد كردم . پس شهربانو برخاست و از خلعتهاى خاصهء خود خلعتى نفيس قيمتى در شيرين پوشانيد . امام حسين فرمود : اى شهربانو ، تو چندين كنيزكان را آزاد گردانيدى هيچكدام را مثل اين جامه نپوشانيدى . شهربانو گفت : اى سيّد من آنها آزاد كردهء من بودند و شيرين آزاد كردهء تو است ؛ پس ميان ايشان فرقى بايد . امام حسين ، عليه السّلام ، او را دعا گفت .\r\nالقصّه ؛ شيرين همچنان در ملازمت شهربانو مىبود ، تا در اين شب كه در پاى كوه منزل گرفته بودند شيرين در حال شهربانو نگريست . ديد كه جامه‌اى نه فراخور پوشيده به يادش آمد آن جامهء مرصّع كه در نظر امام حسين به دو پوشانيده بود . گريه بر وى افتاد و از شهربانو اجازت طلبيد كه بدان ده رود . غرضش آنكه اندك پيرايه‌اى كه با وى مانده بود بفروشد و بهاى آن از جامه‌هايى كه آنجا مىبافتند جامه‌اى بخرد و براى شهربانو بياورد . امّا چون شيرين دستورى خواست كه بدان ده رود شهربانو گفت : تو آزادى هر جا دلت مىخواهد برو . شيرين برخاست\r\n\r\n\r\n","description":"","footnote":"\r\n( 1 ) . اقوال گونه‌گونى در خصوص تاريخ رسيدن شهربانو به مدينه و ازدواج وى با امام ( ع ) روايت شده ، - محمد باقر مدرّس ، شخصيّت حسين ، ص 596 به بعد . شيخ صدوق معتقد است كه مادر امام سجاد ( ع ) به هنگام وضع حمل چشم از جهان فروبست و او در كفالت يكى از كنيزان پدر خود درآمد ؛ - عيون الاخبار ، ص 270 .\r\n( 2 ) . از امام سجاد ( ع ) روايت شده كه : « انا ابن الخيرتين . » ابو الأسود دوئلى در اين مورد گفته است :\r\n و إنّ غلاما بين كسرى و هاشم * لأكرم من نبطة عليه التائم \r\n","page_name":" 848 ","page_number":134},
  {"content":"\r\n\r\nو به كوه بالا رفته بر در حصار آمد در را بسته بودند و پاسى از شب گذشته بود در را فرو كوفت . اتّفاقا عزيز بن هارون كه پيشواى آن قلعه بود واقعه‌اى ديده بود در پس حصار آمده انتظار مىبرد ؛ همين‌كه شيرين دروازه را كوفت عزيز گفت : اى كوبندهء در شيرين تويى ؟\r\nگفت : آرى . در حال در گشاده بر وى سلام كرد و او را به خانهء خود برده تعظيم و تكريم تمام نمود . شيرين از عزيز پرسيد : چگونه مرا دانستى ؟ گفت : اوّل شب به خواب شدم موسى و هارون ، على نبيّنا و عليهما السّلام ، را در خواب ديدم . سرها و پاها برهنه آه زنان و آب از ديده ريزان و اثر تعزيت بر ايشان پيدا و علامت مصيبت از حال ايشان هويدا . گفتم : اى سيّدان بنى اسرائيل و برگزيدگان ملك جليل ، شما را چه رسيده است و سر و پاى شما برهنه چون مصيبت‌زدگان از چيست ؟ گفتند : اى عزيز ندانسته‌اى كه سبط پيغمبر آخر الزمان محمّد مصطفى را كشتند و اكنون سر او را با اهل بيتش به شام مىبرند و امشب در دامن اين كوه فرود آمدند ؟ گفتم : شما محمّد را مىشناسيد و به دو اعتقاد داريد ؟ موسى ، عليه السّلام ، گفت : اى عزيز ! چگونه نشناسيم ؟ كه او پيغمبر بحقّ است و حقّ سبحانه و تعالى از ما پيمان گرفته و ما به وى ايمان آورديم . هركه به او نگرود و او را راستگوى نداند جاى او دوزخ باشد و ما همه پيغمبران از آن كس بيزار باشيم . من گفتم : مرا نشانه‌اى بنما كه يقين من بيفزايد و در اين كار در فتوح بر من بگشايد . گفتند : برخيز و برو تا به در قلعه رسى . چون آنجا برسى كنيزكى شيرين نام ، كه آزاد كردهء امام حسين است ، پيش دروازه خواهد رسيد و حلقه بر در خواهد زد . متابعت وى كن و به دين اسلام درآى كه او زوجهء تو خواهد بود ، و نزد سر امام حسين برو و سر آن سرور را از ما سلام برسان كه جواب خواهى شنيد . پس من از خواب درآمدم و در حال برخاسته به در قلعه آمدم و تو در كوفتى . بدين واقعه دانستم كه نام تو شيرين است . و چون مرا گفتند كه حلال من خواهى بود رضا مىدهى كه زوجهء من باشى ؟ شيرين گفت : به شرطى كه مسلمان شوى و شهربانو اجازت فرمايد .\r\nشيرين بازگشت و به خدمت شهربانو درآمده تمام قصّه به عرض رسانيد . شهربانو از آن واقعه متحيّر مانده با دختران و خواهران امام حسين بازگفت . همه متعجّب شدند . اما چون خورشيد جهان‌آراى موسىوار با يد بيضاء از سر كوه طور افق طلوع نموده معمورهء عالم را روشن گردانيد ، عزيز بيامد و هزار درم رشوه به موكّلان داد تا دستورى دادند كه در حقّ اهل بيت خدمتى به جاى آورد . پس چون دستورى يافت ، درآمد و براى هر يكى از خواتين حجرات عصمت و طهارت جامه‌اى قيمتى بياورد و هزار دينار نزد امام زين العابدين آورده پيش آن حضرت گذارده به شرف اسلام معزّز گشت و نزد سر امام حسين آمده گفت : اى سيّد ! سلام موسى و هارون به شما آورده‌ام . از سر امام حسين آوازى برآمد كه : سلام خدا بر ايشان باد .\r\n\r\n","description":"","footnote":"","page_name":" 849 ","page_number":135},
  {"content":"\r\n\r\nآنگاه شهربانو ، شيرين را گفت : اگر رضاى من مىخواهى عزيز را به شوهرى قبول كن . پس او را به عقد عزيز درآورد و كمر خدمت و اطاعت جميع اهل بيت را جميع اهل قلعه در ميان بستند . « 1 »\r\nدر روضة الشهدا و مطالب السؤال « 2 » مسطور است كه ابو سعيد دمشقى گويد كه من همراه آن جماعت بودم كه سر امام حسين ، عليه السّلام ، را به شام بردند . چون نزديك دمشق رسيدند در آن منزل ديرى محكم ديدند . رأى ايشان بر آن قرار گرفت كه آن دير را پناه سازند تا اگر كسى شبيخون آرد كارى نتواند كرد . پس شمر ذى الجوشن به در دير آمده نعره‌اى زد . پير راهبى كه سر حلقهء آن دير بود به بالاى بام آمده نگاه كرد ؛ لشكرى ديد گرداگرد دير سوار ايستاده و شمر ذى الجوشن در پيش دير نعره مىزند . پير پرسيد : اين چه لشكر است و شما چه كسانيد ؟\r\nشمر گفت : ما از ملازمان پسر زياديم و از كوفه به دمشق مىرويم . پير گفت : به چه مهم متوجه شام شده‌ايد ؟ گفتند : در عراق شخصى بر يزيد ياغى شده بود . ما به حرب وى رفتيم و او را با احزاب وى كشتيم و اينك سرهاى ايشان را به نيزه كرده‌ايم و اهل بيت او را نيز آورده‌ايم تا پيش يزيد بريم .\r\nپير نگاه كرد ؛ سرها ديد بر نيزه‌ها كرده . گفت : سر مهتر اينها كدام است ؟ [ 118 الف 
  ] شمر اشاره به سر امام حسين ، عليه السّلام ، كرد . پير در نگريست ، هيبتى از سر امام حسين در دل وى افتاد . گفت : شما با اين قدر لشكر گرد دير من چرا آمده‌ايد ؟ شمر گفت : شنوده‌ام كه جمعى اتّفاق كرده‌اند كه بر ما شبيخون آرند و سرها و اسيران را از ما بستانند . مىخواهيم كه امشب به دير تو درآييم . پير گفت : شما لشكر بسياريد و دير من گنجايش چندين مردم ندارد . شما اين سرها و عورات و اسيران را به دير من درآريد و گرداگرد دير فروگرفته آتشها برافروزيد و هشيار و بيدار باشيد تا از شبيخون دشمن ايمن گرديد و اگر بيايند و مطلوب خود نبينند بازگردند و كسى را بر اين دير دستى نيست . شمر گفت : نيكو مىگويى .\r\nپس سر امام حسين را در صندوقى نهاده قفلى محكم بر وى زدند و هركه را از لشكريان گفتند همراه صندوق به دير درآى و شب آنجا باش ، هيچ كس قبول نكرد . پس صندوق را با اسيران اهل بيت به دير درآوردند و صندوقى [ را 
  ] كه سر امام حسين در آنجا نهاده بودند در خانه‌اى مضبوط كرده قفلى گران بر در آن خانه زده برفتند .\r\n\r\n\r\n","description":"","footnote":"\r\n( 1 ) . چنان‌كه پيشتر گفتيم حضور شهربانو در كربلا از نظر مورّخان ثقه مردود است . آنچه در كتابهايى چون تذكرة الخواص و روضة الشهداء ملا حسين كاشفى آمده مبنى بر اين است كه شهربانو روز عاشورا سوار ذو الجناح شده و با دخترش به شهر رى آمده و در آنجا دختر را رها كرده و خود در كوه غايب شده است ، مثل حكايت نقل شده در كتاب حاضر ، نادرست است .\r\n( 2 ) . عنوان كامل اين كتاب مطالب السؤال فى مناقب الرسول است .\r\n","page_name":" 850 ","page_number":136},
  {"content":"\r\n\r\nپس پير رهبان امام زين العابدين را با اهل بيت در منزلى نيكو فرود آورده و گرداگرد آن خانه كه صندوق در آنجا بود مىگرديد و مىخواست كه نوعى نمايد كه آن سر را از نزديك ببيند . ناگاه ديد كه آن خانهء بىشمع و چراغ روشن شد . پير متعجّب شده گفت : دليل اين روشنى از كجاست ؟ اتّفاقا در پهلوى آن خانه خانهء ديگرى بود كه روزنه‌اى در آن خانه داشت . پير بدان خانه درآمد و از آن روزنه مىنگريست . ديد كه آن روشنى هر ساعت زياد مىگردد تا به حدّى رسيد كه هيچ ديده تاب مشاهدهء آن نداشت .\r\nالقصّه ؛ بعد از ساعتى كه گذشت ديد كه از سقف خانه خاتونى ظاهر شد كه با او جماعتى خدمتكاران بودند كه به عورات دنيا نمىمانند و فرياد مىكردند كه « طرّقوا طرّقوا » يعنى : راه دهيد كه مادر همهء آدميان ، يعنى حوّا ، مىآيد . بعد از آن به همين دستور حرم محترم خليل الرحمن ، ساره مادر اسحاق [ و 
  ] هاجر والدهء اسماعيل ظاهر شدند . بعد از آن خاتونى ديگر ظاهر شد كه مىگفتند راحيل ، مادر يوسف ، عليه السلام ، است و به همين طريق صفورا ، دختر شعيب ، كلثم ، خواهر موسى ، آسيه ، زن فرعون ، [ و 
  ] مريم ، مادر عيسى نزول فرمودند .\r\nبعد از آن خروش و زارى بيشتر شد و جماعتى ديگر از عورات پيدا شدند كه مىگفتند اين خديجهء كبرى و فاطمهء زهرا با بعضى از ازواج طاهرات حضرت رسالت پناهند .\r\nراوى مىگويد كه پير راهب نقل مىكند كه من از مشاهدهء اين حالت بى خود شدم و چون به خود آمدم حجابى در پيش نظر من پيدا شد كه كسى را از آن زنان نمىديدم ، و ليكن خروش و فرياد ايشان مىشنيدم . آواز يكى از زنان برآمد و گفت : السّلام عليك اى مظلوم مادر . غم مخور كه من داد تو از خصمان تو بستانم و شعلهء غصّهء تو را به آب انتقام فرونشانم .\r\nالقصّه ؛ بعد از ساعتى اين حالت منقضى شد و هيچ اثرى از آن آوازها نماند . پس آن پير راهب برخاست و آن قفل را كه آن مدبران بر آن در زده بودند درهم شكست و به خانه درآمده قفل صندوق را نيز بگشاد . پس سر را بيرون آورده به اقسام عطريات معطّر گردانيده به تعظيم و تكريم تمام بر روى سجاده نهاد و دو شمع روشن كرده پيش آورد و از دور به زانوى ادب درآمده در آن سر نظاره مىكرد و به گريه و زارى مىگفت : اى سرور سروران عالم و اى مهتر مهتران بنى آدم ! چنان گمان مىبرم كه از آن جماعتى كه وصف ايشان در تورات موسى ديده‌ام و در انجيل عيسى خوانده‌ام ، به حقّ آن خدايى كه تو را اين جاه و منزلت داد كه محرمان سرادقات عصمت به زيارت تو مىآيند و خاتونان سراپردهء نبوّت براى تو زارى مىنمايند ، كه ما را خبر كنى تا چه كسى ؟\r\nفى الحال به فرمان حضرت ذى الجلال سر امام حسين به سخن درآمده گفت : اى پير انا المظلوم ، انا المهموم ، انا المقتول . يعنى : منم ستم رسيده و غم ديده و محنت كشيده و به تيغ\r\n\r\n","description":"","footnote":"","page_name":" 851 ","page_number":137},
  {"content":"\r\n\r\nدشمنان كشته شده . انا ابن النّبّى المصطفى ، انا ابن الولىّ المرتضى . يعنى : من پسر پيغمبر برگزيده‌ام ، و من پسر ولىّ پسنديده‌ام .\r\nالقصّه ؛ ديرانى كه اين سخنان استماع نمود فى الحال مريدان و متابعان خود را طلبيد . و ايشان هفتاد تن بودند و صورت حال به ايشان بازگفت . ايشان فرياد بركشيدند و جامه‌ها بدريدند و به اتّفاق پيش امام زين العابدين آمده به يكباره زنّارها ببريدند و كلمهء شهادت بر زبان رانده مسلمان شدند و بعد از آن دست امام زين العابدين بوسيده گفتند : يابن رسول اللّه ، اجازت فرماى تا از اين دير بيرون رفته شبيخون بر لشكر زنيم و درد دل خود را از اين ناكسان دون و دونان مطعون خالى كنيم . امام زين العابدين فرمود : جزاكم اللّه خيرا . خداى تعالى جزاى شما را خير دهاد . ايشان دم بدم به سزاى خود خواهند رسيد و پاداش عمل خود خواهند ديد .\r\nالقصّه ؛ چون صبح روشن شد سرها و اهل بيت را از دير بيرون آورده روى به راه نهادند .\r\nنماز ديگر بود كه به نزديك كوشك قصر يزيد رسانيدند . يزيد فرموده بود تا كوشك وى را بياراسته پرده‌هاى زنبورى در آويخته و تختى از عاج موصل گردانيده و به زر و جواهر مكلّل ساخته و در يك صفّه نهاده و ديباى رومى بر وى افكنده و كرسيها بر حوالى تخت وضع كرده و امراى شام بعضى ايستاده و برخى نشسته . شمر چون با آن دو امير ديگر رسيدند امر شد كه درآيند و سرها و اهل بيت را در آرند . چون اهل بيت درآمدند ، ايشان را در يك صفّهء كوشك جاى دادند و پرده‌اى از پيش صفّه درآويختند و سرها را درآورده در پيش تخت بداشتند .\r\nيزيد يك يك سرها را مىديد و احوال آن سر مىپرسيد ، تا بر تمامى سرهاى سروران دين اطّلاع يافت . بعد از آن گفت : سر حسين را بياريد . شمر از كمال حيله‌ورى سر امام حسين را به بشير بن مالك داد تا پيش برد و با او گفت : رجزى بخوان و به قتل حسين مباهات كن و از يزيد صله‌اى نيكو طلب كن . و غرض شمر آن بود كه مزاج يزيد را دربارهء قاتلان حسين معلوم كند .\r\nپس بشير سر امام حسين ، عليه السّلام ، را پيش تخت يزيد برد و اين رجز آغاز كرد : املأ ركابى فضّة و ذهبا . يعنى : پر كن [ تا ركاب 
  ] چهارپايان مرا از زر و نقره . انّى قتلت الملك المحتجبا . به جهت آنكه من كشتم پادشاه بزرگوارى را . قتلت خير الناس امّا و ابا . بكشتم من كسى را كه بهترين مردمان بود هم از جهت پدر و هم از جهت مادر . و بيتى چند ديگر كه مشتمل بر شرف امام حسين ، عليه السّلام ، بود فرو خواند .\r\nيزيد از اين سخنان در خشم شده گفت : اگر مىدانستى [ 119 الف 
  ] كه حسين بدين صفات بود و بدين سمات موسوم بود چرا او را كشتى ؟ و اللّه كه هيچ چيز از من به تو نمىرسد بلكه تو را به دو رسانم . آنگاه فرمود تا وى را بيرون كوشك برده گردن بزدند . - و اين بشير از آن ده\r\n\r\n","description":"","footnote":"","page_name":" 852 ","page_number":138},
  {"content":"\r\n\r\nتن بود كه بر قتل حسين اتّفاق كرده بودند - و در كامل التواريخ چنين مسطور شده كه اين صورت در مجلس ابن زياد واقع شده ؛ و اللّه اعلم .\r\nپس يزيد روى به امراى كوفه كرد كه : حسين را چگونه كشتيد ؟ زحر « 1 » بن قيس - و به روايتى شمر ذى الجوشن - آغاز تكلّم كرده گفت : اين شخص با چندى از اقربا و شيعهء خويش به كربلا فرود آمده بود و ما با لشكر گران متوجّه او شديم و چندان‌كه او را به بيعت تو و متابعت پسر زياد خوانديم اجابت نكرد تا بر او حمله كرديم و به اندك فرصت دمار از وى و لشكر وى درآورديم و سرهاى ايشان بريديم و تنهاى ايشان بر خاك افكنديم . حال اجساد ايشان در آن صحرا افتاده . « 2 »\r\nيزيد زمانى نيك سر در پيش افكنده هيچ نگفت . بعد از آن طشت زرّين طلبيده فرمود تا سر حسين را در آنجا نهادند و پيش وى بردند . چوبى بر دست گرفته اشاره به ثناياى امام حسين مىكرد و مىگفت : حسين ! چه لب و دندان نيكو داشته‌اى ! « 3 »\r\nخوارزمى آورده كه در آن زمان كه يزيد چوب نى به لب و دندان امام حسين حواله مىكرد سمرة بن جندب كه از كبار اصحاب سيّد ابرار بود در آن مجلس حاضر بود آواز بر كشيد كه : قطع اللّه يا يزيد . خداى دست تو را ببرد اى يزيد . مىخواهى چوب بر جايى زنى كه چندين مرتبه مشاهده كردم كه حضرت رسالت پناه ، صلّى اللّه عليه و آله ، بر آن بوسه مىداد ؟\r\nيزيد در غضب شده گفت : اى سمره ! اگر صحبت تو با رسول خدا مانع نمىشد هر آينه تو را مىزدم . سمره گفت : طرفه حالتى است كه ملاحظهء صحبت من با آن حضرت مىكنى و رعايت فرزند او بدين نوع به جاى مىآرى . حاضران از اين سخن در گريه افتادند . آخر الامر سمره را از آن مجلس بيرون بردند و يزيد خود را به سخنى ديگر مشغول كرد .\r\nو مخفى نماند كه در اكثر تواريخ محقّقين - چنانچه سابقا قلمى شد - آن است كه سمره پيش از اين قضيّه در بصره وفات يافت ، مگر اين سمرة بن جندب ديگر باشد ؛ « 4 » و اللّه اعلم بحقايق الامور .\r\n\r\n\r\n","description":"","footnote":"\r\n( 1 ) . هر سه نسخه : حرّ .\r\n( 2 ) . طبرى خطابهء كامل زحر را ثبت كرده است ؛ - تاريخ طبرى ، ج 7 ، ص 347 . اين گزارش به قدرى ساختگى و مشمئزكننده بود كه يزيد به محض شنيدن آن گفت : خدا پسر مرجانه ( ابن زياد ) را لعنت كند ، من راضى به قتل حسين نبودم .\r\n( 3 ) . گويند همان وقت كه با چوبدستى بر دندانهاى امام ( ع ) مىزد ، سه بيت مىخواند به اين مضمون : كاش بزرگان من كه در بدر حاضر شدند و گزند تيرهاى قبيلهء خزرج را ديدند ، امروز در اين مجلس حاضر بودند و شادمانى مىكردند و مىگفتند يزيد دستت شل مباد ! به آل على پاداش روز بدر را داديم و كين خود را از آنها گرفتيم .\r\n( 4 ) . سمرة بن جندب از همكاران معاويه بود و در همه جا در گسترش ستم و سياهى ، او را يارى مىكرد . وى در زمان رسول اللّه ( ص ) به نفاق و سركشى معروف بود ؛ - باقر شريف القرشى ، زندگانى حسن بن على ، ج 2 ، ص 235 .\r\n","page_name":" 853 ","page_number":139},
  {"content":"\r\n\r\nو در روضة الشهدا از ابو المفاخر آورده كه تاجرى يهودى در اين روز كه سر امام حسين را آوردند در مجلس يزيد حاضر بود . پرسيد : اين سر كيست كه در پيش نهاده‌اى ؟ گفت : اين سر كسى است كه در عراق بر من بيرون آمده بود و مىخواست كه خود را امير المؤمنين نام كند .\r\nامراى من با او حرب كردند و سر او را با متابعانش پيش من فرستاده . يهودى گفت : مگر صاحب اين سر شريفى بود كه داعيهء حرب داشته ؟ يزيد گفت : او شريفى بود از اشراف بنى هاشم . يهودى پرسيد : نام او چيست ؟ گفت : حسين . گفت : نام پدرش ؟ گفت : على . گفت :\r\nمادرش چه نام داشت ؟ گفت : فاطمه . گفت : فاطمه دختر كه بود ؟ گفت : دختر محمّد رسول اللّه .\r\nيهودى گفت : پس صاحب اين سر نبيرهء پيغمبر شما باشد ؟ گفت : آرى . يهودى سر خود بجنبانيد و نعره‌اى برآورد و گفت : واى بر شما اگر اين پيغمبر شما بر حقّ بوده باشد . اى يزيد ! ميان من و داود پيغمبر هفتاد پشت واسطه است و جهودان مرا بدان جهت حرمت مىدارند و محمّد عربى هنوز ديروز از ميان شما بيرون رفته امروز با فرزندان او اين مىكنيد ؟\r\nيزيد از اين سخن در قهر شده گفت : خاموش باش اى يهودى . اگرنه آن بودى كه پيغمبر فرمود « اهل ذمّه را نرنجانيد كه هركه آزار به ذمّى رساند من در روز قيامت خصم وى باشم » مىفرمودم گردنت را بزنند . يهودى گفت : اى ابله بىبصيرت ! كسى كه براى يهودى خصمى كند آيا براى جگرگوشهء خود چه خواهد كرد ؟ واى بر تو ، در زمانى كه جدّش پيغمبر خدا به خصومت تو برخيزد و مادرش فاطمهء زهرا در عرصهء محشر به دامنت در آويزد .\r\nآتش غضب يزيد به اشتعال درآمده گفت : جلّاد را طلبيد . يهودى بر جست و سر امام حسين را برداشت و گفت : يا ابا عبد اللّه ، من مولاى توام و از روى اعتقاد مسلمان شدم . پس گفت : اشهد ان لا إله الّا اللّه وحده لا شريك له و اشهد انّ محمّدا عبده و رسوله . اى سيد ! به حقّ آن خدايى كه جز او خدايى نيست كه فردا پيش جدّت بر ايمان من گواهى دهى . يزيد گفت :\r\nالحال كه دانستى تو را خواهم كشت مسلمان مىشوى ؟ گفت : اى ابله ! من از حسين بن على فاضل‌تر نيستم . او را فرمودى كه بكشتند ، مرا هم بفرماى تا به قتل رسانند . اميد دارم كه به حكم « المرء مع من احب يحشر » مرا با زمرهء شهدا برانگيزانند و در ميان ايشان حشر كنند . پس يزيد حكم كرد تا آن نو مسلمانان را شهيد كردند .\r\nو در كتاب فضائل السبطين مسطور است كه ترسايى به ايلچيگرى از جانب قيصر روم آمده و جهت يزيد تحفه‌ها و هديه‌ها آورده بود . اتّفاقا در آن روز كه سر امام حسين ، عليه السّلام ، را پيش يزيد آوردند در آن مجلس حاضر بود . چون سر امام حسين را ديد آهى كشيد و گفت : اى يزيد من در ايام حيات پيغمبر ، صلّى اللّه عليه و آله ، به رسم تجارت به مدينه رفته بودم و مىخواستم كه آن حضرت را ملاقات كنم . از اصحاب پرسيدم كه حضرت رسول چه چيز را\r\n\r\n","description":"","footnote":"","page_name":" 854 ","page_number":140},
  {"content":"\r\n\r\nدوست دارد ؟ گفتند : به بوى خوش بسيار مايل است . پس دو نافه مشك و قدرى عنبر برداشته به خدمت وى رفتم . وى در خانهء امّ سلمه بود . درآمدم و جمال آن حضرت را مشاهده نمودم .\r\nاز نور رخسارش چشم مرا روشنايى بيفزود و دل من وابستهء محبّت او شده ، بر وى سلام كردم و آن عطرها را پيش وى نهادم . فرمود : اين چيست ؟ گفتم : اين محقّر هديه‌ايست كه به خدمت شما آورده‌ام . فرمود : اگر اسلام قبول كنى هديهء تو را قبول كنم . من نيك در وى نگريستم كه به يقين آن كسى است كه حضرت عيسى روح اللّه ما را از وى خبر داده . فى الحال بر دست او ايمان آوردم و بازگشتم و دين خود را پنهان مىداشتم . الحال چندين سال است كه من با پنج پسر و چهار دختر مسلمان در ميان روميان مىباشيم و وزير ملك رومم و هيچ يك از حال من آگاه نيست .\r\nو در آن روز كه در خانهء امّ سلمه در ملازمت پيغمبر بودم اين عزيز كه سرش امروز به خوارى تمام در پيش تو مىبينم كودك بود ، از در حجره درآمد و حضرت رسول بغل باز كرد و او را در كنار گرفته و بوسه بر لب و دندان مبارك او مىداد و مىفرمود كه از رحمت حقّ سبحانه و تعالى دور باد آن كس كه تو را به ناحق بكشد . روز ديگر در مسجد پيغمبر بودم . اين جوان با برادرش كه از او بزرگتر بود بيامدند و گفتند : يا جدّاه ما هر دو با يكديگر كشتى گرفتيم ، هيچ يك ديگر را نتوانستيم افكند . مىخواهيم بدانيم كه قوّت كدام يك از ما زياده است . آن حضرت فرمود : كشتى گرفتن مناسبتى به حال شما ندارد . برويد و هركدام خطّى بنويسيد . خطّ هركدام بهتر باشد قوّت او زياده‌تر بود . ايشان برفتند و هر يكى خطّى نوشته بياوردند و به دست پيغمبر دادند . تأمّلى فرمود . بعد از آن گفت : اى جانان جدّ ، نزد پدر خود رويد كه او خطّ نيكوتر مىشناسد تا بگويد كه خطّ كدامين از شما بهتر است . برفتند و حضرت رسالت پناه برخاست و من هم بيرون آمدم .\r\nميان من و سلمان فارسى دوستى بود . او را پرسيدم كه چرا حضرت رسالت پناه در ميان نبيرگان خود حكم نكرد و نگفت كه خطّ كدام بهتر است ؟ سلمان گفت : به واسطهء آنكه آن حضرت هر دو را دوست مىدارد ، تأمّل فرمود كه اگر بگويد خطّ حسين بهتر است غبار اندوه بر دل حسن نشيند ، لاجرم اين مهم را حواله به پدر ايشان كرد . من گفتم : اى سلمان به حقّ يارى و برادرى و دين اسلام كه تحقيق كنى كه پدر ميان ايشان چگونه حكم كند . سلمان قبول كرد و از هم درگذشتيم . روز ديگر كه ميان ما ملاقات اتفاق افتاد گفتم : اى سلمان مهمّى كه با تو گفتم به كجا رسيد ؟ گفت : اى برادر ، ايشان نزد پدر رفته همان نوع كه بر ضمير منير پيغمبر گذشته بود بر خاطر عاطر او گذشته حواله به مادر ايشان فرمود و گفت نزد بتول عذرا رويد تا او چه حكم كند . همين‌كه پيش فاطمهء زهرا رفتند و به عرض رسانيدند كه جدّ فرموده كه برويد و خطّ\r\n\r\n","description":"","footnote":"","page_name":" 855 ","page_number":141},
  {"content":"\r\n\r\nبنويسيد ، هركه بهتر بود قوّت او بيشتر است . ما خطّ نوشته به خدمت جدّ خود برديم . ما را حواله به پدر كرد . همين‌كه نزد پدر رفتيم ما را به ملازمت تو فرستاد . اكنون بيا و خطّهاى [ 119 ب 
  ] ما را ببين و براستى حكم كن . فاطمه با خود انديشيد كه جدّ بزرگوار و پدر نامدارشان نخواسته‌اند كه دل هيچ كدام ملول شود ، من چگونه كنم ؟ پس فرمود : اى نور ديدگان مادر ! شما مىدانيد كه من خطّ نمىدانم ، امّا در عقد خويش هفت مرواريد دارم ، بر سر شما نثار كنم . هركدام كه بيشتر بر چينيد خط وى بهتر و قوّت وى كاملتر باشد . پس آن گوهرها را بر ايشان فشاند . حسن سه گوهر برچيده و حسين سه گوهر به دست آورد . فى الحال از حضرت عزّت جبرئيل امين را فرمان در رسيد كه زودتر بر زمين رو و آن يك گوهر را به دو نيم كن تا هر يكى از دو ريحانهء حبيب من يك نيمه برچينند و دل هيچ كدام اندوهگين نگردد .\r\nجبرئيل به فرمان ملك جليل يك گوهر را به دو نيم كرده تا هر يكى سه و نيم گوهر برچيدند .\r\nاى يزيد از اين سخنان چنين فهم كن كه مصطفى و مرتضى و زهرا غبار غم بر دل ايشان روا نمىداشتند و حضرت حقّ سبحانه و تعالى نمىخواست كه هيچ كدام از ايشان ملول شدند .\r\nو من در روم شنيدم كه پدر تو يك برادر را زهر داده و شربت الماس چشانيده تا هفتاد و دو پاره جگر از وى بيرون آمده ، و امروز خود مىبينم كه سر اين برادر ديگر را با هفتاد و دو تن از اولاد و اقربا و شيعيان او در نظر تو نهاده‌اند . واى بر حال تو و متعلّقان تو .\r\nچون سخن بدينجا رسيد غريو از حاضران مجلس درآمده يزيد گفت : اى عبد الشمس ملك را مىشورانى و رعيّت را به آشوب مىآرى . اگر رسول قيصر روم نبودى همين لحظه تو را به سياست تمام مىكشتم . عبد الشمس گفت : اى بىشرم ناانصاف حرمت رسول قيصر مىدارى و عزّت ملك اكبر فرو مىگذارى ؟ يزيد بانگ بر ملازمان زد كه اين مرد را از مجلس من بيرون بريد . مردان وى را از مجلس بيرون بردند .\r\nالقصّه ؛ يزيد امر كرد : عورات اهل بيت را حاضر كنيد تا از ايشان سخن پرسم . پس ام كلثوم و زينب و امام زين العابدين پيش آمدند . امّا چون زينب را چشم بر برادر افتاد بىاختيار فرياد « يا جدّاه ، يا محمّداه » برداشت . پس روى به يزيد كرد و گفت : اى پسر معاويه ! چه مىكنى ؟\r\nزنان خود را در پس پرده نشانده‌اى و دختران محمّد رسول اللّه را در پيش خلق بداشته‌اى ؟ ! ندانم كه در وقت بازخواست از عهدهء اين عمل چگونه بيرون آيى . يزيد بر خود بلرزيد و پرسيد : اين چه كس است ؟ گفتند : خواهر حسين است و دختر فاطمهء زهرا . در اين وقت ام كلثوم بر پاى خاست و گفت : اجازت ده تا سر برادر را بردارم و ديدار بازپسين وى ببينم . دستورى يافت . پس ام كلثوم سر امام حسين را برداشت و زار و زار مىگريست . بعد از آن فرياد برآورده گفت : اى يزيد اميد مىدارم كه در دنيا راحتى نبينى ، چنانچه ما را در رنج افكندى .\r\n\r\n","description":"","footnote":"","page_name":" 856 ","page_number":142},
  {"content":"\r\n\r\nيزيد گفت : اين نيز خواهر حسين است ؟ گفتند : آرى ، امّ كلثوم است . پس يزيد گفت : اى ام كلثوم ، چون ديديد كه خدا ظنّ شما را دروغ كرد و آنچه فكر كرده بوديد بر شما واقع شده ؟\r\nامّ كلثوم فرمود : خدا منافقان را دروغگوى خوانده و لعنت كرده و وعدهء عذاب فرموده .\r\nبه حمد اللّه كه اهل بيت پيغمبر از كذب و نفاق مبرّا و معرّااند .\r\nپس يزيد روى از او بگردانيده توجّه به زين العابدين كرد و گفت : اين پسر كيست ؟ گفتند :\r\nعلىّ بن الحسين است . گفت : من شنيدم كه علىّ بن الحسين كشته شد . گفتند : حسين را سه پسر بود : على اكبر و على اصغر كشته شدند و اين على اوسط بيمار بود . او را گرفته آورديم . يزيد گفت : اى پسر تو مىدانى كه پدر تو مىخواست كه بر منبرها خطبه به نام او خوانند و مسند خلافت به او مزيّن باشد . شكر خدا را كه به مقصود نرسيد . امام زين العابدين گفت : اى يزيد ، اين منبرها را پدران ما نهادند يا پدران تو ؟ پدران ما كه در راه دين جهاد مىكردند يا پدران تو كه به درگاه الهى شرك آوردند ؟ مهم ما و تو در قيامت پرسيده خواهد شد . يزيد از اين سخنان در غضب شد و سرهنگى را گفت : اين را بيرون بر و سرش را از تن جدا كرده پيش من آر . پس آن سرهنگ دست علىّ بن حسين را بگرفت . ام كلثوم برجست و هر دو دست بر وى گرفت و گفت : اى پسرزادهء هند ! دست از اين كودك بدار . و اللّه كه هيچ كس نمانده كه دختران محمّد رسول اللّه را محرم باشد ، الّا اين كودك . پس اين بيت انشا كرد :\r\n انا ديك يا جدّاه يا خير مرسل * حسينك مقتول و نسلك ضايع \r\nيعنى : اى جدّ من و اى بهترين مرسل ، حسين تو مقتول و نسل تو ضايع شد .\r\nچون يزيد اين بيت استماع كرد لرزه بر اعضاى وى افتاد ، بفرمود تا دست از وى بداشتند و نزديك خودش خواند و در پهلوى خودش بنشاند و گفت : يا على پسر من در سن به تو نزديك است . توانى كه با وى كشتى بگيرى ؟ امام زين العابدين گفت : كار كشتى سهل است . هر يكى را كاردى بده تا در پيش تو محاربه كنيم . هركه غالب آيد مغلوب را بكشد و تو تماشا كن .\r\nاين روايت روضة الشهداست ، امّا در كامل التواريخ و روضة الصفا و تاريخ ابى حنيفهء دينورى چنين مسطور است كه چون اهل بيت به دمشق رسيدند يزيد فرمود تا ايشان را در حرمسراى فرود آوردند و هر روز وقت طعام خوردن علىّ بن حسين و برادرش عمرو بن الحسين « 1 » را پيش خود مىطلبيد و با ايشان طعام مىخورد . روزى با عمرو بن الحسين كه چهار ساله بود گفت :\r\n\r\n\r\n","description":"","footnote":"\r\n( 1 ) . امام حسين ( ع ) پسرى به نام عمرو نداشته است . عمرو پسر امام حسن ( ع ) است . شيخ مفيد پسران امام حسين ( ع ) را چهار نفر ثبت كرده است : على اكبر شهيد ، على اصغر [ - امام زين العابدين ( ع ) 
  ] ، جعفر كه در مدينه فوت كرد ، عبد اللّه كه در شش ماهگى در آغوش پدر به روز عاشورا با برادرش شهيد شد .\r\n","page_name":" 857 ","page_number":143},
  {"content":"\r\n\r\nتوانى با پسر من خالد كه در سنّ قريب به تو است كشتى بگيرى ؟ عمرو جواب داد : كار كشتى آسان است . اگر خواهى كه تماشا كنى هر يكى را كاردى بده تا به هم مقابله نماييم . يزيد عمرو را بر سينهء خود ضمّ گردانيده گفت : شنشنه اعرفها من اخزم . « 1 » خلاصه آنكه اين عادتى است كه از پدران خود دارد .\r\nالقصّه ؛ روزى مناظره ميان امام زين العابدين و يزيد به جايى رسيد كه امام فرمود : اى يزيد جبرئيل در خانهء ما آمده يا در خانهء شما ؟ آيهء تطهير در حقّ ما نازل شده يا در حقّ شما ؟ لزوم مودّت ذى القربى دربارهء ماست يا دربارهء شما ؟ و چندان فضائل و كمالات اهل بيت نبوّت ، عليه و آله السّلام ، برشمرد كه رعشه بر يزيد افتاد و هيبتى از اين سخنان بر وى طارى شد و گفت : يابن الحسين از من حاجتى بخواه تا روا كنم . امام فرمود : قاتل پدرم را به من ده تا بكشم .\r\nيزيد سرداران كوفه را طلبيد و گفت : حسين را كه كشت ؟ گفتند : خولىّ بن يزيد . يزيد بفرمود تا او را حاضر كردند . پرسيد : حسين را تو كشتى ؟ خولى چون سياست بشير بن مالك را ديده بود بترسيد و گفت : حاشا ! مرا با كشتن حسين چه كار ؟ گفتند : پس كه كشت ؟ گفت : سنان بن انس . او را آواز دادند و از او پرسيد : حسين را تو كشتى ؟ گفت : نى . لعنت بر قاتلان حسين باد . يزيد تند شد و گفت : پس او را كه كشته ؟ گفتند : شمر ذى الجوشن .\r\nپس كس فرستاد تا شمر را آوردند . پرسيد : تو حسين را كشتى ؟ گفت : معاذ اللّه . يزيد گفت :\r\nهمهء مردمان متفق‌اند بر آنكه تو او را كشتى . گفت : ايشان دروغ مىگويند . غضب بر يزيد مستولى شده پرسيد : پس او را كه كشته ؟ شمر گفت : من راست بگويم كه حسين را كه كشته است ؛ آن‌كه قبايل عرب را جمع كرد و در بيت المال را بگشاد و لشكر را اسب و سلاح و نفقه داد و گفت با حسين حرب كنيد . يزيد را انفعال عظيم دست داده گفت : برخيزيد كه لعنت خدا و ملائكه بر شما باد . آنگاه روى به امام زين العابدين ، عليه السّلام ، كرد و گفت : حاجت ديگر بخواه . گفت : سر پدرم را به من ده تا با سرهاى ديگر ببرم و به تنهاى ايشان [ 120 الف 
  ] ملحق سازم . گفت : اين حاجت رواست . حاجت ديگر بخواه . امام فرمود : مرا با اهل بيت اجازت فرماى تا به مدينه رويم و بر سر روضهء جدّ بزرگوار خود به طاعت و عبادت مشغول شويم .\r\nگفت : اين مراد هم حاصل است . آرزوى ديگر درخواست كن . گفت : فردا روز آدينه است مرا اجازت فرماى تا به منبر بروم و خطبه‌اى بخوانم . يزيد گفت : اين آرزويت نيز برآرم و خطابت فردا با تو بگذارم .\r\n\r\n\r\n","description":"","footnote":"\r\n( 1 ) . از امثال سائرهء عرب است و داستان آن چنين است كه مردى از قبيلهء طى به نام اخزم نسبت به پدر خود ناسپاس و سركش بود . پس از مرگ وى پسرانش كه همچون او بودند روزى پدربزرگ خود را به سختى زدند ، و او گفت : اين همان خوى و عادتى است كه از اخزم به ياد دارم .\r\n","page_name":" 858 ","page_number":144},
  {"content":"\r\n\r\nامّا چون روز ديگر شد يزيد از وعدهء خطابت امام زين العابدين پشيمان شد . خطيبى فصيح شامى را مقرّر كرد كه خطبه بخواند ، و منادى كردند كه همه كس به مسجد جامع آيند . چون مردم به نماز آدينه حاضر شدند خطيب بر منبر رفته زبان به ستايش آل ابو سفيان بگشود و در مذمّت آل ابى طالب مبالغهء زياد نموده بطلان امام حسين را بيان كرد و احقيّت و اولويّت يزيد را بيان كرد . امام زين العابدين بىطاقت شده خود را نگاه نتوانست داشت . آواز داد : اى شامى بد خطيبى تو مر اين قوم را . رضاى مخلوق را بر سخط خالق اختيار نموده‌اى و دين را به دنياى دون بدل كرده‌اى . پس روى به يزيد كرد و گفت : به وعده‌اى كه مرا داده‌اى چرا وفا نمىكنى ؟ و چرا اجازت نمىدهى تا بر منبر بروم و خطبه‌اى كه مرضىّ خدا و رسول خدا باشد بخوانم و كلماتى كه مستمعان مست معانى آن گشته مثاب و مأجور شوند ادا كنم ؟ يزيد گفت : بر منبر رفتن حاجت نيست . همين جا بر پاى ايستاده سخنى كه خواهى بگوى . اهل دمشق به فغان آمدند و اشراف شام بر پاى خاسته درخواست نمودند كه مىخواهيم كه الفاظ و عبارات اهل حجاز بشنويم و ببينيم كه فصاحت و بلاغت حجازيان تا چه مرتبه است . يزيد گفت : اى اهل شام ! اين پسر از بنى هاشم است و ايشان افصح عربند . مبادا كه چون بر منبر رود آل ابو سفيان را فضيحت كند و بنى اميّه را سخنان ناسزا گويد . اكابر گفتند : او خردسال است . چه تواند گفت ؟\r\nما را هوس آن است كه از جدّ خود سخنى نقل كند كه در آن ما را موعظه و تذكّرى باشد . يزيد التماس بزرگان را نتوانست رد نمايد و اجازت داد .\r\nپس امام زين العابدين ، عليه السّلام ، به منبر برآمده و خطبه‌اى مشتمل بر حمد الهى و درود حضرت رسالت پناهى ادا فرمود بر وجهى كه سهام اوهام فصحاى شام به هدف تعريف آن نرسد و بصائر بلغاى دنيا به بيان اسرار و توصيف آن راه نيايد . بعد از حمد و صلوة موعظه‌اى بيان نمود كه همهء دلها از تأثير آن نرم و مجموع سينه‌ها از شعلهء تصرّف وى گرم شد . پس از آنكه ديده‌هاى اشكبار و دلهاى بىقرار آرام گشت ، گفت : اى اهل شام هركه مرا داند داند و هر كه نداند نداند كه منم پسر رسول مختار ، خواجهء يثرب و بطحا و صدر مسند اصطفا و حبيب حضرت إله يعنى محمّد رسول اللّه ؛ منم پسر شهسوار مضمار « هل اتى » و شهريار تختگاه « لا فتى » يعنى وصىّ بحقّ و خليفهء مطلق علىّ بن ابى طالب ؛ منم پسر دختر خير المرسلين سيدة النساء العالمين ؛ منم پسر مادر سادات و شفيع عرصهء عرصات ، بتول عذرا يعنى فاطمهء زهرا ؛ منم برادر سبط رسول و قرّة العين بتول ، مسموم ممتحن يعنى امير المؤمنين حسن ؛ منم فرزند شهيد مظلوم و غريب مغموم ، نور ديدهء مصطفى و سرور سينهء مرتضى ، مبتلاى ميدان كرب و بلا يعنى امام حسين شهيد كربلا .\r\nدر اين محلّ خروش و فغان برخاست و از آواز گريستن مردم غريو در دمشق افتاد . يزيد\r\n\r\n","description":"","footnote":"","page_name":" 859 ","page_number":145},
  {"content":"\r\n\r\nاز اين غلغله بترسيد و از بيم غوغاى عام بر خود بلرزيد . پس مؤذّن را اشارت كرد تا بانگ نماز گويد و سخن را بر امام زين العابدين منقطع گرداند . پس مؤذّن برخاست و گفت : اللّه اكبر . يعنى خداى بزرگ است . امام زين العابدين گفت : نعم ، لا شىء اكبر منه . يعنى [ آرى 
  ] ، هيچ كس بزرگتر از خدا نيست . چون مؤذّن گفت : اشهد ان لا إله الّا اللّه . يعنى : گواهى مىدهم به آنكه نيست معبودى به حقّ الّا خداى سبحانه و تعالى . امام فرمود : گواهى مىدهد به اين شهادت گوشت من و موى من و خون من و مغز و پوست من . چون مؤذّن گفت : اشهد انّ محمّدا رسول اللّه . يعنى : گواهى مىدهم به آنكه محمّد رسول و فرستادهء خداست به خلق ، امام زين العابدين گفت : اى مؤذّن به حقّ اين محمّد بر تو سوگند كه يك زمان توقّف كن . مؤذّن خاموش گشت .\r\nپس امام زين العابدين ، عليه السّلام ، روى به يزيد كرد و گفت : اى يزيد ! اين رسول كريم جدّ تو بود يا جدّ من . اگر گويى كه جدّ تو بود دروغ گويى و همهء عالم مىدانند كه دروغ مىگويى .\r\nو اگر گويى كه جدّ من بود ، كه علىّ بن حسين‌ام ، پس تو را چه چيز بر آن واداشت پدرم را كه بهترين عترت اين حضرت بود بكشتى و مخدّرات سرادقات عصمت و طهارت را چون بنديان شهر به شهر گردانيدى و مرا يتيم ساختى و رخنه در دين جدّم انداختى ؟ و با اين همه ناحقّ كه از تو صادر شد كلمهء شهادت مىگويى و روى به قبلهء محمّد عربى مىآرى و شرم نمىدارى .\r\nبعد از آن فرمود : اى مردمان هيچ كس است كه جدّ او پيغمبر بوده باشد غير از من ؟ فرياد از مردم برآمد و گريه بر اهل دمشق افتاد و بعضى بيهوش شدند و قيامتى در مسجد جامع پديد آمد . يزيد برخاست و بانگ بر مؤذّن زد كه : برخيز بگوى ! پس اقامت گفته شد و نماز بگزاردند و مردم در غلغله و فرياد آمدند و غوغاى عام در دمشق افتاد . يزيد بترسيد و تدبيرى بينديشيد كه مردم عام را به اصلاح آرد . پس مجمعى ساخته اكابر شام را طلبيد و بفرمود تا شمر و امراى كوفه را حاضر كردند و سخنان درشت در روى ايشان گفته ايشان را نفرين كرد و گفت : من از طاعت شما بدون قتل حسين راضى بودم . اگر او را زنده به نزد من مىآورديد من حقّ خدمت او به جاى مىآوردم . لعنت بر پسر مرجانه باد كه بر چنين امرى اقدام نمود و مرا در عراق و شام بدنام كرد . « 1 »\r\nو در روضة الصفا آورده كه يزيد اين سخنان به جهت آن بر زبان راند كه مردم به قتل حسين و اصحاب او بر وى نفرين مىكردند و سرزنش مىنمودند . « 2 »\r\n\r\n\r\n","description":"","footnote":"\r\n( 1 ) . اظهار ندامت يزيد از اقدام به چنان جنايتى - حتى گريستن وى بر مرگ امام حسين ( ع ) ( نهاية الأرب ، ج 7 ، ص 202 ) ساخته و پرداختهء بعضى از مورّخين است تا شايد اندكى از آب رفته را به جوى آورند .\r\n( 2 ) . ترس از سرزنش مردمان ، تمامى امراى يزيد را تهديد مىكرد ، از همين روست كه وقتى ابن زياد نامهء فرمان قتل امام -\r\n","page_name":" 860 ","page_number":146},
  {"content":"\r\n\r\nصاحب روضة الشهدا از كتاب كنز الغرائب نقل مىكند كه يزيد اهل بيت را در درون كويى جاى داده بود و امام حسين ، عليه السّلام ، دخترى داشت چهار ساله « 1 » كه او را بسيار دوست مىداشت و او نيز پدر بزرگوار را بسيار دوست مىداشت . از آن زمان كه پدرش شهيد شده بود دايما مىگفت : اين ابى ؟ يعنى : كجاست پدر من . گفتند به جايى رفته . و او را به انواع حيله و مكر تسلّى مىدادند امّا او را به ديدار پدر اشتياقى عظيم بود ، تا آنكه در اين وقت كه در كوشك يزيد مىبودند شبى اين دختر امام حسين به خواب ديد كه او را در كنار گرفت و از غايت شادى بيدار شد و پدر بزرگوار را نديد . شوقش زياده شد و آغاز اضطراب كرده فغان درگرفت . از او احوال پرسيدند . گفت : حال مىديدم كه در كنار پدر نشسته‌ام . چون چشم باز كردم وى را نمىبينم . مرا بگوييد كه پدرم كجاست كه پيش از اين طاقت فراق ندارم .\r\nالقصّه ؛ يزيد از گريه و زارى آن دختر بيدار شد . كس فرستاد تا خبر گيرد تا اهل بيت را چه واقع شده . ايشان صورت واقعه بازگفتند و خبر به يزيد رسيد كه دختر حسين پدر را در خواب ديده و براى ديدار وى بىطاقتى مىكند . يزيد گفت : برويد و سر پدرش را به او نماييد . شايد تسلّى يابد - و يزيد آن سر را در خانهء خاص خود نگاه مىداشت - پس خادمان يزيد سر را در طبقى نهاده منديلى از سندس بر او افكنده نزد اهل بيت آوردند و گفتند : يزيد مىگويد سر پدر را به دو نماييد ، شايد كه او را تسلّى پديد آيد . امّا چون طبق را پيش وى نهادند ، گفت : اين چيست ؟ گفتند : آنچه مىطلبى اين است . همين‌كه منديل برگرفت سرى ديد كه در آن طبق نهاده . چون نيك در آن نگريست سر پدر را ديد . آهى از سينه بركشيد و جان بداد . ديگرباره اهل بيت را تعزيت امام حسين ، عليه السّلام ، تازه شد و مصيبت شهدا تجديد پذيرفت .\r\nيزيد چون از آن حال خبر يافت ايشان را تعزيت خواست دادن و امّ كلثوم اجازت طلبيد [ 120 ب 
  ] در بيرون كوشك به منزلى رود و تعزيت اهل بيت بدارد . اجازت يافته به منزلى كه جهت ماتم مقرّر كرده بود تشريف فرمودند و زنان اكابر شام به تعزيت ايشان حاضر گشتند .\r\nامّ كلثوم مرثيه‌اى كه در احوال زارى اهل بيت و خوارى شهدا گفته بود مىخواند و خاتونان عرب آب از ديده مىباريد [ ند 
  ] و از غم اهل بيت مىزاريد [ ند 
  ] . يك بيت از قصيدهء ام كلثوم اين است :\r\n\r\n\r\n","description":"","footnote":"\r\n- حسين ( ع ) را از عمر سعد مطالبه مىكند ، عمر سعد از پس دادن آن امتناع كرده به ابن زياد مىگويد نامه را نگه داشته‌ام تا براى بيوه‌زنان قريش در مدينه بخوانم و از عملى كه انجام داده‌ام عذر بخواهم .\r\n( 1 ) . نام اين دختر در منابع نه چندان موّثق رقيه ثبت شده است ؛ - معالى السبطين ، ج 2 ، ص 127 . و مؤلّف شخصيّت حسين طبق سؤالات كتبى و شفاهيى كه از محضر مرحوم آيت ا . . . مرعشى نجفى ( ره ) به عمل آورده به اين نتيجه رسيده است كه ولو مدارك معتبر از وجود چنين دخترى ساكت است ، لكن باوجود اين [ همه 
  ] شهرت نمىشود انكار كرد ؛ - شخصيت حسين ، ص 615 .\r\n","page_name":" 861 ","page_number":147},
  {"content":"\r\n\r\n ماتت رجالى و افنى الموت ساداتى * و زادنى حسرة من بعد نوحاتى \r\nيعنى : ممات يافتند مردان ما و فنا ساخت مرگ بزرگان ما را و زياده شد ندامت بعد از سوزش درون من .\r\nو در روضة الشهدا مسطور است كه بعد از آن يزيد اسباب اهل بيت مهيا ساخته و نعمان بن بشير را امر كرد كه با سى سوار مكمّل و مسلّح در ملازمت ايشان باشند و در محافظت ايشان مبالغهء بسيار كرده به جانب مدينه روان ساخته و امام زين العابدين ، عليه السّلام ، سر پدر بزرگوار را با سرها گرفته به كربلا آمده در روز بيستم ماه صفر سر آن سرور به بدن اطهر او انضمام يافت « 1 » و سرهاى شهيدان ديگر به ابدان ايشان پيوست . و در آن راه نعمان بن بشير در ملازمت اهل بيت هيچ دقيقه‌اى فرو نگذاشت و قاعدهء تعظيم و احترام ايشان كما ينبغى « 2 » مرعى مىداشت و نزول و ارتحال اهل بيت برحسب دلخواه ايشان بود .\r\nالقصّه ؛ نعمان بن بشير نوعى ادب اهل بيت نبوّت نگاه داشت كه چون قريب به مدينه رسيدند ام كلثوم با زينب گفت : اى خواهر اداى حقوق نعمان بر ما واجب است و ما هيچ نداريم كه به وى دهيم . زينب گفت : راست گفتى كه ما را هيچ نيست كه حقّ خدمت توانيم ادا كرد ، غير از زيورها و پيرايه‌ها . پس آن پيرايه‌ها پيش نعمان فرستادند و عذرخواهى نمودند كه اين بعضى از جزاء خدمت تست در دنيا و باقى پاداش حسن خدمت در روز قيامت از جدّ ما محمّد رسول اللّه ، صلّى اللّه عليه و آله ، به تو خواهد رسيد ان شاء اللّه تعالى . اما نعمان مطلقا چيزى از آن قبول نكرد و همه را پيش ايشان فرستاده پيغام داد كه اگرچه همراهى با شما به امر يزيد بود امّا رعايت حرمت از اغراض دنيوى واقع نشد ، بلكه براى خشنودى جدّ بزرگوار شما كردم و به حمد اللّه كه خدمت من مقبول اهل بيت نبى ، صلّى اللّه عليه و آله ، افتاده و من شكر اين نعمت چگونه توانم گزاردن و سپاسدارى اين موهبت كه نامزد من شده چه نوع به جاى توانم آوردن !\r\nالقصّه ؛ اهل بيت كه به مدينه درآمدند از گرد راه به روضهء مصطفى ، صلّى اللّه عليه و آله ، رفته مراسم زيارت آن حضرت به جاى آورده به منازل خود قرار گرفتند .\r\nو در عيون الرضا مذكور است كه پسر دعبل خزاعى « 3 » روايت كرده كه چون پدرم را آثار\r\n\r\n\r\n","description":"","footnote":"\r\n( 1 ) . دربارهء محلّ دفن سر مقدّس امام حسين ( ع ) در منابع شيعى از قول اهل بيت عصمت رواياتى نقل شده مبنى بر اينكه در نجف و بالا سر مرقد مطهّر على ( ع ) دفن شده است ؛ - بحار الانوار ، ج 45 ، ص 178 و ج 100 ، ص 257 .\r\n( 2 ) . يعنى : چنان‌كه سزاوار بود . - و .\r\n( 3 ) . ابن على بن رزين ، كنيه‌اش ابو على . از خاندان طاهر ذو اليمينين . وى ايرانى بوده و مدح اهل بيت رسول اللّه ( ص ) گفتى ؛ - يادداشت مرحوم دهخدا .\r\n","page_name":" 862 ","page_number":148},
  {"content":"\r\n\r\nسكرات موت در رسيد زبانش بسته و رويش سياه گشته ، من از اين واقعه بترسيدم و اين صورت را از مردم بپوشيدم و گفتم تا پنهانى او را بشستند و دفن كردند . و من از جهت وى بسيار ملول و محزون بودم تا آنكه شبانه وى را در خواب ديدم با روى سفيد و جامهء نيكو پوشيده . گفتم : اى پدر حق سبحانه و تعالى با تو چه كرد ؟ گفت : مرا بيامرزيد . گفتم : به وقت مرگ علامتى عجب بر تو پديد آمد . گفت : بارى سياهى روى من و گرفتگى زبان من از آن بود كه شراب مىخوردم . چون مرا در قبر درآوردند همچنان روى سياه و گرفته زبان بودم . ناگاه ديدم كه رسول خدا بيامد و گفت : دعبل توئى ؟ گفتم : آرى يا رسول اللّه . گفت آن مرثيه كه در حقّ شهيدان اهل بيت من گفته‌اى برخوان . من شروع در خواندن آن كردم . چون به اين بيت رسيدم كه :\r\n لا اضحك اللّه سنّ الدّهر ان ضحكت * و ال محمّد مظلومون قد قهروا \r\nيعنى : هرگز به خنده نياورد حقّ سبحانه و تعالى زمانه را اگر بخندد در زمانى كه آل محمّد مظلوم و مقهور باشند ، پيغمبر مرا شفاعت كرد تا ببخشيدند ، و اين جامهء خود را به من پوشانيد .\r\nو از حسن بصرى « 1 » منقول است كه مردى پيش ما مىآمد كه : مرا مسائل شرعيه تعليم دهد .\r\nمرا از صحبت او نفرتى عظيم بود ، زيرا كه وقت تكلّم از دهن او بوى ناخوش مىآمد كه هيچ شامه‌اى طاقت آن نمىآورد و ما را شرم مىآمد كه از وى سبب آن بپرسيم . آخر روزى او را از سبب آن سؤال كردم . گفت : من سبب اين را به شما مىگويم به شرط آنكه مرا رسوا نكنيد .\r\nچون ما اين شرط را قبول كرديم ، گفت : بدانيد من از آن جماعت بودم كه آب فرات را از لشكر امام حسين نگاه مىداشتند و هيچ احدى از ايشان را نمىگذاشتند كه پيرامن آب بگردد .\r\nبعد از واقعهء كربلا شبى در خواب مىبينم كه قيامت قائم شده و من در تشنگى عظيم گرفتارم و من از هر سو آب مىطلبم و نمىيابم . ناگاه ديدم كه حضرت مصطفى ، صلّى اللّه عليه و آله ، على و فاطمه و حسن و حسين و بعضى از اكابر صحابه بر لب حوض نشسته و برخى ديگر از اصحاب بر پا ايستاده مردم را آب مىدهند . من پيش حضرت رسالت پناه آمدم و آب طلبيدم .\r\nحضرت فرمود كه آبش دهيد . هيچ كس به من آب نداد . تا سه كرّت من استغاثه كردم . هيچ كس به فرياد من نرسيد . نوبت چهارم فرياد برآوردم . حضرت رسالت پناه فرمود : چرا آبش\r\n\r\n\r\n","description":"","footnote":"\r\n( 1 ) . وى از بزرگان و پيشوايان تابعين بود كه دو سال مانده به پايان خلافت عمر به دنيا آمد و در آغاز ماه رجب سال 110 هجرى در بصره وفات يافت . وى از جمله سرزنش‌كنندگان معاويه در امر استلحاق زياد بن ابيه بود . حسن از همكاران بنى مروان بود ؛ چنانچه درباره‌اش گفته‌اند : اگر زبان حسن و شمشير حجّاج نبود ، دولت مروانيان از لانه‌اش به قعر گور سرنگون مىشد .\r\n","page_name":" 863 ","page_number":149},
  {"content":"\r\n\r\nنمىدهيد . گفتند : يا رسول اللّه اين مرد از آن جماعت است كه از جانب يزيد بن معاويه آب از تشنگان لشكر امام حسين باز مىداشتند . حضرت فرمود : اسقو قطرانا . يعنى : او را قطران بياشاميد . چون از قطران چشيدم بيدار شدم و اين نتن با خود يافتم و الحال هرچه مىخورم قطران مىشود در آنچه او موجب كراهت مشام مردمان است .\r\nو در اكثر كتب معتبره مذكور است كه بعد از واقعهء كربلا هيچ يك از امرا و سرداران لشكر ابن زياد از سواره و پياده و خادم و مخدم ايشان دمى به آسايش نگذرانيدند و آبى به خوشدلى نخوردند و اندك زمانى هريك به عقوبتى ديگر كه سبب عبرت عالميان بود هلاك شدند .\r\nدر كنز الغرائب مسطور است كه مهتر و بزرگتر ماران دوزخ مارى است كه او را شديد گويند . هر روز هفتاد بار به خود مىلرزد و زهر از او فرو مىريزد و حق سبحانه و تعالى مىفرمايد كه اى شديد چه مىخواهى ؟ مىگويد : الهى عقوبت قاتلان حسين را به من حواله كن تا زهرهاى خود را بر ايشان بريزم . حق سبحانه و تعالى با او مىگويد : اى شديد ساكن باش كه عقاب ايشان و دوستداران ايشان حوالهء تو خواهد بود و همه را بيدريغ خواهى گزيد و در آن عقوبت محنتهاى كلّى خواهند كشيد .\r\nو نيز در كنز الغرائب از سدّى نقل مىكند كه يكى از خوارج نزد ما بود كه از قتلهء امام حسين سخن مىگذشت . شخصى از اهل مجلس گفت : هيچ كس شاد نگشت به كشتن حسين الّا آنكه به بدترين مرگى بمرد . آن خارجى گفت : دروغ مىگوييد اى اهل عراق . من شاد گشتم به قتل وى و مرا هيچ مكروهى نرسيده هنوز . در مجمع ما بود كه شراره‌اى از چراغ بجست و به قدرت الهى در ريش وى بيفتاد و آغاز سوختن كرد . پس آن بدبخت برجست و به سوى آب دويد و خود را در جوى آب افكند . به هيچ نوع آن آتش فرو ننشست و در درون آب گوشت و پوست او مىسوخت تا بمرد .\r\nو در اكثر كتب چنين مذكور است كه اين شخص درزى بود و به خياطى مشغول بود . همين كه اين سخن بگفت و بعد از آن لحظه‌اى نزد چراغ شد كه ريسمان در سوزن كند و سر ريسمان را پيش چراغ برد ، آتش در ريسمان افتاد و از آنجا به انگشت وى رسيد . هر چند سعى كرد نتوانست از آتش خلاص شود تا خود را به آب انداخت و آنجا هلاك شد .\r\nو در شواهد النبوّه آورده كه ابن معبد فرمود كه رسول خدا ، صلّى اللّه عليه و آله ، در خيمهء من خواب كرده [ 121 الف 
  ] و چون بيدار شده آب طلبيد و هر دو دست مبارك خود را بشست و مضمضه كرد و آب مضمضه را در زير خاربنى كه در يك طرف خيمه بود ريخت . چون بامداد كرديم ديدم كه در آن موضع درختى بزرگ رسته است و ميوه‌اى بسيار بزرگ مىدارد .\r\nبوى او بسيار خوش و طعم او در كمال حلاوت . اگر گرسنه خوردى سير شدى و اگر تشنه از آن\r\n\r\n","description":"","footnote":"","page_name":" 864 ","page_number":150},
  {"content":"\r\n\r\nتناول كردى احتياج به آب نداشتى و اگر بيمار بخوردى به صحّت پيوستى و هيچ شتر و گوسفندى برگ وى نخوردى مگر شير وى بسيار شدى . ما آن درخت را درخت مبارك نام نهاده بوديم و از همهء باديه‌ها به طلب شفا بيماران به سوى ما مىآمدند و از ميوهء آن درخت شفا مىيافتند .\r\nيك روز بامداد آمديم ، ديديم ميوه‌هاى آن ريخته بود و برگهاى آن خرد شده . فزع بسيار كرديم . ناگاه خبر وفات سيّد المرسلين محمّد مصطفى در رسيد . و چون تاريخ [ را 
  ] ملاحظه كرديم اين قضيّه همان شب واقع شده بود كه ميوه‌هاى اين شجرهء مباركه ريخته بود . بعد از آن ميوه مىداد امّا اندك .\r\nو چون از اين واقعه سى سال گذشت يك روز بامداد ديديم كه از پنج شاخ وى همه خار بار آورده و ميوهء آن درخت بتمامه فرو ريخته . ناگاه خبر مقتل امير المؤمنين على ، عليه السّلام ، رسيد . و بعد از آن درخت ديگر ميوه نداد امّا از برگ وى نفع مىيافتيم و بيماران از آن شفا مىيافتند تا يك بار ديديم كه از ساق وى خون خالص روان شده و برگهاى وى پژمرد . گفتيم آه اين نوبت حادثه‌اى عظيم واقع شده است . چون شب درآمد نوحه و زارى در زير آن درخت مىشنيديم و كسى را نمىديديم . ناگاه خبر قتل امام حسين ، عليه السّلام ، رسيد .\r\nو در روضة الشهدا و روضة الصفا مسطور است كه عمرو بن ليث كه والى خراسان بود قاعده‌اى داشت كه هر اميرى از امراى او كه هزار سوار مكمّل بر او عرض كردى گرز زرّين به وى دادى ، روزى مجموع لشكر او را عرض مىكردند ؛ صد و بيست امير با گرز زرّين در دفتر نوشته بودند كه هر يكى هزار مرد مكمّل داشتند . چون اين صورت به عرض رسيد عمرو بن ليث گريان شده خود را از اسب در انداخت و صورت خود را روى خاك نهاده بسيار وقت به ناله و زارى پرداخت . بعد از زمانى كه به حال خود درآمد نديمى كه با وى گستاخ بود سؤال كرد كه : اى ملك اين نه وقت گريه و فرياد است ، بلكه وقت شادى و مباركبادى است . ملكى دارى وسيع و امرايى و وزرايى مطيع . كارها ساخته و مهمّات پرداخته . صد و بيست هزار سوار آراسته و كمر انقياد و اطاعت در ميان جان منتظر فرمان‌اند . سبب گريه چه بود ؟\r\nعمرو ليث گفت : چون لشكر خود را مكمّل و مسلّح ديدم و خدم و حشم خود را كارى مشاهده كردم ، واقعهء كربلا پيش خاطر من آمد . آرزو بردم كه چرا با اين لشكر جرّار در آن صحراى خونخوار نبودم تا با اين جماعت دمار از دشمنان اهل بيت برآوردمى يا در پيش امام حسين جان فدا كردمى .\r\nالقصّه ؛ بعد از وفات او را در خواب ديدم كه تاجى مكلّل بر سر دارد و بر مركبى از مراكب بهشت نشسته با عزّ و جاه تمام مىرود . گفتم : اى امير حال تو بعد از وفات به چه طريق گذشت ؟\r\n\r\n","description":"","footnote":"","page_name":" 865 ","page_number":151},
  {"content":"\r\n\r\nگفت : حق سبحانه و تعالى مرا بيامرزيد و خصمان را از من خشنود گردانيد به سبب نيّتى كه در روز عرض لشكر كردم و معاونت شهدا كه در خاطر گذرانيدم ، وفّقنا اللّه و ايّاكم بمحبّة اهل بيتية الطاهرين .\r\n* * * \r\n[ از جمله وقايع سال پنجاه و يكم از رحلت پيغمبر كه سال شصت و يكم هجرت است 
  ]\r\nاز جمله وقايع سال پنجاه و يكم از رحلت پيغمبر ، كه سال شصت و يكم از هجرت است قتل ابى بلال مرداس بن حدير حنظلى است . مفصّل اين مجمل آنكه قبل از اين در ترجمهء سال پنجاه و هشتم از رحلت سبب خروج مرداس بن حدير « 1 » قلمى شد و شكست لشكر ابن زياد از پيش او نيز در ترجمهء آن سال مذكور شد .\r\nالقصّه ؛ در اين سال ابن زياد عباد بن علقمة بن عباد التميمى را - كه مشهور به عباد بن اخضر است ، به واسطهء آنكه اخضر شوهر مادر او بود بعد از فوت پدرش - با سه هزار كس به قتال مرداس بن حدير فرستاد و ايشان در موضع توّج « 2 » به يكديگر رسيدند و نايرهء قتال ميانهء ايشان اشتعال يافت تا به نماز عصر . چون نماز عصر شد ابو بلال مرداس گفت : اى گروه مسلمانان امروز روز جمعه است ، بايد كه شما به نماز اشتغال نماييد تا ما نيز به نماز اشتغال نماييم و بعد از اداى فرض باز به مقاتله مشغول شويم . ابن اخضر اين معنى قبول نموده هر دو طايفه از هم جدا شدند و به نماز مشغول گشتند ، امّا ابن اخضر در اداى نماز سرعت كرده - و بعضى گويند نماز ناتمام قطع كرده - خود را بر لشكر ابى بلال مرداس كه در نماز مشغول بودند بزد و تمامى آن جمع را در حال نماز به قتل رسانيد و سر ابى بلال برداشته به جانب بصره مراجعت نمود .\r\nچون عباد به بصره رسيد متوجّه قصر امارت شد و پسر خرد خود را پيش خود داشت ، كه عبيدة بن هلال با سه نفر ديگر سر راه بر او گرفته منتظر بودند . چون عباد رسيد عبيده با همراهان خود پيش آمده گفتند : اى عباد ساعتى توقّف كن كه از تو مسأله‌اى بپرسيم . عباد عنان كشيده توقّف نمود . عبيدة بن هلال گفت : ما چهار برادريم و برادر پنجم به ظلم كشته شده تو در باب قاتل او چه مىگويى ؟ عباد گفت : پيش امير ابن زياد رويد تا او جواب شما گويد .\r\nگفتند : ما پيش پسر زياد رفتيم ، جواب ما نمىگويد . عباد گفت : بكشيد او را ، خداى او را بكشد . چون اين كلمه از عباد شنيدند ، گفتند : قاتل برادر ما تويى و به فتواى خود بايد تو را كشت . القصّه ، هر چهار تيغها برآوردند و عباد را پاره پاره كردند . مردم جمع شده سه كس ايشان را همانجا به قتل رسانيدند ، امّا عبيدة بن هلال در آن انبوهى فرار نموده خلاص گشت .\r\n\r\n\r\n","description":"","footnote":"\r\n( 1 ) . اين شخص به نام مرداس بن اديّه مشهور است . پدرش حدير و مادرش اديّه است .\r\n( 2 ) . هر سه نسخه : برج .\r\n","page_name":" 866 ","page_number":152},
  {"content":"\r\n\r\nو چون در اين وقت ابن زياد در كوفه بود و در بصره نايب او عبيدة بن ابى بكره بود حقيقت حال را به وى نوشت كه : « بايد در تتبعّ و تفحّص خوارج دقيقه‌اى فرونگذارى و در هر جا خارجى يا بى به قتل رسانى . » چون اين مكتوب به عبيدة بن ابى بكره رسيد سعى در باب قتل خوارج به جاى مىآورد و بسيارى از ايشان را به قتل مىرسانيد و اگر شخصى در حقّ يكى از ايشان شفاعت مىكرد از او خطّ ضمان مىگرفت و مىگذاشت . و بعضى ديگر را از آن طايفه كه ضامن و كفيل نداشت حبس نمود . و چون عروة بن اديّه را ، كه از مشايخ كبار خوارج بود ، پيش عبيدة بن ابى بكره آوردند او را خلاص كرد و گفت : من ضامن توام .\r\nالقصّه ؛ چون ابن زياد از كوفه به بصره آمد هركه از خوارج در حبس بود به قتل رسانيد و ضامنان را طلبيده طلب خوارج نمود . هركه مىآورد خارجى را مىكشت و ضامن را مىگذاشت و آن كس كه نتوانست پيدا كرد او را به جاى او مىكشت . و چون خاطر خود را از قتل آن جماعت مطمئن ساخت عروة بن اديّه را از عبيدة بن ابى بكره بازخواست نمود . عبيده گفت : عروه از بصره بيرون رفته و من نمىدانم كه كجا رفته . ابن زياد گفت : اگر تو عروه را پيدا نمىكنى من تو را به عوض او به اقبح وجهى به قتل رسانم . و در اين باب مبالغهء بسيار نمود ، چنانچه عبيده را يقين شد كه اگر عروه را به دست ندهد بىشكّ او را به عوض او خواهند كشت . بنابراين عروه را پيدا كرده نزد ابن زياد آورد . ابن زياد فرمود تا هر دو دست و پاى او را بريده بر دار كردند . و روايتى آنكه قتل عروة بن اديه در سال پنجاه و هشتم بود از هجرت ، چنانچه سابقا مذكور شد .\r\nدر اين سال يزيد ، سلم بن زياد « 1 » را به ايالت خراسان و سيستان تعيين نمود و سلم پيش از آنكه خود به جانب خراسان آيد حارث بن معويه حارثى را به خراسان فرستاده و برادر خود يزيد بن زياد را به سيستان . و چون اينها متوجّه آن ديار شدند عبيد اللّه بن زياد به برادر خود عباد نوشت كه : « ايالت ولايت خراسان و سيستان به برادر تو سلم بن زياد تعلّق گرفته ، بايد كه تو ولايت را به گماشتگان او گذاشته متوجّه دار الخلافه گردى . »\r\nچون اين مكتوب به عباد رسيد در ساعت آنچه از زر نقد در بيت المال داشت همه را بر غلامان خود قسمت كرده و غير از زر نقد آنچه از اسباب و امتعه بود به ساير سپاه داد به شرط آنكه همراه او باشند . بعد از آن از سيستان بيرون آمده متوجّه دمشق شد . چون به موضعى كه به جيرفت مشهور است رسيد ، خبر رسيد كه سلم بن زياد نيز به اين حدود آمده ، چنانچه ميان ايشان يك كوه حايل بود . پس عباد از آن راه كناره كرده به راه ديگر روان شد . در آن شب\r\n\r\n\r\n","description":"","footnote":"\r\n( 1 ) . هر سه نسخه : مسلم بن زياد .\r\n","page_name":" 867 ","page_number":153},
  {"content":"\r\n\r\nهزار غلام از عباد با ده هزار دينار گريخته پيش سلم رفتند .\r\nچون عباد بن زياد به دمشق رسيد يزيد بن معاويه از وى طلب زر كرد . گفت : يا امير المؤمنين من امير سرحدّ بودم . هرچه به دست من مىآمد [ 121 ب 
  ] بر مردم قسمت مىكردم تا سرحدّ را ضبط توانم كرد و مرا هيچ مالى نمىباشد .\r\nالقصّه ؛ سلم بن زياد با شش هزار سوار برگزيده از وجوه عرب به ولايت خراسان درآمد و بعضى گويند دو هزار سوار همراه داشت . از جمله كسانى كه يزيد بن معاويه همراه سلم بن زياد كرده بود عمران بن فضل برجمى ، مهلب بن ابى صفره ، طلحة بن عبد اللّه بن خلف خزاعى ، عبد اللّه بن حارثه سلمّى ، حنظلة بن عرّاده ، يحيى بن عمر العداوى ، و صلة بن اشيم العدوى بودند . و قبل از آمدن سلم به خراسان قاعدهء لشكر اسلام آن بود كه از آب آمويه گذشته به غزوهء ملوك خراسان مىرفتند و چون زمستان مىشد در مرو شاهجهان مىبودند . و امراى خراسان باز همه در خوارزم جمع مىشدند و با يكديگر عهد كرده با مسلمانان جنگ مىكردند . امّا سلم بن زياد با لشكر جرّار به خراسان درآمده فى الحال از آب گذشته متوجّه آنجا شد كه امراى خراسان جمع شده بودند . ميانهء ايشان محارباتى عظيم واقع شد تا آنكه زمستان رسيد . و گمان اهل خراسان آن بود كه لشكر عرب بازگشته به مرو خواهند رفت ، امّا مسلم بن زياد ترك آن عادت كرده در عين زمستان به حرب اشتغال نمود و مهلب بن ابى صفره را با شش هزار كس تعيين كرده كه در اين زمستان دست از اهل خراسان باز ندارد تا بالكليّه خاطر از جانب ايشان مطمئن نگردد بازنگردد . پس مهلب امراى خراسان را در حوالى خوارزم محاصره نموده كار بر ايشان چنان تنگ شده كه ايشان از روى عجز تمام طلب صلح نمودند .\r\nمهلب بر مبلغ بيست و پنج هزارهزار دينار صلح قبول نمود به شرط آنكه در وجه اين مبلغ متاع و ضياع بدهند .\r\nچون صلح بر اين وجه قرار يافت مهلب هرچيز را به نصف بها گرفت تا آنكه مبلغ آنچه گرفت به پنجاه هزار هزار دينار رسيد . از اين جهت مهلب پيش سلم بن زياد كمال مرتبه و عزّت يافت . سلم از آن چيزها آنچه خوش كرد براى خود نگاهداشت و باقى را براى يزيد فرستاد و بعد از آن متوجّه سمرقند شد و زن او ، دختر عبد اللّه بن عثمان بن ابى العاص ثقفى ، هم از آب آمويه گذشته با آن لشكر همراه بود . و اين اوّل زنى است از زنان عرب كه از آب آمويه عبور نموده . چون به صغد « 1 » رسيدند از آن زن پسرى متولد شد كه او را صغدى نام نهادند . و در كامل التواريخ مذكور است كه زن سلم در اين وقت از حرم والى صغد پيرايه‌هايى\r\n\r\n\r\n","description":"","footnote":"\r\n( 1 ) . صغد : همان سغد . - و .\r\n","page_name":" 868 ","page_number":154},
  {"content":"\r\n\r\nرا عاريت طلبيده باز پس نداد . سلم از اينجا لشكرى فرستاده به جانب خجند . و اعشاى « 1 » مشهور در آن لشكر بود . اتّفاقا آن لشكر شكست خورد و اعشى در آن باب قصيده‌اى گفت كه مشهور است . « 2 »\r\nسابقا مذكور شد كه سلم بن زياد برادر خود يزيد بن زياد را به سيستان فرستاد و حكومت آن ديار را به او بازگذاشت . چون يزيد بن زياد به سيستان قرار گرفت بعد از چند روز خبر رسيد كه اهل كابل تمرّد نموده ابا عبيدة بن زياد را اسير كردند . بنابراين يزيد بن زياد لشكرى عظيم جمع نموده متوجّه حرب اهل كابل شد و بعد از مقاتلهء بسيار لشكر يزيد بن زياد شكست يافته روى به فرار نهادند و جمعى بسيار از ايشان به قتل رسيدند . از جملهء مقتولان آن معركه از مشاهير عرب زيد بن عبد اللّه بن ابى مليكه و صلة بن اشيم ابى الصّهباء العدوى بود [ ند 
  ] .\r\nچون اين خبر به سلم بن زياد رسيد طلحة بن عبد اللّه بن خلف الخزاعى [ را 
  ] ، كه مشهور به طلحة الطلحات است ، فرستاد تا به كابل آمده ابا عبيدة بن زياد را به پانصد هزار دينار بازخريد .\r\nبعد از آن سلم بن زياد ايالت ولايت سيستان را به طلحه ارزانى داشت و او در آنجا بود تا به دار الآخره انتقال يافت .\r\nو از جمله وقايع اين سال آن بود كه يزيد ، عمرو بن سعيد را از ايالت مدينه عزل كرد و حكومت آن بلدهء طيّبه را به وليد بن عتبة بن ابى سفيان ارزانى داشت . و سبب اين آن بود كه ابن زبير اظهار مخالفت يزيد كرد و اهل حرم با او بيعت كردند .\r\nتفصيل اين مجمل آنكه چون خبر قتل امام حسين ، عليه السّلام ، به حجاز رسيد عبد الله بن زبير به استحضار صناديد قريش فرمان داد و رؤساى مكّه را طلبيده بر منبر رفت و بعد از اداى حمد الهى و درود حضرت رسالت پناهى ، گفت : اى اهل حرم بدانيد كه ساكنان عراق و متوطّنان آن ديار همه كافر و فاجرند ، الّا اندكى . مؤيّد اين مقال آنكه كوفيان به ارسال رسل و رسائل ، حسين على را كه بهتر و مهتر قبايل عرب بود طلب داشتند و چون آن جناب از حرم بيرون رفته روى به كوفه نهاد همان مردم كه در بيعت او درآمده انتظار قدوم شريفش داشتند شمشير در روى او كشيدند تا آن سرور دودمان رسالت به تيغ ستم آن جماعت با اهل بيت خود\r\n\r\n\r\n","description":"","footnote":"\r\n( 1 ) . اعشى بن قيس ، اعشاى كبير ، كه نام اصلىاش ميمون بن قيس است و در دهكدهء منفوجه از نواحى يمامه به دنيا آمد و قبرش نيز همانجاست . اعشى نخستين كس است كه شعر را وسيلهء گدايى قرار داده است ؛ - مرزبانى ، معجم الشعرا ، ج 2 ، ص 401 .\r\n( 2 ) . نويرى دو بيت از آن قصيده را آورده كه ترجمهء آن چنين است : « اى كاش سواران من روز جنگ خجند منهزم نمىشدند و اى كاش من در معركه برهنه فرومىافتادم . اى كاش كركسها در كشتارگاه من حاضر مىشدند و درحالىكه به خون خضاب شده بودم به پيشگاه الهى مىرفتم . » ؛ - نهاية الأرب ، ج 7 ، ص 215 . متن عربى اين دو بيت را در الكامل ( ج 5 ، ص 221 ) بخوانيد .\r\n","page_name":" 869 ","page_number":155},
  {"content":"\r\n\r\nكشته شد . بعد از آن بر امام حسين ، عليه السّلام ، دعا كرد و به تعداد معايب يزيد زبان گشاد و او را به شرب خمر و ساير محرمات منسوب گردانيد و خلايق را على سبيل الشهرة و الاعلان به متابعت و مبايعت خود دعوت نمود .\r\nو در كامل التواريخ آورده كه چون يزيد بن معاويه به يقين دانست كه ابن زبير اطاعت و انقياد او نمىنمايد و داعيهء خلافت دارد ، ابن عضاة اشعرى و مسعده را با جمعى به مكّه فرستاد و غلى نقره به ايشان داده گفت : اگر عبد اللّه زبير را در مقام ملايمت يابيد بيعت من بر وى عرض كنيد ، و الّا اين غل بر گردن او نهاده متوجه دار الخلافه شويد . و گويند با آن غل ، برنس خز نيز فرستاده بود كه بر بالاى آن پوشند تا مردم نبينند ، و والى مكّه در آن حين عمرو بن سعيد بود .\r\nالقصّه ؛ چون آن جماعت به مكه رسيدند ديدند كه اكثر اهل حجاز و تهامه مايل به بيعت عبد اللّه زبيرند ، بلكه با او بيعت كرده‌اند . با وجود اين حال بيعت يزيد بن معاويه بر عبد اللّه عرض كردند و او را تكليف اين معنى نمودند . عبد اللّه در جواب ايشان گفت : صلاح در آن است كه شما به جانب دمشق مراجعت كنيد كه من نه با يزيد بيعت مىكنم و نه مذلّت غل بر گردن مىگيرم . ايشان گفتند : مگر داعيهء خلافت دارى ؟ ابن زبير گفت : من مطيع و منقادم ، امّا نفس من به اين راضى نمىشود كه به بيعت يزيد درآيم و به خوارى غل همداستان شوم .\r\nپس ايشان بازگشته به دمشق آمدند و آنچه ديده بودند به يزيد معلوم كردند . يزيد ، نعمان بن بشير انصارى و عبد اللّه بن زيد الاشعرى و مسلم بن عتبة المزنى را با هفت نفر از اشراف و اكابر شام به مكّه پيش ابن زبير فرستاد تا او را به بيعت او دعوت نمايند . چون اين جماعت به مكّه رسيدند ابن زبير را در مسجد الحرام يافتند . پس او را به اطاعت و انقياد يزيد دعوت نموده در آن باب مبالغهء بسيار نمودند . ابن زبير آن مجلس را به تواضع و تكلّف گذرانيده از مجلس بيرون رفت . بعد از آن روز ديگر خلوت نموده از نعمان بن بشير پرسيد : اى نعمان به حقّ اين بيت الحرام كه تكلّف نكنى و راست گويى كه من بهترم يا يزيد ؟ پدر و مادر من بهترند يا پدر و مادر يزيد ؟ عمّه و خالهء من بهترند يا از آن يزيد ؟ نعمان گفت : اى عبد اللّه چون سوگند دادى من راست مىگويم كه تو را و دودمان تو را هيچ نسبت بر يزيد و خاندان او نيست ؛ چه پدر تو زبير ، مادر تو اسماء ، و عمّهء تو خديجه و خالهء تو عايشهء صدّيقه است . عبد اللّه گفت : پس در بيعت من با يزيد چه مىگويى ؟ نعمان گفت : من راضى نيستم كه تو با او بيعت كنى . بعد از آن ابن زبير اظهار مخالفت نمود و اهل شام مأيوس شده مراجعت كرده يزيد را از كماهى حالات خبر دادند .\r\nامّا عبد اللّه بن زبير بعد از رفتن ايشان تمام مردم حجاز و تهامه را دعوت نمود و جميع\r\n\r\n","description":"","footnote":"","page_name":" 870 ","page_number":156},
  {"content":"\r\n\r\nايشان در مقام بيعت درآمدند مگر عبد اللّه عباس و محمّد حنفيه . پس ابن زبير گماشتگان يزيد را از مكّه بيرون كرد . و به قولى مروان بن حكم و اولاد و اهل بيت او به شام رفتند .\r\nو در اين سال صحابهء رسول اللّه ، صلّى اللّه عليه و آله و سلّم ، علقمة بن قيس النخعى ، منذر بن جارود العبدى ، جابر بن عتبة الانصارى ، حمزة بن عمرو الاسلمّى ، [ و 
  ] خالد بن عرفطة الليثى - و بعضى گويند از بنى عذره بود - وفات يافتند .\r\n\r\n","description":"","footnote":"","page_name":" 871 ","page_number":157},
  {"content":"\r\n . \r\n","description":"","footnote":"","page_name":" 872 ","page_number":158},
  {"content":"\r\n\r\n\r\nذكر وقايع سال پنجاه و دويم از رحلت خير البشر ، صلّى اللّه عليه و آله\r\nدر كامل التواريخ مسطور است كه چون يزيد بن معاويه توليت مدينه و حجاز را به وليد بن عتبة بن ابى سفيان مفوّض داشت ، به او نوشت كه :\r\nسبب عزل عمرو بن سعيد از ايالت آن ديار آن بود كه به من رسانيدند كه او در باطن با ابن زبير است و اگرنه ابن زبير را به اسهل وجوه مىتواند گرفت . پس بايد كه تو در باب گرفتن عبد اللّه زبير به هر وجه كه باشد تغافل ننمايى و در آن باب سعى و اهتمام به جاى آرى . و اگر به هيچ وجه از روى ظاهر بر او قادر نتوانى شد بايد كه از راه [ 122 الف 
  ] مكر و حيله درآمده او را دستگير نموده به دار الخلافه فرستى .\r\nالقصّه ، وليد بن عتبه در مقام آن شد كه ابن زبير را غافل ساخته به هر نحوى كه باشد دستگير نمايد ، كه ناگاه خبر رسيد كه نجدة بن عامر حنفى در يمامه به واسطهء قتل امام حسين بيرون آمده طلب خون او مىنمايد ، و ابن زبير [ نيز 
  ] در حجاز اظهار مخالفت [ با يزيد 
  ] كرد . امّا ابن زبير از وليد بن عتبه بسيار ملاحظه داشت ؛ چرا كه او مردى كار ديده بود و ابن زبير از او بترسيد كه مبادا به يك حيله‌اى او را به دست آورد ، بنابراين از روى مكر و حيله مكتوبى به يزيد نوشت كه :\r\nتو به سوى ما مردى فرستادى بىحيا كه به هيچ وجه رشد خود نمىداند و گوش به پند عقلا نمىكند و مردم را به واسطهء درشتى و سوءخلق از تو متنفّر مىسازد . اگر تو به جاى او كسى كه به حسن خلق موصوف باشد و با مردم مدارا كند به سوى ما فرستى هر آينه اميدوارم كه به واسطهء او بسى امور مشكله آسان شود و تفرقهء مسلمانان بدل به جمعيت شود و تنفّر خواطر خلايق زايل گردد .\r\n\r\n","description":"","footnote":"","page_name":" 873 ","page_number":159},
  {"content":"\r\n\r\nچون اين مكتوب به يزيد رسيد خيال كرد كه ابا و امتناع عبد اللّه بن زبير از اطاعت و انقياد او بنابر درشتى و ناهموارى وليد بن عتبه است . پس او را از ايالت آن ديار عزل نموده حكومت آن ديار را به عثمان بن محمّد بن ابى سفيان - كه جوانى بود تجربهء امور ناكرده - ارزانى داشت . چون عثمان به مدينه آمد جمعى از اكابر اهل مدينه را تكليف كرد كه به دمشق رفته ملازمت يزيد كنند . از جملهء آن جماعت عبد اللّه بن حنظلهء غسيل الملائكه ، « 1 » عبد اللّه بن ابى عمرو بن حفص بن مغيرهء مخزومى ، منذر بن زبير و جمعى ديگر از اشراف مدينه متوجّه دمشق شدند .\r\nالقصّه ؛ چون به دمشق رسيدند يزيد ايشان را تعظيم و تكريم زياد كرد و هر يكى را صله‌اى لايق داد ؛ چنانچه در كامل التواريخ مسطور است كه عبد اللّه بن حنظله را صدهزار درم داد و با او هشت پسر بودند هر يكى را ده هزار درم داد . و بعد از چند روز ايشان را رخصت مراجعه داد .\r\nهمه باز به مدينه آمدند مگر منذر بن زبير كه او به عراق نزد ابن زياد رفت . و يزيد منذر بن زبير را نيز صد هزار درم داده بود .\r\nالقصّه ؛ چون اين جماعت به مدينه آمدند شروع در معايب يزيد كرده در مجالس و محافل مىگفتند كه ما از پيش مردى مىآييم كه او را دين نيست و مدام به شرب خمر و استماع لهو و لغو مشغول است و جمعى بىدينان نزد او به اقسام فسوق اقدام مىنمايند . پس عبد اللّه بن حنظله برخاست و گفت : اى اهل مدينه من از پيش مردى آمده‌ام كه اگر غير از فرزندان هيچ كس ديگر نيابم هر آينه با او در راه خدا جهاد مىكنم ، و حال آنكه او به من عطا كرده و اكرام نموده و من عطاى او قبول نكردم الّا از براى آنكه به آن مال قوّت گيرم بر جنگ او . پس مردم اهل مدينه اتّفاق كردند و يزيد را خلع نمودند و با عبد اللّه بن حنظله بيعت كردند .\r\nچون اين خبر شيوع يافت يزيد به ابن زياد نوشت كه :\r\nاهل مدينه خروج نموده به عبد اللّه بن حنظله بيعت كردند بايد كه منذر بن زبير را كه با ايشان همزبان است و نزد تو آمده در بند كنى و نگذارى كه به ايشان ملحق شود تا اين مهم را فيصل دهيم .\r\nاما چون ميان منذر بن زبير و ابن زياد صداقت قديمى بود و مهمان او بود ، ابن زياد او را طلب نموده مكتوب يزيد را بر او خواند و بعد از آن به او گفت : اى منذر تو مىدانى كه من مخالفت يزيد نمىتوانم كرد و تو را نيز در حبس و اهانت نمىخواهم ، پس صلاح كار تو در آن است كه چون مردم در قصر امارت نزد من جمع شوند تو برخيزى و از من رخصت مراجعت [ به 
  ] وطن طلبى تا من در جواب تو گويم « رفتن تو زود است ، چند روز باش كه ما\r\n\r\n\r\n","description":"","footnote":"\r\n( 1 ) . غسيل الملائكه لقب حنظله است كه وقتى در غزوهء احد شهيد شد ، رسول الله ( ص ) فرمود فرشتگان او را غسل دادند .\r\n","page_name":" 874 ","page_number":160},
  {"content":"\r\n\r\nخدمتى لايق به حال تو به جاى آريم » ، و در اين باب مبالغه خواهم كرد تا در اين صورت هم مخالفت يزيد نكرده باشم و هم عزّت تو كه مقتضاى صداقت است نگاه داشته باشم .\r\nاما در كامل التواريخ چنين مسطور است كه چون مكتوب يزيد بن زياد ، در باب حبس منذر بن زبير ، رسيد ابن زياد منذر را طلبيد - چنانچه مذكور شد - و گفت : صلاح در آن است كه تو در مجمع خلايق از من رخصت مراجعت خواهى و من تو را مانع خواهم شد و تو در باب رخصت بسيار الحاح و مبالغه نماى و من به تو رخصت مىدهم ، تا از دست يزيد خلاص شوى . پس منذر چنين كرد و رخصت گرفته به جانب مدينه رفت و آنجا مردم را بر مخالفت يزيد ترغيب و تحريص مىنمود و مىگفت كه : يزيد به من صد هزار درم جايزه داد و با وجود آن به شما خبر مىدهم و سوگند به خداى سبحانه و تعالى ياد مىكنم كه او مدام شارب خمر است و تارك صلواة و به اقسام فسوق مشغول .\r\nو يزيد ، نعمان بن بشير انصارى را به مدينه فرستاد و به او گفت : اى نعمان ، اكثر اهل مدينه قوم تواند . بايد كه ايشان را منع كنى كه اگر ايشان به من مخالفت نكنند هيچ كس جرأت بر مخالفت من نخواهد كرد . پس نعمان بن بشير به مدينه آمد و هرچند مردم مدينه را از مخالفت يزيد منع نمود قبول نكردند . عبد اللّه بن مطيع به نعمان گفت : تو را چه چيز بر اين مىدارد كه ما را به متابعت يزيد فاسق فاجر و قاتل ذرّيه و اهل بيت پيغمبر ما ، صلّى اللّه عليه و آله ، تحريص مىنمايى و از مخالفت او تخويف مىكنى ؟ نعمان گفت : اى ياران شما را طاقت مقاومت اهل شام نيست و من به يقين مىدانم كه اينك افواج شام رسيده و تو اى عبد اللّه بر استر خود سوار شده روى به مكّه نهاده [ اى 
  ] و اين مساكين - يعنى انصار - را گذاشته [ اى 
  ] تا در كوچه‌ها و مساجد و خانه‌هاى خود كشته مىشوند .\r\nالغرض ؛ هرچند كه نعمان نصيحت كرد اهل مدينه گوش نكردند . پس نعمان برگشت و به جانب دمشق رفت . آخر الامر كار اهل مدينه چنان كه نعمان مىگفت ظاهر شد - چنانچه در ترجمهء سال پنجاه و سيم [ رحلت نبوى 
  ] تفصيل آن خواهد آمد ان شاء اللّه .\r\n* * * \r\n[ قتل عقبة بن نافع 
  ]\r\nو از جمله وقايع اين سال قتل عقبة بن نافع ، والى افريقيّه و قيروان و اكثر ديار مغرب ، است .\r\nو تفصيل اين قضيه آنكه سابقا در ترجمهء سال چهل و پنجم مذكور شد كه معاوية بن ابى سفيان در آن سال عقبة بن نافع را از ايالت ولايات افريقيّه عزل نموده حكومت آن ولايات با ايالت ديار مصر به مسلمة بن مخلد ارزانى داشت . مسلمة بن مخلد مولاى خود ، ابو المهاجر ، را به حكومت افريقيّه تعيين نمود . چون ابو المهاجر به افريقيّه آمد نسبت به عقبة بن نافع استخفاف و\r\n\r\n","description":"","footnote":"","page_name":" 875 ","page_number":161},
  {"content":"\r\n\r\nاهانت بسيار كرد و عقبة بن نافع به شام آمده نزد معاويه آمده سلوك ناهموار و بىادبى ابو المهاجر را معروض داشت . معاويه از او عذر خواسته به او وعده كرد كه باز ايالت افريقيّه به تو مىدهم .\r\nاتفاقا هنوز معاويه ابقاء وعدهء خود ننموده بود كه وعدهء اجل او رسيد و به آن سراى انتقال نمود . بعد از او يزيد به عقبة بن نافع گفت : چون پدرم به تو وعدهء ايالت افريقيّه داده و وفا به آن نكرد ، من حكومت آن ديار را به تو ارزانى خواهم داشت . بنابراين در اين سال عقبة بن نافع را به جانب افريقيّهء مغرب فرستاد .\r\nالقصّه ؛ چون عقبة بن نافع به افريقيّه رسيد ، ابو المهاجر را گرفته حبس نمود و اهل و عيال لشكر اسلام را در قيروان محفوظ ساخته زهير بن بلوى را به حفظ قيروان و امارت آنجا مقرّر گردانيد و اهل بيت خود و ساير اهل اسلام را جمع ساخته گفت : بدانيد كه من خود را در راه خدا فروختم و هميشه با كفّار جهاد خواهم كرد تا به شهادت رسم . پس با لشكرى عظيم متوجّه ديار معاويه شد تا آنكه به شهر باغايه كه از مشاهير آن ديار بود رسيد . اهل آن ديار بر دين نصارى بودند و لشكر بىنهايت داشتند . القصّه ، والى آن شهر با لشكرى انبوه بيرون آمد و ميانهء ايشان جنگى عظيم واقع شد . امّا فتح اهل اسلام را بود و خلقى بسيار از اهل باغايه به قتل رسيدند و غنايم بيشمار به دست مسلمانان افتاد و امير باغايه روى به هزيمت آورده در شهر متحصّن شده و عقبة بن نافع چند روز محاصرهء ايشان نمود ، بعد از آن ايشان را بگذاشته متوجّه ولايت راب شد .\r\nو آن ولايتى است وسيع و شهر و قصبهء بسيار دارد و دار الملك آن ولايت را به اريه خوانند و اهل آن شهر نيز نصارى بودند . چون عقبة بن نافع به آن حدود رسيد اكثر اهل آن ديار به كوهها و غارها كه داشتند گريختند و امير اريه با لشكرى انبوه بيرون آمده جنگى عظيم كرد .\r\nامّا چون صيت اسلام و شوكت آن غالب بود هر مرتبه كه به جنگ مىآمدند هزيمت يافته مىگريختند تا آنكه خلق بسيار از ايشان به قتل رسيد و بقيّة السيف پراكنده شده به اطراف و جوانب بدررفتند .\r\nعقبة بن نافع از آنجا متوجّه شهر تاهرت شد . چون والى آن ديار خبر يافت از اهل بربر استعانت طلبيد . ايشان اجابت نموده لشكر بسيار به مدد والى تاهرت [ 122 ب 
  ] فرستادند .\r\nالقصّه ؛ چون لشكر اسلام به حوالى تاهرت رسيدند لشكرى ديدند كه هيچ احدى نديده ، امّا مسلمانان با وجود قلّت هيچ انديشه نكرده و اعتماد به وعدهء  إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ  « 1 » كرده شروع در مقاتله كردند و بعد از كشش و كوشش بسيار نصرت بر پرچم\r\n\r\n\r\n","description":"","footnote":"\r\n( 1 ) . اگر از شما صد تن شكيبا باشند بر دويست تن چيره مىشوند ؛ ( انفال ، 65 ) .\r\n","page_name":" 876 ","page_number":162},
  {"content":"\r\n\r\nعلم مسلمانان وزيد و اهل تاهرت با بربريان شكست يافته روى به هزيمت نهادند و چندين غنايم به دست مسلمانان افتاد كه از عدّو احصا بيرون بود .\r\nالقصّه ؛ عقبة بن نافع بعد از تسخير اين ولايت متوجّه ولايت طنجه « 1 » مغرب شد . چون نزديك به طنجه رسيد بطريق طنجه ، يعنى امير او ، كه نامش بلبان بود ، تحف و هداياى بسيار فرستاده اظهار اطاعت و انقياد نمود . عقبة بن نافع ملتمسان او قبول نموده از وى احوال اندلس « 2 » و ولايت بربر پرسيد . بلبان گفت : اندلس دور است و گرفتن آن بسيار دشوار ، امّا بربر دو قسم است يكى را سوس ادنى گويند كه به جانب مغرب طنجه واقع شده و اهل آن كفّاراند نه بر دين نصارى ، و قسم دويم را سوس اقصى گويند و شمارهء [ سكنهء 
  ] آن شهر و قصبهء آن ديار را غير از خدا كسى نمىداند .\r\nپس عقبه متوجّه سوس ادنى شد و بعد محاربات بسيار آن ديار را فتح نموده و غنايم بسيار به دست آورده متوجّه سوس اقصى شد . آنجا نيز محاربات بيشمار روى نمود . عاقبة الامر آن ديار را نيز به حوزهء تسخير درآورده و غنايم بسيار و اسير بيشمار گرفت و چندان خلايق را به قتل رسانيد كه احصاء آن مقدور بشر نيست . و از سوس اقصى گذشت تا به كنار بحر محيط رسيد . چون به آنجا رسيد گفت : اى بار خدايا اگرنه اين بحر در ميان مىبود هر آينه از براى اعلاء اعلام شرايع جهادكنان مىرفتم تا حيات داشتم .\r\nپس ، از آنجا مراجعت نموده متوجّه افريقيّه شد . در راه به موضعى رسيد كه الحال مشهور به ماء الفرس است يعنى آب اسب . و اين صحرايى بود بىآب . چون عقبه به آنجا رسيد لشكر اسلام از تشنگى فرياد « العطش » برآورده حيران و متحيّر بماندند . چون تشنگى ايشان به مرتبه‌اى رسيد كه همهء ايشان مشرف بر موت شدند عقبة بن نافع فرود آمده دو ركعت نماز گزارده دست به دعا برآورده و گفت : اى بار خدايا ، تو مىدانى كه ما جماعتىايم از امّت سيّد انبياى تو و از براى اعلام معالم شرايع آن سرور جهاد مىكنيم و در اين صحرا از تشنگى به هلاكت رسيديم . پس سؤال مىكنيم از تو به جاه محمّد و به عزّت او كه نزد تو دارد اينكه ما را از اين تشنگى خلاصى دهى و از لطايف غيبى خود آبى به روى كار ما درآرى .\r\nالقصّه ؛ عقبة بن نافع تضرّع و زارى مىنمود و مردم همه آمين مىگفتند كه ناگاه اسب عقبه بنياد دست زدن كرد و چند دست بزد كه گودى شد و بعد از ساعتى پر آب شد . مردم چون آب را بديدند در ساعت آنجا را شكافتند . آبى صاف پيدا شد كه همه را كافى بود . و الحال آن آب مشهور به « ماء الفرس » است .\r\n\r\n\r\n","description":"","footnote":"\r\n( 1 ) . طنجه : شهر بندرى است در مراكش ، در كنار تنگهء جبل طارق .\r\n( 2 ) . اندلس : ناحيه‌اى است در جنوب كشور اسپانيا كه در سال نود و دو به دست طارق ، غلام موسى بن نصير ، به تصرّف اسلام درآمد . همهء مورخان و نويسندگان متقدّم اسلامى كشور اسپانيا را « اندلس » ناميده‌اند .\r\n","page_name":" 877 ","page_number":163},
  {"content":"\r\n\r\nچون از آنجا گذشتند به شهرى رسيدند كه آن را طيّبه گفتندى . از آنجا به قيروان « 1 » هشت روز راه راست . عقبة بن نافع اصحاب خود را رخصت كرده بود كه : جماعةجماعة و فوج‌فوج به قيروان مىرفته باشند كه ما نزديك رسيديم . و اعتماد داشت كه مردم از او بسيار وهم دارند و مىترسند - و با او جماعتى اندك مانده بود كه با ايشان آهسته‌آهسته مىآمدند . اتّفاقا در راه به موضعى رسيدند كه قلعه‌اى نمايان شد . پرسيد : اين چه قلعه است ؟ گفتند : اين را يهودا گويند .\r\nعقبه متوجّه آنجا شد كه ببيند اهل آن قلعه چه طريقه دارند . ايشان نصارى بودند . چون دانستند كه عقبه جمعى قليل همراه دارد در قلعه درآمدند و دروازه محكم كردند و آغاز سفاهت و دشنام كردند و بنياد مقاتله و جنگ نهادند . هرچند عقبه ايشان را به اسلام دعوت نمود قبول نكردند .\r\n* * * \r\n[ خروج كسيلة بن بكرم بربرى 
  ]\r\nو از جمله وقايع اين سال در ديار مغرب خروج كسيلة بن بكرم بربرى است . تفصيل اين قضيّه چنان است كه اين كسيلة بن بكرم از اكابر بربر بود و در ايّام حكومت ابو المهاجر مسلمان شد و مصاحب ابو المهاجر بود . چون عقبة بن نافع به ايالت افريقيّه مقررّ شد ابو المهاجر را قبول نكرده بلكه به واسطهء مصاحبت ابو المهاجر در مقام استخفاف كسيله شد ، تا آنكه روزى بزى چند پيش عقبه آوردند . عقبه اشاره به كسيله كرد كه برخيز و اين بزها را سلاخى كن چنانچه سلاخان ديگر مىكنند . كسيله هرچند گفت « من به غلامان خود بفرمايم كه اين بزها را سلاخى كنند ، كه اين كار به من مناسبت ندارد » چون غرض عقبه استخفاف و اهانت او بود قبول نكرد ، بلكه دشنام بسيار به او داد تا بزى چند را سلاخى كرد . چون اين خبر به ابو المهاجر رسيد به عقب گفت : نيكو نكردى كه به كسيله اين نوع استخفاف نمودى ، و چون اين كار كردى از وى ايمن مباش . امّا عقبه اين سخن را نيز گوش نكرد و كسيله را نگرفت ، امّا همراه خود مىداشت .\r\nچون در اين محل اهل قلعهء يهودا به واسطهء قلّت لشكر عقبه او را زبون كرده بودند و كسيله همراه عقبه بود و اهل قلعهء يهودا اين معنى را مىدانستند كه كسيله با عقبه نفاق دارد پيش او كس فرستادند . كسيله به ايشان جواب داد : زنهار ، هزار زنهار كه در باب كشتن عقبه تهاون نكنيد كه از اين زبون‌تر به دست ما نخواهد افتاد . و اينك ما نيز بنى اعمام و اقارب خود را جمع كرده قصد او مىكنيم و كسيله كس فرستاد تا مردم از اطراف و جوانب جمع شوند .\r\nابو المهاجر كه در زنجير و بند همراه عقبه مىبود ، چون از اين معنى خبردار شد به عقبه\r\n\r\n\r\n","description":"","footnote":"\r\n( 1 ) . قيروان : شهرى است در تونس كه به دست عقبة بن نافع تأسيس شد و مركز افريقاى اسلامى شد . قيروان در قرون اوليهء اسلامى بزرگترين شهر مغرب بود .\r\n","page_name":" 878 ","page_number":164},
  {"content":"\r\n\r\nگفت : پيش از آنكه كسيله لشكر و حشم جمع كند او را بگير . عقبه چون كس به گرفتن او فرستاد . كسيله بگريخت . عقبه ديد كه كار از دست رفت ، پس به ابو المهاجر گفت : تو به مسلمانان لاحق شو و به امر ايالت و امارت قيام نماى . ابو المهاجر قبول اين معنى نكرده گفت :\r\nمقصود من نيز شهادت است . پس اتّفاق نموده حمله بر اهل بربر آوردند و كارزار عظيم نمودند . امّا چون مسلمانان بغايت اندك بودند همه كشته شدند ، غير از محمّد بن اوس انصارى با سه چهار كس هيچ‌كس خلاص نشد . محمّد بن اوس نيز زنده به دست كسيله و اهل بربر افتاد .\r\nآخر الامر والى قفصه او را با اصحابش از دست كسيله خلاص كرده به قيروان فرستاد .\r\nچون زهير بن قيس بلوى ، كه نايب عقبة بن نافع بود ، از اين قضيه خبر يافت عازم قتال كسيله شد . امّا لشكر صنعا كه مدار ايشان بر آنها بود موافقت زهير نكرد بلكه زهير را گذاشته روى به مصر آوردند و اكثر مردم سپاهى همراهى ايشان اختيار نموده از زهير بن قيس جدا شدند ، پس زهير مضطرب شده از قيروان بيرون آمده به رقّه مقام كرد . كسيله لشكر بسيار جمع كرده قصد افريقيه نمود و در آنجا مسلمانان با اهل و عيال بسيار بودند . چون شنيدند كه كسيله متوجّه افريقيّه است از وى طلب امان نمودند . كسيله همه را امان داد و متعرّض هيچ احدى نشد تا هركه خواست بيرون رفت و هركه خواست به حال خود ماند . كسيله بر افريقيّه و قيروان و نواحى آن ولايات دست يافت و تا زمان عبد الملك بن مروان حاكم مطلق العنان آن ديار بود و در زمان عبد الملك بن مروان بر دست زهير بن قيس البلوى كشته شد ؛ چنانچه در ترجمهء سال شصت و چهارم از رحلت مذكور خواهد شد ان شاء اللّه تعالى .\r\nو در اين سال امير حجّاج وليد بن عتبه بود . و ولادت محمّد بن عبد اللّه بن العباس كه پدر سفاح ، اوّل خلفاى بنى عباس ، و منصور است نيز در اين سال بود . و از اصحاب رسول ، صلّى اللّه عليه و آله ، عبد المطّلب بن ربيعة بن الحارث بن عبد الملك وفات يافت . و وفات مسلمة بن مخلّد انصارى « 1 » نيز از جملهء وقايع اين است . مسروق بن اخدع نيز در اين سال وفات يافت .\r\n\r\n\r\n","description":"","footnote":"\r\n( 1 ) . طبرى گويد مسلمة بن مخلد نخستين كسى است كه حكومت مغرب ، برقه ، افريقيه ، طرابلس ، و مصر را يك جا در دست داشت .\r\n","page_name":" 879 ","page_number":165},
  {"content":"\r\n . \r\n","description":"","footnote":"","page_name":" 880 ","page_number":166},
  {"content":"\r\n\r\n\r\nذكر وقايع سال پنجاه و سيّم از رحلت خير البشر كه سال شصت و سيّم از هجرت آن سرور است\r\nاز جمله وقايع اين سال واقعهء حرّه است . وجه تسميهء اين واقعه به حرّه « 1 » عنقريب معلوم خواهد شد ، ان شاء اللّه تعالى . تفصيل اين قضيّه آن است كه مردم مدينه بعد از مراجعت نعمان بن بشير ، عثمان بن ابى سفيان را كه والى مدينه بود از شهر اخراج كردند و جمعى كثير از بنو اميه كه در مدينه بودند در سراى مروان حكم جمع شدند . اهل مدينه ايشان را محاصره نموده از تردّد مانع شدند .\r\n[ 123 الف 
  ] ايشان پنهانى كسى را پيش يزيد فرستادند و استغاثه نمودند . يزيد ، عمرو بن سعيد الاشدق را حكم كرد تا با لشكرى عظيم از شام متوجّه مدينه شده متمردين را به قتل رساند .\r\nعمرو بن سعيد قبول اين معنى نكرده به تمهيد مقدمات معذرت اشتغال نمود . پس يزيد رسولى نزد ابن زياد فرستاده پيغام داد كه متوجّه يثرب گردد و بعد از فتح مدينه به محاربهء ابن زبير شتابد . ابن زياد گفت : به خدا سوگند كه من از براى اين فاسق غزو مكّه و مدينه با قتل فرزند رسول خدا جمع نمىكنم . پس خود را به بيمارى انداخته عذر خواست .\r\nچون يزيد از رفتن ابن زياد مأيوس شد . مسلم بن عقبه « 2 » را كه به مراتب از ابن زياد بدبخت‌تر بود به اين مهم تعيين نمود و در حين وداع به مسلم گفت : اى مسلم سه نوبت مردم\r\n\r\n\r\n","description":"","footnote":"\r\n( 1 ) . حرّه : به قسمتى از سرزمين خشك و سوزان حجاز ، منسوب به شخصى واقم نام ؛ به همين جهت آن را حرّهء واقم نيز گويند .\r\n( 2 ) . مسلم بن عقبة بن رياح بن اسعد بن ربيعة بن عامر بن مالك . . . مرّه ، معروف به مرّى . وى موقع مرگ به بنى مرّه گفت :\r\nملك زراعتى من در حوران وقف بر قبيلهء مرّه است ، بلاذرى اطلاعاتى سودمند دربارهء اين مرد آورده است ؛ - أنساب الأشراف ، ج 4 ، ص 40 .\r\n","page_name":" 881 ","page_number":167},
  {"content":"\r\n\r\nمدينه را به اطاعت من دعوت كن . اگر قبول نمودند فهو المراد ، و الّا در قتل و غارت آن بلده تقصير منماى . و چون در آن وقت مسلم بن عقّبه مرضى داشت ، يزيد گفت : اگر تو به واسطهء ضعفى كه دارى به حرب قيام نتوانى نمود حصين بن نمير را به نيابت خود تعيين نماى . و وصيّت ديگر آنكه از بنى هاشم در تعظيم و تكريم علىّ بن الحسين زين العابدين دقيقه‌اى نامرعى نگذار كه به من يقين شده كه در اوايل اختلاف اهل مدينه پيش او رفته عرض خلافت كردند او ابا نموده از مدينه بيرون رفته در ضيعتى از ضياع خود ساكن گشته كنج عافيت و سلامت بر مسند حكومت گزيده است .\r\nالقصّه ؛ چون آواز لشكر شام به اهل مدينه رسيد معارف آن شهر جمع شده با عبد اللّه بن حنظله گفتند : بنو اميه را كه در سراى مروان حكم مضبوط ساخته‌ايم بايد كشت ؛ چرا كه ما از ايشان ايمن نيستيم ، چه احتمال دارد كه چون سپاه مخالف نزديك شوند اين گروه به آن جماعت پيوندند و در روى ما شمشير كشند و ايشان را تعليم كنند كه از كدام ممر به شهر در مىبايد آمد و چه كيفيت با ما حرب تواند كرد .\r\nابن حنظله اين رأى صواب را ناصواب دانسته گفت : مصلحت در آن است كه اين قوم را به ايمان مغلظه سوگند دهيم كه با ما جنگ نكنند و مخالفان را نه به شمشير و نه به تدبير معاونت ننمايند . بعد از آن همه را از شهر بيرون كنيم ؛ چه اكثر رؤسا و اكابر بنى اميه در اين شهرند و اگر همه را بكشيم يزيد با تمام شاميان و پسر زياد با تمام عراقيان متوجّه ما گردند و چون بنى اميّه را طلب كنند مهم به دور و دراز خواهد كشيد .\r\nپس مشاهير مدينه به رأى ابن حنظله قرار دارند . آنگاه عبد اللّه بن حنظله بنى اميّه را طلبيده سوگند داده همه را از شهر بيرون كردند . و به روايت روضة الصفا مروان و پسرش عبد الملك را بگذاشت . و در بعضى تواريخ چنين به نظر آمده كه مروان پيش از اين واقعه به شام رفته بود . اما از كامل التواريخ چنين معلوم مىشود كه مروان و پسرش عبد الملك را نيز با بنى اميّه اخراج كردند .\r\nعلى اىّ حال ، چون بنى اميّه از مدينه بيرون آمده متوجّه شام شدند چند مرحله قطع نمودند كه در اثناء راه در وادى القرى به مسلم بن عقبه رسيدند . مسلم كس فرستاد و عمرو بن عثمان بن عفّان را طلبيد . چون عمرو حاضر شد از وى پرسيد : چه خبر دارى از مدينه ؟ ما را مشورت بنماى كه به چه وجه با ايشان جنگ كنيم ؟ عمرو گفت : من در باب اهل مدينه چيزى نمىتوانم گفت ؛ چرا كه مرا سوگند دادند و عهود و مواثيق گرفتند كه خلاف آن نمودن شرط مروّت و اسلام نيست . مسلم از اين سخن در غضب شده گفت : و اللّه اگر پسر عثمان بن عفّان نمىبودى همين لحظه تو را گردن مىزدم . و درشتى بسيار كرد .\r\nالقصّه ؛ عمرو بن عثمان از مجلس بيرون آمده ياران خود را از حقيقت حال خبر داد .\r\n\r\n","description":"","footnote":"","page_name":" 882 ","page_number":168},
  {"content":"\r\n\r\nمروان حكم چون اين سخن شنيد پسر خود عبد الملك را گفت : تو پيش از من نزد مسلم بن عتبه رو و آنچه دانى با او بگو . شايد از سر پرسيدن من به تو كفايت كند . پس عبد الملك آمد و مسلم بن عقبه از وى پرسيد : اى عبد الملك استشاره‌اى در باب گرفتن مدينه به من بگو .\r\nعبد الملك گفت : مصلحت آن است كه چون به نزديك مدينه رسى در ميان خرماستان فرود آيى و فرمان دهى تا از فلان موضع علف جهت چهارپايان تو بيارند . و چون سپاه آسوده گرديد از جانب مشرق روى به قتال آرى و بايد كه تلاقى فريقين در صبح واقع شود ، چنان كه از مبداء طلوع آفتاب تا وقت زوال ، آفتاب از پس پشت شما به رويهاى ايشان تابد تا چشمهاى ايشان به شعاع آفتاب خيره شود و معهذا برق تيغها و نيزه‌هاى شما ايشان را در هيبت اندازد . و اين‌جانب مدينه را حرّه گويند ، از اين جهت اين واقعه به واقعهء حرّه مشهور است .\r\nو در روضة الصفا چنين مسطور است كه چون آن جماعت بنى اميّه كه اهل مدينه ايشان را از مدينه اخراج كرده بودند در وادى القرى به مسلم بن عقبه رسيدند مسلم بن عقبه از ايشان مشورت طلبيد . ايشان گفتند : ما در اين باب چيزى نمىتوانيم گفت ؛ چرا كه ايشان عهود و مواثيق از ما گرفتند . اما مروان حكم و پسرش عبد الملك در مدينه‌اند . مناسب آن است كه جاسوسى پيش ايشان فرستى ، كه ايشان را سوگند ندادند و تمامى حالات [ را 
  ] نوشته ارسال خواهند داشت . پس مسلم بن عقبه چنين كرد و آن تعليماتى كه سابقا مذكور شد عبد الملك نوشته جهت او فرستاد .\r\nالقصّه ؛ عبد الملك در باب محاربهء اهل مدينه مسلم بن عقبه را چندان تعليم داد كه او تعجّب نموده و به قول او عمل نموده از طرف شرقى مدينه متوجّه محاصرهء مدينه گشت . ارباب آن بلدهء طيّبه در پيش دروازهء غربى ، كه آمد و شد شاميان از آن ممرّ بود ، خندقى كنده و درها بسته بودند و آماده قتال و جدال گشته و با وجود آنكه ، بنابر تعليم عبد الملك ، مسلم بن عقبه از جانبى درآمد كه اهل مدينه در آن‌جانب هيچ تهيّهء جنگ نكرده بودند هرچند مسلم از ايشان بيعت يزيد طلب نمود مقبول نيفتاد . بنابراين ناچار مسلم بن عقبه به تعبيهء سپاه و تسويهء صفوف پرداخته خود بنابر ضعفى كه داشت در خيمه بر روى تخت قرار گرفت و يكى از غلامان خود را گفته تا علم او را گرفته بر پيش خيمه نگاه داشت .\r\nو عبد اللّه بن حنظله ، فضل بن عباس بن ربيعة بن الحارث بن عبد المطّلب را كه در جرأت و جلادت عديل و نظير نداشت مقدمهء لشكر ساخته سواران را ملازم او گردانيده و ايشان خود را بر سپاه شام زده و جمعى انبوه را از ايشان به قتل رسانيدند « 1 » و باقى هزيمت نموده روى\r\n\r\n\r\n","description":"","footnote":"\r\n( 1 ) . آغاز واقعهء حرّه روز چهارشنبه بيست و هشتم ذى حجّة الحرام سال شصت و سه هجرى بود .\r\n","page_name":" 883 ","page_number":169},
  {"content":"\r\n\r\nبگردانيدند تا قريب به خيمهء مسلم رسيدند و فضل آن جماعت را تعاقب نموده . چون چشم فضل بر غلام رومى مسلم - كه علم را محافظت مىنمود - افتاد پنداشت كه او مسلم است .\r\nسعى و كوشش بسيار نمود ، تا خود را به علم رسانيده شمشير بر فرق او زد كه از خود او گذشته تا به ناف رسيد . فضل برگشت و فرياد برآورد كه « مسلم را كشتم » مسلم چون آواز فضل شنيد با وجود ضعف و بيمارى از جاى برجست و فرياد بركشيد كه : « اينك من زنده‌ام و تو را خواهم كشتن » و در آن ضعف زره پوشيده سوار گشت و گفت : اى اهل شام شما حرب چنين خواهيد كرد . به خدا سوگند كه هركه به هزيمت رود يزيد او را بكشد و اگر شما جنگ نمىكنيد ، بارى از من تخلّف منماييد .\r\nآنگاه بر فضل حمله كرده و نيزه بر تهيگاه او زد كه فضل به رحمت ايزدى پيوست . پسرش عبد الرحمن بر مسلم حمله كرد . مسلم او را نيز به زخم نيزه بيفكند . از اين جهت اهل مدينه دلشكسته شدند و سپاه شام دلير گشتند و آتش جنگ اشتعال يافته جنگ عظيم دست داد .\r\nبسيارى از مسلمانان به قتل رسيدند و بقيّه السيف را شاميان تا دروازهء مدينه راندند . عبد اللّه بن حنظله چون اين حالت مشاهده كرد با متابعانش پياده شده از دروازه بيرون آمدند . مسلم امر كرد تا لشكر او نيز پياده شوند .\r\nالقصّه ؛ شاميان اهل مدينه را تيرباران كردند و سه پسر عبد اللّه بن حنظله به زخم تير پيش او كشته شدند . عبد اللّه گفت مرا بعد از فرزندان زندگانى به چه كار آيد ؟ آنگاه او و برادر مادرى او محمّد بن ثابت بن قيس الانصارى روى به اعدا آورده چندان جنگ نمودند كه به شهادت رسيدند . لشكر شام به شهر درآمد . مسلم بن عقبه منادى كرد كه خون و مال اهل مدينه بر شاميان حلال است . پس سه شبانه روز اهل شام مدينهء طيّبه را غارت كردند و اصحاب رسول ، صلّى اللّه عليه و آله ، در كوهها و غارها مختفى شدند .\r\nدر كامل التواريخ مذكور است كه چون مسلم بن عقبه در نواحى مدينه نزول كرد اهل مدينه با لشكرى آراسته بيرون آمدند به نوعى كه اهل شام بسيار ترسيدند و از كارزار ايشان بينديشيدند .\r\nو چون [ 123 ب 
  ] مسلم اين معنى را مشاهده نمود با وجود بيمارى ايشان را دشنام مىداد و تحريص بر جنگ مىنمود . هنوز ايشان در جانب شرقى با يكديگر در جنگ بودند كه بنى حارثه به واسطهء عداوت با عبد اللّه بن حنظله اهل شام را از جانب دروازهء ديگر به اندرون شهر درآوردند . پس اهل مدينه را از دو جانب در ميان گرفته مىكشتند و اكثر ايشان در خندق كشته شدند .\r\nو نيز در كامل التواريخ مسطور است كه اين از عجايب تقديرات الهى است كه چون اهل شام متوجّه مدينه شدند اهل مدينه جمعى را تعيين نمودند كه در هر چاهى از چاهها كه ما بين شام و\r\n\r\n","description":"","footnote":"","page_name":" 884 ","page_number":170},
  {"content":"\r\n\r\nمدينه بودند يك مشك قطران ريختند تا هركه از آن آب بخورد بميرد . اتفاقا چون خواست الهى بر خلاف ارادهء ايشان بود چندان باران شد كه اهل شام را مطلقا در آن راه احتياج به آب چاه نشد .\r\nالقصّه ؛ بعد از سه روز مسلم بن عقبه به مسجد رسول ، صلّى اللّه عليه و آله ، درآمد و حكم كرد تا شاميان دست از قتل و نهب بازداشتند و فرمود ندا كردند كه مردم با يزيد بيعت كنند و هركه تخلّف ورزد خون او مباح باشد . اوّل كسى كه پيش آمد عبد اللّه بن ربيعه ، نبيرهء امّ سلمه ، رضى اللّه عنها ، بود . مسلم با او گفت : بيعت كن . عبد اللّه گفت : بر مقتضاى كتاب خدا و سنّت پيغمبر [ با 
  ] او بيعت مىكنم . مسلم گفت : بيعت چنان بايد كرد كه هر مضرتى كه يزيد در اموال و اولاد شما كند شما را مجال منع نباشد و به هيچ وجه بر صوابديد او اعتراض و انكار نبايد كرد .\r\nعبد اللّه از اين صورت ابا نمود . مسلم فرمود تا گردن او را بزدند . بعد از آن ابو الجهم عدوى به مجلس او درآمد . مسلم گفت : تويى كه به شام رفتى و امير المؤمنين يزيد دربارهء تو انعام و احسان مبذول داشت و چون از آن ديار مراجعت كرده به مدينه رسيدى اظهار معايب امير المؤمنين يزيد نموده گفتى او شراب مىخورد و ارتكاب محرمات مىنمايد . پس بفرمود تا او را گردن زدند .\r\nاما در كامل التواريخ چنين ايراد نموده كه بعد از واقعهء حرب به يك روز ، مروان از براى سه كس امان طلبيده [ ايشان را 
  ] نزد مسلم حاضر گردانيد : يكى يزيد بن رفعة بن اسود ، دويم محمّد بن ابى الجهم بن خديعه ، و سيم مغفل بن سنان الاشجعى . و چون ايشان حاضر شدند مسلم گفت : به امير المؤمنين يزيد بيعت كنيد . يزيد بن عبد اللّه و محمّد بن ابى جهم گفتند : بيعت مىكنيم بر كتاب خدا و سنّت رسول او ، صلّى اللّه عليه و آله ، مسلم فرمود تا هر دو را گردن زدند . مروان گفت : سبحان اللّه ! آيا كشتى دو مردى از قريش را كه به امان پيش تو آمدند ؟ مسلم چوبى كه بر دست داشت بر تهيگاه مروان زد و گفت : و اللّه اگر آنچه گفتند تو مىگفتى تو را نيز مىكشتم .\r\nدر اين اثناء معقل بن سنان آبى طلبيد كه بخورد . مسلم بن عقبه از وى پرسيد : كدام شراب را دوست مىدارى ؟ مغفل گفت : آب عسل را . گفت : بنوشانيد او را . پس چندان بنوشيد كه سير شد . مسلم گفت : بعد از اين نخواهى چشيد ، الّا آب جحيم را در آتش دوزخ . مغفل گفت : تو را خداى سبحانه و تعالى به واسطهء قطع رحم پرسش خواهد نمود . گفت : تو خليفهء بنى هاشمى . به خاطر دارى كه در ولايت طبريّه مىگفتى كه چون به مدينه رسم يزيد بن معاويهء فاسق را خلع كرده با يكى از اولاد مهاجرين بيعت كنم ؟ مرا آن زمان بر قتل تو قدرت نبود ، اكنون كه قدرت دارم تقصير نخواهم كرد . آنگاه فرمود تا مغفل را به قتل آوردند . « 1 »\r\n\r\n\r\n","description":"","footnote":"\r\n( 1 ) . مسلم ، غير از اينها ابو بكر بن عبد اللّه بن جعفر بن ابى طالب ، ابو بكر بن عبيد اللّه بن عمر بن خطاب ، يعقوب بن طلحة بن -\r\n","page_name":" 885 ","page_number":171},
  {"content":"\r\n\r\nدر روضة الصفا آورده كه بعد از قتل مغفل بن سنان ، عمرو بن عثمان بن عفّان را به نزد او آوردند . گفت : تو خبيث بن طيّبى . آن كسى كه چون با اهل شام ملاقات كنى مىگويى من عمرو بن عثمان‌ام ، خون پدر من از اهل مدينه طلب كنيد . و چون اهل يثرب و حجاز را بينى مىگويى كه من يكى از شمايم . بعد از آن فرمود تا محاسن او كه بسيار طويل و عريض بود تمامى بكندند و سر مويى از وقاحت در حقّ او فرو نگذاشتند . آخر عبد الملك بن مروان شفاعت نموده او را خلاص كرد .\r\nمخفى نماند كه از اين سخن روضة الصفا چنين ظاهر مىشود كه عمرو بن عثمان همراه آن جماعت بنى اميه كه عبد اللّه حنظله ايشان را از مدينه اخراج كرده بود [ نبود 
  ] ، و حال آنكه صاحب كامل التواريخ تصريح به آن كرده كه عمرو بن عثمان همراه آن جماعت بود ، چنانچه سابقا قلمى شد ؛ معهذا صاحب روضة الصفا خود به اين تصريح نموده كه اهل مدينه جميع بنى اميه را ، غير مروان و پسرش عبد الملك ، از مدينه اخراج كردند و عمرو بن عثمان از بنى اميّه است . امّا بعضى از اهل تاريخ تصريح نموده‌اند كه عمرو بن عثمان با اهل مدينه در خلع يزيد متّفق بود .\r\nالقصّه ؛ چون مسلم بن عقبه از قتل و نهب اهل مدينه فارغ شد امام زين العابدين علىّ بن حسين ، عليهما السّلام ، را طلب داشت . چون امام زين العابدين تشريف آوردند مسلم او را تعظيم و تكريم بسيار نموده با او در يك فراش بنشست و گفت : يزيد تو را سلام مىرساند و مىگويد كه نيكو كردى كه با مردم مدينه اتّفاق ننمودى و از اهل فتنه اجتناب و احتراز نمودى .\r\nبدان كه جزاء عمل تو نزد من ضايع نخواهد بود . پس امام زين العابدين فرمود : هر آينه من كاره بودم به آنچه اهل مدينه كردند . و چون امام زين العابدين ، عليه السّلام ، عزم رفتن كرد [ مسلم 
  ] ركاب را گرفته تا سوار شد .\r\nاما در كامل التواريخ چنين آورده كه بعد از قتل مغفل بن سنان ، مروان علىّ بن حسين زين العابدين را آورد . چون امام زين العابدين آمد ميان مروان و پسرش عبد الملك بنشست . « 1 » پس مروان آبى طلبيده اندكى از آن بخورد و مشربه را به امام زين العابدين تواضع نمود . چون امام زين العابدين ، عليه السّلام ، او را گرفت مسلم گفت : از آب ما مخور . امام از اين سخن بسيار\r\n\r\n\r\n","description":"","footnote":"\r\n- عبيد اللّه ، و عبد اللّه بن زيد بن عاصم را نيز اعدام كرد ؛ - نهاية الأرب ، ج 7 ، ص 222 . براى كسب اطلاع بيشتر از جنايات مسلم بن عقبه در واقعهء حرّه - تاريخ طبرى ، ج 7 ، ص 3100 به بعد .\r\n( 1 ) . در اكثر كتب تاريخى روايت شده است كه هنگام شورش مردم مدينه بر بنى اميّه ، امام سجاد ( ع ) خانوادهء مروان حكم را حمايت فرموده به همراه خانوادهء خود به ينبع فرستاد . مروان هيچ گاه اين لطف امام را فراموش نكرد . مروان قبلا به عبد اللّه بن عمر روى آورده بود و از وى خواسته بود كه خانواده‌اش را پناه دهد ؛ اما او از اين امر شانه خالى كرده بود .\r\n","page_name":" 886 ","page_number":172},
  {"content":"\r\n\r\nانديشه نمود و آثار خوف در بشرهء آن حضرت ظاهر شد . باز مسلم گفت : آمدى ميان مروان و پسرش نشستى تا از شرّ من ايمن شوى ؟ و اللّه كه به واسطهء ايشان هيچ كس از شرّ من خلاص نشود اگرچه فرزند ايشان باشد ، ليكن امير المؤمنين يزيد مرا در حقّ تو وصيّت كرده و مبالغه در تعظيم تو بسيار نموده . اگر مىخواهى آب بخور . پس امام زين العابدين را بر سرير خود بنشانيد و گفت : مردم تو بسيار ترسيده باشند . امام فرمود : آرى بسيار خوف دارند . پس بفرمود تا اسب تازى با زين [ و 
  ] لجام نفيس پيش امام كشيدند و امام را به عزّت تمام رخصت داد و طلب بيعت يزيد از او به شرطى كه با ديگران مىكرد نيز نكرد .\r\nبعد از آن علىّ بن عبد اللّه بن عباس را طلب كرد . حصين بن نمير از جاى برخاست و گفت :\r\nبيعت نمىكند پسر خواهر ما ، الّا چنانچه علىّ بن حسين بيعت كرد . و چون مادر علىّ بن عبد اللّه از بنى كنده بود تمامى كنديان با حصين بن نمير موافقت نموده علىّ بن عبد اللّه را از دست مسلم خلاص كردند .\r\nو در روضة الصفا آورده كه در واقعهء حرّه ششصد نفر از مردم مدينه به قتل رسيدند . و چون مسلم در خون ريختن بىملاحظه بود و اسراف بسيار مىنمود او را بعد از اين واقعه مسرف « 1 » گفتندى .\r\nو در كامل التواريخ مسطور است كه محمّد بن عماره مىگويد كه من به طريق تجارت به شام رفته بودم شخصى از من پرسيد : تو از كجايى ؟ گفتم : از مدينه . گفت : از خبيثه ؟ گفتم :\r\nرسول خدا ، صلّى اللّه عليه و آله ، او را طيّبه نام نهاده و تو او را خبيثه مىگويى ؟ پس گفت : به درستى كه مرا با مدينه عجب حالى است . گفتم : آن‌چه چيز است ؟ گفت : وقتى كه لشكر يزيد با مسلم بن عقبه به جانب مدينه مىرفتند من در خواب ديدم كه شخصى به من گفت كه تو مردى را مىكشى كه نامش محمّد خواهد بود و به واسطهء قتل او مستحق دوزخ خواهى شد . چون از خواب بيدار شدم با خود عهد كردم كه هرگز با اين جماعت به جنگ اهل مدينه نروم . القصه ، هرچند سعى كردم مفيد نيفتاد . مسلم مرا همراه خود برد . چون آنجا رسيدم به خود قرار دادم كه مقاتله نكنم و تا آخر واقعهء حرّه مطلقا تيغ برنياوردم ، تا آنكه اين واقعه از هم گذشت و من بيرون آمده به جانب شهر مىرفتم . اتّفاقا گذر من بر كشتگان افتاد . به يك مردى رسيدم كه در ميان مقتولان افتاده بود ؛ مجروح و نالان كه هنوز رمقى از حيات باقى داشت . چون نظرش بر من افتاد گفت : « دور شو اى سگ » مرا از اين سخن بسيار بد آمد . شمشير برآوردم و او را به قتل رسانيدم . همان لحظه خوابم به ياد آمد . بسيار نادم و پشيمان شده به مدينه درآمدم و مردى\r\n\r\n\r\n","description":"","footnote":"\r\n( 1 ) . علىّ بن عبد اللّه بن عباس در شعرى كه سرودهء مسلم بن عقبه را به همين لقب ياد كرده است . اطّلاعاتى دقيق در أنساب الأشراف ( ج 4 ، ص 40 ) مندرج است . به تصريح بلاذرى زنى از اهالى بخارا قبر مسرف را خراب كرد و جسد او را از درخت خرمايى آويخته آتش زد .\r\n","page_name":" 887 ","page_number":173},
  {"content":"\r\n\r\nرا از اهل مدينه همراه خود آوردم به آن [ 124 الف 
  ] موضع و گفتم : اين مقتولان را تو مىشناسى ؟ نام اينها را به من بگو هر كدامى چه نام دارند كه من به تحقيق اين امر غرضى دارم .\r\nاتّفاقا اوّل بار نظر آن مرد بر آن شخص افتاد كه من او را كشته بودم و مقصود من تحقيق نام او بود . همين‌كه او را ديد گفت :  إِنَّا لِلَّهِ وَ إِنَّا إِلَيْهِ راجِعُونَ  . « 1 » قاتل اين شخص هرگز روى بهشت نخواهد ديد . گفتم : اين چه كس است ؟ گفت : اين ، محمّد بن عمرو بن حزم است كه در عهد رسول اللّه ، صلّى اللّه عليه و آله ، متولّد شده و پيغمبر نام او محمّد نهاد و كنيت او ابا عبد الملك كرد .\r\nپس من همراه آن مرد مدّتى نزد ورثهء محمّد بن عمرو رفتم و ايشان را گفتم : شما به عوض محمّد بن عمرو مرا بكشيد . قبول نكردند . ديهء او بر ايشان عرض كردم ، نيز نگرفتند . من از آن زمان به مدينه بدم و آن را به اين نام مىخوانم . « 2 »\r\n* * * \r\n[ وقايع ديگر اين سال 
  ]\r\nو در اين سال عبد اللّه بن زبير به اداى مراسم حج قيام نمود و مردم آن روز او را عايذ « 3 » گفتندى ، يعنى پناه گيرندهء بيت اللّه الحرام .\r\nو واقعهء حرّه در بيست و هشتم شهر ذى الحجّة الحرام سال مذكور واقع شد و در هلال محرّم سال پنجاه و چهارم از رحلت ، مسور بن مخرمه اين خبر را به عبد اللّه بن زبير فرستاد . چون عبد اللّه از اين واقعه خبر يافت بسيار مضطرب شد و شروع در استعداد محاربه نموده در استحكام مكّهء معظّمه سعى نمود .\r\n\r\n\r\n","description":"","footnote":"\r\n( 1 ) . بقره ، 156 .\r\n( 2 ) . چون خبر واقعهء حرّه به يزيد رسيد كينه‌هاى دوران جاهليت را در شعرى اين‌چنين بيان كرد : « اى كاش پيرمردان قوم من كه در بدر بودند حضور مىداشتند و بىتابى قبيلهء خزرج را از برخورد شمشير مىديدند ، سخت شاد مىشدند و خشنودى مىكردند و مىگفتند اى يزيد دست تو شل مباد . آرى اگر من از فرزندان احمد انتقام نكشم و خونخواهى نكنم از فرزندان عتبه نيستم » ؛ - نهاية الأرب ج 7 ، ص 223 . گويا بيت اوّل اين شعر سرودهء عبد اللّه بن زبعرى است كه در جنگ احد سرود . او بعدها مسلمان شد و از سرودن اين بيت و قصيده پوزش خواست ؛ - توضيح استاد دامغانى بر منبع ياد شده .\r\n( 3 ) . لقب كامل ابن زبير « العائذ بالبيت » - يعنى پناهنده به خانهء كعبه - بوده است .\r\n","page_name":" 888 ","page_number":174},
  {"content":"\r\n\r\n\r\nذكر وقايع سال پنجاه و چهارم از رحلت خير البشر\r\nچون واقعهء حرّه در بيست و هشتم شهر ذيحجة الحرام سال پنجاه و سيم از رحلت روى نمود و هنوز مسرف ، يعنى مسلم بن عقبه ، در مدينه بود كه در اوايل سنهء اربع و خمسين از جانب يزيد مكتوبى رسيد مضمونش آنكه : مسلم چون از مهم مدينه فارغ شود متوجّه مكّه شده مهم عبد اللّه زبير را فيصل دهد . بنابراين مسلم متوجّه مكّه شد . چون به سه منزلى مكّه رسيد « 1 » مرضى كه داشت اشتداد پيدا كرده مشرف به موت گشت . چون از حيات مأيوس شد سپاه را به حصين بن نميّر سپرد و گفت : اگر اشارت يزيد نبودى من امارت لشكر به تو تفويض نمىكردم ، زيرا كه تو از يمانيّه‌اى و مهربانى و رقّتى دارى كه ديگران ندارند . پس حصين را وصيّت كرد كه :\r\nچون به مكّه رسيدى بايد از سر جدّ و اجتهاد به حرب عبد اللّه بن زبير قيام نمايى و بايد كه بر خاطر تو خطور نكند كه اين خانهء خداست و من چگونه با اهل آن محاربه كنم ؟ وظيفهء تو آن كه مجانيق نصب كنى و از ويران شدن كعبه باك ندارى ، كه سخن امام زياده از كعبه است و هر چه در اوست ، به تخصيص امامى چون يزيد . و بايد كه كلمات قريش را به گوش خود راه ندهى تا فريفته نگردى . « 2 »\r\nبعد از آن گفت :\r\nاى بار خدايا من هيچ عمل ناشايسته بعد از شهادت به وحدانيت تو و به رسالت محمّد رسول اللّه نكردم كه پيش من دوست‌تر باشد از قتل اهل مدينه را ، و به\r\n\r\n\r\n","description":"","footnote":"\r\n( 1 ) . نويرى اين محلّ را « كنار كوه مشلل » و ابن خلدون ( العبر ، ج 2 ، ص 37 ) قدير ثبت كرده است .\r\n( 2 ) . طبرى گويد ، مسلم به او گفت : خبر بسيار به دست آور و سخن هيچ قرشى را مشنو . مردم شام را از دشمن برمگردان و سه روز بيشتر ابن زبير را مهلت مده و با او سخت جنگ كن .\r\n","page_name":" 889 ","page_number":175},
  {"content":"\r\n\r\nهيچ عمل اميدوارى در آخرت ندارم الّا به قتل اهل مدينه .\r\nالقصّه ؛ مسرف اين نوع خرافات را بر زبان گذرانيده راه آخرت را پيش گرفت تا به مستقّر خود رسيد . و حصين بن نمير سركردهء سپاه شام در بيست و هشتم محرّم سال مذكور به مكّه رسيد . مردم حجاز و تهامه به عبد اللّه بن زبير بيعت كرده و گريخته‌هاى مدينه نيز در ظلّ حمايت وى درآمده بودند . « 1 » چون عبد اللّه بن زبير آمدن سپاه را دانست با اصحاب خود گفت :\r\nآمادهء جنگ بايد شد و نبايد گذاشت كه ظلمهء شام بيايند . پس در همان ساعت به تعبيهء لشكر مشغول شده ميمنه را به برادر خود منذر بن زبير سپرد ، مسور بن مخرمه را بر ميسره گماشت و در برابر مخالفان صف كشيده نايرهء قتال و جدال اشتعال يافت . منذر بن زبير كشته شده لشكر شام غلبه كرده اهل مكّه روى به هزيمت آورده با ابن زبير در شهر مكه متحصّن شدند . اهل شام مكّه را مركزوار در ميان گرفته بر كوه ابو قبيس منجنيقها تعبيه كرده به جانب كعبه و مسجد الحرام - كه عبد اللّه بن زبير آنجا پناه برده بود « 2 » - سنگ انداختن آغاز نهادند ، « 3 » تا آنكه بسيار كس به زخم سنگ منجنيق هلاك شد و تردّد مردم در مكّه دشوار شد .\r\nزمان محاصرهء مكّه از ابتداى شهر صفر تا آخر ربيع الاوّل امتداد يافت و در آخر ربيع الاوّل خبر فوت يزيد بن معاويه به مكّه رسيد . « 4 » چون خبر فرحبخش مسموع ابن زبير گشت ، فرمود تا مقابل لشكر شام ندا در دادند كه « اى اهل شام آن كافر كه شما را به حرب ما فرستاد به دوزخ رفت . هركه از شما خواهد كه به امير عبد اللّه زبير بيعت كند بايد كه به خدمت او مبادرت نمايد و آن‌كه نخواهد راه او گشاده است ؛ به هر جانب كه ميل داشته باشد برود . » مردم شام كه اين سخن شنيدند متحيّر گشتند و با حصين بن نمير گفتند : تدبير ما چيست ؟ حصين گفت : ابن زبير خالى از مكر و حيله نيست شايد كه از جهت مصلحت خود اين آوازه مىانداخته باشد . صبر كنيد تا جواب نامه‌اى كه به شام نوشته‌ام بيايد .\r\nالقصّه ؛ روز ديگر ثابت بن قيس نخعى كه با حصين بن نمير دوستى و محبتى قديم داشت از جانب كوفه به لشكرگاه او رسيد و خبر رسانيد كه يزيد بن معاويه رخت به عالم آخرت كشيد و مردم شام با پسرش معاوية بن يزيد بيعت كردند و اهل مدينه گماشتهء مسلم را از مدينه اخراج\r\n\r\n\r\n","description":"","footnote":"\r\n( 1 ) . همچنين نجدة بن عامر حنفى همراه گروهى از خوارج براى حمايت و دفاع از خانهء خدا به او پيوسته بود ؛ - نهاية الأرب ، ج 7 ، ص 224 .\r\n( 2 ) . مختار ثقفى نيز همراه ابن زبير بود .\r\n( 3 ) . هنگام پرتاب سنگ به مكّه ، نفت‌اندازان نفت‌اندازى مىكردند ، در نتيجه آتش‌سوزى در مكه روى داد ؛ - العبر ، ج 2 ، ص 38 .\r\n( 4 ) . مرگ يزيد را در چهاردهم ربيع الاوّل سال شصت و چهار هجرى در حوران نوشته‌اند . مدّت حكومتش سه سال و هشت ماه و سنّش هنگام مرگ نيز سى و هشت يا سى و نه سال بوده است . قبرش در گورستان باب الصغير دمشق است .\r\nمسعودى مرگ او را در هفدهم صفر نوشته است ؛ - مروج الذهب ، ج 2 ، ص 57 .\r\n","page_name":" 890 ","page_number":176},
  {"content":"\r\n\r\nكرده و از بنى اميّه هركه را مىديدند به قتل مىرسانند . حصين بن نمير را چون مردن يزيد يقين شد كس پيش ابن زبير فرستاد كه آن كس كه مرا به محاربهء تو فرستاده از اين عالم برفت . اكنون متوقّع آنكه ابواب آمد و شد ميان ما و تو مفتوح گردد تا ما به طواف خانهء خدا مشرّف شويم و مردم شام و مكّه با هم اختلاط كرده به سودا و معامله پردازند .\r\nابن زبير ملتمس حصين را مبذول داشته فرمان داد تا ابواب مسجد الحرام را مفتوح ساختند .\r\nحصين بعد از نماز عشا به طواف بيت اللّه الحرام مشغول بود كه ابن زبير به مسجد درآمد . حصين بعد از فراغ از طواف پيش ابن زبير آمده دست او را گرفته آهسته به او گفت : تو را متوجّه شام بايد شد كه مجموع خلق را به بيعت تو دعوت كرده تو را بر سرير خلافت نشانم ؛ چه در دنيا هيچ كس را نسبت به اين امر از تو احقّ و اولى نمىدانم . عبد اللّه زبير دست خود را از دست حصين كشيده به آواز بلند گفت : تا به عوض هريك از اهل مدينه كه كشته‌اند ده كس از شاميان نكشم از پاى ننشينم . حصين گفت : هركس تو را از عقلاى روزگار شمارد غلط مىكند ؛ چه ، من در خفيه با تو سخن مىگويم و تو علانيه جواب مىدهى . من تو را به خلافت نويد مىدهم و تو مرا تهديد مىكنى .\r\nو روايتى آنكه حصين گفت : اى پسر زبير من پنداشتم كه تو عقل دارى ! من از براى تو خلافت روى زمين مىخواهم و تو خون اهل مدينه طلب مىكنى . دست از سلطنت بدار كه تو سزاوار اين كار نيستى . چون صباح شد حصين با سپاه خود متوجّه شام شد و ارباب مكّه از تنگناى محاصره رهايى يافتند .\r\nو سبب موت يزيد را چنين آورده‌اند كه روزى به شرب شراب اقدام نموده و در وقتى كه مست و بىشعور شد برخاست و آغاز رقص كرد و در اثناء رقص بيفتاد و فرق سرش چنان بر زمين خورد كه تا درك اسفل به هيچ محل قرار نگرفت . « 1 »\r\n\r\nذكر بيعت مردم شام با معاوية بن يزيد\r\nچون در شهر ربيع الاوّل سنهء اربع و خمسين من الرّحلة يزيد به مستقر خود پيوست اهل شام معاوية بن يزيد را بر تخت نشاندند . « 2 » او بعد از پدر چهل روز - و در بعضى روايات سه ماه نيز گفته‌اند - خلافت كرد و بعد از انقضاى اين مدّت معاوية بن يزيد به استحضار اكابر و اشراف فرمان داد . چون جمع شدند بر منبر رفت و گفت : من از عهدهء خلافت بيرون نمىتوانم آمد و\r\n\r\n\r\n","description":"","footnote":"\r\n( 1 ) . تعداد فرزندان ذكور يزيد بن معاويه را طبرى دوازده نفر ، ابن اثير يازده نفر و نويرى چهارده نفر ثبت كرده است . و عدّه‌اى معتقدند كه مرگ يزيد در اثر بيمارى كبدى بوده كه به علّت افراط در شرب خمر حاصل شده بود .\r\n( 2 ) . نيمهء اول ربيع الاوّل سال شصت و چهارم هجرى .\r\n","page_name":" 891 ","page_number":177},
  {"content":"\r\n\r\nاين كار زياده از حوصلهء من است . من خواستم كه از براى شما خليفه‌اى تعيين كنم ، چنانچه ابو بكر عمر را نصب كرد ، امّا مثل عمر هيچ كس نيافتم . باز گفتم كه اين كار را به شورى حواله كنم ، چنانچه عمر حواله كرد . اين معنى نيز بنابر عدم صلاحيت خلق در حيّز تأخير و تعويق افتاد . اكنون شما اختيار داريد . هركه را خواهيد به خلافت تعيين كنيد .\r\nاهل شام گفتند : هركه را تو به خلافت تعيين كنى ما متابعت او نماييم . معاويه گفت : من حلاوت خلافت شما يافته‌ام چگونه متقلّد وزر و گناه آن گردم . و به روايتى آنكه گفت : من تلخى ترك خلافت ادراك كرده شيرينى آن را به بنى اميّه رها مىكنم . « 1 » بعد از آن كنج عافيت و انزوا اختيار كرده و از خانه بيرون نيامد تا درگذشت . « 2 » بعضى گويند او را زهر دادند . عمر او بيست و سه سال بود و مدّت عمر پدرش سى و پنج سال بود و بعضى سى و هشت سال نيز گفته‌اند . كنيت معاوية بن يزيد ابو زيد بود و بعد از آنكه خود را از خلافت خلع كرد او را ابو ليلى « 3 » گفتندى از براى آنكه عرب مستضعفان را به اين كنيت خوانند . « 4 »\r\n* * * \r\n[ احوال عبيد الله بن زياد بعد از فوت يزيد 
  ]\r\nامّا احوال عبيد اللّه بن زياد بعد از فوت يزيد بر اين منوال ايراد نمودند كه چون خبر مردن يزيد به [ 124 ب 
  ] عبيد اللّه زياد رسيد - و او در آن ولا والى بصره بود - بصريان را جمع آورده با ايشان خطاب كرد :\r\nمنشأ و مولد من اين شهر است و من در ميان شما بزرگ شده‌ام . در آن روز كه والى شما شدم مقاتلان شما هيجده هزار بودند ، امروز عدد ايشان به هشتاد هزار رسيده . هركس را كه از وى خوفى بود در ميان شما نگذاشتم . اكنون معلوم شما باد كه يزيد وفات يافته و خلافى در ميان اهل اسلام پديد آمده و حالا از ارباب اسلام هيچ طايفه‌اى به قوّت و شوكت شما نيست .\r\nهركه را خواهيد به خلافت تعيين نماييد .\r\nايشان گفتند : ما غير از تو كسى را لايق اين كار نمىدانيم . عبيد اللّه در آن باب ابا و امتناع\r\n\r\n\r\n","description":"","footnote":"\r\n( 1 ) . ابن اثير گويد : معاويه گفت : من از تلخى آن توشه برنگرفتم كه شيرينى آن را براى بنى اميه بگذارم .\r\n( 2 ) . مرگ او در بيست و پنجم ربيع الآخر سال شصت و چهارم هجرى اتّفاق افتاد . مدت حكومتش چهل روز بود .\r\n( 3 ) . مسعودى در التنبيه و الأشراف كنيهء وى را عبد الرحمن ثبت كرده است . شاعرى دربارهء وى شعرى به اين مضمون سروده : « ديگ فتنه را در حال جوش و خروش مىبينم و پس از ابو ليلى پادشاهى از كسى است كه غالب شود . » ؛ - مروج الذهب ، ج 2 ، ص 77 .\r\n( 4 ) . معاوية بن يزيد قبل از ترك خلافت طى خطبه‌اى كردار معاويه و يزيد را نكوهش كرد و گريست . علّت انصراف وى از خلافت را بىتأثير از تبليغات معلّم و يا دو نفر از كنيزان وى نمىدانند ؛ - تتمة المنتهى ، ج 1 ، ص 72 . در خصوص اين خطبهء عبرت‌انگيز و تاريخى كه از اسناد مهم تاريخى است ؛ - نجوم الزاهره ، ج 1 ، ص 164 به نقل استاد قاضى طباطبائى در تعليقات و حواشى بر تجارب السلف ، تبريز هزار و سيصد و پنجاه و يك ، ص 40 .\r\n","page_name":" 892 ","page_number":178},
  {"content":"\r\n\r\nاظهار مىكرد . بصريها مراسم مبالغه به جاى آورده با وى بيعت كردند . پس چون از پيش او بيرون آمدند دستها بر ديوار ماليدند و گفتند : ابن مرجانه پندارد كه ما راست مىگوييم و او را خليفهء خود مىدانيم .\r\nعبيد اللّه بعد از بيعت اهل بصره دو كس به كوفه فرستاده تا مردم آن ديار را به بيعت او دعوت كنند . « 1 » چون رسولان او به كوفه رسيدند عمرو بن حريث كه نايب ابن زياد بود در كوفه ، مردم كوفه را جمع كرده به اتّفاق رسولان ابن زياد به مردم كوفه گفتند : امير عبيد اللّه شما را سلام مىرساند و مىگويد كه مردم بصره به خلافت من رضا داده‌اند . متوقّع چنان است كه شما نيز با اهل بصره در متابعت من موافقت نماييد تا جمع شما متفّرق نشود و امور شما مختل نگردد .\r\nالقصّه ؛ چون خطباى ابن زياد از سخن خود فارغ شدند ، زيد بن حارث بن يزيد شيبانى - كه مشهور به ابن رويم است و از عظماى كوفه بود - گفت : الحمد للّه و المنّه كه ما از حكومت ابن مرجانه خلاص شديم و ما هرگز متابعت او نخواهيم كرد و او را نزد ما هيچ گونه اطاعت و انقياد نيست . آنگاه مشتى از سنگريزه‌هاى مسجد برداشته بر روى رسولان ابن زياد پاشيد و ساير مردم چندان سنگ بر ايشان زدند كه به هزار حيله رسولان ابن زياد جان از ميان ايشان بدر بردند .\r\nچون اهل بصره بر حقيقت حال كوفيان اطّلاع يافتند از بيعت ابن زياد پشيمان شدند و ديگر به امر و نهى او التفات نمىكردند . و او تصرّف در بيت المال كرده شبى از بصره بيرون آمده پناه به قبيلهء ازد برد . چون اهل بصره ديدند كه در شهر حاكمى نمانده با عبد اللّه بن نوفل بن حارث بن عبد المطّلب ، كه خواهرزادهء معاويه بود ، بيعت كردند و گفتند : تو به محافظت شهر قيام نماى تا اهل غوغا فساد نكنند ، تا خليفه مشخّص شود . و اين عبد اللّه بن حارث را چون اختيارى چندان نبود و از امارت همين داشت كه در روز جمعه در مسجد حاضر گشته امامت كردى اهل كوفه عامر بن مسعود بن اميه عمى را بر خود امير ساختند تا شهر را از آسيب اوباش و اراذل نگاه دارد . و بر اين هر دو شخص مدّت چهار ماه اطلاق امارت مىكردند .\r\nو در زمان ايشان مردم مفتن فرومايه بسيار سر بر آوردند . تا آنكه در اين اثنا خلافت ابن زبير قوّت گرفت و عبد اللّه بن يزيد حطمى و ابراهيم بن محمّد بن طلحه را به كوفه فرستاد تا آن يك به امامت قيام نمايد و اين يك به اخذ خراج اشتغال نمايد . و امارت موصل به محمّد بن اشعث داد و يكى از رؤساى بصره به حكومت آن ديار تعيين نمود . اكثر عظماى شام نيز - مثل ضحّاك بن قيس ، زفربن حارث ، [ و 
  ] نعمان بن بشير انصارى با عبد اللّه زبير - بيعت كرده مردم را به مبايعت او دعوت مىنمودند . و شاميان مجموع هواخواه ابن زبير بودند الّا اهل اردن .\r\n\r\n\r\n","description":"","footnote":"\r\n( 1 ) . فرستادگان ابن زياد به كوفه عمرو بن مسمع و سعد بن قرحاى تيمى بودند .\r\n","page_name":" 893 ","page_number":179},
  {"content":"\r\n\r\nاما صاحب كامل التواريخ چنين آورده كه چون اهل بصره حقيقت حال كوفيان [ را 
  ] در باب عدم اطاعت عبيد اللّه زياد دانستند از بيعت خود پشيمان شده گفتند : كسى را كه برادران ما ، اهل كوفه ، به خلافت قبول ندارند ما نيز او را خليفه نمىدانيم . پس شروع در مخالفت او نموده اوامر و نواهى او را امتثال نمىنمودند ، بلكه در همه باب خلاف او پيش مىبردند . در اين اثناء سلمة بن ذؤيب الحنظلى التميمى به بصره آمد و لوايى به دست گرفته در ميان بصره منادى كرد كه « اى اهل بصره بياييد به سوى من كه شما را دعوت مىكنم به سوى كسى كه تا اين زمان هيچ كس شما را به او دعوت نكرده . آن كس عايذ به حرم است يعنى عبد اللّه بن زبير . » پس اهل بصره فوج‌فوج مىآمدند و با او بيعت عبد اللّه زبير مىكردند .\r\nچون اين خبر به عبيد اللّه زياد رسيد ايشان را جمع كرده گفت : اى اهل بصره به من چنين رسيده كه شما وقتى كه به من بيعت كرديد و بيرون رفتيد دستهاى خود را بر ديوار مىماليديد و مىگفتيد كه ما بيعت نكرديم ، بنابراين اطاعت اوامر و نواهى من نمىكرديد و الحال چنين معلوم مىشود كه سلمة بن ذؤيب تميمى در ميان بازار بصره ايستاده علانيه بيعت ابن زبير مىطلبد و شما همه با او بيعت مىكنيد . آيا غرض شما چيست ؟ اگر مىخواهيد كه ميان جماعت شما اختلاف پيدا نشود وى را بكشيد .\r\nچون ابن زياد سخن را اينجا رسانيد احنف با جمعى برخاست و گفت : ما مىرويم و سلمة بن ذؤيب را پيش تو مىآريم تا تو هرچه خواهى به او بكنى . چون ايشان آمدند كه سلمة بن ذؤيب را بگيرند ديدند كه جمعى بسيار با او بيعت ابن زبير كرده‌اند و او قوّت تمام گرفته ، چنانچه ايشان را طاقت مقاومت او نيست . پس احنف با جماعت خود تغافل نموده به خانه‌هاى خود رفتند .\r\nالقصّه ؛ چون ابن زياد دانست كه آوردن سلمة بن ذؤيب ممكن نيست و اهل بصره با او اتّفاق دارند ، رؤساى نجارية السلطان را طلبيده گفت : اگر شما با ما اتّفاق كنيد ما با سلمة بن ذؤيب و متابعان او مقاتله مىكنيم . اهل نجاريه سلطان گفتند : ما خليفه نداريم كه اگر هزيمت يابيم او ما را مدد دهد و پشت و پناه ما باشد و كار جنگ معلوم نيست ، شايد شكست بر ما واقع شود ؛ چرا كه تمامى اهل بصره از تو برگشته‌اند و آنها كه ظاهرا دم از موافقت تو مىزنند باطنا با تو كمال نفاق دارند .\r\nچون ابن زياد از همه جانب مأيوس شد فرستاد حارث بن قيس [ بن صهبان جهضمى 
  ] ازدى را طلبيد و گفت : اى حارث ! پدر من مرا وصيت كرد كه اى عبيد اللّه ! هرگاه تو را روزگار برگردد و محتاج به گريختن شوى پناه به قبيلهء ازد بر ، كه ايشان صاحب حمّيت و ناموس‌اند .\r\nحارث گفت : ما پدر تو را از حوادث روزگار پناه داديم و هيچ مكافات نديديم ، معهذا چون\r\n\r\n","description":"","footnote":"","page_name":" 894 ","page_number":180},
  {"content":"\r\n\r\nتو قبيلهء ما را اختيار كردى تو را رد نمىكنيم . امّا تو روز از بصره بيرون نمىتوانى رفت ؛ چه اگر اهل بصره واقف شوند هم تو را و هم ما را بكشند . پس صلاح آن است كه من امروز تا شب پيش تو باشم و چون شب درآيد تو را رديف خود ساخته بيرون برم تا اهل بصره اطّلاع پيدا نكنند .\r\nپس ابن زياد آنچه در بيت المال از زر نقد داشت بر موالى خود قسمت نموده شبانه از بصره بيرون آمد و هر جا كه مىرسيد از حارث بن قيس مىپرسيد كه : به كجا رسيديم ؟ تا آنكه به قبيلهء بنى سليم رسيدند . ابن زياد پرسيد : اين چه قبيله است ؟ حارث گفت : قبيلهء بنى سليم . ابن زياد از روى تفأل گفت : به سلامت خواهيم رفت ان شاء اللّه تعالى . بعد از اين چون به قبيلهء بنى ناجيه رسيدند باز پرسيد : اين قبيله كدام است ؟ گفت : قبيلهء بنى ناجيه . ابن زياد گفت : نجات يافتيم . در اين اثناء شخصى از بنى ناجيه عبيد اللّه زياد را شناخت ؛ فرياد برآورد كه « اينك ابن مرجانه مىرود » و تيرى به جانب او انداخت . اتفاقا بر دستار ابن زياد خورد و به او ضررى نرسيد .\r\nالقصّه ؛ حارث بن قيس او را از بين قبايل بيرون برده به قبيلهء ازد رسانيد و به خانهء خودش فرود آورد . چون ابن زياد در آن سراى ساعتى قرار گرفت گفت : اى حارث تو نيكى خود كردى و از دست دشمنان خلاصم ساختى . الحال التماس آن دارم كه ما را به منزل مسعود بن عمرو ازدى برى كه او مطاع و مهتر قبيله است ، كه اگر جميع قبايل مخالفت نمايند او جواب همه تواند داد و اگر اين كار نمىكنى كار بر من و تو مشكل مىشود ؛ چه تو حمايت من نمىتوانى كرد .\r\nپس حارث ، ابن زياد را برداشته و بىخبر در سراى مسعود بن عمرو درآورد ، و مسعود در سراى خود نشسته كفش خود را اصلاح مىكرد . چون نظر مسعود بر عبيد اللّه زياد افتاد كه با حارث به اندرون سراى او درآمدند ، گفت : اى حارث پناه مىجويم به خداى تعالى از اين شرّى كه تو به خانهء ما آوردى . حارث گفت : ما نياورديم به خانهء تو مگر خير و عزّت .\r\nالقصّه ؛ چون ابن زياد به اندرون خانهء مسعود درآمد ، بنابر قاعدهء عرب او را ممكن نبود غير از حمايت او . پس او را به خانهء خود فرود آورد و همان شب حارث بن قيس - كه دختر عمّ او زوجهء مسعود بن عمرو بود - سوار شده تمامى قبيلهء ازد را خبر كرد كه ابن زياد از بصره بيرون رفته است ، مبادا به اين قبيله آيد . بايد كه مسلّح و مكمّل به در [ 125 الف 
  ] خانهء مسعود بن عمرو جمع شويد .\r\nو بعضى چنين آورده‌اند كه حارث بن قيس در باب ابن زياد به مسعود بن عمرو مطلقا حرفى نزد ، بلكه عبيد اللّه را گفت تا صد هزار دينار همراه خود برداشته با حارث پيش دختر عمّ او امّ بسطام ، زن مسعود ، آمدند . پس حارث پيش امّ بسطام رفت و گفت : اى دختر عمّ من براى تو چيزى آوردم كه به واسطهء آن بزرگترين زنان عرب شوى از روى غنى و عزّت . امّ بسطام گفت :\r\n\r\n","description":"","footnote":"","page_name":" 895 ","page_number":181},
  {"content":"\r\n\r\nآن كدام است ؟ گفت : ابن زياد به تو پناه آورده . بايد كه او را جايى دهى و شوهر خود را بر اين دارى كه حميّت او نمايد . و آن مبلغ را پيش ام بسطام حاضر ساخت .\r\nپس ام بسطام فرمود تا ابن زياد را به جايى نيكو فرود آوردند و جامهء خاصهء مسعود را جهت او فرستاده و طعامى جهت او را روان ساخت . چون از طعام خوردن فارغ شدند شوهر خود را خبر كرد . مسعود بنياد ناخوشى نمود و گفت : به واسطهء ابن زياد با تمامى اهل شهر خود مخالفت ورزم ؟ اين هرگز نخواهد شد . پس امّ بسطام پيش ابن زياد فرستاد كه تو با حارث بن قيس بيرون آى و مسعود را بگوى كه اينك من جامهء تو را پوشيده‌ام و طعام تو را خورده ، ديگر تو هرچه خواهى بكن . چون ابن زياد با حارث بيرون آمد و اين مضمون را به مسعود گفت و ملاطفت بسيار نمود مسعود بالضروره راضى شده در مقام حمايت ابن زياد درآمد . و ابن زياد در منزل مسعود مىبود تا مسعود كشته شد ، و بعد از آن به شام رفت ، چنانچه عنقريب مذكور خواهد شد .\r\nامّا اهل بصره چون ابن زياد از ميان ايشان بيرون رفت در باب تعيين امير جهت خود اختلاف نمودند و بعد از مناقشهء بسيار قرار بر آن دادند كه : هركه را قيس بن هيثم سلمىّ و نعمان بن سفيان راسبى جهت امارت ما اختيار كنند ما طاعت و انقياد مىنماييم . و چون قيس بن هيثم مىخواست كه شخصى از بنى اميّه را امارت بصره دهد و نعمان بن سفيان ميل به بنى هاشم داشت ، بنابراين نعمان از روى مكر و خدعه گفت : من هيچ كس را از براى اين امر سزاوارتر از عبد اللّه بن اسود زهرى - كه از بنى اميّه بود - نمىدانم . و چون قيس نيز او را مىخواست ، فى الحال گفت : من اختيار خود را به نعمان گذاشتم ، هركه را امير سازد من رضا مىدهم . و گمان قيس آن بود كه او البته عبد اللّه بن اسود را نصب خواهد كرد .\r\nالقصّه ؛ چون قيس بن هيثم قرار به اين داد كه هركه را نعمان تعيين نمايد ما قبول داريم ، نعمان بر اين شخص شهود مىگرفت و از قيس و ساير مردم عهود و مواثيق گرفت كه : از سخن خود نگردند و هركه را من امير سازم ايشان اطاعت و انقياد نمايند . بعد از آن دست عبد اللّه بن اسود را گرفت و از وى اخذ شرايط مىنمود به نوعى كه همه مردم را گمان آن شد كه او را به امارت تعيين خواهد نمود و قيس نيز او را مىخواست . القصّه ، بعد از اخذ شروط از عبد اللّه بن اسود يك‌باره دست او را گذاشت و دست عبد اللّه بن حارث بن عبد المطّلب [ را 
  ] - كه ملقّب بود به ببّة « 1 » - گرفت و از وى شروط و مواثيق گرفته فى الحال با او بيعت كرد . و بعد از بيعت ، ستايش خداى سبحانه و تعالى نموده درود بر پيغمبر ، صلّى اللّه عليه و آله ، فرستاد و قرابت\r\n\r\n\r\n","description":"","footnote":"\r\n( 1 ) . ببّه : حرف صوت است و نشان دهندهء آواى كودك ؛ لسان العرب ذيل مادهء ببب .\r\n","page_name":" 896 ","page_number":182},
  {"content":"\r\n\r\nعبد اللّه ببّه را با پيغمبر ، صلّى اللّه عليه و آله ، بيان نمود . بعد از آن روى به مردم آورده گفت : اى مردمان بدانيد كه اين مرد از بنى اعمام نبىّ شماست و خواهرزادهء معاويه است . پس اگر خلافت به خاندان بنى اميّه قرار گرفت اين مرد خواهرزادهء ايشان است . پس جميع مردم با او بيعت كردند و او را به دار الاماره فرود آوردند . « 1 »\r\nاما حال ابن زياد بر اين منوال بود كه چون او به خانهء مسعود قرار گرفت زر بسيار خرج كرد تا قبيلهء ازد و ربيعه را با خود متفق ساخت . پس اين هر دو قبيله با يكديگر سوگند خوردند كه عبيد اللّه زياد را باز به دار الامارهء بصره برند و عبد اللّه حارث را بيرون كنند يا بكشند . چون رأى اين دو قبيله بر آن قرار گرفت مسعود بن عمرو پيش ابن زياد آمد كه : همراه ما سوار شو تا تو را به دار الاماره درآريم و از تمامى مردم آنجا براى تو بيعت بستانيم و هر كه مخالفت نمايد او را به جزاى خود برسانيم . ابن زياد گفت : شما اوّل برويد و از مردم بيعت مرا بگيريد و عبد اللّه حارث را بيرون كنيد بعد از آن من خواهم آمد .\r\nالقصّه ؛ مسعود بن عمرو كه بزرگ قبيلهء ازد بود و مالك بن مسمع كه پيشواى قبيلهء ربيعه بود هر دو با قبيلهء خود متوجه بصره شدند و ابن زياد جماعتى از غلامان خود را همراه نمود كه ساعت بساعت خبر به او مىرسانيده باشند . چون ايشان به بصره درآمدند مسعود با جماعتى كثير از ازد متوجّه مسجد جامع بصره شد « 2 » و مالك بن مسمع بيرون مسجد بايستاد . و عبد اللّه بن حارث در دار الاماره بود و از ترس بيرون نمىتوانست آمد . پس بنو تميم به نزد احنف آمده گفتند : اى ابا بحر ، ربيعه و ازد با يكديگر سوگند خورده متّفق شدند و همين ساعت عبد اللّه بن حارث را از دار الاماره بيرون خواهند آورد و ابن زياد را بر ما مسلّط خواهند ساخت . احنف پرسيد : ايشان الحال در كجااند . گفتند : به مسجد جامع درآمدند . احنف گفت : ايشان به مسجد احق‌ّاند از شما . ساعتى ديگر به او رسانيدند كه ايشان متوجّه دار الاماره شدند . احنف باز متوجّه دفع ايشان نمىشد تا آنكه به او گفتند : ايشان آن مرد لنگى كه در دروازهء مسجد جامع مىبود به قتل رسانيدند و مالك بن مسمع آتش در محلّهء بنى عدويه انداخته تمامى را بسوخت .\r\nپس احنف برآشفت و گفت : عباد بن حصيص حاضر است ؟ گفتند : نيست . گفت :\r\nعبس بن طلق حريمى از بنى سعد حاضر است ؟ گفتند : آرى . پس عيسى را طلبيد و شالى كه بر سر داشت بر نيزه بست و به او داد و گفت : برو و اين جماعت را دفع كن . چون عيسى متوجّه مسجد شد تمامى بنى تميم و ساير اهل بصره با او همراهى نموده ، در ساعت مسعود را در\r\n\r\n\r\n","description":"","footnote":"\r\n( 1 ) . اين امر در آخر جمادى الآخر سال شصت و چهار هجرى اتّفاق افتاد .\r\n( 2 ) . در مسير خود براى رسيدن به مسجد ، كوچه مربد را به تصرّف خود درآورد ؛ - تاريخ طبرى ، ج 7 ، ص 3143 .\r\n","page_name":" 897 ","page_number":183},
  {"content":"\r\n\r\nمسجد پاره‌پاره ساختند « 1 » و جمعى بسيار از ازد كشته شد و مالك بن مسمع را در سرايش محاصره كردند . آخر الامر سراى او را آتش زدند تا مالك با قومش بسوخت .\r\nامّا غرض احنف از اين تحمل آن بود كه شايد ابن زياد نيز به شهر درآيد تا يكبارگى فتنه منقطع شود و ابن زياد اين معنى را دانسته همراهى ايشان نكرد و با وجود آن وقتى كه به ابن زياد خبر رسيد كه مسعود در مسجد جامع است و مالك بن مسمع تمامى محلّات بصره را فرو گرفته و هيچ كس از اهل بصره با ايشان مقاومت نمىتواند كرد و مهياى آمدن شد كه در اين اثنا خبر قتل مسعود به او رسيد و در ساعت از روى اضطراب متوجّه شام گرديد و احنف جماعتى را تعيين نمود كه ابن مرجانه را دريابند . ايشان به آن نرسيدند ، امّا اسبابش را تمام به غارت بردند .\r\nو بعضى از مورّخين در قتل مسعود بن عمرو ازدى روايتى ديگر ايراد نموده‌اند كه ذكر آن موجب تطويل است . « 2 »\r\nپس در بصره عبد اللّه بن حارث ببّه به سمت امارت موسوم بود تا آنكه عبد اللّه بن زبير از قبل خود عمرو بن معمر را به ايالت بصره فرستاد . و بعضى گويند كه عبد اللّه ببّه بعد از قتل مسعود ازدى خود را از امارت معزول ساخت . پس اهل بصره به ابن زبير نوشتند كه : ما اميرى نداريم و بيعت تو در گردن ماست . بايد كه اميرى جهت ما تعيين نمايى . ابن زبير به انس بن مالك نوشت كه : تو به مراسم امامت اهل بصره قيام نماى .\r\nامّا آنچه در روضة الصفا « 3 » آورده آن است كه چون ابن زياد ديد كه مهم امارت بصره تمشيت نمىپذيرد با مولاى خود ، مهران ، كه يكى از عقلاى روزگار بود در باب صلاح حال خويش مشورت نمود . مهران گفت : ايّها الامير ! مردم اگر اختيار داشته باشند هرگز به حكومت اولاد زياد رضا نخواهند داد . آنچه تو را ميسّر شد به التفات معاويه و يزيد بود . اكنون مصلحت آن است كه خود را به قبيلهء ازد رسانى و در ظلّ حمايت ايشان برآيى . پس ابن زياد رأى مهران مستحسن داشته حارث بن قيس را طلبيد و به همراهى او - چنانچه سابقا تفصيل آن گذشت - خود را به قبيلهء ازد رسانيد و پناه به خانهء مسعود ازدى برده از او التماس نمود كه دليلى « 4 » پيدا نموده او را به جانب شام روان سازد . پس ابن زياد متوجّه شام شد .\r\nو از آن شخص يشكرى « 5 » [ 125 ب 
  ] منقول است كه شبى در راه آواز شخصى شنيدم كه شتر خود را به كلمه‌اى چند حدى مىكرد و اوّل آن كلمات اين بود : إلعن زيادا و بنى زياد . « 6 »\r\n\r\n\r\n","description":"","footnote":"\r\n( 1 ) . اين واقعه در آغاز ماه شوّال سال شصت و چهارم هجرى اتفاق افتاد .\r\n( 2 ) . تاريخ طبرى ، ج 7 ، ص 3146 ؛ الكامل ، ج 5 ، ص 285 ؛ نهاية الأرب ، ج 7 ، ص 233 .\r\n( 3 ) . روضة الصفا ، ج 3 ، ص 192 .\r\n( 4 ) . دليل : راهنما ، راه‌بلد . - و .\r\n( 5 ) . نام كامل اين شخص مسافر بن شريح يشكرى است .\r\n( 6 ) . زياد و فرزندان زياد را نفرين كن . - و .\r\n","page_name":" 898 ","page_number":184},
  {"content":"\r\n\r\nدليل ابن زياد گويد من ترسيدم كه اين كس از آن جماعت باشد كه به طلب ابن زياد مىآيند .\r\nبنابراين از راه كناره گرفتيم تا آن كس درگذشت . ابن زياد بعد از شنيدن اين سخن مدتى مديد بالاى شتر سر خود را در پيش انداخته بود چنانچه من گمان كردم كه در خواب است . بعد از زمانى آواز دادم كه اگر به خواب رفته‌اى بيدار شو . جواب داد : در خواب نيستم ، امّا با خود انديشه دارم . گفتم : من دانستم كه فكر تو چه بود . گفت : آنچه به خاطر تو رسيده بگوى . گفتم :\r\nدر انديشهء كشتن حسين بودى و تأسف مىخوردى كه چرا بر قتل فرزند پيغمبر اقدام نمودم .\r\nديگر انديشهء آن داشتى كه در قصر ابيض چرا چندين مال خرج كردم و بصريان نگذاشتند كه از آن تمتعّى برم . و ديگر در آن فكر مىكردى كه چرا چندين هزار كس را كشتم .\r\nابن زياد جواب داد : مرا از قتل حسين بن على هيچ فكرى نيست ، زيرا كه او مخالفت امام كرد و امام مرا به كشتن او امر فرمود . اگر اين خطا بود يزيد را از عهدهء آن بيرون بايد آمد نه مرا . « 1 » از بناى قصر ابيض نيز انديشه ندارم ، زيرا كه آن قصر را از مال يزيد بنا كردم . و از قتل خوارج يعنى جماعتى كه بر پادشاه زمان بيرون آيند چه فكر داشته باشم ؟ چه پيش از من كسى كه از من بهتر بود ، يعنى علىّ بن ابى طالب ، چندى از آن طبقه بكشت . ليكن انديشهء من به واسطهء آن است كه چرا برادران و اقرباى خود را از بصره بيرون نياوردم و بعد از خبر موت يزيد آنچه در بيت المال بود به مردم بخشيدم و هيچ فايده‌اى بر آن مترتّب نگشت .\r\nگفتم : گذشته را نتوان يافت ، حالا چه خيال دارى ؟ گفت : اگر اهل شام با كسى بيعت كرده‌اند با ايشان موافقت خواهم نمود و اگر بيعت نكرده‌اند هر تصرّفى كه در مزاج ايشان خواهم ، توانم نمود ؛ چه آن جماعت پيش من چون رمهء گوسفند هر جانبى كه ايشان را برانم مىروند .\r\nچون ابن زياد به شام رسيد اعيان دو گروه شده بودند . گروهى مىگفتند كه به خالد بن يزيد بيعت بايد كرد تا حكومت از دودمان بنى اميّه بيرون نرود . و طايفه‌اى مىگفتند كه عبد الله زبير قريشى است و حالا بر اكثر ولايات استيلا يافته ، با وى بيعت بايد كرد . امّا امير فلسطين حسّان بن مالك بود . چون اين اختلاف ميان مردم ديد از جانب خود نايبى در فلسطين گذاشته خود به اردن رفت و خالد بن يزيد را از دمشق طلب نمود . خالد به اردن پيش حسان رفت و حسّان گفت : من چنان مىكنم كه جميع اعيان شام به حكومت و سلطنت تو اتّفاق نمايند .\r\nمقارن اين حال حصين بن نمير به دمشق رسيد . ديد كه اكثر اهل شام ميل به ابن زبير دارند .\r\nحصين ايشان را از بيعت ابن زبير منع نمود و گفت : من وقتى كه از مكّه بيرون مىآمدم ابن زبير\r\n\r\n\r\n","description":"","footnote":"\r\n( 1 ) . يزيد نيز پيش از مرگ خود ابن زياد را براى قتل حسين بن على ( ع ) لعنت و سرزنش مىكرد ، آن‌چنان كه عبيد اللّه بر جان خود از طرف يزيد بيمناك بود .\r\n","page_name":" 899 ","page_number":185},
  {"content":"\r\n\r\nرا گفتم تو را متوجّه شام بايد شد تا اهل شام با تو بيعت كنند « 1 » سخن من را قبول نكرد و گفت : تا من به عوض هر يكى از اهل مدينه ده نفر شامى نكشم از پاى نمىنشينم . القصّه ، حسين بن نمير شاميان را از بيعت ابن زبير متنفّر ساخته متوجه اردن شد و با حسان بن مالك در باب بيعت خالد بن يزيد اتفاق نمود .\r\nو چون مروان در شام اختلاف مردم را مشاهده نمود گفت : خالد كودك است و از عهدهء اين كار بيرون نمىتواند آمد و پسر زبير مردى پير است و پسر حوارى پيغمبر است ، صلّى اللّه عليه و آله ، و در قريش امروز به استحقاق او كسى نيست . بايد كه خلافت عامهء مسلمانان به او قرار گيرد .\r\nو ابن زياد نه ميل خالد داشت و از ابن زبير مىترسيد . سبب كراهيت ابن زياد ، خالد بن يزيد را صاحب روضة الصفا چنين آورده كه : يزيد را در آخر نقارى به ابن زياد پيدا شده بود به واسطهء آنكه يزيد مىخواست كه ابن زياد به مكّه رود و با ابن زبير محاربه نمايد و ابن زياد به بهانهء مرض قبول آن مهم نكرد - چنانچه سابقا قلمى شد - بنابراين يزيد دايما در مجالس و محافل اظهار مىنمود كه ابن مرجانه بىفرمان من حسين بن على را به قتل رسانيد و مرا در عالم بدنام كرد . و به واسطهء اين سخن ابن زياد بسيار آزرده‌خاطر مىبود ، و يزيد نيز مىخواست كه او را از حكومت عراق عزل نمايد امّا فرصت نيافت .\r\nالقصّه ؛ [ ابن زياد 
  ] در اين باب تدبيرها مىانديشيد تا آنكه رأيش بدان قرار گرفت كه مروان حكم لايق خلافت است ، بنابراين به نزد مروان رفت و گفت : مسموع مىشود كه تو مىخواهى با پسر زبير بيعت كنى . زبير آن كس است كه اهل كوفه را بر قتل عثمان بن عفّان برانگيخت تا تو را در روز قتل او زخم زدند كه اثر آن الان بر گردن تو ظاهر است . از وى چه خير و نيكى توقّع دارى ؟ مروان گفت : چه كنم كه خالد بن يزيد خردسال است ! اگر زمام حلّ و عقد تمام در قبضهء اختيار او آيد به لهو و لعب مشغول گشته كار عالم را خراب كند .\r\nابن زياد گفت : راست مىگويى و مرا گمان آن است كه چون خالد بزرگ شود همچو پدر خود دروغگويى پيشه كند . نمىدانم مىدانى يا نه كه بيش از پنجاه مكتوب يزيد نزد من است كه در همهء آنها مبالغت بسيار نموده كه « اگر حسين بن على از بيعت من ابا و امتناع نمايد در قتل او تأخير جايز مدار . » چون به قول او عمل نمودم به طريق نفاق در مجالس و محافل اظهار اين معنى مىكرد كه : من به كشتن حسين راضى نبودم ، پسر زياد بىرخصت من بر چنين امرى اقدام نمود و مرا در عالم بدنام ساخت .\r\n\r\n\r\n","description":"","footnote":"\r\n( 1 ) . ظاهرا حصين مىخواست با اين حيله ابن زبير را به دمشق كشاند ؛ كه اگر حكومت او پايدار ماند چه بهتر ، و گرنه در دمشق با كمك ديگران كار او را يكسره كند .\r\n","page_name":" 900 ","page_number":186},
  {"content":"\r\n\r\nالقصّه ؛ مروان گفت : هيچ به خاطرت مىرسد كه سزاوار اين كار كيست ؟ ابن زياد گفت : تو سيّد قريشى و خويش عثمان بن عفّان « 1 » . من غير از تو ديگرى را لايق حكومت نمىدانم . مروان گفت : با من استهزا و مسخرگى مىكنى ؟ ابن زياد گفت : كلّا و حاشا . تو را رأى و تدبير است و امارت مؤمنان تو را مسلّم . دست از آستين بيرون آر تا با تو بيعت كنم . مروان در طمع افتاد و گفت : تو را با معارف شام و بنى اميّه سخن بايد كرد . ابن زياد به فرمودهء او عمل نموده چندان سعى و كوشش نمود كه اكثر اهل دمشق با مروان بيعت كردند .\r\nامّا ضحاك بن قيس اظهار مخالفت نموده خلقى بسيار از هواخواهان ابن زبير را فراهم آورده قريب به دمشق لشكرگاه ساخت . مروان سپاهى عظيم به هم رسانيده به جنگ ضحّاك رفت . ميان هر دو طايفه جنگى سخت واقع شد و ضحّاك در آن معركه به قتل رسيد . « 2 » در اين اثناء نعمان بن بشير انصارى ، والى حمص ، كه او نيز دم از ولاء ابن زبير مىزد به دست اوباش به قتل آمد « 3 » و تمامى شام مروان را مسلّم گشت .\r\nچون مروان از ضبط نواحى شام پرداخت روى به تسخير مصر آورد و عبد الرحمن قرشى ، كه از قبل ابن زبير والى آن مملكت بود [ چون 
  ] توجّه مروان شنيد بگريخت . مروان ، عمرو بن سعد اشدق را به حكومت مصر تعيين نموده خود به شام مراجعت نمود . بعد از آن خواست كه خالد بن يزيد را حكومت حمص دهد ، امّا ابن زياد از روى نصيحت گفت : خالد كودك است و امكان دارد كه به گفتار اهل فتنه و فساد فريفته گردد و از آنجا فتنه‌ها تولّد يابد كه قابل اصلاح نباشد . پس صلاح در آن است كه خالد را از خود جدا نكنى ، بلكه مادرش را در قيد نكاح خوددارى تا خالد در سلك فرزندان تو انخراط يافته ميل مخالفت نكند .\r\nمروان اين رأى را پسنديده مادر خالد بن يزيد را به عقد خود درآورده در سلطنت مستقل گشت .\r\n* * * \r\n[ كشته شدن ضحاك بن قيس 
  ]\r\nو از جمله وقايع اين سال كشته شدن ضحّاك بن قيس و نعمان بن بشير در مرج راهط « 4 » است كه مرغزاريست از مرغزارهاى شام . و مفصّل اين مجمل آنكه اهل شام به استصواب ابن زياد به مروان بيعت كردند و ضحّاك بن قيس از جابيه « 5 » لشكر جمع كرده به مرج راهط آمد . و نعمان بن\r\n\r\n\r\n","description":"","footnote":"\r\n( 1 ) . عايشه ، دختر عثمان ، همسر مروان بود .\r\n( 2 ) . محلّ جنگ مروان و ضحّاك و كشته شدن ضحّاك مرج راهط است . وى به دست دحية بن عبد اللّه به قتل رسيد ؛ - الكامل ، ج 5 ، ص 299 .\r\n( 3 ) . نعمان بن بشير را عمرو بن جلى كلاعى كشت و سرش را همراه خانواده‌اش به حمص فرستاد ؛ - پيشين ، ص 300 .\r\n( 4 ) . هر سه نسخه : جرح راهط . موضعى است در سمت شرقى غوطهء دمشق .\r\n( 5 ) . جابيه : قريه‌اى است تابع دمشق نزديك مرج الصّغره ؛ - معجم البلدان .\r\n","page_name":" 901 ","page_number":187},
  {"content":"\r\n\r\nبشير كه والى حمص بود با شرحبيل بن ذى الكلاع حميرى نيز با ضحّاك متّفق گشته و زفر بن الحارث - كه والى قنّسرين بود - و نائل ، امير فلسطين ، به ايشان ملحق شده لشكرى عظيم جمع نموده مستعد محاربهء مروان شدند .\r\nمروان چون خبر جمعيت ايشان شنيد لشكرى انبوه از قبيلهء بنى كلب « 1 » و غسان و سكاسك و سكون به هم آورده متوجّه ايشان شد . بر ميمنهء لشكر مروان عمرو بن سعيد بود و ميسره به عبيد اللّه بن زياد تعلّق داشت . در اين اثنا رقاد بن ابى اليمن الغسّانى كه در دمشق مختفى بود بيرون آمده عامل ضحّاك بن قيس را از دمشق بيرون كرد و اموال ضحّاك بن قيس را بتمامه به دست آورده به مروان [ 126 الف 
  ] ملحق شد و به بيعت او درآمده مروان را به مال و صلاح بسيار امداد نمود .\r\nالقصّه ؛ در ميان اين دو طايفه در مرج راهط بيست شبانه‌روز جنگ بود و در روز بيست و يكم ضحّاك از دست رحبة بن عبد اللّه الكلبى به قتل رسيد و با ضحّاك هشتاد كس از اشراف شام به قتل رسيدند . زفر بن الحارث با معدودى چند از لشكرگاه بگريخت و مروان جمعى از عقب او بفرستاد . چون ايشان به زفر رسيدند ياران زفر به او گفتند : ما ايستاده با اين جماعت جنگ خواهيم كرد و تو به تعجيل هرچه تمامتر روان شو تا جان از اين مهلكه بيرون برى . زفر گفت : اين بسيار نامردى است كه من بگريزم و ياران من كشته شوند . ايشان در اين باب مبالغهء بسيار نمودند . بنابراين زفر بگريخت و آن جماعت با سپاه مروان محاربه نموده به قتل رسيدند و زفر تنها سر در بيان نهاده مىرفت تا به قرقيسا رسيد . و قرقيسا قلعه‌اى داشت در كمال استحكام و در آن قلعه كوتوالى بود از جانب يزيد ، موسوم به عياض بن سليم .\r\nالقصّه ؛ چون زفر به در حصار رسيد التماس نمود كه او را راه دهند . عياض چون مىدانست كه زفر مردى با جرأت و جلادت است و طايفه‌اى از هواخواهان او در قلعه‌اند ، ملتمس او را قبول ننمود . زفر بنياد الحاح كرده گفت : اى عياض من از معركه گريخته‌ام و به جدّ و جهد بسيار خود را بدين موضع رسانيده‌ام . مرا چندان در اين قلعه راه دهيد كه به حمام رفته سر و تن بشويم ، آنگاه بيرون روم . مردم قبيلهء زفر در اين باب شفاعت نمودند .\r\nعياض گفت : زفر مردى غدّار و بىوفاست ؛ او را چگونه به قلعه توان آورد ؟ زفر چون اين سخن بشنيد ، گفت : به طلاق سوگند مىخورم كه بعد از رفتن به گرمابه لحظه‌اى در اين قلعه توقّف ننمايم . عياض او را سوگند داده راضى شد كه به قلعه درآيد .\r\nچون زفر به قلعه راه يافت گفت : امروز بسيار مانده و كوفته‌ام ، فردا به حمام خواهم رفت\r\n\r\n\r\n","description":"","footnote":"\r\n( 1 ) . ميسون مادر يزيد بن معاويه ، دختر بجدل بن أنيف ، از همين قبيله بوده است .\r\n","page_name":" 902 ","page_number":188},
  {"content":"\r\n\r\nچون شب درآمد اهل قلعه و ياران خود را دعوت به بيعت كرد . ايشان گفتند : تو سوگند ياد كردى كه اينجا نباشى . زفر گفت : سهل است . مدتى كه در حصار باشم به گرمابه نخواهم رفت تا حانث « 1 » نشوم . خلق دعوت او را اجابت نموده روز ديگر عياض را از قلعه بيرون كردند و حكومت قرقيسا بر زفر قرار گرفت .\r\n* * * \r\n[ مخالفت اهل رى 
  ]\r\nو از جمله وقايع اين سال مخالفت اهل رى بود . و آن [ را 
  ] چنين آورده‌اند كه چون خبر موت يزيد به اهل رى رسيد فرخان نام مردى از رى بيرون آمده مردم رى متابعت او نموده و والى يزيد را از رى بيرون كردند . چون اين خبر به كوفه رسيد والى آنجا كه عامر بن مسعود بود محمّد بن عمير بن عطارد بن حاجب تميمى دارمى را به جنگ فرخان رازى تعيين نمود . چون محمّد بن عمير به حوالى رى رسيد فرخان با لشكرى جرّار بيرون آمد و ميان ايشان جنگى عظيم واقع شد و بعد از كشش و كوشش بسيار محمّد بن عمير تاب نياورده روى به هزيمت نهاد .\r\nپس بار ديگر عامر بن مسعود ، عتاب بن ورقاء رياحى تميمى را فرستاد . ميان عتاب و فرخان كارزار مردانه شد و فرخان به قتل رسيد . عتاب ورقاء از روى شوكت و استقلال تسخير رى نموده در آنجا قرار گرفت .\r\n* * * \r\n[ بيعت اهل خراسان 
  ]\r\nو از جمله وقايع اين سال بيعت اهل خراسان بود به سلم بن زياد . تفصيل اين مقال [ را 
  ] در كامل التواريخ چنين ايراد نموده كه چون خبر فوت يزيد بن معاويه و معاوية بن يزيد به سلم بن زياد رسيد - كه از جانب يزيد والى خراسان بود - اين معنى را به كسى اظهار نكرد و در اخفاء آن مبالغهء بسيار نمود تا آنكه ابن عراده در باب موت يزيد و پسرش قصيدهء غرّايى مشتمل بر هبوط دولت بنى اميّه و نكبت ايشان گفت . « 2 » چون قصيده ميان مردم شايع شد ، سلم بن زياد بالضروره اظهار موت يزيد و پسرش كرد و مردم را جمع نموده گفت : خليفه از ميان رفته .\r\nالحال شما به هركه خاطر شما مىباشد بيعت كنيد تا خلاف در ميان شما پيدا نشود و امور شما پريشان نگردد . پس مردم خراسان به سلم بيعت كردند و بعد از دو ماه خلع او نمودند .\r\nو بعضى گويند كه چون مردم خراسان به سلم بن زياد بيعت كردند سلم مهلّب بن ابى صفره\r\n\r\n\r\n","description":"","footnote":"\r\n( 1 ) . حانث : آن‌كه به عهد خود وفا نكند . - و .\r\n( 2 ) . براى مطالعهء پنج بيت از قصيدهء ابن عراده ؛ - الكامل ، ج 5 ، ص 306 و براى مطالعهء ترجمهء فارسى آن ؛ - نهاية الأرب ، ج 7 ، ص 236 .\r\n","page_name":" 903 ","page_number":189},
  {"content":"\r\n\r\nرا نايب خود گردانيده متوجّه دمشق شد . چون به سرخس رسيد سليمان بن مرثد ربيعى به او ملاقى شد و سلم را بر نايب ساختن مهلب بن ابى صفره ملامت بسيار كرد . بنابراين سلم ، مهلب را از ايالت خراسان عزل نموده حكومت مرورود و فارياب و طالقان و جوزجان به مهلب ارزانى داشت و توليت خراسان را به اوس بن ثعلبة [ بن زفر 
  ] - كه مشهور به صاحب قصر اوس [ بصره 
  ] است - تفويض نمود . « 1 »\r\nچون سلم بن زياد به نيشابور رسيد عبد اللّه بن خازم با او ملاقات نموده پرسيد : بر خراسان كه را والى ساختى ؟ سلم گفت : اوس بن ثعلبه و مهلب بن ابى صفره را . عبد اللّه خازم گفت : آيا از مضر كسى نيافتى كه خراسان را ميان بنى بكر بن وايل و ازد تقسيم نمودى ؟ - و مراد از ازد مهلّب بن ابى صفره بود .\r\nالقصّه ؛ بعد از مقدّمات بسيار معقول رأى سلم را منحرف ساخت كه : استيلاى اين دو قبيله بر خراسان خوب نيست . و بعد از آن سلم را گفت : جهت ما منشور ايالت خراسان بنويس تا من ايشان را از خراسان بيرون كنم . و مبلغ صد هزار درم پيش سلم بن زياد كرد و منشور ايالت خراسان گرفته متوجّه مرو شد .\r\nچون اين خبر به مهلب رسيد مردى از بنى جشم بن زيد مناة تميمى را نايب خود گردانيده از مرو بيرون رفت . چون ابن خازم به مرو رسيد جشمى مانع او شد و ميانهء ايشان مقاتله و مخاصمه درگرفت . اتفاقا در اثناء اين حال سنگى بر پيشانى جشمى خورد كه از اسب درافتاد ، و ابن خازم از روى غلبهء تمام به مرو درآمد ، و جشمى به زخم آن سنگ بعد از دو روز بمرد .\r\nبعد از تسخير مرو ابن خازم متوجّه مرورود شد . والى آنجا سليمان بن مرثد بود . بعد از كارزار بسيار سليمان به قتل رسيد و ابن خازم از آنجا به‌جانب طالقان رفته والى آنجا كه عمرو بن مرثد بود به قتل رسيد . اصحاب عمرو بن مرثد و جميع كسان كه ابن خازم سران ايشان را كشته بود به هرات آمده به اوس بن ثعلبه ملحق شدند .\r\nالقصّه ؛ اوس بن ثعلبه جمعيتى عظيم به هم رسانيده مستعدّ جنگ ابن خازم گشت . ابن خازم از روى شوكت تمام متوجّه هرات شد . اوس بن ثعلبه در شهر متحصّن گشت و ميانهء ايشان قريب يك ماه جنگ مىشد . آخر الامر ابن خازم غالب آمد و از لشكر اوس بن ثعلبه قريب به هشت هزار كس به قتل رسيد و اوس بن ثعلبه مجروح و منكوب گريخته به سيستان رفته و ابن خازم هرات را به پسر خود محمّد بن عبد اللّه بن خازم « 2 » داده خود مراجعت نموده در مرو\r\n\r\n\r\n","description":"","footnote":"\r\n( 1 ) . ابن اثير گويد امارت هرات را به اوس بن ثعلبه واگذار كرد ؛ - الكامل ، ج 5 ، ص 307 .\r\n( 2 ) . نويرى گويد : شمّاس بن دثار عطاردى را همراه او [ - محمّد 
  ] ساخت و بكير بن وشاح ثقفى را بر شرطهء هرات گماشت ؛ - نهاية الأرب ، ج 7 ، ص 238 .\r\n","page_name":" 904 ","page_number":190},
  {"content":"\r\n\r\nقرار گرفت . در آنجا ميانهء ابن خازم و اتراك آنجا محاربات بسيار واقع شد . امّا فتح ابن خازم را مىبود . تا آنكه تمامى ولايت مرو و حوالى آن را صاف گردانيد .\r\n* * * \r\n[ امر توابين 
  ]\r\nو از جمله وقايع اين سال امر توّابين « 1 » است ، يعنى جماعتى از اهل كوفه كه به مراسلات و مكتوبات ايشان امام حسين ، عليه السّلام ، متوجّه كوفه شده بود و چون به آنجا رسيد آن جماعت از نصرت امام مفترض الطاعة متقاعد شده اعانت آن جناب نكردند ، بلكه اكثرى از ايشان در ظلّ رايت عمر سعد به كربلا رفته امام حسين و اهل بيت او ، عليهم السّلام ، را به قتل رسانيدند - چنانچه سابقا به تفصيل قلمى شد .\r\nالقصّه ؛ اين جماعت بعد از چندگاه متنبّه شده انگشت حسرت به دندان گرفته بر خود نفرين مىكردند و مىگفتند : خسران دنيا و آخرت نصيب ما شد كه ما امام حسين ، عليه السّلام ، را طلب داشتيم و در روى او تيغ كشيديم تا از بيوفايى ما فرزند رسول اللّه با جمعى از اهل بيت و مواليان و شيعيان كشته شد . و رؤساى اين جماعت با ندامت پنج نفر بودند : سليمان بن صرد خزاعى ، مسيّب بن نجبة الفزارى ، عبد اللّه بن وال التميمى ، و رفاعة بن شداد بجلى .\r\nالقصّه ؛ اين پنج نفر از معارف [ اصحاب 
  ] امير المؤمنين على ، عليه السّلام ، بودند و اين هر پنج كس بر طلب خون امام حسين ، عليه السّلام ، عزيمت مصمّم گردانيدند و جمعى كثير از شيعيان اهل بيت در اين باب با ايشان اتّفاق كردند و در خانهء سليمان بن صرد خزاعى جمع آمدند . پس مسيّب بن نجبه ، كه با عمر سعد در كربلا بود ، آغاز سخن كرد و گفت : خداى سبحانه و تعالى ما را به طول عمر در دنيا مبتلا گردانيد تا در انواع فتنه‌ها افتاديم و به امور ناشايسته مبتلا گشتيم . اكنون از اعمال قبيحهء خود نادم گشته مىخواهيم كه دست در دامن توبه و انابه زنيم ، شايد كه حقّ سبحانه و تعالى توبهء ما قبول كند .\r\nپس هركس از آن جماعت كه به كربلا رفته بود عذرى مىگفتند . بعد سليمان بن صرد گفت : اين عذرها از شما مسموع نيست و توبهء شما مقبول نى و حيلهء خلاصى شما از عذاب الهى و قهر نامتناهى جز آن نيست كه خويشتن را در معرض [ 126 ب 
  ] تيغ آريد ، چنانچه بسيارى از بنى اسرائيل به حكم آيهء وافى هدايهء  إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ  ، « 2 » خود را در معرض تيغ آورده يكديگر را به قتل رسانيدند . و حاصل معنى اين آيه آن است كه حقّ سبحانه و تعالى\r\n\r\n\r\n","description":"","footnote":"\r\n( 1 ) . براى اطّلاع از اخبار و كيفيت خروج توّابين ؛ - الكامل ، ج 4 ، ص 158 از متن عربى .\r\n( 2 ) . بقره ، 54 .\r\n","page_name":" 905 ","page_number":191},
  {"content":"\r\n\r\nمىفرمايد كه به درستى كه شما اى بنى اسرائيل ظلم كرديد بر نفسهاى خود كه گوسالهء سامرى را معبود خود گرفتيد ، پس بازگرديد به جانب خالق خود و بكشيد يكديگر را .\r\nچون شيعيان اين سخن از سليمان بن صرد شنيدند مجموع به زانوى استغفار درآمده گفتند : مصلحت آن است كه شمشيرها از نيام انتقام بيرون آريم و سنانها بر گوش اسبان راست كرده جهان را از لوث وجود دشمنان آل محمّد پاك گردانيم . پس همه بر اين معنى يك جهت و يكدل شده گفتند : بعد از اين بايد كه قتلهء امام حسين ، عليه السّلام ، را و هركه در كشتن او فرمان داده و هركه در قتل وى سعى نموده و هركسى كه به قتل او خوشحال شده در هر جا كه يابيم بكشيم تا توبهء ما به درجهء قبول افتد .\r\nالقصّه ؛ چون رأى ايشان بر اين قرار گرفت ، گفتند : ما را اميرى بايد كه هيچ كس از امر و نهى او تجاوز نتواند نمود . بعد از مشاوره همه به امارت سليمان بن صرد قرار دادند و با يكديگر چنين قرار گذاشتند كه بعد از فتح و ظفر زين العابدين علّى بن الحسين را بر سرير خلافت نشانند . و در اين باب به اطراف و اقطار ولايات رسولان فرستاده نامه‌ها نوشتند ، مضمون آنكه : بر آل محمّد چنين ظلمى رفته كه جهانيان را معلوم است . توقّع آنكه دوستان خاندان نبوّت بايد كه اسباب جنگ را آماده ساخته در فلان وقت به كوفه مجتمع شوند تا به انتقام اعداى اهل بيت از روى بصيرت و يقين شروع نماييم .\r\nاز جمله كسانى كه سليمان بن صرد در اين باب به او مكتوبى نوشته سعيد بن حذيفة اليمانى بود . و اين سعيد در مداين بود و از مشاهير شيعيان امير المؤمنين على ، عليه السّلام ، بود . و چون مكتوب به سعيد رسيد ، سعيد جميع محبّان و شيعيان على را جمع كرده مكتوب سليمان بر ايشان خواند . همه از روى طوع و رغبت قبول اين معنى نموده جوابى به سليمان نوشتند و او را در اين باب تحسين بسيار نموده و تحريض بليغ كردند .\r\nو نيز كتابتى ديگر به مثنّى بن مخزمة عبدى ، كه از رؤساى شيعيان بصره بود ، نوشت . او نيز شيعيان را جمع كرده و از همه در اين باب بيعت گرفته به سليمان نوشت كه : « اينك ما گروه شيعهء على ، عليه السّلام ، را هرگاه اشاره كنيد با عدّهء تمام در مقام خدمت و اطاعت ايستاده‌ايم . »\r\nدر كامل التواريخ مسطور است كه ابتداى اتّفاق اين جماعت توّابين بر طلب خون امام حسين ، عليه السّلام ، در سال قتل امام حسين ، عليه السّلام ، بود كه سال پنجاه و يكم از رحلت خير البشر است ، امّا ظهور ايشان بعد از موت يزيد بن معاويه در سال پنجاه و چهارم شد . و در اين مدّت به فرمودهء سليمان بن صرد از جميع شيعيان مال زكات مىگرفتند و پيش عبد اللّه بن وال التميمى جمع مىكردند تا در وقت كار در مصالح لشكر خرج كنند . و در اين سال كه يزيد به مستقر خود رفت و ابن زياد از عراق متوجّه شام گشت شيعهء على\r\n\r\n","description":"","footnote":"","page_name":" 906 ","page_number":192},
  {"content":"\r\n\r\nمعروض سليمان گردانيدند كه در اين وقت كه عراق از گماشتگان يزيد خالى است شروع در گرفتن انتقام بايد كرد كه بهتر از اين فرصت به دست نمىآيد .\r\nسليمان گفت : هنوز اظهار اين معنى مصلحت نيست ؛ چرا كه اكثر معارف كوفه در قتل امام حسين ، عليه السّلام ، شريك‌اند و چون ما طلب خون آن حضرت بكنيم بالضروره ايشان با ما مقاتله و محاربه خواهند كرد . و حالا با ما آن مقدار سپاه نيست كه ما به مدد ايشان با اين جماعت مقاومت توانيم كرد و اين زمان كه يزيد مرده مردم بيشتر از پيشتر به ما اتّفاق خواهند كرد . پس مصلحت در آن است كه جمعى از مردم دانا به اطراف و جوانب ولايات فرستاده شود تا به تجديد مراسم بيعت پرداخته نوعى نمايد كه ما را قوّتى و شوكتى تمام حاصل شود .\r\nو در اين اثنا از قبل ابن زبير ، عبد اللّه بن يزيد و ابراهيم بن محمّد طلحه به ضبط كوفه در رسيدند ؛ « 1 » حال آنكه مردم كوفه پيش از آمدن ايشان عمرو بن حريث را كه گماشتهء ابن زياد بود از شهر بيرون كرده بودند .\r\n* * * \r\n[ آمدن مختار 
  ]\r\nو از جمله وقايع اين سال آمدن مختار است به كوفه و دعوت نمودن مردم را بر طلب خون شهيد مظلوم ابى عبد اللّه الحسين . تفصيل اين قضيّه [ را 
  ] در كامل التواريخ ابن اثير چنين ايراد نموده كه شيعيان امير المؤمنين على ، عليه السّلام ، دائما سبّ مختار مىكردند و از جمله دشمنان اهل بيتش مىشمردند . سبب اين آن بود كه در وقتى كه امام حسين جهت جنگ معاوية بن ابى سفيان به مداين آمد و معاويه به مكر و حيله لشكر آن حضرت را چنان بفريفت كه جمعى اوباش از ايشان بر سراپردهء امام حسن ريخته بر آن حضرت طعن زدند ، بنابراين امام حسن از آنجا كوچ كرده به قصر ابيض مداين درآمد و حاكم آنجا در آن وقت سعيد بن مسعود ثقفى بود عمّ مختار ، و مختار در آن زمان جوان بود . چون ديد كه مردم از امام حسن ، عليه السّلام ، برگشته‌اند و شوكت حكومت معاويه قائم است به عمّ خود گفت : اگر جاه و حكومت خواهى حسن بن على را گرفته پيش معاويه فرست . سعيد گفت : لعنت خدا بر تو باد كه به واسطهء جاه دنيوى فرزند رسول خدا را ، جلّ جلاله ، كه پناه به منزل من آورده مىخواهى بگيرم و به دشمن سپارم ! - چنانچه تفصيل اين قضيّه سابقا گذشت .\r\nالقصّه ؛ از آن وقت مختار مطعون شيعيان امير المؤمنين على بود تا آنكه در زمان حكومت\r\n\r\n\r\n","description":"","footnote":"\r\n( 1 ) . عبد اللّه بن يزيد براى نماز گزاردن و ابراهيم بن محمّد براى جمع‌آورى خراج به كوفه آمده بودند ؛ - الكامل ، ج 5 ، ص 317 .\r\n","page_name":" 907 ","page_number":193},
  {"content":"\r\n\r\nيزيد امام حسين ، عليه السّلام ، مسلم بن عقيل را به كوفه فرستاد . چون مسلم به كوفه رسيد اوّل كسى كه با او بيعت كرد مختار بود و مسلم را به سراى خود فرود آورده كمال اعانت و مدد مىنمود .\r\nاتّفاقا در وقتى كه مسلم بن عقيل در كوفه ظهور كرد مختار در كوفه نبود و به جهت مهمّى به دهى از دهات خود كه او را لقفا « 1 » مىگفتند رفته بود . چون خبر بيرون آمدن مسلم بن عقيل به او رسيد همان لحظه بىتوقّف با جمعى از مواليان سوار شده خود را به باب الفيل كوفه رسانيد .\r\nچون مختار به آنجا رسيد نماز شام بود . ديد كه از جانب عبيد اللّه زياد ، عمرو بن حريث با جمعى كثير با رايت ابن زياد در آنجا ايستاده . مختار متحيّر بماند . چون خبر آمدن مختار به عمرو بن حريث رسيد او را امان داده طلبيد . امّا على الصباح عمارة بن وليد « 2 » به ابن زياد رسانيد كه امشب مختار با جمعى كثير به مدد ابن عقيل آمده بود و چون ديد كه كار او از پيش نرفت پناه به عمرو بن حريث برده و الحال با اوست . پس ابن زياد كس فرستاد و مختار را طلبيده گفت : شنيده‌ام كه با جمعى كثير به نصرت ابن عقيل آمدى . مختار گفت : من اين كار نكردم ، بلكه من با رايت عمرو بن حريث بودم . عمرو نيز گواهى داد كه مختار با من بود . پس ابن زياد قضيبى كه بر دست داشت بر روى مختار زد چنانچه يك چشمش كور شد و گفت : اگر عمرو گواهى نمىداد تو را به ابن عقيل مىرسانيدم . و بعد از آن فرمود تا مختار را به زندان بردند .\r\nالقصّه ؛ مختار در زندان ابن زياد بود تا آنكه امام حسين ، عليه السّلام ، شهيد شد . بعد از آن عبد اللّه بن عمر به واسطهء آنكه خواهر مختار زن او بود پيش يزيد شفاعت كرده مختار را از بند ابن زياد خلاص كرد . امّا ابن زياد او را از كوفه اخراج نمود . پس مختار به جانب حجاز آمد و در وقت خروج ابن زبير با او بيعت كرد ، « 3 » چنانچه در حين محاصره حصين بن نمير با ابن زبير بود ، راضى از وضع او نبود ، بنابراين در رمضان سال پنجاه و چهارم از رحلت از مكّه بيرون آمده خود را به كوفه رسانيده و آنجا شروع در دعوت مردم كرد و ايشان را بر طلب خون امام حسين تحريض مىنمود . و جمعى از شيعيان به او بيعت كردند و طايفه‌اى ديگر گفتند : ما سليمان بن صرد را بر خود امير ساخته‌ايم و او در مقام آن آمده كه انتقام از اعداء آل محمّد بستاند . پس مختار با سليمان ملاقات كرده گفت : هرگز فرصتى به از اين نخواهيم يافت كه يزيد مرده و پسرش ترك حكومت كرده و احوال بنى اميّه در كمال اضطراب و هبوط است ، بايد كه ظاهر شوى و مهم خود را صورت دهى . سليمان گفت : هنوز وقت آن نيست .\r\n\r\n\r\n","description":"","footnote":"\r\n( 1 ) . هر سه نسخه : لعفا . اين محلّ در تاريخ طبرى و معجم البلدان « لقف » ثبت شده است . مجموعهء چاههايى كه داراى آب شيرين و در بالاى منطقهء قوران قرار دارد و مزرعه و نخلستان هم ندارد .\r\n( 2 ) . مراد ، عمارة بن وليد بن عقبه است .\r\n( 3 ) . مختار با اين شرط با ابن زبير بيعت كرده بود كه از اوامر و نواهى او بيرون نرود .\r\n","page_name":" 908 ","page_number":194},
  {"content":"\r\n\r\nمختار چون اين كلمه از سليمان شنيد از او مأيوس گشته بيرون آمد و گفت : اين مرد خرف شده و فرتوت . جنگ كار او نيست ؛ چه ، فرصتى چنين از دست مىدهد و اهمال مىورزد . بعد از آن نامه‌اى از محمّد بن حنفيّه بيرون آورده به مردم نموده گفت : امام وقت اوست نه علىّ بن حسين زين العابدين ، « 1 » زيرا كه او به علم زياده است و به علىّ بن ابى طالب نزديكتر و به كتاب خدا و سنّت مصطفى اعلم ، و وصىّ پيغمبر است . و مضمون نامه آن [ 127 الف 
  ] بود كه : چون سليمان بن صرد در طلب خون امام حسين ، عليه السّلام ، تقصير مىنمايد و در قتل قاتلان آن جناب تأخير مىورزد ، بايد كه تو به كوفه روى و شيعهء پدرم را جمع نموده بگويى كه بيرون آيند و خون امام حسين را طلب كنند . و بايد كه بيعت مرا از كوفيان گرفته در ميان ايشان باشى تا از اين‌جانب كس فرستاده شود .\r\nچون شيعيان اين نامه بديدند اكثرى از سليمان بن صرد رويگردان شدند و به مختار پيوستند و مختار با شيعه گفت : اگر سليمان بعد از اخراج گماشتهء ابن زياد شهر را ضبط كرده بودى هرگز ابن زبير را مجال آن نبودى كه عمّال خود را به كوفه فرستد . و مختار ، محمّد حنفيه را مهدى خواندى و مردمان را گفتى : سليمان كار را تباه گردانيد و من نزد وى مىنويسم ، تا چه فرمايد .\r\nامّا چون سليمان شنيد كه مختار در مقام مخالفت است و اهل شام به مروان حكم بيعت كرده‌اند و او ابن زياد را به كوفه خواهد فرستاد ، بسيار انديشه‌ناك شده تبعهء خود را طلبيد و گفت : اگر مختار مىخواهد كه از قبل محمّد حنفيه بيرون آيد هيچ مضايفه نيست ، و امام زمان علىّ بن الحسين است . ما تا آن زمان كه به مردم مقرّر كرده‌ام نرسد از قبل امام علىّ بن الحسين بيرون نخواهيم آمد ، چرا كه پيش از آنكه ما جمعيت و استعداد به هم رسانيم اگر به دعوى خون امام حسين بيرون آييم ، بقيّة السيف شيعهء اهل بيت كه مانده نيز كشته شود .\r\nالقصّه ؛ در اين اثناء شخصى از اهل شام كه در كوفه مىبود نزد عبد اللّه بن يزيد ، « 2 » كه از جانب ابن زبير والى كوفه بود ، رفت و گفت : اى امير از خود غافل مباش كه خوارج بسيار در اين شهر جمع شده طايفه‌اى از ايشان به مختار پيوسته‌اند و جمعى به سليمان بن صرد . و مىخواهند كه بىخبر به سراى تو درآيند و تو را هلاك كنند . مصلحت آن است كه بىخبر جمعى را به خانهء مختار و سراى سليمان فرستى تا هر دو را گرفته به زندان برند . و اگر مىدانى كه اين معنى بىجنگ ميسّر نخواهد شد استعداد جنگ بايد كرد .\r\n\r\n\r\n","description":"","footnote":"\r\n( 1 ) . مختار قبل از آمدن به كوفه ، براى اينكه موقعيت خويش را تثبيت كند ، نخست از امام سجّاد ( ع ) اجازه خواست تا مردم را به حمايت از وى بخواند و قيام خود را به نام او آغاز كند . امّا امام زين العابدين دعوت او را نپذيرفت . مختار چون از جانب امام سجّاد مأيوس شد ، دعوت خود را به نام محمّد حنفيّه آغاز كرد .\r\n( 2 ) . در روضة الصفا به صورت عبد اللّه بن زيد آمده است .\r\n","page_name":" 909 ","page_number":195},
  {"content":"\r\n\r\nعبد اللّه بن يزيد پرسيد : اين جماعت چه مذهب دارند ؟ گفت : ايشان دعوى تشيّع مىكنند و خون حسين بن على را طلب مىنمايند . عبد اللّه گفت : من حسين را نكشته‌ام كه ايشان قصد من كنند . آن كس كه حسين را كشته از جانب شام مىآيد ، سزاوار آن است كه شيعيان با او محاربه نمايند نه با من . بعد از آن فرمان داد كه تا مردم به مسجد حاضر شوند . چون خلايق به مسجد حاضر شدند عبد اللّه بن يزيد به منبر رفته بعد از حمد و ثناى الهى و درود حضرت رسالت پناهى گفت :\r\nاى مردمان ، بدانيد چنين مىشنوم كه طايفه‌اى از شيعهء على اتّفاق نموده‌اند كه خون امام حسين ، عليه السّلام ، از من طلب دارند . به خدا سوگند كه من حسين بن على را نكشته‌ام و نفرموده‌ام كه او را بكشند و به كشتن او راضى هم نبوده‌ام . من مىدانم [ آنان 
  ] كه بر حرب آن جماعت اتّفاق نموده‌اند چه كسان‌اند ، ليكن من با مسلمانان پيش از آنكه ايشان در مقام حرب برآيند نمىخواهم كه حرب كنم يا ايشان را برنجانم . همه كس را معلوم است كه قاتل حسين بن على پسر زياد است . خون آن جناب از او بايد طلبيد . مرا ابن زبير - كه او نيز طالب خون حسين است - جهت ضبط كوفه فرستاده .\r\nالقصّه ؛ بعد از اداى اين كلمات از منبر فرود آمده و به دستور سابق به حكومت مشغول شد و مختار و سليمان بن صرد هر روز جداجدا به سلام مىرفتند .\r\n\r\n","description":"","footnote":"","page_name":" 910 ","page_number":196},
  {"content":"\r\n\r\n\r\nذكر وقايع سال پنجاه و پنجم از رحلت خير البشر\r\nو از جمله وقايع اين سال آن است كه مروان حكم مردم شام را امر كرد تا به پسران او عبد الملك و عبد العزيز بيعت كردند و ايشان را وليعهد خود ساخت . باعث بر اين بيعت آن بود كه چون ابن زبير برادر خود ، مصعب بن زبير ، را از قبل خود به حكومت فلسطين فرستاد مروان عمرو بن سعيد العاص را به جنگ مصعب تعيين نمود . بعد از مقاتلهء بسيار مصعب هزيمت يافته روى به فرار نهاد و عمرو بن سعيد فلسطين را به ضبط خود درآورده به جانب شام مراجعت نمود و پنهان از مردم بيعت مىگرفت كه بعد از مروان وليعهد منم .\r\nچون اين خبر به مروان رسيد حسان بن ثابت بجدل را طلبيده گفت : عمرو بن سعيد اين چنين خيالى دارد ؛ بنابراين من مىخواهم كه در حيات خود پسران خود عبد الملك و عبد العزيز را وليعهد خود گردانم . حسان اين رأى را مستحسن داشت . پس منادى كرد تا مردم جمع شوند . چون مجلس منعقد شد حسان برخاست و گفت : به ما چنين رسيده كه جماعتى بىاستحقاق آرزوى خلافت مىكنند ، بنابراين مروان مىخواهد كه عبد الملك و عبد العزيز را وليعهد خود گرداند . برخيزيد اى مردم و با ايشان مبايعت كنيد .\r\nپس جميع مردم با ايشان بيعت كردند .\r\n* * * \r\n[ كشته شدن سليمان بن صرد خزاعى 
  ]\r\nو از جملهء وقايع اين سال كشته شدن سليمان بن صرد خزاعى و اكثر متابعان اوست در عين الورد . تفصيل اين مجمل آنكه چون موعد سليمان بن صرد با شيعه آن بود كه در سال پنجاه و پنجم از رحلت بيرون آمده خون امام حسين ، عليه السّلام ، طلب نمايد همين‌كه هلال\r\n\r\n","description":"","footnote":"","page_name":" 911 ","page_number":197},
  {"content":"\r\n\r\nمحرّم سال مذكور شد سليمان از كوفه بيرون آمده نخيله را لشكرگاه ساخت . مردمى كه با او بيعت نموده بودند به تدريج مىآمدند و به وى مىپيوستند . چون اين خبر به سمع عبد اللّه بن يزيد رسيد - كه والى كوفه بود - گفت : صبر كنيد تا ببينم كه از وى چه صادر شود و چون سليمان بعد از چند روز عرض لشكر خود را ديد زياده از چهار هزار كس نبود ، حال آنكه شانزده هزار نفر از كوفه با او بيعت كرده بودند . از اين جهت سليمان دلتنگ شده گفت :\r\nسبحان اللّه ! اين مردم با من همان معامله پيش گرفتند كه با مسلم بن عقيل . اين جماعت را نه دين است و نه مروّت ، نه وقار و نه امانت .\r\nالقصّه ؛ روز ديگر سليمان در اثناء خطبه‌اى گفت : اى مردمان ، اگر با من جهت تحصيل دنيا مىآييد بازگرديد كه در اين حرب مال نخواهد بود ؛ چه من با هركه حرب كنم غرض من انتقام اهل بيت رسول اللّه ، صلّى اللّه عليه و آله ، است نه جمع مال . اگر غرض شما نيز انتقام خون اهل بيت نبوّت است مردانه‌وار قدم در راه نهيد . چون از اين جنس كلمات بسيار گفت و هيچ كس از آن جماعت كه جمع شده بودند برنگشت سليمان نيز دل بر محاربه نهاده رسولان به اطراف و جانب فرستاد تا هر جا كه شيعهء اهل بيت بود بر وى جمع شده لشكر او به ده هزار مرد رسيد ، حال آنكه زياده از بيست هزار كس با او بيعت كرده بود .\r\nالقصّه ؛ سليمان با اصحاب خود مشورت كرد كه اوّل به كجا برويم و با كه محاربه نماييم ؟\r\nبعضى گفتند كه عمر سعد و مجموع قتلهء امام حسين ، عليه السّلام ، در كوفه‌اند ، الّا ابن زياد . بايد كه ابتدا از ايشان كنيم . و طايفه‌اى چنين مناسب ديدند كه اوّل به شام روند و به قلع و قمع مادهء فتنه و فساد ، ابن زياد ، بپردازند . سليمان رأى ثانى را مستحسن شمرده بر توجّه جانب شام يك جهت گشت .\r\nچون اين خبر به سمع عبد اللّه بن يزيد رسيد به ايشان پيغام فرستاد كه شنيدم كه شما را داعيهء رفتن به شام است . حق سبحانه و تعالى نصرت و ظفر ارزانى دارد ، امّا چون در شام دويست هزار مرد دلاورند كه بر حرب شما اقدام خواهند نمود و سپاه شما اندك ، از خرد دور مىنمايد كه جماعتى معدود با خلقى نامحدود در مقام مقاتله و مقابله درآيند . مصلحت آن است كه چند روز اين عزيمت را تأخير نموده به كوفه مراجعت نمايد تا از جانب ابن زبير مدد طلبيده به اتّفاق روى به حرب دشمنان نهيم و داد خويش از ايشان بستانيم ، و اگر به شهر نمىآييد در آنجا [ كه هستيد 
  ] اقامت نماييد تا به عبد اللّه زبير نامه‌اى نويسم و از وى التماس كنم كه لشكرى گران به مدد ما فرستد .\r\nچون قاصد عبد اللّه بن يزيد نزد سليمان آمد و اداى رسالت نمود ، سليمان با اصحاب و خواص خود گفت : در اين باب چه مصلحت مىبينيد ؟ ايشان گفتند : رأى رأى تست . سليمان\r\n\r\n","description":"","footnote":"","page_name":" 912 ","page_number":198},
  {"content":"\r\n\r\nگفت : عبد اللّه مىخواهد كه سلسلهء جمعيت ما از هم گسيخته گردد و بعد از اين اين اجتماع دست نخواهد داد . وظيفه آنكه توكّل بر فضل آفريدگار كرده توجّه به جانب شام نماييم و جهاد اعداء ملّت او وجههء همّت خود سازيم .\r\nپس همگنان سخن سليمان را مستحسن داشته از آنجا كوچ كرده متوجّه صوب شام شدند .\r\nچون به قبر امير المؤمنين حسين ، عليه السّلام ، رسيدند با هم گفتند : سزاوار آن است كه نخست به زيارت امام حسين رويم و دست در دامن توبه و انابه زده از روح مقدّس سيّد الشهدا عذر خواسته روى به مقصد آريم . آنگاه متوجّه تربت اقدس آن جناب گشتند . چون چشم ايشان بر مرقد منوّر افتاد از اسبان فرود آمده از روى تضرّع و زارى مراسم زيارت و طواف به جاى آورده متوجّه مقصد [ 127 ب 
  ] گشتند .\r\nچون به قرقيسا رسيدند ظاهر آن شهر را منزلگاه ساختند . چون حاكم آنجا ، زفر بن حارث ، از آمدن ايشان آگاهى يافت فرمود تا در حصار ببستند . پس سليمان با مسيب بن نجبه گفت : چون ابن عمّ تو زفر بن حارث مردى خيّر و مهماندوست است تو را در حصار بايد رفت و صورت حال با وى گفت و از او رخصت حاصل كرد تا ساكنان اين ديار و مقيمان اين حصار جو و كاه و آنچه ما يحتاج اليه سپاه باشد به نرخى كه ميان ايشان متعارف است به ما فروشند و خاطر جميع دارند كه ما على الصبّاح طبل رحيل كوفته عنان عزيمت به جانب شام منعطف خواهيم ساخت .\r\nچون مسيّب پيغام به زفر رسانيد زفر فرمان داد تا مردم حصار ما يحتاج اليه لشكر را بيرون برده به سودا و معامله مشغول شدند و از خاصّهء خود پانصد شتر جو و كاه با اسباب ضيافت بار كرده به لشكرگاه فرستاد . روز ديگر على الصّباح زفر بن حارث به ديدن سليمان آمد و از روى نصيحت گفت : به من چنين رسيده كه مردم شام از شما وهم داشتند ، امّا چون مروان مرده و عبد الملك بر سرير حكومت نشسته عبيد اللّه زياد را با پنجاه هزار سوار متوجّه شما گردانيده و لشكر ايشان اضعاف مضاعف سپاه شمااند و غالبا امروز لشكر ايشان به رقّه رسيده باشد .\r\nاكنون مصلحت شما آنكه همين‌جا توقّف نماييد ، و علف چهارپايان از اين روستا حاصل مىشود ، تا ايشان اينجا آيند و من شما را به مرد و سلاح آن مقدار كه مقدور من باشد امداد كنم . اگر غلبه شما را باشد فهو المراد ، و الّا در اين قلعه متحصّن مىشويد .\r\nسليمان گفت : اى زفر ، خداى تعالى تو را جزاى خير دهاد . والى كوفه عبد اللّه بن يزيد نيز امثال اين سخنان به ما گفت و وعدهء مدد ابن زبير مىنمود ، ليكن ما به پروردگار خود توكّل نموده‌ايم . زفر گفت : با توكّل زانوى شتر بايد بست . « 1 » شما هرچند به تدبير من كار نمىكنيد امّا\r\n\r\n\r\n","description":"","footnote":"\r\n( 1 ) . اشاره است به حديث نبوى كه فرمود : اعقلها و توكّل . و مولانا در دفتر اوّل مثنوى فرمايد : -\r\n","page_name":" 913 ","page_number":199},
  {"content":"\r\n\r\nمن دست از نصيحت شما باز نخواهم داشت كه شما مردان غريب‌ايد و در جنگ بر مكر شاميان وقوف نداريد . اگر اينجا توقّف نمىكنيد صواب آن است كه به تعجيل رويد تا پيش از رسيدن ايشان ، به عين الورد برسيد - و آن شهرى است بزرگ از شهرهاى ولايت جزيره و آب و علف بسيار دارد - و از شهر گذشته فرود آييد و علوفهء اسبان را از روستا حسب المقدور جمع نماييد . و از عين الورد تا قرقيسا راه نزديك است . اگر علوفهء شما كمى كند و احتياج به مدد داشته باشيد به من اعلام نماييد كه در امداد شما تقصير نخواهم كرد . و نصيحت ديگر آنكه تا توانيد با شاميان در صحرا جنگ مكنيد ، كه ايشان بسيارند و شما اندك و خطا باشد كه لشكر اندك با سپاه بسيار در صحرا جنگ كند . و در حوالى آن شهر ديوارى است ؛ او را پيش روى خود بگيريد و از ميان درختان آن حوالى و ديوار بندان شهر بيرون نرويد . و يكى از خطاهاى شما آن است كه هيچ پياده همراه نياورده‌ايد ؛ چه پياده سوار را مانند ديوارى است در پيش روى شما . چون لشكر شما همه سوارند بايد كه صف نكشيد ، زيرا كه چون پياده در صف نبود سپاه برهنه بود و بايد كه سپاه را فوج فوج ساخته فوجى را به جنگ فرستى . چون ايشان از عهدهء كار خود بيرون آيند ، آن گروه را طلبيده فوجى ديگر به جاى ايشان فرستى . و بايد كه هميشه جمعى در كمينگاه بازدارى و با مكر و حيله بر جنگ دشمنان اقدام نمايى و به حيف سپاه خود را به كشتن ندهى .\r\nالقصّه ؛ چون زفر بن الحارث از نصايح فارغ گشت سليمان [ او 
  ] را وداع كرده روى به عين الورده نهاد و پيش از رسيدن لشكر شام سليمان آن موضع را لشكرگاه خود ساخت . بعد از چند روز خبر به سليمان رسيد كه جمعى از اهل شام در يك فرسخى اينجا فرود آمده‌اند .\r\nسليمان خطبه‌اى خواند و مردم را نصايح سودمند كرد و بر جنگ اعداء اهل بيت ايشان را تحريض نمود . در اثناء خطبه خواندن گفت : اگر من كشته شوم مسيّب را بر شما خليفه ساختم و بعد از وى عبد اللّه بن وال و اگر او درجهء شهادت يابد رفاعة بن شدّاد بر شما خليفه باشد . بعد از فراغ وصيت با مسيّب گفت : به رسم شبيخون متوجّه اين جماعت شو كه قريب به ما فرود آمدند ، زيرا كه ما را با ايشان به مكر و حيله جنگ بايد كرد .\r\nمسيّب با چهارصد سوار از دلاوران كوفه روانهء آن‌جانب شد . اتّفاقا در اثناء راه آواز اعرابى شنيد كه بيتى مىخواند كه مشتمل بر كلمهء « البشر » بود . مسيّب گفت : ما را بشارت فتح\r\n\r\n\r\n","description":"","footnote":"\r\n-\r\n گفت پيغمبر به آواز بلند * با توكّل زانوى اشتر ببند \r\nو نيز امام جعفر صادق ( ع ) با استفاده از كلام رسول اللّه ( ص ) فرمايد : لا تدع طلب الرّزق من حلّه و اعقل راحلتك و توكّل .\r\n","page_name":" 914 ","page_number":200},
  {"content":"\r\n\r\nآمد . آنگاه فرمود تا اعرابى را بياوردند . پرسيد : چه نام دارى ؟ گفت : حميد . گفت : عاقبت ما محمود خواهد بود ان شاء اللّه تعالى . بعد از آن پرسيد : از كدام قبيله‌اى ؟ گفت : از بنى تغلب .\r\nمسيّب گفت : غالب خواهيم شد ان شاء اللّه تعالى . بعد پرسيد : از سپاه شام چه خبر دارى ؟ گفت :\r\nايشان پنج گروه شده‌اند و از همه به شما نزديكتر شرحبيل ذو الكلاع است كه از اينجا تا لشكرگاه او يك فرسخ است .\r\nپس مسيب اعرابى را رخصت كرده و مردم خود را به چهار قسمت كرده روان شد . در وقت سحر از چهار جانب لشكر شرحبيل درآمده شمشير در آن جماعت نهاده اكثر ايشان را به قتل رسانيدند و جمعى قليل از دست ايشان خلاصى يافته روى به گريز نهادند ، و هرچه داشتند از اسب و خيمه و ساير اسباب به دست اهل عراق افتاد . پس سپاه عراق بر اسبان اهل شام سوار شده اسبان خود را كوتل « 1 » كرده با غنائم بسيار پيش از طلوع آفتاب مراجعت نمودند و بعد از غروب به ياران خود پيوستند .\r\nاما چون اين واقعه به سمع ابن زياد رسيد حصين بن نمير را با دوازده هزار كس به حرب سليمان تعيين نمود . چون حصين به حوالى عين الورده رسيد سليمان نيز لشكر خود را آراسته كرد و ميمنه را به عبد اللّه بن سعد سپرد و بر ميسره مسيّب بن نجبه را قرار داد و خود در قلب سپاه جا گرفت . و ميمنهء لشكر حصين بن نمير به حملة بن عبد اللّه تعلّق داشت و ميسرهء او به ربيعة بن المخارق الغنوى متعلق بود .\r\nالقصّه ؛ چون روز چهارم شهر جمادى الاولى هر دو فريق به هم رسيدند حصين سليمان را به بيعت عبد الملك بن مروان دعوت كرد و سليمان او را به بيعت امام زين العابدين علىّ بن حسين دعوت نمود و گفت : اى حصين آيا تو نمىدانى كه عبد الملك پسر حكم است و حكم بنابر نفاقى كه با پيغمبر آخر الزمان مىورزيد و انواع بىادبيها [ كه 
  ] نسبت به آن حضرت ظاهر مىكرد حضرت رسالت‌پناه ، صلّى اللّه عليه و آله ، او را از مدينه اخراج كرده به طايف فرستاد ؟\r\nو مروان كه پدر عبد الملك است در صغر سن با پدر خود در طايف مىبود و كمال عداوت محمّد رسول اللّه را از پدر خود كسب مىنمود و در زمان خلافت ابو بكر و عمر نيز ياراى مراجعت به مدينه نداشت تا آنكه عثمان در ايّام حكومت خويش ايشان را به مدينه آورد و دو دختر خود را به مروان داد و او را وزير خود گردانيد ؟ « 2 » و پيغمبر به كرّات و مرّات حكم را و هركه را از صلب او به وجود آمد لعن مىكرد چنانچه اكثر اصحاب\r\n\r\n\r\n","description":"","footnote":"\r\n( 1 ) . كوتل : اسب يدك . - و .\r\n( 2 ) . از جمله مطاعنى كه از طرف مخالفين بر عثمان وارد بود همين اجازهء ورود حكم بن عاص و پسرش مروان به مدينه بود .\r\n","page_name":" 915 ","page_number":201},
  {"content":"\r\n\r\nآن حضرت ، بلكه جميع اصحاب آن سرور بر اين مطلّع و شاهدند ؟\r\nو نيز تو نمىدانى كه هرگاه معاويه و پسرش يزيد مروان را والى ولايتى مىكردند در محافل و منابر زبان به سبّ ولىّ خدا امير المؤمنين علىّ بن ابى طالب و اهل بيت او كه اهل بيت رسول‌اند مىگشاد و چون او را عزل مىكردند ترك آن شيوه مىكرد ؟ « 1 »\r\nو نمىدانى كه مروان و اولاد او را بنو الزرقا مىگويند ؟ و اين زرقا زنى بود قوّاده و مشهور و معروف به صاحب الرايات ، كه هرگاه در خانهء او فاحشه‌اى آمدى زرقا علمى در هوا كردى تا هركه را ميل زنا باشد به منزل وى شتابد . « 2 » چون پدر حكم كه ابو العاص بن اميّه است او را به نكاح خود درآورد حكم از او متولد شد .\r\nغرض از اين سخنان آنكه عجب از عقل و كياست تو اى حصين كه ما را به بيعت اين‌چنين خاندانى دعوت مىكنى ! و من تو را به بيعت اهل بيت نبوّت كه حقّ سبحانه و تعالى دوستى و مودّت ايشان بر ما واجب گردانيده و ايشان را از جميع عيوب ظاهرا و باطنا مبرّا و معرّا ساخته دعوت مىنمايم .\r\nالقصّه ؛ بعد از مكالمهء بسيار قرار به كارزار گرفت و در ميان دو طايفه جنگ درگرفت .\r\nآن روز تمام نايرهء قتال و جدال اشتعال داشت و ظفر از جانب سليمان بود ، امّا چون صباح روز ديگر شد ابن زياد شرحبيل بن ذى الكلاع را با هشت هزار كس به مدد حصين فرستاد . و اين روز جمعه بود . از اوّل صبح جنگ درگرفت تا وقت نماز جمعه رسيد . پس هر دو [ 128 الف 
  ] فريق دست از كارزار بازداشته به اداى نماز مشغول شدند . بعد از فراغ از صلوة باز شروع در جنگ شد . چون سليمان كثرت اهل شام مشاهده نمود پياده شد و جمعى كثير از سپاه عراق با او پياده شده داد مردى و مردانگى داده بسيارى از سپاه شام را به قتل رسانيدند . در اين اثنا پسر حصين بن نمير با جمعى پيادهء تيرانداز پيش آمده لشكر عراق را تيرباران كردند . ناگاه به تير يزيد بن حصين ، سليمان بن صرد به قتل رسيد .\r\nبعد از آن مسيب بن نجبه رأيت برگرفته چندان حرب كرد كه او نيز كشته شد . بعد از آن رايت را عبد اللّه بن سعد در بغل گرفت و اين آيه كه  فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ  « 3 » يعنى : بعضى را اجل موعود فرارسيد و بعضى منتظرند مىخواند و در كارزار داد مردانگى مىداد . در اين اثنا صد سوار به لشكر عراق رسيده خبر دادند كه اينك سعد بن حذيفه با صد و هفتاد كس از مداين و مثنّى بن مخرمهء عبدى با سيصد كس از بصره به شما مىرسند .\r\n\r\n\r\n","description":"","footnote":"\r\n( 1 ) . الكامل ، ج 6 ، ص 40 .\r\n( 2 ) . از رسوم دورهء جاهليت بود كه هر يكى از زنان بدكار براى آشكار و علنى كردن كار خويش بر در خانه يا خيمه خود علمى برمىافراشت .\r\n( 3 ) . احزاب ، 23 .\r\n","page_name":" 916 ","page_number":202},
  {"content":"\r\n\r\nعبد اللّه سعد گفت : تا آمدن ايشان ما زنده نخواهيم ماند . و چون آن سواران ضعف سپاه عراق را مشاهده كردند در ساعت بازگشته روى به ياران خود رفتند و عبد اللّه سعد از دست ربيعة بن مخارق به قتل رسيدند . امّا برادر عبد اللّه ، خالد بن سعد چون ديد كه ربيعه برادرش را كشت بر ربيعه حمله كرده شمشيرى بر او رساند ، ليكن چون لشكر شام بسيار بود هجوم آورده ربيعه را از دست خالد خلاص كردند و خالد را نيز به برادرش رسانيدند .\r\nآنگاه رايت عبد اللّه بن وال برگرفت . ادهم بن محرز باهلى از سپاه شام حمله آورده او را به قتل رسانيد . اين عبد اللّه وال از فقها و عبّاد زمانه بود . چون ابن وال به قتل رسيد رفاعة بن شداد بجلى رايت برگرفت و با ياران خود گفت : همهء مردم ما كشته شدند و اگر ما در اين معركه ثبات قدم ورزيم آنچه مانده‌اند نيز كشته شوند و اين مذهب از جهان برافتد . صواب آن است كه ما راه كوفه پيش گيريم . اميد كه حقّ سبحانه و تعالى ما را قوّتى دهد كه باز خون امام مظلوم را توانيم گرفت .\r\nعبد اللّه بن عوف گفت : اى رفاعه راست مىگويى كه صلاح در آن است كه ما به جانب كوفه مراجعت نماييم ، امّا اگر اين لحظه روى گردانيده متوجّه آن صوب گرديم دشمنان تعاقب نموده از ما يكى را زنده نگذارند . پس مصلحت در آن است كه ما به لشكر خود رويم و چون شب تاريك شد سوار شده و به جانب كوفه روان شويم و تا روز روشن نشود از رفتن ما آگاهى نيابند .\r\nپس دست از جنگ بازداشته هر دو طايفه به لشكرگاه خود قرار گرفتند . چون از شب پاره‌اى بگذشت اهل عراق از رودخانهء عين الورده گذشته پل را خراب كرده متوجّه راه عراق شدند . چون صباح شد اهل شام دانستند كه سپاه عراق از آب گذشته‌اند . ايشان نيز بازگشتند .\r\n* * * \r\n[ وفات مروان حكم و جلوس عبدالملك بر مسند 
  ]\r\nو از جمله وقايع اين سال وفات مروان حكم « 1 » و جلوس عبد الملك بر مسند حكومت است . سابق روايت كامل التواريخ در باب اخذ بيعت عبد الملك و عبد العزيز در حال حيات مروان قلمى گشت ، امّا در تاريخ روضة الصفا چنين آورده كه در آن وقت كه مروان بيعت خود از مردم شام مىگرفت حسّان بن مالك « 2 » به او گفت : من بيعت مىكنم به تو به شرط آنكه بعد از تو خالد بن يزيد بر اهل شام والى باشد . و چون مروان بر سرير حكومت نشست خاطرش مايل\r\n\r\n\r\n","description":"","footnote":"\r\n( 1 ) . مرگ مروان حكم در ماه رمضان سال شصت و پنج هجرى اتفاق افتاد .\r\n( 2 ) . حسان دايى يزيد بن معاويه بود .\r\n","page_name":" 917 ","page_number":203},
  {"content":"\r\n\r\nبه آن شد كه پسرش عبد الملك را وليعهد خود گرداند ، ليكن از حسان بيم داشت . آخر الامر او را به مال بسيار بفريفت تا به ولايت عبد الملك رضا داد .\r\nو در باب موت مروان چنين آورده‌اند كه روزى خالد بن يزيد ، كه مادرش در نكاح مروان بود ، در مجلس مروان به طريقى مىرفت كه مروان را خوش نيامد . زبان به دشنام او و مادرش گشاد . خالد گريه‌كنان نزد مادر رفت و گفت : اين مردك مرا از خلافت محروم كرده به پسر خود ارزانى داشت ، معهذا مرا دشنام مىدهد و در مجلس مرا فضيحت مىكند . پس مادر خالد زهر در طعام كرده به مروان داد تا بمرد .\r\nو روايتى آنكه چون مروان به خواب رفت مادر خالد « 1 » بالشى بر دهان مروان نهاد و بر بالاى آن بنشست تا نفس او منقطع شد . و عبد الملك مىخواست او را به عوض پدر خود بكشد ، به او گفتند : اگر تو مادر خالد را به عوض پدر خود به قتل رسانى در عالم شهرت يابد كه پدر تو چنان عاجز بود كه زنش او را بكشت . زمان حكومت مروان حكم ده ماه بود و مدّت عمرش شصت و يك سال .\r\n* * * \r\n[ كشته شدن نافع بن ارزق 
  ]\r\nو از جمله وقايع اين سال كشته شدن نافع بن ازرق است . تفصيل اين قضيّه چنانچه در روضة الصفا و كامل التواريخ ايراد نموده آن است كه در زمان حكومت يزيد بن معاويه ، و به روايتى بعد از مردن يزيد ، طايفه‌اى از عظماى بصره خروج كردند و ايشان را ازارقه گفتندى ، چرا كه رأس و رئيس اين جماعت نافع بن ازرق بود . و از جمله اعيان بصره عطية بن اسود ، عبد اللّه بن طبان ، عبد اللّه بن اباض ، حنظلة بن بيهس « 2 » و جمعى ديگر با نافع اتّفاق نمودند . اين طايفه هم امير المؤمنين على ، عليه السّلام ، را منكرند و هم معاويه را و معتقد به ابن ملجم‌اند .\r\nعلماى ايشان در مدح ابن ملجم اشعارى دارند ، چنانچه در كتب مبسوطه مسطور است .\r\nالقصّه ؛ چون عبيد اللّه زياد شنيد كه طايفه‌اى از بصره با نافع متوجّه اهواز شدند عبد اللّه بن اسلم بن ربيع را با ده هزار كس به جنگ نافع فرستاد . ابن اسلم به حوالى اهواز به ايشان رسيد و ميانهء ايشان جنگ درگرفت . آخر الامر كس بسيار از ابن سلم كشته شد و او با بقيّه روى به فرار نهاده خود را به بصره رسانيدند . ابن زياد از اين معنى به غضب آمده نهصد كس را در بصره به تهمت خروج به قتل رسانيد . و چون يزيد وفات يافت و ابن زياد از بصره بگريخت و به شام\r\n\r\n\r\n","description":"","footnote":"\r\n( 1 ) . اين زن دختر ابى هشام بن عتبه بود ؛ تاريخ طبرى ، ج 7 ، ص 577 و ابن اثير اگرچه متن خود را كاملا از طبرى اقتباس كرده نام پدر اين زن را ابو هاشم بن عتبه ثبت كرده است ؛ - الكامل ، ج 7 ، ص 37 .\r\n( 2 ) . ش ، ق : مهعيس .\r\n","page_name":" 918 ","page_number":204},
  {"content":"\r\n\r\nرفت ، نافع شوكتى تمام يافته با لشكرى عظيم بيرون آمده و آوازهء تسخير بصره در ميان انداخت . چون بصريان را در آن زمان حاكمى نبود از نافع متوهّم شده به اتّفاق يكديگر مسلم بن عبيس بن كريز القرشى را با پنج هزار سوار نامدار به جنگ ايشان فرستادند و در موضعى كه آن را دولاب « 1 » گويند تلاقى فريقين اتّفاق افتاد و تنور حرب گرم شد و هر دو طايفه چندان كشش و كوشش نمودند كه نيزه‌هاى ايشان بشكست . بعد از آن به شمشير درآمده چندان كارزار نمودند كه شمشيرها نيز از دست رفت . آخر الامر مسلم به قتل رسيد « 2 » و لشكر بصره منهزم گشت . از اين جهت خوفى عظيم بر دل اهالى بصره استيلا يافت ، بنابراين به ابن زبير نوشتند كه :\r\nما اميرى نداريم . شخصى را بر ما والى گردان كه به ضبط مهمّات اين شهر قيام نمايد و دست تعدّى و ظلم مفسدان از ما باز دارد .\r\nعبد اللّه زبير ، حارث بن عبد اللّه ابى ربيعهء مخزومى را به ايالت آن ديار فرستاد . چون حارث به بصره درآمد با اكابر و اشراف بصره مشورت نمود كه لايق به جنگ ازارقه كيست ؟\r\nاهل بصره به اتّفاق گفتند : از عهدهء اين امر خطير به غير از مهلّب بن ابى صفره ، كه الحال والى خراسان است ، كسى ديگر بيرون نمىتواند آمد .\r\nدر كامل التواريخ چنين آورده كه چون خوارج قوّت گرفتند اهل بصره پيش احنف بن قيس آمده از وى التماس نمودند كه متوجّه حرب ازارقه شود . احنف گفت : اين كار از دست من برنمىآيد ، كه اگر خواهيد كه قلع و قمع ازارقه نماييد دست از مهلب ابن ابى صفره باز مداريد .\r\nبنابراين اكابر و اهالى بصره با حارث بن ابى ربيعه نزد مهلّب رفته در اين باب با او سخن در ميان آوردند . مهلّب عذر آورده و گفت : چون ما را ابن زبير به ايالت خراسان تعيين نموده ناچار به آن حدود بايد رفت . پس احنف بن قيس و حارث بن ابى ربيعه به اتّفاق اعيان بصره مكتوبى به ابن زبير نوشته از وى التماس نمودند كه اگر امير امر فرمايد كه مهلّب اولا دفع ازارقه نمايد و بعد از آن متوجّه ضبط ممالك خراسان شود اولى و انسب خواهد بود ؛ چه اين جماعت بسيار قوّت گرفته‌اند و روزبه‌روز شوكت ايشان بيشتر مىشود و الحال كسى غير از مهلّب بر دفع ايشان قادر نيست .\r\nالقصّه ؛ چون ابن زبير بر مضمون مكتوب اهل بصره اطّلاع يافت به مهلّب نوشت كه : تو را بايد كه دفع ازارقه نموده بعد از آن متوجّه خراسان شوى . « 3 » چون فرمان ابن زبير به مهلّب\r\n\r\n\r\n","description":"","footnote":"\r\n( 1 ) . دولاب : امروزه دهى است از بخش قلعهء زراس شهرستان اهواز در دوازده هزار گزى شمال قلعهء زراس ؛ - لغتنامهء دهخدا ، ( دش - ديى ) ، ص 408 .\r\n( 2 ) . اين حادثه در ماه جمادى الآخر سال شصت و پنج هجرى اتّفاق افتاد .\r\n( 3 ) . نويرى گويد : مردم بصره نامه‌اى از سوى عبد اللّه زبير جعل كردند كه در آن نامه به مهلّب دستور داده بود با خوارج جنگ كند ؛ - نهاية الأرب ، ج 7 ، ص 246 ؛ - الكامل ، ج 6 ، ص 44 .\r\n","page_name":" 919 ","page_number":205},
  {"content":"\r\n\r\nرسيد ، گفت : و اللّه كه من به جنگ ازارقه نمىروم مگر به شرط آنكه هر ولايتى كه من از ايشان بستانم به من واگذاريد و از بيت المال آن قدر به من دهيد كه استعداد حرب [ 128 ب 
  ] ايشان را كافى باشد . ابن زبير هر دو شرط قبول كرد و در اين باب وثيقه‌اى نوشت و براى مهلّب فرستاد .\r\nمهلّب دوازده هزار كس از ابطال بصره اختيار كرد و ما يحتاج ايشان را مهيا ساخته متوجّه حرب نافع شد . و در روضة الصفا آورده كه مهلّب بيست هزار كس از شجاعان بصره همراه داشت .\r\nبه هر تقدير مهلّب به جانب فارس روان شد و در موضع نهر تيرى « 1 » به آن جماعت رسيده قتال آغاز نهاد . بعد از كارزار بسيار ازارقه روى به گريز نهاده به اهواز رفتند . مهلّب مدت چهل روز در نهر تيرى توقّف كرد تا سپاه از رنج راه بياسودند . آنگاه در عقب ايشان شتافت .\r\nچون نافع در اهواز خبر توجّه مهلّب را شنيد او نيز استعداد جنگ نهاده تا مهلّب رسيد و بين الفريقين جنگى عظيم دست داد . بر روى مهلّب زخمى زدند كه بيهوش شد و آواز فوت او در لشكر بصره شايع گشت . امّا بصريان با وجود آن دست از جنگ بازنداشتند و چندان كوشش نمودند كه نافع را به قتل رسانيدند و سپاه او منهزم شده به اطراف و جوانب ولايت اهواز متفّرق گشتند .\r\nامّا چون خبر قتل مهلّب به بصره رسيد اهل بصره سراسيمه و متحيّر گشتند و حارث بن عبد اللّه عزم فرار كرد . مقارن اين حال مبشّرى از جانب اهواز رسيد و خبر قتل نافع و صحّت مهلّب رسانيد . و چون عبد اللّه زبير شنيد كه به مجرّد آوازه‌اى كه اصلا حقيقتى نداشت عامل او مىخواسته كه بگريزد ، حارث را از ايالت بصره عزل كرده برادر خود مصعب بن زبير را به حكومت بصره فرستاد و صلاح و فساد عراقين و اهواز و فارس را منوط و مربوط به رأى او گردانيد .\r\nامّا خوارج ، بعد از كشته شدن نافع ، عبد اللّه بن ماحوز را كه يكى از عباد و زهاد ايشان بود برخود امير ساختند . چون مهلّب شنيد كه باز طايفهء ازارقه اجتماع نموده عبد اللّه بن ماحوز را امير خود گردانيدند كرّت ديگر متوجّه ايشان شده در مدينهء شاپور « 2 » تلاقى فريقين اتّفاق افتاد .\r\nآن روز تا نماز ديگر ميان آن جماعت جنگ و نزاع قائم بود و در آخر روز خوارج روى به گريز نهاده خود را به موضعى كه آن را كركان گويند رسانيده رحل اقامت انداختند . مهلّب در عقب ايشان رانده در موضع كركان به ايشان رسيد . با آنكه آن روز باران صعب مىباريد فريقين با هم جنگى عظيم كردند و آخر الامر خوارج مغلوب شده متوجّه كرمان شدند . مهلّب ايشان را تعاقب نموده قدم از قدم آن طايفه برنمىداشت تا آنكه رؤساى آن طايفه را بالتمام\r\n\r\n\r\n","description":"","footnote":"\r\n( 1 ) . هر سه نسخه : نهر شيرى . به قياس الكامل ، ج 6 ، ص 47 و فارسنامهء ناصرى ، ج 1 ، ص 185 تصحيح شد .\r\n( 2 ) . مراد شاپور كازرون است ؛ فارسنامهء ناصرى ، ج 1 ، ص 186 .\r\n","page_name":" 920 ","page_number":206},
  {"content":"\r\n\r\nبكشت و ضعفا به لشكرگاه مهلّب آمده به قوم و عشيرت خود پيوستند .\r\nاما از كامل التواريخ چنين معلوم مىشود كه مهلّب بعد از كشته شدن نافع بن ازرق با خوارج جنگ كرد و نافع در جنگ مسلم بن عبيس بن كريز كشته شد و مسلم نيز در آن جنگ كشته شد .\r\nو بعضى گويند چون مهلّب در اين سال خوارج را از حوالى بصره بيرون كرد بقيّهء آن سال در آنجا توقّف نموده لشكر خود را مواجب و از بصره نيز به او مدد رسيد و در سال پنجاه و ششم با سى هزار [ كس 
  ] متوجّه دفع خوارج گشت .\r\n* * * \r\n[ خروج نجدة بن عامر 
  ]\r\nو از جمله وقايع اين سال خروج نجدة بن عامر ، از اصحاب نافع بن ازرق ، بود كه از او رنجيده به جانب يمامه رفته و با ابو طالوت بيعت كرده مدينهء خضارم « 1 » را غارت كردند و از آنجا غنايم بسيار گرفته ميانهء اصحاب خود قسمت نمودند . بعد از مدتى نجده شنيد كه قافله‌اى عظيم از بصره و بحرين با مالى بسيار به جانب مكه مىروند . نجده سر راه ايشان گرفته تمامى اموال را از ايشان غارت نموده پيش ابا طالوت به خضارم برد و در ميان اصحاب او قسمت نمود . چون اصحاب ابا طالوت ديدند كه نجده شجاعت و سخاوت دارد گفتند : تو بهترى براى ما از ابا طالوت . پس ابا طالوت را خلع نمودند و با نجده بيعت كردند . بعد از چندگاه ابا طالوت نيز با او بيعت كرد . چون نجده قوّت گرفت با جمعى كثير بر سر قبيلهء بنى كعب رفت . و در موضع ذى المجاز « 2 » ميانهء ايشان جنگ درگرفت و جمعى بسيار از بنى كعب به قتل رسيد و نجده غنائم بسيار از ايشان به دست آورده باز مراجعت نموده به يمامه آمد و لشكر او به سه هزار كس رسيد . بعد از آن نجده به جانب بحرين آمد و آن ولايت را تسخير نموده در آنجا قرار گرفت .\r\n* * * \r\n[ تجديد بناى كعبه 
  ]\r\nو از جمله وقايع اين سال تجديد بناى كعبه است . و آن‌چنان بود كه در وقت محاصرهء ابن زبير ، كعبهء معظمه را حصين بن نمير به ضرب منجنيق خراب ساخته بود و در اين وقت كه حكومت حجاز و تهامه و اكثر بلاد اسلام بر ابن زبير قرار گرفت تجديد بناى آن كرد و دو دروازه جهت آن تعيين نمود كه يكى از براى آمدن باشد و يكى از براى بيرون رفتن . « 3 »\r\n\r\n\r\n","description":"","footnote":"\r\n( 1 ) . خضارم : نام صحرايى در يمامه .\r\n( 2 ) . ذى المجاز : نام بازارى كه در محل عرفات است .\r\n( 3 ) . نويرى گويد : ابن زبير دستور داد پى كعبه را كندند ، به پايه‌هايى رسيدند كه به بزرگى تنهء شتران نر بود . يكى از آن سنگها را تكان دادند ، برقى سخت درخشيد ، گفت آن را به جاى خود قرار دهيد . و بر آن ساختمان را بالا برد و براى آن دو در قرار داد ؛ از درى وارد و از ديگرى خارج مىشدند .\r\n","page_name":" 921 ","page_number":207},
  {"content":"\r\n . \r\n","description":"","footnote":"","page_name":" 922 ","page_number":208},
  {"content":"\r\n\r\n\r\nذكر وقايع سال پنجاه و ششم از رحلت پيغمبر ، صلّى اللّه عليه و آله\r\nدر روضة الصفا مسطور است كه چون عبد اللّه بن مطيع از قبل ابن زبير به كوفه درآمد ، گفت : ابن زبير مرا به ضبط شهر شما فرستاده و من از شما مال ديوانى نمىگيرم الّا به رضاى شما . من در ميان شما به سيرت عمر خطّاب و عثمان بن عفّان زندگانى مىكنم . بايد كه شما تقوى شعار خود ساخته از مخالفت دور باشيد و سفهاى خود را از اعمال ناپسنديده منع كنيد كه اگر از آن جماعت اعمال ناشايسته صادر شود به جزاى اعمال خود خواهند رسيد .\r\nچون عبد اللّه بن مطيع از اين قسم سخنان فارغ شد سائب بن مالك اشتر به اشارت مختار گفت : ايّها الامير آنچه فرمودى هيچ كس را در سيرت عمر و عثمان سخنى نيست ، امّا اگر خواهى كه امير ما باشى در ميان ما به سيرت امير المؤمنين علىّ بن ابى طالب زندگانى كن . اگر چنين نكنى امارت ما نتوانى كرد و ما رعيّت تو نتوانيم بود . پس عامهء خلق « 1 » زبان به تحسين سائب گشادند و گفتند : سخن آن است كه سائب مىگويد . هركه امارت مىخواهد در ميان ما به سيرت علىّ بن ابى طالب زندگانى كند ، و الّا بيهوده خود را تشويش ندهد .\r\nعبد اللّه چون اين سخن بشنيد گفت : اى مردمان خاموش باشيد و خاطر جمع داريد كه من در ميان شما بر وفق دلهاى شما عمل خواهم نمود . آنگاه از مسجد بيرون آمده به دار الاماره رفت . مقارن اين حال اياس بن مضارب البجلى ، كه از قبل عبد اللّه مطيع شحنهء كوفه بود ، آمد و گفت : اى امير ، اين شخص كه در مسجد سخن تو را رد كرد از رؤساى اصحاب مختار است و من يقين مىدانم كه جمعى كثير از شيعيان علىّ بن ابى طالب با مختار بيعت كردند و عنقريب\r\n\r\n\r\n","description":"","footnote":"\r\n( 1 ) . از جملهء اين افراد ، يزيد ابن انس بود كه حرفهاى سائب را تأييد كرد ؛ - نهاية الأرب ، ج 6 ، ص 18 .\r\n","page_name":" 923 ","page_number":209},
  {"content":"\r\n\r\nخروج خواهند كرد . مصلحت آن است كه همين لحظه مختار را طلبيده در زندان افكنى تا آن زمان كه امارت تو محكم گردد .\r\nعبد اللّه سخن اياس را به سمع قبول تلقّى نموده در ساعت زائدة بن قدامه و حسين بن عبد اللّه همدانى « 1 » را به طلب مختار فرستاد و ايشان به منزل مختار رفته گفتند : امير تو را جهت مشورتى مىطلبد . مختار گفت : بالسّمع و الطاعه . پس جامه پوشيد تا روان شود . زائدة بن قدامه چون از محبّان اهل بيت بود و صريحا مختار را نمىتوانست خبر كرد و راضى به حبس او نبود ، اين آيه را تلاوت نمود كه  وَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ  « 2 » يعنى : هنگامى كه مكر و حيله مىانديشيدند در حقّ تو يا رسول اللّه كافران ، كه تو را بند كنند يا بكشند يا از زمين تهامه بيرون كنند .\r\nچون مختار اين آيه را شنيد دانست كه صلاح در آن است كه پيش عبد اللّه مطيع نرود ، پس فى الحال يكى از غلامان خود را گفت : اى غلام جامهء خواب را بينداز كه مرا سرما مىشود .\r\nآنگاه بر فراش خوابيد و لحاف برخود پيچيد و زائدة بن قدامه و حسين بن عبد اللّه همدانى بازگشته نزد عبد اللّه مطيع آمدند و گفتند : مختار بيمار است .\r\nو نيز آورده‌اند « 3 » كه چون زائدة بن قدامه آيهء مذكور را برخواند مختار خود را به بيمارى انداخت و ايشان را گفت : شما مراجعت نماييد و عذر مرا با امير بگوييد . زائده گفت : اى مختار من در باب تو تقصير نخواهم كرد امّا اگر حسين با من موافقت نمايد امير باور خواهد كرد و الّا نى . پس مختار گفت : اى حسين سبب نيامدن من چنان كه دانى به عرض امير رسان و خاطر او را از جانب من ايمن و مطمئن گردان و يقين بدان كه اين معنى تو را روزى نفع خواهد رسانيد .\r\nپس ايشان هر دو از خانهء مختار بيرون آمدند و حسين با زائده گفت : موجب تمارض مختار را من اينك مىدانم ، ليكن با امير صورت حال نخواهم گفت زيرا كه اميدوارم كه اخفاء اين امر روزى مرا نفع دهد . القصّه ، عبد اللّه مطيع سخن اين هر دو را در باب بيمارى مختار تصديق نمود و از جانب او مطمئن خاطر شد . امّا مختار چون دانست كه عبد اللّه مطيع اتّفاق شيعيان را دانسته و درصدد گرفتن اوست اهل بيت خود را جمع كرده گفت : وقت آن است كه ظهور كنيم و خون آل محمّد از دشمنان ايشان باز خواهيم . بايد كه ساخته و آماده شويد . همه گفتند : ما در مقام اطاعت و انقياديم و به تهيّهء اسباب جنگ مشغول . و به روايتى سعيد الجعفى گفت : ما را چندان روز مهلت [ 129 الف 
  ] بايد داد تا مردم پراكندهء خود را جمع سازيم و سلاحهاى خود را مرتّب سازيم .\r\n\r\n\r\n","description":"","footnote":"\r\n( 1 ) . نويرى اين شخص را حسين بن على برسمى معرفى كرده است ؛ - پيشين .\r\n( 2 ) . انفال ، 30 .\r\n( 3 ) . روضة الصفا ، ج 3 ، ص 319 .\r\n","page_name":" 924 ","page_number":210},
  {"content":"\r\n\r\nبر هر تقدير بعد از اين جميع شيعيان در سراى عبد الرحمن بن شريح « 1 » همدانى جمع شده گفتند : ما به سبب آن با مختار بيعت كرديم كه دعوى مىكند كه « من فرستادهء محمّد بن علىّ بن ابى طالب‌ام و او مرا به كوفه فرستاده و امر كرده خون امام حسين ، عليه السّلام ، را بازيافت نماييم و از كشندگان او انتقام كشيم » و ما نمىدانيم كه اين مرد در اين دعوى صادق است يا كاذب . پس مصلحت آن است كه طايفه‌اى از ما خدمت محمّد بن على رفته از حقيقت او استفسار نمايند . اگر چنانچه مختار راستگو باشد بايد كه همگنان متابعت او كنيم و اگر در قول خويش كاذب بود از متابعت او اعتراض و اجتناب نماييم .\r\nپس جمعى « 2 » از كوفيان با عبد اللّه بن شريح همدانى متوجّه مكّه شدند كه از محمّد حنفيّه حقيقت حال مختار را معلوم كرده باز گردند . امّا مختار چون از اين معنى خبردار شد بسيار انديشه‌ناك شد ؛ چه او بىرخصت آن جناب مرتكب اين امر شده بود و اين را وسيلهء جمعيّت مردم ساخته . اكنون مىترسيد كه مبادا محمّد حنفيّه تكذيب او نمايد و اين مهم از پيش نرود .\r\nالقصّه ؛ چون مستخبران حال مختار به مكّه « 3 » رسيدند و با محمّد حنفيّه ملاقات نمودند از ايشان پرسيد : در غير موسم حجّ و عمره سبب آمدن شما چيست ؟ عبد اللّه بن شريح گفت :\r\nخداى سبحانه و تعالى شما را كه اهل بيت پيغمبريد به فضل و كرامت خويش مخصوص گردانيده . هركس كه حقّ شما نداند و نشناسد در دنيا و آخرت زيانكار باشد . اكنون كه خاندان رسالت و جميع اهل عرفان و محبّت به مصيبت ابى عبد اللّه الحسين گرفتارند مختار ابى عبيده به شهر ما درآمده مىگويد كه « مرا امام زمان محمّد بن على فرستاده تا از اهل كوفه بيعت گرفته خون حسين بن على را طلب كنم » . غرض از آمدن به ملازمت آن است كه از خدمت شما استفسار اين معنى نماييم تا اگر فرمايى بيعتى كه با او در اين باب كرديم به اتمام رسانيم و اگر نهى كنى در خانه‌هاى خود به فراغت بنشينيم و دست از دامن متابعت او كوتاه گردانيم .\r\nمحمّد حنفيه فرمود : امّا جواب آن سخنى كه گفتى كه خداى تعالى شما را به عنايت خود مخصوص گردانيده ، آيهء وافى هدايهء  ذلِكَ فَضْلُ اللَّهِ يُؤْتِيهِ مَنْ يَشاءُ  « 4 » اشارت به آن است . امّا آنچه از واقعهء ابى عبد اللّه الحسين بيان نمودى . بدان كه ما شهادت آن جناب را سبب رفعت درجات و موجب زيادت حسنات او مىشماريم . امّا آنچه در باب مختار گفتى . به آن خدايى\r\n\r\n\r\n","description":"","footnote":"\r\n( 1 ) . عبد الرحمن از طايفهء شبام بوده است .\r\n( 2 ) . همراهان عبد الرحمن عبارت بودند از : سعيد بن منقذ ثورى ، سعر بن ابى سعر حنفى ، اسود بن جراد كندى ، و قدامة بن مالك جشمى ؛ - نهاية الأرب ، ج 6 ، ص 19 .\r\n( 3 ) . محمّد حنفيه در اين زمان در مدينه بود نه در مكّه . پس پنج نفر در مدينه به حضور وى رسيدند .\r\n( 4 ) . الحديد ، 21 .\r\n","page_name":" 925 ","page_number":211},
  {"content":"\r\n\r\nكه جز او سزاوار عبوديّت كسى نيست كه ما دوست مىداريم كه حضرت منتقم على الاطلاق به سعى هركس كه باشد ما را بر دشمنان ظفر و نصرت دهد تا انتقام ظلمى كه بر قبيله و عشيرهء ما رفته از ايشان كشيده شود .\r\nاز اين عبارت آن جماعت چنين فهميدند كه محمّد حنفيه به آنچه مختار مىگويد كمال رضا دارد . پس آن جناب را وداع كرده بيرون آمدند و با يكديگر گفتند : به خدا سوگند كه محمّد بن على اگر به خروج مختار راضى نبود ما را از موافقت او منع مىنمود . چون آن جماعت بعد از طى مسافت به كوفه رسيدند و با مختار ملاقات كردند از ايشان پرسيد : مهدى در باب شبهه‌اى كه شما را نسبت به من بود چه فرمود ؟ گفتند : ما را به متابعت تو امر فرمود .\r\nمختار گفت : اللّه اكبر ! من ابو اسحق‌ام كه به تيغ آبدار دمار از ظالمان برآورم .\r\nچون اين خبر در كوفه شايع شد هركس كه دم از محبّت اهل بيت رسول ، صلّى اللّه عليه و آله ، مىزد با مختار موافقت نموده با او بيعت كرد ، مگر ابراهيم بن مالك اشعر كه در بيعت مختار داخل نبود . بنابراين جماعتى از اصحاب مختار به او گفتند : ابراهيم بن مالك مهتر و بهتر قوم خود است و به كثرت عدد منفرد و متميّز ، و به شجاعت و سخاوت مشهور ، و سخن او در ميان قبيلهء او مسموع و مقبول ، و او به مكارم اخلاق و طيب سياق مشهور و معروف . اگر با ما در اين امر موافقت نمايد هر آينه كار ما رونق پذيرد و مهمّ از پيش رود .\r\nمختار گفت : مىبايد كه طايفه‌اى از مردم سخندان چربزبان نزد وى رفته التماس كنند كه ما را در اين واقعه ممّد و معاون باشد . اگر قبول فرمايد فهو المراد ، و الّا من خود به منزل او رفته هر نوع كه باشد او را با خود متفق مىگردانم .\r\nپس به فرمودهء مختار جمعى از اهل علم و خرد مثل عثمان الهندى ، يزيد بن انس النخعى ، و عامر الشعبى به خانهء ابراهيم رفتند . ابراهيم مراسم تعظيم و تكريم به جاى آورده گفت : اى برادران هر حاجتى كه داريد بگوييد تا حسب المقدور در انجاح آن مساعى جميله مبذول داشته به انجام رسانم . پس يزيد بن انس نخعى كه به فصاحت و بلاغت و شجاعت مشهور بود گفت : يا ابا نعمان ما به جهت آن آمده‌ايم كه قضيّه‌اى كه شيعيان را روى نموده معروض تو گردانيم . اگر قبول فرمايى در دنيا و عقبى به حظّ اوفى رسى و اگر ردّ كنى ما بارى اداى نصيحت كرده باشيم . ابراهيم گفت : بيان فرماييد .\r\nيزيد گفت : به آن شرط كه اين راز سربسته پيش هيچ كس نگشايى . ابراهيم از اين سخن متبسّم شده گفت : افشاء اسرار كار مردم دون همّت است . سخن در مقصود گوى . يزيد گفت : به خدا سوگند كه تو سزاوار حكومت و امارتى و ما تو را به كتاب خداى تعالى و سنّت رسول مجتبى و طلب خون امام حسين و اهل بيت آن حضرت دعوت مىنماييم ، و حال آنكه\r\n\r\n","description":"","footnote":"","page_name":" 926 ","page_number":212},
  {"content":"\r\n\r\nطايفه‌اى از برادران دينى تو بر اين امر اتّفاق نموده‌اند . ابراهيم گفت : مسئول شما به اجابت مقرون است به شرط آنكه زمام امر و نهى شما در قبضهء اقتدار من باشد . يزيد گفت : و اللّه تو لايق حكومتى ، ليكن مختار ابو عبيده از جانب ابى القاسم محمّد بن علىّ بن ابى طالب موسوم به امارت و ايالت گشته و ما همه با او بيعت كرده‌ايم و نقض بيعت نزد ارباب وفا از جمله محالات است . بعد از اين ابراهيم هيچ جواب نگفت . آن جماعت از خانهء او بيرون رفتند و مختار را از كيفيّت مجلس اعلام دادند .\r\nپس مختار خود به خانهء ابراهيم آمده با او بر يك فراش نشسته بعد از ساعتى مختار گفت :\r\nيا ابا نعمان ، من در اين شهر تا غايت به خانهء هيچ كس نرفته‌ام ، چنانچه تو را معلوم باشد . و تو سيّد قبيله و عشيرهء خودى و مهدى محمّد بن على براى تو مكتوبى نوشته است . بنابراين در اين وقت مصدّع تو شده‌ام . در آن مكتوب تو را امر كرده كه با ما اتّفاق نموده خون امام حسين و اولاد و بنى اعمام و شيعهء او از فاسقين و ظالمان طلب داريم . اگر به قول مهدى عمل نمايى از جمله رستگارانى و اگر امتناع‌ورزى جواب آن بر تو باشد .\r\nابراهيم مكتوب را طلبيد . مختار اشارت كرد تا شعبى آن مكتوب را پيش آورده به وى داد . ابراهيم چون مكتوب بگشاد مضمونش اين بود كه :\r\nبسم اللّه الرحمن الرحيم ، من محمّد المهدى بن على الرضى إلى ابراهيم بن مالك الاشتر .\r\nسلام عليكم ؛ اما بعد ، وزير و امير و امين و شخصى كه مختار من است ، يعنى مختار بن ابو عبيده ، را به سوى تو فرستادم و او را امر كردم تا با دشمنان ما قتال كند و خون برادرم حسين بن على و اهل بيت او باز خواهد . بايد كه تو با قوم و عشيرت خويش شرط اطاعت به جاى آرى و نصرت و مظاهرت از وى دريغ مدارى . اگر به آن سعادت فايز گردى حكومت هر شهرى كه مفتوح گردد از زمين كوفه تا اقصى بلاد شام متعلّق به تو باشد . و بدان كه تو را بدين سبب بر من منّت عظيم خواهد بود و اگر ابا و امتناع نمايى خسران دين و دنيا شامل حال تو گردد . « 1 »\r\nابراهيم چون مكتوب محمّد حنفيه را مطالعه كرد روى به مختار آورده گفت : چون است كه پيش از اين مكتوب محمّد حنفيّه كه به ما مىرسيد پيش از نام او نام پدرش مسطور مىبود ؟\r\nگفت : راست مىگويى يا ابا نعمان . امّا آن وقتى بود و اين وقت ديگر است . گفت : ما از چه بدانيم كه اين مكتوب محمّد بن على است ؟ مختار به گواهان اشارت فرمود . پس هركه در\r\n\r\n\r\n","description":"","footnote":"\r\n( 1 ) . براى آگاهى از تفاوتهاى نسخ مختلف اين نامه و ترديد ابراهيم بن مالك الاشتر در صحّت آن ؛ - تاريخ طبرى ، ج 7 ، ص 3297 .\r\n","page_name":" 927 ","page_number":213},
  {"content":"\r\n\r\nمجلس بود به غير از شعبى و پدر او بر صدق آن گواهى داد و ابراهيم با مختار بيعت كرد و مختار با ياران مسرور و خوشدل مراجعت نمود .\r\nروز ديگر مختار از شعبى پرسيد : سبب توقّف تو و پدر تو در گواهى دادن چه بود ؟ مگر در صدق شهادت آن جماعت شما را شكّى بود ؟ شعبى گفت : استغفر اللّه ! گواهان امين و رؤساى عراق و مشايخ كوفه‌اند ؛ چگونه به سبب ايشان اين گمان توان برد ؟ مختار تبسّم نمود ؛ چنانچه شعبى دانست كه آن مكتوب ساختهء او بود .\r\nو در كامل التواريخ آورده كه چون مختار در مكّه به ابن زبير بيعت كرد ، ابن زبير با او شرط كرده بود كه اگر كار من استقامت گيرد زمام حلّ و عقد امور من بالكليّه در دست تو خواهد بود و مختار به اين [ 129 ب 
  ] گمان در محاصرهء حصين بن نمير وظايف جلادت و جرأت به جاى آورده هيچ دقيقه از مردى و مردانگى فرو نگذاشت . امّا بعد از مردن يزيد و مراجعت نمودن لشكر شام چون كار عبد اللّه زبير استقامت گرفت و حجاز و بصره و كوفه در تصرّف وى درآمد ، با مختار اظهار بىالتفاتى نموده پيرامون وفا به وعده‌هاى خود نگشت و مختار نيز به اين سبب از ابن زبير رنجيده با خود قرار داد كه بر وى خروج كند . در اين اثنا هانى بن حبّة الهمدانى از كوفه به مكّه رسيد . مختار از وى پرسيد : سليمان بن صرد و شيعهء امام حسين از جهت خون امام مظلوم بيرون آمدند يا نى ؟ هانى گفت : داعيهء آن داشتند كه چون لشكر جمع شود به طلب خون آن جناب قيام نمايند .\r\nمختار بعد از استماع اين خبر همان نصف شب از مكّه بيرون آمده روى به كوفه نهاد . اتّفاقا در اثناء راه شخصى را ديد از اهل كوفه كه او را سلمة بن كريب گفتندى . مختار پرسيد : اهالى كوفه را بر چه سان گذاشتى ؟ سلمه گفت : چون رمهء گوسفندان بىشبان‌اند . مختار گفت : ان شاء اللّه من راعى ايشان خواهم بود . پس آن شب از راه رفتن مطلقا نياسود تا به حوالى كوفه رسيده در ظاهر شهر فرود آمد . غسل به‌جاى آورد و جامه‌هاى پاكيزه پوشيد و شمشير حمايل كرده و چاشتگاه به شهر درآمد و به هر مجلسى كه مىگذشت مىگفت : بشارت باد شما را به فرج ، كه من مأمورم به امرى كه مطبوع طبع شماست و من مسلّطام بر فاسقين و طالب خون اهل بيت رسول ربّ العالمين‌ام . مردم با يكديگر مىگفتند كه اين مختار ابو عبيده است كه به جهت امرى عظيم متوجّه اين‌جانب شده . اميد چنان است كه بر اعداء خاندان طيّبين طاهرين به يمن مقدم او مظفّر و منصور گرديم .\r\nپس مختار از گرد راه روى به مسجد جامع آورده در آنجا توقّف نمود تا نماز ظهر و عصر ادا كرد . بعد از آن از مسجد بيرون آمده به منزل مسلم بن مسيّب فرود آمد و چهل مكتوب از زبان محمّد بن حنفيه به چهل كس از رؤساى كوفه نوشته مضمون مكاتيب آنكه « مختار خليفهء\r\n\r\n","description":"","footnote":"","page_name":" 928 ","page_number":214},
  {"content":"\r\n\r\nمن است . بايد كه در طلب خون برادرم حسين با او بيعت كنيد و سر از متابعت و فرمان او نپيچيد . » و يكى از آن مكتوبات به ابراهيم بن مالك الاشترى بود ، چنانچه سابقا قلمى شد . و اوّل كسى كه مكاتيب دروغ به قلم آورده مختار بود .\r\nو در اكثر كتب مسطور است كه مختار در اين وقت كه از مكّه به كوفه مىآمد چون به قادسيه رسيد از راه كوفه عدول نموده به جانب كربلا رفت و از راه بر سر قبر مقدس امام حسين ، عليه السّلام ، رفته سلام كرده آن را ببوسيد و در كنار گرفته بگريست و گفت : يا سيّدى به حق جدّ تو و پدر و مادر و برادر تو و به حقّ شيعه و اهل بيت تو كه طعام خوش نخورم و آب خوشگوار نياشامم و بر بستر نرم نخوابم تا انتقام تو از اعداء نكشم يا آنكه كشته شوم . و چون از مراسم زيارت قبر امام حسين فارغ شد روى به كوفه آورده همان شب به كوفه درآمد و آن مكتوبات محمّد حنفيّه به اهالى آنجا رسانيد . و در آن اوان سليمان بن صرد به تهيّهء اسباب نبرد اشتغال داشت - چنانچه شمّه‌اى از آن مرقوم كلك بيان گشت .\r\nچون مختار در كوفه به اخذ بيعت مشغول گشت عمر سعد با والى آن ولايت عبد اللّه بن يزيد الانصارى گفت : مختار ابو عبيده به اين شهر درآمده انگيز فتنه مىكند و جمعى كثير از شيعهء على به او تردّد مىنمايند . من از فساد او ايمن نيستم . وظيفه آنكه او را در زندان كنى كه روى بيرون آمدن نداشته باشد . پس عبد اللّه بن يزيد ، ابراهيم بن محمّد طلحه را فرمود تا مختار را گرفته در حبس كرد . چون اهل كوفه شنيدند جمعى از رؤسا و اعيان آن شهر اتّفاق نموده به دار الاماره رفتند و معروض ابن يزيد گردانيدند كه : مختار از شيعهء اهل محمّد است و ما ضامن اوييم كه از وى امرى كه مخالف مزاج شريف باشد صادر نگردد ؛ ملتمس آنكه به اطلاق او امر فرمايى و به سخن اعداء اهل بيت او را محبوس نگردانى . ابن يزيد به سخن اهل كوفه ملتفت نشد ، چنانچه ايشان همه آزرده خاطر از پيش وى بيرون آمدند .\r\nپس مختار التجا به عبد اللّه بن عمر - كه خواهر مختار در خانهء او بود - آورده درخواست نمود تا او رقعه‌اى به عبد اللّه بن يزيد و ابراهيم بن محمّد طلحه نوشت كه :\r\nاما بعد ، خويشى سببى مرا با مختار و محبت مرا نسبت به خويش مىدانيد . پس به مودّتى كه مرا با شماست التماس مىنمايم كه چون نظر شما به مكتوب من افتد بىتأخير و بىتسويف دست از مختار باز داريد تا به هر جانب كه خواهد برود .\r\nچون نامهء عبد اللّه عمر به عبد اللّه بن يزيد و ابراهيم رسيد مختار را از زندان بيرون آوردند و گفتند : تو كفيلى به ما ده و قسم ياد كن كه تا ما در كوفه باشيم خروج نكنى . مختار جماعتى از اعيان شيعه را كفيل داد و به صوابديد عبد اللّه بن يزيد و ابراهيم بن محمّد طلحه بر اين وجه سوگند ياد كرد كه اگر در زمان حكومت ايشان بيرون آيد و فتنه انگيزد هزار شتر در مكّه نحر\r\n\r\n","description":"","footnote":"","page_name":" 929 ","page_number":215},
  {"content":"\r\n\r\nكند و جميع غلامان و كنيزان او آزاد باشند . چون قسم خورده به منزل خود آمد با محرمان خود گفت : اين جماعت گمان مىبرند كه من به قول خود قائم خواهم بود . و اللّه كه من بر ايشان بيرون خواهم آمد و كفّارهء سوگند خواهم داد . من دوست مىدارم كه مهمّ من تمشيت يابد و مرا هيچ مملوكى نباشد . به خدا سوگند كه نزديك من قربان كردن ده هزار شتر آسان‌تر است از طلب ناكردن خون حسين بن على ، و ليكن چندان توقّف مىكنم تا ببينم كه مهم سليمان بن صرد به كجا انجامد .\r\nبعد از آن مختار پاى در دامن كشيد تا خبر قتل سليمان بن صرد رسيد - چنانچه تفصيل آن قضيّه سابقا گذشت - و عبد اللّه مطيع از قبل ابن زبير والى كوفه شد و مختار در ايّام حكومت عبد اللّه مطيع شروع در اخذ بيعت كرد تا آنكه به نحوى كه قبل از اين قلمى گشت ابراهيم بن مالك اشتر با او بيعت كرد . بعد از بيعت ، ابراهيم بن مالك هر شب به خانهء مختار مىآمد و در باب تمشيت اين مهم با هم مشورت مىكردند تا رأى ايشان بر آن قرار گرفت كه در شب پنج‌شنبه چهاردهم ربيع الآخر سال پنجاه و ششم از رحلت نبوى بيرون آمده كوفه را متصرّف شوند .\r\nاياس بن مضارب عجلى كه از قبل عبد اللّه مطيع شحنهء كوفه بود معروض او گردانيد كه ابراهيم و جمعى كثير از مردم اين شهر با مختار بيعت كرده‌اند و عنقريب در همين شبها فتنه‌اى عظيم ظاهر خواهد شد . بايد كه امير در دفع اين حادثه فكرى باصل كند . پس عبد اللّه مطيع اوّل سرهنگان خود را طلبيده محلّات كوفه را به ايشان سپرد و گفت : هر شب تا روز پاس داريد و هركس را از اهل فتنه بينيد سرش را از تن برداريد . و اياس بن مضارب را فرمود كه با صد كس از اقربا و بنى اعمام خويش هر شب به گرد كوچه و بازار درآمده شرط محافظت و هشيارى به جاى آرد .\r\nبه روايت ابو المؤيد خوارزمى ، ابراهيم بن مالك اشتر پيش از موعد شبى با صد كس از اقربا و بنى اعمام خويش به خانهء مختار مىرفت ، ناگاه اياس بن مضارب سر راه بر وى گرفت و پرسيد : تو چه كسى و اين جماعت چه مردم‌اند ؟ ابراهيم گفت : منم ابراهيم بن مالك اشتر و اين جماعت ابناء عمّ من‌اند كه به مهمّى كه روى نموده مىروند . اياس گفت : چه مهمّ است كه در اين نيمه شب با اين همه مردم مكمّل مسلّح از خانه بيرون بايد آمد ؟ و حال آنكه مىشنوم كه تو هر شب با طايفه‌اى از اهل سلاح به اين راه آمد و شد مىنمايى . اكنون ناچار است كه من يا كشته شوم يا تو را نزد امير برم . ابراهيم گفت : ويحك اى اياس ، دست از من بازدار و به هر جا كه خواهى به سلامت رو . اياس گفت : لا و اللّه ، تو را با من نزد امير بايد آمد .\r\nپس ابراهيم نگاه كرد ديد كه ابا قطن همدانى كه از جمله مصاحبان ابراهيم بود همراه اياس\r\n\r\n","description":"","footnote":"","page_name":" 930 ","page_number":216},
  {"content":"\r\n\r\nاست . ابراهيم گفت : نزديك آى اى ابا قطن . چون پيش ابراهيم آمد نيزهء او را فرا گرفت و بر سينهء اياس زد كه از پشتش بيرون آمد . اصحاب اياس منهزم گشته روى به فرار نهادند .\r\nابراهيم بن مالك فرمود تا سر اياس را از تن جدا كرده همراه خود به منزل آورد . پس مختار را گفت : هرچند كه مقرّر چنان بود كه شب پنج‌شنبه جهت تمشيت اين مهم بيرون آييم ، امّا صورتى روى نموده كه توقّف را مجال نمانده . مختار گفت : آن‌چه چيز است ؟ ابراهيم حال با او تقرير كرد . مختار گفت : بشارت دهد خداى تعالى تو را اى ابراهيم به خير ، كه اين اوّل فتحى است كه به ما روى نموده . ان شاء اللّه كار ما دوستكامى خواهد شد .\r\nپس مختار سرهنگان از اخيار شيعه طلب نموده و به سعيد بن منقذ گفت : تو بر پشت‌بام رو و آتش بلند روشن كن . و عبد اللّه بن شداد را گفت : در كوچه‌هاى كوفه درآى و [ 130 الف 
  ] « يا منصور امت ، يا منصور امت » « 1 » فرياد بركش . و سفيان بن ليلى را با قدامة بن مالك را فرستاد تا در كوچه‌ها نداى « يا لثارات الحسين » - يعنى : اى طالبان خون حسين - در دهند .\r\nدر روضة الصفا آورده كه چون اين جماعت به فرمودهء مختار عمل نمودند اهل بيعت روى به خانه مختار نهادند و مختار مسلّح و مكمّل شده با ابراهيم بن مالك از سراى بيرون آمدند .\r\nعبيد اللّه بن الحرّ با قبيلهء خويش بديشان پيوست . پس به اتّفاق متوجّه موضعى شدند كه جمعى كثير از لشكر ابن مطيع در آنجا مجتمع بودند . پس در آن شب تاريك آن جماعت را كرّة بعد اخرى منهزم ساختند . مختار مىگفت : اللّهمّ إنّا انّما غضبنا لاهل بيت محمّد صلّى اللّه عليّه و آله و سلّم فانصرنا على من قتلهم و تمّم لنا ما وعدتنا إنّك على كلّ شى قدير . يعنى : اى خدايا به درستى كه خشم و حرب ما با اين جماعت نيست الّا جهت خون اهل بيت نبىّ تو كه محمّد است ، صلّى اللّه عليه و آله . پس نصرت و ظفر ارزانى دار ما را بر آن جماعتى كه اهل بيت نبىّ تو را كشته‌اند ، و به اتمام رسان از براى ما آنچه وعده كرده‌اى ما را . به درستى كه تو بر جميع اشيا قادرى .\r\nدر اين اثنا از جانب ابن مطيع ، سويد بن عبد الرحمن با جمعى كثير متوجّه حرب مختار شد .\r\nپس ابراهيم بن مالك از مختار التماس نمود كه بايد كه امير بر جاى خود ثابت قدم بوده محاربهء مخالفين به او گذارد . مختار ملتمس او مبذول داشت . ابراهيم بنى اعمام و متابعان خود را گفت :\r\nشما از اسبان فرود آييد كه شما به نصرت و ظفر اولىتريد از فاسقان كه دست به خون اولاد پيغمبر آلوده كرده‌اند . پس اصحاب ابراهيم همه پياده شدند و جنگ آغاز كردند . اصحاب سويد بعد از ساعتى چون تاب مقاومت ايشان نداشتند روى به هزيمت آورده پناه به كناسه « 2 »\r\n\r\n\r\n","description":"","footnote":"\r\n( 1 ) . به طورى كه قبلا گفته شد اين شعار ، كه از شعارهاى جنگهاى صدر اسلام است ، از آيهء 33 سوره اسراء گرفته شده و معناى آن چنين است : اى يارى شده بميران . - و .\r\n( 2 ) . كناسه : يكى از محلّه‌هاى كوفه كه بعدها جنگى ميان يوسف بن عمر ثقفى و زيد بن علىّ بن حسين ( ع ) در همين محل -\r\n","page_name":" 931 ","page_number":217},
  {"content":"\r\n\r\nبردند . ابراهيم برگشته به مختار پيوست . در اين وقت شبث بن ربعى و حجّار بن الحرّ با گروه انبوه از مخالفان روى به ايشان نهادند . ابراهيم با اصحاب خود اللّه اكبر گويان بر آن گروه حمله آورد . پس ايشان نيز مغلوب گشته حيات خود را غنيمت دانسته در محلّات كوفه پراكنده شدند .\r\nدر كامل التواريخ چنين مسطور است كه چون ابراهيم بن مالك سر اياس بن مضارب نزد مختار آورد ، مختار زره پوشيده سواره بر در سراى خود بايستاد و چون با شيعيان چنين قرار داده بود كه : در اين روزها بايد كه اسلحهء تمام شما آماده باشد و اسبان در زين ، تا هرگاه كه نداى شعار ما كه « يا لثارات الحسين » برآيد در ساعت متوجّه دار الاماره گرديد تا عبد اللّه بن مطيع را گرفته هركه را آنجا يابيم به قتل رسانيم . در اين شب چون مختار بر در سراى خود ايستاد به محلّه‌هاى كوفه كس فرستاد تا شيعهء على را به علامت معهود اعلام نمايند . ابراهيم بن مالك گفت : اين رأى صواب نيست . مختار پرسيد : چرا ؟ ابراهيم گفت : به واسطهء آنكه ابن مطيع به هر محلّه خلقى بازداشته و چون شيعيان ما متفّرق از خانه‌ها بيرون آيند به دست ايشان گرفتار گردند . اكنون مصلحت آن است كه ما با خيل خويش گرد محلّات برآييم و شيعيان خود را بيرون آريم تا هركس كه به من ملحق گردد از مكايد اعدا ايمن شود . و تو در همين موضع اقامت نماى تا من پيش تو آيم . مختار گفت : برو و تا ضرورت نشود حرب نكنى .\r\nپس ابراهيم روان شده در كوچه‌هاى كوفه مىگشت و مردم را به نصرت خود مىخواند تا به محلهء زجر بن قيس رسيد . زجر با صد سوار مكمّل خود را بر ابراهيم زد . ابراهيم با وى حرب كرده جمعى كثير از طرفين كشته شدند . عاقبت زجر روى به هزيمت نهاد و ابراهيم ياران را از تعاقب منع نموده از آنجا به محلهء سويد بن عبد الرحمن رفت . سويد با او در مقام مقاتله برآمده مقتول گشت . پس ابراهيم با اصحابش به محلّات كوفه مىگشتند و « يا لثارات الحسين » آواز مىكردند و شيعيان از منازل خود بيرون آمده در ظلّ رايت فتح آيت ابراهيم مجتمع مىگشتند .\r\nو چون مطاوعان ابن مطيع شعار شيعه شنيدند [ و 
  ] دانستند كه مختار بيرون آمده است ، روى به دار الاماره نهاده به عرض ابن مطيع رسانيدند كه مختار تهييج فتنه نموده با جمعى كثير بر در سراى ايستاده و ابراهيم به محلّه‌هاى كوفه رفته مردم را جمع مىكند . الحال صلاح در آن است كه طايفه‌اى به ضبط محلّات تعيين نمايى و مردم باجرأت و جلادت را به دفع مختار نامزد كنى و خود بر در قصر توقّف نمايى تا روز شود . عبد اللّه مطيع به صوابديد اهل تجربه عمل كرد .\r\nدر روضة الصفا آورده كه در آن شب قريب به بيست هزار كس نزد عبد الله مطيع جمع شدند .\r\n\r\n\r\n","description":"","footnote":"\r\n- درگرفته است .\r\n","page_name":" 932 ","page_number":218},
  {"content":"\r\n\r\nپس ابن مطيع جمعى كثير از گردان صف‌شكن و دليران مردافكن به حرب مختار فرستاد .\r\nچون ابراهيم بن مالك ، سويد بن عبد الرحمن را بكشت اصحاب او با او گفتند : اگر رخصت فرمايى به دار الاماره رويم و دل از كار ابن مطيع فارغ سازيم . ابراهيم گفت : ما را نخست بر در سراى مختار بايد رفت تا ببينيم كه او در چه كار است .\r\nالقصّه ؛ چون ابراهيم قريب به منزل مختار رسيد ديد كه مخالفان او را احاطه كرده‌اند و در مقام مقاتله‌اند . نايرهء حميّت او التهاب يافته شمشير بركشيد و از عقب ايشان حمله كرده آن جماعت را متفرّق و منهزم گردانيد . در خلال اين حال قيس بن طهفة الهندى با صد سوار نزد مختار مىآمد . اتفاقا گذار او به جانبى افتاد كه شبث بن ربعى با يزيد بن انس در كارزار بود .\r\nپس ابن طهفه از قفاء شبث بن ربعىّ درآمده جمعى از ياران او را كشته و شبث روى به گريز نهاده نزد ابن مطيع رفت و گفت : اى امير فكرى بر اصل در باب مختار بايد كرد كه كار او قوى شده و جمعى كثير از شيعهء ابو تراب بر وى جمع آمده‌اند .\r\nو با وجود آنكه مردم بسيار از بيعتيان مختار در خانه مانده بودند به واسطهء آنكه مردم ابن مطيع سر محلّه‌ها مضبوط داشتند بيرون نمىتوانستند آمد . اتّفاقا در اين اثنا ابو عثمان هندى كه از كبار اصحاب مختار بود و از دوستداران اهل نبوّت بود با جمعى كثير از ياران و خويشان خود متوجّه سراى مختار شد و اصحاب خود را فرمود تا نداى « يا لثارات الحسين ، يا ايّها الحىّ المهتدون ، يا منصور امت ، إنّ امير آل محمّد و وزيرهم قد خرج » [ سر 
  ] دادند . - يعنى : اى طالبان خون حسين ، اى گروه [ راه 
  ] راست يافتگان ! به درستى كه امير آل محمّد و وزير ايشان بيرون آمده - پس جمعى كثير از شيعيان اهل بيت كه از ترس مخالفان بيرون نمىآمدند به آن ملحق شدند .\r\nالقصّه ؛ آن شب شبى بود در غايت مهابت ، و تا روز در چند جاى محاربات قوى از قوّه به فعل آمده بود و بعد از طلوع صبح مختار دانست كه مردم بسيار در محاربهء او با عبد اللّه مطيع اتّفاق نموده‌اند . « 1 » بنابراين خود را از شهر بيرون انداخته نواحى دير هند را لشكرگاه ساخت .\r\nابو مخنف ازدى « 2 » گويد كه از حميد بن مسلم و نعمان بن ابى جعده مروى است كه مختار در آن صباح امامت قوم خود كرده در ركعت اوّل « و النازعات » و در ركعت دويم سورهء\r\n\r\n\r\n","description":"","footnote":"\r\n( 1 ) . به گواهى اكثر مورّخين مختار در جلب پشتيبانى موالى مهارتى خاص داشت ، به حدّى كه اعراب كوفه از توجّه و اعتماد خاص وى به موالى زمزمهء نارضايتى درافكندند ؛ - اخبار الطّوال ، ص 321 .\r\n( 2 ) . لوط بن سعيد بن مخنف ازدى ( وفات 157 ه . ق ) از مورّخان و راويان شيعه و داراى تأليفاتى سودمند است ؛ از جمله فتوح شام ، فتوح عراق ، جمل ، صفين ، نهروان ، مقتل حضرت على ( ع ) ، مقتل سيّد الشهدا ( ع ) ؛ - ابن شاكر ، فوات الوفيات ، ج 2 ، ص 288 .\r\n","page_name":" 933 ","page_number":219},
  {"content":"\r\n\r\n« عبس » را به لهجه‌اى قرائت كرد كه از هيچ اميرى كه امام قوم بوده باشد مثل آن نشنيده بوديم .\r\nبعد از اداى فريضهء بامداد مختار عرض لشكر كرد كه از دوازده هزار كس كه با او پيمان بسته بودند بيش از سه هزار و هشتصد كس همراه او نبودند . مختار از بيوفايى اهل كوفه متعجّب شده پشت دست به دندان گرفت و انديشه‌ناك شد .\r\nو چون عبد اللّه مطيع آگاهى يافت كه مختار كجاست فوج فوج حشم مرتّب گردانيده هر فوجى را به اميرى سپرده از عقب هم به جنگ مىفرستاد . مفصل اين مجمل آنكه شبث بن ربعىّ را با چهار هزار كس ، راشد بن اياس بن عبد مضارب را با سه هزار كس ، حجار بن الحرّ را با سه هزار كس ، عبد الرحمن بن سويد را با سه هزار كس ، شمر ذى الجوشن را با سه هزار كس ، [ و 
  ] عكرمة بن ربعىّ را با دو هزار كس به جنگ مختار فرستاد . و در آن وقت شخصى از بنى حنيفه با مختار گفت : طبقات حشم عازم محاربهء تو گشته دل بر جنگ نهاده‌اند . مختار گفت :\r\nاى برادر خداى كسر شوكت ايشان كرده آن جماعت را منهزم گرداند .\r\nالقصّه ؛ چون تلاقى فريقين دست داد و نايرهء قتال اشتعال يافت ابراهيم بن مالك و عبيد اللّه بن الحرّ و مختار ابو عبيده داد مردى و مردانگى بدادند . آخر الامر وقت چاشت لشكر ابن مطيع روى به هزيمت آورده به اقبح وجهى متوجّه شهر گشتند . مختار تعاقب ايشان نموده مخالفان سرهاى كوچه مضبوط گردانيده بار ديگر دست به تير و تيغ و خنجر بردند و به ترغيب و تحريك سائب بن مالك ، برادر ابراهيم بن مالك ، لشكر نصرت اثر مختار پياده شده داد مردى و [ 130 ب 
  ] مردانگى دادند و از لشكر عبد اللّه بن مطيع چندان به قتل رسانيدند كه در محلّات كوفه هيچ كس را مجال آمد و شد نماند .\r\nابراهيم مالك اشتر در اين روز داد مردى و مردانگى بداد و به آواز بلند در اثناء كارزار مىگفت : انا بن الافّعى الذّكر . يعنى : منم پسر افعى نر . و لشكر را دلدارى داده مىگفت : اى برادران از دشمنان بسيار انديشه مكنيد و صبر را شعار خود سازيد كه صبر و ظفر قرين يكديگرند . آخر الامر از صدمات ابراهيم و مختار و عبيد اللّه الحرّ ، ابن مطيع با طايفه‌اى از رؤساى كوفه و جمعى از غلامان خود به قصر آمده متحصن گشت و لشكر مختار در اطراف و جوانب آن احاطه نموده محاصره كردند .\r\nو در روضة الصفا چنين مسطور است كه چون ابن مطيع خبر يافت كه مختار دير هند را لشكرگاه ساخته راشد بن اياس را با چهار هزار سوار و شبث بن ربعى را با سه هزار كس نامزد حرب مختار گردانيد تا هر كدامى از يك جانب رفته و او را در ميان گيرند . مختار از اين موضوع خبر يافته ابراهيم بن مالك را با هزار و دويست سوار به دفع راشد فرستاد و فرمان داد كه نعيم بن هبيره با هزار و هفتصد كس به دفع شبث بن ربعى متوجّه گردد و خود با باقى لشكر در همان موضع توقّف نمود .\r\n\r\n","description":"","footnote":"","page_name":" 934 ","page_number":220},
  {"content":"\r\n\r\nالقصّه ؛ ابراهيم بن مالك و نعيم بن هبيره متوجّه دفع مخالفان شده جنگهاى مردانه كردند .\r\nاما نعيم بن هبيره از دست شبث كشته شد و لشكر او گريخته به مختار پيوست . مختار و اصحابش از قتل نعيم بن هبيره بسيار دلتنگ شدند و شبث تعاقب ايشان نموده خود را به دير هند رسانيد . مختار با سپاه گفت : در جنگ سستى مكنيد كه اگر اين جماعت بر ما ظفر يابند يك تن از ما زنده نگذارند .\r\nدر اثناء دار و گير خبر مسرّت اثر رسيد كه ابراهيم بن مالك بر مخالفان غالب گشته راشد بن اياس را به قتل رسانيد . مختار از اين معنى خوشحال و خوشدل شده به آواز بلند تكبير گفت و اصحاب خود را تقويت نموده تيغ در اعدا نهادند و نزد ابراهيم قاصد فرستاد كه از عقب گريختگان مرو و متوجّه اين‌جانب شو كه مرا به تو احتياج است . چون ابراهيم ، راشد را به قتل آورد و سپاه گريخته پناه به محلّات شهر بردند ، ابراهيم روى به استيصال شبث بن ربعىّ نهاد و از عقب او درآمده به تيغ بىدريغ بسيارى از ايشان را به مستقرّ خود فرستاد . شبث با جمعى معدود حيات خود را غنيمت شمرده روى به گريز نهاد .\r\nچون ابن مطيع از قتل راشد و انهزام شبث خبر يافت در كار خود حيران و سراسيمه گشته ، عمرو بن الحجّاج گفت : ايّها الامير پريشانى به دل راه مده كه سپاه تو به اضعاف مضاعف بيشتر از سپاه مختار است و لشكر مختار مردم اراذل و اهل غوغااند . يكى از سرهنگان خود را با جمعى از دليران روزگار به حرب او فرستاده تا درمار از روزگار مختار برآورد . پس عبد اللّه بن زيد الحارث را با گروهى از تيراندازان كه در شب تار به نوك پيكان ديدهء ماروموم برهم مىدوختند به حرب مختار نامزد كرد ، ليكن مختار آهنگ شهر نمود و چون به دروازهء شهر رسيد و عبد اللّه بن زيد دروازه را ضبط نموده در مقام ممانعت آمده از جانبين دست به تير و كمان دراز كردند و تا روز گرم شد مختار بر شرب آب اقدام نمىنمود . شخصى از وى پرسيد : ايّها الامير مگر روزه مىدارى كه آب نمىخورى ؟ جواب داد : آرى . شخصى ديگر گفت : اگر در اين گرما افطار كنى بهتر باشد . ثالث بانگ بر وى زد كه بر خليفهء محمّدى اعتراض مىكنى و نمىدانى كه معصوم است و هرچه كند به فرمان او كند ؟ آنگاه روى به مختار آورده التماس نمود كه [ اگر 
  ] امير تفضّل نموده از سر خون اين نادان درگذرد ، حاكم است . مختار گفت :\r\nاللّهمّ اغفر له . و مختار از اين حال بسيار خوشحال گشت كه مردم نسبت به او اين اعتقاد دارند .\r\nامّا چون مختار ديد كه به واسطهء تيراندازان در آمدن از دروازه متعذّر است ، طايفه‌اى در برابر او گذاشته خود با ابراهيم از دروازهء ديگر به شهر درآمد . چون ابن مطيع از درآمدن مختار خبردار شد يكى از سرهنگان را با پنج هزار سوار به حرب او فرستاد . هر دو فريق در ميان فضايى كه در شهر بود و آن را كناسه مىگفتند به هم رسيده جنگى عظيم در ميان ايشان\r\n\r\n","description":"","footnote":"","page_name":" 935 ","page_number":221},
  {"content":"\r\n\r\nواقع شد كه هرگز ديدهء روزگار نديده بود . عاقبت سپاه ابن مطيع راه گريز پيش گرفتند . در اين اثنا ابن مطيع خود با لشكرى جرّار خود را به كناسه رسانيده در برابر لشكر مختار صف بركشيد . از جانبين وضيع و شريف ، [ و 
  ] امير و مأمور از اسبان فرود آمده ريش و گريبان يكديگر را گرفتند . امّا لحظه‌لحظه سپاه مختار زياده مىشد تا دوازده هزار مرد در برابر رايت او قرار گرفته به جنگ مشغول شدند ، و از مردم ابن مطيع بسيارى به قتل رسيدند ، آخر الامر وى با جمعى مخصوص از عظماى كوفه فرار برقرار اختيار كرده پناه به دارالاماره برد و مختار گرداگرد قصر را احاطه كرده بنشست .\r\nچون سه روز از اين قضيّه گذشت اهل قصر از قلّت طعام به تنگ آمده بعد از استخاره و استشاره شبى ابن مطيع را از بام دارالاماره فرو فرستادند تا سر خود گرفته برود . « 1 » و روز ديگر اهل قصر از مختار امان طلبيده ، ملتمس ايشان به اجابت مقرون گشت و مختار به دارالاماره نزول كرده آنچه از زر نقد « 2 » در دارالاماره بود بر اصحاب خود قسمت نمود .\r\nابن مطيع در سراى [ ابو موسى 
  ] اشعرى مختفى گشت و اهل كوفه بتمامه به خدمت مختار مبادرت نموده با وى به كتاب خدا و سنّت رسول و اطاعت مهدى يعنى محمّد حنفيّه و طلب خون امام حسين ، عليه السّلام ، بيعت كردند . « 3 »\r\nپس مختار به ضبط كوفه اشتغال نموده « 4 » عبد اللّه كامل [ شاكرى 
  ] را به شحنگى شهر موسوم گردانيد . چون ابن كامل خبر يافت كه ابن مطيع كجاست مختار را از موضع آن آگاه ساخت .\r\nمختار در خفيه به عبد اللّه پيغام فرستاد كه مردم به مقام تو پى برده‌اند و من نمىخواهم كه تو را آسيبى رسد كه امكان تدارك آن نباشد . مصلحت آن است كه تو از اين ديار بيرون روى . پس ابن مطيع همان شب از كوفه بيرون آمده متوجّه راه مكّه شد . چون به حرم رسيد ابن زبير به سرزنش او زبان بگشاد . پس ابن مطيع از مكّه بيرون آمده به بصره رفت و در آنجا قرار گرفت .\r\nامّا چون كوفه در تحت تصرّف مختار درآمد عبد الرحمن بن [ سعيد بن 
  ] قيس الهمدانى را به ضبط موصل فرستاد ، عبد اللّه بن حارث را به ضبط ارمنيّه و محمّد بن عميّر بن عطارد را به\r\n\r\n\r\n","description":"","footnote":"\r\n( 1 ) . پيش از اين ، شبث بن ربعىّ به ابن مطيع پيشنهاد مىكند كه از مختار امان بگيرد ، ولى ابن مطيع اين پيشنهاد را رد مىكند ؛ - تاريخ طبرى ، ج 8 ، ص 3315 .\r\n( 2 ) . مبلغ زر موجود در دارالاماره نه ميليون درهم بود كه به هركس پانصد درهم رسيد ، و كسانى كه در محاصرهء دارالاماره شركت داشتند دويست درهم اضافى دريافت داشتند ؛ - الكامل ، ج 6 ، ص 83 ؛ تاريخ طبرى ، ج 8 ، ص 3318 .\r\n( 3 ) . از جمله كسانى كه با مختار بيعت كردند منذر بن حسّان ضبىّ و پسرش ، حسّان ، بودند ، كه به جرم ظلم و ستم به شيعهء اهل بيت ، به دست سعيد بن منقذ ثورى و همراهانش به قتل رسيدند ؛ - پيشين .\r\n( 4 ) . تصرّف كامل كوفه از طرف مختار در چهاردهم ربيع الاوّل سال شصت و شش اتّفاق افتاد .\r\n","page_name":" 936 ","page_number":222},
  {"content":"\r\n\r\nامارت آذربايجان موسوم گردانيد و سعيد بن حذيفه را ايالت حلوان « 1 » ارزانى داشت . امرا به موجب فرمودهء مختار عمل نموده بر سر مهمّات خود رفتند و از خلق بلاد و امصار بيعت مختار ستانده بساط معدلت گسترانيدند . « 2 » مختار نيز در كوفه به تأسيس قواعد عدل و داد پرداخته رسوم ظلم و بيداد برانداخت . و شريح را بفرمود كه به قضاء كوفه قيام كند . امّا چون او را به محبّت عثمان متّهم مىداشتند « 3 » اظهار بيمارى كرده خود را از آن امر معاف داشت . پس مختار منصب قضا را به عبد اللّه بن عتبة بن مسعود مفوّض داشت . « 4 » پس مختار اهل ظلم و جور را گوشمال مىداد .\r\n* * * \r\n[ جنگ يزيد بن انس 
  ]\r\nو از جمله وقايع اين سال جنگ يزيد بن انس اسدى است با عبيد اللّه بن زياد كه از جانب عبد الملك بن مروان بر سر عراق مىآمد . تفصيل اين قضيّه در كامل التواريخ چنين ايراد نموده كه چون كار مروان حكم استحكام و استقامت يافت جيش بن دقيقى را بر سر حجاز به جنگ ابن زبير فرستاده بود و عبيد اللّه زياد را بر سر عراقيان . جيش در آن جنگ كشته شد و عبيد اللّه بن زياد - چنانچه سابقا قلمى گشت - با توّابين كه عبارت از لشكر سليمان بن صرد است جنگ كرد و سليمان را به قتل رسانيد . چون مروان با ابن زياد چنين وعده كرده بود [ كه 
  ] هر جا كه فتح كند از آن او باشد و كوفه را سه روز غارت كند ، پس ابن زياد بعد از قتل سليمان متوجّه ولايت جزيره شد . آنجا از جانب ابن زبير ، قيس بن غيلان و زفر بن الحارث [ حاكم 
  ] بودند . القصّه ؛ چون ابن زياد آنجا رسيد ميانهء ايشان يك سال تمام جنگ بود . اتفاقا در اين اثنا خبر فوت مروان و ولايتعهدى عبد الملك رسيد و عبد الملك به ابن زياد نوشت كه :\r\nتو به كار خود مشغول باش كه همان قرار كه پدرم به تو داده به حال خود است . امّا در اين اوقات مختار بر عراق مستولى شده و حاكم ابن زبير را از كوفه و ساير بلاد بيرون كرده ؛ بايد كه متوجه او شده نگذارى كه او قوّت گيرد .\r\nابن زياد چون ديد كه مدّت يك سال شد كه در ولايت جزيره با قيس بن غيلان و زفر بن\r\n\r\n\r\n","description":"","footnote":"\r\n( 1 ) . حلوان : آخرين شهر عراق كه با بغداد پنج مرحله راه است ؛ - تقويم البلدان ، ص 351 .\r\n( 2 ) . نخستين پرچمى كه مختار به عنوان امارت بست ، براى عبد اللّه بن حارث ، برادر مالك اشتر ، بود كه او را امارت ارمنستان داد . در خصوص ديگر امراى مختار در شهرهاى مختلف ؛ - الكامل ، ج 6 ، ص 84 .\r\n( 3 ) . از جمله اتّهامات بر شريح اين بود كه پيام هانى بن عروه را به قوم وى نرساند تا هانى به دستور ابن زياد كشته شد . و نيز در نامه‌اى جعلى از طرف معاويه عليه حجر بن عدىّ شهادت دروغ داده بود .\r\n( 4 ) . پس از اندك مدتى عبد اللّه بن عتبه نيز مريض شد و مختار ، عبد اللّه بن مالك طائى را به جاى او گماشت ؛ - الكامل ، ج 6 ، ص 85 .\r\n","page_name":" 937 ","page_number":223},
  {"content":"\r\n\r\nحارث جنگ مىكند و به هيچ وجه بر ايشان دست نمىيابد ، ناچار ايشان را گذاشته متوجّه موصل شد . چون عبد الرحمن بن سعيد كه از قبل مختار حاكم موصل بود خبر آمدن ابن زياد را شنيد ، به مختار نوشت كه : ابن زياد به زمين موصل درآمده الحال به تكريت « 1 » رسيده ؛ بايد [ 131 الف 
  ] كه مددى قوى به من رسد . پس مختار ، يزيد بن اسدى را ، كه به مهابت ذكر و فخامت قدر و كمال شجاعت از عظماى كوفه امتياز داشت ، به حرب ابن زياد نامزد فرموديد .\r\nيزيد گفت : ايّها الامير به شرطى ارتكاب اين امير خطير مىنمايم كه سه هزار كس كه من برگزينم با من شرط موافقت به جاى آورند . مختار او را مخيّر گردانيد تا او سه هزار كس از لشكر برگزيده متوجّه شام شد . مختار با جميع عظماى كوفه به مشايعت او تا به دير ابو موسى اشعرى شتافته در وقت وداع با او گفت : اى يزيد تو را وصيّت مىكنم كه اگر در روز با دشمنان ملاقات كنى ايشان را تا شب مهلت ندهى . و اگر احتياج به مدد داشته باشى مرا خبر كنى . و بايد كه روزبه‌روز احوال تو به من برسد . و مختار مكتوبى به عبد الرحمن نوشت كه :\r\nيزيد بن انس را كه شجاعت و مردانگى او بر همگنان ظاهر است به آن حدود فرستاديم .\r\nبايد كه اطاعت او بر خود واجب شمرده از صوابديد او بيرون نروى .\r\nچون يزيد بن انس به تكريت رسيد عبد الرحمن بن سعيد با هزار كس به او پيوست و به اتفّاق از آنجا متوجّه موصل شده در پنج فرسخى موصل در موضعى كه آن را باتلّى « 2 » گويند فرود آمدند . چون اين خبر مسموع ابن زياد شد ربيعة بن مخارق غنوى را با سه هزار مرد از شجاعان شام به جنگ يزيد بن انس فرستاد . هنوز ربيعه به نيمهء راه نرسيده بود كه عبد اللّه بن حملة الخثمى را با سه هزار كس متعاقب فرستاد . القصّه ، شامگاه بود كه لشكر ابن زياد قريب به لشكر يزيد بن انس فرود آمدند و على الصباح يزيد ، با وجود آنكه بيماريى صعب داشت چنانچه طاقت سوارى نداشت ، بر خرى مصرى سوار شده غلامان او وى را نگاه مىداشتند تا از مركب نيفتد و با اين حال تسويهء صفوف نموده لشكر را تحريص بر جنگ نمود تا آنكه در ميان هر دو طايفه نايرهء جدال و قتال اشتعال يافت . يزيد بن انس چون از سوارى عاجز آمد بر كرسى نشسته مردم را بر جنگ تحريص مىنمود . در اين اثنا مرض او روى به صعوبت نهاد . پس وصيّت كرد كه اگر من بميرم ابن عمّ من ورقاء بن عازب امير شما باشد و اگر او را قضا رسد عبد اللّه بن زمره عذرى « 3 » امارت را شايد ، و اگر او را آفتى\r\n\r\n\r\n","description":"","footnote":"\r\n( 1 ) . تكريت : شهرى ميان بغداد و موصل كه به بغداد نزديكتر است .\r\n( 2 ) . اين كلمه به صورت بابل ، بابلّى ، باقلّى ، نات تلّى هم ثبت شده است .\r\n( 3 ) . نام اين شخص در الكامل ( ج 6 ، ص 87 ) به صورت عبد اللّه بن حمزه عذرى ، در روضة الصفا ( ج 3 ، ص 232 ) عبد اللّه بن ضميرة بن الغنوى ، و در نهاية الأرب ( ج 6 ، ص 25 ) عبد اللّه بن ضمرة عذرى ثبت شده است .\r\n","page_name":" 938 ","page_number":224},
  {"content":"\r\n\r\nرسد سعر بن ابى سعر احنفى « 1 » شايستهء رياست و امارت است .\r\nالقصّه ؛ يزيد بن انس بر كرسى قرار گرفته و اوّل صبح روز عرفه « 2 » بود كه جنگ ميانهء ايشان روى نمود . چون وقت اشراف شد ، اهل شام روى به گريز نهادند و عراقيان تعاقب ايشان نموده تا به سردار ايشان ربيعة بن الخارق رسيدند . ربيعه با جمعى كثير ثبات قدم ورزيده جنگى عظيم كردند . آخر الامر ورقاء بن عازب ، ربيعه را به قتل رسانيد و خلقى بسيار از اهل شام كشته شد و بقيّه السيف گريخته خود را به هزار حيله به ابن زياد رسانيدند و از معارف شام سيصد كس را زنده گرفته پيش يزيد بن انس آوردند . از شدت بيمارى او را مجال حرف زدن نبود . به اشاره دست او جميع اسيران را گردن زدند .\r\nو چون شب عيد درآمد يزيد بن انس به جوار رحمت ملك غفور پيوست . پس ، بعد از دفن وى ورقاء به مردم عراق گفت : اى برادران چه مصلحت مىبينيد ؟ ما را خداى تعالى عظيم فتحى داد ، امّا الحال ابن زياد با هشتاد هزار كس از مردم جزيره در موصل نشسته و ما زياده از چهار هزار كس نداريم . پس به اتّفاق مصلحت چنان ديدند كه به جانب كوفه مراجعت نمايند .\r\nامّا پيش از آمدن ابن عازب ، در كوفه شايع شد كه يزيد بن انس را شاميان كشتند و ورقاء گريخته مىآيد . پس اعداء زبان به طعن مختار گشادند . از اين جهت مختار ملول و محزون مىبود . امّا در همان اوان مبشّران به شهر آمده صورت واقعه را معروض مختار گردانيدند .\r\nمختار بسيار خوشحال و شادمان گرديد . بعد از آن ابراهيم بن مالك را با هفت هزار كس از ارباب جلادت ، كه ميدان رزم را مجلس بزم مىپنداشتند ، به جنگ ابن زياد تعيين نموده گفت :\r\nبايد كه ورقاء را همراه خود بازگردانيده متوجّه حرب ابن زياد شوى .\r\nالقصّه ؛ چون ابراهيم بن مالك متوجّه آن صوب گشت جماعتى از معارف كوفه كه پيش از اين - به واسطهء آنكه مختار كهتران ولايت كوفه [ را 
  ] ، كه پيش از رفتن عبد اللّه مطيع با او بيعت كرده بودند ، بر مهتران آن ديار كه بعد از رفتن عبد اللّه بن مطيع در صدد بيعت مختار درآمده [ بودند 
  ] تفضيل و ترجيح مىنمود و مىگفت كه بيعت طايفهء ثانيه حكم ايمان باس دارد - با مختار نفاق مىداشتند و باهم قرار به آن داده بودند كه به هنگام فرصت دستبردى نمايند ، در اين زمان چون ابراهيم بن مالك با اكثر لشكر به عزم محاربهء شاميان از كوفه بيرون رفت ، شبث بن ربعىّ با طايفه‌اى ديگر از عظماى كوفه به مختار پيغام رسانيدند كه اگر بهتر از اين به احوال اصحاب ناموس پردازى فبها و الّا آن جماعت تو را از ميان برمىگيرند .\r\nچون مختار بر اين واقعه وقوف يافت تمهيد معذرت نموده و جوابى پسنديده به ايشان\r\n\r\n\r\n","description":"","footnote":"\r\n( 1 ) . ش ، ق : حنفى .\r\n( 2 ) . روز نهم ذى حجّه .\r\n","page_name":" 939 ","page_number":225},
  {"content":"\r\n\r\nفرستاد ، امّا در حال جمازه سوارى از عقب ابراهيم بن مالك فرستاده پيغام داد كه در مراجعت مسارعت نماى كه حادثه‌اى چنين روى نموده . قاصد در ساباط « 1 » مداين به ابراهيم رسيد و او در ساعت از آنجا بازگشته متوجّه كوفه شد . امّا اشراف كوفه قبل از آمدن ابراهيم بر قتل مختار اتّفاق نموده جوشنها پوشيده و مسلّح و مكمّل به منزل شبث بن ربعى رفتند تا به اتّفاق او بر سر مختار روند . چون اين خبر به مختار رسيد با جمعى كثير از سپاه كه باقى مانده بودند مستعدّ قتال گشته از دارالاماره بيرون آمد و در فضايى كه قريب به دارالاماره بود توقّف نمود .\r\nو چون شمر ذى الجوشن ، محمّد بن اشعث ، و عمر سعد و ساير اهل فتنه با شبث ملاقات نموده او را بر محاربهء مختار تحريص نمودند ، شبث گفت : مصلحت آن است كه اوّلا رسولى نزد مختار فرستيم تا او را نصيحت كند تا بدانيم كه او با ما در چه مقام است . بعد از آن بر حسب مقتضاى وقت عمل نماييم . پس شبث پسر خود را پيش مختار فرستاد كه اشراف كوفه مثل فلان و فلان جوشنها در بر و شمشيرها در ميان نزد من آمده و بر محاربهء تو يك جهت و يكدل گشته‌اند . اگر تو قبول مىكنى كه به تلافى تقصيرات گذشته مشغول گردى شايد كه اين فتنه تسكين يابد ، و الّا غبار وحشت به نوعى ساطع خواهد شد كه روزگار آن را فرو نتواند نشانيد .\r\nچون اين پيغام به مختار رسيد در برابر سخنان دلپذير گفت و جواب فرستاد كه هرچه ملتمس شما باشد بر كاغذى نوشته نزد من فرستيد تا آن را دستور العمل سازم . و غرض مختار از اين مدارا آن بود كه شايد ابراهيم بن مالك برسد . اتّفاقا در اثناى اين گفتگوى ناگاه آواز طبل برآمد كه ابراهيم رسيد . چون ابراهيم پيش مختار آمد مختار كيفيت واقعه به تفصيل به او گفت . ابراهيم به غضب درآمده گفت : اين سگان را چه ياراى آن‌كه با تو اظهار مخالفت كنند .\r\nپس على الفور روى به دفع ايشان آورده در حملهء اوّل يكى از سرهنگان را با پنجاه كس به قتل آورده هشتصد كس را به اسيرى گرفت . صناديد كوفه منهزم گشته در زواياى ناكامى خزيدند .\r\nمختار تفحّص اسيران نموده تحقيق كرد كه دويست و پنجاه كس از اين جماعت به جنگ امام حسين ، عليه السّلام ، به كربلا رفته بودند . پس امر فرمود تا ايشان را به اقبح وجهى به قتل رسانيدند و باقى را گذاشت به اين شرط كه با دشمنان او همراه نشوند . بعد از آن مختار فرمود تا در كوفه منادى كردند كه هركه در خانهء خود را ببندد در امان است ، الّا آنكه شريك خون امام حسين ، عليه السّلام ، باشد .\r\nدر كامل التواريخ آورده كه عمرو بن حجّاج زبيدى ، كه از جمله شركاء قتلهء امام حسين ،\r\n\r\n\r\n","description":"","footnote":"\r\n( 1 ) . ساباط : شهركى بالاتر از رود فرات . در سال چهل و يك هجرى امام حسن ( ع ) را در اين محلّ ضربه‌اى زدند ، و پس از اين حادثه امام ( ع ) به خانه عموى مختار در مداين رفت . مختار در همين منزل به عموى خود پيشنهاد كرد كه امام را دستگير كرده به معاويه تحويل دهد .\r\n","page_name":" 940 ","page_number":226},
  {"content":"\r\n\r\nعليه السّلام ، بود ، در اين وقت بر جمازهء خود سوار شده راه باديه « 1 » را پيش گرفت . بعد از آن از او هيچ كس خبر نيافت . و در بعضى روايات چنين آورده است كه او از شدّت تشنگى از راحله افتاد و كسان مختار به او رسيده به قتل رسانيدند . و از جمله كسانى كه به واسطهء آنكه به جنگ امام حسين رفته بود مختار به قتل رسانيد فرات بود . چون مختار او را بكشت عايشه دختر خليفهء جعفى كه زن امام حسين بود پيش مختار فرستاد كه : اگر اذن تو باشد ما فرات را دفن كنيم ، چرا كه از قبيلهء ماست . مختار رخصت داد .\r\nبعد از آن مختار غلامان خود را به طلب آن جماعت فرستاد كه در كربلا به جنگ امام حسين رفته بودند . القصّه ، يكى از غلامان « 2 » خود به طلب شمر ذى الجوشن رفت . شمر با بعضى از اصحاب خود از كوفه بيرون آمده به جانبى مىرفت . اتّفاقا اين غلام به ايشان رسيد .\r\nشمر چون او را ديد اصحاب خود را گفت : شما از من دور شويد ، شايد كه اين غلام به عقب من آيد . پس شمر تنها از اصحاب خود جدا شد . غلام [ 131 ب 
  ] به عقب او راند . چون نزديك به شمر رسيد بازگشت و غلام را به قتل رسانيد . پس از آنجا درگذشت و به موضعى كه آن را سانيد گويند بيتوته نمود . و صباح از آنجا روان شده به موضعى رسيد كه او را كلبانيه « 3 » گفتندى . پس از كلبانيه پياده‌اى « 4 » برگرفت و كتابتى به او داد كه به مصعب بن الزبير رساند .\r\nچون آن پياده كتابت شمر را برداشته روى به مصعب نهاد در راه به دهى رسيد كه آنجا مختار يكى از اصحاب خود [ را 
  ] كه او را ابو عمره گفتندى فرستاده بود كه ضبط آن راه مىنموده باشد . ابو عمره اين پياده را بگرفت و كتابت شمر پيش او يافتند . چون از پياده پرسيدند كه شمر در كجاست ؟ گفت : در قريهء كلبانيه . و از جايى كه ابو عمره آنجا مىبود تا به كلبانيّه سه فرسخ بيش نبود . پس ابو عمره با جمعى كثير مستعد شده متوجّه كلبانيه گشت . اتّفاقا قبل از آمدن ايشان ياران شمر به او گفتند : ما را از اين قريه بيرون بايد رفت كه دل ما در اينجا بسيار در اضطراب است . و او منع ايشان نموده مىگفت : اين همه ترس از آن كذّاب - يعنى مختار ابو عبيده - نمىبايد داشت .\r\nالقصّه ؛ هنوز ايشان در سخن بودند كه ابو عمره احاطهء آن قريه نموده و چون اصحاب شمر ديدند كه كسان مختار رسيدند هر كدامى به جانبى گريختند . چون شمر برخاست كه جامه دربر كند ، نظر اصحاب مختار بر داع برص او افتاده شناختند . پس عبد الرحمن بن ابى الكنود او\r\n\r\n\r\n","description":"","footnote":"\r\n( 1 ) . عمرو بن حجاز به سوى واقصه ، كه از منازل بين مدينه و كوير است ، رفت .\r\n( 2 ) . نام اين غلام « زربيا » بود . « زربى » نيز آمده است .\r\n( 3 ) . در نهاية الأرب ، ( ج 6 ، ص 28 ) به صورت كلتانيه آمده است ، و در الكامل ( ج 6 ، ص 96 ) به صورت كلتانيد . نام دهكده‌اى است ميان سوس و صيمره .\r\n( 4 ) . پياده ، غلامى بود گبر .\r\n","page_name":" 941 ","page_number":227},
  {"content":"\r\n\r\nرا به قتل رسانيد « 1 » . و اين عبد الرحمن كنود است كه كتابت شمر ذى الجوشن [ را 
  ] كه به مصعب نوشته بود از آن پياده گرفته بود .\r\nو چون مختار سوگند خورده بود كه تا يكى از قاتلان امام حسين ، عليه السّلام ، در كوفه باشد و من او را به قتل نرسانم طعام و شراب بر من حرام باشد ، مردم در تفحصّ شده خبر عبد اللّه بن اسيد جهنى ، مالك بن نسير « 2 » البدّى ، [ و 
  ] حمل بن مالك المحاربى [ را 
  ] به او رسانيدند . پس مختار جماعتى را فرستاد تا ايشان را از قادسيّه گرفته نزد مختار حاضر گردانيدند . چون مختار ايشان را ديد گفت : اى دشمنان خدا و رسول خدا ! كجاست حسين بن على كه حقّ سبحانه و تعالى ما را امر به صلوة او كرده ؟ گفتند : ايّها الامير ما را به زور و اكراه به جنگ حسين فرستادند . پس به مالك بن نسير گفت : اى دشمن خدا برنس « 3 » حسين بن على كجاست ؟ القصّه ، هر سه را فرمود تا بكشتند . بعد از آن مالك ضبعى ، عمران بن خالد عنزى ، عبد الرحمن بن ابى خشكارة البجلى ، [ و 
  ] عبد اللّه بن قيس خولانى را حاضر كردند . ايشان را نيز به جهنّم فرستاد . همچنين طايفه‌اى از آن جماعت كه در كربلا حاضر بودند مىآوردند و به درك اسفل مىفرستادند .\r\nو چون كسان مختار به طلب خولى بن يزيد ، كه بعد از شهادت آن جناب ، عليه السّلام ، سر آن جناب را بر نيزه كرده در شهرها مىگردانيد و تا به شام برد ، رفتند و آن در دودكش بخارى پنهان شد و مردم مختار به خانهء او درآمده تفتيش و تفحصّ مىنمودند . پس زن او كه ايوق دختر مالك بود بيرون آمد پرسيد : چه مىخواهيد ؟ گفتند : شوهر تو را مىجوييم . و آن زن از محبّان اهل بيت بود و به واسطهء آن حركت شنيع كه از شوهرش صادر شده بود كمال عداوت با او داشت ، پس بدست اشاره به آن موضع كه شوهرش پنهان بود كرد و گفت : من نمىدانم ! پس مردم مختار در آنجا درآمدند كه آن شقى سبتى بر سر خود نهاده پنهان شده . پس او را از آنجا بيرون آوردند و بكشتند و جسد ناپاكش را به آتش سوختند .\r\nامّا عمر سعد كه ركن قاتلان امام حسين ، عليه السّلام ، بود به واسطهء آنكه دختر مختار در خانهء او بود - و به روايت محمّد بن اسحاق و به روايت جمهور مورّخين خواهر مختار در حبالهء نكاح عمر سعد بود نه دختر او - على اىّ حال ، مختار او را به واسطهء اين خويشى امان داده بود . چنانچه عمر سعد به فراغت بال در كوفه مىبود و اكثر اوقات به مجلس مختار حاضر مىشد و كمال عزّت او را مرعى مىداشت ، كه در اين اثنا يزيد بن شراحيل انصارى از مكّه به\r\n\r\n\r\n","description":"","footnote":"\r\n( 1 ) . و نوشته‌اند كه لاشه‌اش را جلو سگها انداختند .\r\n( 2 ) . ابن اثير نام پدر مالك را بشير ثبت كرده است .\r\n( 3 ) . برنس : جامه‌اى كه كلاه بر سر آن باشد ، كلاه درويشى ؛ - فرهنگ معين .\r\n","page_name":" 942 ","page_number":228},
  {"content":"\r\n\r\nكوفه آمد و به مختار گفت : محمّد بن حنفيه و شيعيان ابو تراب زبان به طعن دراز كرده و مىگويند كه اين مرد دعوى محبّت اهل بيت نبوّت مىكند امّا در قول خود صادق نيست ؛ چه بزرگترين قاتلان حسين بن على يعنى عمر سعد نزد او بر كرسى مىنشيند و با او همزبان است .\r\nچون اين خبر به سمع مختار رسيد على الصباح به دارالاماره برآمد . و چون اعيان و اشراف كوفه حاضر شدند گفت : اى ياران ، بدانيد كه من فردا شخصى را مىكشم كه پايهاى او بزرگ باشد و چشمهاى او فرو رفته و ابروهاى او برآمده باشد و به كشتن او خوشحال مىگردند مقرّبان ملاء اعلى و جميع مؤمنان . القصّه ، چون مختار از تعداد صفات آن شخص فارغ شد تمامى اهل مجلس دانستند كه غرض او عمر سعد است . پس هيثم بن اسود نخعى به منزل خود رفت و پسر « 1 » خود را نزد عمر سعد فرستاد تا او را از حقيقت حال خبر كرد . عمر سعد گفت :\r\nاى فرزند ، پدر خود را بگوى خداى تعالى تو را جزاى خير دهاد . امّا امير مختار با وجود آن عهود و مواثيق كه به من كرده چگونه بر قتل من اقدام خواهد نمود ؟ ! « 2 »\r\nالقصّه ؛ در خلال اين احوال حفص بن عمر سعد - كه به قول محمّد بن اسحاق نبيره دخترى مختار باشد و به قول جمهور مورّخين خواهرزادهء مختار بود - پيش او آمد و مختار او را در پهلوى خود بنشاند و ابو عمره را كه امير عسس بود طلبيده در خفيه به او گفت : به خانهء عمر سعد برو و بگوى كه امير تو را مىطلبد . اگر اجابت كند وى را بياور و اگر طيلسان طلبد گردنش بزن كه مراد او شمشير است . ابو عمره به موجب فرمودهء مختار متوجّه خانهء عمر سعد شد و بىرخصت با جمعى كثير به سراى وى درآمد . چون عمر سعد آن جماعت را بديد بسيار بترسيد ، پرسيد : سبب چيست ؟ ابو عمره گفت : امير تو را مىطلبد . اجابت كن . عمر سعد گفت :\r\nامير به من چه مهمّ دارد ؛ كه ابن جعده الحال امان نامه جهت من از امير گرفته فرستاده . و امان نامه را به ابو عمره نمود .\r\nابو عمره ملاحظهء آن مكتوب نمود ديد كه مختار به خط خود چنين نوشته كه « عمر بن سعد ابى وقّاص و اموال و اولاد او از مختار در امان باشند مادام كه احداث حدثى نكند » . ابو عمره گفت : يا ابا حفص راست مىگويى ، امّا امان‌نامه تو مشروط به شرطى است كه از تو حدثى صادر نشود و از آن زمان كه اين عهدنامه نوشته‌اند لااقل هر روز دو نوبت به مستراح رفته حدث كرده‌اى . تو خود انصاف ده كه چگونه خون پسر مصطفى و جگرگوشهء فاطمهء زهرا و\r\n\r\n\r\n","description":"","footnote":"\r\n( 1 ) . نام پسر هيثم ، عربان بود .\r\n( 2 ) . طبرى مىنويسد : مختار در آغاز تسلّط رفتارى نكو داشت و مردم‌دارى مىكرد . و امان‌نامهء عمر سعد را عبد اللّه بن جعدة بن هبيرهء مخزومى از مختار گرفته بود . براى مطالعهء متن كامل امان‌نامهء عمر سعد از طرف مختار ؛ - تاريخ طبرى ، ج 8 ، ص 3351 .\r\n","page_name":" 943 ","page_number":229},
  {"content":"\r\n\r\nنور ديدهء مرتضى را اميرى كه لاف محبّت اهل بيت مىزند از تو طلب ننمايد و اين جرم عظيم از تو درگذراند ! و اگر تو اعتماد بر خويشى مىكنى امّا امير به فحواى كريمهء  لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ . . .  « 1 » الآيه ، ملاحظه نمىكند - و خلاصهء معنى آيه آنكه حقّ سبحانه و تعالى مىفرمايد كه يا رسول اللّه نمىيابى تو قومى را كه ايمان به خداى تعالى و به روز قيامت داشته باشند دوست كسانى كه دشمن خدا باشند و اگرچه آن جماعت پدران ايشان يا پسران يا برادران يا خويشان ايشان باشند - تو خاطر پريشان مدار ؛ چه ممكن است كه باعث بر طلب تو امرى ديگر باشد .\r\nامّا چون عمر سعد دانست كه حال چيست فرياد زد : اى غلام ردا و طيلسان مرا بياور تا به دارالاماره روم . ابو عمره را سخن مختار ياد آمد . گفت : اى دشمن خدا مكر و فريب تو با من درنمىگيرد . پس شمشير بر فرق وى زد كه بر قفا بيفتاد . آنگاه فرمود تا سر نحس او را از بدنش جدا كردند و نزد مختار آوردند . پس مختار روى به حفص بن عمر سعد كرد و گفت : اى حفص اين سر را مىشناسى ؟ گفت : آرى ، سر پدر من است . زندگانى بعد از وى ناخوش خواهد بود . مختار گفت : راست مىگويى ، تو را به پدر رسانم . پس فرمود تا گردن حفص بزدند . « 2 »\r\nروايتى آنكه چون ابو عمره ، عمر سعد را به قتل رسانيد حفص بن عمر سعد را گرفته نزد مختار آورد . مختار به سيّاف « 3 » گفت : اين پسر را به پدر ملحق گردان . حفص گفت : ايّها الامير من در كربلا همراه نبودم . مختار گفت : چنين است ، امّا تو فخر مىكردى كه پدر من قاتل حسين است . به خدا سوگند كه بعد از وى زندگانى نخواهى كرد . پس فرمود تا او را از ميان برداشتند و سر هر دو را با مبلغى زر پيش محمّد بن حنفيّه فرستاد . « 4 »\r\nديگر از قاتلان امام حسين ، عليه السّلام ، قيس بن اشعث بود . او در اين وقت پناه به عبد اللّه بن كامل - كه نزد مختار از وى مقرّب‌ترى نبود - برده بود . عبد اللّه او را امان داده به خدمت مختار رفت و گفت : ايّها الامير ، قيس بن اشعث به من پناه آورده و من او را امان داده‌ام ، امّا مأمول آنكه از سر جريمهء او درگذرى . مختار ساعتى خاموش شد [ 132 الف 
  ] پس با او گفت :\r\nاى عبد اللّه انگشترين خود را به من ده تا ببينم كه چگونه ساخته‌اى ؟ عبد اللّه خاتم به وى داد و مختار زمانى او را به سخنان مشغول داشته ابو عمره مير عسس را طلبيده پنهانى آن انگشترين به\r\n\r\n\r\n","description":"","footnote":"\r\n( 1 ) . مجادله ، 21 . - و .\r\n( 2 ) . طبرى روايت مىكند كه مختار پس از قتل عمر سعد و پسرش حفص ، گفت : اين به جاى حسين و اين يكى به جاى علىّ بن حسين ، امّا همسنگى نيست ؛ به خدا اگر سه چهارم قرشيان را به جاى حسين بكشم معادل يك انگشت وى نخواهد بود ؛ - تاريخ طبرى ، ج 8 ، ص 3352 .\r\n( 3 ) . سيّاف : جلّاد . - و .\r\n( 4 ) . همراه سرها نامه‌اى نيز به محمّد حنفيه فرستاد ؛ - پيشين ، ص 3353 .\r\n","page_name":" 944 ","page_number":230},
  {"content":"\r\n\r\nوى داده و بگفت : به خانهء ابن كامل برو و اين انگشترين را به منكوحهء او بده و بگوى كه شوهر تو اين نشانه فرستاده است كه قيس بن اشعث را به من نمائى كه با او سخنى دارم كه موجب خلاصى او خواهد بود . چون نظر تو بر قيس افتد در ساعت سرش را از تن جدا كرده نزد من آر .\r\nالقصّه ؛ ابو عمره چون انگشترين به خانهء ابن كامل برد منكوحهء او او را به خانه‌اى كه قيس پنهان بود درآورد . ابو عمره در ساعت سر او را از بدن جدا كرده نزد مختار آورد . چون نظر مختار بر آن سر افتاد گفت : هذا قطيفة الحسين - يعنى : اين قطيفهء حسين است - چه قيص در كربلا قطيفهء امام حسين ، عليه السّلام ، را گرفته و بدان در ميان مردم به « قيس قطيفه » اشتهار يافته بود .\r\nبعد از آن نجدل بن سليم را كه به واسطهء طمع انگشترين انگشتان امام حسين را بريده بود پيش مختار آوردند . فرمود تا دست و پاى او را بريده بگذاشتند . نجدل در خاك و خون مىغلطيد تا جان به مالكان دوزخ سپرد .\r\nدر روضة الصفا آورده كه در اين روز شش نفر ديگر نزد مختار آوردند و گفتند : اين ملاعين بعد از قتل امام حسين اموال او را غارت كرده‌اند . مختار فرمود تا آنها را زنده پوست كندند . بعد از آن حكيم بن طفيل طائى كه سلاح و سلب عباس على را گرفته بود و تيرى به جانب امام حسين انداخته ، حاضر گردانيدند . چون نظر مختار بر وى افتاد گفت : اى دشمن خدا ! تو آن كسى كه بر زبان تو مىگذشت كه « تيرى به جانب حسين بن على انداخته‌ام و آن تير بر يال اسب حسين آمده و به وى ضررى نرسانيده » . آنگاه اهل قبضه را فرمود تا او را نيز تيرباران كردند .\r\nبعد از آن به چند روز به مختار گفتند : يزيد بن مالك ، عمران بن خالد ، عبد اللّه البجلى ، و عبد اللّه بن قرا الخولانى از جمله رؤساى قتلهء امام حسين ، عليه السّلام ، در فلان موضع پنهان‌اند .\r\nمختار جمعى را فرستاد تا ايشان را گرفته آوردند . چون پيش مختار حاضر شدند گفت : اى كشندگان سيّد جوانان اهل بهشت و خواركنندگان اهل بيت بهترين اوّلين و آخرين ! خود را در پنجهء تقدير چگونه اسير و دستگير مىبينيد ؟ گفتند : ايّها الامير ما را ابن زياد به كره و بىاختيار به آن لشكر فرستاد . از سر خون ما درگذر و بر بيچارگى فرزندان ما رحم كن . مختار گفت :\r\nچون بود كه شما در آن روز از سر خون فرزند پيغمبر خود درنگذشتيد و بر بيچارگى و غريبى فرزندان وى ترحّم نكرديد ؟ آنگاه اشارت كرد تا ايشان را به بازار برده گردن زدند .\r\nبعد از آن مختار جماعتى را به طلب مرّة بن منقذ - كه كشندهء علىّ بن حسين بود و به شجاعت و تهوّر از جمله مشاهير عراق بود - فرستاد . چون آن جماعت آمده دور سراى او را فرو گرفتند مرّه بر اسب خود سوار شده و نيزه‌اى بر دست گرفته بيرون آمده از آن جماعت\r\n\r\n","description":"","footnote":"","page_name":" 945 ","page_number":231},
  {"content":"\r\n\r\nحرب كنان بدر رفت و به مصعب بن زبير پيوست . امّا در اين جنگ زخمى بر دست او رسيده بود كه به واسطهء آن زخم دست او شل گشت .\r\nبعد از آن به طلب يزيد بن وقاد جماعتى را تعيين نمود . و اين يزيد دائما مباهات و مفاخرت مىنمود كه عبد اللّه بن مسلم بن عقيل را در آن حالى كه دست خود بر پيشانى گرفته بود من دست او را بر پيشانى او دوختم و بعد از آن تيرى ديگر بزدم كه از اسب افتاد . و چون بر سر او رفتم مرده بود . پس يك تير از شكم او بيرون آوردم و تيرى كه بر پيشانى او زده بودم هرچند سعى كردم بيرون نيامد . بعد از سعى بسيار تير درآمد و پيكان در پيشانى او بماند .\r\nالقصّه ؛ يزيد بن وقاد دائما در مجالس و محافل به اين حكايات مباهات مىنمود و اين را نقل محافل مىداشت . و چون در اين وقت اصحاب مختار به گرفتن او رفتند او شمشير كشيده از خانه بيرون آمد . پس ابن كامل گفت : با او به شمشير جنگ مكنيد ، بلكه او را به تير و سنگ بزنيد . پس چندان تير و سنگ بر وى انداختند كه بيفتاد . بعد از آن او را زنده به آتش انداختند .\r\nامّا سنان بن انس كه دعوى قتل امام حسين ، عليه السّلام ، مىكرد گريخته به بصره رفت . مختار فرمود تا سراى او را در كوفه خراب كردند . بعد از آن به طلب عمرو بن عزره خثعمى « 1 » كه دائما مىگفت : « من دوازده تير به حسين انداخته‌ام » كس فرستاد . امّا او نيز گريخته پناه به مصعب بن زبير برده بود . پس سراى او را درهم شكستند . بعد از آن به طلب صبيح صدايى كه مىگفت « من بسيار كس از لشكر حسين بن على زخمى ساخته‌ام ، امّا كسى را نكشته‌ام » كس فرستاد . بعد از تفحّص و تجسّس بسيار او را پيدا كرده نزد مختار آوردند . مختار گفت : چون او مىگويد كه من كسى را نكشته‌ام امّا بسيار كس را زخمى ساخته‌ام ، شما او را نيزه‌اى چند بزنيد . القصّه ، او را به طعن نيزه به جهنّم و اصل ساختند . بعد از آن به طلب محمد بن اشعث فرستاد . چون معلوم كرد كه ابن اشعث به مصعب بن زبير پيوسته ، فرمود كه سراى او را كه از مشاهير سراهاى كوفه بود درهم شكسته از مصالح آن سراى حجر بن عدىّ را كه زياد بن ابيه به واسطهء محبّت او به علىّ بن ابى طالب شكسته بود ساختند .\r\n* * * \r\n[ ماجراى مثنى بن مخربه عبدى 
  ]\r\nاز جمله وقايع اين سال ماجراى مثنّى بن مخرّبه عبدى است . مثنّى ، كه از جمله كبار اصحاب سليمان بن صرد بود و در واقعهء عين الورده كارهاى نمايان كرده بود ، از بصره آمد و با مختار بيعت كرد و مختار باز او را به بصره فرستاد تا از مردم آنجا بيعت گيرد براى مختار .\r\n\r\n\r\n","description":"","footnote":"\r\n( 1 ) . نويرى نام پدر وى را عروه ثبت كرده است .\r\n","page_name":" 946 ","page_number":232},
  {"content":"\r\n\r\nچون مثنى به بصره آمد و از براى مختار دعوت كرد جماعتى از خويشان و اقربا و غير آن با او بيعت كردند و مثنى با آن لشكر از بصره بيرون آمد و مدينة الرزق « 1 » را معسكر ساخت .\r\nچون قباع « 2 » امير بصره از اين معنى خبردار شد عباد بن حصين و قيس بن هيثم را به جنگ مثنّى فرستاد . اما مردم همراهى حصين و قيس نكردند و ايشان با اندك جماعتى موضع سنجه را لشكرگاه خود ساخته چند روز انتظار جمعيت كشيدند . آخر الامر از مردم مأيوس شد . عباد با جماعتى قليل متوجّه مدينة الرزق شد و قيس بن هيثم در همان موضع قرار گرفت .\r\nالقصّه ؛ چون عباد به مدينة الرزق رسيد سى كس را از اصحاب خود بر خندق آن شهر سوار كرد و گفت : هرگاه شما آواز تكبير من بشنويد بايد كه شما نيز تكبيرگويان متوجه شهر گرديد .\r\nو عباد خود بازگشته پيش قيس آمد و به اتّفاق او از جانب ديگر شهر به مدينة الرزق درآمده اللّه اكبر گفتند . چون آواز تكبير ايشان به گوش آن سى كس رسيد ايشان نيز تكبيرگويان متوجّه شهر گرديدند . مثنّى از اين حال مضطرب گشته خود را از شهر بيرون انداخته به جانب قبيلهء عبد القيس رفت ، و قباع لشكر آراسته به آن جانب فرستاد .\r\nچون لشكر قباع متوجّه قبيلهء عبد القيس شد زياد بن عمرو عتكى پيش قباع آمد و گفت : اى امير اگر لشكر خود را از برادران ما بازگردانى فبها و الّا به اتّفاق ايشان جنگ مىكنيم . پس قباع ، احنف بن قيس و عمرو بن عبد الرحمن مخزومى را فرستاد تا ايشان را بازگرداند به شرط آنكه مثنّى را با اصحابش از ميان خود بيرون كنند .\r\nچون احنف به قبيلهء عبد القيس رسيد ايشان مثنّى را با متابعانش از ميان خود بيرون كرده به جانب كوفه فرستادند تا به مختار پيوست .\r\n* * * \r\n[ حبس كردن ابن زبير محمد حنفيه را 
  ]\r\nو از جمله وقايع اين سال حبس كردن ابن زبير ، محمّد حنفيه را است . تفصيل اين مجمل بر اين منوال در كتب معتبره ايراد نموده‌اند كه چون مهم مختار در كوفه تمشيت يافت عبد اللّه بن زبير ، محمد حنفيّه را تكليف بيعت نمود . غرض عبد اللّه زبير از اين تكليف آن بود كه : چون مختار خبر شود كه امام و مقتداى او با ما مبايعت كرده ناچار او را نيز متابعت من بايد كرد و الّا او را از محمّد حنفيه هيچ وهم و خوف نبود ؛ چه او مىدانست كه محمّد حنفيه به طاعت و عبادت مشغول است و داعيهء حكومت و رياست ندارد .\r\nالقصّه ؛ چون ابن زبير محمّد حنفيه را تكليف بيعت نمود محمّد ابا و امتناع نمود . ابن زبير\r\n\r\n\r\n","description":"","footnote":"\r\n( 1 ) . اين محلّ يكى از پادگانهاى ايرانيان در منطقهء بصره بود .\r\n( 2 ) . قباع : لقب حارث بن ابى ربيعه ، حاكم بصره .\r\n","page_name":" 947 ","page_number":233},
  {"content":"\r\n\r\nتشدّد نموده گفت : محال است كه تو را يك ساعت مهلت دهم . محمّد حنفيه گفت : سبحان اللّه محمّد مصطفى ، صلّى اللّه عليه و آله ، صفوان مشرك را چهار ماه مهلت داد و تو مرا يك ساعت مهلت نمىدهى ! القصّه ، بعد از گفتگوى بسيار قرار بر اين شد كه اگر بعد از دو ماه محمّد حنفيه و اصحابش با ابن زبير بيعت نكنند ابن زبير آنچه خواهد در حقّ ايشان مختار است ، و در اين اثنا ايشان را به قتل و احراق تخويف مىنمود ، باوجود اين ابن زبير محمّد حنفيه را در خانه‌اى كه بر سر چاه زمزم ساخته بودند محبوس گردانيد و چهل كس را به حراست او تعيين نمود . [ 132 ب 
  ]\r\nپس محمّد و اهل بيت و يارانى كه با او در حبس شريك بودند با يكديگر مشورت نموده قرار بر آن دادند كه در اين واقعه از مختار استمداد بايد نمود . بنابراين محمّد حنفيه نامه‌اى به مختار نوشته او را از صورت واقعه اعلام داد . مختار به التفات آن حضرت مفتخر و سرافراز گشته به استحضار خلايق فرمان داد . چون مردم جمع شدند مكتوب محمّد حنفيه را بر ايشان خوانده گفت : ابن زبير ، مهدى را گرفته محبوس داشته ، اكنون به مدد من احتياج دارد . به خدا سوگند كه من به نوعى در مظاهرت و معاونت او سعى مىنمايم كه عالميان از مشاهدهء آن حيران بمانند . بعد از آن به ترتيب لشكر قيام نموده طيبان بن عماره را چهارصد هزار درم داده با پانصد نفر مقدّمهء لشكر گردانيد و ابو عمرو و هانى بن قيس بن ابى طارق را و يونس بن عمران را با طبقات لشكر در عقب هم روان ساخت .\r\nدر اين اثنا متابعان ابن زبير به حكم وى هيزم بر سر چاه زمزم جمع مىكردند كه اگر محمّد حنفيه از بيعت تخلّف نمايد او را بسوزانند ، امّا چون پنجاه و هشت روز از مدّت مهلت گذشت طيبان بن عماره با پانصد كس در حريم حرم حاضر گشت . مردم ابن زبير ، به خيال آنكه مردم مختار همين قدر بيش نيست ، خواستند كه دست به ايشان دراز كنند . ناگاه سرهنگان مختار فوج‌فوج مكمّل متعاقب يكديگر پيدا شدند به نوعى كه سپاه ابن زبير متحيّر ماندند . ابن زبير بسيار خائف گشت . القصّه ، امراى مختار محمّد حنفيه را از حبس بيرون آوردند و خواستند كه با ابن زبير محاربه نمايند ، ليكن محمّد حنفيّه ايشان را از آن منع نموده گفت : در حرم قتال جايز نيست . پس چهارصد هزار درم كه مختار جهت آن جناب فرستاده بود بر لشكريان قسمت فرمود و ميان محمّد حنفيه و عبد اللّه زبير صلحى واقع شد .\r\nپس محمّد حنفيه سپاه مختار را رخصت مراجعت داد و خود در حرم به عبادت و طاعت مشغول گشت و تا مختار در حيات بود كسى متعرّض ايشان نمىشد و بعد از قتل مختار باز عبد اللّه زبير با آن جناب در مقام تشدّد شده تكليف بيعت مىكرد ، چنانچه عنقريب تفصيل آن خواهد آمد ان شاء اللّه تعالى .\r\n* * *\r\n\r\n","description":"","footnote":"","page_name":" 948 ","page_number":234},
  {"content":"\r\n\r\n\r\n[ كشته شدن عبيدالله زياد 
  ]\r\nو از جمله وقايع اين سال كشته شدن عبيد اللّه زياد است بر دست ابراهيم بن اشتر . تفصيل اين مجمل آنكه چون مختار ، ابراهيم را به جنگ ابن زياد فرستاد كوفيان بر مختار خروج كردند ، بنابراين مختار ابراهيم را از راه بازگردانيده به اتّفاق او دفع مخالفان نموده شروع در قتل قتلهء امام حسين كرد . ابراهيم بعد از آن متوجه سپاه شام گشته « 1 » بعد از طى مراحل و منازل با سپاهى عظيم به پنج فرسخى موصل رسيده فرود آمدند « 2 » و ابن زياد با سپاه شام در موصل بود .\r\nاتّفاقا به مجرّد رسيدن ابراهيم بن اشتر به آن حدود از امراى لشكر ابن زياد ، عمير بن الحباب قاصدى به نزد ابراهيم فرستاده پيغام داد كه « من داعيهء آن دارم كه به تو پيوندم ، به شرطى كه از تو در امان باشم » . ابراهيم ، عمير را امان داده و به مواعيد ديگر مستظهر گردانيد .\r\nالقصّه ؛ عمير در نصف شب با هزار كس از اقربا و خويشان خود از لشكر ابن زياد بيرون آمده به خدمت ابراهيم مبادرت نمود . ابراهيم مقدم او را گرامى داشته انواع تلطّف و احسان به جاى آورد و صلالت گرانبها به عمير و اصحاب او ارزانى داشت . بعد از آن ابراهيم از جهت امتحان ، عمير را در خلوت طلبيده گفت : مىخواهم كه خندقى گرد لشكر خود كنده به تدريج با شاميان جنگ كنم . رأى تو در اين باب چيست ؟ عمير گفت : سپاه تو كمتر و سپاه شام بسيار است ؛ هرچند در جنگ توقّف مىكنى ايشان دليرتر مىشوند . مصلحت آن است كه اين زمان كه از تو خوفى عظيم و رعبى قوى بر ضماير ايشان استيلا يافته مهم محاربه را فيصل دهى .\r\nابراهيم گفت : شرط نصيحت به جاى آوردى و مرا بر قول و فعل تو وقوفى پيدا شد ؛ چرا كه امير مختار مرا در وقت وداع همين سخن گفته بود .\r\nالقصّه ؛ روز ديگر ابراهيم به تعبيهء سپاه پرداخته سفيان بن زيد بن معقل را بر ميمنه گماشت و صلاح و فساد ميسره را بر رأى علىّ بن مالك النخعى مفوّض گردانيد ، و بر سواران طفيل بن لقيط نخعى را موكّل ساخت ، و پيادگان را به مزاحم بن مالك السكونى سپرد ، و تمامى لشكر را نصيحت كرد تا فوج‌فوج مردم از عقب يكديگر بر سر تلّى بلند كه مشرف بود بر لشكر شام برآمدند . چون شاميان جلادت و دليرى اهل عراق را مشاهده كردند تعجّب نمودند ، چرا كه گمان ايشان اين نبود كه عراقيان پيشدستى نمايند . القصّه ، چون ابن زياد دانست كه به غير از جنگ چاره‌اى نيست لاجرم او نيز به تسويهء صفوف اقدام نموده ميمنه را به شرحبيل ذى الكلاع تفويض نمود ، زمام اختيار ميسره در قبضهء اقتدار ربيعة بن مخارق غنوى نهاد ، حصين بن نمير\r\n\r\n\r\n","description":"","footnote":"\r\n( 1 ) . اعزام ابراهيم به جنگ ابن زياد در بيست و دو ذيحجّه سال شصت و هفتم يعنى پس از فراغت مختار از جنگ سبيع و اهل كناسه و قتل عام كشندگان امام حسين ( ع ) بوده است .\r\n( 2 ) . محلّ فرود آمدن سپاه ابراهيم بن اشتر كنار رودخانهء خازر واقع در دهكدهء باربيثا بود . اين دهكده ، كه در الكامل ( ج 6 ، ص 129 ) به صورت باربيشا ثبت شده ، ميان اربل و موصل واقع است .\r\n","page_name":" 949 ","page_number":235},
  {"content":"\r\n\r\nرا در قلب لشكر جاى داد ، جناح ميمنه بر عبد اللّه بن مسعود قرار گرفت ، و جناح ميسره را نخلة بن عبد اللّه تصاحب كرد .\r\nچون فريقين به هم رسيدند عفوف بن ضبعان كلبى از لشكر شام بيرون آمده در ميان هر دو صف بايستاد و آواز بركشيد كه : اى شيعهء ابو تراب و اى لشكر مختار كذّاب و اى دوستان اشتر مرتاب ! هركه از شما متّصف به شجاعت باشد به مبارزت من بيرون آيد . پس ، از سپاه عراق احوص بن شدّاد همدانى در برابر او رفت . بعد از مقالات بسيار كه ميانهء ايشان واقع شد احوص از عوف پرسيد : نام تو چيست ؟ گفت : مرا نازل الابطال مىگويند - يعنى : فرود آورندهء شجاعان . احوص گفت : عجب حالتى است كه نام من و نام تو قريب به يكديگراند ؛ چرا كه مرا مقرّب الآجال مىخوانند - يعنى : نزديك‌كنندهء مرگ .\r\nالقصّه ؛ بعد از آن بر يكديگر حمله كردند . احوص چنان شمشيرى بر عوف زد كه بر خاك مذلّت افتاده جان بداد . پس احوص ندا درداد كه : اى قتلهء حسين ! هيچ مبارزى هست ؟ از اين سخن عرق حميّت داود بن عروه در حركت آمده پاى در ميدان نهاد . آخر الامر به ضرب تيغ احوص داود نيز به عوف ملحق شد . و احوص به صف خويش مراجعت نمود . بعد از آن از امراى شام حصين بن نمير سكونى به غرورى هرچه تمام‌تر از سپاه خود جدا شده مبارز طلبيد . از اهل عراق شريك بن جدير ثعلبى بيرون آمده حصين را به صحراى عدم فرستاد .\r\nو اين شريك بن جدير از خواص اصحاب امير المؤمنين على ، عليه السّلام ، بود و در صفّين يك چشم او رفته بود و بعد از فوت امير المؤمنين على در بيت المقدّس به عبادت مشغول مىبود . و چون امام حسين ، عليه السّلام ، شهيد شد شريك با خداى سبحانه و تعالى عهد كرد كه اگر كسى پيدا شود و طلب خون امام مظلوم كند ، هر آينه با او مقاتله كند تا قتلهء حسين كشته شود . بنابراين در اين وقت با ابراهيم اشتر همراه شده حصين بن نمير را به قتل رسانيد . كشته شدن حصين بن نمير موجب ضعف و هراس شاميان گشت .\r\nدر اين اثنا ابراهيم بن مالك اشتر در ميان هر دو فريق آمده به آواز بلند گفت : اى شيعهء حق و اى انصار دين ! اين لشكر ابن مرجانهء لعين است كه آب فرات از حسين بن على بازداشت . و آن ملعون است كه به حسين بن على پيغام داد كه « تو را امان نمىدهم مگر آنكه به حكم من راضى شوى » و او آن ملعون است كه حسين بن على را ، به نصّ رسول ، صلّى اللّه عليه و آله ، سيّد جوانان بهشت است ، به فرمان او كشتند و فرموده تا ده سوار بر جسد مبارك او تاختند تا مضمحل شد .\r\nو اهل بيت نبوّت را همچو اسيران ترك و روم و ديلم از كوفه به دمشق فرستاد . هرگز فرعون با بنى اسرائيل اين ظلم و جور نكرد كه او با اهل بيت مصطفى ، صلّى اللّه عليه و آله ، كه حقّ سبحانه\r\n\r\n","description":"","footnote":"","page_name":" 950 ","page_number":236},
  {"content":"\r\n\r\nو تعالى به حكم آيهء وافى هدايهء  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ . . .  « 1 » الآيه ، از جميع عيوب پاك گردانيده ، كرد . من اميدوارم از حقّ عزّ و علا كه در اين معركه به شمشير خونريز ما آن ظالم مردود را با متابعانش هلاك گرداند .\r\nالقصّه ؛ بعد از اين سخن ابراهيم با اهل عراق بر ايشان حمله آوردند . هر دو گروه از طلوع خورشيد تا قريب به شام از روى جدّ و اجتهاد كشش و كوشش مىنمودند تا آنكه وقت شام لشكر ابن زياد فرار بر قرار اختيار كرده روى به گريز نهادند و اهل عراق تعاقب ايشان نموده جمعى كثير از ايشان را به قتل رسانيدند ، چنانچه صاحب روضة الصفا نقل مىكند كه به روايت ابو لمؤيّد خوارزمى هفتاد هزار كس در اين واقعه از اهل شام به قتل رسيدند و ده هزار و ششصد كس مجروح گشته روى به گريز آوردند . بعد از شام ابراهيم بن مالك شخصى را ديد بر كنار فرات كه دستار حرير بر سر بسته و جوشن ملوكانه پوشيده به اضطراب تمام مىرفت . ابراهيم به وى رسيده شمشيرى [ 133 الف 
  ] بر وى انداخت كه دو نصف درست شده از اسب درغلطيد .\r\nروز ديگر ابراهيم با مقرّبان خود گفت : من دوش يكى از مخالفان را كه بوى مشك از وى مىآمد و اسب تازىنژاد در زير ران داشت در كنار فرات « 2 » به ضرب شمشير انداخته‌ام كه دستهاى او به جانب مشرق و پايهايش به جانب مغرب [ افتاد 
  ] . گمان من آن است كه او ابن زياد باشد . پس جمعى به تفحّص آن رفته ، يافتند كه ابن زياد است كه به جهنّم و اصل شده . القصّه ؛ سر او را از بدن جدا كرده پيش ابراهيم آوردند و بدنش را در آتش انداختند . ابراهيم پيشانى خضوع بر زمين نهاده سجدهء شكر به جاى آورده گفت : هزار شكر بخشندهء بىمنّت را كه توفيق ارزانى داشت تا چنين ملعونى را به قتل رسانيدم .\r\nو روايتى ديگر آنكه چون ابراهيم اشتر در آن تاريكى ابن زياد را به تيغ بىدريغ از اسب درانداخت ، غلام خود را گفت : فرود آى و سر اين لعين را از تن جدا كن . غلام گفت :\r\nايّها الامير تو چون مىدانى كه ابن زياد است ؟ ابراهيم گفت : من مىدانم كه آن ملعون پيوسته مشك با خود مىداشت . و الحال بوى مشك از شمشير به مشام من مىرسد .\r\nالقصّه ؛ چون ابراهيم بر اعدا ظفر يافت سر ابن زياد ، حصين بن نمير ، شرحبيل ذى الكلاع ، ربيعة بن مخارق و سرهاى اعيان شام [ را 
  ] نزد مختار به كوفه فرستاد و شيعيان از اين صورت مستبشر و خرّم گشته مراسم شكر الهى به جاى آوردند و نذور به مستحقّان رسانيدند .\r\nو در روضة الصفا منقول است كه پيش از رسيدن خبر فتح ، مختار مىگفت كه عنقريب\r\n\r\n\r\n","description":"","footnote":"\r\n( 1 ) . احزاب ، 33 .\r\n( 2 ) . محلّ دقيق كشته شدن ابن زياد را ساحل رودخانه خازر ، واقع بين اربل و موصل ، نوشته‌اند .\r\n","page_name":" 951 ","page_number":237},
  {"content":"\r\n\r\nابراهيم سر ابن زياد و حصين بن نمير و فلان و فلان را خواهد فرستاد . جمعى از جهلهء كوفه چون بعد از چند روز صدق اين قول مشاهده نمودند گمان نمودند كه به مختار وحى نازل مىشود . شعبى مىگويد كه من به آن جماعت گفتم كه از اين اعتقاد فاسد توبه كنيد و استغفار نماييد كه امثال اين واقعات از فراست مؤمنان دور نيست ، خصوصا ارباب دولت ملهم‌اند . و نيز آورده‌اند كه مختار سرهاى امراى شام را با فتحنامه و سى هزار دينار به مكّه نزد محمّد حنفيه فرستاد و باقى سرها را در مواضع مناسب بينداخت . چون اين خبر به محمّد حنفيه رسيده به شكرانهء اين موهبت دو ركعت نماز بگزارد و امر كرد تا سرهاى شاميان را در بازار بياويزند .\r\nامّا ابن زبير از اين معنى مانع آمده حكم كرد تا آن سرها را فروگرفته در خاك دفن كرد .\r\nبعد از فتح ، ابراهيم عمّال خود به بلاد متفرّق ساخت . پس برادر خود عبد الرحمن را به نصيبين « 1 » فرستاد و ولايت سنجار « 2 » و دارا « 3 » و نواحى ارمن جزيره را متصرّف شد ، زفر بن حارث را ايالت قرقيسا داد ، حاتم بن نعمان باهلى را به حرّان فرستاد ، رها « 4 » و سميساط « 5 » و نواحى آن ديار را تمامى به حاتم ارزانى داشت ، عمير بن حباب سلمى را به حكومت كفر توثا « 6 » و طور عبدين فرستاد ، و خود در موصل قرار گرفت . خراج ممالك جزيره را گرفته بر لشكر خود قسمت نموده و پاره‌اى نزد مختار فرستاد و تمامى ولايت كوفه و ديار ربيعه تا مداين و مضر در تصرّف مختار و گماشتگان او آمد . و عبد الملك بن مروان بر ديار شام تا مغرب زمين استيلا يافت و حكومت حجاز و بلاد يمن بر عبد اللّه بن زبير قرار گرفت .\r\nترمذى در صحيح خود آورده كه به صحّت پيوسته كه چون سر ابن زياد [ را 
  ] با ساير رؤس اهل شام نزد مختار آورده در قصر امارت انداختند ، ناگاه مارى باريك پيدا شد و از اين سرها عبور كرد تا آنكه به سر ابن زياد رسيد . پس در دهن او درآمد و از بينى او بيرون آمد و بار ديگر در بينى او رفت و از دهنش بيرون آمد . بر اين منوال چند كرّت در دهن او رفته و از بينى\r\n\r\n\r\n","description":"","footnote":"\r\n( 1 ) . نصيبين : شهرى بوده در بين النهرين سر راه موصل به شام . فاصلهء اين شهر تا موصل شش روز راه بوده است .\r\n( 2 ) . سنجار : در قديم شهرى بوده از نواحى الجزيره كه بين آن و موصل سه روز راه بوده است . امروز از شهرهاى عراق است .\r\n( 3 ) . دارا : لسترنج مىنويسد دارا ، واقع در چند ميلى خاور دنيسر ، در زمان روميان قلعه‌اى عظيم بود . . . و در دهكده‌هاى آن « محلب » كه اعراب به جاى عطر از آن استفاده مىكنند ، به عمل آيد . در قرن هشتم ، يعنى زمان ابن بطوطه قلعهء دارا خراب بوده است ؛ - جغرافياى تاريخى سرزمينهاى خلافت شرقى ، ص 104 .\r\n( 4 ) . رها : از شهرهاى قديم و پرثروت بين النهرين شمالى . يونانيان اين شهر را ادس يا ادسا گويند .\r\n( 5 ) . سميساط : بالاترين شهر ساحل شمالى فرات بوده ، كه روميها آن را ساموساتاى مىگفتند . قلعه‌اى مستحكم داشته كه آن را « قلعة الطين » مىگفتند ؛ - پيشين ، ص 116 .\r\n( 6 ) . كفرتوثا : در جنوب باخترى ماردين كنار نهر كوچكى واقع بود . و به گفتهء ابن حوقل در قرن چهارم شهرى كم اهميّت بود و بر سر راهى كه از آمد مىآمد قرار داشت ؛ - پيشين ، ص 104 .\r\n","page_name":" 952 ","page_number":238},
  {"content":"\r\n\r\nاو بيرون مىآمد و در بينى او رفته و از دهنش بيرون مىآمد ، چنانچه حاضران از مشاهدهء اين حال تعجبها نمودند .\r\nدر كامل التواريخ مسطور است كه يكى از حجّاب ابن زياد مىگفت كه من با ابن زياد در روز قتل حسين بن على به قصر وى درآمدم ؛ ديدم كه از روى او آتش افروخته شد و او به آستين روى خود را مىماليد و اضطراب بسيار مىكرد تا آن حالت از او رفع شد . پس به من گفت :\r\nزنهار اين حكايت را به كسى اظهار نكنى .\r\n\r\n","description":"","footnote":"","page_name":" 953 ","page_number":239},
  {"content":"\r\n . \r\n","description":"","footnote":"","page_name":" 954 ","page_number":240},
  {"content":"\r\n\r\n\r\nذكر وقايع سال پنجاه و هشتم از رحلت خير البشر\r\n\r\n[ كشته شدن مختار 
  ]\r\nاز جمله وقايع اين سال كشته شدن مختار است بر دست مصعب بن زبير . كيفيت اين واقعه مفصلا چنان است كه چون شبث بن ربعى و محمّد بن اشعث كندى به واسطهء ترس از مختار از كوفه گريخته در بصره به مصعب بن زبير پيوستند ، دائما مصعب را بر جنگ مختار ترغيب و تحريص مىنمودند و مصعب در جواب ايشان مىگفت : تا مهلّب بن ابى صفره به من ملحق نشود من متوجّه جنگ مختار نمىشوم . امّا چون مبالغه و الحاح اين جماعت از حدّ اعتدال درگذشت مصعب قاصدى به اهواز فرستاد و مهلب را طلب داشت . چون مهلّب بن ابى صفره ميل حرب مختار نداشت بهانه‌اى چند كرده تعلّل مىورزيد . آخر الامر مصعب به شبث بن ربعى و محمّد بن اشعث گفت : اگر شما در اين باب مجدّيد يكى از شما بايد كه به اهواز رود و مهلّب را بياورد تا به اتّفاق متوجه كوفه شويم . بنابراين محمّد بن اشعث قبول كرد كه به اهواز رفته مهلّب را بياورد .\r\nالقصّه ؛ چون محمّد بن اشعث به اهواز رسيد مهلّب به او گفت : مصعب كسى ديگر نيافت كه تو را به رسالت فرستاد ؟ محمّد بن اشعث گفت : من رسول هيچ كس نيستم . امّا زنان و فرزندان من در دست موالى و چاكران من اسيرند و من از حيف و تعدّى ايشان به اين سرگردانى در غربت و كربت گرفتارم و به جهت آن خدمت تو رسيده‌ام كه به هر طريق باشد تو را به آن طرف برم . و چون مهلّب از جانب عبد اللّه بن زبير به اطاعت برادرش مصعب مأمور بود به ساختگى لشكر مشغول گشته متوجه بصره شد . مصعب ، عبد الرحمن بن مخنف ازدى را به كوفه فرستاد تا مردم را از نصرت مختار بازداشته در خفيه ايشان را به بيعت ابن زبير دعوت نمايد .\r\nدر اين اثنا مهلّب به مصعب پيوسته هر دو به اتّفاق روى به كوفه نهادند . مختار ابن شميط را با پنجاه هزار سوار به حرب ايشان فرستاد . چون فريقين به هم رسيدند ، مصعب گفت تا اوّلا\r\n\r\n","description":"","footnote":"","page_name":" 955 ","page_number":241},
  {"content":"\r\n\r\nايشان را به بيعت برادرش عبد اللّه زبير دعوت كردند . آن مردم امتناع كرده صفها راست كردند . ميان هر دو گروه قتال و جدال عظيم دست داد و ابن شميط كشته شد و سپاه كوفه روى به فرار نهادند . اهل بصره به اشارهء مصعب تعاقب ايشان نموده خلقى نامحدود را بكشتند و معدودى چند به هزار حيله خود را به مختار رسانيدند .\r\nچون مختار شنيد كه اكثر اعيان و امراى سپاه او هلاك شدند آهى سرد بركشيده گفت : از مرگ چاره نيست . بعد از آن با لشكرى كه در كوفه داشت به عزم جنگ بيرون آمده سر راه مصعب را گرفت . چون فريقين به هم رسيدند شمشير و خنجر در يكديگر نهادند و از جانبين كشش و كوشش بىنهايت كردند تا آنكه يكى از امراى مختار كه او را مالك بن عمر نهدى گفتندى بر اصحاب ابن اشعث حمله‌اى مردانه آورد . در آن حمله محمّد اشعث با اكثر اصحابش به قتل رسيدند و عمرو بن علّى بن ابى طالب در اين جنگ از جانب مصعب كشته شد .\r\nو اين عمرو بن على قبل از اين از حجاز بيرون آمده به كوفه نزد مختار رفته بود ، امّا چون مكتوب محمّد حنفيه ، همراه نداشت مختار به حال وى چندان التفاتى ننموده ، بلكه او را از كوفه اخراج كرد و گفت : هر جانبى كه خواهى برو كه از من چيزى به تو نخواهد رسيد . پس عمرو محروم و مأيوس از كوفه بيرون آمده به بصره آمد و مصعب بن زبير مقدم او را گرامى داشته مبلغ صد هزار درم به وى بخشيد و عمرو در ملازمت مصعب مىبود تا آنكه در اين وقت به عالم آخرت خراميد .\r\nالقصّه ؛ چون روز ديگر شد نسيم فتح و ظفر بر پرچم رايت مصعب وزيده مختار منهزم شده با شش هزار كس در دارالاماره متحصّن شد . لشكر مصعب به محاصرهء او اشتغال نمودند . بعد از چند روز مختار از قلّت زاد به تنگ آمده با يكديگر صلاح ديدند كه : چارهء ما جز آن نيست كه از مصعب امان طلبيده خود را از اين تنگناى خلاص كنيم . چون مختار از اين معنى خبردار شد گفت : اى ياران ، شما پدر و برادران و قوم و عشيرت جماعتى كه با مصعب زبيراند كشته‌ايد و سراهاى ايشان را ويران كرده‌ايد ؛ اگر مصعب شما را امان دهد امّا ايشان شما را نخواهند گذاشت ، بلكه همه را به خوارى و زارى خواهند كشت . صلاح در آن است كه با من به اتّفاق از اين تنگناى بيرون آييد تا با ايشان جنگ كرده فتح كنيم يا كشته شويم ، چه كشتن به نام و ننگ بهتر است از زيست به ذلّ [ 133 ب 
  ] و عجز . ليكن متابعان سخن او را گوش نكرده رضا به جنگ ندادند . پس مختار كفن در زير جوشن پوشيده با نوزده كس از خويشان و متعلقان خود از دارالاماره بيرون آمده فدايىوار قدم در ميدان نهاده با اعدا برآويخت تا آن زمان كه به قتل آمد . « 1 »\r\n\r\n\r\n","description":"","footnote":"\r\n( 1 ) . مختار مدّت هجده ماه بر كوفه فرمان راند . در اين مدّت بيست هزار از موالى كوفه كه « جند حمراء » [ - سپاه سرخ 
  ]\r\n","page_name":" 956 ","page_number":242},
  {"content":"\r\n\r\nدر كامل التواريخ مسطور است كه مختار ثقفى در آن روز جمعى بسيار را به قتل رسانيد ، تا آنكه دو برادر از بنى حنيفه كه نام يكى طرفه و نام ديگرى طرّاف ، پسران عبد اللّه بن دجاجه ، او را به قتل رسانيدند . بعد از قتل مختار روز ديگر بحيرة بن عبد اللّه مسلى به آن جماعت كه در قصر اماره متحصّن بودند گفت : اى ياران ، چون امير ما به مردى جنگ كرده كشته شد بياييد كه ما نيز به اتّفاق مردانه كشته شويم يا از ميان به جانبى بدر رويم ؛ كه ايشان ما را نخواهند گذاشت و به خوارى و زارى تمام خواهند كشت . هرچند بحيره گفت فايده نداشت . پس آن شش هزار از مصعب امان طلبيدند . امّا چون ايشان از دارالاماره بيرون آمدند جماعتى از رؤساى كوفه كه با مصعب بودند گفتند : ايّها الامير ، ما و قوم مختار را خونها در ميان است . اگر تو ايشان را مىگذارى ما را اجازت ده . مصعب گفت : شما دانيد . و ايشان پس آن شش هزار كس را به تمام كشتند . « 1 »\r\nصاحب روضة الصفا از تاريخ ابو حنيفه دينورى نقل مىكند كه چون مختار از معركهء مصعب روى برتافته متوجّه كوفه شد مصعب او را تعاقب نموده و مختار به قصر امارت متحصّن گشت . مدّت محاصرهء مصعب بن زبير مختار را به قول دينورى چهل روز و به روايت كامل التواريخ چهار ماه [ بود 
  ] . و در اين مدّت هر روز مختار بيرون مىآمد و جنگ مردانه مىكرد . چون كار بر ايشان تنگ شد و آب كمى كرد مختار با سائب بن مالك اشتر گفت : بايد كه با من اتّفاق نمائى تا به جهت عصبيت عرب ، نه از براى دين ، با اعدا جنگ كنيم . سائب گفت :  إِنَّا لِلَّهِ وَ إِنَّا إِلَيْهِ راجِعُونَ  « 2 » گمان اكثر با تو اين بود يا ابا اسحق كه تو نه از براى اغراض دنيوى بلكه از براى احراز مثوبات اخروى خروج كردى . مختار گفت : بلى چنين است . چون من ديدم كه عبد الملك مروان بر شام و عبد اللّه زبير بر حجاز و عبد اللّه عامر بر خراسان استيلا يافته و من كمتر از ايشان نبودم و هيچ وسيله‌اى در خروج بهتر از طلب خون حسين نيافتم پس آن را پيشنهاد خود ساخته به جستجوى ملك برخاستم و كار به جايى رسيد كه محسود اماثل و اقران گشتم . « 3 »\r\n\r\n\r\n","description":"","footnote":"\r\nخوانده مىشدند و همه در اصل ايرانى بودند در خدمت مختار بودند ؛ اخبار الطّوال ، ص 310 .\r\n( 1 ) . مصعب بن زبير پس از شكستن مختار با چنان سختدلى ددمنشانه‌اى موالى را ماليد كه به او لقب جزّار [ - خونريز 
  ] دادند ؛ ن . فراى ، تاريخ ايران از اسلام تا سلاجقه ( تاريخ كيمبريج ) ترجمهء حسن انوشه ، تهران 1363 ، ج 4 ، ص 38 .\r\nو به روايت ابن أثير ، مصعب به خود لقب « قصّاب داده بود ؛ - الكامل ، ج 6 ، ص 137 .\r\n( 2 ) . بقره ، 46 و 156 .\r\n( 3 ) . در اكثر منابع تاريخى اين حديث از رسول اللّه ( ص ) روايت شده است : از ثقيف دروغگو و هالكى برون مىشود .\r\nغرض از دروغگو مختار ثقفى است و مراد از هالك حجاج بن يوسف ثقفى ؛ - مروج الذّهب ، ج 2 ، ص 118 .\r\n","page_name":" 957 ","page_number":243},
  {"content":"\r\n\r\nآنگاه فرمود تا اسب و جوشن او حاضر كردند . پس زره پوشيده بر اسب نشست و هركه متحصّن شده بودند از دارالاماره همراه مختار بيرون آمده هر دو طايفه باهم درآويختند و جنگى عظيم باهم نمودند . آخر الامر اكثر مردم مختار او را گذاشته روى به قصر آوردند و با مختار زياده از سيصد كس نماند . مخالفان راه قصر را مضبوط ساختند تا ديگر كسى بدانجا نرود . پس مختار با آن جماعت بالضروره جنگ مىكرد تا آن زمان كه از آن جماعت يكى نماند . آنگاه دو برادر ، طرفه و طراف ، بر مختار حمله كردند و او را به قتل رسانيدند .\r\nدر كامل التواريخ مسطور است كه در وقتى كه مختار در قصر امارت متحصّن شد شخصى از ياران او گفت : ايّها الامير ما را وعدهء ظفر و نصرت بر اهل بصره مىدادى ، الحال چه شد كه كار برعكس مشاهده مىكنيم ؟ ! مختار در جواب آن سخن اين آيهء كريمهء  يَمْحُوا اللَّهُ ما يَشاءُ وَ يُثْبِتُ  « 1 » برخواند . يعنى : محو مىكند حقّ سبحانه و تعالى آن چيز را كه مشيّت او به عدم او متعلّق است و ثابت مىدارد آن چيز را كه مىخواهد .\r\nالقصّه ؛ چون سر مختار را آن دو برادر نزد مصعب آوردند سى درم به ايشان بخشيد و سر مختار را با فتحنامه‌اى به عبد اللّه بن عبد الرحمن داد تا به مكّه نزد عبد اللّه زبير برد . عبد اللّه گويد كه بعد از نماز خفتن به مكّه رسيدم . خبر ابن زبير را پرسيدم . او را در مسجد الحرام يافتم كه نماز مىكرد . چون وقت سحر از آن نماز فارغ شد پيش رفته فتحنامه به وى دادم . بعد از آن گفتم : اى امير المؤمنين اين سر مختار است كه با من است . گفت : غرض از اين سخن چيست ؟ گفتم : جايزه مىخواهم . گفت : سر او به عوض جايزه برگير . من ترك سر گفته از مسجد بيرون آمدم .\r\nدر تاريخ ابو حنيفه آورده كه آن شش هزار كس كه مختار را گذاشته به قصر امارت متحصّن گشتند بعد از قتل مختار مدّت دو ماه در آن موضع محصور ماندند . عاقبت از قلّت طعام و آب به تنگ آمده از مصعب امان طلبيدند . مصعب گفت : شما را به حكم من بايد رضا داده و بيرون آمد . چون چاره‌اى ديگر نداشتند بيرون آمدند . مصعب بفرمود تا همه را گردن زدند و از ايشان چهار هزار كس عرب بود و دو هزار كس عجم . « 2 »\r\nچون مصعب در حكومت كوفه مستقل گشت ابراهيم بن ملك اشتر كه از قبل مختار والى جزاير بود پيش او قاصدى فرستاده امان طلبيد . مصعب مسئول ابراهيم را مبذول داشته پيغام داد كه هرچند زودتر خود را به كوفه رسانى تو را بهتر ، و جميع مقاصد تو به انجاح مقرون است . پس ابراهيم به خدمت مصعب شتافت و با وى بيعت كرده و مصعب در\r\n\r\n\r\n","description":"","footnote":"\r\n( 1 ) . رعد ، 39 .\r\n( 2 ) . روايت كرده‌اند كه اعراب ناراضى مىگفتند در لشكرگاه مختار يك كلمه عربى شنيده نمىشود ؛ - اخبار الطّوال ، 321 ؛ الكامل ، ج 6 ، ص 142 .\r\n","page_name":" 958 ","page_number":244},
  {"content":"\r\n\r\nتعظيم و تكريم او مبالغه نموده فيصل تمام ملك را به ابراهيم گذاشت .\r\n* * * \r\n[ كشته شدن كسيله 
  ]\r\nو از جمله وقايع اين سال كشته شدن كسيله است كه بر قيروان و افريقيه و اكثر بلاد مغرب بعد از مردن يزيد بن معاويه مستولى شده بود ، و قتل زهير بن قيس است كه عبد الملك بن مروان او را به جنگ كسيله فرستاد . تفصيل اين قضيّه [ را 
  ] در كامل التواريخ چنين آورده كه چون عبد الملك بر ولايت شام و مصر استيلا يافت و كار او قوّت گرفت به او گفتند كه جماعتى از مسلمانان در قيروان و افريقيّه در دست كسيلهء متقلّب گرفتارند . بنابراين عبد الملك ، زهير بن قيس بلوى را ايالت افريقيه داده گفت : بايد كه به استعجال تمام به آن حدود رفته كار كسيله را فيصل دهى .\r\nچون زهير متوجّه آن جانب شد و خبر به كسيله رسيد ، كسيله لشكر بسيار از بربر و روم جمع كرده و با امراى خود مشورت كرد كه : من مناسب چنان مىبينم كه از قيروان بيرون روم و ممش را منزلگاه خود سازم ؛ چرا كه در قيروان مسلمان بسيار است و چون ما با ايشان عهد كرده‌ايم غدر نمىتوانيم كرد . و از آن نيز مىترسم كه اگر ما در قيروان با زهير بن قيس مقاتله كنيم اين جماعت مسلمان با من غدر كرده و از عقب ما درآيند ، بنابراين اولى و انسب آن است كه ما در جايى جهت جنگ زهير استعداد نماييم كه از مردم آن شهر ايمن باشيم . پس اگر ما بر ايشان ظفر يافتيم تعاقب ايشان نموده ايشان را از طرابلس و افريقيّه نيز بيرون كنيم ، و اگر ايشان بر ما غلبه كردند ما به كوهها رفته متحصّن شويم . پس جميع اصحاب كسيله اين رأى را مستحسن داشته به جانب ممش رفتند .\r\nچون اين خبر به زهير رسيد در قيروان داخل نشد ، بلكه سه روز از براى استراحت چهارپايان در بيرون قيروان توقّف نموده به جانب ممش كه كسيله در آنجا بود روان شد . چون به آن حدود رسيد اصحاب خود را فرمود تا استعداد جنگ نموده متوجّه كسيله شدند . كسيله نيز لشكر خود را آراسته بيرون آمد . بعد از تلاقى فريقين جنگى عظيم ميانهء ايشان دست داد و خلقى بسيار از جانبين كشته شد ، چنانچه مردم هر دو طرف از حيات مأيوس شدند . آخر الامر حق سبحانه و تعالى مسلمانان را نصرت ارزانى داشت و كسيله كشته شد و جماعتى اندك از لشكر او به جوانب و اطراف گريخته به هزار حيله خود را اخلاص كردند .\r\nزهير بعد از فتح باز به جانب قيروان مراجعت نمود . چون به افريقيه رسيد ديد كه شهرى پرجمعيت و آبادان است ، گفت : اين‌جاى فرود آمدن من نيست ؛ چرا كه من از جهت جهاد آمدم و مىترسم كه در اين شهر مرا ميل به دنيا شود . بنابراين در افريقيّه لشكر گذاشته خود\r\n\r\n","description":"","footnote":"","page_name":" 959 ","page_number":245},
  {"content":"\r\n\r\nبا جمعى به مصر آمد . چون قيصر روم شنيد كه زهير از برقه به جانب افريقيه رفت ، وقت غنيمت دانسته لشكرى گران از جزيره و صقلبه در كشتيها سوار كرده به جانب برقه فرستاد . چون در برقه كسى از لشكر اسلام نبود اهل روم آن را غارت كرده و مردم را بسيار به قتل رسانيدند .\r\nاتفاقا هنوز روميان در برقه بودند كه زهير رسيد . چون اين خبر به سمع زهير رسيد در ساعت متوجّه قتال و جدال روميان شد . امّا چون روميان بسيار بودند و همراه زهير جماعتى قليل ، غلبه نموده زهير را به قتل رسانيدند . از آن جماعت كه همراه زهير بودند هيچ كس خلاص نيافت . چون اين خبر به عبد الملك بن مروان رسيد بسيار متألّم شده حسّان بن نعمان غسانى را به ايالت آن حدود [ 134 الف 
  ] فرستاد . - و احوال حسّان در سال شصت و چهارم از رحلت خير البشر خواهد آمد ، ان شاء اللّه .\r\n* * * \r\n[ عزل عبدالله بن زبير مصعب را از ايالت عراقين 
  ]\r\nو در همين سال عبد اللّه بن زبير برادر خود مصعب را از ايالت عراقين عزل نموده حكومت آن ولايت را به پسر خود حمزة بن عبد اللّه ارزانى داشت . چون حمزه خالى از شايبهء جنون نبود « 1 » در اندك مدّتى از وى چيزها صادر شد كه بر همگنان ظاهر شد كه آن لايق حكومت هيچ جايى نيست چه جاى حكومت عراقين . بنابراين احنف بن قيس مكتوبى به عبد اللّه زبير نوشت و در آنجا اظهار كرد كه :\r\nحمزه به هيچ وجه قابل ايالت نيست و عنقريب به واسطهء آنكه مردم از وى حساب نمىرند فتنه ظاهر خواهد شد كه به هيچ وجه علاج آن نتوان كرد . صلاح در آن است كه حمزه را از ملازمت خود دور نكنى و حكومت عراقين را باز به مصعب ارزانى دارى كه غير از وى كسى ضبط اين دو مملكت نمىتواند آمد .\r\nچون ابن زبير بر مكتوب احنف اطّلاع يافت باز مصعب را به حكومت عراقين فرستاد .\r\n* * * \r\n[ جنگهاى خوارج در فارس و عراق 
  ]\r\nو از جمله وقايع اين سال جنگهاى خوارج است در فارس و عراق . كيفيت آن در اكثر تواريخ معتبره خصوصا در كامل التواريخ چنين ايراد نموده كه چون مهلّب بن ابى صفره مدتها به حرب ازارقه مشغول بود - چنانچه سابقا تفاصيل جنگ آن قلمى گشته - و چون در اين وقت\r\n\r\n\r\n","description":"","footnote":"\r\n( 1 ) . ابن اثير گويد : حمزه بسيار سخى بود ، ولى خبط دماغ داشت كه افراط و تفريط مىكرد ، گاهى به اندازه‌اى مىبخشيد كه هيچ دارايى براى خود نمىگذاشت و گاهى بخل و منع مىكرد ؛ - الكامل ، ج 6 ، ص 156 .\r\n","page_name":" 960 ","page_number":246},
  {"content":"\r\n\r\nمصعب بن زبير وى را طلبيد تا به اتّفاق وى به جنگ مختار ثقفى متوجّه كوفه شدند ، فرمود تا عمر بن عبيد اللّه « 1 » در فارس بوده باشد . القصّه ، چون مصعب و مهلّب مهم مختار را پرداخته كوفه را به تصرّف درآوردند مهلّب باز به جانب فارس مراجعت نمود و هنوز در آن حدود قرار نگرفته بود كه عبد اللّه بن زبير به فكر آن افتاد كه بايد مهلّب ميانهء عراقين و عبد الملك بن مروان بوده باشد ؛ چرا كه او دشمنى قوى است و دايما در فكر گرفتن عراقين مىباشد . بنابراين مسرعى « 2 » فرستاده مهلّب را طلب داشت كه حكم امير المؤمنين عبد اللّه بن زبير چنين صادر شده كه ايالت بلاد موصل و جزيره و ارمنيه به مهلّب ارزانى داشتيم ، بايد كه بىتوقّف متوجّه آن صوب شده نوعى آن ولايت را ضبط نمايد كه عرق طمع مفسدان از آن ديار بالكليّه منقطع گردد .\r\nچون مهلّب بر اين مضمون اطّلاع يافت پسر خود مغيره را در فارس قائم مقام خود گذاشته متوجّه موصل گرديد . امّا مصعب چون ديد كه مهلّب ، مغيره را نايب خود در فارس گذاشته خود به جانب موصل رفت در حال مثال حكومت فارس به نام عمر بن عبيد اللّه بن معمر [ التيمى 
  ] نوشته ارسال داشت و مغيره را عزل كرد . امّا چون خوارج شنيدند كه حكومت فارس به ابن معمر قرار گرفت قطرى بن فجاة « 3 » گفت : اى ياران هوشيار خود باشيد كه مردى شجاع كريم كه هم از براى ملك و هم از براى دين خود جنگ مىكند به كارزار شما فرستاده‌اند . و چون خوارج بعد از قتل عبد اللّه بن ماحوز ، زبير بن ماحوز را بر خود امير ساخته بودند - چنانچه قبل [ از اين 
  ] در ترجمهء سال پنجاه و پنجم مذكور شد - و چون زبير بن ماحوز نيز مردى شجاع و از مشاهير ابطال بود لشكرى آراسته كرد به اصطخر فارس آمد عمر بن عبيد اللّه پسر خود را با جمعى كثير به جنگ ابن ماحوز فرستاد . اتّفاقا در اين جنگ ابن ماحوز غالب شد و عبد اللّه بن عمر بن عبيد اللّه به قتل رسيد . بنابراين ماحوز دلير گشته متوجّه قتال عمر بن عبيد اللّه شد و هرچند قطرى بن فجاة ، ابن ماحوز را منع كرد كه : به جنگ عمر مرو كه او مردى شجاع است خصوصا در اين وقت صاحب خون است ، فايده نكرد .\r\nالقصّه ؛ ميان ابن ماحوز و عمر بن عبيد اللّه بن معمر كارزارى عظيم دست داد ، چنانچه در يك حمله نود كس از خوارج كه از مشاهير بودند به قتل رسيدند ، و عمر بن عبيد اللّه به طعن نيزه چشم صالح بن مخراق را كور كرد - و او از اكابر خوارج بود - و بر پهلوى قطرى نيزه خلانيد\r\n\r\n\r\n","description":"","footnote":"\r\n( 1 ) . هر سه نسخه : عمير بن عبد اللّه . به قياس تاريخ طبرى ( ج 8 ، ص 753 ) ، الكامل ( ج 6 ، ص 160 ) ، و فارسنامهء ناصرى ( ج 1 ، ص 185 ) تصحيح شد .\r\n( 2 ) . مسرع : پيك تندرو . - و .\r\n( 3 ) . از سران و علماى خوارج بوده . كنيت او ابو نعامه است و نسبش به مازون بن مالك از بنى مازن عمرو بن تميم مىرسد . وى بيست و دو سال خليفه و پيشواى خوارج بود و به لقب امير المؤمنين خوانده شد و بارها بر لشكر امويان ظفر يافت . عاقبت در سال هفتاد و نه هجرى در طبرستان از درّه‌اى سقوط كرد و كشته شد ؛ - تاريخ سيستان ، ص 131 .\r\n","page_name":" 961 ","page_number":247},
  {"content":"\r\n\r\nكه از اسب درافتاد . القصّه ، خوارج روى به گريز نهاده خود را به شاپور رسانيدند . ابن معمر تعاقب ايشان نموده خود را در شاپور به ايشان رسانيد . چون ابن ماحوز شنيد كه ابن معمر رسيد ، به ياران خود قرار به جنگ داده روى به كارزار آوردند . يكى از اصحاب ابن معمر كه او را مجاعة بن سفر مىگفتند در اين جنگ به ضرب گرز چهارده كس از خوارج را به مستقرّ خويش فرستاد . امّا با وجود [ اين 
  ] آن جماعت خود را به ابن معمر رسانيده نزديك بود كه او را از هم درگذرانند كه مجاعه خود را رسانيده عمر بن معمر را از دست ايشان خلاص كرد . عمر نهصد هزار درهم به مجاعه بخشيد .\r\nالقصّه ؛ ابن ماحوز با جمعى اندك گريخته به اصفهان رفت و چندگاه در آن حدود بود كه تا قوّت گرفت و استعداد جنگ به هم رسانيد . بعد از آن متوجّه اهواز گشت و از ولايت فارس عبور كرد . عمر بن عبيد اللّه با وجود آنكه مىدانست كه ابن ماحوز از حدود فارس عبور نموده به جانب اهواز مىرود امّا هيچ خود را به اين معنى نياورد كه منع او بايد كرد يا نى ، بلكه چنان تغافل نمود كه گويا خبر ندارد . ابن ماحوز اين را غنيمت دانسته هيچ تعدّى در ولايات نكرد ؛ چرا كه مردى يكديگر را خوب مىدانستند .\r\nامّا چون به مصعب رسيد كه ابن ماحوز از ولايات فارس گذشته به اهواز آمده گفت : عجب از ابن معمر كه او را بخصوص از براى اين ايالت فارس داده‌ام كه با ابن ماحوز جنگ كند ، اكنون چنان ترس از ابن ماحوز بر وى غلبه كرده كه ابن ماحوز از ميان ولايات او بگذرد و او به تغافل مىگذراند . به‌هرحال اگر او جنگ مىكرد و شكست مىخورد بهتر از آن بود كه از اين چنين دشمنى تغافل ورزد . پس مكتوبى نوشت به اين مضمون كه :\r\nاى پسر معمر ! انصاف نورزيدى كه قسمت اهل جهاد مىگيرى و از دشمن كناره مىكنى .\r\nبايد كه امر خوارج را كفايت كنى . « 1 »\r\nچون اين مكتوب به عمر بن معمر رسيد در ساعت از فارس بيرون آمد و از روى جدّ و سعى تمام متوجّه اهواز گرديد و در باب رفتن [ به 
  ] آن جانب سرعت تمام مىنمود ؛ چه مىخواست كه پيش از آنكه ابن ماحوز به عراق درآيد به او رسد . مصعب نيز خود از بصره بيرون آمده جسر اكبر را معسكر لشكر خود ساخت . امّا ابن ماحوز چون شنيد كه معمر از يك طرف و مصعب بن زبير از جانب ديگر متوجّه اويند با اصحاب خود گفت : در ميان اين دو ذى شوكت بودن از عقل دور است ؛ مصلحت در آن است كه ما از اين ميانه بيرون رفته از يك جانب با ايشان محاربه نماييم . پس اين رأى را مستحسن دانسته از اهواز بيرون آمده به خوخى فرود\r\n\r\n\r\n","description":"","footnote":"\r\n( 1 ) . مقايسه كنيد با : الكامل ( ج 6 ، ص 161 ) و فارسنامهء ناصرى ( ج 1 ، ص 186 ) .\r\n","page_name":" 962 ","page_number":248},
  {"content":"\r\n\r\nآمدند و از آنجا به نهراهات و از آنجا به مداين رفته با كردم بن مرثد فزارى ، كه والى مداين بود ، جنگ كردند و [ او 
  ] تاب مقاتلهء ايشان نياورده گريخته به ساباط رفت و ايشان اهل مداين را به قتل رسانيدند ؛ حتى آنكه زنان حامله را مىكشتند و فرزندان ايشان را بيرون مىآوردند و مىكشتند .\r\nالقصّه ؛ ابن ماحوز از مداين به جانب كرخ رفته شمشير در اهل كرخ نهاده زن و مرد ايشان را به قتل رسانيد . والى كرخ ، ابو بكر بن مخنف ، تاب مقاومت ايشان نداشت ، لاجرم روى به هزيمت آورده به جانب كوفه رفت . مردم از هر جانب استغاثه به امير كوفه آوردند . در آن وقت والى كوفه حارث بن ربيعه بود كه لقب او قباع بود . چون قباع مردى بود از شجاعت بسيار دور ، هرچند مردم به او استغاثه مىآوردند تغافل مىورزيد تا آنكه فساد خوارج از حدّ تجاوز كرد . مردم تمام زبان طعن و سرزنش به قباع دراز كردند . لاجرم قباع از كوفه بيرون آمده نخيله را لشكرگاه ساخت و چند روز در آنجا توقّف كرد تا آنكه زنى آمد و قباع را سرزنش كرد . پس از آنجا كوچ نموده به دير عبد الرحمن آمد . در اين موضع شبث بن ربعى به او ملحق گرديد . قباع چنان آهسته‌آهسته مىرفت كه شعراى عرب در آن باب قصايد گفته ، چنانچه يكى از شعرا گفته ؛\r\n ساربنا القباع سيرا نكرا * يسير يوما و يقيم شهرا \r\nيعنى : امير ما قباع در رفتن جانب دشمن يك روز راه مىرود و يك ماه منزل مىكند .\r\nالقصّه ؛ در اين سفر قباع در مدّت چهارده روز به موضع صراة رسيد كه سه منزل مقررّى ساير مردم است . چون قباع به صراة رسيد خوارج نيز به آن موضع رسيده بودند . بنابراين قباع امر كرد تا جسر را از ميان بريدند تا آب فرات ميانهء ايشان حايل باشد . بعد از آن مدتى هر دو لشكر در برابر يكديگر نشسته بودند و هيچ كدام از آب عبور نمىكردند . نهايتش آنكه خوارج آن طرف آب فساد بسيار كردند و هركه را از زن و مرد مىيافتند به قتل مىرسانيدند ، چنانچه مردى را با دخترش گرفته خواستند كه هر دو را بكشند . آخر دختر فرياد برآورد كه اى اهل اسلام پدر من مردى مصيبت‌زده است او را نكشيد و من دخترم هرگز فاحشه‌اى از من به وجود نيامده است و هرگز ايذاء همسايه [ 134 ب 
  ] نكرده‌ام . و امثال اين سخنان مىگفت و تضرّع بسيار مىكرد اما آن جماعت بىرحم با وجود آن از سر قتل آن عورت نمىگذشتند . و چون آن دختر ديد كه ايشان در باب كشتن او مجدّند از ترس بيفتاد و جان بداد و آن [ مردم 
  ] بىرحم بعد از مردن آن دختر را پاره‌پاره كردند و پدر آن دختر را كه سماك نام داشت با خود نگاه داشته بودند تا آنكه مشرف به صراة گشتند . اهل كوفه نيز در برابر ايشان صف بركشيدند . اتفّاقا در اين وقت سماك بىاختيار فرياد برآورد كه اى اهل كوفه چه ملاحظه\r\n\r\n","description":"","footnote":"","page_name":" 963 ","page_number":249},
  {"content":"\r\n\r\nمىكنيد ؟ بايد كه بىملاحظه از آب درگذريد كه اينها جماعتى قليل‌اند . پس سماك را در ساعت گردن زده به دار كردند .\r\nالقصّه ؛ بعد از سعى بسيار و مبالغهء ابن اشتر ، قباع با لشكرى عظيم از آب فرات عبور كرده متوجّه ابن ماحوز شد . امّا [ او 
  ] چون ديد كه لشكر عظيم متوجه قتال ايشان است فرار بر قرار اختيار نموده به جانب مداين روان شد . از اهل كوفه حارث بن عبد الرحمن بن مخنف با شش هزار كس ايشان را تعاقب نموده تا از زمين كوفه ايشان را بيرون كرد و ايشان از مداين به جانب عراق عجم رفته در اصفهان قرار گرفتند . چون چند روز در اصفهان آسايش يافتند متوجّه تسخير ولايت رى شدند . والى در آن وقت يزيد بن حارث بن رويم الشيبانى بود . القصّه ، ميانهء ابن ماحوز و يزيد بن حارث چند روز جنگ بود . آخر الامر مردم رى با ابن ماحوز اتّفاق كرده يزيد بن حارث را به قتل رسانيدند و حوشب بن يزيد هرچند پدرش او را به مدد خود خواست اجابت سخن پدر نكرده بر اسب خود سوار شده از آن معركه بيرون رفت . و از اين جهت حوشب بن يزيد دائما در ميان شجاعان عرب مطعون بود .\r\nچنانچه در كامل التواريخ مسطور است روزى بشر بن مروان در مجلسى كه حوشب حاضر بود گفت : مىخواهم كه كسى مرا دلالت بر اسب تازى كند كه در معارك به كار آيد . عكرمة بن ربعى گفت : اين‌چنين اسب حوشب دارد كه روز معركه او را خلاص كرده . و غرض او تعرض به حوشب بود . باز بشر گفت : مىخواهم كسى كه براى من استرى پشت قوى پيدا كند . حوشب گفت :\r\nاستر و اصل بن ساور . و غرض او از استر ، زن و اصل بود ؛ چه او را با عكرمه متهمّ مىداشتند .\r\nالقصّه ؛ چون خوارج از مهم رى فراغ يافتند متوجّه اصفهان شدند . در آن حين والى اصفهان عتاب بن ورقاء بود . در آن ايام عتاب با جماعتى بيرون مىآمد و جنگ مىكرد و چون ايّام محاصره به طول انجاميد يكى از خوارج كمين كرده زخمى به عتاب زد كه از مركب درافتاد . امّا بعد از چند روز زخم را معالجه نموده باز به عادت خود از قلعه بيرون آمده شروع در جنگ كرد ، امّا آخر كار به جايى رسيد كه آذوقهء مردم عتاب آخر شد و كمال شدّت و گرسنگى در ميان ايشان پيدا شد . پس عتاب اصحاب خود را جمع كرده گفت : اى ياران مىدانيد كه كار به اينجا رسيده كه از گرسنگى بايد مرد ؟ پس صلاح در آن است كه مردانه بيرون آمده با اين جماعت كفّار جنگ كنيم . اميد دارم كه حقّ سبحانه و تعالى ظفر و نصرت كرامت فرمايد ، و الّا همه به بدترين مردنى خواهيد مرد كه هيچ كس از ضعف گرسنگى بر ديگرى نماز نخواهد گزارد . و الحمد للّه و المنّه كه شما كمتر از ايشان نيستيد .\r\nالقصّه ؛ روز ديگر عتاب فرمود تا آنچه از جنس خوردنيها ذخيره كرده بودند همه را طعام تهيّه كرده به اصحاب خود داد تا همه سير شده يكباره مستعد جنگ شده ، بلكه قرار مرگ به\r\n\r\n","description":"","footnote":"","page_name":" 964 ","page_number":250},
  {"content":"\r\n\r\nخود داده بيرون آمدند . ابن ماحوز چون مىدانست كه عتاب بسيار پريشان حال است به فراغت خود مشغول بود ، كه ناگاه عتاب برق‌وار بر ايشان ريخت و ابن ماحوز با جمعى قليل از اصحاب خود پياده به جنگ آمده چندان‌كه قوّت و قدرت داشت سعى كرد عاقبة الامر كشته شد و باقى اصحاب او آنچه مانده بودند روى به گريز نهادند و به هزار حيله خود را خلاص كردند . بعد از آن قطرى بن فجاة مازنى را كه كنيت او ابو نعامه بود بر خود امير ساخته با وى بيعت كرده به جانب كرمان رفتند . و احوال قطرى بتفصيل خواهد آمد إن شاء اللّه تعالى .\r\nاما عتاب بن ورقا چون اين مردانگى نمود مصعب به او نوشت كه در ساعت متوجّه رى شده اهل آن بلده را گوشمالى دهد كه ايشان با ابن ماحوز اتّفاق كرده يزيد بن حارث را كشتند .\r\nپس عتاب لشكرى آراسته متوجّه رى شد . و در آن زمان مردم رى فرخان را به امارت خود برداشته در مقام اطاعت و انقياد او مىبودند . القصّه ؛ چون عتاب به حوالى رى رسيد فرخان نيز مستعد شده با لشكر بيرون آمده ميانهء ايشان جنگى عظيم واقع شد . امّا نصرت و ظفر ابن ورقا را بود و فرخان گريخته به جبال آن ديار متحصّن شد و عتاب بن ورقا جميع قلاع آن ولايت را فتح كرد .\r\nو در اين سال در شام قحطى عظيمى روى داد كه مردم از روى اضطراب جمع حيواناتى كه در شريعت ما حرام است خوردند .\r\n* * * \r\n[ قتل عبيدالله بن حر جعفى 
  ]\r\nو از جمله وقايع اين سال قتل عبيد اللّه بن حرّ جعفى « 1 » است . اين عبيد اللّه از جمله صلحاى « 2 » زمان و شجعان دوران خود بود . تفصيل احوال او را ابن اثير در كامل التواريخ چنين آورده كه چون عبيد اللّه بن حرّ جعفى را با عثمان ذى النّورين محبّت تمام بود بنابراين بعد از قتل عثمان عبد اللّه نزد معاوية بن ابى سفيان رفت و در حرب صفّين از جمله اركان معاويه بود . بعد از وقوع قضيّه حكمين عبد اللّه در شام مقام كرد و زوجهء او در كوفه مىبود . چون غيبت او از حدّ گذشت برادران ، زن او را به عكرمة بن خنبص « 3 » تزويج كردند .\r\nچون اين خبر به عبيد اللّه رسيد ، به كوفه آمد و با عكرمه مخاصمه كرد و نزد امير المؤمنين\r\n\r\n\r\n","description":"","footnote":"\r\n( 1 ) . ضمن وقايع سال پنجاه و يك رحلت ( شصت و يك هجرى ) ماجراى استمداد امام حسين ( ع ) از وى و امتناع او از يارى امام ( ع ) شرح داده شد .\r\n( 2 ) . طبرى و ابن اثير وى را متصّف به صفات فضيلت ، پارسايى ، فضل ، و پرهيزگارى مىكنند ، ولى اقدام وى بر ضدّ امير المؤمنين على ( ع ) و امتناع از يارى امام حسين ( ع ) و شرح راهزنيهاى وى چهره‌اى ديگر از او مىنماياند .\r\n( 3 ) . هر سه نسخه : خبيص .\r\n","page_name":" 965 ","page_number":251},
  {"content":"\r\n\r\nعلى ، عليه السّلام ، آمد . چون امير او را ديد گفت : اى عبيد اللّه در معاونت اعداء ما چه سعى بسيار كردى ! عبيد اللّه در جواب گفت : آيا به واسطهء افعال ذميمهء من تو عدل خود را از من باز مىدارى ؟ امير المؤمنين على فرمود : نى . تو هر دعوى شرعى با هركه داشته باشى در ميان شما به مقتضاى شريعت عمل خواهم كرد و اعمال تو را اصلا منظور ندارم . پس عبد اللّه قضيّهء زن خود به عرض رسانيد . حضرت امير فرمود : زن به تو تعلّق دارد . امّا چون حامله بود او را به جايى سپرد تا وضع حمل كرده نزد عبيد اللّه رود و فرزند متعلّق به عكرمه باشد .\r\nو تا زمانى كه معاويه زنده بود عبيد اللّه در شام مىبود و بعد از فوت او باز به كوفه آمد و در واقعهء كربلا از ملازمت امام حسين ، عليه السّلام ، تخلّف نمود - چنانچه سابقا مذكور شد . و بعد از شهادت امام حسين ، عليه السّلام ، ابن زياد در وقتى كه تفحّص آن جماعت از اعيان و اشراف كوفه ، كه به جنگ امام حسين رفته بودند ، مىكرد عبيد اللّه را نيز طلب داشت ، اما در آن روز نيافت و بعد از چند روز چون عبيد اللّه نزد ابن زياد رفت از وى پرسيد : يا بن الحرّ در اين ايام كجا بودى ؟ گفت : بيمارى داشتم . ابن زياد گفت : بيمارى دل يا بيمارى بدن ؟ عبيد اللّه گفت : حق سبحانه و تعالى دل ما را از بيمارى نگاه داشته اميد كه بعد از اين نيز در حفظ خود نگاه دارد ، و امّا بيمارى بدنى داشتم ، الحمد للّه و المنّه كه شافى على الاطلاق او را نيز به عافيت مبدل گردانيد . ابن زياد گفت : دروغ گفتى اى پسر حرّ . تو هيچ بيمارى نداشتى ، بلكه با دشمنان جايى بودى . عبيد اللّه گفت : اگر من با ايشان مىبودم هر آيينه تو منزل مرا نيز مىديدى .\r\nپس ابن زياد تغافل ورزيده عبيد اللّه آهسته از مجلس برخاست و بر مركب خود سوار شده به جانبى بدر رفت . اما چون ساعتى بگذشت ابن زياد ملعون دوباره عبيد اللّه را طلبيد . گفتند كه او همان لحظه سوار شده رفت . ابن زياد به خشم شده جماعتى را فرستاد كه عبيد اللّه را از هر جا كه باشد پيد ا كرداه بياورند . امّا كسان ابن زياد چون به عبيد اللّه رسيدند ، گفت : اى ياران بدانيد كه تا من زنده‌ام پيش ابن زياد نمىآيم و گرفتن من امر آسانى نيست . برويد و خود را در معرض هلاك ميفكنيد . ايشان چون شجاعت و مردانگى او را مىدانستند تغافل نموده بازگشتند .\r\nبعد از آن به سراى احمد بن زياد طائى توقّف نموده آن مقدار كه جمعى از اصحاب و اقارب او به وى رسيدند . پس از آن سوار شده به جانب كربلا رفت . چون به ضريح امام حسين ، عليه السّلام ، رسيد مراسم زيارت به جاى آورده قصيده‌اى مشتمل بر ندامت بر ترك ملازمت آن حضرت گفت . « 1 » و آن قصيده در ميان فصحاى عرب مشهور و معروف است . بعد از آن عبيد اللّه در حوالى كربلا به كنار فرات منزلى ساخته و آمد و رفت به مردم بر طرف كرد و به\r\n\r\n\r\n","description":"","footnote":"\r\n( 1 ) . متن عربى قصيده در الكامل ( ج 6 ، ص 170 ) و نهاية الأرب ( ج 6 ، ص 59 ) آمده است .\r\n","page_name":" 966 ","page_number":252},
  {"content":"\r\n\r\nعبادت حقّ سبحانه و تعالى مشغول مىبود تا وقتى كه يزيد بن معاويه به جهنّم و اصل شد و از اطراف و جوانب فتنه برخاست . پس عبيد اللّه بن حرّ به ولايت مداين رفته در آنجا توقّف نمود و [ 135 الف 
  ] از هر مالى كه جهت سلطان كوفه مىبردند عطاء خود و عطاء اصحاب خود مىگرفت و نوشتهء مداين به صاحب مال مىداد .\r\nمدتها دائما بدين منوال مىگذرانيد تا مختار ثقفى به كوفه و حوالى آن مستولى شد . زن عبيد اللّه حرّ را كه در كوفه مىبود گرفته در حبس كرد . چون عبيد اللّه از اين معنى آگاه شد در ساعت با جمعى از شجاعان اصحاب خود شباشب به كوفه درآمد و دروازهء بنديخانه را شكسته زن خود را و هر زنى ديگر را كه در آنجا بود بيرون كرده باز به مدائن رفت و هر جا كه عمّال مختار بودند ايشان را مىكشت و غارت مىكرد . پس جماعتى از قبيلهء همدان خانهء عبيد اللّه را كه در كوفه بود بسوختند و ضياع او را بتمامه به غارت بردند . عبيد اللّه نيز رفته تمامى دهات همدان را غارت كرد و اهل و عيال خود و اصحاب را در كوههاى مداين مضبوط ساخته شروع در نهب و غارت سواد كوفه كرد . هميشه بدين منوال بود تا آنكه مختار كشته شد .\r\nو بعضى از اهل تواريخ آورده‌اند كه عبيد اللّه آخر با مختار بيعت كرد و مختار مىخواست كه او را بكشد امّا ابراهيم اشتر نگذاشت . و چون ابراهيم الاشتر به جنگ ابن زياد به موصل رفت عبيد اللّه همراه او بود . امّا در وقت جنگ بهانهء بيمارى كرده جنگ نكرد و از آنجا از ابراهيم مفارقت كرده با سيصد كس از اصحاب خويش به انبار رفت و آنچه در بيت المال انبار بود بتمامه غارت كرد . بنابراين مختار سراى او را در كوفه شكست و زوجهء او را در حبس كرد و او شباشب آمده زن خود را از زندان بيرون برده نزد مصعب بن زبير رفت و با مصعب به جنگ مختار آمده و مختار كشته شد .\r\nچون مصعب خاطر خود از مختار مطمئن و فارغ گردانيد از آن ملاحظه مىداشت كه : مبادا عبيد اللّه حرّ الجعفى بر من خروج كند چنانچه بر مختار مىكرد . بنابراين او را گرفته در بند كرد .\r\nبعد از مدتى كه در بند بود جماعتى از اكابر و اعيان بنى مذحج را به شفاعت نزد مصعب فرستاد و طايفه‌اى از جوانان ايشان را گفت كه سلاح پوشيده برويد و چنانچه شفاعت بزرگان ما قبول كرد فبها و الّا شما به در زندان بياييد و ما از اندرون مدد كنيم و شما از بيرون . اتفاقا مصعب شفاعت ايشان را قبول كرد و عبيد اللّه را از بند خلاص فرمود . چون به خانهء خود آمد هركس از اقارب و عشاير او كه به تهنيت مىآمدند به او مىگفت : غير از خلفاى اربعه اين جماعت صلاحيت خلافت ندارند و من هيچ يك از اينها را بيعت نمىكنم و ايشان را هيچ فضيلتى بر ما نيست ، بلكه اصحاب نخيله و قادسيّه و جلولا ماييم .\r\n\r\n","description":"","footnote":"","page_name":" 967 ","page_number":253},
  {"content":"\r\n\r\nالقصّه ؛ باز از كوفه بيرون رفت و باز شروع در غارت و نهب سواد آن نواحى كرد . پس مصعب ، سيف بن هانى مرادى را نزد عبيد اللّه فرستاد كه : اين حركات ناشايست مناسب تو نيست ، بيا و مثل ساير برادران خود اطاعت كن تا خراج موضع بادوريا « 1 » به تو واگذاريم . چون سيف نزد عبيد اللّه رفت و به او گفت قبول نكرد و در اطاعت مصعب درنيامد ، بنابراين ابردبن قره رياحى « 2 » از جانب مصعب به جنگ او رفت . بعد از تلاقى فريقين عبيد اللّه غلبه كرده زخمى بر روى ابر زد . مصعب متعاقب ابرد ، حارث بن زيد را فرستاد . عبيد اللّه او را نيز بكشت .\r\nمصعب باز حجّاج بن حارثه خثعمى و مسلم بن عمرو را فرستاد . بعد از كارزار بسيار در نهر صرصر « 3 » حجاج و مسلم تاب مقاومت او نياورده روى به گريز نهادند .\r\nچون مصعب ديد كه جنگ به او فايده ندارد جماعتى را به سوى او فرستاد كه : تو پيش من بيا كه هر شهرى از شهرهاى عراق كه تو خواهى ايالت آن را به تو دهم . عبيد اللّه قبول نكرد و از آنجا به موضع نرس « 4 » شد . چون دهقان نرس شنيد كه عبيد اللّه مىآيد اموال ديوانى را برداشته همراه اصحاب خويش بگريختند . عبيد اللّه ايشان را تعاقب كرده مىراند تا آنكه ايشان به عين التمر رسيده پناه به بسطام بن مصقلة بن هبيرة الشيبانى بردند كه والى آنجا بود .\r\nچون عبيد اللّه به عين التمر رسيد بسطام با لشكر خود بيرون آمده شروع در جنگ كرد . در اين اثنا حجّاج بن حارثه خثعمى به مدد بسطام رسيد . جنگى عظيم در ميان ايشان به هم رسيد .\r\nآخر الامر عبيد اللّه بسطام و حجّاج را دستگير كرده و جمعى كثير از اصحاب ايشان بكشت و جمعى را اسير كرد . بعد از آن طايفه‌اى از اصحاب خود را فرستاد تا اموال دهقانان را بتمامه بياوردند و اضعاف مضاعف آن از عين التمر غارت كرد و اسيران را بگذاشت و از آنجا به تكريت آمده خراج آنجا را بگرفت .\r\nچون مصعب شنيد كه عبيد اللّه در تكريت نشسته و خراج از مردم مىگيرد باز ابرد بن قره رياحى و جون بن كعب همدانى را با هزار كس به جنگ او فرستاد و مهلب نيز يزيد بن معقل را با پانصد كس همراه كرد . و [ با 
  ] عبيد اللّه سيصد كس بيش نبود . القصّه ، چون اين لشكر قريب به تكريت رسيد شخصى از اصحاب عبيد اللّه به او گفت : اين نوبت لشكرى متوجّه است .\r\nمصلحت آن است كه ما با ايشان جنگ نكنيم و به گوشه‌اى بيرون رويم . عبيد اللّه در [ جواب 
  ] او بيتى چند خواند كه مضمونش اين بود كه : تأخير و تقديم در اجل مقدّر ممكن نيست . « 5 » پس\r\n\r\n\r\n","description":"","footnote":"\r\n( 1 ) . بادويا : نام شهركى است در منطقه مغرب بغداد . در بعضى منابع به صورت بادوريا ضبط شده است .\r\n( 2 ) . م : ابرد بن قبره رياحى .\r\n( 3 ) . صرصر : نام رودخانه‌اى در نواحى بغداد .\r\n( 4 ) . نرس : رودخانه‌اى منشعب از فرات در نواحى كوفه ، كه به دست نرسى ، پسر بهرام ، حفر شده است .\r\n( 5 ) . ابن اثير چهار بيت از ابيات عبيد اللّه حرّ را آورده است ؛ - الكامل ، ج 6 ، ص 177 .\r\n","page_name":" 968 ","page_number":254},
  {"content":"\r\n\r\nاستعداد جنگ نموده از تكريت بيرون آمده شروع در جنگ كرد . دو روز على الاتّصال ميانهء ايشان جنگ بود و هيچ يك بر ديگرى غلبه نكردند . روز سيم عبيد اللّه با اصحاب خود گفت :\r\nمستعد شويد كه به شام نزد عبد الملك مروان مىرويم . پس چون شب درآمد عبيد اللّه با ياران خود از تكريت بيرون آمده متوجّه شام گرديد .\r\nامّا پاره‌اى راه كه رفت گفت : اين مناسب ما نيست كه گريخته و پيش عبد الملك برويم .\r\nمناسب آن است كه ما خود را به كوفه رسانيده بار ديگر دستبردى به مصعب بزنيم . پس به كوفه متوجّه شد . چون به كسكر « 1 » رسيد بيت المال را بتمامه مصرّف شد . از كسكر به كوفه آمد و در حمام جرير فرود آمد . پس مصعب ، عمرو بن عبيد اللّه معمر را به جنگ او فرستاد و عبيد اللّه از حمام جرير بيرون آمده با ابن معمر جنگ مردانه كرد و از آنجا به دير اعور « 2 » رفت . مصعب ، حجار بن ابجر را فرستاد . او به اندك جنگ تاب مقاومت عبيد اللّه نياورده روى به گريز نهاد .\r\nمصعب ايشان را دشنام بسيار گفت و جون بن كعب همدانى و عمرو بن عبيد اللّه معمر را بار ديگر فرستاد . تا ايشان رسيدند جنگى عظيم دست داد . اكثر اصحاب عبيد اللّه مجروح شدند و اسبان ايشان را پياده‌هاى مصعب گرفتند .\r\nالقصّه ؛ اين جنگ از صباح تا شبانگاه قائم بود . چون شب درآمد ابن الحرّ از كوفه درآمده متوجّه مداين گرديد . مصعب مكتوبى به يزيد بن حارث [ بن رويم 
  ] الشيبانى ، كه در آن وقت والى مداين بود ، نوشت كه : زنهار ! هزار زنهار كه ابن الحرّ را نگذارى كه بدر رود ، كه او در اين وقت كمال پريشانى دارد كه اگر بيرون رود بر او دست نخواهيم يافت . پس يزيد پسر خود ، حوشب ، را به جنگ او فرستاد .\r\nحوشب را با عبيد اللّه در موضع باجسرى « 3 » اتّفاق [ تلاقى 
  ] افتاد و جنگ درگرفت .\r\nآخر الامر عبيد اللّه غالب آمد و حوشب روى به هزيمت نهاده در مداين متحصن شد . در اين اثنا جون بن كعب همدانى و بشر بن عبد اللّه اسدى با لشكرى گران رسيدند . امّا چون جون دو سه بار از عبيد اللّه انهزام يافته بود و ضربدست او را مىدانست دليرانه پيش نيامد و در موضع حولايا « 4 » فرود آمد . بشر اسدى چون ضربدست عبيد اللّه را نديده بود دليرانه پيش آمد تا به تامرا رسيد . عبيد اللّه صاعقه‌وار خود را به وى رسانيده در حملهء اوّل او را به صحراى عدم\r\n\r\n\r\n","description":"","footnote":"\r\n( 1 ) . كسكر : شهر قديمى واقع بر ساحل غربى دجله بين كوفه و بصره ، كه امروز اثرى از آن نمانده است . حجّاج والى عراق در زمان عبد الملك شهر واسط را بين كوفه و بصره در مقابل اين شهر بنا كرد و آن دو را به وسيلهء پلى از قايقها به همديگر مرتبط ساخت .\r\n( 2 ) . دير اعور : محلى در كنار كوفه . گويند مردى اياد نام بانى آن بوده است .\r\n( 3 ) . باجسرى : يا باجسرا ، شهرى در مشرق بغداد ، ميان بغداد و حلوان كه اكنون خراب است .\r\n( 4 ) . حولايا : دهكده‌اى در نهروان .\r\n","page_name":" 969 ","page_number":255},
  {"content":"\r\n\r\nفرستاد . چون بشر كشته شد اصحاب او گريخته در حولايا به جون بن كعب پيوستند . پس عبد الرحمن بن عبد اللّه بيرون آمد و متوجه عبيد اللّه شد . در جنگ اوّل او نيز كشته شد . بعد از آن بشير بن عبد الرحمن بيرون آمده ميانهء ايشان در كنار خندق جنگى عظيم شد . « 1 » آخر بشير [ تاب 
  ] مقاومت او نياورده روى به گريز نهاد . ابن حرّ چند روز در آنجا توقّف كرده از حوالى آنجا خراج و اموال ديوانى گرفته بر اصحاب خود قسمت نموده بعد از آن متوجّه شام شد و به عبد الملك بن مروان پيوست .\r\nعبد الملك او را بسيار تعظيم و تكريم نموده جاى او را بر سرير خود تعيين كرد و صد هزار درهم به او بخشيد و هر يكى از اصحاب او را فراخور حالش رعايت كرد . چون چند روز ابن حرّ در شام آسايش كرد به عبد الملك گفت : لشكرى همراه من كن تا مصعب ابن زبير را دفع كنم و عراقين را جهت تو مسخّر نمايم . عبد الملك گفت : تو با اصحاب خود متوجّه كوفه شو كه من اينك لشكرى آراسته متعاقب تو روان كنم .\r\nپس عبيد اللّه با ياران خود متوجه كوفه شد . چون به حوالى انبار رسيد جماعتى از دليران لشكر او از وى رخصت [ 135 ب 
  ] طلبيدند كه پيشتر به كوفه رفته دستبردى نمايند . ابن حرّ ايشان را رخصت داده خود با طايفه‌اى قليل آنجا توقّف نمود . روزى ديگر از آنجا كوچ نموده متوجه كوفه شد . امّا آهسته‌آهسته مىآمد . چون حارث بن ربيعه كه از جانب ابن زبير عامل كوفه بود از اين معنى خبردار شد اهل قيسيه « 2 » را با جمعى كثير فرستاد كه : برويد و فرصت غنيمت داريد كه با عبد اللّه كسى نمانده ؛ شايد او را توانيد به دست آورد . پس آن جماعت متوجه شدند و عبيد اللّه با آن جماعت قليل از آن طرف مىآمد . در اثناء راه به يكديگر رسيدند . چون اصحاب عبيد اللّه كثرت و عدّت و شوكت ايشان را ديدند گفتند : ما جماعتى اندك‌ايم و تاب مقاومت اين لشكر نداريم . صلاح در آن است كه با ايشان روبرو نشده به جانبى بدر رويم تا لشكر ما برسد ، بعد از [ آن 
  ] آنچه مقتضاى وقت باشد به فعل خواهيم آورد . امّا عبيد اللّه به واسطهء غرورى كه داشت سخن ايشان را كه عين مصلحت بوده قبول نكرد و گفت : من ايشان را نمىگذارم و يك حمله بر ايشان مىآورم . « 3 »\r\nالقصّه ؛ در اين وقت آن جماعت رسيدند و به يك بار حمله آورده اصحاب عبيد اللّه را از\r\n\r\n\r\n","description":"","footnote":"\r\n( 1 ) . محل نبرد ابن حرّ با بشير ناحيه‌اى بود از سرزمين بابل به نام سورا ؛ نهاية الأرب ، ج 6 ، ص 62 .\r\n( 2 ) . قيسيه : مردم قبيلهء قيس عيلان .\r\n( 3 ) . و نيز اين بيت را خواند :\r\n يا لك يوما فات فيه نهبى * و غاب عنىّ ثقتى و صحبى \r\n« امروز روزى است كه غارت من در آن از دست بشد و اشخاص مورد اعتماد و اصحاب من حضور ندارند . » ؛ - الكامل ، ج 6 ، ص 179 .\r\n","page_name":" 970 ","page_number":256},
  {"content":"\r\n\r\nهم جدا ساختند و قصد آن كردند كه همهء ايشان را زنده دستگير نمايند . چون عبيد اللّه اين حال مشاهده كرد دانست كه كار از دست رفت ؛ فرياد برآورد كه : شما خود را خلاص كنيد ، تا من اينجا هستم ايشان متعرّض شما نمىشوند . پس آن جماعت متفرّق شده هر كدامى به جانبى بدر رفتند و عبيد اللّه تنها بر ايشان حمله مىآورد و ايشان از اطراف تير بر وى مىانداختند و او فرياد مىكرد كه : اين تير است يا دوك زنان « 1 » است ؟ ! در اين حال مردى از بنى باهله كه او را ابو كدينه گفتندى كمين كرده و طعنى به او رسانيد . چون تير بسيار خورده بود اين طعن نيزه نيز بر وى رسيد از قوّت بيفتاد . امّا هنوز بر پشت مركب ترددّ مىكرد .\r\nپس مركب خود را به جانب معبر فرات راند و هرچند كه مىخواست اسب را در آب درآرد در نمىآمد . آخر از مركب پياده شده خود را در كشتيى كه در آن گذر بود انداخت و ملّاح كشتى را به ميان آب فرات راند كه لشكر رسيد و كشتيبانان را ترسانيدند كه : اين ياغى امير المؤمنين عبد الملك است . اگر او را از آب مىگذرانيد جميع ملاحان را به سياست تمام خواهد كشت . چون ملّاحان اين سخن را شنيدند ، يكى از آنها كه به قوّت ممتاز بود برجست و عبيد اللّه را مضبوط گرفت و ديگر ملّاحان كشتى را به جانب لشكر بازگردانيدند . امّا چون ابن حرّ ديد كه كشتى را به آن جانب مىبرند زور زد و خود را با آن شخص كه او را گرفته بود در آب انداخت تا هر دو غرق شدند و شعلهء حيات و فتنهء ابن الحرّ فرونشست . « 2 »\r\n* * * و در اين سال در عرفات چهار لوا برداشته بودند : يكى لواى محمّد حنفيّه ، دويم لواى ابن زبير ، سيم لواى بنى اميّه از جانب عبد الملك مروان ، [ و 
  ] چهارم لواى نجدة حرورى . « 3 » امّا با وجود آن‌كه هيچ جنگ و فتنه‌اى ميان ايشان واقع نشد .\r\nو در اين سال بحر العلوم و خير الائمّة على العموم ابن عمّ افضل الناس عبد اللّه بن عباس از اين عالم فانى انتقال نمود . تولّد آن جناب قبل از هجرت به سه سال در شعب ابو طالب روى نمود و در وقت وفات سيّد كاينات ، عليه و آله ، افضل التّحيات ، چهارده ساله بود و پيغمبر ، صلّى اللّه عليه و آله ، در حقّ او فرمود : اللّهمّ فقّهه فى الدّين و علّمه فى التّاويل . يعنى : اى بار خدايا او را علم دين و علم تأويل ارزانى دار . اين دعاى حضرت رسالت پناه ختمى به شرف اجابت مقرون شد . عبد اللّه در تحصيل علوم به درجهء كمال رسيد . و او پيوسته اوقات فرخنده\r\n\r\n\r\n","description":"","footnote":"\r\n( 1 ) . عبيد اللّه از باب تمسخر اين جمله را گفت . يعنى : شما زن هستيد و در خور دوك و ريسندگى .\r\n( 2 ) . نويرى داستانى ديگر دربارهء كشته شدن عبيد اللّه بن حرّ جعفى آورده مىگويد وى را مردى به نام عياش از قبيلهء سليم به قتل رسانيده است ؛ - نهاية الأرب ، ج 6 ، ص 64 .\r\n( 3 ) . خوارج .\r\n","page_name":" 971 ","page_number":257},
  {"content":"\r\n\r\nساعات در ملازمت امير المؤمنين على مىگذرانيد و از آن حضرت استفادهء علوم و حقايق مىنمود و در اواخر ايّام زندگانى در طايف رحل اقامت انداخته به عبادت مشغول بود تا داعى حقّ را اجابت كرد .\r\nو در كتاب سير السلف آورده كه چون عبد اللّه بن عباس را تكفين كردند مرغى سفيد خوب صورت به ميان كفنش درآمده ناپيدا شد . و در بعضى كتب چنين به نظر رسيده كه مرغى به صورت مذكور آمده و بر جنازهء آن حضرت نشست و اين آيه را كه    ارْجِعِي إِلى رَبِّكِ راضِيَةً مَرْضِيَّةً ، فَادْخُلِي فِي عِبادِي ، وَ ادْخُلِي جَنَّتِي    « 1 » بر زبان فصيح برخواند و غايب گرديد . حاصل معنى آنكه : اى نفس بازگرد به جانب پروردگار خود ، و درآى در سلك بندگان من ، و داخل شو در جنّت من .\r\nو از سخنان ابن عباس است كه مىفرمود : اى زبان به خير متكلّم شو تا غنيمت يا بى و از شرّ ساكت باش تا سلامت باشى ، و اگر اين كار نكنى دائما در ندامت خواهى بود . و نيز از آن جانب منقول است كه مىفرمود : چون دينار و درهم مسكوك شد ابليس هر دو را برداشت و بر هر دو چشم خود نهاد و گفت شما ميوهء دل منيد و روشنايى چشم من . به قوّت شما مردم را گمراه و كافر مىكنم و به سبب شما داخل مىكنم و مردم را در آتش دوزخ . و من راضى شدم از بنى آدم به واسطهء حبّ دنيا .\r\nمروى است كه شخصى نزد ابن عباس آمد و گفت : من از راه دور آمده‌ام تا از تو پندى ياد گيرم . ايشان فرمودند : من تو را چهار كلمه پند مىدهم كه اگر به آن عمل كنى در دنيا و آخرت به عزّت باشى . اوّل آنكه اگر اميد حق سبحانه و تعالى را بر اميد خلق اختيار كنى يعنى غير از حق سبحانه و تعالى از هيچ كس اميد توقّع ندارى حقّ سبحانه و تعالى جميع اميدهاى تو را برآورد . دوّم آنكه اگر ترس خدا بر ترس خلق اختيار كنى حقّ سبحانه و تعالى تو را از جميع مخاوف و مهالك در امان خود نگاه دارد . سيم آنكه اگر امر خداى سبحانه و تعالى را بر امر خلق اختيار كنى حق سبحانه و تعالى جميع اهل آسمان و زمين را در تحت امر و انقياد تو درآورد . چهارم آنكه اگر محبت خداى تعالى را بر محبّت خلق اختيار كنى حق سبحانه و تعالى حبيب تو گردد و جميع خلق بر محبّت تو جمع شوند .\r\nبعد از آن فرمود : من از پيغمبر ، صلّى اللّه عليه و آله ، شنيدم كه مىفرمودند كه اگر جميع خلايق جمع شود كه به تو چيزى دهند كه خداى تعالى آن را به تو نخواهد ، قدرت بر اعطاى آن نخواهند داشت . هم‌چنين اگر جميع خلايق جمع شوند كه از تو دفع مضرّتى كنند ارادهء الهى\r\n\r\n\r\n","description":"","footnote":"\r\n( 1 ) . فجر ، 28 - 30 .\r\n","page_name":" 972 ","page_number":258},
  {"content":"\r\n\r\nتعلّق به آن گرفته باشد كه آن مضرّت به تو رسد هر آينه نمىتوانند دفع كرد . پس هرگاه كه سؤالى كنى ، از خداى سؤال كن و اگر استعانت در دفع مهالك طلبى ، از وى طلب .\r\nو هم در اين سال عدىّ بن حاتم از اين عالم كثير الالم انتقال نمود . « 1 » عمر او صد و بيست سال بود . حاتم طىّء كه پدر عدىّ است پسر عبد اللّه طائى است كه به جود و كرم آن مقدار شهرت داشته كه تا قيام قيامت ذكر جميل او برالسنه و افواه خواهد بود . عدىّ در سال هفتم از هجرت سيّد بشر ايمان آورده بود و در جنگ جمل و صفّين در ملازمت امير المؤمنين على ، عليه السّلام ، بود .\r\n\r\n\r\n","description":"","footnote":"\r\n( 1 ) . مرگ عدىّ بن حاتم را به سال شصت و شش هجرى نيز نوشته‌اند . و نيز در اين سال حارث بن مالك ملقّب به ابو واقد ليثى و خويلد بن عمرو كعبى معروف به ابو شريح خزاعى نيز وفات كردند ؛ - الكامل ، ج 6 ، ص 183 .\r\n","page_name":" 973 ","page_number":259},
  {"content":"\r\n . \r\n","description":"","footnote":"","page_name":" 974 ","page_number":260},
  {"content":"\r\n\r\n\r\nذكر وقايع سال پنجاه و نهم از رحلت پيغمبر ، صلّى اللّه عليه و آله\r\nاز جملهء وقايع اين سال مخالفت عمرو بن سعيد بن العاص اموى « 1 » است با عبد الملك بن مروان .\r\nتفصيل اين مجمل آنكه چون عمرو بن سعيد در ميان بنى اميه به عظم قدر و كمال شجاعت و وفور ثروت و كثرت استعداد معروف بود و آثار خلافت در بشرهء او ظاهر بود ، بنابراين مروان در اوايل خلافت خود او را به مواعيد كاذبه مىفريفت و مىگفت كه بعد از من در خلافت هيچ كس را با تو مضايقه نخواهد بود و خلافت حق تست . عمرو به آن كلمات واهيه مسرور و خوشدل گشته نسبت به مروان شرايط هوادارى و جان‌سپارى به جاى مىآورد ، تا آنكه مملكت شام بر مروان قرار گرفت و عمرو چون از قبل مروان به حكومت دمشق اختصاص يافت چشم آن داشت كه به ولايتعهدى آن نيز سرافراز گردد . چون مروان پسر خود عبد الملك را وليعهد خود گردانيد عمرو دانست كه آن مواعيد محض از براى خود مىكرد ، از اين جهت دائما مترصّد آن بود كه در وقت فرصت دستبردى نموده عروس ملك را در آغوش خود گيرد .\r\nچون عبد الملك به قصد تسخير عراق لشكر كشيد و عمرو را بر دمشق خليفه گردانيد ، عمرو در اين محلّ فرصت غنيمت دانسته اظهار خلافت كرد و به اخذ بيعت و دعوى خلافت اشتغال نمود . چون اين خبر به عبد الملك رسيد صواب چنان ديد كه ترك عزيمت عراق نموده نخست به دفع دشمن درون خانه پردازد . بنابراين مراجعت نمود . عمرو بن سعيد در دمشق متحصّن شد و عبد الملك در ظاهر دمشق نزول كرده به محاصره مشغول شد . بعد از چند\r\n\r\n\r\n","description":"","footnote":"\r\n( 1 ) . عمرو بن سعيد از فصحا و سخنوران مشهور قريش بود و به همين جهت او را اشدق مىگفتند . و نيز گفته‌اند چون دهانش كج بود به عمرو لطيم شهرت داشت . پدرش سعيد جز او شش پسر ديگر نيز داشت : محمّد ، يحيى ، عبد اللّه ، عثمان ، ابان و عنبسه .\r\n","page_name":" 975 ","page_number":261},
  {"content":"\r\n\r\nروز اعيان و اشراف شام در تسكين فتنه كوشيده قرار بر آن دادند كه امر حكومت و سلطنت ميان عمرو بن سعيد و عبد الملك مشترك باشد . عمرو [ 136 الف 
  ] ساده دل ندانست كه دو پادشاه در يك اقليم نگنجد ؛ چه جاى گرفتن دو شمشير در يك نيام از قبيل محالات است .\r\nالقصّه ؛ عمرو از كمال نادانى و بلاهت ابواب موافقت مفتوح داشته در مهم سلطنت با عبد الملك دم مخالصت و مودّت مىزد و عبد الملك از كمال دانايى و عقل به حسب ظاهر حرمت او مىداشت ، چنانچه هرگاه كه عمرو بن سعيد پيش عبد الملك آمدى او را بر تخت خود نشانيدى و انواع تلطّف و دلجويى به تقديم رسانيدى ، تا روزى عبد الملك عمرو را طلبيد . عمرو چون قصد رفتن كرد برادرش يحيى بن سعيد گفت : « 1 » امروز خاطر من هراسان است . عمرو گفت : خاطر فارغ دار كه اگر عبد الملك مرا خفته بيابد نتواند كه بيدار سازد . يحيى گفت : جوشن در زير جامه بپوش كه به احتياط نزديكتر است . عمرو زره در بركرده با صد كس از خواص نزد عبد الملك رفت .\r\nچون به قصر امارت رسيد تنها به اندرون رفت و ملازمانش را در دروازه نگاه داشتند .\r\nعبد الملك او را به دستور سابق تعظيم و تكريم به جاى آورده او را بر سرير خود نشانيد و در اثناء سخن گفتن حديث عصيان و محاصرهء دمشق در ميان آورد . عمرو گفت : چيز گذشته را ياد نبايد كرد كه ذكر فاحشه وحشت‌انگيز است . عبد الملك گفت : من رقم عفو بر جريده تو كشيده‌ام امّا در حين محاصره سوگند خورده‌ام كه اگر مرا قدرت شود يك ساعت غلى بر گردن تو نهم . اكنون چه شود اگر سوگند من درست شود ؟ عمرو گفت : اين كار را به وقت ديگر انداز .\r\nملازمان عبد الملك گفتند : سبحان اللّه از اين چه قصور به شما عايد گردد كه امير خائن نشود .\r\nالقصّه ؛ عمرو خواهى نخواهى رضا به آن داده گفت : چون غل بر گردن من نهند كه بردارد ؟\r\nعبد الملك سوگند خورد كه من بردارم . امّا در دل قصد آن كرد كه دفع غل از گردن او بعد مرگ او خواهد بود . و چون غل بر گردن وى نهادند گفت : التماس دارم كه مرا بدين هيئت بيرون نفرستى تا در روى خلق شرمسار نگردم . « 2 » و غرضش از اين سخن آن بود كه شايد او را بيرون فرستند تا هواخواهان او در استخلاص او سعى نمايند . عبد الملك ما فى الضمير او را دريافته گفت : اى مكّار در اين وقت نيز مىخواهى كه به مكر و حيله از دست من خلاص شوى ؟ بعد از آنكه ساعتى بگذشت عمرو گفت : اكنون چه مىفرمايى ؟ عبد الملك گفت : يك لحظه صبر كن .\r\n\r\n\r\n","description":"","footnote":"\r\n( 1 ) . بنابه روايتى ديگر ، عبد اللّه بن يزيد بن معاويه ، شوهر امّ موسى دختر عمرو ، وى را از رفتن پيش عبد الملك بازداشت ؛ - تاريخنامهء طبرى ، ص 1560 ، توضيح استاد محمّد روشن .\r\n( 2 ) . ابن اثير داستانى ديگر درباره قتل عمرو بن سعيد آورده است ؛ - الكامل ، ج 6 ، ص 186 به بعد ؛ نهاية الأرب ، ج 6 ، ص 84 .\r\n","page_name":" 976 ","page_number":262},
  {"content":"\r\n\r\nعمرو گفت : من صبر مىكنم و تو غدر مىكنى . عبد الملك در خشم شده گفت : تو عهد مىشكنى و نسبت غدر به من مىكنى ؟ ! اين را بگفت و چنان مشتى بر دهنش زد كه چند دندانش بشكست .\r\nدر اين اثناء مؤذّن بانگ اذان گفت . عبد الملك براى تهيّه اسباب نماز برخاست و با برادر خود عبد العزيز گفت كه مهم او به اتمام رسان . عبد العزيز خواست كه او را بكشد ، عمرو تضرّع و زارى بسيار كرد و صلهء رحم را شفيع ساخت . عبد العزيز را دل بر وى بسوخت و آزارى به وى نرسانيد . امّا چون عبد الملك به مسجد رفت ملازمان عمرو امير خود را نيافتند . يحيى بن سعيد را كه برادر عمرو بود خبر كردند . يحيى با طايفهء خود « 1 » به يك بار در مسجد ريختند .\r\nعبد الملك گفت : سبب اين غوغا چيست ؟ يحيى گفت : برادرم كجاست ؟ عبد الملك گفت : در كوشك به مهمّى مشغول است . يحيى گفت : بفرماى تا بيرون آيد . عبد الملك برخاسته روى به قصر نهاد . يحيى چون خواست كه با وى درآيد حاجبان مانع آمدند . عبد الملك به خانه درآمده از عبد العزيز پرسيد : كار عمرو تمام ساختى ؟ گفت : نى . عبد الملك بر وى و بر مادرش نفرين كرده به سر او رفت و ضربتى بر شكمش زد . كارگر نيامد . ديگرى بر دوشش زد .\r\nتأثير نكرد . چون تفحّص كرد معلوم شد كه زره در بر دارد . گفت : تو خود ساختهء كار آمده‌اى .\r\nپس سر عمرو را از تن او جدا كرد . « 2 »\r\nدر اين هنگام آواز خلايق كه غوغا و وحشت مىكردند به گوش عبد الملك رسيد . پرسيد :\r\nاين چه شور و غوغاست . گفتند : يحيى بن سعيد است كه با جمعى از متابعانش بر در قصر ايستاده عمرو را مىطلبد . عبد الملك ، عبد العزيز را گفت : سر عمرو را بر سر بام كوشك بر و در ميان اهل غوغا بينداز و ده هزار درهم بر سر ايشان بپاش . « 3 » عبد العزيز به موجب فرموده عمل نمود . مردمان چون زر و سر عمرو را ديدند اصلا التفات به سر نكرده متوجّه چيدن زر شدند و غوغا فرو نشست . يحيى سر خود گرفته به كنجى خزيد .\r\nدر كامل التواريخ آورده كه بعد از آن يحيى را گرفته نزد عبد الملك آوردند و او حكم كشتن او كرد . پس عبد العزيز برخاست و شفاعت او كرد و گفت : يا امير المؤمنين ، آيا جميع بنى اميه را در يك روز خواهى كشت ؟ پس از سر كشتن او درگذشته به حبس او امر كرد . بعد از آن عنبسة بن سعيد را آوردند . عبد العزيز او را نيز خلاص كرد . همچنين عامر بن اسود كلبى\r\n\r\n\r\n","description":"","footnote":"\r\n( 1 ) . يحيى بن سعيد همراه حميد بن حريت و زهير بن ابرد و هزار نفر از بردگان عمرو آمده بود ؛ پيشين .\r\n( 2 ) . عبد الملك بعد از قتل عمرو بيتى از ذو الاصبع را خواند كه ترجمه‌اش چنين است : « اى عمرو ! اگر از بدگويى و عيب‌گيرى من دست برندارى چنان مىكشمت كه مغز سرت بانگ بردارد : آبم دهيد . » ؛ - پيشين ، ص 85 .\r\n( 3 ) . نويرى مىنويسد : سر عمرو بن سعيد را عبد الرحمن بن ام حكم ثقفى و كيسه‌هاى زر را عبد العزيز ميان مردمان انداختند .\r\n","page_name":" 977 ","page_number":263},
  {"content":"\r\n\r\nكه از مقربان عمرو بن سعيد و هم مشورت او بود به شفاعت عبد العزيز خلاص شد . عمرو بن سعيد چهار پسر داشت . اميّه ، سعيد ، اسماعيل ، و محمّد . هر چهار را آورده با عمّ ايشان يحيى در بند كردند . « 1 »\r\nبعد از آن عبد الملك كس فرستاد و از زوجهء عمرو بن سعيد صلح‌نامه‌اى كه در وقت مصالحه با يكديگر نوشته بودند طلبيد . آن زن در جواب رسول عبد الملك گفت : صلح‌نامه را بنابر وصيّت عمرو در كفن او نهاده دفن كرديم كه با آن صلح‌نامه با تو در روز قيامت نزد پروردگار خصمى كند .\r\n* * * \r\n[ خروج جراجمه در شام 
  ]\r\nو از جمله وقايع اين سال خروج جراجمه « 2 » است در شام . در كامل التواريخ مسطور است كه چون عمرو بن سعيد بر عبد الملك خروج كرد يكى از امراى صواحى در جبل بنى لكام نيز بر وى خروج كرد و جمعى كثير از جراجمه و انباط « 3 » و غلامان گريخته بر وى جمع شده به لبنان آمدند و اطراف و جوانب شام را مىتاختند . چون عبد الملك از مهم عمرو بن سعيد فارغ گشت رسولى به نزد امير جراجمه فرستاد كه هر روز جمعه هزار دينار بگير و به حال خود باش و دست از اين فساد بلاد بازدار . او نيز اين معنى قبول كرده هر روز جمعه هزار دينار مىگرفت و صرف آن جماعتى كه بر وى جمع شده بودند مىكرد و در كوه لبنان مىبود .\r\nچون چندگاه بر اين بگذشت ، عبد الملك ، سحيم بن المهاجر را بر وى گماشت تا به هر حيله‌اى كه باشد او را به دست آرد . پس سحيم به حوالى لبنان رفته با وى طرح اختلاط و آشنايى انداخت و در مجالس و محافل ، سحيم بنابر مصلحت مذمّت عبد الملك مىكرد و او را دشنام مىداد با وى مىگفت : صلح با عبد الملك بر مبلغ هزار دينار نمىبايستى كرد ، كه او از تو بسيار وهم دارد . القصّه ، سحيم چندان مذمّت عبد الملك مىكرد كه امير جراجمه را اعتقاد آن شد كه از دوستان اوست و با عبد الملك ياغى است ، [ و 
  ] به سحيم اعتماد پيدا كرد . تا آنكه روزى با جمعى قليل به اتّفاق سحيم به سير صحرا رفتند . و سحيم جمعى كثير را از موالى عبد الملك در موضعى كمين ساخته كه در محلّ فرصت بيرون آمده او را دستگير كنند . القصّه ، امر جراجمه را گرفته نزد عبد الملك آوردند . عبد الملك در ساعت فرمود تا او را گردن زدند .\r\n* * *\r\n\r\n\r\n","description":"","footnote":"\r\n( 1 ) . بعدها هر چهار پسر عمرو همراه يحيى از زندان آزاد شدند و پيش مصعب بن زبير رفتند .\r\n( 2 ) . جراجمة : گروهى از ايرانيان مقيم جزيره يا گروهى از نبطيان شام ؛ - قاموس .\r\n( 3 ) . انباط : مراد نبطيان هستند ، و آنها دسته‌اى از اقوام عرب بودند كه در حوالى قرن ششم قبل از ميلاد از بيابانهاى عربستان به ناحيهء هلال خصيب [ منطقه‌اى وسيع و حاصلخيز ميان بين النهرين و جلگه‌هاى رود نيل 
  ] روان شدند .\r\n","page_name":" 978 ","page_number":264},
  {"content":"\r\n\r\nو در اين سال شخصى از خوارج با جماعتى در منى شمشيرها كشيدند و بر خلايق دويدند .\r\nامّا خداى تعالى گويا دست ايشان را بسته داشت كه هيچ كس را از حجّاج آزار نرسيد . پس مردم منى هجوم آورده ايشان را پيش جمره بكشتند . و در اين سال طاعون در بصره واقع شد كه هر روز ، چنانچه مداينى روايت مىكند ، هفتاد هزار كس مىمردند ، امّا اين حال سه روز پيش نبود و در روز چهارم بر طرف شد . و در مرآة الجنان يافعى آورده كه در اين سه روز در بصره بيست هزار عروس از حجلهء ناز روى به جوار رحمت بىنياز آوردند و هفتاد پسر انس بن مالك در اين طاعون به عالم آخرت انتقال نمودند و ابو الاسود - كه به فرمودهء امير المؤمنين ، على ، وضع علم نحو كرد و از جملهء خواص اصحاب آن حضرت بود - نيز در اين طاعون وفات يافت .\r\nبعضى گفته‌اند كه فوت [ ابو 
  ] اسود دوئلى در سال نود و نهم از هجرت سيد بشر بود ، عليه التّحيّة و السّلام .\r\n\r\n","description":"","footnote":"","page_name":" 979 ","page_number":265},
  {"content":"\r\n . \r\n","description":"","footnote":"","page_name":" 980 ","page_number":266},
  {"content":"\r\n\r\n\r\nذكر وقايع سال شصتم از رحلت خير البشر\r\nدر تاريخ يافعى مسطور است كه در اين سال روميان بر مسلمانان غلبه كردند . و اين اوّل ضعفى بود كه در اسلام ظاهر شد . سبب آنكه دو خليفه در يك زمان به هم رسيده با يكديگر نزاع مىكردند و عبد الملك به واسطهء خوفى كه از غلبهء روم داشت با ايشان صلح كرده كه هر هفته مبلغى به ايشان مىداده باشد . و به روايت يافعى قتل عمرو بن سعيد از جملهء وقايع اين سال بود .\r\nو در اين سال عاصم پسر امير المؤمنين عمر بن خطاب وفات يافت . و ملك سكسك نيز در اين سال از اين عالم فانى به عالم باقى رحلت نمود . و عبد بن سيرية السلمّى كه سيصد سال عمر داشت نيز در اين سال به جوار رحمت ايزدى غنود . آورده‌اند [ 136 ب 
  ] كه روزى عبد بن سرية السلمّى نزد معاويه آمد و از وى پرسيد : چه مىگويى در حقّ طلا و نقره ؟ گفت : دو سنگ‌اند . اگر ايشان را حبس مىكنى نفع نمىرسانند و اگر نفقه مىكنى نفع مىرسانند .\r\n\r\n","description":"","footnote":"","page_name":" 981 ","page_number":267},
  {"content":"\r\n . \r\n","description":"","footnote":"","page_name":" 982 ","page_number":268},
  {"content":"\r\n\r\n\r\nذكر وقايع سال شصت و يكم از رحلت خير البشر\r\nدر اوايل اين سال عبد الملك بن مروان به قصد محاربهء مصعب بن زبير متوجّه عراق عرب گشت . مصعب كه از جمله شجعان عرب بود چون از توجّه او خبر يافت با سپاه كوفه و بصره به استقبال او بيرون آمد . در نواحى قرقيسا به هم رسيده از جانبين به تسويهء صفوف پرداختند و افنا و انهدام يكديگر را وجههء همّت خود ساختند . امّا كوفيان بنابر شيوهء ناستودهء خويش بعد از اندك محاربه آغاز فرار كردند ، چنانچه آثار عجز و انكسار بر وجنات احوال مصعب ظاهر گشت .\r\nعبد الملك بنابر محبّت مفرطى كه به مصعب داشت چند نوبت كس پيش او فرستاده پيغام داد كه : تو از جانب من ايمنى ، بلكه اگر به اين‌جانب آيى در امور ملك و مال فرمانفرما خواهى بود ، مناسب آن است كه دست از جنگ بازدارى . اما مصعب به آن سخنان التفات نكرده بر زبان آورد كه : مثل من كس از هم‌چنين معركه‌يى چگونه باز گردد ؟ پس همچنان در ميدان قتال پاى ثابت مستحكم داشته بايستاد . و در آن اثنا پسر خود عيسى را گفت : به جانب مكّه شتاب و عمّ خود را از نقض عهد كوفيان و شهادت من خبردار ساز . عيسى گفت : در چنين محل پدر را در ميان دشمنان گذاشتن و خود را به كناره كشيدن از طريق انسانيّت دور است . پس مصعب گفت : اگر از معركه بيرون نمىروى به پيش صف توجّه نماى تا از غم تو رهايى يابم .\r\nپس عيسى با جمعى از شيران بيشهء هيجا بر دشمنان تاخته چندان كشش و كوشش به جاى آورد كه به مرتبهء شهادت رسيد . پس مصعب بر شاميان حمله كرده قاتل عيسى را بكشت و به مرتبه‌اى لوازم مردانگى به جاى آورد كه به خيمهء عبد الملك رسيده طنابهاى آن را ببريد .\r\nعاقبت اعدا غلبه كرده زائدة بن قدامه ، پسر عمّ مختار ثقفى ، تيغى بر او زده كه از اسب درافتاد\r\n\r\n","description":"","footnote":"","page_name":" 983 ","page_number":269},
  {"content":"\r\n\r\nو عبد اللّه بن ظبيان سر او را از تن جدا كرده « 1 » نزد عبد الملك برد . « 2 » عبد الملك در جمادى الاوّل سال مذكور مظفّر و منصور به كوفه درآمد « 3 » و عراقيان با او بيعت كردند .\r\nدر كتب معتبره مسطور است كه در آن روز كه عبد الملك در قصر امارت كوفه قرار گرفت و سر مصعب را پيش او نهادند شعبى ، كه از حضّار آن مجلس بود ، با وى گفت : « 4 » عجب حالتى است كه در اين قصر سر امام حسين ، عليه السّلام ، را ديدم كه پيش ابن زياد آوردند ، و سر ابن زياد را در همين موضع پيش مختار ديدم ، و سر مختار را همين جا در حضور مصعب ديدم ، اكنون سر مصعب را پيش امير المؤمنين مىبينم . عبد الملك از اين سخن متغيّر شده فرمود تا آن قصر را خراب كردند . مدّت حيات مصعب به روايت ابن جوزى چهل و پنج سال بود . « 5 »\r\nعبد الملك بعد از قتل مصعب چهل روز در كوفه توقّف كرد . بعد از آن متوجّه دمشق گرديد و ايالت كوفه را به برادر خود ، بشير بن مروان ، تفويض نمود و حكومت خراسان به بكر بن وشاح ، كه يكى از معارف آن ديار بود ، ارزانى داشت .\r\nدر روضة الصفا آورده كه سبب دليرى عبد الملك بن مروان بر جنگ مصعب ، با وجود آنكه مصعب به شجاعت و مردانگى مشهور و معروف بود و عبد الملك از وى ملاحظهء تمام داشت ، آن بود كه اكثر اهل كوفه مكتوبات به عبد الملك نوشته او را به آمدن [ به 
  ] عراق تحريض مىكردند . و اين معنى را مهلّب بن ابى صفره در وقتى كه مصعب از كوفه بيرون مىرفت و مهلب را به جانب اهواز مىفرستاد به عرض مصعب رسانيده گفت : در اين محل كه عبد الملك به طلب اكثر امراى تو جرأت نموده به جانب عراق مىآيد مرا از ملازمت تو دور بودن مصلحت نيست . امّا چون تقدى چنين بود كه مصعب كشته شود سخن مهلّب را قبول نكرد و گفت : دفع خوارج تعلّق به تو دارد . تو را البتّه بايد رفت .\r\nچون مهلّب به جانب اهواز متوجّه شد مصعب ، ابراهيم بن اشتر را كه از قبل او حاكم نصيبين و ساير بلاد جزاير بود طلب داشت . چون ابراهيم به مصعب ملحق شد از اوضاع لشكر دانست كه تمامى مردم ميل به عبد الملك دارند و عبد الملك به تمامى امراى مصعب مكتوبات نوشته و ايشان را به وعده مناصب ارجمند فريفته به ابراهيم بن اشتر نيز رقعه‌اى نوشته بود ، و ايشان\r\n\r\n\r\n","description":"","footnote":"\r\n( 1 ) . ابن ظبيان پس از اينكه سر مصعب را بريد ، پيش عبد الملك بر زمين زد و شعرى بدين مضمون خواند : « تا هنگامى كه پادشاهان با حق و داد بر ما حكومت كنند حق ايشان را رعايت مىكنيم ، در عين حال كشتن ايشان بر ما حرام نيست . » متن عربى ابيات مزبور را در عقد الفريد ( ج 4 ، ص 411 ) و الكامل ، ( ج 6 ، ص 226 ) بخوانيد .\r\n( 2 ) . محلّ كشته شدن مصعب دير جاثليق ، واقع در ساحل رود دجيل ، بوده است .\r\n( 3 ) . عبد الملك قبل از ورود به كوفه مدّت چهل روز در نخيله ماند ؛ - الكامل ، ج 6 ، ص 227 .\r\n( 4 ) . گويندهء اين سخنان در الكامل و نهاية الأرب عبد الملك بن عمير ثبت شده است .\r\n( 5 ) . مصعب همسر سكينه ، دختر امام حسن ( ع ) ، بوده است .\r\n","page_name":" 984 ","page_number":270},
  {"content":"\r\n\r\nهمه آن مكتوبات را از مصعب پنهان داشتند ، مگر ابراهيم بن اشتر كه رقعهء خود را همچنان سر به مهر نزد مصعب آورد .\r\nچون مصعب آن كاغذ را گشاد و مطالعه نمود محّصل نامه آن بود كه « اگر ابراهيم با ما طريق مطاوعت مسلوك دارد حكومت عراق عرب و ممالك جزيره او را سهيم و شريك نخواهد بود . » پس مصعب روى به ابراهيم آورد و گفت : يا ابا السمان چه‌چيز مانع مىآيد تو را از متابعت ابن مروان ؟ ابراهيم گفت : به خدا سوگند كه اگر از مشرق تا به مغرب به من دهند بنى اميّه را بر پسر صفيه بنت عبد الملك اختيار نكنم . مصعب گفت : خداى تو را جزاى خير دهاد . بعد از آن ابراهيم معروض گردانيد : ايّها الامير ! هيچ شكّ نيست كه همچنانكه ابن مروان به من مكتوبى نوشته به جميع امرا نوشته خواهد بود و ايشان با تو نفاق ورزند . بايد كه به ضرب اعناق جمعى كه محلّ تهمت‌اند فرمان دهى . مصعب گفت : بر اين تقدير قبايل و عشاير آن جماعت با ما در مقام منازعه خواهند شد . ابراهيم گفت : پس همه را مقيّد و محبوس گردان . اگر ظفر يا بى به اطلاق هر يكى قوم و عشيرهء او را ممنون گردان تا هرگز كسى تو را به سخافت رأى و عدم تجربه طعن نكنند . مصعب گفت : ايشان فردا پيش امير المؤمنين از من شكايت كنند .\r\nابراهيم گفت : به خدا سوگند كه اگر اين كار نكنى بعد از اين نه تو خواهى ماند و نه من و نه امير المؤمنين .\r\nالقصّه ؛ چون مصعب سخن ابراهيم بن اشتر كه محض صواب و خيرخواهى او بود قبول نكرد همان شب اعيان و رؤساى كوفه گريخته به معسكر ابن مروان پيوستند و مصعب با جماعتى قليل ماند . در روز جنگ ابراهيم بن اشتر داد مردى و مردانگى داد و چند مرتبه محمّد مروان را كه برادر عبد الملك بود درهم شكست و بعد كشش و كوشش بسيار كشته شد .\r\nبعد از وى مصعب - چنانچه سابقا قلمى شد - به مردانگى تمام به قتل رسيد .\r\nمنقول است كه بعد از كشته شدن ابراهيم ، مصعب مكررّ بر زبان مىراند كه : آه ابراهيم كجاست ؟ در روزى چنين مردى چنين مىبايد . در اين اثنا [ نگاه 
  ] مصعب بر عروة بن مغيره افتاد . با او گفت : مرا خبر ده كه حسين بن على بعد از آنكه قوم او را گفتند كه به حكم پسر زياد راضى شود و او رضا نشد ، چگونه جنگ كرد تا كشته شد ؟ عروه به تفصيل حكايت شهادت امام حسين ، عليه السّلام ، گفت . از عروه منقول است كه : چون من از اين حكايت فارغ شدم از وضع مصعب دانستم كه دل بر مرگ نهاده . مقارن اين حال محمّد مروان نزديك مصعب آمد و فرياد برآورد كه : من پسر توام ، فرمان امير عبد الملك قبول كن تا از اين ورطه رهايى يا بى . مصعب گفت : امير المؤمنين در مكّه است و امير الفاسقين در اينجاست . محمّد گفت :\r\nاى مصعب متابعان و امراى تو در مقام خذلان تواند ، چارهء كار خويش كن . القصّه ، هرچه\r\n\r\n","description":"","footnote":"","page_name":" 985 ","page_number":271},
  {"content":"\r\n\r\nمحمّد ، مصعب را نصيحت كرد قبول نكرد ، تا آنكه كشته شد .\r\nدر روضة الصفا مسطور است كه عبد الملك بسيار از كشته شدن مصعب ملول و محزون گشته گفت : منظور من آن بود كه مصعب از در مصالحه درآيد تا نصف مال خود به دو دهم ؛ چرا كه مرا يقين است كه در قريش اصلا مثل مصعب نبود و پيدا نخواهد شد . و به روايتى به شكرانهء آنكه از دشمنى چنين خلاص يافته كه طنابهاى خيمهء او را قطع كرد ، مبلغى زر تصدّق كرد . بعد از آن فرمود تا مصعب و پسرش عيسى را كفن كرده مدفون ساختند و گفت : هرچند ميان من و مصعب دوستى و خويشى بود ، امّا ملك عقيم است و شريك برندارد . « 1 »\r\n* * * \r\n[ محاصره عبدالملك بن مروان زفربن حارث را 
  ]\r\nو از جمله وقايع اين سال محاصرهء عبد الملك بن مروان است زفر بن حارث را ، و بيرون آمدن زفر است از جهت مصالحه . كيفيت اين واقعه را در روضة الصفا چنين آورده كه چون زفر بن الحارث بعد از قتل ضحاك بن قيس از لشكرگاه او گريخته به قرقيسا رفته بر آن ديار استيلا يافت - چنانچه سابقا قلمى شد - عبد الملك در اوايل حال ابان بن عتبة بن ابى معيط را كه حاكم حمص بود جهت تسخير قرقيسا تعيين نموده بود و ابان قبل از رفتن خود عبد اللّه طائى را با جمعى از شجعان لشكر خود به جانب قرقيسا روان كرد . چون زفر از توجّه او باخبر شد با جمعى از دلاوران بيرون آمده با عبد اللّه جنگ كرده سيصد كس از لشكر او به قتل رسانيده باقى فرار نموده متوجّه حمص شدند . ابان چون ديد كه خلاصهء لشكر او هزيمت يافته آمدند ، دانست كه او مرد ميدان زفر نيست ، بنابراين عبد اللّه طائى را به تعجيل جنگ معاتب ساخته خود به محاربهء زفر رفت .\r\nدر اين اثنا عبد الملك جهت دفع مصعب بن [ 137 الف 
  ] زبير به عراق مىرفت . چون به نواحى قرقيسا رسيد مصلحت چنان ديد كه اولا دفع زفر بن الحارث كه از اعظم اركان ابن زبير است بايد نموده بعد از آن متوجه عراق بايد شد ، بنابراين تسخير قرقيسا را وجههء همّت خود ساخته متوجّه آن جانب گرديد . زفر در حصار متحصّن شد . عبد الملك فرمود تا منجنيقها نصب كرده هر روز جنگ مىكردند و هر روز جمعى از لشكر عبد الملك كشته مىشد و كارى پيش نمىرفت .\r\nدر روضة الصفا مسطور است كه مردى از بنى كلب « 2 » هر روز نزديك به خندق آمدى و زفر را دشنام بسيار دادى و زفر از اين معنى بسيار متأثر شده با اصحاب خود گفت : هيچ كس از\r\n\r\n\r\n","description":"","footnote":"\r\n( 1 ) . عبد الملك بعد از كشته شدن مصعب گفته بود : ديگر كجا قريش همچون مصعب از خود به جا خواهد گذاشت ؟ او سرور جوانان قريش بود .\r\n( 2 ) . نام اين مرد را ابن اثير ذيال نوشته است .\r\n","page_name":" 986 ","page_number":272},
  {"content":"\r\n\r\nشما باشد كه زبان اين ملعون را از من كوتاه گرداند ؟ يكى از ملازمان هذيل ، پسر زفر ، گفت :\r\nاين كار من است . پس زفر او را به وعده‌ها مستظهر گردانيد . پس آن شخص از شهر بيرون آمده در لشكر عبد الملك رفته ندا كرد كه : اشترى بدين هيئت از من گم شده ، هر مسلمانى كه يافته باشد از براى خدا به من باز پس دهد .\r\nدر اثناء طلب شتر معدوم به در خيمهء آن مرد كه دشنام زفر مىداد رسيد و خيمهء او را نشان كرد . چون شب درآمد به در خيمهء او رفت و گفت : اى بندهء خدا من مردى غريبم و تا اين زمان در طلب شتر گم كردهء خود از لشكرگاه برآمدم . اكنون مانده و سراسيمه شده در اين شبانگاه به اينجا رسيده‌ام . اگر رخصت فرمايى در جوار تو لحظه‌اى بخسبم . صاحب خيمه چون تنها بود گفت : به اندرون خيمه بيا و آسايش كن . عيّار چون به خيمه درآمد در گوشه‌اى بخفتند تا آنكه همهء مردم به خواب رفتند . پس خنجر كشيده بر سينهء صاحب خيمه نشست و با او گفت : اگر فرياد كنى تو را همين ساعت مىكشم و بعد از كشته شدن تو اگر مرا به قتل رسانند تو را چه سود و نفع خواهد بود و اگر خاموش باشى تو را به حصار برم ، و به خدا سوگند كه نگذارم كه هيچ كس آسيبى به تو رساند و عهد كرده‌ام كه تو را بسلامت به لشكرگاه تو رسانم .\r\nپس صاحب خيمه بالضروره به خاموشى رضا داد و آن عيّار همچنان فرياد كنان مىرفت كه « از شتر گم شدهء من كه خبر دارد ؟ » تا از معسكر عبد الملك بيرون آمده خود را به قلعه رسانيد و آواز داد كه قلعه باز كنيد . چون آن مرد را پيش زفر برد و صورت ماجراى خود را بتمامه باز گفت ، زفر بسيار خوشحال شده آن عيّار را خلعت فاخر و زر داد و امر كرد تا آن مرد دشمنان ده را جامه‌هاى عورتانه درپوشانيدند و گلگونه و سفيده - چنانچه رسم زنان باشد - در صورت او كرده او را به لشكرگاه عبد الملك رسانيده ندا در دهند كه « اين كنيزى است كه زفر او را جهت عبد الملك فرستاده » .\r\nاصحاب زفر به فرمودهء او عمل نموده آن مرد را در لباس زنان به لشكرگاه عبد الملك رسانيدند . اهل شام آن مرد را شناخته به همان هيئت او را نزد عبد الملك بردند . عبد الملك آن مرد را دشنام بسيار داد . آن مرد از كمال انفعال گريخته به جانبى بدر رفت كه هيچ كس از وى خبر نيافت و ديگر كسى از ترس زفر را به دشنام ياد نمىكرد .\r\nالقصّه ؛ چون محاصره امتداد يافت و به هيچ وجه آثار ضعف از اهل قلعه ظاهر نمىشد عبد الملك برادر خود محمّد بن مروان را پيش زفر فرستاد تا در مصالحه سعى نمايد . محمّد با زفر گفت : عبد الملك تو را از پسر زبير بهتر است ، اگر با وى بيعت كنى مىشايد . زفر گفت :\r\nبيعت عبد اللّه زبير در گردن من است ، تا او در قيد حيات است من با هيچ كس بيعت نخواهم كرد ، ملتمس آنكه عبد الملك مرا به بيعت خود تكليف نفرمايد ، اگر غرض او مال است مرا به\r\n\r\n","description":"","footnote":"","page_name":" 987 ","page_number":273},
  {"content":"\r\n\r\nآن مضايقه نيست . عبد الملك چون اين سخن بشنيد گفت بايد كه زفر مرا ملاقات كند . و زفر مىترسيد كه مبادا عبد الملك با وى همان معامله كند كه با عمرو بن سعيد كرد . بنابراين به ملاقات عبد الملك راضى نمىشد .\r\nپس روز بعد عبد الملك تازيانهء حضرت رسالت‌پناه ، صلّى اللّه عليه و آله و سلّم ، را [ به نشانهء 
  ] امان پيش او فرستاد . پس زفر از حصار بيرون آمده عبد الملك او را با خود بر تخت نشانيد و بعد از مصالحه چون عبد الملك بر قلّت سپاه زفر اطّلاع يافت گفت : اگر مىدانستم كه در اين قلعه همين مردم‌اند و بس ، هرگز به صلاح راضى نمىشدم . زفر چون اين سخن شنيد به عبد الملك پيغام فرستاد كه اگر خواهى صلح را ناكرده انگاريم و باز بر سر حرف سابق برويم .\r\nعبد الملك جواب داد كه گذشت آنچه گذشت و كدورتى كه در ميانه بود به صفا مبدّل شده است .\r\nبعد از آن عبد الملك دختر هذيل بن زفر را به نكاح پسر خود مسلم بن عبد الملك درآورده « 1 » فرمود تا پسران زفر ، هذيل و كوثر ، هر دو در مقدمهء سپاه به جانب عراق روان شدند . « 2 »\r\nچون سپاه ابن مروان مقابل سپاه مصعب شدند هذيل گريخته به مصعب پيوست « 3 » و بعد از كشته شدن او هذيل در كوفه مختفى شد . چون عبد الملك به كوفه درآمد هذيل وسائل برانگيخته تا عبد الملك از گناه او درگذشت و او را امان داد .\r\n* * * \r\n[ مهلب بن ابى صفره 
  ]\r\nامّا مهلّب بن ابى صفره در اين اوقات از قبل مصعب بن زبير به جنگ ازارقه مشغول بود .\r\nچون خبر كشته شدن مصعب به قطرىّ - كه در آن زمان ايالت ازارقه به او تعلّق داشت - رسيد در ساعت قطرى به كنار لشكرگاه آمده آواز داد : به مهلّب بگوييد تا نزد من آيد كه با او سخنى دار . مهلّب در برابر قطرى آمد . قطرى از وى پرسيد : چه مىگويى در شأن مصعب ؟ مهلّب گفت : امام مهدى و خليفهء امير المؤمنين عبد اللّه زبير . قطرىّ گفت : در حق عبد الملك مروان چه مىگويى ؟ گفت : عبد الملك امام الضالّ الملعون . قطرىّ گفت : عبد الملك امام تو نيست ؟ مهلّب گفت : از امامت او در هر دو جهان بيزارم . قطرى گفت : عقيدهء من به تو آن است كه فردا به امامت او راضى خواهى شد . مهلّب گفت : معاذ اللّه . آن روز مباد كه من او را امام دانم .\r\nچون بعد از قتل مصعب ، عبد الملك ، خالد بن عبد اللّه [ اسيد 
  ] را به حكومت بصره فرستاد\r\n\r\n\r\n","description":"","footnote":"\r\n( 1 ) . مسلم پسر عبد الملك با رباب ، دختر زفر ، ازدواج كرد نه با دختر هذيل بن زفر ؛ - الكامل ، ج 6 ، ص 243 ؛ نهاية الأرب ، ج 6 ، ص 109 .\r\n( 2 ) . ابن اثير گويد : زفر به فرزندش هذيل امر كرد با عدهء خود به همراهى عبد الملك به جنگ مصعب برود ؛ - پيشين .\r\n( 3 ) . زفر به هذيل گفته بود : بر تو عهد و پيمانى با عبد الملك نيست .\r\n","page_name":" 988 ","page_number":274},
  {"content":"\r\n\r\nخالد امان‌نامه‌اى به مهلّب فرستاد و او را به بيعت عبد الملك خواند و در آن نامه نوشت كه بعد از قبول بيعت به اخذ خراج اهواز مشغول باشد . مهلّب اين معنى را غنيمت دانسته بيعت عبد الملك را قبول كرد و به اخذ خراج اهواز و نواحى آن مشغول شد . و چون قطرىّ شنيد كه مهلّب با عبد الملك بيعت كرد بار ديگر از وى پرسيد : دربارهء عبد الملك چه مىگويى ؟ گفت :\r\nامام مسلمانان است . قطرىّ گفت : اى ناكس ، لعنت بر تو باد و بر مذهب تو ، كه ديروز لعنتش مىكردى و امروز امام مسلمانانش مىدانى . مهلّب از انفعال هيچ چيز نتوانست گفت .\r\nالقصّه ؛ چون مهلّب دست از حرب خوارج بازداشت و به گرفتن خراج اهواز مشغول گشت خالد بن عبد اللّه برادر خود ، عبد العزيز ، را با مقاتل بن مسمع به محاربهء ازارقه نامزد كرد . اين هر دو سردار با جمعى كثير از شجاعان روى به استيصال ازارقه آوردند . چون قطرىّ از توجه لشكر خبر يافت صالح بن مخراق را با نهصد كس به حرب ايشان فرستاد . در شب تاريك هر دو سپاه به هم رسيده جنگى عظيم ميانهء ايشان دست داد . آخر الامر عبد العزيز روى به گريز آورد . « 1 » و مقاتل چندان كشش و كوشش كرد كه كشته شد . غنايم بسيار به دست خوارج افتاد و زوجهء عبد العزيز را كه در صباحت و ملاحت شهرهء آفاق بود اسير كرده و آن جميله را به بازار برده قيمتش به صد هزار درم رسيد . در اين اثنا يكى از خويشان آن ضعيفه كه از رؤساى خوارج بود به واسطهء حميت او را كشته خود به بصره گريخت . « 2 »\r\nچون خبر انهزام عبد العزيز و كشته شدن مقاتل به خالد بن عبد اللّه رسيد صورت واقعه را معروض عبد الملك گردانيد . عبد الملك در جواب خالد نوشت :\r\nانهزام عبد العزيز و كشته شدن مقاتل مترتّب بر رأى ناصواب تو بود ؛ چه مهلّب را كه مردى فيروز جنگ است به اخذ خراج نامزد مىكنى و عبد العزيز را كه شايسته بزم است به رزم خوارج مىفرستى . اكنون قاصد به اهواز بفرست تا مهلّب آماده حرب خوارج گردد و تو با لشكر بصره و پنج هزار ديگر كه از كوفه به تو ملحق خواهد شد متوجّه آن جانب شو . بايد كه از صوابديد مهلّب تجاوز ننمايى تا از خوارج انتقام كشد .\r\nالقصّه ؛ چون لشكر كوفه با عبد الرحمن بن محمّد اشعث به بصره رسيد خالد لشكر بصره را فراهم آورده به اتّفاق متوجه اهواز شدند و به مهلّب پيوسته در مقابل لشكر ازارقه فرود آمدند .\r\nمدّت بيست روز ميان هر دو طايفه جنگهاى متواتر واقع شد . آخر الامر خوارج منهزم گشته به\r\n\r\n\r\n","description":"","footnote":"\r\n( 1 ) . عبد العزيز به رامهرمز گريخته بود .\r\n( 2 ) . اين زن دختر منذر بن جارود بود . چون مرد خارجى او را بكشت و به بصره فرار كرد ، خاندان منذر به او گفتند : به خدا سوگند نمىدانيم تو را ستايش كنيم يا سرزنش . گفت : من اين كار را فقط از غيرت و حميّت كردم ؛ - نهاية الأرب ، ج 6 ، ص 122 . طبرى كشندهء اين زن را ابو حديد الشّنى معرفى كرده است .\r\n","page_name":" 989 ","page_number":275},
  {"content":"\r\n\r\nجانب فارس و كرمان متوجه شده پناه به كوههاى مستحكم بردند . خالد به طرف بصره مراجعت نمود و عبد الرحمن بن محمّد اشعث به موجب فرمودهء عبد الملك متوجه ملك رى شد و مهلّب در اهواز اقامت نموده يكى از سپهسالاران ، داود نام « 1 » ، را به جنگ ايشان فرستاد .\r\nو خالد صورت واقعه را معروض عبد الملك گردانيد . عبد الملك فرمان داد تا حاكم كوفه ، بشر بن مروان ، عتاب بن ورقاء را با چهارهزار كس به مدد داود [ 137 ب 
  ] فرستاد . امّا داود پيش از وصول عتاب به راههاى صعب افتاد ، چنانچه اسبان ايشان به واسطهء نايافتن عليق همه هلاك شدند و ايشان نيز از فقدان طعام ضعيف و ناتوان گشته از حيات مأيوس شدند ، كه در اين اثنا عتاب رسيد و چون ضعف سپاه داود و صعوبت راه را مشاهده كرد صلاح در مراجعت ديد . پس به اتّفاق بازگشتند و به اهواز آمدند . « 2 »\r\n\r\n\r\n","description":"","footnote":"\r\n( 1 ) . نام كامل وى در الكامل داود بن قحذم و در نهاية الأرب داود بن قحدم ثبت شده است .\r\n( 2 ) . نويرى اين حادثه را جزو وقايع سال هفتاد و دو هجرى آورده است .\r\n","page_name":" 990 ","page_number":276},
  {"content":"\r\n\r\n\r\nذكر وقايع سال شصت و دويم از رحلت خير البشر\r\n[ از جمله وقايع اين سال 
  ] كشته شدن عبد اللّه بن زبير است از دست حجّاج بن يوسف ثقفى .\r\nتفصيل اين واقعه در تواريخ بدين وجه مسطور است كه چون مصعب كشته شد عبد الملك به شام رفت و همّت خود بر استيصال عبد اللّه بن زبير گماشت ، بنابراين روزى در اثناء خطبه روى به مردم آورده گفت : كيست از شما كه به حرب ابن زبير رود ؟ چون امرا و معارف شام بنابر حرمت حرم ميل حرب ابن زبير نداشتند هيچ كدام جوابى ندادند . چون بار ديگر عبد الملك اين معنى را تكرار كرد حجّاج بن يوسف التماس نمود كه او را بدان مهم موسوم گرداند . امّا عبد الملك به سخن او التفات نكرد . پس حجّاج گفت : من خوابى ديدم كه ابن زبير را گرفته پوست مىكندم . پس عبد الملك ، حجّاج را با سه هزار سوار به دفع ابن زبير نامزد كرد و در باب ابن زبير او را نصيحت بسيار كرد و گفت : اگر ابن زبير با متابعانش به فرمان من درآيد به هيچ وجه متعرّض او مشو .\r\nالقصّه ؛ حجّاج از شام بيرون آمده تا به مدينه رسيد و مردم آن بلده را از نيك و بد متعرّض نشد و از آنجا عنان عزيمت به جانب حجاز منعطف گردانيده در آن ديار رحل اقامت انداخت . ابن زبير فوجى از لشكر خود را انتخاب نموده به جنگ حجّاج فرستاد . بعد از تلاقى فريقين مردم ابن زبير تاب مقاومت او نياورده روى به گريز نهادند . همچنين هر مرتبه كه ابن زبير جماعتى را به جنگ او نامزد مىكرد تاب مقاومت او نياورده باز پس مىآمدند . چون حجّاج به يقين دانست كه ابن زبير را قوّت و استعداد چندان نيست از روى احتياط معروض عبد الملك گردانيد كه اگر فى الجمله مددى به من رسد من به آسانى مكّه را مسخّر ساخته ابن زبير را از ميان گيرم .\r\n\r\n","description":"","footnote":"","page_name":" 991 ","page_number":277},
  {"content":"\r\n\r\nپس عبد الملك ، طارق « 1 » را با فوجى به نصرت حجاج فرستاد و حجاج روى توجّه به مكّه نهاده ابن زبير را محاصره كرد و در ايام محاصره سلاح از بدن خود دور نكرد و به زنان نزديك نشد و به استعمال بوى خوش و روغن اشتغال ننمود تا عبد اللّه زبير به قتل رسيد .\r\nچون حجّاج بر كوه ابو قبيس منجنيقها نصب كرده به حرب مشغول شد ، عبد اللّه بن عمر كه در اين سال به زيارت بيت اللّه الحرام آمده بود به حجّاج پيغام فرستاد كه از غضب بارى سبحانه و تعالى بينديش و دست از سنگ انداختن بازدار كه موسم حج و ماه حرم است و عباد صالحين از اقطار و اطراف بلاد روى به اين‌جانب آورده‌اند تا اداى فريضه كنند و سنگ منجنيق ايشان را از طواف مانع مىآيد . پس حجاج فرمود تا ترك سنگ انداختن كردند تا مردم از مناسك حج فارغ شدند . آنگاه فرمود كه ندا كردند كه عرب به اوطان خود مراجعت نمايند كه ما باز بر سر جنگ خود مىرويم . « 2 »\r\nو روز اوّل كه به سوى كعبه سنگ منجنيق انداختند ابرى سياه پيدا شد . مردم شام وهم و هراس به خود راه داده دست از سنگ انداختن باز داشتند . حجاج گفت : اى مردمان مترسيد ، كه [ من 
  ] در تهامه نشو و نما يافته مىدانم كه در اين موسوم رعد و برق بسيار در اين ديار ظاهر مىشود . گويند در ايّام محاصره روزى يازده نفر از سپاه شام را صاعقه رسيد و خلايق ترسيده جنگ نكردند . حجاج گفت : هيچ انديشه به خود راه مدهيد و ترك جنگ مكنيد كه اين صورت از خواص زمين حجاز است . در اين اثنا برقى درخشيد و چند تن از مردم ابن زبير سوخته شدند . حجّاج گفت : اينك صدق قول من بر شما روشن گشت ، در محاصره و محاربه اهمال منماييد كه شما اهل حق‌ّايد و ايشان ارباب بطلان .\r\nالقصّه ؛ ميان هر دو گروه شب و روز حرب درپيوست و در مكّه گرانى به مرتبه‌اى رسيد كه از نان نشان نماند و گوشت در غير ابدان آدميان به نظر درنمىآمد . لاجرم اتباع ابن زبير از محنت گرسنگى به جان آمدند . و انبارهاى مكّه پر گندم و جو و خرما بود و ابن زبير از آنها قليلى كه سدّ رمق كند به مردم مىداد و مىگفت : تا غلّه در انبار است دل خلق به قوّت باشد . القصه ، مردم از گرسنگى و ايذاء محاصره بعضى به حجّاج پيوستند و برخى به مدينه گريختند و كار به جايى رسيد كه فرزندان او از او رويگردان شده بعضى به لشكر حجاج رفته امان طلبيدند مثل خبيب و حمزه . « 3 »\r\n\r\n\r\n","description":"","footnote":"\r\n( 1 ) . وى طارق بن عمرو از غلامان آزاد شدهء عثمان بن عفّان بود كه همراه هزار نفر در اوّل ذيحجهء سال هفتاد و دو هجرى وارد مكّه شد ؛ - الكامل ، ج 6 ، ص 255 .\r\n( 2 ) . عبد الملك در زمان يزيد بن معاويه بر او اعتراض مىكرد كه چرا دستور داده كعبه را محاصره كنند و باعث تخريب آن شوند ، ولى امروز خود آمر چنين كارى شده است .\r\n( 3 ) . پسران عبد اللّه زبير عبارت بودند از : حمزه ، خبيب ، ثابت ، عباد ، قيس ، عامر ، موسى ، و زبير .\r\n","page_name":" 992 ","page_number":278},
  {"content":"\r\n\r\nدر روضة الصفا آورده كه چون اكثر فرزندان عبد اللّه زبير گريخته پيش حجّاج رفتند ، عبد اللّه با پسر خود ، زبير ، گفت : تو نيز برو و از حجّاج امان بستان . زبير گفت : معاذ اللّه كه من مفارقت خدمت تو روا دارم ، تا جان در بدن دارم از ملازمت تو دور نخواهم شد . در اين وقت حجّاج كس پيش ابن زبير فرستاد كه بيهوده خود را به كشتن مده و با عبد الملك بيعت كن كه تو را زينهار مىدهم و هر التماسى كه دارى به سمع رضا مىشنوم ، عبد اللّه جواب داد كه تو را چه قدر و منزلت آن بود كه مرا امان دهى ! زينهار از خداى سبحانه و تعالى پسنديده است . حجاج چون اين سخن بشنيد دانست كه زبير دل بر مرگ نهاده . پس فرمان داد تا لشكريان در محاربه كوشش و سعى بيشتر از پيشتر نمايند .\r\nچون با ابن زبير زياده از دو كس نمانده بود نزد مادر خود ، اسماء ذات النطاقين « 1 » بنت ابى بكر الصدّيق ، رفته كيفيت اضطرار خود و پيغام امان حجّاج معروض داشته پرسيد : در اين باب به خاطر شريف تو چه مىرسد ؟ اسماء گفت : اى پسر اگر در اين محاربات حقّ به جانب تو بوده است پس عنان اختيار خود در قبضهء اختيار بنى اميّه منه كه پيداست از عمر تو چه باقى مانده . و بر ضمير خردمندان پوشيده و پنهان نيست كه به نام و ننگ از عالم رفتن به از زندگانى كه به كام دشمنان مىگذرد مىباشد . « 2 » عبد اللّه گفت : اى مادر خداى تعالى تو را جزاى خير دهاد كه لوازم اشفاق و نصيحت به جا آوردى و مرا نيز بر خاطر همين معنى قرار يافته بود ، ليكن مىخواستم كه ما فى الضمير تو را دانسته شرط وداع به جاى آورم .\r\nآنگاه جوشن پوشيده با آن دو كس كه يكى زبير بن عبد اللّه بود بر مخالفان حمله آوردند و با وجود كبر سن به هر حمله مبارزى مىانداخت تا آنكه پسرش كشته شد . عبد اللّه بعد از قتل پسر چنان بر اهل شام حمله مىكرد كه شير گرسنه بر رمهء گوسفندان . كه در اين اثنا شخصى خشت پخته بر سر عبد اللّه زده او را از پاى درآورد و مردى از بنى مراد سرش را از تن جدا ساخته پيش حجّاج برد . او آن سر را نزد عبد الملك فرستاده جسدش را از دار آويخت . « 3 »\r\n\r\n\r\n","description":"","footnote":"\r\n( 1 ) . ابن حجر در الاصابه از قول ابو عمر روايت مىكند كه : « اين لقب ، رسول خدا صلّى اللّه عليه و آله به وى داد ؛ چه او در آن وقت كه پيامبر عزيمت هجرت فرمود سفره‌اى تهيّه كرد و چيزى بايست تا سفره در وى بندد . وى خمار خويش به دو نيم كرد و به نيمى سفره را استوار كرد و نيمهء ديگر را ميان بند ساخت . » ؛ - لغتنامهء دهخدا .\r\n( 2 ) . ملا احمد تتوى ، مؤلف اثر حاضر ، سخنان اسماء را آن‌چنان كه خطاب به عبد اللّه گفته نياورده است ؛ - الكامل ، ج 6 ، ص 258 ؛ العبر ، ج 2 ، ص 68 .\r\n( 3 ) . حجّاج سر عبد اللّه زبير را همراه سر عبد الله بن صفوان و سر عمارة بن خرم به مدينه فرستاد تا از آنجا نزد عبد الملك مروان بردند و جسد وى را در « ثنية يمنى » واقع در حجون به‌طور واژگون به دار كشيد و در زير آن لاشهء سگى را دفن كرد تا بوى عفونت آن به بوى مشك و عطرى كه ابن زبير قبل از مرگ برخود زده بود چيره شود ؛ - منابع پيشين .\r\n","page_name":" 993 ","page_number":279},
  {"content":"\r\n . \r\n","description":"","footnote":"","page_name":" 994 ","page_number":280},
  {"content":"\r\n\r\n\r\nذكر وقايع سال شصت و سيم از رحلت خير البشر\r\nو اين واقعه در سال شصت و سيم از رحلت خير البشر روى نمود . « 1 » و به صحّت پيوسته كه در حين قتل ابن زبير ، حجّاج با متابعانش به آواز بلند تكبير گفتند . چون آواز تكبير به سمع عبد اللّه بن عمر رسيد فرمود : عجيب حالتى است كه اصحاب رسول اللّه ، صلّى اللّه عليه و آله ، به موافقت آن حضرت در زمان ولادت عبد اللّه به آواز بلند تكبير گفتند ، اكنون ارباب شام در وقت شهادت او تكبير مىگويند . و سبب تكبير گفتن اصحاب رسول اللّه ، صلّى اللّه عليه و آله ، آن بود كه جهودان مدينه مىگفتند كه ما سحر كرده‌ايم كه اهل اسلام را بعد از اين نسل نشود و چشم هيچ كس از متابعان ملّت احمدى به ديدار فرزند روشن نخواهد گشت . از اين حكايت اصحاب رسول اللّه ، صلّى اللّه عليه و آله ، بسيار دلتنگ و ملول گشتند . چون قريب يك سال بر اين حديث گذشت عبد اللّه زبير متولّد شد . چون اين بشارت به گوش اصحاب سعادت انتساب رسيد آواز تكبير بلند گردانيدند تا يهود دانند كه در قول خود كاذب بودند و پيغمبر ، صلّى اللّه عليه و آله ، او را تحسين فرموده در حقّ او دعاى بركت فرمود .\r\nدر روضة الصفا آورده كه حجّاج عهد كرده بود كه تا اسماء ذات النطاقين درخواست ننمايد جسد ابن زبير را از دار فرونگيرد . و اسماء با خود چنان قرار داده بود كه هرگز در آن باب سخن نگويد . چون چهار ماه از اين بگذشت روزى اسماء از پاى دار مىگذشت ، گفت : آيا وقت آن نشد كه اين خطيب از منبر فرود آيد . و به روايتى گفت : گاه آن نشد كه اين راكب از\r\n\r\n\r\n","description":"","footnote":"\r\n( 1 ) . تاريخ قتل ابن زبير در الكامل ( ج 6 ، ص 362 ) روز شنبه از ماه جمادى الثانيه سال هفتاد و سه هجرى و در نهاية الأرب ( ج 6 ، ص 117 ) روز سه‌شنبه هفدهم جمادى الاولى از همين سال قيد شده است .\r\n","page_name":" 995 ","page_number":281},
  {"content":"\r\n\r\nاين مركوب فرود آيد ؟ چون اين سخن به حجّاج رسيد گفت : اين سخن عين درخواست است .\r\nآنگاه حكم كرد تا جثّهء او را از دار فرو گرفته مدفون ساختند . « 1 »\r\nو چون عبد اللّه كشته شد برادرش ، عروه ، بر جمّازه‌اى سوار شده متوجّه شام شد . چون به مجلس عبد الملك درآمد به خلافت بر وى سلام كرد و عبد الملك به بشاشت تمام جواب سلام داد و دربارهء او احسان بىنهايت [ 138 الف 
  ] به جاى آورد . حجاج ، عروه را در مكّه طلب كرده نيافت . چون شنيد كه به شام پيش عبد الملك رفته با قاصدى پيغام فرستاد كه : اموال عبد اللّه را عروه متصرّف است ، اگر امير المؤمنين مصلحت داند او را به اين‌جانب فرستد تا آن ذخاير از وى ستانده شود . عبد الملك ، عروه را با يكى از سرهنگان خود به مكّه فرستاده به حجّاج سپرد . عروه رقعه‌اى به عبد الملك نوشت كه : يا بنى مروان [ ماذلّ 
  ] من قتلتموه و لكن ذلّ من ملكتموه . يعنى اى فرزندان مروان ! كشتهء شما خوار نشد ، و ليكن آن كس كه زمام اختيار خود به شما سپرده و فرمان شما بر وى نافذ شد خوار شد .\r\nچون اين مضمون به عبد الملك رسيد از حكم خود پشيمان شده مكتوبى به حجّاج نوشت كه : دست از عروه بازدار و كمال عزّت او و متعلقان او نگاه دار .\r\n* * * \r\n[ رحلت براء بن عازب و احنف بن قيس التميمى 
  ]\r\nدر اين سال [ - شصت و سيم رحلت نبوى 
  ] براء بن عازب كه از جمله مشاهير صحابه بود از اين عالم انتقال نمود . و هم در اين سال احنف بن قيس التميمى جهان فانى را وداع كرد . احنف به صفت عقل و علم و فضل اتّصاف داشت و در محاربهء صفّين در ملازمت امير المؤمنين على ، عليه السّلام ، رايت غزو جهاد مىافراشت . يافعى در مرآة الجنان آورده كه بعد از امير المؤمنين على چون امر حكومت بر معاوية بن ابى سفيان قرار گرفت احنف بن قيس پيش معاويه آمد .\r\nمعاويه گفت : يا احنف ! هرگاه كه من روز صفّين را ياد مىكنم خدشه‌اى از شما در دل من پيدا مىشود و اين دغدغه از اصحاب و شيعهء على تا روز قيامت در دل من خواهد بود . احنف گفت : سوگند به خدايى كه جز او خدايى نيست اى معاويه آن دلها كه قبل از اين تو را با آن دلها [ دشمن 
  ] مىداشتيم الحال در سينه‌هاى ماست و آن شمشيرها كه در آن وقت به آنها با تو مقاتله مىكرديم اكنون در غلافهاست . اگر تو آهسته به سوى ما آيى ما هروله‌كنان خواهيم آمد .\r\nالقصّه ؛ اين را گفت و از پيش او برخاست . اتّفاقا خواهر معاويه ، امّ جميل ، در پس پرده\r\n\r\n\r\n","description":"","footnote":"\r\n( 1 ) . روايت كرده‌اند هنگامى كه اسماء ، مادر عبد اللّه زبير ، با حجّاج دربارهء دفن او سخن مىگفت و او نمىپذيرفت ، اسماء به حجّاج گفت : گواهى مىدهم كه از پيغمبر ، صلّى اللّه عليه و آله ، شنيدم كه مىفرمود : « از ثقيف دروغگو و هالكى برون شود . دروغگو مختار بود و هالك كسى جز تو نيست . » ؛ - مروج الذهب ، ج 2 ، ص 118 .\r\n","page_name":" 996 ","page_number":282},
  {"content":"\r\n\r\nسخن او را مىشنيد . چون احنف بيرون رفت گفت : يا امير المؤمنين اين بود كه بود كه تو را تهديد كرد ؟ معاويه گفت : اين كسى است كه هرگاه به غضب آيد صد هزار سوار از بنى تميم به غضب درمىآيند و هيچ نمىپرسند كه او براى چه به غضب آمده .\r\nو اين احنف به حلم مشهور بود . چون مردم در بعضى اوقات از حلم او تعجّب مىنمودند او مىگفت : اى ياران اضطرابى و خشمى كه برابر امور ناملايم حاصل مىشود ما را نيز مىشود ، ليكن من صبر مىكنم . و مىگفت : من حلم را از قيس بن عاصم منقرى ياد گرفتم .\r\nگفتند : قيس چگونه حلم داشت ؟ گفت : روزى يكى از خويشان او پسر او را كشت ، پس قاتل را بشدّت تمام برهنه پيش او آوردند . چون قيس او را بر اين صورت ديد گفت : ترسانيديد اين جوان را . بعد از آن متوجه به آن جوان شد و گفت : اى فرزند بسى كار بدى كردى كه بازوى خود را بىقوّت كردى و عدد خود ناقص كردى و دشمنان خود را خوشحال ساختى . بعد از آن گفت : او را بگذاريد و به مادر مقتول ديه بدهيد كه او غريبه است .\r\nو نيز يافعى در تاريخ خود آورده كه روزى قيس پيش امير عراق آمد و بر سرير وى نشست . اين معنى بر خاطر امير عراق گران آمد . پس قيس گفت : عجب است از آن كسى كه روزى دوبار عذرهء خود را بدست مىشويد چگونه تكبّر مىكند !\r\n\r\n","description":"","footnote":"","page_name":" 997 ","page_number":283},
  {"content":"\r\n . \r\n","description":"","footnote":"","page_name":" 998 ","page_number":284},
  {"content":"\r\n\r\n\r\nذكر وقايع سال شصت و چهارم از رحلت خير البشر\r\nدر اين سال عبد الملك بن مروان ، بكير بن وشاح « 1 » را از امارت خراسان معزول ساخته منصب آن را به امية بن خالد بن عبد اللّه داد .\r\nو در اين سال عبد اللّه بن عمر بن خطّاب وفايت يافت . « 2 » او در صغر سن با پدر خود از مكّه به مدينه هجرت نموده اوقات فرخنده سمات را به اداى وظايف عبادات و طاعات مصروف مىداشت و در دقايق اطاعت و متابعت حضرت رسالت پناه دقيقه‌اى نامرعى نمىگذاشت .\r\nابن عبد البر كه از اكابر محدّثين است مىگويد كه عبد اللّه عمر ، رضىّ الله عنهما ، در آخر عمر خود مىگفت كه بر هيچ چيز از گذشتهء خود تأسف ندارم به غير از آنكه با امير المؤمنين على ، عليه السّلام ، با فئهء باغيه مقاتله نكردم .\r\nعمر او به روايت اكثر اهل سير هفتاد و هشت سال بود و به روايت مؤلّف [ تاريخ 
  ] گزيده هشتاد و چهار سال .\r\nو هم در اين سال ابو سعيد بن مالك انصارى خدرى كه از جملهء فقها و اعيان اصحاب بود از اين عالم انتقال نمود و در غزوهء خندق و مجلس معه الرضوان شرف ملازمت حضرت نبىّ آخر الزمان ، عليه و آله التّحيّة فى كل حين و اوان ، دريافته بود . او مدّت نود و چهار سال زندگانى نمود .\r\nو هم در اين سال سلمة بن الاكوع كه در سلك شجعان اصحاب انتظام داشت در مدينه\r\n\r\n\r\n","description":"","footnote":"\r\n( 1 ) . در نهاية الأرب ( ج 6 ، ص 166 ) و در العبر ( ج 2 ، ص 65 ) به صورت وساج ثبت شده است .\r\n( 2 ) . عبد اللّه عمر سه ماه بعد از فوت عبد اللّه زبير درگذشت . علّت مرگ عبد اللّه عمر را فرورفتن نيزه‌اى مسموم در پاى وى نوشته‌اند . گويند اين كار به دستور و توطئهء حجّاج بوده است .\r\n","page_name":" 999 ","page_number":285},
  {"content":"\r\n\r\nرايت عزيمت به جانب آخرت برافراشت . از جملهء فضائل او آنكه پيغمبر ، صلّى اللّه عليه و آله ، در غزوهء ذىقرى در شأن او فرموده كه امروز به بهترين پيادگان ما سلمة بن الاكوع است . « 1 » مدت عمرش هشتاد سال بود .\r\n\r\n\r\n","description":"","footnote":"\r\n( 1 ) . مرگ رافع بن خديج ، مالك بن مسمع ابو غسان بكرى ، عوف بن مالك اشجعى ، معاوية بن خديج ، و معبد بن خالد جهنى نيز در اين سال بود .\r\n","page_name":" 1000 ","page_number":286},
  {"content":"\r\n\r\n\r\nذكر وقايع سال شصت و پنجم از رحلت خير البشر\r\nدر اين سال عبد الملك بن مروان زمام حكومت عراق عرب را در قبضهء حجّاج نهاد و حجّاج با دوازده هزار سوار به كوفه درآمده به مسجد رفت و فرمان داد كه خلايق حاضر شوند و خود نقاب بر روى بسته به منبر برآمد و بنشست تا مردم بالتمام جمع آمدند . در اين اثنا محمّد بن عمير با اتباع خود به مسجد درآمده ديد كه شخصى با روى بسته به منبر برآمده و سخن نمىگويد . محمّد گفت : لعنت بر بنى اميّه بادا كه ايالت عراق به مردكى چنين دادند . به خدا سوگند كه اگر بىهنرتر از او كسى مىيافتند به دو مىدادند . و سنگريزه برمىچيد كه بر روى حجّاج اندازد . « 1 » پس يكى از اصحاب محمّد گفت : چندان صبر كنيد تا بشنويم كه چه مىگويد .\r\nديگرى گفت : اگر او را قدرت تكلّم مىبود خاموشى شعار خود نمىساخت .\r\nچون مسجد از معارف پر شد و مشاهير كوفه حاضر شدند ، حجّاج نقاب از روى و دستار از سر برداشت و ابتدا به حمد و صلواة ناكرده نخست اين بيت برخواند كه :\r\n انا ابن جلا و طاع الثنايا * متى اضع العمامة تعرفونى \r\n« 2 » بعد از آن خطبه‌اى در غايت فصاحت و نهايت بلاغت انتشار كرد ، چنانچه فصحا و بلغاى عرب متحيّر شدند . از جملهء فقرات آن خطبه يك فقره اين بود كه : الا شمسكم هذه شمس\r\n\r\n\r\n","description":"","footnote":"\r\n( 1 ) . و نيز گفته‌اند شخصى كه بر حجاج پرخاش كرد و قصد پرتاب سنگريزه بر وى داشت عمر بن ضابى برجمى بوده است .\r\n( 2 ) . بيتى است از قصيدهء سحيم بن وثيل رياحى ، بدين معنى : « من فرزند سپيد دمم و از كوهساران سر مىزنم . چون عمامه را بردارم خواهيد شناختم . »\r\n","page_name":" 1001 ","page_number":287},
  {"content":"\r\n\r\nفرعون و هامان ، و طلعت على قصورهم و غربت على قبورهم . يعنى : آگاه باشيد و به حطام دنيوى مغرور مشويد و نظر در احوال گذشتگان كنيد كه همين آفتابى كه بر شما مىگذرد بر قصرهاى فرعون و هامان طلوع مىكرد و اكنون بر قبور ايشان غروب مىنمايد .\r\nالقصّه ؛ در باب مواعظ و نصايح در آن خطبه داد سخن داد و اهل كوفه را تهديد بسيار كرد و در آخر خطبه گفت : ايّها الناس به سمع من چنين رسيده است كه طايفه‌اى از شما كه به مدد مهلّب قرار داده شده بودند مخالفت فرمان كرده در خانه‌هاى خويش به فراغ بال نشسته‌اند . به خدا سوگند كه اگر يكى از آنها را بعد از سه روز در كوفه بيابم چنان سياست كنم كه عبرت ساير خلايق گردد . آنگاه فرمود تا منشور ايالت او را بخوانند . چون قارى اين كلمه گفت كه « امّا بعد ، سلام عليكم » و كوفيان مستمع بوده هيچ نمىگفتند ، حجّاج قارى را گفت : خاموش باش . بعد از آن به مردم گفت : اى بندگان عاصى ، امير المؤمنين عبد الملك شما را سلام مىكند و شما جواب نمىگوييد ؟ به خدا سوگند كه من شما را به جهت اين بىادبى آن‌چنان ادب كنم كه عبرت عالميان شود . بعد از آن گفت : قرائت منشور از سر بگير . اين بار قارى گفت : سلام عليكم . مردم كوفه از اطراف و جوانب آواز برآوردند : على امير المؤمنين السلام و رحمة الله و بركاته .\r\nچون منشور خوانده شد ، حجّاج از منبر به زير آمده به دار الاماره رفت و اعيان كوفه را طلب نموده گفت : بايد كه به تهيّهء اسباب سفر اشتغال نماييد تا به مهلّب ملحق شويد . بعد از سه روز اتّفاقا آواز تكبيرى از جانب بازار به گوش حجاج رسيد . فرمان داد تا مردم به مسجد جمع شوند . چون به مسجد جمع شدند حجاج بر بالاى منبر رفته گفت : اى اهل عراق و اهل شقاق و نفاق ، من امروز آواز تكبيرى شنيدم كه آن نه به جهت ذكر بود ، بلكه براى آن بود كه مردم بترسند . شما هنوز فتنه در سر داريد . شما همه لئيم‌زاده و بيوه‌زاده‌ايد . تا پهلوى شما را نشكنند محل ايستادن خود را نخواهيد دانست . و اللّه من با شما كارى بكنم كه مستلزم نكال گذشتگان و مستلزم ادب باقى ماندگان باشد .\r\nدر اين اثنا عمير بن ضابى حنظلى گفت : ايّها الامير ، من يكى از آن كسان‌ام كه به مدد مهلّب روند . امّا من پيرم و فرزندان جوان دارم . اگر رخصت باشد به عوض من ايشان روند . حجّاج گفت [ 138 ب 
  ] : يقين كه جوانان در جنگ بر پيران ترجيح دارند . امّا بگوى تو كيستى ؟ گفت :\r\nمن عمير صابىام . حجاج گفت : تو آن كسى كه به جنگ عثمان رفته بودى ؟ گفت : آرى ، حجّاج گفت : باعث بر اين امر چه بود ؟ گفت : او پدر مرا كه به كبر سن از ابناء زمان ممتاز بود بىموجب شرعى محبوس كرده بود . حجّاج گفت : « 1 » اى دشمن خدا ! به جنگ عثمان مىروى و\r\n\r\n\r\n","description":"","footnote":"\r\n( 1 ) . حجّاج قبل از تهديد عمير به مرگ ، خطاب به وى گفت : مگر تو اين بيت را نگفته‌اى كه : « خواستم اين كار را بكنم و -\r\n","page_name":" 1002 ","page_number":288},
  {"content":"\r\n\r\nبه امداد مهلّب پسر خود را به عوض مىفرستى ؟ من صلاح دو شهر بصره و كوفه را در قتل تو مىبينم . حجّاج بعد از آن فرمود تا گردن آن پير فقير را زده خانه‌اش را غارت كردند . از اين جهت مردم كوفه بسيار وهمناك شده در ساعت استعداد راه نموده به امداد مهلّب روان شدند .\r\nچون جماعتى كه از كوفه مقرّر شده بودند كه به مدد مهلّب روند بتمامه رفتند ، حجاج به جانب بصره رفته مردم آنجا را نيز بر امداد مهلّب و قتل خوارج ترغيب و تحريص مىنمود و به واسطهء آنكه يكى از اكابر بصره در رفتن تأخير كرد او را در ساعت به قتل رسانيدند .\r\nبنابراين از اعيان بصره عبد اللّه جارود با ساير اشراف آن ولايت اظهار مخالفت حجاج كرده در مقام محاربه آمدند ؛ چنانچه در ابتداى اين حال حجاج بسيار سراسيمه و متحيّر شده آخر الامر طايفه‌اى از ابن جارود رو گردان شده پيش حجاج رفتند و ميان هر دو فريق عداوت روزبه‌روز سمت ازدياد مىپذيرفت تا كار به آن رسيد كه قصد يكديگر كرده به تعبيهء لشكر و تسويهء صفوف پرداختند . و چون نزديك به آن رسيد كه حجّاج منهزم گردد اتّفاقا تيرى از شصت قضا بر مقتل ابن جارود آمده لشكر متفرّق گشتند .\r\nدر روضة الصفا آورده كه در اين روز قتيبة بن مسلم از قبل حجاج جنگها كرد كه ماحى « 1 » آثار رستم و اسفنديار گشت . چون انس بن مالك از جملهء رفقاى ابن جارود بود ، بعد از كشته شدن او به شفاعت قتيبة به مجلس حجاج رفته بر وى سلام كرد . حجاج گفت : لا مرحبا و لا اهلا ! يابن الخبيثه تو آن كسى كه روزگار در ضلالت گذرانيده گاهى متابعت ابو تراب « 2 » مىنمودى و گاهى با ابن زبير سربردى . و چون از ايشان بازماندى با ابن جارود يار شدى .\r\nانس بن مالك چون از جملهء پيران صحابه بود و وضيع و شريف او را عزّت و حرمت تمام مىداشتند ، گفت : ايها الامير اين سخنان كه را مىگويى ؟ حجاج گفت : اى سركردهء گمراهان چرا تغافل مىورزى ؟ حال آنكه مىدانى مخاطب تويى .\r\nپس انس فى الحال از مجلس حجّاج بيرون آمد و مكتوبى شكايت آميز به عبد الملك فرستاد . عبد الملك اعراض بسيار كرده رقعه‌اى به حجّاج نوشت مشتمل بر دشنام بسيار و منطوى بر فضيحت بيشمار كه : مگر تو را فراموش شده كه پدران تو در طايف چه كاره بودند و به چه كار اشتغال داشتند ؟ اكنون كار تو به اينجا رسيده كه به انس بن مالك - كه شيخ امّت\r\n\r\n\r\n","description":"","footnote":"\r\n- نكردم و اى كاش مىكردم و مىگذاشتم كه زنان عثمان بر او بگريند ؟ » ؛ - نهاية الأرب ، ج 6 ، ص 170 . براى مطالعهء متن عربى بيت ؛ - الكامل ، ج 6 ، ص 292 .\r\n( 1 ) . ماحى : محوكننده . - و .\r\n( 2 ) . لقبى است كه رسول اللّه ( ص ) به على ( ع ) اعطا فرموده بود و دشمنان آن حضرت از بابت تحقير آن جناب را به اين لقب خطاب مىكردند . حضرت على ( ع ) خود بر اين لقب افتخار مىكرد .\r\n","page_name":" 1003 ","page_number":289},
  {"content":"\r\n\r\nاست و ده سال خدمت پيغمبر ، صلّى اللّه عليه و آله ، كرده - سفاهت مىكنى و سخنان ناشايسته مىگويى ؟ لعنت خداى بر تو باد . اگر در ساعت به استرضاى خاطر شريف او كوشيده نوعى كنى كه آثار شكر و رضاى او به من برسد فبها ، و الّا از من آن به تو رسد كه تو نپسندى .\r\nاين رقعه را چون عبد اللّه مخزومى به حجّاج رسانيد . « 1 » حجاج از گفته خود پشيمان شده درصدد استرضاى انس بن مالك درآمد و به عذرخواهى او مشغول شد و انواع تلطّف و دلجويى نمود .\r\n\r\n\r\n","description":"","footnote":"\r\n( 1 ) . در بعضى منابع چنين آمده كه عبد الملك نامه را توسط اسماعيل بن عبد اللّه - كه از وابستگان بنى مخزوم بود - فرستاد . اسماعيل نخست نامه را نزد انس آورد كه بخواند و آنگاه آن را پيش حجّاج برد .\r\n","page_name":" 1004 ","page_number":290},
  {"content":"\r\n\r\n\r\nذكر وقايع سال شصت و ششم\r\nاز جمله وقايع اين سال خروج صالح بن مسرّح است به اتّفاق شبيب [ بن يزيد 
  ] بن قيس شيبانى .\r\nدر روضة الصفا آورده كه اين صلاح مردى بود به صلاح و ديانت آراسته و از غايت عبادت و رياضت رنگش زرد گشته . و او مريدان و شاگردان بسيار داشت كه از وى قرآن و فقه مىآموختند . و چون پيوسته تعدّى و ظلم گماشتگان عبد الملك خصوصا ظلم حجّاج به گوش او مىرسيد در سبب خروج درآمده با مريدان و تلامذهء خود گفت : ظالمان بسيار شدند و ظلم شيوع يافته اگر اتّفاق نماييد تا به دفع اهل جور و اعتساف قيام نماييم بهتر خواهد بود . همهء مريدان و شاگردان سخن او را قبول كرده مستحسن داشتند . پس صالح مردم را به اطراف و جوانب فرستاده خلايق را دعوت به بيعت كرد .\r\nدر اين اثنا شبيب بن قيس الشيبانى كس پيش صالح فرستاد كه : امروز مقتداى اهل اسلام تويى . اگر به دفع ظلمه پردازى فبها ، و الّا كسى ديگر پيدا كنم . صالح جواب فرستاد كه : دفع ايشان موقوف به حضور تست . پس شبيب با برادر « 1 » و اصحاب خود به او پيوسته اسبان محمّد بن مروان كه در آن نواحى بود تصرّف كرده پيادگان را سوار كردند . چون والى جزيره اين خبر شنيد عدىّ بن عبد كندىّ را به جنگ صالح فرستاد . چون عدىّ مردى متعبّد بود نمىخواست كه با صالح حرب كند لاجرم رسولى نزد او فرستاد كه برخيز از اين ديار بيرون رو كه من حرب تو را مكروه مىدارم . صالح رسول عدىّ را محبوس داشته ، ميمنهء سپاه را به شبيب و ميسره را به سويد بن سليم سپرده به تعجيل هرچه تمامتر متوجّه عدىّ شده ناگاه با\r\n\r\n\r\n","description":"","footnote":"\r\n( 1 ) . برادر شبيب ، مصادر بن يزيد و يار نزديك وى محلّل بن وائل يشكرى بود .\r\n","page_name":" 1005 ","page_number":291},
  {"content":"\r\n\r\nيكديگر به حرب درپيوستند و جمعى بسيار از سپاه عدىّ به قتل رسيده عدىّ منهزم گشت .\r\nمحمّد مروان كه والى جزيره بود از شنيدن اين قضيه خشمناك شده دو سرهنگ « 1 » ديگر را با سه هزار مرد به حرب صالح فرستاد .\r\nايشان سحرى بود كه به صالح رسيدند . از مبدأ طلوع آفتاب تا هنگام غروب جنگ در ميان بود . چون شب درآمد صالح از زمين جزيره بيرون رفته خود را به سرعت هرچه تمامتر به دسكرة « 2 » رسانيد . لشكر والى جزيره متعاقب ايشان رسيده باز جنگ درگرفت . در اين وقت صاحب ميسرهء صالح ، سويد بن سليم ، منهزم گشت . امّا صالح پاى ثبات فشرده جنگ مىكرد تا كشته شد . پس شبيب با جمعى از بقية السيف روى به گريز نهادند و به قلعهء « مختصر » كه در آن نواحى بود پناه بردند . از آن دو سرهنگ يكى كه حارث « 3 » نام داشت تعاقب ايشان نموده تا به قلعه رسيد . چون ديد كه آن جماعت به اندرون قلعه رفته متحصّن شدند سپاه خود را فرمود تا هيزم بسيار بر در قلعه جمع نموده آتش زدند . و غرضش آن بود تا آن جماعت شبيخون بر ايشان نتوانند آورد .\r\nچون شب درآمد شبيب با اصحاب خود گفت : هيچ دغدغه‌اى نيست كه صباح مخالفان ما را گرفته به قتل مىرسانند و هيچ كس را زنده نخواهند گذاشت ؛ پس صلاح در آن است كه ما همه دل بر مرگ نهاده از اين حصار بيرون رويم . پس بر اين معنى اتّفاق نموده نمدها تر كرده بر پاى اسبان بستند و مانند برق و باد از آتش گذشته شبيخون بر سر حارث بردند و او را منهزم كرده غنيمت بسيار به دست آوردند . « 4 » از آنجا شبيب متوجّه مداين شده ، چون به حدود مداين رسيد ، حجّاج ، سفيان بن عاليه خثعمى را با حشمى بسيار به دفع او نامزد كرد . بعد از تلاقى فريقين اوّلا اصحاب شبيب منهزم گشتند و لشكريان سفيان دست به تاراج برآوردند . در اين اثنا جمعى از لشكريان شبيب كه در كمينگاه منتظر فرصت مىبودند بيرون آمده بر سفيان حمله آوردند . چون شبيب ديد كه جمعى از اصحاب او بر سفيان حمله كردند او نيز عنان برگردانيده سفيان را در ميان گرفتند . چون صفوف سپاه سفيان به هم برآمده بود بالضروره روى از معركه برتافت .\r\nحجّاج چون اين خبر بشنيد به قسورة بن التميمى ، كه از قبل او حاكم مداين بود ، مكتوبى\r\n\r\n\r\n","description":"","footnote":"\r\n( 1 ) . دو سرهنگ ، خالد بن جزء سلمى و حارث بن جعونه بودند ؛ - الكامل ، ج 6 ، ص 312 .\r\n( 2 ) . دسكره : دهكده‌اى بزرگ در ناحيه نهر ملك .\r\n( 3 ) . مراد از اين حارث ، حارث بن عميرة بود كه با سه هزار نفر از سواران كوفه و به امر حجاج به جنگ صالح آمد ، نه حارث بن جعونه كه از سوى محمّد بن مروان آمده بود .\r\n( 4 ) . اين نخستين لشكرى بود كه شبيب آن را هزيمت داد .\r\n","page_name":" 1006 ","page_number":292},
  {"content":"\r\n\r\nنوشت كه : بايد در ساعت رسيدن فرمان با لشكرهاى آن نواحى متوجّه دفع شبيب گشته دمار از روزگار او برآرى . پس قسوره با لشكر بسيار تعاقب شبيب نموده در نهروان به او رسيد . ميان هر دو گروه محاربه‌اى عظيم روى نمود . چون هيچ يك بر ديگرى غالب نگشت و قسوره ديد كه كار از پيش نمىرود ناچار چون شب شد به جانب مداين مراجعت نمود . شبيب اين را نيز غنيمت دانسته به جانب تكريت رفته و اسبان حجاج را كه در آن نواحى بود همه را متصرف شده بر سپاه قسمت نمود . حجاج اين بار سعيد بن نحاله و عثمان بن سعيد شرحبيل كندى را متعاقب يكديگر به جنگ شبيب تعيين كرد . چون شبيب از اين حال آگاهى يافت او نيز مستعد شده به جنگ سعيد آمد . بعد از كارزار بسيار سعيد كشته شده اصحابش گريخته به عثمان بن سعيد پيوستند .\r\nچون حجّاج از اين معنى خبردار شد سويد بن عبد الرحمن سعدى را با دو هزار سوار به دفع او تعيين نمود . ايشان در سر باديه به شبيب رسيده بين الفريقين جنگ درگرفت و تا شب جنگ ميانهء ايشان قائم بود . چون شب درآمد [ شبيب 
  ] به جانب باديه رفت و با اهل باديه جنگهاى مردانه كرده عزيمت كوفه نمود . در مغان بابل اين خبر به سمع عروة بن مغيرة بن شعبه كه در آن اوان از قبل حجّاج امير كوفه بود رسانيده و عروه صورت حال را به حجّاج نوشت .\r\nحجّاج در ساعت از بصره روى به كوفه نهاد . اتّفاقا هر دو در يك روز به كوفه رسيدند . اما حجاج پيشتر به كوفه آمده در قصر امارت فرود آمد . شبيب شب خود را به در كوشك رسانيده عمودى بر در زد كه اثرش مدتها باقى مانده [ 139 الف 
  ] بود . « 1 » بعد از آن به مسجد درآمده جماعتى را در مسجد كه به عبادت مشغول بودند به قتل رسانيد « 2 » قصد آن كرد كه از شهر بيرون رود .\r\nچون حجاج بر قصد او اطّلاع يافت بر بام قصر رفته فرموده تا مشعلى چند برافروختند . بعد از آن فرياد برآورد كه اى لشكر الهى سوار شويد و به حرب شبيب خارجى رويد . چون معارف كوفه اين آواز شنيدند همه در قصر جمع شدند . پس حجاج ، زحر بن قيس را با جمعى از دلاوران پرخاشجوى از عقب شبيب فرستاد . متعاقب او بشر بن غالب اسدى ، زائدة بن قدامة الثقفى ، عبد الأعلى [ بن عبد اللّه 
  ] بن عامر ، [ و 
  ] زياد بن عمرو را با طبقات حشم به مدد زحر\r\n\r\n\r\n","description":"","footnote":"\r\n( 1 ) . شبيب بر دار الامارهء كوفه شعرى بدين مضمون خواند : « برده‌اى بىاصل و گهر كه ريشه‌اش از قوم ثمود است ، بلكه مىگويند نياى آنان يقدم است . » ؛ - الكامل ، ج 7 ، ص 8 ؛ نهاية الأرب ، ج 6 ، ص 141 . منظور شبيب از برده حجاج بود ، زيرا عده‌اى معتقدند كه ثقيف از بازماندگان ثمودند و برخى نيز مىگويند آنان از نسل يقدم ايادىاند .\r\n( 2 ) . از جمله كسانى كه به دست شبيب كشته شدند ، عقيل بن مصعب وادعى ، عدّى بن عمرو ثقفى ، و ابو ليث بن ابو سليم بودند ؛ - منابع پيشين .\r\n","page_name":" 1007 ","page_number":293},
  {"content":"\r\n\r\nفرستاد . اما زحر پيش از آنكه اين امرا به وى رسند به شبيب رسيده « 1 » آغاز قتال و جدال كرده چندان كشش نمود كه دوست و دشمن بر وى آفرين كردند . عاقبة الامر قريب به ده دوازده زخم به وى رسيده از اسب درافتاد و سپاهش او را از جنگلگاه بيرون آورده روى به كوفه نهادند .\r\nچون شبيب بر زحر غالب شد به ياران خود گفت : مراسم جدّ و جهد به جاى آريد تا اين سپهسالاران را كه متوجّه ما شده‌اند همه را بكشيم . به خدا سوگند كه اگر ايشان مغلوب شوند حجاج را آسان توان به دست آورد . پس شبيب سپاه خود را به سه قسم منقسم كرده متوجه جنگ آن جماعت شد و در موضع رودبار كه در بيست و چهار فرسخى كوفه است تلاقى فريقين شد . از جانب شبيب ، سويد بن سليم بر زياد بن عمرو حمله آورد و قتالى سخت ميانهء ايشان واقع شد و قريب به نماز ديگر زياد منهزم گشته روى به كوفه نهاد و لشكر شبيب روى به عبد الاعلى آوردند . او نيز روى به گريز نهاده متوجه كوفه گرديد . در اين وقت برادر او ، مصاد ، « 2 » بر بشر بن غالب حمله آورده و بشر با پنجاه كس از اسبان فرود آمده بنياد محاربه كردند تا آنكه بشر با جميع اصحاب خود به قتل رسيد . اما زائدة بن قدامه پاى ثبات فشرده تا سحرگاه داد مردى و مردانگى داد . آخر الامر زائده نيز با جمعى كثير به قتل رسيد .\r\nالقصّه ؛ چون شبيب شنيد كه زائدة بن قدامه با جمعى از شجاعان اتباعش كشته شد با سپاه خود گفت : دست از كشتن اين بيچارگان بازداريد و اين مفلوكان را به بيعت من دعوت كنيد .\r\nالقصّه ، بقيّهء سپاه حجّاج به بيعت شبيب درآمده خود را از كشته شدن خلاص كردند . « 3 »\r\nدر روضة الصفا مسطور است كه آن روز چون نسيم نصرت و فتح بر پرچم علم شبيب در جنگلگاه توقّف نمود ، على الصّباح آواز بانگ نماز شنيد ، پرسيد : اين مؤذّن كيست ؟ گفتند :\r\nمحمّد بن موسى بن طلحه است « 4 » كه در اين نزديكى فرود آمده است . شبيب گفت : مگرنه لشكر حجّاج منهزم شد ؟ گفتند : بلى ، امّا محمّد بن موسى از جاى خود نجنبيده . شبيب از روى تعجّب گفت : گمان مىكنم كه او را حماقت و ماليخوليا بر آن داشته . القصّه ، چون شبيب از نماز صبح فارغ شد در ساعت سوار شده بر سر محمّد بن موسى رفت و بعد از اندك جنگ اكثر اصحاب ابن موسى روى به فرار نهادند . محمّد بن موسى با جمعى قليل از سپاه خود در جنگ چندان ثبات ورزيد كه آخر الامر به قتل رسيد . « 5 »\r\n\r\n\r\n","description":"","footnote":"\r\n( 1 ) . محلّ تلاقى زحر بن قيس و شيب محلّى بود به نام سيلحين ، واقع در حيره .\r\n( 2 ) . ش ، ق : قصار .\r\n( 3 ) . از جمله كسانى كه با شبيب بيعت كردند ابو برده ، پسر ابو موسى اشعرى ، بود .\r\n( 4 ) . نويرى مىنويسد مؤذّن غلام محمّد بن موسى بود نه خود محمّد .\r\n( 5 ) . شبيب پس از كشته شدن محمّد بن موسى ، جسد وى را شخصا كفن و دفن كرد و آنچه از لشكر او به غنيمت گرفته بود به خانواده محمّد پس داد ؛ - الكامل ، ج 7 ، ص 14 .\r\n","page_name":" 1008 ","page_number":294},
  {"content":"\r\n\r\nامّا چون خبر انهزام لشكر و قتل امرا و مقرّبان به سمع حجّاج رسيد عبد الرحمن بن محمّد اشعث را با شش هزار سوار جرّار خونخوار به دفع او فرستاد . عبد الرحمن در نواحى موصل به وى رسيد . « 1 » شبيب رقعه‌اى به عبد الرحمن نوشت ، مضمون آنكه : ايام عيد است ، اگر صلاح باشد در حرب توقّف نموده شود تا اين چند روز بگذرد . عبد الرحمن مسئول شبيب مبذول داشته دست از منازعه كوتاه كرد . در اين اثنا عثمان بن قطن ، كه يكى از امراى حجّاج بود ، به او نامه‌اى نوشت كه : عبد الرحمن بر گرد لشكر خندقى كنده نشسته است و شبيب بنابراين كمال استيلا يافته در ولايت هرچه مىخواهد مىكند .\r\nچون اين مكتوب به حجّاج رسيد عبد الرحمن بن محمّد اشعث را از امارت آن لشكر عزل كرده ايالت آن را به عثمان بن قطن تفويض نمود . « 2 » و عثمان در روز ترويه صفها را برآراسته مستعدّ قتال شد . شبيب نيز در برابر آمده نايرهء قتال و جدال اشتعال يافت و غبار فتنه بالا گرفت تا آنكه عثمان بن قطن نيز در زمرهء اموات انتظام يافت . « 3 » اين واقعه در ذيحجة الحرام اين سال روى نمود .\r\nالقصّه ، چون خبر استيلاى شبيب بر سپاه عراق به حجّاج رسيد صورت حال معروض عبد الملك مروان گردانيده از وى مدد طلبيد . « 4 »\r\n\r\n\r\n","description":"","footnote":"\r\n( 1 ) . عبد الرحمن ، شبيب را تعقيب مىكرد تا آنكه شبيب از خانقين و جلولا و سامرّا عبور كرده به سوى بتّ ، كه دهكده‌اى است از دهكده‌هاى موصل ، روان شد و بين آن دو غير رودخانهء حولايا نبود ؛ - نهاية الأرب ، ج 6 ، ص 146 .\r\n( 2 ) . عثمان در اين زمان حاكم مداين بود . حجّاج پس از امارت وى بر سپاه عبد الرحمن ، مطرف بن مغيرة بن شعبه را حاكم مداين كرد ؛ - پيشين ، ص 147 .\r\n( 3 ) . عثمان به دست مصاد برادر شبيب كشته شد .\r\n( 4 ) . از مهمترين حوادث اين سال فوت حبة بن جوين عرنى از اصحاب امير المؤمنين على ( ع ) و تولّد مروان بن محمّد بن مروان ، آخرين خليفه اموى ، است .\r\n","page_name":" 1009 ","page_number":295},
  {"content":"\r\n . \r\n","description":"","footnote":"","page_name":" 1010 ","page_number":296},
  {"content":"\r\n\r\n\r\nذكر وقايع سال شصت و هفتم [ از 
  ] رحلت خير البشر\r\nعبد الملك مروان ، سفيان ابرد كلبى را با چهار هزار كس و حبيب بن عبد الرحمن حكمى را با ده هزار كس به مدد حجّاج فرستاد . اما قبل از آمدن مدد شام حجاج اهل و اعيان كوفه را جمع نموده نكوهش بسيار كرد و گفت : اين چه [ بى 
  ] حميّتى است كه بر شما مستولى شده ؟ به خدا قسم كه اگر شما اين‌چنين اهمال در محاربهء شبيب خواهيد ورزيد امروز يا فردا بر تمامى عراق او مستولى مىشود و عيال و اطفال شما را همه اسير مىكند . مردم از اطراف و جوانب برخاسته فرياد برآوردند كه ما همه مطيع و منقاد امر و فرمان‌ايم . به هر جا كه بفرستى برويم و دشمنان را مجال تسلّط و تغلّب ندهيم .\r\nدر اين اثناء زهرة بن حويّة « 1 » كه به كبر سن اتّصاف داشت گفت : اى امير ، مصلحت آن است كه به جنگ اين دشمن جمعى از اعيان و اشراف بايد فرستاد كه گريختن پيش ايشان عار و ننگ باشد تا مهم صورت گيرد . حجّاج جواب داد : شايستهء امارت تويى . تو را به جنگ شبيب بايد رفت . زهره گفت : من پير و ناتوانم و از عهدهء حكومت بيرون نمىتوانم آمد ، ديگرى به حكومت موسوم گردان و مرا با او فرست تا شرايط نصيحت به جاى آورده آنچه صواب دانم با وى بگويم .\r\nپس مردم كوفه به تهيّهء اسباب سفر اشتغال نموده نمىدانستند كه امير لشكر كه خواهد بود .\r\nدر اين اثنا عتاب بن ورقاء از پيش مهلّب بن ابى صفره ، كه در والايت اهواز به جنگ ازارقه اشتغال داشت ، در رسيد و امارت اين سپاه بر روى قرار يافت . پس عتاب با پنجاه هزار سوار\r\n\r\n\r\n","description":"","footnote":"\r\n( 1 ) . هر سه نسخه : جويره . به قياس تاريخ طبرى ، الكامل ، و نهاية الأرب تصحيح شد .\r\n","page_name":" 1011 ","page_number":297},
  {"content":"\r\n\r\nمتوجّه جنگ شبيب گرديد . « 1 » چون شبيب شنيد كه اين‌چنين لشكرى عظيم از كوفه بيرون آمده و سپاه شام نيز در دفع او يك جهت گشته‌اند ، با مردم خود گفت : جاسوسان من آمده گفتند كه لشكر شام به عين التمر رسيد و عتاب بن ورقاء با سپاه كوفه در صراه فرود آمده . مصلحت آن است كه ما نخست با عتاب - كه به ما نزديكتر است - جنگ كنيم و چون او را از ميان برداشتيم روى به كوفه و لشكر شام خواهيم آورد ، ان شاء الله تعالى .\r\nالقصّه ؛ مجموع سپاه شبيب كه ششصد كس « 2 » بود به قدم اطاعت و انقياد پيش آمده متوجه جنگ عتاب گرديدند . چون هر دو گروه نزديك به يكديگر رسيدند عتاب بر ميمنهء خويش محمّد بن عبد الرحمن بن سعيد را گماشت و ميسره را به نعيم بن عليم سپرد . « 3 » القصّه ، در ميان شام و خفتن در عين روشنايى ماه هر دو سپاه دست به تيغ و خنجر برده سينه و گردگاه هم بشكافتند . سويد ، محمّد بن عبد الرحمن را از جاى برداشت . در اين اثناء در برابر شبيب رايتى نمودار شد . شبيب پرسيد : اين رايت كه در برابر من است تعلّق به كدام قبيله دارد ؟ گفتند : به ربيعه . شبيب گفت : اينها مدتها نصرت حق كرده‌اند و مدتها در باديهء باطل بوده‌اند . آنگاه آواز برآورد : اى قوم ربيعه ! من از براى تحصيل رضاى خدا با شما جهاد مىكنم ، منم شبيب ، لا حكم الّا اللّه . اين كلمه بگفت و چون سيل منحدر متوجّه ايشان شده همه را از جاى برداشت .\r\nآن جماعت به اقبح وجهى روى به فرار نهادند و متفرّق گرديدند .\r\nبعد از آن بر نعيم و قبيصه « 4 » حمله آورده صفهاى ميسره را برهم زد تا هر دو سردار با جمعى كثير كشته شدند . در اين اثنا شخصى فرياد برآورد كه قبيصه به قتل رسيد . شبيب اين آيه برخواند .  وَ اتْلُ عَلَيْهِمْ نَبَأَ الَّذِي آتَيْناهُ  « 5 » . . . الآيه . پسر قبيصه آمده بايستاد و گفت : ويحك ! اگر بر سلام اوّل مىايستادى نيكبخت مىبودى . بعد از آن شبيب بر عتاب و زهره حمله آورد و سويد با محمد عبد الرحمن درآويخت . محمّد منهزم شده و عتاب و زهره كشته شدند . « 6 » شبيب زهره را مقتول ديده او را شناخت . سوگند ياد كرد كه : زهره در آخر حال در نصرت ظالمان بسيار كوشيد ، اگرچه در اوايل حال با مسلمانان نيكوييهاى بسيار كرد و بسى از مشركان به\r\n\r\n\r\n","description":"","footnote":"\r\n( 1 ) . عتاب قبل از حركت در حمام اعين - منسوب به اعين آزاد كردهء سعد بن ابى وقّاص - اردو زد .\r\n( 2 ) . شمار لشكريان شبيب موقع حركت از مداين هزار نفر بود ، ولى بتدريج از آن كاسته شد ، تا آنجا كه در ساباط با وى تنها ششصد كس ماندند .\r\n( 3 ) . فرماندهى پيادگان نيز به حنظلة بن حارث يربوعى ، پسر عموى عتاب ، واگذار شد .\r\n( 4 ) . وى قبيصة بن والق يكى از پرچمداران لشكر عتاب بن ورقا بود .\r\n( 5 ) . خبر آن مرد را بر ايشان بخوان كه آيات خويش را به او عطا كرده بوديم و او از آن علم عارى گشت و شيطان در پىاش افتاد و در زمرهء گمراهان درآمد ؛ ( اعراف ، 175 ) . - و .\r\n( 6 ) . قاتل عتاب بن ورقاء ، عامر بن عمرو تغلبى بود و قاتل زهره ، فضل بن عامر شبيانى ؛ - نهاية الأرب ، ج 6 ، ص 152 .\r\n","page_name":" 1012 ","page_number":298},
  {"content":"\r\n\r\nدست او كشته شد . در اين اثنا يكى از اصحاب شبيب گفت : چه اندوه مىخورى ؟ كافرى به قتل آمده . شبيب جواب داد : تو بر ضلالت ايشان از من داناتر نيستى ، من دير است كه احوال اين طايفه را مىدانم . اگر بر طريقهء اوّل ثبات مىنمودند در دين برادران ما بودند .\r\nالقصّه ؛ شبيب بعد از فتح شمشير انتقام در [ 139 ب 
  ] نيام كرده بقيّة السيف را به بيعت خود دعوت كرد . همه متابعت او نمودند ، و شبيب عنان عزيمت به جانب كوفه منعطف گردانيد « 1 » كه سفيان بن ابرد و حبيب بن عبد الرحمن با لشكر شام به كوفه رسيدند و حجاج به وجود ايشان مستظهر گشت و از مدد كوفيان مستغنى گرديد . بنابراين به منبر برآمده گفت : اى اهل كوفه ، خداى تعالى عزيز مكناد آن كس را كه عزّ شما بخواهد و نصرت مدهاد آن كس را كه طالب نصرت شما باشد . از پيش من برويد و در قتال دشمن مرا يارى مكنيد . بايد كه شما با يهود و نصارى آرام گيريد .\r\nهنوز حجّاج در مسجد جامع بود كه خبر رسيد شبيب همچو بلاى آسمانى به موضع حمام اعين رسيد . حجّاج ، حارث بن معاوية ثقفى را با چهار هزار كس به جنگ او فرستاد . حارث بيرون آمده به موضع برار « 2 » فرود آمد . شبيب از حال او آگاهى يافته ملك الموت‌وار خود را به او رسانيده حارث را به قتل آورده متوجه كوفه گرديد و در نواحى سجه را لشكرگاه ساخت .\r\nحجّاج غلامان خود را فرمود تا سرهاى كوچه را مضبوط ساختند . روز سيم حجّاج ابو الورد مولاى خود را با طايفه‌اى از مماليك خويش بر سر او فرستاده قريب به سجه رسيده با شبيب گفتند : اينك حجّاج آمد . شبيب بر ابو الورد حمله آورده او را بكشت و گفت : اگر اين شخص حجّاج بود من شما را از وى رهانيدم . « 3 »\r\nچون روز بلند شد حجّاج با سپاه متوجّه لشكر شبيب شد . او با ششصد كس از خواص خويش روى به مخالفان آورد . حجّاج از اسب فرود آمده بر كرسى نشست و گفت : اى اهل شام شما ارباب سمع و طاعت و يقين‌ايد . يقين دانيد كه خداوند بطلان بر اصحاب يقين غالب نگرداند . بايد كه در استيصال اهل فسق و كفر سعى و اهتمام نموده دقيقه‌اى از دقايق جد و جهد فرومگذاريد .\r\nچون فريقين به هم رسيدند تير و شمشير در يكديگر نهادند . چون سپاه شبيب نسبت به سپاه\r\n\r\n\r\n","description":"","footnote":"\r\n( 1 ) . شبيب پس از غلبه بر عتاب بن ورقاء و زهره و تصرّف اموال لشكر آن دو سردار دو روز در بيت قرة ماند ، آنگاه در مسير كوفه در سوراء ( جايى نزديك بغداد ، و نيز گفته‌اند خود بغداد ) فرود آمد و پس از كشتن فرماندار آن ، در حمام اعين اردو زد .\r\n( 2 ) . اين محل در نهاية الأرب ، ( ج 6 ، ص 153 ) زراره ثبت شده است .\r\n( 3 ) . البته حجاج پس از كشته شدن ابو ورد غلام ديگرش ، طهمان ، را با همان حيله و كلك كه « اين خود حجّاج است » به جنگ شبيب مىفرستد . شبيب پس از كشتن طهمان است كه يارانش را به رهايى از شرّ حجّاج نويد مىدهد .\r\n","page_name":" 1013 ","page_number":299},
  {"content":"\r\n\r\nحجّاج بسيار اندك بودند ، لاجرم سپاه حجاج شبيب و اصحاب او را از جاى برداشته چند قدم بازپس بردند . امّا شبيب به نفس خود ثبات قدم وزيده مدتى مديد با اعدا مقاتله و مجادله مىنمود و چون ثبات ايشان را مشاهده كرد سويد را گفت كه تو از فلان راه برو و از عقب حجّاج درآى كه من خود پيش رفته ايشان را به حرب مشغول مىدارم .\r\nچون سويد متوجّه آن‌جانب شد و خواست كه از عقب او درآيد و دستبردى نمايد ، ديد كه عروة بن مغيرة بن شعبه با جماعتى از مبارزان به محافظت سواره ايستاده . بنابراين سويد پيش نرفته و بازگشت و به شبيب پيوست . شبيب چون اين معنى را دانست مردم خود را جمع كرده با مذكرهء آهن « 1 » به طرف شاميان روان شد . حجّاج سپاه شام را به صبر و ثبات وصيّت كرده نايرهء قتال و جدال اشتعال يافت . تا آنكه از اصحاب شبيب چهل نفر و از شاميان هفتاد كس به قتل رسيد . در اين اثنا خالد بن عتاب بن ورقاء به كينهء خون پدر با جمعى از شجاعان از عقب شبيب درآمده مصاد « 2 » ، برادرش ، و غزاله ، منكوحهء شبيب ، را بكشت « 3 » و آتش در لشكرگاه او زد .\r\nچون اين خبر به سمع حجاج رسيد او و اصحاب او [ به 
  ] آواز بلند تكبير گفتند و اهل شام دلير شده شبيب و يارانش را منهزم ساختند . و بعضى خواستند كه او را تعاقب نمايند حجاج گفت : دست از وى برداريد كه هرجا كه خواهد برود ؛ چرت كه همين فتح پسنديده است .\r\nدر تاريخ يافعى آورده كه غزاله ، زوجهء شبيب ، به شجاعت و تهوّر مشهور و معروف بود - چنانچه بنابر مثل مىآوردند كه « فلان خود را شجاع‌تر از غزاله مىداند » - و نذر كرده بود كه اگر در مسجد كوفه درآيد دو ركعت نماز بگذارد ، دو ركعت اول بعد از فاتحه سورهء بقره بخواند و در ركعت دويم سورهء آل عمران . آخر با پنجاه سوار لشكر حجاج را درهم شكافته به مسجد درآمد و نماز نذر گزارده از عهدهء نذر بيرون آمد و مىخواست سوار شود كه جمعى كثير از سپاه شام با ابن عتاب ايشان را فرو گرفته به قتل رسانيدند . « 4 »\r\nالقصّه ؛ چون حجاج به كوفه درآمد حبيب بن عبد الرحمن حكمى را با سه هزار سوار چيده نامزد كرد كه شبيب را دستگير نمايد يا به قتل رساند . حجاج در وقت وداع به حبيب وصيّت كرد كه بايد احتياط و حزم را به جاى آورده خود را از شبيخون شبيب نگاه دارد . حبيب از كوفه بيرون آمده بعد از قطع منازل و طى مراحل در ولايت انبار به شبيب رسيد و لشكر خود\r\n\r\n\r\n","description":"","footnote":"\r\n( 1 ) . مذكّر : شمشير آبديده . - و .\r\n( 2 ) . هر سه نسخه : قصار .\r\n( 3 ) . خالد پس از كشتن غزاله سر وى را نزد حجاج فرستاد ، ولى در مسير راه يكى از اتباع شبيب به دستور وى سر غزاله را از حامل گرفته پيش شبيب آورد و شبيب دستور داد سر را غسل دهند و دفن كنند ؛ - الكامل ، ج 7 ، ص 32 .\r\n( 4 ) . تاريخ طبرى ( ج 8 ، ص 3606 ) اين داستان را به گونه‌اى ديگر آورده است . ابن اثير كشته شدن غزاله به دست خالد بن عتاب را پس از اختلاف افتادن در سپاه شبيب بر اثر مذاكرهء مصقلة بن مهلل ( يكى از خوارج ) با شبيب مىداند .\r\nپس از اين اختلاف است كه فقط چهل سوار با شبيب مىماند ؛ - الكامل ، ج 7 ، ص 32 .\r\n","page_name":" 1014 ","page_number":300},
  {"content":"\r\n\r\nرا به چهار فوج منقسم ساخته با هر فوجى گفت : اگر آن سه فوج را فى المثل به قتل رسانند شما بايد كه از جاى خود نجنبيد و خاطر خود را امشب بر جنگ قرار دهيد كه خوارج نزديك‌اند .\r\nامّا چون شب درآمد شبيب به رسم شبيخون روى به اهل شام آورد . ديد كه شاميان هشيار و بيدارند . با وجود آن شبيب در آن شب بر هريك از آن افواج خود را رسانده جنگهاى عظيم كرد و از طرفين مبارزان بسيار به قتل رسيدند ، تا آنكه آخر شب ماندگى و كوفتگى طرفين به جايى رسيد كه مردى كه تيغ بر كوه دماوند زدى و دو نيم كردى ، شمشير بر شخصى بىجوشن زدى كارگر نمىآمد ، چنانچه بعضى ، از ضعف ، در آن معركه نشسته جنگ مىكردند ؛ چرا كه قوّت برخاستن نداشتند .\r\nامّا چون شبيب از ظفر مأيوس شد از جنگ بيرون آمده دجله را قطع كرده متوجه ولايت اهواز شد و از آنجا به فارس رفت و از فارس ميل به كرمان نمود تا چند روز از تعب حرب بياسايد . ما حجّاج چون شنيد كه به جانب فارس و كرمان رفته به اهل شام زر بسيار داد و سفيان بن ابرد كلبى را گفت : بايد كه تا شبيب قوّت ناگرفته به دفع او پردازى . و نامه‌اى به عون بن حكم بن ايوب « 1 » - كه از قبل او حاكم بصره بود - نيز بنوشت ؛ مضمون آنكه : بايد كه چهار هزار كس از لشكر بصره به مدد سفيان فرستى .\r\nالقصّه ؛ سفيان با لشكر گران متوجّه دفع شبيب گشت . شبيب قبل از اينكه خبر سفيان به او برسد از كرمان مراجعت نموده متوجّه عراق شد . سفيان از روى تعجيل تمام پيش از آنكه لشكر بصره به او ملحق گردد در كنار رود اهواز به شبيب رسيد . شبيب از آب گذشته هر دو لشكر صف‌آرايى كرده به كارزار درآمدند . آن شب تا روز ميانهء آن دو طايفه محاربات عظيم واقع شد . بعد از غروب آفتاب شبيب بر اسب نرى كه سوار بود خواست كه از جسر « 2 » عبور نموده فرود آيد . در حين گذشتن از پل اسب او بر بالاى ماديانى كه پيش‌پيش مىرفت جست ، چنانچه شبيب از پشت وى جدا شده در آب افتاد و آواز برآورد كه  لِيَقْضِيَ اللَّهُ أَمْراً كانَ مَفْعُولًا » .  « 3 » يعنى : هر امرى كه حقّ سبحانه و تعالى تقدير كرده شدنى است . چون غوطه‌اى خورد باز سر از آب برآورد و گفت :  ذلِكَ تَقْدِيرُ الْعَزِيزِ الْعَلِيمِ *  « 4 » يعنى : اين بود تقدير غالب داناى . « 5 »\r\nالقصّه ؛ بعد از غرق شدن جثّه او را از آب بيرون آورده نزد سفيان آوردند . سفيان فرمود تا\r\n\r\n\r\n","description":"","footnote":"\r\n( 1 ) . وى داماد حجّاج بود .\r\n( 2 ) . مراد پلى بود كه بر روى دجيل ، شاخه‌اى از فرات ، بسته بودند .\r\n( 3 ) . انفال ، 42 .\r\n( 4 ) . انعام ، 96 ؛ يس ، 38 ؛ فصلت ، 12 .\r\n( 5 ) . طبرى و ابن اثير روايتى ديگر دربارهء غرق شدن شبيب مىآورند : شخصى مقاتل نام از قبيلهء بنى تيم بن شيبان براى تلافى كينه قبيله‌اى از شبيب ، باعث خرابى پل و سقوط شبيب به آب شده است ؛ - تاريخ طبرى ، ج 8 ، ص 3612 ؛ الكامل ، ج 7 ، ص 34 .\r\n","page_name":" 1015 ","page_number":301},
  {"content":"\r\n\r\nسينهء او شكافتند . ديدند كه دلش چنان سخت است كه معلوم نيست كه هيچ سنگ به آن سختى بود ، چنانچه او را بر زمين مىزدند از زمين دور مىشد ، چنانچه سنگ سخت را كه بر زمين زنند از وى دور شود . چون دلش را شكافتند در اندرون آن دلى كوچك بود . چون آن را شكافتند در وى قطره‌اى خون بسته بود .\r\nو در روضة الشهدا مسطور است كه چون خبر موت شبيب به مادرش رسيد و گفتند كه شبيب را كشتند ، قبول نكرد . چون گفتند كه در آب افتاد و غرق شد ، باور كرد . گفتند : چون كشته شدن شبيب باور نكردى و غرق شدن او در آب قبول كردى ؟ گفت : من در وقت ولادت وى [ در خواب 
  ] ديدم كه شعله‌اى آتش از [ قبل 
  ] « 1 » از من جدا شد ؛ دانستم كه هيچ چيز او را فرو ننشاند مگر آب .\r\nو نيز از مادر شبيب منقول است كه : قريب تولّد شدن شبيب به خواب ديدم كه شعلهء آتش از من دميدن كرده متوجّه آسمان گشت و روشنى او به تمام آفاق رسيد . ناگاه ديدم كه ميان آب بسيار افتاده بمرد . « 2 »\r\n\r\n\r\n","description":"","footnote":"\r\n( 1 ) . مترجم يا مصحّح الكامل ابن اثير در خصوص اين رؤيا مىنويسد : « تعبير ابن اثير قلب و تعبير طبرى قبل است كه اصحّ باشد ، زيرا معنى قبل كه « پيش » باشد موضع خاص زنان است و مقصود وضع حمل است . پس خروج آتش از قبل است نه از قلب . » ؛ - الكامل ، ج 7 ، ص 36 . نگارنده در متن مترجم تاريخ طبرى به لفظ قبل برخورد نكرد ، ولى در متن عربى كتاب ( ج 7 ، ص 257 ، چاپ حسينيه مصر ) از قول مادر شبيب آمده است : « . . . انّى رأيت فيما يرى النّائم انّه خرج من قبلى شهاب فثقب يسطع حتّى بلغ السّماء و بلغ الآفاق . . . »\r\n( 2 ) . و نيز از قول مادر شبيب روايت مىكنند كه : « من او را در روزى زائيدم كه شما در آن روز خونها را مىريزيد [ يعنى روز قربان 
  ] . من هم رؤيا را چنين تعبير كردم كه فرزندم خونخوار خواهد بود . كار او هم بالا خواهد گرفت و با سرعت بر عظمت او افزوده خواهد شد . » ؛ - الكامل ، ج 7 ، ص 36 ؛ تاريخ طبرى ، ج 8 ، ص 3619 .\r\n","page_name":" 1016 ","page_number":302},
  {"content":"\r\n\r\n\r\nذكر وقايع سال شصت و هشتم [ از 
  ] رحلت خير البشر\r\nدر اين سال عبد الملك بن مروان ، امية بن عبد اللّه بن خالد را از امارت خراسان عزل كرده ايالت آن ولايت و مملكت سيستان را به حجّاج ارزانى داشت و حجّاج از قبل خويش مهلّب را به امارت سيستان و عبيد اللّه بن ابى بكره را به حكومت خراسان فرستاد . اين صورت بر مهلّب گران آمده با عبد الرحمن بن عبد اللّه طائى ، نايب حجاج گفت : اميرى سيستان را به من و خراسان را به عبد اللّه مىدهد ، حال آنكه من بر خير و شرّ و نيك و بد خراسان داناترم . اگر از وى التماس نمايى كه برعكس آنچه مقرّر نموده فرمان دهد حق تو گزارده شود .\r\nعبد الرحمن ملتمس مهلّب معروض حجاج گردانيد . حجّاج مطلوب او را به اجابت مقرون داشت ، ليكن گفت : مىبايد كه مهلب از خراج اهواز و فارس كه مدتى [ 140 الف 
  ] در تصرّف داشت هزارهزار درم به من دهد . مهلّب را زياده استعدادى نبود ؛ چون هرچه به دست افتادى بخوردى و ببخشيدى و اكثر ايام به قرض گذرانيدى . اما چون حجّاج در باب زر مبالغهء بسيار نمود مهلّب پيرايه‌هاى اهل و عيال خود را فروخته مبلغ مذكور را ادا نمود و يكى از ارشد اولاد « 1 » خود را به نيابت خود به خراسان فرستاد ، و گفت خود در سال آينده خواهد رفت ؛ چنانچه به تفصيل مذكور خواهد شد إن شاء اللّه تعالى .\r\nو امّا عبد اللّه بن ابى بكره چون به ملك نيمروز « 2 » رسيد حجّاج به او پيغام فرستاد كه « در سجستان توقّف منماى و بر جناح استعجال عنان عزيمت را به جانب كابل منعطف گردان كه آثار تمرّد و عصيان بر صفحات ملك آن ملك مشاهده مىافتد . » چه ؛ حاكم كابل و نيل پيش از\r\n\r\n\r\n","description":"","footnote":"\r\n( 1 ) . اسم پسر مهلّب حبيب بود .\r\n( 2 ) . نيمروز : نام قديم سيستان .\r\n","page_name":" 1017 ","page_number":303},
  {"content":"\r\n\r\nآن با مسلمانان در مقام مصالحه آمده جزيه قبول كرده بود كه هر سال به بيت المال رساند . امّا هر سال كه قوّتى مىديد جزيه مىداد و چون ايشان را اندك دلمشغولى مىديد يا ضعفى روى مىنمود آن مقرّرى را نمىفرستاد .\r\nپس عبد اللّه به موجب فرمودهء حجّاج با لشكر كوفه و بصره متوجّه كابل شد . هرچند مسلمانان پيشتر مىرفتند رتبل « 1 » مملكت را گذاشته به هندوستان نزديكتر مىشد و سپهسالاران كه داود و شريح « 2 » بودند . متعاقب رتبل مىرفتند تا به هفده فرسخى وى رسيدند .\r\nدر اين وقت ملك كابل به بعضى از امرا و هواخواهان كس فرستاد كه بايد سر راههايى كه مسلمانان گذشته‌اند چنان مضبوط كنيد كه به هيچ وجه غلّه به ايشان نتواند رسيد و هيچ از ايشان نتواند بازگشت . پس به اندك روز در لشكر مسلمانان چنان قحط شد كه همه از حيات نوميد شدند . بنابراين عبد اللّه با شريح گفت : صلاح در آن است كه ما با كافران صلح كنيم و من به ايشان هفتاد هزار درم قبول كرده‌ام كه بدهم تا ايشان از سر راه ما دور شوند و ما بازگشته خود را به ماء منى مىرسانيم . شريح جواب داد كه : هر مالى كه تو به كفّار دهى ديوان معلوفهء تو حساب خواهد كرد . عبد اللّه گفت : گو چنين باشد . به هر حال اين بهتر از آنكه ما در اين مهالك و مخاوف از گرسنگى هلاك شويم . شريح گفت : عمر من از صد سال گذشته و هرگز گمان نداشتم كه به اين سنّ رسم . مدتهاست كه از بارگاه حضرت احديّت شهادت مىطلبم . اكنون وقت آن است كه به تمنىّ خود فايز گردم .\r\nاين سخن بگفت و بر اسب خود سوار شده فرياد برآورد كه : اى مسلمانان هركه را آرزوى شهادت است با من موافقت نمايد . « 3 » معدودى چند با او موافقت نمودند . پس او پاى جلادت در ميدان نهاده با كفّار حرب مىكرد تا كشته شد . و عبد اللّه هفتصد هزار درم به مخالفان داده با متابعان معاودت نمود . چون به ديار اسلام رسيد مسلمانان طعام پيش بردند . هركه طعام سير خوردى فى الحال به مردى . چون اين معنى دانستندى بتدريج مىخوردند ، تا به حال خود باز آمدند .\r\n\r\n\r\n","description":"","footnote":"\r\n( 1 ) . رتبل يا رتبيل نام پادشاه كابل است كه با عبد الرحمن ابن اشعث ، فرمانده سپاه عرب ، بر ضد حجّاج متحد شد ولى بعد به دليل نقض عهد و ترس از حجاج ، عبد الرحمن را تسليم كرد . اين نام به صورت « زنبيل » و « زنتبيل » هم آمده است .\r\n( 2 ) . مراد شريح بن هانى ، قاضى كوفه ، است كه فرماندهى مردم كوفه را بر عهده داشت .\r\n( 3 ) . شريح موقع حمله بر سپاهيان رتبيل رجزى حاكى از بيزارى و اندوهگينى از پيرى و درازى عمر مىخواند . براى اطّلاع از آن ابيات ؛ - تاريخ طبرى ، ج 8 ، ص 3665 ؛ الكامل ، ج 7 ، ص 54 ؛ نهاية الأرب ، ج 6 ، ص 161 .\r\n","page_name":" 1018 ","page_number":304},
  {"content":"\r\n\r\n\r\nذكر وقايع سال شصت و نهم از رحلت خير البشر\r\nاز جمله وقايع اين سال كشته شدن قطرىّ بن فجاة است كه رأس و رئيس خوارج ازارقه بود « 1 » از دست سودهء دارمى . و در اين سال عبد اللّه بن ابى بكيره كه حجّاج او را به ايالت سجستان فرستاد وفات يافت . او در هر روز عيد صد بنده را آزاد مىكرد .\r\n* * *\r\n\r\n\r\n","description":"","footnote":"\r\n( 1 ) . متأسفانه احمد تتوى ماجراى كشته شدن قطرىّ بن فجاة را توضيح نداده است . در هر حال با كشته شدن قطرىّ در طبرستان ، كه به دليل سقوط به درّه‌اى اتّفاق افتاد ، فتنهء بيست و چند سالهء خوارج كه با خروج نافع بن ازرق شروع شده بود پايان يافت . ابن اثير شرحى مبسوط راجع به مرگ قطرىّ آورده است ؛ - الكامل ، ج 7 ، ص 45 .\r\n","page_name":" 1019 ","page_number":305},
  {"content":"\r\n . \r\n","description":"","footnote":"","page_name":" 1020 ","page_number":306},
  {"content":"\r\n\r\n\r\nذكر وقايع سال هفتادم از رحلت خير البشر\r\nاز جمله وقايع اين سال مخالفت عبد الرحمن بن محمّد اشعث با حجّاج بود . منشأ اين مخالفت آن بود كه روزى حجّاج با او گفت : اى عبد الرحمن عجب ظاهرى دارد به امور خوب آراسته .\r\nعبد الرحمن گفت : امّا باطنى دارم از مهلكات رديّه پيراسته . و هنوز مجلس حجّاج منعقد بود كه عبد الرحمن برخاست . بعد از آن از شعبى ، كه يكى از خواص و حاضران مجلس بود ، پرسيد : امير در غيبت من چه گفت : شعبى جواب داد : با تو گويم مشروط به آنكه اين راز را مخفى دارى . عبد الرحمن در آن باب سوگند خورد . شعبى گفت : امير چنين فرمود كه هرگز من به عبد الرحمن نگاه نكردم كه ميل گردن زدن او نداشتم . « 1 » عبد الرحمن چون اين سخن بشنيد گفت : به خدا سوگند كه من چندان سعى كنم كه رگ گردن او بريده شود .\r\nپس از آن روز باز عداوت حجّاج در خاطر خود مىداشت تا آنكه خبر كشته شدن شريح بن هانى و فوت عبيد اللّه بن ابى بكيره به حجّاج رسيد و حجّاج صورت واقعه معروض عبد الملك گردانيد و در دفع آن حادثه از ضمير او استفسار نمود . عبد الملك در جواب حجّاج نوشت : ما صلاح و فساد خراسان توابع او را به رأى متين تو گذاشته‌ايم به هرچه عقل تو تقاضا كند عمل نماى . چون جواب ابن مروان به حجّاج رسيد مقرّر كرد كه عبد الرحمن بن محمّد اشعث با چهل هزار مرد كارديده « 2 » بايد كه متوجّه سيستان شود و در آنجا توقّف ناكرده\r\n\r\n\r\n","description":"","footnote":"\r\n( 1 ) . طبرى از قول شعبى گويد : « چون حجاج او [ - عبد الرحمن 
  ] را بديد ، گفت : « راه رفتنش را ببين ! به خدا قصد كردم كه گردنش را بزنم . » ؛ تاريخ طبرى ، ج 8 ، ص 3670 . شعبى منسوب است به شعب همدان و اسم او عامر بوده است .\r\nحسن بصرى در حقّ وى گويد : ما رأيت أفقه من الشعبى . ( - فقيه‌تر از شعبى نديده‌ام . - و ) .\r\n( 2 ) . اين سپاه در تاريخ به نام جيش الطّواويس مشهور است . مؤلف تاريخ سيستان در علّت تسميه مىنويسد : « همه ، -\r\n","page_name":" 1021 ","page_number":307},
  {"content":"\r\n\r\nروى به مملكت كابل آرد و آنجا را از متمرّدين پاك گرداند .\r\nچون خبر رفتن عبد الرحمن بن محمّد اشعث به عمّ وى ، اسماعيل بن اشعث ، رسيد با حجّاج گفت : صلاح نيست كه برادرزادهء مرا به ملك نيمروز فرستى ؛ چه تصوّر من آن است كه چون عبد الرحمن از آب فرات بگذرد اظهار تمرّد و عصيان بكند . حجاج اين معنى را از وى مستبعد داشته در جواب او گفت : عبد الرحمن را چه ياراى آنكه تواند قدم از دايرهء اطاعت و انقياد بيرون نهد ؟\r\nالقصّه ؛ چون عبد الرحمن با لشكرى عظيم متوجّه آن‌جانب شده به سيستان رسيد به استحضار اعيان آن ولايت فرمان داده منشور امارت خود بر ايشان خواند . بعد از آن حكم كرد كه در اوّل ماه مهيّا شويد تا متوجّه كابل شويم و عالم را از لوث وجود مخالفان پاك سازيم . چون خبر توجّه عبد الرحمن به گوش رتبل ، ملك كابل ، رسيد مكتوبى به عبد الرحمن فرستاد ، مضمون آنكه : « شريح و مسلمانان را آنچه پيش آمد من به آن راضى نبودم . خراجى كه مقرّر شده ادا مىنمايم . ملتمس آنكه از سر جريمه‌اى كه نسبت به من مىكنند درگذرى . » عبد الرحمن به اين سخن التفات نكرده لشكرهاى سجستان را جمع‌آورده روى به كابل نهاد . و رتبل بنابر دستور سابق روستاها و نواحى مملكت بديشان گذاشته به تدريج پيشتر مىرفت و مىخواست كه با عبد الرحمن چون لشكر سابق رفتار كند و عبد الرحمن بر مكر و كيد او وقوف يافته بر هر شهرى و قصبه‌اى كه مىرفت داروغهء خود را در آنجا نصب مىكرد و مردان بر سر عقبات و كمينگاهها باز مىداشت تا بسيارى از آن مملكت در تحت تصرّف و غنيمت فراوان گرفته ، آنگه با لشكر خود گفت : بيشتر مرويد و امسال به اين قناعت كنيد تا سال ديگر از سر بصيرت كامل متوجّه قلع و قمع ملك كابل شويم . اين معنى موافق افتاده سالما غانما مراجعت نمودند و عبد الرحمن مكتوبى به حجّاج فرستاده او را از كماهى حالات اعلام داد . حجّاج در جواب نوشت :\r\n« آيا من چندين هزار كس از اهل اسلام و استعداد تمام از بهر آن همراه تو كرده‌ام كه با كافران مداهنه مىكرده باشى ؟ وظيفه آنكه به مجرّد رسيدن نامه لشكرى جرّار برداشته روى به ديار كفّار نهى و از آنجا بازنگردى تا تمامى آن ديار را مسخّر نگردانى . »\r\nو از عقب اين مكتوب نامه‌اى ديگر كه :\r\n\r\n\r\n","description":"","footnote":"\r\n- صناديد و اشراف و ابناء نعم عرب بودند . » ؛ ص 112 . ولى طبرى و ابن اثير نوشته‌اند كه اين نامگذارى بيشتر به دليل آراستگى و خوبى سلاح و اسب بوده نه فقط براى اهميت افراد آن ؛ - تاريخ طبرى ، ج 8 ، ص 3671 ؛ الكامل ، ج 7 ، ص 58 .\r\n","page_name":" 1022 ","page_number":308},
  {"content":"\r\n\r\n« عبد الرحمن بايد كه لشكريان را فرمايد كه در قصبات كابل كه به تصرّف ايشان درآمده زراعت نمايند و در آنجا توقّف كنند تا آن سرزمين بتمامه مفتوح گردد . »\r\nو متعاقب نامهء دويم نامه‌اى ديگر برسيد مضمون آنكه :\r\n« اگر عبد الرحمن آنچه فرموده‌ام به جاى آرد و بىتأخير و اهمال لشكر به كابل كشد فبها ، و اگر در اين باب عجز و سستى نمايد برادرش اسحاق امير باشد و او در هيچ مهم مدخل ننمايد . »\r\nچون اين مكتوب به عبد الرحمن رسيد سران سپاه و معارف درگاه را طلب داشته گفت :\r\nحجّاج به من چنين و چنين نوشته و مرا به جبن و بددلى منسوب ساخته . و ولايت كابل را كه ديروز برادران شما در آن كشته شده‌اند نيكو مىدانيد . غرض حجّاج آن است كه من در آنجا با مسلمانان به قتل برسم . من يكى از شمايم . صلاح و فساد من صلاح و فساد شماست . من در جنگ و آشتى و حركت و سكون با شما موافق‌ام . ايشان گفتند : حجاج دشمن خداست . ما از اطاعت او بيزاريم و ديگر مراسم فرمانبردارى او به جاى نمىآريم .\r\nاوّل كسى كه در آن مجلس اظهار خلاف حجّاج كرد ابو طفيل عامرة بن وائله كنانى بود . و او از زمرهء اصحاب رسول ، صلّى اللّه عليه و آله و سلّم ، به فصاحت [ 141 ب 
  ] و طلاقت لسان اتّصاف داشت . بعد از وى « 1 » عبد المؤمن بن شبث بن ربعىّ به معايب حجّاج زبان برگشاد و مردم را ترغيب و تحريص مىنمود كه حجاج را خلع كرده با عبد الرحمن بيعت كنند . امرا و رؤسا مكاتيب حجاج را ديده سخن دو ناصح شنيده در باب خلع حجاج يك جهت شدند و با عبد الرحمن بيعت كردند .\r\nبعد از آن عبد الرحمن با ملك كابل در مقام مصالحه آمد به آن شرط كه اگر بر حجاج غالب آيد خراجى كه از او هر ساله مىگرفته به او ببخشد و اگر مغلوب شود پناه به وى برد . پس عبد الرحمن بر ولاياتى كه در تصرّف داشت گماشتگان تعيين كرده با لشكرى عظيم متوجّه كران شد و از آنجا به فارس رفتند تا از خشكى روى به دفع حجاج نهند .\r\nدر روضة الصفا آورده كه عبد الرحمن چون اظهار مخالفت حجّاج كرد به مهلّب بن ابى صفره كه در آن زمان از قبل حجاج والى خراسان بود نامه‌اى نوشته او را به معاونت و موافقت خويش خواند ، و مهلّب آن مكتوب را بعينه پيش حجاج فرستاد و پيغام داد كه :\r\n« اهالى عراق روى به آن طرف آوردند و لشكر عراق به سيلى ماند كه از فراز متوجّه نشيب گردد و سيلى چنين [ را 
  ] به هيچ وسيله باز نتوان داشت مادام كه به مقرّ خود نرسد . اكنون مصلحت در آن است كه امير به هيچ وجه متعرّض ايشان نشود تا اكثر ايشان به وطنهاى خود\r\n\r\n\r\n","description":"","footnote":"\r\n( 1 ) . بعد از ابو طفيل ، عطية بن عمرو بود كه با حجاج مخالفت كرد ؛ - تاريخ سيستان ، ص 114 .\r\n","page_name":" 1023 ","page_number":309},
  {"content":"\r\n\r\nدرآمده زن و فرزند خود را دريابند و متفرّق شوند . بعد از آن آن جماعتى كه قليل و مجتمع باشند حرب ايشان بايد نمود كه به اسهل وجهى مهم به كام دوستان خواهد شد ، ان شاء اللّه . » « 1 »\r\nامّا حجاج چون بر مضمون مكتوب مهلّب اطّلاع يافت گفت ابن ابى صفره در اين مصلحت خيانت ما انديشيده و رعايت جانب پسر عمّ خويش يعنى عبد الرحمن نموده . القصّه ، حجاج خبر مخالفت عبد الرحمن و آمدن او را با لشكرى عظيم به جانب عراق به عبد الملك مروان نوشت . عبد الملك از اين خبر بسيار متوحش شده صورت واقعه را با خالد بن يزيد در ميان نهاد كه خالد گفت : كار عبد الرحمن سهل است ؛ چرا كه اكثر مردم سجستان و اهالى خراسان بتمامه با او در اين امر متفّق نيستند . باوجود اين لشكر به مدد حجاج تعيين بايد نمود . پس عبد الملك از لشكرهاى شام و دليران خون‌آشام به مدد حجّاج فرستاد . و حجّاج با سپاهى بيشتر از مور و ملخ متوجه تستر « 2 » شده در روز عيد اضحى ميان عبد الرحمن و حجّاج جنگى صعب روى نمود . آخر الامر لشكر عبد الرحمن غلبهء تمام كردند و حجاج راه گريز پيش گرفته در خاطر خود مىگفت كه : تجربهء مهلّب در امور زياده از ما بوده و ما نصيحت او را خيانت پنداشته بر آن عمل نكرديم تا به عار فرار گرفتار شديم .\r\nعبد الرحمن ، حجاج را تعاقب نموده از لشكر وى هركه را مىيافت مىكشت . حجاج به بصره درآمده خزينهء آنجا را بر لشكر قسمت نموده از بصره بيرون آمده موضع زاويه « 3 » را لشكرگاه ساخت . امّا عبد الرحمن مظفّر و منصور از روى استقلال و شوكت به كوفه درآمده مردم كوفه به خلع عبد الملك اقدام نموده با عبد الرحمن بيعت كردند .\r\nو سبب سرعت اهل كوفه در خلع عبد الملك و متابعت عبد الرحمن را چنين آورده‌اند در اكثر تواريخ كه چون عمّال حجّاج به او نوشتند كه خراج ولايت به واسطهء آنكه اكثر اهل ذمّه مسلمان شده‌اند و اكثر مردم نيز روى به مهاجرت نهاده به طرف عجم رفته‌اند بسيار منكسر شده ، حجاج فرمان داد كه هركس از كوفه و بصره مهاجرت نموده به عجم رفته همه را بازگردانيد به اوطان خود بيايند و خراج را بلاانكسار تحصيل نمايند . و اين معنى در مردمى كه در ولايات عجم رفته رحل اقامت انداخته بودند و به فراغت بال اوقات مىگذرانيدند بسيار دشوار آمد ، خصوصا جمعى كثير از اهل صلاح و امانت و اهل قرآن مضطرب شده به فرياد و زارى اشتغال نمودند كه به يك ناگاه حجّاج از آن ديار بيرون رفته و عبد الرحمن بن محمّد\r\n\r\n\r\n","description":"","footnote":"\r\n( 1 ) . در تاريخ سيستان آمده است : « ابى بن سفين بن ثور السّدوسى نزديك حجاج شد و او را از حديث عبد الرحمن آگاه كرد . » ؛ - تاريخ سيستان ، ص 115 .\r\n( 2 ) . تستر : معرّب شوشتر است ؛ شهرى در خوزستان .\r\n( 3 ) . هر سه نسخه : راديه . به قياس تاريخ سيستان ( ص 115 ) ؛ الكامل ( ج 7 ، ص 69 ) و تاريخ طبرى ( ج 8 ، ص 3687 ) تصحيح شد . زاويه نام چند جاست ، از جمله در موصل و جايى نزديك بصره .\r\n","page_name":" 1024 ","page_number":310},
  {"content":"\r\n\r\nاشعث به ولايت ايشان رسيد ، لاجرم ايشان بأجمعهم مقدم او را غنيمت دانسته برحسب حجّاج و خلع عبد الملك اقدام و با عبد الرحمن متابعت كردند .\r\nاين واقعه به روايت روضة الصفا در آخر ذيحجّه سال هفتاد و يكم از رحلت خير البشر ، عليه و آله التّحيّة من الملك الاكبر ، به وقوع انجاميد . و به روايت ابن شحنه اين واقعه از جمله وقايع سنهء سبعين [ - هفتادم 
  ] من الرّحله بود .\r\n* * * \r\n[ فوت عبدالله بن جعفر طيار 
  ]\r\nو از جمله وقايع اين سال فوت عبد اللّه بن جعفر طيّار بود . تولّد عبد اللّه در حبشه بود . او در صغر سن به شرف ملازمت حضرت سيّد كاينات ، عليه و آله اكرم التّحيّات ، مشرّف گشته از آن حضرت نوازش يافته . در تاريخ يافعى مسطور است كه چون مانند عبد اللّه جعفر در جود و سخا كسى نبود او را جواد مىگفتند . از حكايات جود او آنچه به صحّت پيوسته يكى آن است كه در مدينه عالمى بود در جميع علوم دينى كامل و در صلاح و تقوى سرآمد اهل روزگار .\r\nروزى او را گذار بر نخّاسى « 1 » افتاد . اتّفاقا نظر وى بر كنيزكى مغنيّه ، كه به حسن صوت غيرت ناهيد بود و به حسن صورت حيرت خورشيد ، افتاد و از شنيدن آواز او رخت هستى به صحراى نيستى كشيد . بعد از ساعتى كه به هوش آمد لباس دانايى بيفكند و لباس رسوايى در پوشيد و خليع العذار در كوچه و بازار مىگرديد و هرچند مردم زبان به ملامت او گشادند سود نداشت .\r\nچون اين قضيّه به عبد اللّه بن جعفر رسيد صاحب كنيزك را طلبيد و به چهل هزار درم آن كنيزك را بخريد و فرمود تا به همان صورت كه آن عالم به سماع آن گرفتار شده بود تغنّى كرد . بعد از آن گفت : اين غنا را از كه آموخته‌اى ؟ گفت : از فلان مغنيّه . او را نيز طلب داشت .\r\nبعد از آن آن عالم را بخواند و گفت : مىخواهى كه آن صورت را كه شيفتهء او شده‌اى از استاد آن كنيزك بشنوى ؟ گفت : بلى . پس فرمود تا استاد او تغنّى كرد . عالم به مجرّد شنيدن بى خود بيفتاد ، چنان كه تصوّر كردند كه مگر بمرد .\r\nچون بعد از مدتى به هوش آمد ، عبد اللّه گفت : ما ندانسته بوديم كه تو در عشق آن كنيزك بدين مرتبه رسيده باشى . عالم گفت : و اللّه آنچه نهان است بيش از آن است كه آشكار شد . بعد از آن گفت : مىخواهى كه آن آواز را از كنيزك بشنوى ؟ گفت : ديدى كه چون آن را از ديگرى كه عاشق او نيستم شنيدم بر من چه گذشت ؟ پس حال من چگونه خواهد بود اگر از معشوق بشنوم .\r\n\r\n\r\n","description":"","footnote":"\r\n( 1 ) . نخّاس : برده فروش . - و .\r\n","page_name":" 1025 ","page_number":311},
  {"content":"\r\n\r\nالقصّه ؛ عبد اللّه فرمود تا آن كنيزك را تسليم آن مرد كردند و گفت : اين معشوق تست . در وى جز [ به 
  ] گوشهء چشم نگاه نكرده‌ام . آن مرد عبد اللّه را دعا بگفت و دست كنيزك را بگرفت و از روى خوشحالى تمام به جانب خانهء خود روان شد . عبد اللّه غلامى را فرمود كه : چهل هزار درم ديگر بگير و همراه ايشان بر تا به جهت معيشت غبارى بر خاطر ايشان ننشيند و به فراغ خاطر از يكديگر تمتّع توانند گرفت .\r\nو در اين سال ابو ادريس خولانى كه قاضى القضاة دمشق بود از اين عالم انتقال نمود . « 1 »\r\n\r\n\r\n","description":"","footnote":"\r\n( 1 ) . اسلم ، غلام عمر بن خطّاب ؛ عبد اللّه بن عبد اللّه بن عليم جهنى ، راوى حديث دبّاغ ؛ جنادة بن ابى اميّه ؛ سائب بن يزيد ؛ و عبد اللّه بن ابى اوفى نيز از متوفيات اين سال بودند .\r\n","page_name":" 1026 ","page_number":312},
  {"content":"\r\n\r\n\r\nذكر وقايع سال هفتاد و يكم از رحلت خير البشر\r\nدر محرّم اين سال عبد الرحمن بن محمّد اشعث از بصره بيرون آمده به‌جانب حجاج متوجه شد . ميان هر دو گروه محاربات عظيم واقع شد و از هر دو جانب مردم بسيار به قتل رسيدند . و در آخر محرّم سنهء مذكوره لشكر عبد الرحمن سپاه حجّاج را منهزم گردانيده به كنار خندقى كه كنده بودند رسانيدند . چند كس در خندق هلاك شدند و نزديك به آن شد كه حجّاج روى از معركه برتافته به جانبى بدر رود كه به يك نگاه سفيان بن ابرد كلبى بر ميسرهء عبد الرحمن حمله آورده او را از جاى برداشت و ايشان روى به كوفه آوردند . عبد الرحمن و اكثر معارف اهل بصره با اهل ميسره موافقت نموده به كوفه رفتند و بقيّهء خلق بصره با عبد الرحمن بن عياش بن ربيعة بن عبد الملك بيعت كرده پنج شبانه‌روز با حجّاج مقاتله كردند ، آخر الامر عبد الرحمن بن عياش نيز به طرف كوفه رفته به عبد الرحمن اشعث پيوست .\r\nدر روضة الصفا مسطور است كه چون عبد الرحمن بن عياش از جنگلگاه رويگردان شد حجاج فرمود تا ندا كردند كه از مخالفان فلان و فلان را امان نيست . چون ندا كردند و نام دو سه كس را بردند باقى تصوّر كردند كه ايشان را امان است ، لاجرم اكثر خلق به فراغبال روى به معسكر حجاج نهادند . حجاج فرمود كه همه ايشان را كه يازده هزار نفر بود گردن بزدند .\r\n* * * \r\n[ فوت محمد حنفيه 
  ]\r\nو در اين سال ابو القاسم محمّد بن على المرتضى ، كه مشهور است به محمّد حنفيه ، به جوار حضرت حقّ پيوست . او به وفور علم و عمل موصوف بود و به كمال فضل و شجاعت موصوف . حضرت سيّد المرسلين ، عليه و آله صلوات ربّ العالمين ، امير المؤمنين على ،\r\n\r\n","description":"","footnote":"","page_name":" 1027 ","page_number":313},
  {"content":"\r\n\r\nعليه السّلام ، را از مولد او خبر داده فرموده بود كه : زود باشد يا على كه تو را پسرى متولّد شود .\r\nبايد كه او را به اسم و كنيت [ 141 الف 
  ] من موسوم و مكنّى گردانى . بنابراين امير المؤمنين على ، عليه السّلام ، او را محمّد نام نهاده ابو القاسم كنيت داد ، و الّا نزد اكثر علما جايز نيست جمع كردن ميان اسم و كنيت آن حضرت ، صلّى اللّه عليه و آله . و در اين باب حديثى از پيغمبر ، صلّى اللّه عليه و آله ، نقل مىكنند و مىگويند بعد از آنكه حضرت سيّد المرسلين به امير المؤمنين على ، عليهما السّلام ، فرمودند : من اسم و كنيت خود را به فرزند تو كه تو را بعد از اين خواهد شد بخشيدم . فرمودند : و لا يحلّ لاحد من امّتى بعده . يعنى : حلال نيست جمع ميان اسم و كنيت من هيچ كس را بعد آن .\r\nامّا بعضى از محقّقين برآنند كه اين منع مخصوص بود به زمان حيات آن حضرت ، صلّى اللّه عليه و آله ، چرا كه سبب منع آن بود كه جمعى از يهود در ابتداى اسلام به واسطهء ايذاء پيغمبر ، صلّى اللّه عليه و آله ، فرياد مىكردند : يا ابا القاسم ، يا ابا القاسم . و همين‌كه پيغمبر به ايشان ملتفت مىشد مىگفتند : ما تو را قصد نكرديم . و اين معنى بر پيغمبر بسيار شاّق بود ؛ بنابراين به امر الهى منع فرمود . و چون بعد از وفات آن حضرت اين متصوّر نيست ، جمع ميان اسم و كنيت ممنوع نخواهد بود .\r\nمحمّد حنفيّه بغايت قوّت داشت ، چنانچه در كامل التواريخ مسطور است كه نوبتى زرهى نزد امير المؤمنين على ، عليه السّلام ، آوردند . آن حضرت فرمود : اين زره دراز است . قدرى از آن كوتاه مىبايد ساخت . محمّد حنفيّه دست به آن زره آورده به زور پنجه آن مقدار كه امير المؤمنين تعيين فرمود از دامن آن قطع ساخت .\r\nو در اكثر تواريخ معتبره مسطور است كه نوبتى قيصر روم پيش معاوية بن ابى سفيان كس فرستاد كه : پيش از اين در ميانهء ملوك رسوم بود كه از لشكريان خود جماعتى را كه به صفت قوّت يا طول قامت يا غير آن از امور عجيبه [ موصوف بودند 
  ] پيش يكديگر مىفرستادند ، آيا شما مىخواهيد كه الحال آن عادت ميانهء ما و شما مرعى باشد يا نى ؟ معاويه گفت : چرا نباشد .\r\nپس قيصر روم دو شخص پيش معاويه فرستاد : يكى به طول قامت عوج بود و ديگرى در قوّت و زور خود را از رستم زال بالاتر مىگرفت .\r\nچون اين دو كس به مجلس درآمدند معاويه به عمرو عاص گفت : من در مقابل اين شخص طويل القامه كسى پيدا كرده‌ام كه اين به نصف او نرسد ، و آن قيس بن سعد بن عباده است ، امّا در مقابل اين كس كه دعوى زور مىكند محتاج به توام . عمرو عاص گفت : بلى . يكى از دو كس را كه محمّد حنفيّه است و عبد اللّه زبير است بايد طلبيد . پس معاويه اولا به طلب قيس بن سعد كس فرستاد . چون قيس به مجلس درآمد و نظرش بر رومى طويل القامه افتاد ازار خود را\r\n\r\n","description":"","footnote":"","page_name":" 1028 ","page_number":314},
  {"content":"\r\n\r\nبيرون آورده به جانب او انداخت كه : اين را بپوش . چون رومى ازار پوشيد نيفق « 1 » او به ترقوهء رومى رسيد . پس از روى انفعال سر خود را به پيش انداخت چون قيس را بر اين فعل ملامت كردند گفت : غرض من آن بود كه ايشان به جاى ازار من‌اند .\r\nبعد از آن معاويه كس فرستاد به طلب محمّد حنفيّه . چون آن جناب در مجلس درآمده حقيقت حال معلوم كردند فرمودند : اين جوان را يكى از دو كار اختيار بايد كرد . يا آنكه او بنشيند و من ايستاده دست يكديگر را گرفته زور كنيم . اگر او مرا بنشاند او قويتر باشد و اگر من او را برخيزانم وى قوّت نداشته يا عكس اين صورت يعنى من بنشينم و او بايستد . القصّه ، در هر دو صورت رومى مغلوب مطلق شده از روى انفعال سر در پيش انداخت .\r\nطايفهء كيسانيّه آن جناب را مهدى تصوّر كرده اعتقاد ندارند كه آن جناب وفات يافته . و گويند در جبل رضوى - كوهى است نزديك به مدينهء طيّبه - مختفى شده و رزّاق على الاطلاق آب و عسل در آن كوه به وى مىرساند . مدّت عمر آن‌جانب به روايت اكثر مورّخين خصوصا يافعى شصت و نه سال بود . فضائل و كمالات آن جناب نه چندان است كه احصاء آن توان كرد .\r\n\r\n\r\n","description":"","footnote":"\r\n( 1 ) . هر سه نسخه : منفق . نيفق : جاى بند شلوار . - و .\r\n","page_name":" 1029 ","page_number":315},
  {"content":"\r\n . \r\n","description":"","footnote":"","page_name":" 1030 ","page_number":316},
  {"content":"\r\n\r\n\r\nذكر وقايع سال هفتاد و دويّم از رحلت خير البشر\r\nاز جمله وقايع اين سال واقعهء دير جماجم « 1 » بود . تفصيل اين قضيّه آنكه چون عبد الرحمن بن محمّد اشعث به كوفه رسيد از اطراف و جوانب جمعى كثير به او پيوستند و از بزرگان تابعين و سالكان راه يقين نيز طايفه‌اى با او موافقت نمودند ، مثل سعيد بن جبير و كميل بن زياد - كه از خواص اصحاب و صاحب سرّ امير المؤمنين على ، عليه السّلام ، بود و مقالات امير المؤمنين با كميل بن زياد در ميان علما مشهور و معروف است - و شعبى « 2 » و عبد الرحمن بن ابى ليلى و ابو البخترى طائى .\r\nالقصّه ؛ عبد الرحمن پرتو التفات به حال سپاه انداخته صد هزار سوار جرّار را مرسوم داده خوشدل و مسرور گردانيده به عزم رزم حجّاج از كوفه بيرون آمد و حوالى دير جماجم را لشكرگاه ساخت . « 3 » در خلال اين احوال چون لشكر شام به حجّاج ملحق شد او نيز با لشكرى فزون از قطرات باران به قصد جنگ عبد الرحمن از دير قرّة « 4 » بيرون آمده در برابر لشكر عبد الرحمن فرود آمد و هر دو لشكر در گرد خود خندقى كنده مراسم احتياط و اهتمام را به جاى مىآوردند . هر روز افواج حشم از جانبين بيرون آمده با يكديگر قتال و جدال مىنمودند .\r\nمقارن اين حال بزرگان قريش كه در شام توطّن داشتند به عرض عبد الملك بن مروان\r\n\r\n\r\n","description":"","footnote":"\r\n( 1 ) . دير جماجم : محلّى در هفت فرسنگى كوفه در صحرايى كه به بصره مىرسد ؛ - عبد المؤمن بغدادى ، مراصد الاطّلاع على اسماء الامكنة ، و البقاع ، ج 1 ، ص 444 .\r\n( 2 ) . ابو عبد الله سعيد بن جبير بن هشام شعبى از موالى و مشاهير تابعين ، مردى عالم و محدّث بود ؛ - وفيات الأعيان ، ج 1 ، ص 288 .\r\n( 3 ) . اين اتّفاق در شعبان سال هشتاد و دوم هجرى بود .\r\n( 4 ) . قرّة : محلّى نزديك كوفه مقابل دير جماجم .\r\n","page_name":" 1031 ","page_number":317},
  {"content":"\r\n\r\nرسانيدند كه عراقيان بنابر ظلم حجّاج به امير المؤمنين تمّرد و عصيان مىورزند . مصلحت آن است كه ايالت عراق به ديگرى تفويض نموده شود تا اين فتنه تسكين پذيرد . اين سخن مستحسن عبد الملك افتاد . بنابراين پسر خود ، عبد اللّه ، را با برادر خود ، محمّد بن مروان ، فرمان داد تا با لشكرى كه محاسب وهم از شمارهء آن عاجز باشد روى به عراق آورده از عراقيان استمزاج نمايند ؛ اگر معلوم شود كه مايهء نزاع امارت حجّاج است او را معزول ساخته به جاى او محمّد بن مروان بر سرير ايالت عراق نشيند و عبد الرحمن بن محمّد اشعث حكومت هر شهرى از شهرهاى عراق كه خواهد به او دهند و [ فرمود : 
  ] محمّد بن مروان مطلقا در آن شهر دخل ننمايد و مرسومات ارباب شمشير كه تا اين غايت دم از مخالفت مىورزند به دستور سپاه شام در دفاتر ثبت نموده به ايشان رسانند ؛ و اگر از اين معنى سرباز زنند به طريق سابق حجّاج امير باشد و شمايان همه تابع او .\r\nچون اين خبر به حجّاج رسيد بسيار انديشه‌ناك شد كه مبادا عراقيان به صلح راضى شوند و مقصد ايشان محض عزل من باشد . القصّه ، چون عبد اللّه و محمّد بن مروان به حجّاج پيوستند سران سپاه عراق را به كنار لشكرگاه طلبيده به ايشان گفت : امير المؤمنين چنين و چنين فرموده است . شما در اين باب چه مىگوييد ؟ بزرگان عراق گفتند : امشب در اين امر تأمّل نموده فردا جواب گوييم .\r\nپس آن شب جميع اعيان كوفه و بصره نزد عبد الرحمن مجتمع گشته از صلح و جنگ حكايات در ميان آوردند . عاقبت زبان به معايب مروانيان گشاده جميع ايشان بر خلع عبد الملك و جنگ با اهل شام قرار دادند .\r\nچون اين خبر به سمع عبد اللّه و محمّد بن مروان رسيد دانستند كه اهل عراق به هيچ وجه اطاعت عبد الملك نخواهند كرد . پس روى به حجّاج كرده گفتند : اكنون به فرمان امير المؤمنين ، تو امير مايى و ما مأمور ، به هرچه اشارت فرمايى عمل نماييم . حجّاج از روى خوشحالى تمام به تعبيهء لشكر و تسويهء صفوف پرداخته مستعدّ حرب شده ميمنه را به عبد الرحمن بن سليم كلبى سپرد ، بر ميسره عمارة بن تميم لخمى را گماشت ، و بر مجموع سواران سفيان بن ابرد كلبى را حاكم گردانيد ، و پيادگان را به عبد اللّه بن حبيب حكمى سپرد .\r\nاز آن‌جانب نيز عبد الرحمن بن محمّد اشعث درصدد صف‌آرايى شده ميمنه را عبد الرحمن بن حجّاج خثعمى « 1 » تفويض نمود ، و ميسره را به ابرد بن قرّة تميمى سپرد ، و عنان\r\n\r\n\r\n","description":"","footnote":"\r\n( 1 ) . در الكامل ( ج 7 ، ص 75 ) به صورت حجاج بن حارثهء خثعمى و در نهاية الأرب ( ج 6 ، ص 192 ) به صورت حجّاج بن جاريه خثعمى آمده .\r\n","page_name":" 1032 ","page_number":318},
  {"content":"\r\n\r\nاختيار سواران را در قبضهء اقتدار عبد الرحمن بن عباس [ بن ربيعة 
  ] هاشمى نهاده صلاح و فساد پيادگان را به رأى محمّد بن سعد بن ابى وقّاص مفوّض گردانيد ، و جبلة بن زحر بن قيس الجعفى را به حراست علما و زهاد و عباد صالحين مقرّر گردانيد . و تا مدّت سه ماه و ده روز - به روايت طبرى سه ماه و سيزده روز - از وقت طلوع آفتاب تا غروب آن خون از تيغ چون باران از ميغ در صحراى هيجا و اطراف معركه بباريد ، چنان كه يافعى در تاريخ خود نقل مىكند كه در مدّت سه ماه و ده روز ميانهء حجّاج و عبد الرحمن اشعث هشتاد و چهار جنگ واقع شد و در هشتاد و سه جنگ غلبه از جانب عبد الرحمن بود ، امّا در جنگ آخر حجّاج منصور و مظفّر گشت .\r\nو در روضة الصفا مسطور است كه روزى ابو البخترى طايى و شعبى كه از جملهء فضلا و علما بودند با طايفه‌اى از علما در پيش صفوف آمده سپاه خود را بر محاربه تحريص كردند و سپاه عراق به استظهار [ 141 ب 
  ] تمام بر شاميان حمله آورده ايشان را از جاى خود برداشتند و جمعى كثير از طرفين به قتل رسيدند . و به روايت طبرى در اين مدّت صد هزار مرد از جانبين كشته شدند .\r\nدر اثناء كارزار طايفه‌اى از اهل شام جبلة بن زحر « 1 » را در ميان گرفته روز عمر او را به شام رسانيدند . از اين جهت مردم عراق بسيار دلشكسته گشتند . چون سر او را پيش حجّاج بردند بسيار خوشحال شد و گفت : اين معنى علامت فتح و ظفر است . مقارن اين حال بسطام بن مصقلة بن هبيرة الشيبانى ، كه از مشاهير امراى حجاج بود و به فنون و فضائل آراسته ، از جانب حجّاج گريخته به لشكرگاه عبد الرحمن آمد . اهل عراق به وجود او مفتخر گشته گفتند :\r\nالحمد للّه و المنّه كه شخصى پيدا شد كه قائم مقام جبله شد .\r\nو در تاريخ ابن اعثم كوفى آورده كه روزى مردى از لشكر عبد الرحمن بن محمّد اشعث كه نام او قدامه بود از صف خود بيرون آمده در ميان دو صف بايستاد و گفت : اى مردمان شام ، ما شما را به كتاب خدا و سنن مصطفى مىخوانيم . اگر نپذيريد ، بارى مردى از شما به مبارزت من آيد . بعد از لحظه‌اى كه با يكديگر مقاتله كردند شامى كشته شد . بعد از آن ديگرى آمد . او نيز كشته شد . چون حجّاج اين را ديد گفت : اين سگ لشكر ما را ترسانيد . يكى از امراى حجّاج ، كه او را سعيد حوشى گفتندى ، گفت : ايّها الامير چرا چنين مىفرمايى ؟ اتّفاقا اجل آن دو كس رسيده بود كه به قتل رسيدند . اكنون اگر دستورى دهى من كسى را فرستم كه شرّ اين عراقى را\r\n\r\n\r\n","description":"","footnote":"\r\n( 1 ) . از قاريان قرآن بود كه لشكر عراق را بر ضدّ حجّاج تحريض مىكرد . براى آگاهى از شرح حال وى ؛ نهاية الأرب ، ج 6 ، ص 193 .\r\n","page_name":" 1033 ","page_number":319},
  {"content":"\r\n\r\nدفع كند . حجاج گفت : تو دانى . هركه را خواهى به حرب او بفرست .\r\nپس سعيد مردى را به حرب او فرستاد كه به مجرّد رفتن به دست عراقى كشته شد . آخر سعيد از روى خشم خود به جنگ آن عراقى رفت و هرچند شمشير بر يكديگر زدند عاقبت عراقى غالب آمد و سعيد را از اسب بينداخت و كارد كشيده بر سينهء او نشست تا سرش از تن جدا كند . سعيد گفت : اى مرد خدا از كشتن من تو را هيچ فخرى نخواهد بود . قدامهء عراقى از سينهء او برخاسته او را بگذاشت و هريك به لشكر خود ملحق شدند .\r\nالقصّه ؛ مدّت سه ماه و سيزده سال اهل عراق و ارباب شام كشش و كوشش مىنمودند و در روز آخر كه آفتاب اقبال عبد الرحمن محمّد بن اشعث قريب به زوال رسيده بود سفيان بن ابرد برابر ابرد قرّه تميمى كه ميسرهء عبد الرحمن تعلّق به او مىداشت حمله آورد . ابرد بن قرّه بىآنكه قتال كند پشت داده روى به انهزام آورد و صفوف قلب و ميمنه به هم برآمد و عراقيان روى از مصافگاه برتافته متفّرق گشتند . عبد الرحمن بن محمّد اشعث نيز با جمعى به جانب كوفه رفت . حجّاج تعاقب او نموده متوجّه كوفه گشت . عبد الرحمن چون آواز توجّه حجاج شنيد به طرف بصره گريخت .\r\n* * * \r\n[ فوت مهلب بن ابى صفره 
  ]\r\nو از جمله وقايع اين سال وفات مهلّب بن ابى صفره است كه از قبل حجّاج والى خراسان بود . تفصيل اين قضيّه آنكه در اين اوقات كه ميان عبد الرحمن و حجاج منازعه دست داده با يكديگر به كارزار مشغول بودند ، مهلّب پسر خود ، مغيره ، را در خراسان نايب مناب گذاشته لشكر به ماوراء النهر كشيد و بعضى از بلاد و نواحى آن منطقه فتح كرده ناگاه خبر موت مغيره به سمع او رسيد . پس مهلّب با مردم ماوراء النهر صلح كرده و مال بسيار از ايشان گرفت و چند كس از رؤساى آن ديار به طريق گرو مصحوب خويش گردانيده از جيحون بگذشت .\r\nچون به مرو الرود - كه اين زمان مشهور به مرغاب است - رسيد ، مرض او اشتداد يافت . « 1 » پس ده پسر خود را طلبيده وصيّت كرد و گفت : بايد كه صلهء رحم نگاه داريد و با يكديگر مخالفت مكنيد و بدانيد كه در حرب مكيدت و خدعت بر شجاعت انفع است ، و ليكن بنياد بر آن نتوان نهاد . بر شما باد تلاوت قرآن و يادگرفتن سنن و آداب صالحان . بايد كه در مجالس از بسيارى سخن اجتناب نماييد . « 2 »\r\n\r\n\r\n","description":"","footnote":"\r\n( 1 ) . ابن اثير مرض مهلّب را نوعى سرخك نوشته است ؛ - الكامل ، ج 7 ، ص 79 . و نويرى بيمارى او را شوصه يا سوكة - كه نوعى بيمارى پردهء صفاق است - دانسته است ؛ - نهاية الأرب ، ج 6 ، ص 203 . مهلّب موقع مرگ پسر خود حبيب را وصىّ خود كرد .\r\n( 2 ) . نهار بن توسعهء تميمى ، در رثاء مهلّب ابياتى سروده ، كه ابن اثير سه بيت از آن را آورده است ؛ - الكامل ، ج 7 ، ص 80 .\r\n","page_name":" 1034 ","page_number":320},
  {"content":"\r\n\r\nچون خبر وفات مهلّب مسموع حجّاج گشت ايالت بلاد خراسان را به پسرش ، يزيد ، داد . « 1 » و احوال يزيد بن مهلّب عنقريب به تفصيل خواهد آمد ، ان شاء اللّه تعالى .\r\n\r\n\r\n","description":"","footnote":"\r\n( 1 ) . خبر مرگ مهلّب را پسرش يزيد به حجاج فرستاده بود .\r\n","page_name":" 1035 ","page_number":321},
  {"content":"\r\n . \r\n","description":"","footnote":"","page_name":" 1036 ","page_number":322},
  {"content":"\r\n\r\n\r\nذكر وقايع سال هفتاد و سيّم از رحلت خير البشر\r\nاز جمله وقايع اين سال رفتن حجاج است از كوفه به جانب بصره جهت دفع عبد الرحمن بن محمّد اشعث . تفصيل اين قضيّه [ را 
  ] در روضة الصفا چنين آورده كه چون حجاج به كوفه رسيد حكم كرد تا مردم كوفه مجددّا با عبد الملك بيعت كردند و از آن جمله جماعتى كه با عبد الرحمن موافقت كرده بودند هركه را مىديدند پيش او مىآوردند . اگر آن شخص به كفر خود اعتراف مىنمود او را نمىكشت ، و الّا گردنش مىزدند .\r\nدر اين اثنا يكى از ياران عبد الرحمن را به مجلس او بردند . حجاج گفت : اى فلان بر كفر خود اعتراف نماى تا بيعت تو در حيّز قبول افتد . آن شخص گفت : من كافرترين اهل اين زمانم ، بلكه از فرعون كافرترم . حجاج از اين سخن در خنده شد و او را به انواع انعام و احسان مخصوص گردانيد . بعد از آن كميل بن زياد را كه از خواص اصحاب امير المؤمنين على ، عليه السّلام ، و مقتداى صوفيّه بود نزد حجاج آوردند . كميل سخت پير بود . چون چشم حجّاج بر وى افتاد گفت : تويى كه در خون عثمان سعى مىنمودى ؟ كميل گفت : اى مرد چرا تهديد مىكنى ؟ و اللّه كه از عمر من چندان باقى نمانده كه كسى شربتى آب بخورد . فاقض ما انت قاض . يعنى پس بكن تو آنچه خواهى كردن ، كه بعد از اين روز جزا حجّت [ براى 
  ] من خواهد بود . حجاج گفت : حجّت بر تو است . كميل گفت : اگر قاضى تو خواهى بود گو چنين باش . پس بار ديگر گفت : تو اندر آن گروه بودى كه عثمان را كشته‌اند ؟ كميل گفت : بودم . پس حجّاج فرمود تا آن پير نورانى را گردن زدند . « 1 »\r\n\r\n\r\n","description":"","footnote":"\r\n( 1 ) . براى كسب اطّلاع بيشتر از شهامت كميل بن زياد در مقابل حجّاج - تاريخ طبرى ، ج 8 ، ص 3716 .\r\n","page_name":" 1037 ","page_number":323},
  {"content":"\r\n\r\nدر روضة الصفا مسطور است كه در آن ايّام كه حجاج در كوفه بود لشكرهاى او در خانهء رعايا فرود مىآمدند و صاحبان خانه به زحمت تمام به سر مىبردند . آن بدعت بد از وى يادگار بماند ؛ چه پيش از وى آن رسم ناستوده در ميان مردم نبود .\r\nالقصّه ؛ چون چند روز در كوفه توقّف نمود خبر به او رسانيدند كه عبد الرحمن باز در بصره جمعيت نموده . [ وى 
  ] از هر جا كه مرد مىطلبيد مىآمد ، و خالد بن جرير بن عبد اللّه با گروهى كثير از خراسان آمده به او ملحق شدند . پس عبد الرحمن بن محمّد شروع در استحكام شهر نموده گرداگرد وى خندق كنده تمام آن را پر آب كرد « 1 » . چون اين اخبار مسموع حجّاج شد با لشكر شام و عبد الملك بن مهلب - كه در آن زمان به فرمودهء حجاج به مدد او آمده بود - به جانب بصره روان شد .\r\nدر اين اثنا جمعى از اعيان عراق و كوفه ، مثل عبد اللّه بن سمره و محمّد بن سعد بن ابى وقّاص و بسطام بن مصقلة بن هبيره با متابعان خود ، با يكديگر بيعت كرده سوگند ياد كردند كه تا رمقى در بدن داشته باشند از معركهء حجاج رويگردان نشوند . چون تلاقى فريقين دست داد آن دو لشكر قيامت اثر به نيزه و شمشير در يكديگر آويختند و مدّت سيزده روز ستيز و آويز داشتند . آخر الامر عبد الرحمن با جمهور سپاه از معركه رويگردان شده متوجّه اهواز شد و عبد الرحمن بن ابى ليلى فقيه ، ابو البخترى طائى ، بشر بن منذر جارود و غير ايشان « 2 » از معارف در اين جنگ به قتل رسيدند و بسطام بن مصقلة شيبانى با چهار هزار كس از مردم مدينه و مكّه يك طرف رفته نيام شمشيرهاى خود بشكستند و بسطام با ايشان گفت : اى ياران از مرگ چاره نيست ، هر كجا رويم به ما خواهد رسيد ؛ وظيفه آنكه روى به حرب بطلان نهاده به نام نيك كشته شويم . پس به هيئت اجتماعى به ميدان درآمده بر هر فوجى كه حمله آوردند از جاى برداشتند . حجّاج تيراندازان خود را فرمود تا بر آن جماعت تيرباران كردند تا بسطام و ياران او كشته شدند .\r\nامّا عبد الرحمن چون از معركه حجّاج روى برتافته با طايفه‌اى روى به اهواز نهاد ، حجّاج پسر خود ، محمّد ، و عبادة بن تميم را با سپاهى پرخاشجوى از عقب او فرستاد . ايشان در راه به وى رسيده جنگ كردند . بار ديگر عبد الرحمن از ايشان نيز هزيمت يافته عنان عزيمت به جانب كرمان منعطف گردانيد . عباده او را تعقيب نموده ميانهء ايشان بار ديگر محاربه اتّفاق افتاد . در اين نوبت عبد الرحمن غالب آمده به كرمان رفت و از آنجا متوجه سيستان شده به\r\n\r\n\r\n","description":"","footnote":"\r\n( 1 ) . محلّى كه عبد الرحمن اردو زده و اطراف آن را خندق كنده بود مسكن ، شهركى كنار رود كارون نزديك دير جاثليق ، بود . جنگى كه در اين محلّ بين عراقيان و شاميان اتفاق افتاد به جنگ مسكن مشهور است ؛ - الكامل ، ج 7 ، ص 86 .\r\n( 2 ) . عمر بن ضبيعة رقاشى و عبد اللّه بن شداد بن هاد نيز در اين واقعه كشته شدند .\r\n","page_name":" 1038 ","page_number":324},
  {"content":"\r\n\r\nجانب زرنج « 1 » فرود آمد . كوتوال قلعهء زرنج كه نشاندهء خودش بود در حصار بسته او را از دخول مانع آمد . عبد الرحمن از آنجا حركت كرده متوجّه قلعهء بست « 2 » شد كه والى آنجا از جانب عبد الرحمن ، عياض [ بن هميان 
  ] شيبانى بود .\r\nالقصّه ؛ چون عبد الرحمن به آنجا رسيد عياض به مقدم او بشاشت نموده به كمال تعظيم و تكريم پيش آمد و انواع خدمات به تقديم رسانيد . آخر الامر [ 142 الف 
  ] به وقت فرصت بند گران بر پاى او نهاده خواست كه او را نزد حجّاج فرستد . امّا ملك كابل چون از اين حال خبر يافت با لشكرى عظيم به بست رفته عياض را محاصره كرد و گفت : اگر يك سر موى عبد الرحمن كم شود دمار از روزگار تو برمىآرم . پس با عبد الرحمن به مقام اعتذار درآمده عبد الرحمن را تسليم ملك كابل نمود . ملك از سر جريمهء عياض درگذشته عبد الرحمن را همراه خود به كابل برد و در تعظيم و تكريم او هيچ دقيقه [ اى 
  ] فرونمىگذاشت .\r\nدر اين اثنا مردمى كه از حجّاج گريخته بودند فوج‌فوج از عراق عرب به جانب ملك نيمروز آمده موازى شصت هزار جمع آمده بر خود عبد الرحمن بن عياش را امير ساختند .\r\nعبد الرحمن با آن لشكر آمده محاصرهء زرنج نموده والى زرنج را كه در حصار بر عبد الرحمن بن محمّد بن اشعث بسته بود گرفته به تعذيب تمام او را كشتند . بعضى مورّخين برآنند كه او را نكشتند ، بله او را در حبس نگاه داشته صورت حال معروض عبد الرحمن گردانيده استدعاى طلب او نموده تا شرط متابعت و جانسپارى به جاى آرند .\r\nعبد الرحمن باز به رخصت ملك كابل به جانب سيستان روان شده به هواخواهان او پيوست .\r\nمقارن اين حال ابن عماره با لشكرى آراسته از جانب حجاج آمده در نواحى سيستان فرود آمد . چون اين خبر به عبد الرحمن رسيد با اصحاب خود مشورت كرد . صلاح در آن ديدند كه اين ولايت را به ابن عماره گذاشته متوجّه خراسان شوند . عبد الرحمن گفت : صلاح در اين نيست كه ما به خراسان رويم ؛ چرا كه يزيد بن مهلّب كه به حسن تدبير و شجاعت از ابناء زمان امتياز دارد با سپاه جرّار در آن ولايت است . و چون او در مقام مقاتلهء ما آيد و شاميان از عقب برسند مهم ما دشوار گردد . امّا اصحاب عبد الرحمن اين سخن را قبول نكردند و گفتند : اميد مىداريم كه چون ما به مملكت خراسان رسيم اتباع ما چندان شوند و به مرتبه‌اى رسند كه هيچ كس در مقام مقابله و مقاتلهء ما درنتواند آمد . و بالفرض اگر ما را در آن سرزمين ضعف و فتورى روى نمايد خراسان مملكتى وسيع است ؛ به هر جانب كه خواهيم برويم .\r\n\r\n\r\n","description":"","footnote":"\r\n( 1 ) . زرنج : بزرگترين و مهمترين شهر سيستان ؛ - مراصد الاطّلاع .\r\n( 2 ) . بست : شهرى ميان سيستان و غزنين و هرات ؛ - پيشين .\r\n","page_name":" 1039 ","page_number":325},
  {"content":"\r\n\r\nپس عبد الرحمن با آن شصت هزار سوار شده متوجه هرات شد . امّا در اثناء راه عبد اللّه بن عبد الرحمن قرشى با دوازده هزار سوار از وى تخلّف نموده جدا شد . پس عبد الرحمن اشعث از روى اضطراب گفت : اى ياران ، من ملجأ و منجاى داشتم و بنابر استدعاى شما آن را گذاشتم و با وجود آن شما را در سيستان گفتم كه حالا رفتن به خراسان مصلحت نيست نشنيديد ، اكنون رضاى من تقاضاى آن مىكند كه به كابل رويم . القصّه ، اين سخنان گفت [ و 
  ] با ياران وداع نموده با جمعى قليل متوجه كابل شد ، و طايفه‌اى كثير از ايشان با عبد الرحمن هاشمى بيعت كرده روى به هرات آمده در آنجا رحل اقامت انداختند ، و جمعى ديگر به اطراف و جوانب متفرق گشتند .\r\nامّا چون والى خراسان ، يزيد بن مهلّب ، شنيد كه عبد الرحمن هاشمى با لشكر عظيم به هرات درآمد ، پيغامى به دو فرستاد كه : جهان فراخ است و مردم بسيار ، من تو را به مالى مدد كنم كه تو را كفايت باشد ، برخيز و از اين ديار بيرون رو . عبد الرحمن جواب داد كه : غرض ما نه اقامت است و نه محاربت ، بلكه همين‌كه سپاه من آسوده شوند متوجه جانبى خواهيم شد . و همين‌كه يزيد بن مهلب بازگشته عبد اللّه به اخذ خراج و استخراج مشغول شد . چون اين خبر به گوش ابن مهلّب رسيد در ساعت برادر خود ، مفضّل بن مهلّب ، را با چهار هزار سوار به جنگ عبد الرحمن هاشمى فرستاد و خود نيز با چهار هزار سوار از عقب مفضّل روان شد . و اين يزيد بن مهلّب چنان فربه و جسيم بود كه هر اسب او را نتوانست برداشت غير از يك اسب معين كه تاب سوارى او مىداشت . گويند وزن او چهارصد رطل بود .\r\nالقصّه ؛ اين نوبت نيز يزيد بن مهلّب پيش از وصول به هرات رسولى فرستاده پيغام داد كه :\r\nاگر مقصود آسايش سپاه بود آسوده شدند ، مع ذلك هر يكى از ايشان را خرجى نيز به دست آمده ، الحال صلاح در آن است كه به فراغ خويش بر ما منّت نهى كه ما جنگ تو را مكروه مىداريم . عبد الرحمن در مخالفت اصرار نموده در خفيفه كسان فرستاد تا لشكر خراسان با او بيعت كنند .\r\nچون يزيد بر اين قضيّه مطّلع شد گفت : اكنون مدارا از حدّ گذشت . آنگاه امر كرد تا برادرش ، مفضّل ، با او جنگ كرده ايشان را از هرى « 1 » بيرون كند . القصّه ، ميان هر دو طايفه جنگ درگرفت . هنوز يك ساعت نجومى نگذشته بود كه عراقيان روى به گريز نهاده پراكنده شدند و مفضّل جمعى كثير از اشراف ايشان مثل محمّد بن سعد ابى وقّاص ، عمرو بن موسى بن عبد اللّه ، عباس « 2 » بن عوف ، هلفام بن نعيم بن قعقاع بن عمرو ، فيروز بن حصين بن نمير ،\r\n\r\n\r\n","description":"","footnote":"\r\n( 1 ) . همان هرات . - و .\r\n( 2 ) . نهاية الأرب : عياش .\r\n","page_name":" 1040 ","page_number":326},
  {"content":"\r\n\r\nعبد الرحمن بن طلحة [ بن عبد اللّه بن خلف خزاعى 
  ] ، و عبد اللّه « 1 » بن فضاله زهرانى [ را 
  ] اسير كرده نزد حجاج فرستاد . « 2 »\r\nچون اين جماعت را به معسكر حجّاج آوردند گفت اولا فيروز بن حصين را بيارند . چون فيروز در مجلس حاضر شد با او خطاب كرد كه : يا ابا عثمان تو را با اين قوم چه نسبت بود و تو را چه باعث شد بر مخالفت امير المؤمنين عبد الملك ؟ فيروز گفت : اين فتنه عام بود ، اتّفاقا ما نيز در آن ميان افتاديم . حجّاج گفت : اموال خود را بتمامه بنويس . فيروز يكى از ملازمان را گفت تا اموال بسيار از نقد و جنس بر صحيفه نوشته بياورند . حجّاج گفت : اين اموال كجاست ؟\r\nفيروز گفت : همه در تحت تصرّف من است . حجّاج گفت : تسليم بايد نمود . فيروز گفت : بعد از دادن مال ، نفس من در امان خواهد بود ؟ حجّاج گفت : چون تمامى اموال تو بيرون آمد گردنت بزنم . فيروز گفت : و اللّه كه هرگز مال و خون به هم جمع نمىشود . پس حجّاج او را به محصّلان درشت سپرد تا به قيد و انواع شكنجه اموال از او پيدا كنند .\r\nپس محمّد بن سعد را طلبيده گفت : يا ظلّ الشيطان - يعنى « اى سايهء شيطان « 3 » » ، و او را به واسطهء طول قامت ظلّ شيطان گفتندى . محمّد گفت : اين قامتى است كه خداى تعالى آفريده .\r\nالقصّه ، او را نيز به قتل رسانيدند . همچنين باقى اسرا را به قتل رسانيدند .\r\nامّا فيروز بن حصين را هرچند شكنجه مىكردند چيزى قبول نمىكرد تا آنكه نى تراشيدند و در بيخ ناخنهاى وى نهادند . هيچ فايده نكرد . آخر حجّاج گفت تا بر جراحتهاى او سركه با نمك ريختند . چون فيروز از زندگى مأيوس شد با محصّل گفت : جمعى كه اموال من پيش ايشان است تصوّر مىكنند مرا كشته‌اند ، بنابراين هيچ به متعلقان من نمىدهند . اگر همانا آن جماعت مرا ببينند شايد كه شما به مطلوب خود فايز گرديد . محصّل ملتمس فيروز را معروض حجّاج گردانيد . حجاج رخصت داد تا او را به خلق بنمايند . پس محصل فيروز را به ميان شهر كه جميع خلايق بود آورد . فيروز آواز بركشيد كه « ايّها الناس من فيروز بن حصين‌ام . اموال من پيش بعضى به دين و پيش بعضى به امانت است . من مجموع اموال خود به ايشان بخشيدم و ذمّهء همه را برى گردانيدم . بايد كه هيچ كس فلسى به كسى ندهد . » چون اين سخن به حجّاج رسيد فرمود او را بكشتند .\r\nدر روضة الصفا مسطور است كه دو كس از اصحاب ابن اشعث را نزد حجاج آوردند . حجاج\r\n\r\n\r\n","description":"","footnote":"\r\n( 1 ) . تاريخ سيستان : عبيد اللّه .\r\n( 2 ) . ابو علج ، غلام عبيد اللّه بن معمّر و سوّار بن مروان نيز جزو اسرا بودند ؛ - نهاية الأرب ، ج 6 ، ص 199 .\r\n( 3 ) . و نيز گفت : « از بيعت با يزيد بن معاويه سرپيچى كردى و خواستى خود را شبيه حسين بن على و عبد اللّه بن عمر نشان دهى ، بعد هم اذان‌گو شدى . » ؛ - پيشين ، ص 200 .\r\n","page_name":" 1041 ","page_number":327},
  {"content":"\r\n\r\nحكم قتل هر دو صادر كرد . پس يكى از ايشان گفت : مرا بر امير حقّى است . حجّاج گفت : آن كدام است ؟ گفت : يك روز ابن اشعث تو را ناسزا مىگفت من او را از آن منع كردم . حجاج گفت : بر اين دعوى گواهى دارى ؟ گفت : آرى . اين يار من در آن مجلس حاضر بود . حجاج از آن ديگر پرسيد . گفت : راست مىگويد . حجاج گفت : تو او را چرا منع نكردى ؟ گفت [ اگر 
  ] راست گويم مرا هيچ فايده نباشد . « 1 » حجاج گفت : اگر راست گويى تو را آزاد كنم . گفت :\r\nبىتكلّف ، من تو را و قوم تو را دشمن مىداشتم . پس حجّاج هر دو را آزاد كرد . و اين وقايع در سال هفتاد و سيم از رحلت خير البشر ، عليه و آله التّحيّة من الملك الاكبر ، روى نمود .\r\n* * * \r\n[ بناى شهر واسط 
  ]\r\nو هم در اين سال حجّاج بناى شهر واسط را طرح انداخت . و باعث بر بناى آن شهر آن بود كه شاميان در زمان حكومت حجّاج به عراق آمد و شد مىنمودند و در خانهء عراقيان نزول مىكردند . شبى يكى از مردم شام در حالت مستى طمع به دختر صاحبخانه كرد . ميان ايشان به جنگ و نزاع انجاميد . « 2 » چون اين قضيّه به حجّاج رسيد او را داعيه آن شد كه شهرى بنا كند كه محلّ نزول سپاه باشد . بنابراين روزى سوار شده در صحرا ملاحظه مىنمود كه كدام جا مناسب است براى بناى شهر ، كه ناگاه چشمش بر راهبى افتاد كه بر خرى سوار بود و راه مىرفت . چون بدين موضع - كه شهر واسط است - رسيد ، مركب راهب بول كرد . راهب از مركب فرود آمده آن خاك را كه ملوّث به بول شده بود برگرفت و در دجله افكند . حجّاج راهب را طلبيد و از وى پرسيد : سبب اين حركت چه بود ؟ جواب داد : ما در كتب قديم چنين ديده‌ايم كه در اين موضع مسجدى بنا كنند كه تا روز [ 142 ب 
  ] قيامت مسلمانان به پرستش خداى عزّ و جلّ قيام مىنمايند .\r\nچون حجاج اين سخن از آن راهب شنيد فرمان داد تا در همان موضع طرح شهر كشيدند و در همان موضع كه راهب ازالهء نجاست كرد مسجد جامع بنياد نهادند . و آن شهر را واسط بدان جهت گويند كه در ميان كوفه و بصره واقع است . چون از عمارت شهر فارغ شد فرمان داد تا تمامى خلايق به دعوتش حاضر شدند . حسن بصرى نيز در آن ميان بود . چون بصريان حجّاج را تهنيت گفته زبان به دعاى او گشادند حسن بصرى گفت : پليدترين پليدان و فاسق‌ترين فاسقان را ديدم كه اهل آسمان او را دشنام مىدادند و اهل زمين او را ستايش مىكنند . اين\r\n\r\n\r\n","description":"","footnote":"\r\n( 1 ) . هر سه نسخه : نداشت . - و .\r\n( 2 ) . اين ماجرا بتفصيل در الكامل ( ج 7 ، ص 101 ) و نهاية الأرب ( ج 6 ، ص 205 ) آمده است .\r\n","page_name":" 1042 ","page_number":328},
  {"content":"\r\n\r\nسخن را به حجّاج رسانيدند ، گفت : ببينيد كه شخصى از اعيان بصره در شأن من چه مىگويد .\r\nآنگاه فرمود تا جلاد را حاضر ساخته حسن بصرى را بياوردند .\r\nچون حسن پيش حجاج رسيد او را تعظيم و تكريم بسيار كرد و در پهلوى خود بنشاند و از وى پرسيد : در حقّ على و عثمان چه مىگويى ؟ گفت : آن مىگويم كه بهتر از من پيش بدتر از تو گفت . حجاج از توضيح اين مجمل سؤال كرد . حسن گفت : فرعون از موسى ، على نبيّنا و عليه الصّلوة و الّسلم ، پرسيد كه در شأن مردم پيشين چه مىگويى ؟ موسى ، عليه السّلام ، گفت كه :\r\nعالم به احوال ايشان خداى سبحانه و تعالى است . حجّاج اين جواب را پسنديد و گفت : حسن احسن علماى زمان خود است در علم و عمل . و او را تعظيم تمام نموده روان كرد .\r\nچون حسن از مجلس وى بيرون آمد بوّاب حجاج گفت : يا ابا سعيد ، به خدا سوگند كه حجاج تو را نه از براى اين سؤال طلبيده بود ، بلكه مىخواست كه بر تو اجراى سياستى كند كه موجب عبرت اهل عالم باشد و من ديدم كه چون تو به در قصر رسيدى لب مىجنبانيدى و چيزى مىخواندى . حسن گفت : آن دعايى بود كه از پيغمبر ، صلّى اللّه عليه و آله ، به ما رسيده كه چون ظالم جبّار و شخصى در غضب آيد و خواهد كه از وى انتقام كشد اگر آن دعاى مأثور بخواند حق سبحانه و تعالى شرّ او از وى كفايت كند . و آن دعا اين است : يا عدّتى عند كربتى يعنى . اى پناه من در وقت كربت و غم من ؛ و يا صاحبى عند شدّتى و اى صاحب من در وقت سختى و شدّت ؛ و يا ولىّ نعمتى ، و يا الهى و إله آبائى ابراهيم و اسمعيل و اسحق و يعقوب اى خداوند نعمت من و اى پروردگار من و پروردگار پدران من كه ابراهيم و اسماعيل و اسحق و يعقوب‌اند ؛ ارزقنى مودّته روزى كن مرا دوستى او ؛ و اصرف عنّى أذاه و بازگردان از من مضرّت و ايذاء او .\r\nو در روضة الصفا مسطور است كه همون بوّاب به حسن بصرى گفت : شيعه مىگويد كه تو علىّ بن ابى طالب را دشمن مىدارى . حسن از شنيدن اين سخن در گريه افتاد و گفت : اى برادر على تيرى بود از كمان الهى ، رونده به جانب دشمنان . و عالم ربّانى و اشرف اين امّت بود . و ابن عمّ و داماد مصطفى ، صلّى اللّه عليه و آله . و هرگز در عبادت حقّ تعالى تقصير و در مال او ، جلّ ذكره ، تصرّفى نكرد . او احكام قرآن مىدانست . آيا چنين بزرگوارى را كسى چگونه دشمن دارد ؟\r\nو در اين سال عبد اللّه بن نوفل هاشمى كه پيغمبر ، صلّى اللّه عليه و آله ، او را تحنّك فرموده بود از اين عالم فانى به عالم باقى انتقال نمود .\r\n\r\n","description":"","footnote":"","page_name":" 1043 ","page_number":329},
  {"content":"\r\n . \r\n","description":"","footnote":"","page_name":" 1044 ","page_number":330},
  {"content":"\r\n\r\n\r\nذكر وقايع سال هفتاد و چهارم از رحلت خير البشر\r\nدر روضة الصفا مسطور است كه در آن زمان كه عبد الرحمن اشعث از خراسان عنان عزيمت به جانب كابل منعطف گردانيد ، يكى از اصحاب او - كه او را علقمة بن عامر « 1 » گفتندى - با وى گفت : من مصلحت نمىبينم كه شما به كابل رويد . عبد الرحمن گفت : به چه سبب ؟ علقمة گفت :\r\nبه واسطهء آنكه غدر رتبل را در حقّ تو مىترسم . امّا عبد الرحمن به اين سخن التفات نكرده به جانب كابل رفت و علقمة بن عامر با پانصد سوار از او جدا شده در يكى از قلاع آن حدود متحصّن گشت .\r\nامّا حجّاج چون شنيد كه پسر اشعث باز پيش رتبل ، « 2 » ملك كابل ، رفت ، مكتوبات مشتمل بر وعد و وعيد به رتبل ارسال داشته عبد الرحمن را از وى طلب داشت . رتبل در اين باب متحيّر مانده متفكّر بماند ، تا آنكه شخصى از مصاحبان پسر اشعث كه او را عبيد بن سبيع گفتندى بعد از آنكه به واسطهء عبد الرحمن بن اشعث در مجلس رتبل راه يافت و اطّلاع بر مكتوبات حجّاج پيدا كرد ، به رتبل تخويف بسيار نمود و گفت : حجّاج را لشكر و حشم بسيار است و او مىتواند كه چندين هزارهزار سوار بفرستد و دمار از روزگار تو برآرند . مصلحت در آن است كه عبد الرحمن را پيش حجّاج فرستى تا از شرّ او ايمن شوى .\r\nالقصّه ؛ اين عبيد رتبل را چندان تخويف نمود كه خوف و هراس بر وى غالب شد . بعد از آن به رتبل گفت : اگر تو مىخواهى ، من از براى تو از حجّاج خطّ امان حاصل كنم اما به شرط آنكه عبد الرحمن را و متعلّقان او را به حجّاج فرستى . رتبل گفت : اگر تو اين خدمت را به جاى\r\n\r\n\r\n","description":"","footnote":"\r\n( 1 ) . الكامل : علقمة بن عمرو ازدى .\r\n( 2 ) . اين مرد تميمى قبل از اين رسول عبد الرحمن نزد رتبل بود .\r\n","page_name":" 1045 ","page_number":331},
  {"content":"\r\n\r\nآرى از من احسان و نيكويى مىبينى . پس عبيد به بهانه‌اى از كابل بيرون آمده با عمارة بن تميم « 1 » - كه ذكر او قبل از اين گذشت - پيوست و صورت واقعهء رتبل را دربارهء عبد الرحمن با او باز گفت . پس عماره حقيقت حال را به حجّاج نوشت . حجاج اين را نعمت غير متوقّع دانسته نامهء امان به رتبل فرستاد و هفت سال مملكت كابل به وى بخشيد . پس رتبل ، عبد الرحمن را با سى نفر از متعلقان او بند كرده به جانب عماره روان كرد . عبد الرحمن خود را در راه از جايى بلند انداخته هلاك گردانيد . سر او را جدا كرده پيش حجاج بردند . « 2 »\r\n* * * \r\n[ قتل ايوب بن زيد توسط حجاج 
  ]\r\nو هم در اين سال ايّوب بن زيد را ، كه مشهور به ابن قريّه است و از مشاهير فصحاى عرب است ، حجّاج به قتل رسانيد . منشأ آن چنين بود كه ابن قريّه اعرابى امّى بود كه مطلقا خطّ و سواد نداشت امّا فصاحت و بلاغت در كمال به مرتبه‌اى داشت كه تمامى فصحاى آن زمان آن را به رياست و بزرگى خود قبول كردند . و سبب شهرت ابن قريّه آن بود كه يكى از عمال حجّاج در سواد بصره هر روز صبح و شام قدرى طعام مىپخت و به طريق عموم به مردم مىداد و هيچ كس را در آنجا منع نبود . اتفاقا روزى ابن قريّه به آنجا رسيد ديد مردم بسيار درون خانهء حاكم مىروند . پرسيد : به جهت چه مىرويد ؟ گفتند : جهت طعام خورند . ابن قريّه نيز همراه ايشان رفت و طعام خورد . چون بيرون آمد پرسيد : اين طعام همين امروز مىباشد يا هر روز مىباشد ؟ گفتند : نى يا اعرابى ، هر روز صبح و شام طعام مىدهند . ابن قريه اين را غنيمت دانسته قرار به توطّن آنجا داده هر روز در وقت آنجا حاضر مىشد و طعام مىخورد .\r\nتا آنكه روزى از جانب حجّاج به آن عامل مكتوبى رسيد . چون آن عامل عجمى بود ؛ از فهميدن آن عاجز شده و كسى ديگر نيز در آن نواحى نبود كه آن مكتوب را كما هو حقّه تواند فهميد ، از اين جهت آن عامل بسيار غمناك شد و طعام نپخت . چون على الصباح ابن قريّه به طريق معتاد آمد ، ديد كه هيچ طعام در كار نيست . گفت : آيا چه واقعه روى نموده كه امير شيلان\r\n\r\n\r\n","description":"","footnote":"\r\n( 1 ) . نام قبيلهء عمار در تاريخ طبرى و الكامل ( ج 7 ، ص 106 ) « لخمى » ضبط شده است و در تاريخ سيستان ( ص 117 ) « قيسى » . وى رسول حجّاج سوى رتبل بود .\r\n( 2 ) . در تاريخ سيستان آمده كه رتبل پاى عبد الرحمن را به پاى مردى ديگر به نام ابو العنبر - كه حجّاج سفارش ارسال آن دو را به رتبل داده بود - محكم ببست و عبد الرحمن گفت : « من حاقنم ، به كنار بام بايد شدن . هر دو به كنار بام شدند . عبد الرحمن خويشتن را از بام فرو فكند ، هر دو بيفتادند و جان بدادند . » مرحوم بهار در توضيح اين مسئله مىنويسند : در تواريخ معتبره ذكرى از نام اين شخص [ - ابو العنبر 
  ] كه با عبد الرحمن بنده بوده و با وى از بام افتاده نيست . بلاذرى گويد : كسى كه نگاهبان عبد الرحمن بود و سر زنجير او را به خود بسته بود با او افتاد ؛ - تاريخ سيستان ، به تصحيح ملك الشعراى بهار ، ص 117 و 407 .\r\n","page_name":" 1046 ","page_number":332},
  {"content":"\r\n\r\nعام « 1 » را از مردم بازداشته ؟ گفتند : به واسطهء آنكه مكتوبى فصيح و بليغ از جانب امير ، حجّاج ، به والى ما رسيده كه او از فهميدن و جواب نوشتن او عاجز است . ابن قريّه گفت : اگر مرا پيش امير بريد من مضمون مكتوب را خاطرنشان او مىكنم . پس ابن قريّه را پيش او بردند و مكتوب را پيش وى خواندند . ابن قريّه مضمون او را به وجه احسن خاطرنشان او كرد . بعد از آن گفت : يا اعرابى اكنون جواب اين را بايد نوشت . ابن قريّه گفت : من كاتب نيستم . تو كاتب حاضر كن تا من به او بگويم و او بنويسد .\r\nالقصّه ؛ جواب مكتوب را به اين طريق نوشته ارسال داشت . چون حجّاج بر آن اطّلاع يافت گفت : اى ياران ، نه كلام عامل ماست . اين كلام كسى است كه در فصاحت و بلاغت عديل و نظير ندارد ، بلكه در فصحاى سابق نيز مثل او نگذشته . پس در ساعت به آن عامل نوشت كه « بايد به مجرّد رسيدن اين فرمان آن شخصى را كه جواب مكتوب ما نوشته بود ارسال دارى و به هيچ وجه در اين باب اهمال جايز ندارى . » چون ابن قريّه به نزد حجّاج آمد از وى پرسيد : نام تو چيست ؟ گفت : ايّوب . حجّاج گفت : گمان مىبرم كه تو امّى باشى و فصاحت و بلاغت ملكهء ذاتى تست . بعد از آن فرمود تا او را به منزلى خوب آوردند و درصدد تربيت او شده كار او به جايى رسيد كه او را نزد عبد الملك فرستاد . آنجا نيز مقبول طبع عبد الملك گشت و رعايت بسيار يافت .\r\nو در اين وقت كه عبد الرحمن بن محمّد اشعث در سيستان بر حجّاج خروج كرد حجّاج ابن قريّه را پيش پسر اشعث فرستاد تا او را به نصايح دلپذير از راه غرور و ضلالت بازگردانيده بر راه راست اطاعت و انقياد آورد . امّا ابن قريّه چون به سيستان رسيد ، در مجلس عبد الرحمن پيش از آنكه ابن قريّه تكلّم كند تيغ از نيام برآورده متوجّه ابن قريّه شد و گفت : يابن [ 143 الف 
  ] القريّه ! به خدا سوگند كه اگر به منبر مىروى و خلع عبد الملك مروان مىكنى و حجّاج فاسق را دشنام و لعن مىكنى ، تو برادر مايى ، و الّا همين لحظه گردن تو را مىزنم . ابن قريّه هر چند گفت : اى امير من رسول‌ام و رسول را كشتن نيامده . عبد الرحمن گفت : خود را به هلاكت مده و آنچه مىگويم بگو تا از دست من خلاص شوى ، و الّا فصاحت و بلاغت تو به كار نمىآيد .\r\nالقصّه ؛ چون ابن قريّه ديد كه عبد الرحمن بسيار مجدّ است و اگر امتثال امر او نكند جزما او را مىكشد ، ناچار بر منبر رفت و خلع عبد الملك مروان كرده زبان به دشنام و لعن حجّاج گشاد . بعد از آن بالضروره روى آمدن عراق نداشت و با عبد الرحمن بماند . چون عبد الرحمن گرفتار شد حجّاج به اطراف و جوانب خراسان و عراق عجم نوشت كه : هر جا كه از متابعان\r\n\r\n\r\n","description":"","footnote":"\r\n( 1 ) . شيلان : سفرهء امرا و بزرگان ؛ - فرهنگ معين . - و .\r\n","page_name":" 1047 ","page_number":333},
  {"content":"\r\n\r\nعبد الرحمن اشعث را يابيد البته او را به درگاه ما فرستيد كه در هر شهرى كه معلوم ما شود كه شخصى در باب متابعان ابن اشعث مساهله نموده پيش ما نفرستاده او را به قتل مىرسانيم و اموال او داخل بيت المال كنيم .\r\nپس مردم خراسان و عراق تفحّص و تتبّع متابعان ابن اشعث كرده هر جا كسى را مىيافتند پيش حجّاج مىفرستادند . از آن جمله در رى - و به روايتى در اصفهان « 1 » - ابن قريّه را گرفته نزد حجّاج فرستادند . چون ابن قريّه در مجلس درآمد ، حجّاج گفت : اى ابن قريّه هر چه از تو پرسم بايد كه جواب نيكو گويى . ابن قريّه گفت : بپرس اى امير از هرچه مىخواهى . پس حجاج از وى يك يك قبائل سؤال كرد و ابن قريّه به عبارات فصيحه بعضى را ستايش مىنمود و بعضى را نكوهش - و ايراد تفاصيل آن مناسب مقام نيست - و چون از قبايل عرب فارغ شد حجاج گفت : اكنون از تو احوال بلاد و اقاليم مىپرسم . ابن قريّه گفت : بپرس ايّها الامير آنچه مىخواهى - حجاج گفت : اقليم هند چه طور است ؟ گفت : بحرها درّ و جبلها ياقوت و شجرها عود و ورقها عطر . يعنى : درياى او درّ است ، كوه او ياقوت است ، درخت او عود است ، و برگ او عطر است .\r\nالقصّه ؛ همچنين احوال يكىيكى به مراد مىپرسيد و او در جواب عبارات دلپذير مىگفت . چون از احوال بلاد فارغ شد به جلّاد اشارت كرد كه گردنش بزن . ابن قريّه خيال كرد كه مزاح مىكند . شروع در نديمى كرد . حجّاج گفت : محلّ مزاح نيست . و جلّاد را بار ديگر اشارت كرد . در ساعت گردنش را از بدنش جدا كرد . چون او را كشتند همان ساعت از كشتن او حجّاج پشيمان شد .\r\nو هم در اين سال امير فلسطين ، روح خداى ، كه پيش عبد الملك وزارت و مصاحبت داشت وفات يافت .\r\n* * * \r\n[ قلعه بادقيس 
  ]\r\nو از جمله وقايع اين سال آن بود كه يزيد بن مهلّب ، والى خراسان ، ارادهء گرفتن قلعهء بادقيس « 2 » ، كه حاكم او را نيزك گفتندى ، كرد . پس اولا جاسوسان را فرستاد تا حالات آن قلعه كماهى « 3 » معلوم نموده به او رسانند . بعد از اندك زمان جاسوسان خبر آوردند كه نيزك از قلعه\r\n\r\n\r\n","description":"","footnote":"\r\n( 1 ) . ابن اثير و نويرى گويند كه پس از هزيمت و گريز ابن اشعث ، ايّوب به حوشب بن يزيد كه فرماندار حجاج بر كوفه بود پناهنده شد و به او پيوست . حجاج او را احضار كرد و او را بكشت ؛ - الكامل ، ج 7 ، ص 103 ؛ نهاية الأرب ، ج 6 ، ص 206 .\r\n( 2 ) . بادقيس : مراد بادغيس است ؛ ناحيه‌اى ميان هرات و مرو رود .\r\n( 3 ) . يعنى : چنان‌كه بود . - و .\r\n","page_name":" 1048 ","page_number":334},
  {"content":"\r\n\r\nبادقيس بيرون آمده به شكار رفته . پس ابن مهلّب از روى استعجال تمام متوجّه آن‌جانب گرديد .\r\nچون اين خبر به نيزك رسيد بازگشته به قلعه درآمد و يزيد او را محاصره كرد . بعد از چند روز نيزك در مقام صلح درآمده قرار به آن داد كه من قلعه را به تو مىگذارم به شرط آنكه مرا امان دهى و بگذارى كه با تمام اسباب و مال و اهل عيال خود بيرون روم . يزيد ملتمس او را اجابت كرد و نيزك با جميع اسبابى كه داشت از قلعه بيرون آمد و يزيد بن مهلّب آن قلعه را متصرّف شد . و گويند ابن مهلّب بادقيس را چنان بزرگ داشتى كه هرگاه قلعه را ديدى سجده كردى . « 1 »\r\n* * * \r\n[ عزل يزيد بن مهلب توسط حجاج 
  ]\r\nو در اين سال به روايت طبرى حجّاج ، يزيد بن مهلّب را از خراسان طلبيده حبس كرد . و به روايت روضة الصفا و اكثر تواريخ ديگر عزل يزيد بن مهلّب از جمله وقايع سال هفتاد و پنجم از رحلت خير البشر بود .\r\nعلى اىّ تقدير ، در سبب عزل او چنين آورده‌اند كه روزى حجاج وفدى « 2 » را از اواسط پيش عبد الملك مىفرستاد و خود به مشايعت سوار شده قدرى راه رفت . در حين مراجعت به ديهى از دهات آنجا فرود آمد و از احوال و خصوصيات آن ده تحقيق نمود . گفتند : در اين ده راهبى است پير و كتب بسيار خوانده و بسيار داناست . پس حجاج فرمود تا راهب را بياوردند .\r\nچون راهب حاضر شد حجاج گفت : از احوال اين روزگار در كتب خود چه خوانده‌اى ؟ راهب گفت : آنچه از كار شما بگذشت و آنچه خواهد آمد همه خوانده‌ام . حجّاج گفت : احوال ما در كتب شما بخصوص نام تعيين كرده‌اند يا به ذكر صفات اكتفا نموده ؟ راهب گفت : بعضى چنين و بعضى چنان . حجاج گفت : در حق امير المؤمنين عبد الملك چه يافته‌اى ؟ بسيار مىماند يا نى ؟\r\nگفت : دولت او به آخر رسيده . حجّاج گفت : مرا آيا مىشناسى ؟ گفت : در كتب ما از تو خبر داده‌اند . « 3 » حجاج گفت : دانى كه مرا از پادشاهى چيست ؟ گفت : دانم . گفت : بعد از من سلطنت كه را باشد ؟ گفت : مردى را كه نام او يزيد بود . گفت : در حيات من ظهور كند يا بعد از ممات ؟\r\nگفت : اين را نمىدانم .\r\nپس حجّاج با خود فكر بسيار كرد و تا رأيش بر آن قرار گرفت كه اين كس جز يزيد بن مهلّب نيست و غير او نتواند بود . بنابراين كمر عداوت ابن مهلّب بر ميان بسته درصدد آن شد\r\n\r\n\r\n","description":"","footnote":"\r\n( 1 ) . نويرى گراميداشت و سجده بر دژ بادغيس را به نيزك نسبت مىدهد و بعد از قول كعب بن معدان اشترى ( از شاعران قرن اوّل خراسان و مدّاح مهلّب و پسران او ) ابياتى چند در مورد استحكام اين دژ مىنويسد ؛ - نهاية الأرب ، ج 6 ، ص 164 .\r\n( 2 ) . وفد : گروه . هيأت . - و .\r\n( 3 ) . م : در كتاب شما از ما خبر دادند ؟\r\n","page_name":" 1049 ","page_number":335},
  {"content":"\r\n\r\nكه نوعى نمايد كه ابن مهلّب را از ايالت عزل نمايد ؛ با وجود آنكه مىدانست عبد الملك را به او توجّه بسيار است . بنابراين اولا عرضه‌اى نوشته به عبد الملك مروان مشتمل بر آنكه او را از ايالت عراقين معاف داشته طلب دارد . چون اين مكتوب به عبد الملك رسيد در جواب نوشت كه : من نمىدانم كه غرض تو از اين سخن چيست ؟ ظاهرا غرض تو محض استمزاج اين‌جانب است كه با تو در چه مقام‌ايم ، اگرنه اين نوع سخنان را ماحصل ديگر نمىباشد ، به‌هرحال ديگر از اين نوع سخنان مگوى و بر سر ايالت عراق متمكّن باش .\r\nالقصّه ؛ چون حجّاج دانست كه عبد الملك او را جهت ضبط عراقين در كار دارد ، شروع در مذمّت و نكوهش آل مهلّب نموده ايشان را به اتّحاد و اخلاص با عبد الله زبير متهم مىداشت ، تا آنكه اين مضمون را دربارهء آل مهلّب به عبد الملك نوشت . عبد الملك در جواب او نوشت كه : من در ايشان هيچ نقصانى نمىبينم و آنچه در باب اخلاص و اتّحاد ايشان با عبد اللّه زبير نوشته‌اى آن كمال محمدت و خوبى ايشان است ؛ چرا كه در آن وقت ايشان از جمله كسانى بودند كه با ابن زبير بيعت داشتند و تربيت‌يافتهء ابن زبير بودند و شخصى كه با ولينعمت خود اخلاص و اتحاد ورزد بد نمىباشد ، بلكه كمال انسانيت همين اخلاص و اتّحاد با ولينعمت خود است و بس .\r\nامّا چون حجّاج از سخن راهب ترسيده بود و اضطراب بسيار از اين رهگذر داشت بعد از چند روز باز مكتوبى ديگر نوشت و عبد الملك را از غدر آل مهلّب ترسانيد - و حال آنكه يزيدى كه بعد از حجاج در عراق سلطنت كرد يزيد بن كسته بود ، چنانچه عنقريب خواهد آمد ، نه يزيد بن مهلّب .\r\nدر اين مرتبه عبد الملك به او نوشت كه : چون خاطر تو نمىخواهد كه آل مهلّب خراسان را داشته باشند يكى كه مناسب دانى به ايالت آنجا تعيين نماى و يزيد بن مهلّب را با اتباعش بطلب .\r\nپس حجّاج در ساعت قتيبة بن مسلم باهلى را به ايالت خراسان نامزد كرد . امّا [ به دليل 
  ] وهمى كه از يزيد بن مهلّب داشت ، نمىخواست صريحا نامهء عزل به نام او بنويسد ، كه مبادا او تمرّد نمايد و باز فتنه‌اى ديگر پيدا شود . بنابراين نامه‌اى نوشت به اين مضمون كه : يزيد بن مهلّب بايد برادر خود مفضّل را نايب گذاشته خود متوجّه عراق گردد كه به حضور ايشان رجوعى تمام است .\r\nچون اين نامه به يزيد بن مهلّب رسيد با حصين بن منذر مشورت كرد . حصين گفت : ما به يقين مىدانيم كه امير المؤمنين عبد الملك با تو بسيار توجّه و عنايت دارد و اين طلب شما محض به واسطهء مبالغه و الحاح حجاج است . پس مصلحت در آن است كه تو به بهانهء بيمارى اين نوبت رفتن در توقّف اندازى و عرضه‌اى در اين حال به امير المؤمنين عبد الملك نويسى .\r\nشايد كه شما را باز در خراسان گذارد و حجّاج را منع كند . يزيد گفت : اى حصين تو راست\r\n\r\n","description":"","footnote":"","page_name":" 1050 ","page_number":336},
  {"content":"\r\n\r\nمىگويى ، امّا سلسلهء ما به اطاعت و انقياد ولينعمت خود مشهور و معروف‌اند . اين طلب هرچند كه ما مىدانيم از رهگذر مبالغهء حجاج است امّا ظاهرا حكم امير المؤمنين به اين صادر شده .\r\nاكنون من شرم همى دارم كه عاصى شوم .\r\nو در خلال اين احوال نامهء حجاج به مفضّل رسيد كه « من خراسان را به تو دادم . » پس يزيد از روى استعجال تمام بيرون آمد « 1 » و به برادر خود گفت : اى مفضّل يقين دان كه حجّاج بعد از من تو را ايالت اين ولايت ندهد . اين از بهر آن كرده است كه از من ملاحظه دارد و مىترسد كه مبادا من تمرّد و عصيان ورزم . [ 143 ب 
  ] « 2 »\r\nالقصّه ؛ مفضّل پيش از آنكه يزيد از خراسان بيرون آيد ، به غزاى خوارزم رفت و بسيارى اسير آورد . و چون وقت بازگشتن زمستان شد و سرما بسيار شدّت پيدا كرد جامه‌هاى بنديان را گرفتند و به خود پوشيدند . بنابراين جمعى از اسيران از سرما مردند .\r\n* * * \r\n[ وقايع ديگر اين سال 
  ]\r\nو هم در اين سال در مرو الرود - كه عبارت از مرغاب است - طاعون افتاد و خلقى بسيار هلاك شدند . بعد از آن مفضّل به غزاى قلعهء بادقيس رفت و به جنگ آن قلعه را گرفته و غنيمت بسيار به دست آورد ، چنانچه در وقت قسمت هريك از مسلمانان را هشتصد درم رسيد . عادت اين مفضّل بن مهلّب آن بود كه اصلا بيت المال نمىداشت و هرچه به دست او مىآمد ميانهء سپاه خود قسمت مىنمود .\r\nامّا چون يزيد از مرو خراسان بيرون رفت و به عراق نزديك شد ، حجّاج ، قتيبة بن مسلم الباهلى را خوانده منشور ايالت خراسان را به او داد و مفضّل را عزل كرد « 3 » و يزيد را به مجرّد رسيدن حبس كرد . « 4 »\r\nدر ماه جمادى الاولاى اين سال - به روايت بعضى سال هفتاد و پنجم « 5 » از رحلت خير البشر - عبد العزيز بن مروان كه والى مصر و پدر عبد العزيز بود بمرد . او وليعهد بود بعد از\r\n\r\n\r\n","description":"","footnote":"\r\n( 1 ) . اگرچه يزيد مصمم بود كه به سوى كوفه حركت كند ولى به كندى عمل مىكرد تا اينكه نامهء حجّاج به مفضّل رسيد .\r\nمفضل شروع به تشويق يزيد كرد كه زودتر برود . و يزيد بسرعت خراسان را ترك كرد .\r\n( 2 ) . خروج يزيد بن مهلّب از خراسان در ماه ربيع الآخر سال هشتاد و پنج هجرى بوده است . در حقيقت مؤلّف وقايع سال هفتاد و پنج رحلت را شرح مىدهد . و در چند سطر بعد به همين موضوع اشاره خواهد كرد .\r\n( 3 ) . مفضّل مدت هفت ماه در امارت خراسان بود .\r\n( 4 ) . گويند يزيد بن مهلّب در راه مرو تا كوفه از هر شهرى كه عبور مىكرد براى او گل‌افشانى مىكردند .\r\n( 5 ) . نويرى مرگ عبد العزيز را در جمادى الاولاى سال هشتاد و پنج هجرى نوشته است ؛ - نهاية الأرب ، ج 6 ، ص 214 .\r\n","page_name":" 1051 ","page_number":337},
  {"content":"\r\n\r\nعبد الملك چون خبر فوت او به عبد الملك رسيد پسر خود عبد اللّه را به حكومت مصر فرستاد .\r\nآورده‌اند كه قبل از فوت عبد العزيز بن مروان به چند روز عبد الملك كسى نزد او فرستاده خراج مصر از وى طلب داشت . « 1 » عبد العزيز در جواب او نوشت : « من و تو در اولاد مروان به عمرى رسيديم كه هيچ‌كس از اهل بيت ما به اين عمر نرسيده . اكنون ما نمىدانيم كه از ما دو كس مرگ كه را پيشتر درمىيابد . اگر مرا به پايان عمر نرنجانى بسيار خوب است . » عبد الملك از اين سخن متأثر گشته ديگر در باب خراج مصر سخن نگفت . هنوز سال تمام نگذشته بود كه عبد العزيز وفات يافت .\r\n\r\n\r\n","description":"","footnote":"\r\n( 1 ) . و قبل از اين مروان تصميم داشت عبد العزيز را از وليعهدى عزل كند و براى پسرش وليد از مردم بيعت بگيرد ، ولى قبيصة بن ذؤيب او را از اين كار مانع شد و گفت اين كار را مكن شايد بميرد ؛ - پيشين .\r\n","page_name":" 1052 ","page_number":338},
  {"content":"\r\n\r\n\r\nذكر وقايع سال هفتاد و ششم از رحلت پيغمبر ، صلّى اللّه عليه و آله\r\nاز جمله وقايع اين سال فوت عبد الملك مروان است . در روضة الصفا مسطور است كه چون هلال رمضان اين سال روى نمود عبد الملك گفت : من در اين ماه از مرگ مىترسم ؛ چرا كه در رمضان متولّد شده‌ام و مرا در رمضان از شير بازگرفته‌اند ، و در رمضان با من بيعت كردند .\r\nو چون شوّال درمىآيد خاطر من از اين دغدغه فارغ مىشود . اتّفاقا در نيمهء شوّال همين سال جهان فانى را به حال حسرت « 1 » وداع كرد . زمان حياتش به روايت اكثر اهل تاريخ شصت سال [ بود 
  ] و بعضى پنجاه و هشت « 2 » نيز گفته‌اند .\r\nگويند كه چون مرض بر وى اشتداد يافت اطبا او را از آب خوردن منع كردند و گفتند كه هيچ چيز آن مقدار او را مضرّت ندارد كه آب . و چون تشنگى بر وى غلبه كرد و از پسر خود وليد آب طلبيد ، وليد گفت : به قول اطبا آب نبايد آشاميد . عبد الملك روى به دختر خود آورده التماس آب را مكرّر كرد . وليد خواهر را نيز از آب دادن مانع آمد . عبد الملك در خشم شد و گفت : بگذار تا مرا آب دهد ، و الّا از ولايتعهدى تو را عزل مىكنم . « 3 » پس وليد از ترس آنكه مبادا او را عزل كند فرمود تا آب به وى دادند . اتّفاقا همين‌كه آب بخورد فى الحال بمرد .\r\nنقل است كه در مرض موت فرمود تا درهاى قصر را بگشادند . اتّفاقا همين كه نگاه مىكرد\r\n\r\n\r\n","description":"","footnote":"\r\n( 1 ) . هر سه نسخه : به عيد حسرت . - و .\r\n( 2 ) . سنّ او را به وقت مرگ از پنجاه و هفت تا شصت و سه سال نوشته‌اند . مدّت حكومتش بيست و يك سال و پانزده روز بوده است .\r\n( 3 ) . عبد الملك پس از مرگ برادرش ، عبد العزيز ، دستور داد براى دو پسرش ، وليد و سليمان ، بيعت بگيرند ؛ - الكامل ، ج 7 ، ص 121 .\r\n","page_name":" 1053 ","page_number":339},
  {"content":"\r\n\r\nنظرش بر گازرى « 1 » افتاد كه جامه مىشست . گفت : كاشكى من گازرى مىكردمى و زنده بودمى .\r\nاز سعد بن خلف ، كه از نزديكان عبد الملك بود ، منقول است كه عبد الملك روزى در بيمارى خود گفت كه مرا پيش فلان غرفه بريد . چون او را آنجا بردند و نسيمى بر وى وزيد ، گفت : آه اين دنيا چه جاى خوش است ! امّا چه فايده ؛ دراز او كوتاه است و اندك او بسيار و ما از وى در غرور .\r\nو به صحّت پيوسته كه روزى عبد الملك با سعيد بن مسيب « 2 » گفت : عجب حالتى است كه اگر عمل خيرى از من صادر شود از آن خوشحال نمىشوم و اگر شرّى و فسادى از من در وجود آيد از آن پشيمان نمىگردم . ابن مسيّب گفت : اين نشانهء مردن [ دل 
  ] است ، نعوذ باللّه .\r\nو گويند كسى از سلاطين اسلام كه نقض عهد كرد عبد الملك بود ، چنانچه از قضيهء كشتن عمرو بن سعيد الاشدق - كه به تفصيل گذشته - ظاهر شد . و نيز اوّل كسى كه مردم را از تكلّم در مجلس سلاطين منع كرده او بود ؛ چه قبل از وى در مجلس خلفا و سلاطين هر كه هرچه مىخواست مىگفت . و نخست كسى كه مردم را از امر به معروف مانع آمده عبد الملك بود ؛ چرا كه بعد از استقلال بر منبر رفت و گفت : هركه مرا امر به تقواى حق سبحانه و تعالى كند او را گردن مىزنم . « 3 »\r\nو او را از جهت كمال بخلى كه داشت « رشح الحجاره » گفتندى ؛ يعنى طراويدن آب از سنگ . و بنابر آنكه بوى ناخوشى از دهان عبد الملك به مشام خلايق مىرسيد - به حدّى كه اگر پشه‌اى بر لبش مىنشست از تعفّن آن رايحه در ساعت مىمرد - او را « ابو الذباب » گفتندى .\r\nلقب او المؤتمر لأمر اللّه و كنيت او ابو الوليد « 4 » [ است 
  ] . بعد از وى وليد بن عبد الملك بنابر وصيّت پدر رايت ايالت برافراشت .\r\nو در روضة الصفا مسطور است كه وليد بعد از دفن پدر به مسجد جامع درآمد و به استحضار خلايق امر كرد . چون خلايق جمع شدند بر منبر رفت و گفت :\r\n إِنَّا لِلَّهِ وَ إِنَّا إِلَيْهِ راجِعُونَ ،  على ما يصيبنا . شكر آن خداى را كه نعمت خلافت به ما ارزانى\r\n\r\n\r\n","description":"","footnote":"\r\n( 1 ) . گازر : رختشوى . - و .\r\n( 2 ) . اين همان شخصى است كه موقعى كه عبد الملك به فرمانداران ايالات خود نوشت كه براى دو پسرش بيعت بگيرند ، و هشام بن اسماعيل مخزومى حاكم مدينه اين دستور را به مردم عرضه كرد ، وى از بيعت كردن امتناع ورزيد و گفت : تا عبد الملك زنده باشد بيعت نمىكنم .\r\n( 3 ) . در مورد اين اقدام عبد الملك ؛ - البيان و التبيين ، ج 2 ، ص 244 ؛ جرجى زيدان ، تاريخ تمدّن اسلامى ، ترجمهء على جواهر كلام ، ج 4 ، ص 78 .\r\n( 4 ) . در تمام كتب تاريخ كنيت عبد الملك را ابو الوليد آورده‌اند . صاحب المستطرف فى كل فن مستظرف ( ج 2 ، ص 46 ) مىنويسد : عبد الملك مروان را « رشح الحجاره » به سبب بخل و « ابو الريان » به واسطهء گند دهانش مىگفتند . » ابن اثير و نويرى وى را ابا ذبان ناميده‌اند .\r\n","page_name":" 1054 ","page_number":340},
  {"content":"\r\n\r\nداشت . ايّها النّاس بدانيد كه آنچه حقّ سبحانه و تعالى به يكى از بندگان خود عطا كند هيچ كس بر منع آن قادر نيست . همچنين آنچه خداى تعالى نمىخواهد هيچ كس بر اعطاى آن قادر نى . و آنچه حقّ سبحانه و تعالى بر انبيا و اوليا و حملهء عرش نوشته ، مرگ است و بس . اى مردمان مطيع و منقاد شويد و از جماعت جدا مشويد كه شيطان بر اغوا و اضلال كسى كه از ميان جماعت جدا افتد مسلّط است .\r\nبعد از آن فرمود تا مردم با وى بيعت كنند . « 1 » نخستين كسى كه با وليد بيعت كرد عبد اللّه بن همام السّكونى بود . « 2 » بعد از آن ساير مردم متعاقب يكديگر بيعت كردند . چون مردم از بيعت فارغ شدند وليد بار ديگر بر منبر ايستاد و گفت : اى مردمان بدانيد هركه با ما آشكارا كند آنچه در دل دارد ما با او بدان عمل كنيم . و هركه پنهان دارد ، گو به درد آن بميرد .\r\nدر روضة الصفا مسطور است كه پيغمبر ، صلّى اللّه عليه و آله ، وليد را مكروه داشتى و مردم را از تسميهء فرزندان به اين نام منع فرمودى و مىگفتى « مثل فرعون ، وليد نامى پيدا شود كه او را فرعون ثانى خوانند » و مضمون اين حديث در شأن وليد بن عبد الملك مروان سمت وضوح يافت .\r\nو در اين سال قتيبة بن مسلم با سپاه بيكران متوجّه تسخير بلاد ماوراء النهر گرديد و در مرو عبد اللّه بن عمر را بنابر قرابت خود گذاشت . چون به طالقان « 3 » رسيد دهقانان بلخ و مهتران پيش آمدند و با او از رود بلخ گذشتند و به مصلحت ايشان عمرو بن الاعور را پيش ملك حقانيان و ملك كنعان فرستاد . ايشان عمرو بن اعور را تعظيم و تكريم نموده پيشكشهاى ملوكانه جهت قتيبه فرستادند . همچنين ملكان طخارستان ، اخرون ، [ و 
  ] شاميان عمرو بن اعور را خدمت شايسته كرده هديه‌اى خوب جهت قتيبه ارسال داشتند . بنابراين چون قتيبه به حقانيان رسيد شهر را باز به صاحبش ارزانى داشت و با اخرون و شاميان كه ملكان طخارستان‌اند بر مبلغى معيّن صلح كرد كه هر ساله به قتيبه مىداده باشند . پس قتيبه باز به مرو بازگشت .\r\nو در تاريخ طبرى چنين آورده كه قتيبه پيش از آنكه از رود بلخ بگذرد به واسطهء آنكه اهل بلخ عهد شكسته بودند چند روز با اهل بلخ جنگ كرد و اسير بسيار از ايشان گرفت . در ميان اين اسيران دختر خالد بن برمك كه از مشاهير اطبّاى آن زمان بود نيز به بند افتاد و در وقت قسمت آن دختر به حصّهء عبد اللّه برادر قتيبه افتاد . عهد كرده مبلغى معيّن كردند كه اسيران را\r\n\r\n\r\n","description":"","footnote":"\r\n( 1 ) . در تاريخ پنج شنبه نيمهء ماه شوّال سال هشتاد و ششم هجرى .\r\n( 2 ) . عبد اللّه بعد از بيعت با وليد ابياتى به اين مضمون خواند : « خداوند به تو چيزى را عنايت فرمود كه هيچ چيز برتر از آن نيست ، و حال آنكه اشخاص ملحد مىخواستند آن را از تو بگيرند . » ؛ - نهاية الأرب ، ج 6 ، ص 220 .\r\n( 3 ) . طالقان : بيشتر به نام طالقان خراسان ضبط شده است . شهرى است كوهستانى به بزرگى مرو رود ، ميان مرو رود و بلخ ؛ - تقويم البلدان ، ص 533 . اين طالقان جز طالقان قزوين است .\r\n","page_name":" 1055 ","page_number":341},
  {"content":"\r\n\r\nباز دهند ، و قتيبه حكم كرد كه اسيران را به اهل بلخ دهند . در اين محلّ دختر خالد بن برمك به عبد اللّه گفت : اى تازى ! من از تو حامله‌ام . چون عبد اللّه بيمارى صعب داشت با زن گفت : تو صبر كن تا من از بيمارى برخيزم كه تو را به نحوى كه باشد از ايشان مىگيرم و نمىگذارم كه باز به ايشان ملحق شوى .\r\nاتفاقا عبد اللّه بن مسلم در اين مرض وفات يافت و آن دختر را نيز با ساير اسيران بازگردانيدند . تا آنكه در زمان مهدى و منصور دوانيقى فرزندان عبد اللّه بن مسلم در وقتى كه مهدى به رى آمده و خالد بن برمك در ملازمت او مىبود بر وى [ 144 الف 
  ] دعوى كردند كه اين دخترزادهء [ تو 
  ] برادر ماست . چون ايشان از گواه عاجز آمدند گفتند : ما خالد را سوگند مىدهيم . برمك پدر خالد ، كه به واسطهء طبابت و حكمت مقرّب مهدى بود ، گفت : احتياج به سوگند خالد نيست . اگر شما اين جوان را برادر خود مىدانيد ، پس او كفو شما باشد . شما را ناچار از قبيلهء خود به او زن بايد داد .\r\nپسران عبد اللّه بن مسلم چون اين سخن را از برمك شنيدند دست از آن دعوى بازداشتند .\r\n\r\n","description":"","footnote":"","page_name":" 1056 ","page_number":342},
  {"content":"\r\n\r\n\r\nذكر وقايع سال هفتاد و هفتم از رحلت خير البشر\r\nدر اين سال وليد بن عبد الملك ، هشام بن اسماعيل مخزومى را از امارت مدينه عزل كرد « 1 » و حكومت آن بلدهء طيّبه را به عمر بن عبد العزيز ارزانى داشت . عمر بن عبد العزيز در ماه ربيع الاوّل سنهء مذكور به مدينه وارد شد و در سراى مروان بن حكم فرود آمد . چون وقت نماز پيشين رسيد به مسجد رسول ، صلّى اللّه عليه و آله ، درآمد و زيارت [ مرقد 
  ] آن حضرت كرده به نماز ظهر مشغول شد . بعد از فراغ از نماز فرمود تا ده كس از فقهاى مدينه كه به صلاح و تقوى آراسته باشند حاضر شوند . پس ابو بكر بن عبد الرحمن ، عروة بن الزبير ، عبد اللّه بن عمر ، عبد اللّه بن عامر بن ربيعه ، خارجة بن يزيد ، عبد اللّه بن عتبه ، ابو بكر بن سليمان بن حشمه ، سليمان بن يسار ، قسم بن محمّد ، و سالم بن عبد اللّه كه اين جماعت در آن زمان به اتّفاق اهل مدينه سرآمد فقها و صلحا بودند حاضر شدند . عمر بن عبد العزيز ايشان را به عزّت و تعظيم پيش آمده ، گفت : من شما را جهت امرى خوانده‌ام كه همه را در آن اجرى باشد . مقصود آنكه هيچ قضيّه‌اى نمىخواهم كه بىاستصواب شما به قطع رسد . اگر در فيصل مهمات همهء شما حاضر نتوانيد شد بايد كه يك كس از شما البته حاضر باشد . و اگر دانيد كه بر كسى ظلمى رفته و اخبار من نكنيد وزر و گناه آن بر گردن شما خواهد بود . ايشان او را دعا كرده از مجلس بيرون رفتند .\r\nو در روضة الصفا مسطور است كه چون از هشام بن اسماعيل مخزومى نسبت به امام زين العابدين علىّ بن الحسين حركات ناپسنديده صدور يافته بود و اين واقعه به سمع وليد رسيده بود بنابراين در اين وقت به عمر عبد العزيز نوشت كه : « هشام را ادبى بليغ نماى » ، و عمر\r\n\r\n\r\n","description":"","footnote":"\r\n( 1 ) . عزل هشام از امارت مدينه در تاريخ هفتم ربيع الاول اين سال بود .\r\n","page_name":" 1057 ","page_number":343},
  {"content":"\r\n\r\nعبد العزيز از امام زين العابدين اين معنى را استمزاج نمود . امام زين العابدين فرمود : من نمىخواهم كه از ممر من كسى را ايذاء رسد . هشام چون اين سخن را از حضرت امام زين العابدين شنيد گفت :  اللَّهُ أَعْلَمُ حَيْثُ يَجْعَلُ رِسالَتَهُ  . « 1 »\r\n* * * \r\n[ طرح مسجد جامع دمشق 
  ]\r\nو در حبيب السّير مذكور است كه در اين سال وليد مسجد جامع دمشق را طرح افكند و در تزيين و تكلّف آن بناى سپهر نما چند مساعى جميله به تقديم رسانيده شش بار هزارهزار دينار در آن عمارت صرف كرد . امّا در كتاب نجم الزاهره « 2 » كه تأليف يكى از محققّين مصر است چنين مسطور است كه بناى آن را يكى از سلاطين نصارى قبل از اسلام [ به 
  ] مدتى مديد ، نموده بود و آن معبد نصارى بود و عبد الملك در تزيين آن كوشيده به اقامت نماز جمعه و جماعات در آنجا امر نمود ؛ و العلم عند اللّه .\r\n* * * \r\n[ فرستادن قتيبة ناصح را پيش والى قلعه بادقيس 
  ]\r\nو هم در اين سال قتيبة بن مسلم سليم ناصح را پيش نيزك ، والى قلعهء بادقيس ، فرستاد . و سبب آن اين بود كه قبل از آمدن قتبيه به خراسان نيزك جمعى از مسلمانان را اسير گرفته در قلعه حبس داشت . چون اين معنى بر قتيبه ظاهر شد سليم ناصح را پيش او فرستاد و تهديد بسيار نمود . نيزك از آن بسيار ترسيده اسيران را باز فرستاد و مبلغى مال ديگر به طريق پيشكش نيز همراه ايشان كرده از قتيبه معذرت خواست . قتيبه بار ديگر سليم ناصح را فرستاد و نامه‌اى به تهديد نوشت ، مضمون آنكه : « اگر نيزك به ديدن من نيايد من با سپاهى عظيم متوجّه ديار او شده از او بازنمىگردم تا او را بگيريم و به انواع سياست او را به قتل رسانم . »\r\nپس سليم نامه قتيبه به نيزك رسانيده او را نصيحت بسيار كرد . نيزك گفت : شخصى كه اين چنين نامه‌اى درشت به من نويسد پس چگونه پيش او روم ؟ سليم گفت : اى ملك ، قتيبه مردى بزرگ است و تو با او به هيچ وجه مقاومت نمىتوانى كرد . ناچار تو را با او مدارا بايد كرد . او مردى است كه اگر تو با او مدارا كنى با تو در مقام عزّت مىآيد و تو را آن‌چنان كه خاطر تو\r\n\r\n\r\n","description":"","footnote":"\r\n( 1 ) . يعنى : « خدا مىداند رسالتش را در كجا ( و در چه خاندانى ) قرار دهد . » اشاره‌اى است به آيهء 124 از سورهء انعام :\r\n اللَّهُ أَعْلَمُ حَيْثُ يَجْعَلُ رِسالَتَهُ  .\r\n( 2 ) . صاحب كشف الظنون از دو كتاب به نامهاى النجوم الزاهرة بتلخيص اخبار قضاة مصر و القاهرة تأليف جلال الدين يوسف بن شاهين سبط ابن حجر ( وفات 828 ه . ق . ) و ديگرى النجوم الزاهرة فى ملوك مصر و القاهرة تأليف امير جمال الدّين ابى المحاسن يوسف بن تغرى بردى الظاهرى ( وفات 874 ه . ق . ) ياد كرده است . به احتمال قوى كتاب اخير مورد نظر مؤلف متن حاضر است .\r\n","page_name":" 1058 ","page_number":344},
  {"content":"\r\n\r\nمىخواهد تعظيم مىكند . القصّه ، سليم ناصح به هر نحوى كه بود نيزك را به ديدن قتيبه آورد .\r\nقتيبه او را دلجويى نموده باز به قلعهء بادقيس فرستاد .\r\nچون قتيبه خاطر از جانب نيزك جمع نمود سپاه را جمع ساخته متوجّه ولايت بيكند « 1 » شد .\r\nچون مردم بيكند را توجه قتيبه معلوم شد از اطراف سغد و ساير نواحى مدد خواسته سپاهى بىاندازه به هم رسانيدند و راهها را مضبوط ساخته متوجّه جنگ شدند . قتيبه چون به ولايت بيكند رسيد ميانهء ايشان جنگ درگرفت . هر روز جنگ مىكردند و از جانبين جمعى كشته مىشدند تا آنكه مدّت دو ماه ميانهء ايشان بازار كارزار قائم بود .\r\nدر خلال اين احوال جاسوس قتيبه ، كه او را تندر گفتندى ، چون او را اصل از عجم بود مردمان بخارا او را مال بسيار دادند و از وى مدد خواستند و گفتند : بايد كه در اين باب حيله‌اى به جاى آرى كه قتيبه بازگردد . تندر اين معنى را از ايشان قبول نموده پيش قتيبه آمد و گفت :\r\nايّها الامير خلوت مىخواهم . قتيبه مردم را دور كرده غير از ابن حصين كسى ديگر پيش خود نگذاشت . بعد از آن تندر را طلبيد و استفسار احوال نمود . تندر گفت : ايّها الامير اين خبر به صحّت رسيده كه عبد الملك « 2 » حجّاج را از ايالت عراقين عزل نموده و به جاى تو ديگرى مىآيد . مصلحت در آن است كه به مرو مراجعت نماييد .\r\nقتيبه چون اين سخن بشنيد به فحواى ارباب الدّول فى اكثر امورهم ملهمون « 3 » . يعنى : ارباب دولت در اكثر امور ملهم مىباشند ، دانست كه منشأ اين سخن غير از آن نيست كه او را جماعتى بر اين داشته‌اند . پس قتيبه غلامى داشت كه او را سياه گفتندى . به او اشارت كرد كه گردن تندر را بزن . سپاه در ساعت تن تندر را از بار سر سبك ساخت . بعد از آن قتيبه روى به ابن حصين آورد و گفت : اين خبر را غير از من و تو و تندر كسى ديگر نمىدانست . من تندر را جهت آن كشتم تا جاى ديگر نگويد . الحال بايد اين سخن جايى ديگر گفته نشود تا اين مهم به پايان رسد ؛ چه اگر اين خبر ظاهر شود مسلمانان همه دلشكسته شوند .\r\nپس قتيبه مردمان را طلبيده گفت : اى ياران ما تندر را ناصح و دولتخواه مسلمانان مىدانستيم ، بنابر آن او را محرم اسرار خود گردانيده بودم . اكنون بر من يقين شد كه با مسلمانان در مقام خيانت بود و خداى تعالى او را به گفت و كردار خود گرفتار گردانيد . شما بايد كه در حرب مجدّ باشيد و سعى و كوشش بيشتر از پيشتر كنيد .\r\nالقصّه ؛ روز ديگر مسلمانان صفها آراسته مستعد كارزار شدند . قتيبه مردمان را بر جنگ\r\n\r\n\r\n","description":"","footnote":"\r\n( 1 ) . بيكند : شهرى در يك منزلى بخارا با هزار رباط و داراى مسجد جامعى با محرابى زيبا ؛ - تقويم البلدان ، ص 579 .\r\n( 2 ) . در اين سال عبد الملك مرد و پسرش وليد خليفه بود .\r\n( 3 ) . هر سه نسخه : مدهمون .\r\n","page_name":" 1059 ","page_number":345},
  {"content":"\r\n\r\nتحريص نموده بر هر رايتى مىگذشت تعبيهء لشكر نگاه مىداشت . آن روز تا شام آن‌چنان كارزار ميانهء آن دو طايفه دست داد كه هرگز ديدهء فلك دوّار مثل آن نديده . آخر الامر تركان هزيمت يافته روى از معركه‌گاه برتافته به شهرستان بيكند متحصّن شدند . مسلمانان تعاقب ايشان نموده سپاهى را مىكشتند و غير سپاهى را اسير مىگرفتند . قتيبه شهر بيكند را محاصره نموده مردمان را فرمود تا ديوار شهر را بكنند . چون تركان ديدند كه ايشان شهر را بىدغدغه مىگيرند جزيه قبول نموده به مصالحه راضى شدند . قتيبه اجابت ملتمس ايشان نموده جماعتى را در شهر بيكند گذاشته به جانب مرو مراجعت نمود .\r\nچون قتيبه چند منزل به جانب مرو آمد خبر رسيد كه مردم بيكند نقض عهد نموده عامل تو را كشتند و جماعتى كه با او بودند همه را گوش و بينى بريده گرداگرد شهر بگردانيدند . پس قتيبه بازگشته شهر بيكند را محاصره نمود . قريب يك ماه پيوسته با ايشان جنگ مىكرد .\r\nآخر الامر حكم كرد تا ديوار قلعه را از بيخ بكنند و آتش بزنند . القصّه ، اهل اسلام ديوار شهر را شكسته به اندرون درآمدند و چهل نفر از سرداران ترك را به قتل رسانيدند و يك سرهنگ يك چشم را در ميان ايشان كه همه را به حرب تحريص مىنمود گرفته پيش قتيبه آوردند ، گفت : من خود را مىخرم . سليم ناصح گفت : به چند ؟ گفت : به پنج هزار جامهء حرير چينى كه قيمت هريك هزار درم باشد ، قتيبه با اصحاب گفت : در اين باب چه مصلحت مىبينيد ؟ گفتند :\r\nاگرچه خريدن او خود را موجب زيادتى غنيمت مسلمانان است ، امّا معلوم نيست كه بعد از آن از وى چه صادر شود . « 1 » پس قتيبه فرمود تا گردن او را بزدند .\r\nچون قتيبه به اندرون شهر بيكند درآمد از زرّينهء زنان آن شهر صد و پنجاه هزار مثقال طلا به دست وى افتاد . غير از اين چندين مال وافر و ساير غنايم به دست مسلمانان افتاد كه از تمامى خراسان به دست نيامده بود . از جملهء غنايم بيكند بتى زرّين بود كه وزن آن پنجاه هزار مثقال طلا بود و دو دانه مرواريد [ 144 ب 
  ] بزرگ كه از روشنيهاى آن چشمهاى مردم خيره مىماند به چشمهاى آن بت نشانيده بودند . چون قتيبه آن دو مرواريد را ديد در آن شگفت بماند . پس كس فرستاد و مغان آتشكده را بخواند و از ايشان پرسيد : اين دو دانه مرواريد از كجا به دست شما افتاده ، و حال آنكه مرواريد خوب از عمّان بيرون مىآيد كه در جوار ماست و ما هرگز در اين مدّت اين نوع مرواريد نديده‌ايم . ايشان گفتند : اى امير قصّهء اين مرواريد از جملهء عجايبات است . و آن‌چنان بود كه يك روز دو مرغ از هوا بر پشت اين بتخانه فرود آمدند و اين دو دانه مرواريد از منقار خود بيفكندند و باز پرواز نموده از نظر غايب گشتند .\r\n\r\n\r\n","description":"","footnote":"\r\n( 1 ) . مقايسه شود با : الكامل ، ج 7 ، ص 133 .\r\n","page_name":" 1060 ","page_number":346},
  {"content":"\r\n\r\nو در كتاب الفتوح [ ابن اعثم 
  ] كوفى « 1 » آورده كه چون مردم بيكند به شغل بازرگانى مشغول بودند اكثر ايشان غايب بودند و به تجارت به شهرهاى دوردور مىرفتند . چون مراجعت به وطن نمودند ديدند كه تمامى زن و فرزند ايشان در دست مسلمانان اسيرند . پس ايشان ناچار به بهاى خاطر خواه مسلمانان زن و فرزند خود را از ايشان مىخريدند و از اين جهت نيز مال بسيار به دست مسلمانان افتاد . چنانچه يكى از بزرگان بيكند را زن و دو پسر اسير گشته بود ؛ چون آن مرد در مقام خريدارى ايشان درآمد ، عربى كه ايشان را اسير گرفته بود از ده هزار درهم هيچ كم نمىكرد . آخر مرد بيكندى گفت : من خود چرا به پنجاه درهم زنى ديگر بهتر از وى نكنم تا به دو سال مرا دو پسر حاصل آيد !\r\nالقصّه ؛ مسلمانان از غنايم بيكند بسيار زردار و قوى گشتند و اسب و سلاح به هم رسانيدند .\r\nچنانچه مىگويند كه قيمت يك نيزه به هفتاد درم رسيد و زرهى به هفتصد درم مىخريدند .\r\nو در تاريخ طبرى مسطور است كه از جمله حكايات غريبه كه در اين سال در مرو واقع شد آن بود كه مسلم باهلى « 2 » ، والان عدى « 3 » را كه به صلاح و تقوى در آن زمان مشهور و معروف بود گفت : من مىخواهم كه نزديك تو امانتى بفرستم ، اما مىبايد كه اين سرّ را هيچ كس غير از من و تو ندانسته باشد . والان گفت : چنين باشد . پس با يكديگر چنين قرار دادند كه والان در فلان موضع معين در فلان وقت منتظر بوده باشد تا كسى از جانب مسلم باهلى آن وديعه را بياورد و پيش والان گذارد و هيچ نگويد .\r\nپس مسلم باهلى بيامد و مبلغى زر كه مىخواست در خرجين كرده سر او را به مهر خود مضبوط ساخته بر استرى نهاد و غلام خود را گفت : اين استر را به فلان موضع بر و آنجا مردى نشسته خواهد بود . اين خرجين را از استر گرفته پيش آن شخص گذار و هيچ مگوى و استر را بازگردانيده پيش من بيا . اتفاقا غلام در راه درنگ بسيار كردى و والان در وعده‌گاه خود انتظار بسيار كشيد ؛ ديد كه هيچ اثرى از موعد ظاهر نشد . به خاطر خود قرار داد كه مسلم از آن حكايت پشيمان شده . بنابراين والان برگشته به منزل خود رفت . مقارن اين حال مردى از بنى تغلب آمده در همان موضع بنشست و غلام مسلم با خرجين زر به آنجا رسيد . ديد كه يك مردى در همان موضع كه صاحبش گفته بود نشسته . خرجين را از استر پايين آورده پيش او گذاشته بازگشت . آن مرد ساعتى توقّف كرده گفت : عجب حالتى است ، كه اين غلام خرجين گذاشته رفت . آخر الامر بالضروره آن خرجين برداشته به خانهء خود برد .\r\n\r\n\r\n","description":"","footnote":"\r\n( 1 ) . مراد كتاب التاريخ ابن اعثم كوفى است كه هنوز به‌طور كامل از عربى به فارسى ترجمه نشده است . ترجمهء جلد اوّل اين كتاب به نام الفتوح توسط نگارنده تصحيح شده و به چاپ رسيده است .\r\n( 2 ) . وى پدر قتيبه است .\r\n( 3 ) . پسر اين شخص ، عبد اللّه ، از طرف قتيبه مسؤول تقسيم غنايم جنگى بود و قتيبه وى را مرد امين بن امين لقب داده بود .\r\n","page_name":" 1061 ","page_number":347},
  {"content":"\r\n\r\nو اعتقاد مسلم آنكه آن مال به والان رسيده و از والان طلب آن نمود . والان گفت : من خبر ندارم و هيچ كس پيش من چيزى نياورده . مسلم متحيّر ماند . امّا هيچ چاره نداشت ، ليكن در هر مجلس از والان گله مىكرد و او را به بىديانتى نسبت مىداد . تا آنكه روزى آن مرد تغلبى در مجلس مسلم باهلى بود كه حكايات والان و صلاح و تقوى او در ميان آمد . مسلم از روى درد فى الحال شروع در مذّمت والان نمود و چندين معايب براى او اثبات كرد كه از جملهء آن انكار اين امانت بود . مرد تغلبى چون اين حكايت را شنيد و حقيقت حال را دانست از مجلس برخاست و نزد مسلم آمد و گفت : اگر تو تا به منزل من آيى من سرّ اين قضيّه بر تو ظاهر مىگردانم . مسلم چون به منزل آن مرد رفت خرجين را به مهر مسلم بيرون آورده پيش او نهاد و گفت : اين را مىشناسى ؟ پس حقيقت حال بر مسلم ظاهر شد و از مذمّت والان بسيار پشيمان و شرمنده گشت و از وى عذر خواست .\r\nاين والان عدىّ در صلاح و امانت و ديانت در آن زمان چنان مشهور بود كه شعراى عرب در اين باب از براى او قصايد گفته‌اند .\r\n\r\n","description":"","footnote":"","page_name":" 1062 ","page_number":348},
  {"content":"\r\n\r\n\r\nذكر وقايع سال هفتاد و هشتم از رحلت خير البشر\r\nدر اين سال مسلمة بن عبد الملك به غزوهء روم رفت و چهار قلعهء روم را فتح نمود : اوّل قسطنطين ، دويم غزاله ، سيم قلعهء سديد ، چهارم طوانه . و اين قلعهء طوانه از مشاهير قلاع روم است در استحكام . در فتح اين قلعه جنگ بسيار شد ، چنانچه مرتبهء اوّل روميان زور آورده مسلمانان را از جاى برداشته باز پس مىدوانيدند تا به موضعى كه آن را كنيسه خوانند كه قريب به دو ميل از طوانه دور است ، و مسلمانان چنان بىدل و مأيوس شده بودند كه همه دست از جان شسته بودند . اتّفاقا در اين اثنا عباس بن الوليد و يحيى بن حجمى از جانب راست برآمده بانگ بر مسلمانان زدند و برگريختن نكوهش نمودند . مسلمانان چون آواز عباس بن وليد را شنيدند به يكباره همه مراجعت نموده بر روميان حمله آوردند و ايشان از برگشتن مسلمانان هراسى عظيم برداشته بازگشته روى به قلعه آوردند . امّا عباس با جمعى از سواران تازه زور پيش ايشان گرفته چندان كشش و كوشش نمود كه محاسب وهم از شمارهء آن عاجز است .\r\nالقصّه ؛ آن قلعه را نيز فتح نموده ، آن زمستان در آن قلعه گذرانيده غنايم بسيار به دست آوردند .\r\n* * * \r\n[ لشكركشى قتيبة به نومشكث و رامثينه 
  ]\r\nو هم در اين سال قتيبة بن مسلم از مرو لشكر برداشته به عزم تسخير ولايت نومشكث « 1 » و رامثينه « 2 » برآمد . چون به آن حدود رسيد مردمان نومشكث و رامثينه بيرون آمده جزيه قبول\r\n\r\n\r\n","description":"","footnote":"\r\n( 1 ) . هر سه نسخه : بومشكت . به قياس الكامل ، ج 7 ، ص 137 تصحيح شد .\r\n( 2 ) . هر سه نسخه : برامشه . در مراصد و معجم البلدان به صورت رامثين آمده است . به قياس تاريخ طبرى ( ج 9 ، ص 3817 ) و الكامل ( ج 7 ، ص 137 ) تصحيح شد .\r\n","page_name":" 1063 ","page_number":349},
  {"content":"\r\n\r\nكرده التماس صلح نمودند . قتيبه ملتمس ايشان را اجابت نموده بازگشت . در اين وقت خبر به قتيبه رسيد كه كوربغانون « 1 » ترك ، خواهرزادهء ملك خاقان چين ، با دويست هزار مرد جرّار به حرب اهل اسلام مىآيد . قتيبه نيز با لشكرى عظيم برگشته روى به جانب لشكر تركان نهاد .\r\nالقصّه ؛ در هرود فرغانه هر دو لشكر به هم رسيدند و كارزارى عظيم روى نمود . قتيبه آنجا داد مردى بداد و خلقى بسيار از جانبين كشته شد . آخر الامر نسيم ظفر و نصرت بر پرچم علم مسلمانان وزيد . تركان هزيمت يافته به اقبح وجهى بازگشتند .\r\n* * * \r\n[ توسعه مسجد نبوى 
  ]\r\nو هم در اين سال « 2 » وليد بن عبد الملك به والى مدينه عمر بن عبد العزيز نامه‌اى نوشت به اين مضمون كه بايد خانه‌هاى مردم را كه متّصل به مسجد پيغمبرند به بهايى كه ايشان راضى شده خريده از هر جانب مسجد را دويست گز زياده كند و مسجد آن حضرت ، صلّى اللّه عليه و آله ، را از سر نو بنا كند . « 3 » پس عمر بن عبد العزيز خداوندان خانه‌ها را بخواند و نامهء وليد به ايشان نمود و ايشان همه اجابت نموده از روى رضا و رغبت بفروختند و ثمن را قبض نموده جهت خود دور تر منازل ساختند . و وليد استادان دانا فرستاد تا مسجد آن حضرت ، صلّى اللّه عليه و آله ، را در ماه صفر بنا نهادند . و وليد به ملك روم نوشت كه : « جهت بناى مسجد پيغمبر ، صلّى اللّه عليه و آله ، استادان بناء كه در اين علم مهارت تمام داشته باشند در كار است . بايد كه جمعى از بنّايان روم به مدد ما فرستى . » پس ملك روم صد هزار مثقال طلا و صد مرد كارگر بفرستاد . « 4 »\r\n\r\n\r\n","description":"","footnote":"\r\n( 1 ) . م : اوبقاتو برعى ؛ ش ، ق : اوبقان برقى ؛ الكامل : كورنعابون . به قياس تاريخ طبرى تصحيح شد .\r\n( 2 ) . در ماه ربيع الاوّل .\r\n( 3 ) . وليد همچنين به عمر بن عبد العزيز نوشت « . . . و تو در اين كار مبتدى ( - نخستين كس ) نخواهى بود ، زيرا قبل از تو عمرو عثمان چنين كرده بودند . » ؛ - الكامل ، ج 7 ، ص 136 .\r\n( 4 ) . و نيز چهل بار شتر كاشى فرستاد .\r\n","page_name":" 1064 ","page_number":350},
  {"content":"\r\n\r\n\r\nذكر وقايع سال هفتاد و نهم از رحلت پيغمبر ، صلوات اللّه عليه و آله و سلّم\r\nدر اين سال مسلمة بن عبد الملك و عباس بن وليد هر دو به زمين روم رفتند . مسلمه به جانب قلعهء سورينه ، كه به استوارى و استحكام مشهور است ، افتاد و آن قلعه را به سعى و كوشش بسيار فتح نمود ، و عباس بن الوليد از جانب ديگر به قلعهء دولتيه رفت و آن قلعه را از روى مردى و مردانگى بگرفت . والى اين قلعه گريخته به قلعهء هرقله متحصن شد . عباس تعاقب او نموده آن قلعه را نيز بگرفت . قلعهء قبوليه از قلاع روم نيز در همين سال مفتوح گشت . مسلمة بن عبد الملك از آنجا به‌جانب دربند « 1 » رفته قلاع بسيار فتح نموده از راه آذربايجان مراجعت نمود .\r\nو هم در اين سال نامهء حجّاج به قتيبه رسيد كه : « بايد بخارا و كشّ « 2 » و نخشب « 3 » را به حوزهء تسخير و تصرّف درآرى و در اين باب اهمال به هيچ وجه جايز ندارى . » پس قتيبه با لشكرى آراسته از مرو بيرون رفت و از رود گذشته در بيابان با مردمان سغد « 4 » و كشّ و نخشب جنگى عظيم كرده ظفر يافت و غنيمت بسيار به دست آورده روى به بخارا نهاد . امّا هيچ كارى نتوانست پيش برد . بنابراين بازگشته به مرو درآمد . چون اين خبر به حجّاج رسيد نامه‌اى [ 145 الف 
  ] به قتيبه نوشت كه : « وضع شهر بخارا و خندق و قلعهء او را بالتفصيل تصوير نموده بفرست . » پس قتيبه نشان شهر بخارا را تصوير نموده جمله را به حجاج فرستاد . حجاج بعد از\r\n\r\n\r\n","description":"","footnote":"\r\n( 1 ) . دربند : امروزه شهرى است در قفقاز ، پايتخت جمهورى داغستان ، واقع در كنار بحر خزر .\r\n( 2 ) . كشّ : شهرى بزرگ و پرنعمت نزديك سمرقند به وسعت سه فرسنگ در سه فرسنگ .\r\n( 3 ) . نخشب : شهرى نزديك كشّ .\r\n( 4 ) . سغد : شهرى در ماوراء النهر نزديك سمرقند . سرزمينى به طراوت و نضارت آن وجود نداشته است .\r\n","page_name":" 1065 ","page_number":351},
  {"content":"\r\n\r\nتأمل در آن مكتوب به قتيبه نوشت كه : « حاصلش آن بود كه اوّلا تو را سعى در پركردن خندق بايد نمود تا گرفتن آن شهر بر تو آسان گردد . و السّلام . »\r\n\r\n","description":"","footnote":"","page_name":" 1066 ","page_number":352},
  {"content":"\r\n\r\n\r\nذكر وقايع سال هشتادم از رحلت پيغمبر ، صلوات اللّه عليه و آله و سلّم\r\nدر اوايل اين سال قتيبه از اطراف و اكناف بلاد خراسان لشكر جمع نموده روى به بخارا نهاد و اوّلا وردان خداه « 1 » را محاصره كرد . محاصرهء اين دو شهر به دور و درازا كشيده مبارزان وردان بيرون آمده صفوف حرب بياراستند . قتيبه نيز تعبيه لشكر خود نموده متوجّه حرب گرديد . در اين اثنا مردمان ازد پيش قتيبه آمده معروض داشتند كه ملتمس ما آن است كه ما را به يك جانب تنها بىآنكه غير از قبيلهء ما با ما باشد گذاشته تا جنگ كنيم . پس قتيبه مردم ازد را جدا ساخته ميمنه را حوالهء ايشان نمود .\r\nالقصّه ؛ ميان هر دو گروه جنگى عظيم درگرفت . اوّل تركان هجوم آورده چنان حمله آوردند كه تمام لشكر قتيبه را از جاى برداشته به عقب مىدوانيدند تا به لشكرگاه ايشان رسانيدند . چون مسلمانان به لشكرگاه خود رسيدند زنان عرب به طريق معتاد خود بيرون آمده تحريص مردان خود بر جنگ نمودند . قتيبه نيز به لشكرگاه درآمده بانگ بر ايشان زد تا آنكه مسلمانان اين بار مراجعت نمودند . امّا چون اين بار چشم ايشان ترسيده بود دلير درنمىآمدند و چون قتيبه اين حال را مشاهده نمود وكيع بن اسود تميمى را گفت : تو با قوم خود پيش رو تا مردم دلير شوند .\r\nپس وكيع ، هزيم ابن ابى طحمه مجاشعى را رايت خود داد و گفت : قوم خويش را فراز حرب بر . هزيم رايت برگرفت و مردانه قدم در ميدان نهاده در يك لحظه چنان جدّ و جهد\r\n\r\n\r\n","description":"","footnote":"\r\n( 1 ) . هر سه نسخه : وردان و خداه . صورت صحيح آن « خداى وردان » است . به قياس الكامل ( ج 7 ، ص 139 ) تصحيح شد . مؤلّف كتاب حاضر « وردان » و « خداه » را دو شهر مجزا تصوّر كرده است ، در صورتى كه « وردان خداه » نام حاكم شهرى است كه قتيبه مأمور محاصره آن بوده است .\r\n","page_name":" 1067 ","page_number":353},
  {"content":"\r\n\r\nنمود كه تركان از جاى خود جنبيدند و هزيم دلير با ايشان درآمد تا آنكه تركان از آبى كه در عقب داشتند گذاشتند . هزيم به كنار آب رسيده بايستاد تا آنكه وكيع رسيد . چون وكيع ديد كه هزيم در كنار آب توقّف كرده ، فرياد برآورد كه : اى هزيم چه ايستاده‌اى ؟ بانگ بر اسب زن و از آب درگذر . هزيم گفت : اگر چنين كنم و خطا آيد همهء سپاه هلاك گردند . وكيع از روى خشم هزيم را دشنام داد و عمودى كه در دست داشت حوالهء هزيم كرد و گفت : اى فلان بن فلان ! خلاف فرمان مىكنى ؟ هزيم از ترس وكيع بانگ بر اسب زد و از آب درگذشت . هشتصد كس از سپاه با هزيم موافقت نموده از آب گذشتند . وكيع در ساعت بايستاد و پلى مضبوط بر آن آب بست و لشكر را متعاقب درگذرانيد . امّا هزيم پيش از آنكه لشكرى به وى رسد با همان هشتصد كس تركان را از جاى برداشت و جمعى از ايشان را به قتل رسانيد .\r\nدر اين اثنا قتيبه منادى كرد كه : اى گروه مسلمانان بدانيد كه پيش من هر سر تركى صد درم [ جايزه دارد 
  ] . عربان چون اين ندا شنيدند آن‌چنان دلير بر تركان دويدند كه هرگز در شكار موش صحرايى چنين دليرى نمىنمودند . به اندك فرصت آن مقدار سر بياوردند كه از شماره افزون بود .\r\nدر تاريخ طبرى آورده كه در اين روز يازده نفر از بنى قريع « 1 » متعاقب يكديگر آمدند و هر يكى چند سر ترك آورده از قتيبه صد درم گرفتند . بعد از ساعتى مردى از ازد بيامد و سرى پيش قتيبه بيفكند . قتيبه پرسيد : از كدام قبيله‌اى ؟ گفت : از بنى قريع‌ام . جهم ازدى آنجا حاضر بود ، گفت : دروغ مىگويد ايّها الامير . او از بنى اعمام من است ؛ از قيلهء ازد . قتيبه گفت : چرا چنين دروغ گفتى ؟ گفت : ايّها الامير هركه آمد گفت من از بنى قريع‌ام ، من پنداشتم كه چنين بايد گفت . قتيبه بخنديد و صد درم به وى داد . آن روز خاقان چين و پسرش هر دو مجروح گشتند و مسلمانان غنيمت بسيار يافتند .\r\nطرخون ، ملك بخارا ، چون اين جنگ از مسلمانان شنيد بسيار بترسيد . بنابراين كس پيش قتيبه فرستاد و جزيه قبول نموده استدعاى صلح كرد . قتيبه ملتمس او را اجابت كرد و به جانب مرو مراجعت نمود . نيزك ، والى طخارستان و قلعهء بادقيس ، در اين يورش همراه قتيبه بود و از مصالحهء ملك طرخون او را بد آمد . پس با ياران خود گفت : من از اين عرب - يعنى قتيبه - ايمن نيستم ؛ چرا كه او مانند سگ است . اگرش بزنى بانگ كند ، اگرش چيزى دهى دم بجنباند .\r\nاو نيز اگر با او حرب كند و اگر صلح كنى به اندك چيزى راضى و خشنود گردد و به صلح درمىآيد و آنچه با او كرده باشى فراموش كند . اينك چندين بار طرخون با او حرب كرد و\r\n\r\n\r\n","description":"","footnote":"\r\n( 1 ) . م : بنى قريب .\r\n","page_name":" 1068 ","page_number":354},
  {"content":"\r\n\r\nچون به اندك چيزى كه قبول كرد و صلح خواست صلح كرد . اكنون مىخواهم از او دستورى خواسته به طخارستان روم . ياران نيزك در اين باب گفتند : صلاح و فساد كار خود را تو بهتر مىدانى . ما تابع و فرمانبرداريم .\r\nپس نيزك از قتيبه دستورى خواسته و قتيبه نيز فى الحال او را رخصت « 1 » داد و نيزك در ساعت از اردوى قتيبه [ جدا 
  ] شده روى به بلخ نهاد . چون به نوبهار « 2 » آمد به ياران خود گفت :\r\nمن يقين مىدانم كه قتيبه از دستورى دادن من پشيمان شده و اينك متعاقب من رسول او به حاكم نوبهار ، مغيرة بن عبد اللّه ، مىرسد كه مرا بازگرداند . نيزك اين را به ياران خود گفت و در نوبهار توقّف ناكرده از روى سرعت و استعجال تمام روى به طخارستان نهاد . روز ديگر رسول قتيبه رسيد و مغيرة بن شعبة بن عبد اللّه با جمعى سوار كرده در عقب نيزك شتافت . امّا از وى هيچ اثرى نيافت .\r\nالقصّه ؛ نيزك به ولايت طخارستان آمده درها و راههاى آن ولايت را مضبوط گردانيده اظهار تمرّد و عصيان نموده كس به ملكان بلخ و مرو الرود و طالقان و فارياب « 3 » و گوزگان « 4 » فرستاد و ايشان را به مدد خود و بر خلع قتيبه خواند . همچنين به كابلشاه « 5 » كس فرستاد و او را گفت : اگر مرا به تو حاجت افتد بايد مدد دريغ مدارى . كابلشاه ملتمس او را اجابت نمود . پس نيزك ملك طخارستان را ، كه جيعونه « 6 » نام داشت ، گرفته در بند كرد و عامل قتيبه ، محمّد بن سليم ناصح ، را از طخارستان بيرون كرد .\r\nاين خبر وقتى به قتيبه رسيد كه سپاهش متفرّق شده بودند و با قتيبه جز جماعتى كه ساكن مرو بودند كس ديگر نمانده بود . باوجود اين حال عبد الرحمن برادر خود را با دوازده هزار كس بيرون كرد و به جانب بلخ « 7 » فرستاده گفت : اين زمان زمستان در بلخ باش و به كسى چيزى مگوى . در اوّل بهار متوجّه طخارستان شو كه اينك من نيز متعاقب تو مىآيم . عبد الرحمن به موجب فرموده عمل نموده در اوايل بهار از بلخ متوجّه طخارستان شده و قتيبه نيز در اواخر زمستان از اطراف و جوانب خراسان لشكرها جمع كرده متوجّه آن صوب گرديد .\r\nنيزك نيز لشكرى بيكران جمع نموده از قلعهء بادقيس بيرون آمد . اتّفاقا بعد از تلافى فريقين\r\n\r\n\r\n","description":"","footnote":"\r\n( 1 ) . قتيبه اين زمان در آمل - شهرى در مغرب جيحون و حدود بخارا - بود .\r\n( 2 ) . نوبهار : از معابد مشهور بودائيان در بلخ . سالها بعد خاندان برمكى توليت آن را داشته‌اند .\r\n( 3 ) . فارياب : شهرى كوچك از طالقان در نواحى بلخ . فارسيان آن را پارياب گويند ؛ تقويم البلدان ، ص 535 .\r\n( 4 ) . گوزگان : يا جوزجان ، شهرى از خراسان نزديك بلخ . به صورت جوزجانان نيز ثبت شده است ؛ - پيشين ، ص 514 .\r\n( 5 ) . پيش از اين ، از وى به عنوان « ملك كابل » ياد شده است . - و .\r\n( 6 ) . اين كلمه در ديگر منابع به صورتهاى خيعونه ، جنغويه ، جبغونه ، خبعونه هم آمده است .\r\n( 7 ) . قتيبه برادر خود عبد الرحمن را به بروقان - دهكده‌اى از دهكده‌هاى بلخ - فرستاد ؛ - نهاية الأرب ، ج 6 ، ص 227 .\r\n","page_name":" 1069 ","page_number":355},
  {"content":"\r\n\r\nهنوز قتيبه نرسيده بود كه ميانهء عبد الرحمن و نيزك آتش حرب اشتعال يافت . بعد از كشش و كوشش بسيار تركان فرار برقرار اختيار نموده روى به گريز نهادند . عبد الرحمن منادى كرد كه :\r\n« چندان‌كه توانيد كشت ، توقّف جايز مداريد » . القصّه ، تا رسيدن قتيبه خلقى بسيار از مردم نيزك كشته شد و بقيّة السّيف گريخته روى به قلعه نهادند .\r\nراوى گويد كه قتيبه بعد از اين فتح جهت لشكر خود طعامى كشيد كه تا چهار فرسخ زمين شيلان او كشيده شد ، بلكه از تاريخ يافعى چنين معلوم مىشود كه سفره‌اى بود [ كه 
  ] در چهار فرسخ گسترانيده بودند ؛ و اللّه اعلم . بعد از آن قتيبه متوجه مروالرود گشت . ملك آنجا چون خبر آمدن قتيبه را شنيد بگريخت . قتيبه لشكرى به عقب او فرستاد . ايشان دو پسر او را گرفته پيش قتيبه آوردند . قتيبه هر دو را بكشت و ملكان شهرهاى ديگر از روى اطاعت و انقياد پيش قتيبه آمدند . از آنجا قتيبه به جانب بلخ رفت . اسفهبد بلخ نيز در مقام اطاعت و انقياد درآمد .\r\nقتيبه يك روز در بلخ توقّف كرده صباح روز ديگر كوچ كرده متوجّه قلعهء نيزك گشت و عبد الرحمن در مقدمه لشكر برداشته درها و راهها را مضبوط مىساخت و در هر جا كه محلّ خوف بود مردم مورد اعتمادى را مىگذاشت تا آنكه قتيبه رسيد و قلعهء نيزك را محاصره نمود . امّا به هيچ حيله آن قلعه [ را 
  ] نمىتوانست گرفت . از اين جهت بسيار متحيّر و متفكّر مىبود .\r\nريحان ، ملك سمنكان ، به واسطهء خوفى كه از قتيبه داشت ايلچى پيش قتيبه فرستاد كه : اگر امير مرا زنهار دهد من راه قلعهء نيزك را دليل مىشوم . قتيبه اين را از جملهء فتوحات الهى دانسته به ملك ريحان نامه‌اى [ 145 ب 
  ] نوشت از روى تواضع و تكريم و او را استمالت بسيار نمود .\r\nالقصّه ؛ ملك ريحان پيش قتيبه آمد و عبد الرحمن را از راه سمنكان برداشته به سرحدّ بيابانى كه ميانهء سمنكان و قلعهء بادقيس است رسانيد . قتيبه نيز متعاقب ايشان رسيد . پس روزى چند در سمنكان توقّف نمودند تا استعداد رفتن آن بيابانى بىآب و علف به هم رسانيده از آن راه متوجّه قلعهء نزديك شدند . چون نيزك از اين معنى آگاهى يافت بنه و خزانه خويش را پيش كابلشاه فرستاده خود با لشكرى جرّار در آن قلعه ، كه يك راه پياده بيش نداشت ، متحصّن گشت . و قتيبه بيامد در پاى اين قلعه لشكرگاه ساخت و مدّت دو ماه نيزك را در محاصره داشت و راهها و تنگه‌ها را همه بگرفت . بعد از دو ماه نيزك را غلّه كمى كرد و مردم او بسيار بيدل شدند . زمستان نيز نزديك رسيد . قتيبه نيز از آن مىترسيد كه در زمستان بودن اينجا بسى مشكل است . بنابراين سليم ناصح را بخواند كه بر هر حيله و مكرى باشد برو نيزك را زنهار داده پيش من بيار . چون سليم ناصح مىدانست كه عبد الرحمن به صلح و صلاح او راضى نخواهد شد قتيبه را گفت : به آن شرط مىروم كه آنچه من قرار دهم عبد الرحمن قبول اين معنى نمايد .\r\n\r\n","description":"","footnote":"","page_name":" 1070 ","page_number":356},
  {"content":"\r\n\r\nپس سليم جمعى كثير از سپاه همراه برد و طعام بسيار همراه برداشته متوجّه قلعه شد . در راهها در هر جا كه كمينگاه بود جمعى از آن سپاه را مىگذاشت ، تا آنكه به اندرون قلعه رفت و نيزك را بسيار ملامت كرد كه اين چه كار بود كه از تو صادر شده ؟ نيزك گفت : گذشته گذشت .\r\nحال رأى چيست ؟ سليم گفت : صلاح تو در آن است كه پيش قتيبه آمده عذرخواهى كنى ، كه مرا يقين است كه از گناه تو درگذرد . و اگر چنين نكنى تو مىدانى . من اينك برگشته مىروم .\r\nغرض من نصيحت بود . نيزك گفت : بارى ساعتى توقّف نماى تا چاشت كنى . بعد از آن ببينيم كه مصلحت چيست ، سليم گفت : طعام همراه من است ؛ باهم چاشت مىخوريم .\r\nپس فرمود تا طعامى كه همراه آورده بود بتمامه جهت مردم نيزك كشيدند . چون نظر ايشان بر آن طعامها كه مدتى بود بوى آن نشنيده بودند افتاد بىاختيار هجوم نموده مىخوردند . سليم گفت : يا ابو الهياج من تو را نصيحت مىكنم كه اين مردم تو از گرسنگى بسيار به تنگ آمدند . اگر چنانچه محاصرهء تو چندين روز ديگر بكشد گمان من بلكه يقين است كه اينها تو را گرفته به دست امير قتيبه سپارند . آن زمان يقين دان كه از سر گناه تو درنخواهد گذشت . پس مصلحت تو در آن است كه همين ساعت برخيزى و نزد او روى ، كه قتيبه مردى رحيمدل است . چون تو را شكسته حال بيند از سر گناه تو خواهد گذشت . و مردم نيزك بتمامه گفتند : سخن ناصح قبول بايد كرد كه غرض او دولتخواهى است .\r\nالقصّه ؛ نيزك را به هر نحوى كه بود از قلعه بيرون آورد . و چون سليم به يكى از آن كمينگاهها كه مردمان را گذاشته بود رسيد ايشان را اشارت كرد تا مردم نيزك را از همراهى « 1 » مانع شدند .\r\nچون نيزك اين را مشاهده نمود روى به سليم ناصح آورده گفت : چرا مردم را از همراهى مانع مىشوى ؟ سليم گفت : صلاح تو در آن است مردم همراه نباشد . چون نيزك پيش قتيبه آمد او از خيمه بيرون رفت و فرمود كه او را در همان خيمه حبس كنند و نامه‌اى نوشت به حجّاج كه : « اينك نيزك را گرفته در حبس كرديم تا هرچه حكم شود عمل نماييم . » حجّاج در جواب نوشت كه : « او را بكش ، كه دشمن مسلمانان است . چندين بار مسلمان شده و باز كافر گشته . » « 2 »\r\nپس قتيبه نيزك را طلبيد و گفت : تو را پيش من هيچ زنهار نيست . نيزك گفت : ايّها الامير سليم ناصح مرا زنهار داده آورده . قتيبه گفت : دروغ مىگويى اى دشمن خدا . كسى چون تو را چرا امان دهد ؟ اين را بگفت و اندرون خيمه رفت و سه روز اصلا بيرون نيامد و كسى را نيز پيش خود طلب نكرد . بعد از سه روز قتيبه بيرون آمد و مردم را بار داد و گفت : چه مىگوييد\r\n\r\n\r\n","description":"","footnote":"\r\n( 1 ) . همراهان نيزك عبارت بودند از : جيعونه ، صول طرخان جانشين جيعونه ، خنس طرخان رئيس شرطهء نيزك ، و شقران برادرزادهء وى ؛ - پيشين ، ص 229 .\r\n( 2 ) . جواب نامهء قتيبه از طرف حجاج پس از چهل روز رسيد .\r\n","page_name":" 1071 ","page_number":357},
  {"content":"\r\n\r\nدر باب كشتن نيزك . جماعتى گفتند : او كشتنى است و گذاشتن وى از رأى و تدبير دور است و ما جماعت مسلمانان از وى ايمن نيستيم . و طايفه‌اى گفتند : چون امير او را زنهار داده اين بار نيز عفو بايد كرد .\r\nدر خلال اين حال ضرار بن حصين درآمد . قتيبه از وى پرسيد : چه مىگويى در باب كشتن نيزك . ضرار گفت : من از تو شنيده‌ام كه مىگفتى كه بارخدايا نذر كردم كه هرگاه مرا بر نيزك نصرت دهى او را بكشم . اكنون اگر تو او را نكشى تو را بر او نصرت ندهد . قتيبه گفت تا نيزيك را با دو برادرش هر دو بكشتند . « 1 » بعد از آن حكم كرد تا هفتصد كس از ملازمان نيزك را نيز به قتل رسانيدند و سرهاى ايشان را پيش حجاج فرستاد .\r\n* * * \r\n[ گريختن يزيد بن مهلب از زندان حجاج 
  ]\r\nهم در اين سال يزيد بن مهلّب از زندان حجّاج گريخته به قسطنطين رفت و پناه به سليمان بن عبد الملك برد . سليمان او را نزد وليد شفاعت نموده از دست حجّاج خلاص كرد . در روضة الصفا مسطور است كه حجّاج از يزيد بن مهلّب و برادرانش شش بار هزارهزار درم مىطلبيد و ايشان را نيز از اين جهت انواع عذاب مىكرد . يزيد بن مهلّب بر آن عذابها صبر مىنمود و حجّاج به واسطهء آن ساعت بساعت نايرهء غضب او اشتعال مىيافت و از آنكه يزيد از ايذاهاى او هيچ از جا درنمىآمد بسيار آزرده‌خاطر مىبود . تا آنكه طايفه‌اى از خبيثان به حجّاج رسانيدند كه در فلان معركهء جنگ در خراسان تيرى بر ساق پاى او خورده بود و تير بيرون آمده و پيكان جاى خود مانده . اگر فى المثل كس بر آن موضع انگشتى نهد وى تاب نمىآورد . حجاج گفت تا چوبى چند مضبوط بر ساق پاى يزيد زدند . او از روى اضطراب فرياد مىكشيد . چون فرياد او به گوش خواهرش ، هند نام ، كه در خانهء حجّاج بود رسيد او نيز به اضطراب تمام فرياد برآورد و حجّاج او را به واسطهء همين طلاق كرد . « 2 »\r\n\r\n\r\n","description":"","footnote":"\r\n( 1 ) . نويرى گويد : قتيبه نيزك را فراخواند و با دست خود گردن او را زد .\r\n( 2 ) . مؤلّف ماجراى فرار يزيد بن مهلّب را جزو وقايع سال هشتاد و چهار رحلت آورده است . نيز ؛ - تاريخ طبرى ، ج 8 ، ص 3829 به بعد ؛ الكامل ، ج 7 ، ص 151 ؛ نهاية الأرب ، ج 6 ، ص 248 .\r\n","page_name":" 1072 ","page_number":358},
  {"content":"\r\n\r\n\r\nذكر وقايع سال هشتاد و يكم از رحلت خير البشر\r\nدر اين سال قتيبة بن مسلم به غزاى شومان ، كشّ ، و نخشب رفت . منشأ اين آن بود كه علمشاه ، ملك شومان ، عامل قتيبه را از آن نواحى بيرون كرد و مالى كه هر ساله مىداد بازداشت . قتيبه عياض تميمى را با مردى « 1 » ديگر از خراسان پيش علمشاه فرستاد تا او را نصيحت نموده از تمرّد و عصيان بازدارند . چون ايشان به در شهر شومان رسيدند جمعى از مردم علمشاه بيرون آمده ايشان را از درآمدن به شهر مانع شدند . پس آن خراسانى بازگشت و عياض تميمى به جنگ درايستاد تا كشته شد .\r\nچون اين خبر به قتيبه رسيد در ساعت از مرو متوجه شومان شد . علمشاه شهر را مضبوط ساخته شروع در جنگ كرد . قتيبه فرمود تا منجنيقها تعبيه كردند . القصّه ، چند روز در ميانهء ايشان جنگ بود . آخر علمشاه دانست كه خطا كرده و تاب مقاومت ندارد ، بنابراين هر چه از زر و سيم و جواهر داشت همه را در زمين كرده و خود با جمعى از خواص خود بيرون آمده چندان جنگ كرد كه كشته شد . مسلمانان از آن قلعه غنايم بسيار به دست آوردند .\r\nچون قتيبه فتح شومان كرد عبد الرحمن را فرمود تا به سر ملك سغد ، طرخون ، رود كه از او نيز اخبار تمرّد و عصيان به گوش مىرسيد . عبد الرحمن به موجب حكم عمل كرده متوجّه جانب سغد شد . چون طرخون از اين معنى خبر يافت بسيار ترسيد . بنابراين يكى از مردمان معتمد خود را با مالى كه هر ساله مىداد پيش عبد الرحمن فرستاد و اظهار اطاعت و انقياد نمود .\r\nعبد الرحمن بازگشته نزد برادر خود قتيبه آمد و به اتّفاق باز به مرو مراجعت نمودند .\r\n\r\n\r\n","description":"","footnote":"\r\n( 1 ) . م : جمعى .\r\n","page_name":" 1073 ","page_number":359},
  {"content":"\r\n\r\nامّا مردمان سغد به واسطهء اين صلح بر طرخون بيرون آمدند و گفتند : تو خود را بدين خوارى قرار داده‌اى ، و تو مردى پيرى ، ما را به تو حاجت نيست . پس طرخون را از امارت عزل كرده غورك نام شخصى را به پادشاهى خود قبول كردند . طرخون از اين غصّه شمشير برگرفت و قبضهء آن را بر زمين فرو برد و شكم خود بر نوك آن شمشيرها نهاد و زور زد تا از پشتش بيرون آمد .\r\n* * * \r\n[ سفر حج وليد بن عبدالملك 
  ]\r\nهم در اين سال وليد بن عبد الملك به حجّ درآمد و امارت آن بلدهء طيّبه را به خالد بن عبد اللّه قسرى « 1 » داد . چون به مدينه رسيد خواست كه مسجد پيغمبر ، صلّى اللّه عليه و آله ، را ببيند كه چگونه بنا كرده‌اند . همهء مردمان از مسجد بيرون آمدند ، الّا سعيد بن مسيّب كه او غير از براى قضاء حاجت اصلا از مسجد نبوى بيرون نمىآمد . القصّه ، وليد بن عبد الملك به مسجد درآمد . عمر بن عبد العزيز پيش او مىرفت و وليد از وى احوال مردم مدينه مىپرسيد ، تا آنكه نظرش بر سعيد بن مسيّب افتاد ، گفت : اين كيست ؟ گفتند : سعيد بن مسيّب . پس عمر بن عبد العزيز [ 146 الف 
  ] درآمد و سعيد را تعريف و ستايش بسيار كرد و گفت : اگر دانستى كه امير المؤمنين مىآيد بيامدى و سلام مىكردى ، ليكن چشمش ضعيف است . وليد گفت : حال او را دانسته‌ام . ما خود نزديك او مىشويم و او را سلام مىكنيم . پس به جانب سعيد متوجّه شد و بعد از سلام گفت : كيف انت ايّها الشيخ ؟ يعنى : چه حال دارى تو اى شيخ ؟ سعيد همچنان نشسته جواب سلام گفت . بعد از آن گفت : فكيف امير المؤمنين و كيف حاله ؟ يعنى چگونه است امير المؤمنين و چه حال است او را ؟ وليد گفت : بالخير و الحمد للّه . يعنى : احوال بخير است و حمد است مر خداى را جلّ جلاله . پس وليد بر منبر برآمد و خطبه خواند و با مسلمانان نماز كرد و زر بسيار و غلامان رومى و عجمى بيشمار به اهل مدينه بخشيد .\r\n* * * \r\n[ فوت ابوالعباس سهل بن سعد الانصارى 
  ]\r\nو هم در اين سال ابو العباس سهل بن سعد الانصارى - كه عمرش قريب به صد رسيده بود - در مدينه وفات يافت . او آخرين صحابه است كه در مدينه وفات يافت . بعد از وى كسى از اصحاب رسول ، صلّى اللّه عليه و آله ، در مدينه نبود .\r\n\r\n\r\n","description":"","footnote":"\r\n( 1 ) . هر سه نسخه : عبد اللّه قشيرى . به قياس الكامل و نهاية الأرب تصحيح شد .\r\n","page_name":" 1074 ","page_number":360},
  {"content":"\r\n\r\n\r\nذكر وقايع سال هشتاد و دويّم از رحلت خير البشر\r\nاز جمله وقايع اين سال آنكه طارق [ بن زياد 
  ] ، مولاى موسى بن نصير ، با دوازده هزار كس به تسخير اندلس مغرب رفت . حاكم اندلس در آن وقت شخصى بود از اصفهان عجم كه نام او زنبوق بود و اصل او از اولاد ملوك عجم . چون طارق به حوالى اندلس رسيد زنبوق با لشكر عظيم بيرون آمد و به طريق رسم ملوك ديار خود بر تختى قرار گرفت و لشكر را به جنگ تحريص نمود . القصّه ، جنگى عظيم در ميان اين دو طايفه درگرفت . آخر الامر زنبوق كشته شد و طارق به شهر اندلس درآمد و غنايم بسيار به دست افتاد .\r\nو هم در اين سال مسلمة بن عبد الملك و عمرو بن الوليد به غزوهء اهل روم رفتند و قلاع بسيار فتح نمودند . و هم در اين سال ابراهيم بن يزيد تميمى را - كه از جمله مشاهير عباد كوفه بود - حجّاج به قتل رسانيد .\r\n\r\n","description":"","footnote":"","page_name":" 1075 ","page_number":361},
  {"content":"\r\n . \r\n","description":"","footnote":"","page_name":" 1076 ","page_number":362},
  {"content":"\r\n\r\n\r\nذكر وقايع سال هشتاد و سيّم از رحلت خير البشر\r\nدر اين سال عباس بن الوليد قلعهء شميط را از روميان بگرفت و مسلمة بن عبد الملك قلعهء جديد - كه از مشاهير قلاع روميان است - و سليطيه را فتح نمود . هم در اين سال قتيبة بن مسلم باهلى به خوارزم رفت . تفصيل اين مجمل آنكه جيغان ، ملك خوارزم ، را برادرى كوچك بود كه او را خرزاد « 1 » گفتندى و بر ملك جيغان كمال تسلّط و تغلّب داشت ؛ تا آنكه اگر مىشنيد كه ملك جيغان را كنيزكى يا اسبى يا چيزى ديگر نفيس به دست آمده فى الحال كسان خود را مىفرستاد تا خواجه‌وار آن را كشيده مىبردند ، و همچنين از ساير مردم هركه را مىشنيد كه دخترى يا زنى يا خواهرى صاحب جمال دارد به زور مىكشيد .\r\nالقصّه ؛ اين خرزاد چندان تعدّى و بىاندامى كرد كه تمام مردم از وى به تنگ آمده بودند و ملك جيغان به هيچ وجه به او بس نمىآمد . بنابراين ملك جيغان معتمدى از خود را با سه كليد زرّين پيش قتيبه فرستاده التماس آن نمود كه : « اگر امير به خوارم آمده برادر من ، خرزاد ، را بكشد من مطيع و منقاد او مىشوم و هر حكمى كه كند امتثال مىنمايم . » بنابراين قتيبه عنان عزيمت به جانب خوارم معطوف داشت . چون به حوالى خوارزم رسيد مردم خوارزم جمع شده پيش ملك جيغان رفتند كه با اين عرب جنگ مىكنيم . گفت : از من اين كار برنمىآيد ، پيش خرزاد رويد . پس مردم خوارزم به خرزاد متوسّل شدند . ملك جيغان با جمعى از خواص خود آمده با قتيبه ملاقات نمود .\r\nدر تاريخ طبرى چنين آورده كه قتيبه ايلچى ملك جيغان را چنان رخصت داد كه كسى بر آن\r\n\r\n\r\n","description":"","footnote":"\r\n( 1 ) . هر سه نسخه : خودزاد . به قياس ؛ الكامل و نهاية الأرب تصحيح شد .\r\n","page_name":" 1077 ","page_number":363},
  {"content":"\r\n\r\nاطّلاع نيافت و در لشكر خود منادى كرد كه : « به سغد خواهم رفت . مستعدّ شويد . » و جاسوسان خرزاد خبر بردند كه قتيبه لشكر جمع كرده به جانب سغد مىرود . خرزاد از اين خبر خوشحال شده به مردم خود گفت : چون قتيبه آهنگ سغد كرده ما از حرب او در اين بهار ايمن شديم .\r\nبايد كه به عيش و عشرت مشغول شويم . پس خرزاد لشكر خود را متفرّق ساخته خود با جمعى از اهل نشاط از زن و مرد به شرب شراب مشغول بود كه به يك ناگاه خبر رسيد كه قتيبه به حوالى شهر خوارزم رسيد . « 1 » خوارزميان بترسيدند و پيش ملك جيغان رفته در دفع قتيبه تدبير جستند . ملك جيغان گفت : مرا هيچ تدبير نيست . مدبّر امور شما خرزاد است . پيش او رويد .\r\nپس تمامى مردم خوارزم پيش خرزاد رفتند و خرزاد دانست كه آمدن قتيبه به طلب ملك جيغان است . خواست قصد گرفتن و كشتن وى كند ، امّا با او جمعى كثير متّفق شده در شهر الفيل ، كه از اعظم شهرهاى خوارزم و مستحكم بود ، متحصّن شد . بنابراين خرزاد نتوانست نسبت به ملك جيغان كارى كند ، لاجرم درصدد جمع لشكر برآمد . امّا ملك جيغان شهر الفيل و ساير مواضعى كه در تحت تصرّف او بود به معتمدان سپرده خود با هزار سوار بيرون آمده به قتيبه پيوست . خرزاد چون شنيد كه ملك جيغان پيش قتيبه رفت متحيّر شد و هراسى عظيم بر وى مستولى گشت . پس ناچار كس پيش قتيبه فرستاده از وى زنهار خواست . قتيبه گفت : تو را زنهار از برادر خود ملك جيغان بايد خواست كه اگر او تو را امان دهد از من نيز امان دارى .\r\nخرزاد گفت : مرا مردن بهتر از آن است از ملك جيغان امان و زنهار طلبم .\r\nالقصّه ؛ خرزاد آراستهء جنگ شده بيرون آمد . از اين جانب نيز سپاه قتيبه بيرون شتافته در يك ساعت خرزاد را زنده گرفته پيش قتيبه آوردند . قتيبه كس پيش ملك جيغان فرستاد كه :\r\nبرادر تو ، خرزاد ، را گرفتيم ؛ اگر مىخواهى او را به تو سپاريم تا تو دانى هرچه خواهى با او به فعل آر . ملك جيغان جواب داد كه : امير چنان به من وعده كرده كه او را بكشد تا شرّ او بالكليّه از من دور شود ؛ باقى امير حاكم است . پس قتيبه فرمود تا خرزاد را بكشند . بعد از آن ملك جيغان گفت : ايّها الامير ، هنوز دل من تسلّى نيافته ؛ چرا كه آن جماعتى كه به من بىعزّتى مىكردند همه مانده‌اند ، همين خرزاد كشته شده . ملتمس آنكه امير آن جماعت را نيز به قتل رساند كه به يك‌بار مرا نوازش فرمايد . قتيبه گفت : تو آن جماعت را گرد كرده پيش من بيار تا همه را چنانچه مىخواهى به سزا رسانم . پس ملك جيغان تمامى آن جماعت را كه از ايشان نقارى در خاطر داشت و نسبت به او بىادبى كرده بودند گرفته پيش قتيبه فرستاد . قتيبه فرمود تا همه را گردن زدند .\r\n\r\n\r\n","description":"","footnote":"\r\n( 1 ) . لشكر قتيبه در هزار اسب ( - هزار سف ) - قلعه‌اى در خوارزم واقع در مغرب جيحون - فرود آمد .\r\n","page_name":" 1078 ","page_number":364},
  {"content":"\r\n\r\nپس ملك جيغان قتيبه را به شهر الفيل درآورده صد غلام ترك و صدهزار دينار و صدهزار جامهء حرير چينى پيشكش نموده التماس كرد كه : ملك خامجرد « 1 » اكثر اوقات به حرب من مىآيد و مرا رنج مىرساند . اگر امير او را نيز گوشمالى دهد عين شفقت خواهد بود .\r\nپس قتيبه ، عبد الرحمن را فرمود تا به سر خامجرد رفت . بعد از كارزار بسيار ملك خامجرد كشته شد و ولايت او در تصرّف عبد الرحمن آمد و چهار هزار اسير عبد الرحمن از آن نواحى آورده به قتيبه پيوست . قتيبه فرمود تا تمامى اسيران را بكشتند . بعد از آن در همهء آن نواحى عاملان خود را تعيين نموده نيك و بد آن را به رأى و رؤيت ملك جيغان تعويض نموده از آنجا مراجعت نموده متوجّه ولايت سغد و شهر سمرقند گشت .\r\nو تفصيل اين مجمل [ را 
  ] در تواريخ معتبره چنين ايراد نموده‌اند كه چون قتيبه از كار خوارزم فراغ يافت مجشّر بن مزاحم السلمىّ برپاى خاست و گفت : اى امير مرا با تو رازى هست . قتيبه خلوت كرده مجشّر بن مزاحم را طلبيد . مجشّر گفت : ايّها الامير اگر به سغد خواهى رفت اكنون كه ميانهء تو و ايشان ده روز راه است اولىتر بود . قتيبه گفت : اين رأى را كسى با تو گفت : مجشر گفت : نى . هيچ كس اين را به من نگفته . قتيبه گفت : تو اين سخن را به كسى ديگر نگفته‌اى ؟ گفت : به هيچ كس نگفته‌ام . گفت : غير از تو از كسى ديگر اين سخن بشنوم يقين دان كه من تو را گردن مىزنم . برو به حال خود باش و استعداد مىكن .\r\nبعد از آن قتيبه با برادر خود عبد الرحمن گفت : زود بنه را به سوى مرو بفرست .\r\nعبد الرحمن در ساعت منادى كرد كه مردم به جانب مرو مراجعت نمايند . مردم رجاله و غير آن تمامى با عبد الرحمن متوجّه مرو گشتند و صباح روز ديگر قتيبه نامه‌اى به عبد الرحمن نوشت مضمون آنكه : « بايد بنه را به جانب مرو فرستى و خود با لشكر سواره و پياده به جانب سغد متوجّه شوى . اما بايد كه اين حديث را پنهان دارى كه اينك من متعاقب مىرسم . » عبد الرحمن به موجب فرموده عمل نموده با لشكرى آراسته عنان عزيمت به جانب سغد معطوف داشت و قتيبه نيز در عقب او شتافت . [ 146 ب 
  ] و در آن وقت پادشاه سمرقند و ولايت سغد غورك بود - كه سابقا مذكور شد كه مردم سغد غورك را به عوض طرخون پادشاه خود ساختند و طرخون از اين غصّه خود را بكشت .\r\nالقصّه ؛ سپاه اسلام سمرقند را محاصره نمودند و اهل سمرقند هر روز بيرون مىآمدند و جنگ مردانه مىكردند . چون مدّتى مديد بر اين بگذشت روزى گروهى از اهل سمرقند بر سر باروى قلعه آمده آواز دادند كه : اى تازيان چرا بيهوده با ما جنگ مىكنيد و خود را به كارى\r\n\r\n\r\n","description":"","footnote":"\r\n( 1 ) . نهاية الأرب : خام گرد .\r\n","page_name":" 1079 ","page_number":365},
  {"content":"\r\n\r\nرنجه مىداريد كه به هيچ وجه بدان نتوانيد رسيد ؟ چرا كه ما در كتب خود خوانده‌ايم كه شهر ما را كسى نتواند گرفت ، الّا آن كس كه نام او پالان شتر باشد . باز گرديد و خود را بىفايده رنجه مداريد . چون اين سخن به قتيبه رسيد ، گفت : اللّه اكبر ! أنا أكاف الجمل . يعنى : خداى بزرگ است . منم پالان شتر ؛ چرا كه « قتب » در لغت عرب پالان شتر است . پس قتيبه از روى خوشحالى و اميدوارى تمام مردم را به حرب تحريص نمود .\r\nدر اين اثنا ملك غورك نامه‌اى نوشت به ملك چاچ ، مضمون آنكه : « تازيان به حرب ما آمدند . اگر همانا بر ما ظفر يابند آهنگ شما خواهند كرد ؛ چه ما سپر شماييم . پس بايد كه شما به قدر وسع امداد ما كنيد تا به اتّفاق شرّ اين تازيان دفع كنيم . » ملك چاچ را اين معنى مستحسن طبع افتاده جواب داد كه : تو تازيان را به حرب همى مشغول مىدار كه اينك من لشكرى مردانه مىفرستم تا بر ايشان شبيخون آورده دمار از روزگار ايشان برآورد . و متعاقب اين مكتوب لشكر را روانهء سمرقند گردانيد .\r\nچون اين خبر به قتيبه رسيد صالح بن مسلم را كه از شجاعان نامدار و سرآمدان روزگار بود طلب داشته گفت : اى صالح جاسوسان چنين خبر آوردند كه ملك چاچ لشكرى آراسته به جهت مدد ملك غورك مىفرستد . با يكديگر چنين مقرّر ساخته‌اند كه ايشان ما را به حرب مشغول مىداشته باشند كه چاچيان بر ما شبيخون آرند . مصلحت در آن است كه تو با جمعى از لشكر مسلمانان كه خود برگزينى سوار شده متوجّه آن جانب شوى و در كمينگاه مىباشى تا چاچيان از پيش درگذرند . بعد از آن از عقب درآمده ايشان را چنان گوشمالى دهى كه هرگز كسى خيال محال به خاطر نرساند .\r\nپس صالح بن مسلم موازى هفتصد نفر از سپاه قتيبه برگزيده متوجّه آن جانب شده و آن هفتصد كس را به سه بخش كرده جمعى را به دست راست گذاشته و طايفه‌اى را به دست چپ ، و خود با گروهى اندك در طريق چاچ سير مىنمود . چون از شب نيمى بگذشت چاچيان فارغ البال آمده از ميان درگذشتند . صالح در برابر ايشان برآمده بانگ بر ايشان زد . ايشان چون جماعتى اندك ديدند شروع در جنگ كردند ، كه ناگاه از دست راست و چپ آن جماعت درآمده چاچيان را دربر گرفتند . القصّه ، از آن جماعت كه به قصد شبيخون آمده بودند قليلى به هزار حيله خود را به گوشه‌اى بدر بردند و باقى همه را به قتل رسانيده ملكزادهء ايشان را با جمعى از امرا زنده گرفته پيش قتيبه آوردند . مسلمانان سلاح و طوقهاى زرّين بسيار يافتند و اسب بينهايت به دست سپاه اهلم اسلام افتاد .\r\nروز ديگر باز قتيبه به حرب حصار سمرقند پرداخت . از جانبين جمعى كثير كشته شد . در اين اثنا غورك فرمود تا از بارروى قلعه آواز برآوردند كه : اى قتيبه تو به واسطهء آن با ما جنگ\r\n\r\n","description":"","footnote":"","page_name":" 1080 ","page_number":366},
  {"content":"\r\n\r\nمىتوانى كرد كه از برادران ما اهل عجم تو را مدد مىرسد و در جنگ تو را يارى مىدهند ، و الّا تو را كجا ياراى آن بود كه با ما جنگ توانى كرد ؟ قتيبه از اين سخن بسيار افسرده شد .\r\nروز ديگر فرمود كه همهء تازيان ، يعنى عربان ، به جنگ روند و هيچ عجم همراهى نكند و بفرمود تا منجنيقها بساختند . به اندك فرصت ديوار قلعه را رخنه كردند . پس مردى از مبارزان سغد برآمده بر بالاى آن رخنه بايستاد . قتيبه تيراندازان عرب را بخواند و گفت : هركه از شما اين مرد را تيرى بزند هزار درم بستاند و اگر خطا كند دستش مىبرم . پس يكى پيش آمد و چنان تيرى بينداخت كه راست بر چشمش خورد . آن مرد به همان تير راه صحراى عدم پيش گرفت و قتيبه ده هزار درم به آن مرد داد و آن را مهتر تيراندازان ساخت .\r\nتركان چون اين را مشاهده نمودند بانگ برآوردند كه امروز بازگرديد كه فردا صلح كنيم .\r\nقتيبه فرمود تا سپاه دست از جنگ بازداشته به منازل خود مراجعت نمودند . روز ديگر به مبلغ ده هزار دينار ميانهء ايشان صلح شد مشروط به چند شرط . اوّل آنكه : هر سال اين مبلغ را مىداده باشند و امسال سه هزار برده بدهند كه در ميان ايشان پسر كوچك و پير نباشد . دويم آنكه : هر زيورى و زينتى كه در آتشكده‌ها و بتهاى ايشان باشد تعلّق به مسلمانان داشته باشد .\r\nسيّم آنكه : بتان را همه بسوزانند . چهارم آنكه : قتيبه در آنجا جهت مسلمانان مسجدى بنياد نهد و در آنجا خطبه بخواند . پنجم آنكه : در شهر درآمده چاشت خورده بيرون رود .\r\nالقصّه ؛ غورك تمامى شرايط را قبول كرده فرمود تا طعام بسيار جهت قتيبه و يارانش مهيا ساختند . قتيبه چهارصد كس را از خويشان و مهتران لشكر خود گزيده به سمرقند درآمد .\r\nغورك پيشواز نموده قتيبه را اعزاز نموده پيش‌پيش او برفت تا به در بتخانه رسيد . پس قتيبه به اندرون بتخانه درآمد و بنشست و غورك در پيش وى بايستاد . قتيبه فرمود تا همان بتخانه را مسجد كنند . آنجا دو ركعت نماز گزارده خطبه‌اى بليغ خواند . بعد از آن فرمود تا جميع بتها را پيش او جمع ساختند و پيرايه‌هاى ايشان بيرون كرده فرمود تا بتها را بسوزند . عجمان فرياد برآوردند كه در اين ميان بتهايند كه هركه ايشان را بسوزد در ساعت هلاك شود . قتيبه گفت :\r\nمن به دست خود آن بتها را مىسوزانم . پس آتش بياوردند و قتيبه به دست خود آن بتها را بسوخت . گويند از ميخهاى زرّين آن بتها پنجاه هزار مثقال طلا حاصل آمد .\r\nبعد از آن غورك فرمود تا طعامها بياوردند . چون قتيبه و يارانش از طعام خوردن فارغ گشتند فرمود تا دبير عهدنامه نوشت بدين وجه كه :\r\n« بسم اللّه الرحمن الرحيم ، اين صلح‌نامه‌اى است كه قتيبة بن مسلم باهلى با غورك بن اخشد بن اقشين سغدى مىكند و مىگويد كه غورك در زينهار خداى تعالى و محمّد مصطفى ، صلّى اللّه عليه و آله ، و در زينهار امير المؤمنين وليد بن عبد الملك و زينهار امير حجاج و\r\n\r\n","description":"","footnote":"","page_name":" 1081 ","page_number":367},
  {"content":"\r\n\r\nو زينهار قتيبه و جميع مسلمانان است به شرط آنكه هر سال ده بار هزارهزار درم جهت بيت المال و دويست هزار درم از براى عامل و سه هزار برده كه در ميان ايشان پير و كودك نباشد بلا تخلّف مىداده باشد ، و اگر برده ندهند هر سرى را دويست هزار درم بدهند و ده هزار جامهء ديبا كه قيمت هر جامه دويست درم باشد . و عهد و ميثاق خداى سبحانه و تعالى بر قتيبه بن مسلم كه بعد از اين صلح در حقّ غورك بدى نينديشد و غدر نكند ، و اگر دشمنى قوى او را پيدا شود بر قتيبه است كه او را دفع كند . و من كه قتيبه‌ام غورك را پادشاه كردم بر سمرقند ، و كشّ و نخشب و ساير شهرها و حصارهاى ولايت تركستان را به دو تسليم نمودم و مهر و انگشترين او را روان كردم . و بعد از وى همين عهد با فرزندان غورك بستم مادامى كه از ايشان نقض عهد نشود . »\r\nپس امراى عرب و اكابر ولايت خراسان بر اين عهدنامه گواهى نوشته به غورك سپردند و قتيبه به جانب مرو مراجعت نمود و فتحنامهء سمرقند به حجّاج فرستاد و پنج يك از غنايم نيز جهت وى ارسال داشت . حجّاج جواب نامهء قتيبه به وى چنين نوشت كه : « خداى مالك الملك تو را آن داد از ظفر بر دشمنان و گشادن جهان كه هيچ كس را پيش از تو نداد  فَخُذْ ما آتَيْتُكَ وَ كُنْ مِنَ الشَّاكِرِينَ »  . « 1 » يعنى : پس بگير آنچه خداى سبحانه و تعالى به تو ارزانى داشته و از جمله شاكران باش .\r\nو در روضة الصفا چنين آورده كه چون قتيبه ديد كه تسخير سمرقند به آسانى دست نمىدهد حيله‌اى انديشيد . صندوقها مترتّب كرد كه غير از در متعارف آن صندوقها را دروازه ساختند و قفل آن در اندرون نهادند و در هر صندوقى مردى مسلّح نشاند و درهاى بالاى آن صندوقها را مقفّل ساختند و آوازهء كوچ در داره كسى پيش حاكم سمرقند فرستاد كه : من بنابر مصلحت ملكى متوجّه جيغانيان مىگردم و با من اسلحه و مال فراوان است . بعضى از آنها را به امانت پيش تو مىگذارم كه چون از آنجا بسلامت بازگردم بىخيانت آنها را به من تسليم نمايى . والى سمرقند ملتمس قتيبه را به اجابت [ 147 الف 
  ] مقرون داشت و قتيبه آن صندوقها را قريب نماز شام به اندرون شهر فرستاد . چون پاره‌اى از شب بگذشت و مردم آرميده شدند ، مردان مسلّح از صندوقها بيرون آمده شروع در كشتن اهل سمرقند كردند و دروازه‌ها را بگشادند . پس قتيبه درآمد و تمامى ماوراء النهر را تسخير كرد ؛ و اللّه اعلم .\r\nو در تاريخ طبرى چنين مسطور است كه چون قتيبه به مرو بازگشت برادرش ، عبد اللّه بن مسلم ، را بر سمرقند خليفه كرد و سپاهى مستعد با او همراه كرد و به او وصيّت كرد كه : هيچ\r\n\r\n\r\n","description":"","footnote":"\r\n( 1 ) . اعراف ، 144 .\r\n","page_name":" 1082 ","page_number":368},
  {"content":"\r\n\r\nكافر را در سمرقند مگذار ، الّا آنكه مهرى از گل بر دست او نهند و اگر پيش از آنكه گل خشك شود از شهر بيرون نيايد بفرماى تا بكشندش . همچنين هركه با سلاح باشد در ساعت او را بكش . چون شب درآيد در شهر ببند و اگر از كافران كسى در شهر ماند او را بكش . القصّه ، او را به نوعى سياست كن كه مادهء فساد و فتنه بالكليّه منقطع گردد .\r\nو نيز در تاريخ طبرى مذكور است كه در اين سال طارق [ بن زياد 
  ] مولاى موسى بن نصير بعد از فتح اندلس به عزم تسخير طليطله « 1 » - كه از ولايت اندلس تا به آنجا بيست مرحله است - بيرون رفت . چون به حدود طليطله رسيد شنيد كه مائدهء سليمان بن داود در كنار اين درياست .\r\nپس متوجّه آنجا شده چندان زر و جواهرات بر آن مائده يافت كه محاسب و هم از حساب آن عاجز است . بعد از آن به جانب مدينهء طليطله رفته فتح نمود . از خاصيّت زمين طليطله آن است كه هرگز در آن زمين مرده از هم نمىپاشد . و در اكثر كتب معتبره مسطور است كه اصحاب كهف در جانب غربى شهر طليطله در غارى درآمدند كه آن را « جنان الورد » گويند و تا اين زمان ابدان ايشان به حال خود تازه است . و از اين سال - كه تاريخ هشتاد و سيم است از رحلت سيّد البشر است - تا تاريخ چهارصد و هفتاد و هفت سال هجرى مدينهء طليطله در دست اهل اسلام بود و در تاريخ مذكور اهل فرنگ [ آن را 
  ] از دست يحيى بن ذى النّون ، كه ملقّب به قادر باللّه بود ، گرفتند و الحال آن شهر در دست فرنگ است .\r\nو در تاريخ مصر ، كه مسمّى به نجوم الزاهره است ، آورده كه هم در اين سال هشتاد و سيم از رحلت ، موافق نود و سيم از هجرت ، محمّد ثقفى حجّ بن داراهر [ را 
  ] ، كه سند در تصرّف او بود ، به قتل رسانيد . و مىگويند كه شطرنج اختراع اوست . و هم در اين سال قاسم بن محمّد ثقفى هندوستان را فتح كرد .\r\nو هم در اين سال وليد بن عبد الملك ، عمر بن عبد العزيز را از امارت مدينه معزول ساخت و ايالت آن بلده را به حجّاج بن عثمان داد . منشأ اين آن بود كه عمر بن عبد العزيز هميشه در باب ظلم و تعدّى حجّاج بن يوسف بر اهل عراق به وليد مىنوشت و جزئيات ظلم و تعدّى كاركنان حجّاج را به امراى شام خاطرنشان مىنمود . حجّاج اين معنى را دانسته درصدد آن شد كه عمر بن عبد العزيز را از حكومت مدينه عزل نمايد . بنابراين مكتوبى نوشت به وليد بن عبد الملك ؛ مضمون آنكه :\r\n« جمعى كثير از اهل عراق به مكّه و مدينه رفتند و من مىترسم كه از ايشان فتنه ظاهر شود\r\n\r\n\r\n","description":"","footnote":"\r\n( 1 ) . طلطيله [ تولدو  Toledo  
  ] : چه در گذشته و چه در حال از بزرگترين شهرهاى اسپانيا به شمار مىآمده است . در زمان باستان اين شهر پايتخت كارپتنيان بوده است و در كتاب مورّخ رومى « تيتلف » آمده و وى آن را « طليطم » خوانده ؛ - لغتنامهء دهخدا .\r\n","page_name":" 1083 ","page_number":369},
  {"content":"\r\n\r\nكه دفع آن مشكل شود ، بنابراين مصلحت چنان مىنمايد كه شخصى را بر مدينه و مكّه حاكم كند كه تدبير امور ملكى بهتر داند و صلاح و فساد ملك را شناسد ، و لايق اين كار عثمان بن حيّان « 1 » و خالد بن عبد اللّه قسرى را مىداند . باقى امير المؤمنين حاكم است . »\r\nپس وليد ، خالد بن عبد اللّه را به حكومت مكّه تعيين نمود و حجاج بن عثمان را به اميرى مدينه فرستاد . « 2 »\r\nو در همين سال والى عراق عجم ، عبد الرحمن بن محمّد بن اشعث بن عبد اللّه بن سعد الكوفى ، مذهب شيعه را در عراق ظاهر ساخته مردم آنجا را به مذهب شيعه دعوت نمود و اكثر آن مردم به آن مذهب رجوع نمودند . و در همين سال امر كرد تا شهر قم را بنا كردند .\r\nو انس بن مالك نيز در همين سال در بصره وفات يافت . و آخر كس كه از صحابه فوت شد انس بن مالك است . اما در تصحيح المصابيح شيخ جزرى چنين آورده كه آخر كسى كه از صحابه وفات يافت مطلقا ابو الطفيل عامر بن واثله است و او در سرمائهء اوّل هجرى وفات يافت . و امّا [ اكنون 
  ] نظر به شهرها كرده [ مىگوييم 
  ] : آخر كسى كه در مكّه از صحابه وفات يافت ابن عمر بود ، و بعضى گفته‌اند جابر ؛ و در مدينه سهل بن ساعدى ، و بعضى سائب بن يزيد گفته‌اند ؛ و در بصره انس بن مالك ؛ در كوفه عبد اللّه بن ابى اوفى ؛ در شام عبد اللّه بن بشر ؛ در حمص ابو امامه ؛ در مصر عبد اللّه بن حارث ؛ در دمشق شام واثلة بن الاسقع ؛ [ و 
  ] در يمامه هرباس بن يزيد گفته‌اند ؛ در جزيره معرس بن عمير ؛ در افريقيهء مغرب رويقع بن ثابت ؛ در باديه سلمة بن اكوع ؛ و سعيد بن مسيّب مخزومى ، كه يكى از فقهاى سبعهء مدينه بود نيز در اين سال وفات يافت . و عروة بن زبير كه نيز در مسلك فقهاى سبعهء مدينه انتظام داشت هم عزيمت به جانب عالم آخرت برافراشت .\r\nو در تاريخ يافعى از عتبى روايت مىكند كه روزى عبد اللّه و عروه و مصعب ، پسران زبير ، و عبد الملك بن مروان هر چهار در مسجد الحرام با يكديگر نشسته بودند و از [ هر 
  ] طرف سخن در پيوسته . در آن اثنا باهم گفتند : بياييد تا بگوييم كه هركدام چه تمنّا داريم . عبد اللّه بن زبير گفت : تمنّاى من آن است كه بر مسند خلافت نشينم . مصعب گفت : آرزوى من آن است كه والى عراقين شده دختر امام حسين ، سكينه ، و دختر طلحه ، عايشه ، را به عقد خود درآورم .\r\nعبد اللّه گفت : تمنّاى من آن است كه فرمانفرماى تمام بلاد شوم مانند معاويه . عروه گفت : من\r\n\r\n\r\n","description":"","footnote":"\r\n( 1 ) . هر سه نسخه : حجاج بن عثمان . به قياس تاريخ طبرى و الكامل تصحيح شد .\r\n( 2 ) . نويرى مىنويسد : وليد پيش از عزل عمر بن عبد العزيز از مدينه براى او نوشت كه خبيب بن عبد اللّه بن زبير را تازيانه بزند و آب سرد بر سر او بريزد . عمر به اين دستور عمل كرد و خبيب همان روز درگذشت ؛ - نهاية الأرب ، ج 6 ، ص 252 .\r\n","page_name":" 1084 ","page_number":370},
  {"content":"\r\n\r\nطالب آنم كه حقّ سبحانه و تعالى در آخر مرا مؤاخذه نكند و از عقابات اخروى بىعقاب و عذاب رهايى يابم و در دنيا به عبادت خود مرا موفّق گرداند . به حسب تقدير حضرت واهب العطيّات جماعت مذكوره وفات نيافتند تا هريك به مدعاى خود رسيدند ، و لهذا عبد الملك بن مروان بنابراين حكايت مىگفت كه هركس كه مىخواهد مردى از اهل بهشت بيند در عروه نظر كند .\r\n\r\n","description":"","footnote":"","page_name":" 1085 ","page_number":371},
  {"content":"\r\n . \r\n","description":"","footnote":"","page_name":" 1086 ","page_number":372},
  {"content":"\r\n\r\n\r\nذكر وقايع سال هشتاد و چهارم از رحلت پيغمبر ، صلّى اللّه عليه و آله\r\nدر اين سال قتيبه به غزاى چاچ و فرغانه رفت . چون به حدود سغد رسيد موازى بيست هزار مرد را به جانب چاچ فرستاد و خود عزيمت فرغانه نمود تا به خجند رسيد كه مردمان فرغانه با جمعيّت به حرب پيش آمدند و از اين جانب نيز مسلمانان صفوف سپاه تعبيه نموده به كارزار درآمدند . بعد از كارزار بسيار اهل فرغانه روى به گريز نهاده به شهر كاشان « 1 » كه دار الملك ولايت فرغانه است متحصّن گشتند و مدتى مديد جنگ مىكردند . آخر الامر آن بيست هزار مرد كه قتيبه به جانب چاچ فرستاده بود فتح چاچ كرده با غنايم بسيار پيش قتيبه آمدند . چون اين خبر به گوش اهل كاشان فرغانه رسيد هراسى عظيم بر ايشان غالب گشت و مسلمانان از اطراف و جوانب شهر درآمده در يك لحظه به شهر اندر آمده اكثر سپاه را به قتل رسانيدند و با اسير و غنيمت بسيار به جانب مرو مراجعت نمودند .\r\nو مخفى نماند كه گريختن يزيد بن مهلّب از بند حجّاج به روايت روضة الصفا از جملهء وقايع سال هشتادم از رحلت خير البشر بود « 2 » - چنانچه سابقا مذكور شد - امّا در تاريخ طبرى و بعضى ديگر از تواريخ چنين آورده كه يزيد بن مهلّب با برادرانش در سال هشتاد و چهارم از رحلت خير البشر از زندان حجّاج بگريختند . و كيفيّت گريختن [ را 
  ] چنين آورده كه چون در سال هشتاد و چهارم به حجاج خبر آوردند كه كردان بيرون آمدند و در زمين فارس بسيار بيداد مىكنند ، بنابراين حجّاج به عزم دفع ايشان بيرون آمده در موضع سغاباد « 3 » فرود آمد و لشكر را\r\n\r\n\r\n","description":"","footnote":"\r\n( 1 ) . شهرى در ماوراء النهر ؛ - معجم البلدان . - و .\r\n( 2 ) . ابن اثير نيز آن را جزء وقايع سال نود هجرى آورده است .\r\n( 3 ) . سغاباد : از شهرهاى اهواز به صورت رسقباذ و قباد نيز آمده است .\r\n","page_name":" 1087 ","page_number":373},
  {"content":"\r\n\r\nمتعاقب يكديگر جهت دفع كردان مىفرستاد و فرمود تا يزيد بن مهلّب را نيز به لشكرگاه آورده نزديك به خيمهء خود در بند كردند و هر روز او را شكنجه غير مكرّر مىكردند ، امّا يزيد بر آن ايذاها صبر مىكرد و آهى نمىكشيد و از اين جهت نايرهء غضب حجّاج بيشتر اشتعال مىيافت . تا آنكه همچنان‌كه سابقا مذكور شد بر ساق پاى او شكنجه كردند . او بىاختيار فرياد برآورد . چون آواز او به گوش خواهرش ، هند ، كه زوجهء حجاج بود ، رسيد او نيز بسيار اضطراب نمود . بنابراين حجّاج او را طلب كرد . « 1 »\r\nالقصّه ؛ يزيد دائما در فكر آن بود كه نوعى شود كه او از بند حجّاج خلاصى يابد . تا آنكه در اين وقت مروان بن مهلّب اسبان يزيد را كه نزد او مىبود به بهانهء آنكه در اردوى حجّاج فروخته زر نقد كند آورد و هركس كه به خريدارى آن اسبان مىرفت چندان بها مىكرد كه هيچ كس نتوانستى خريد . و غرض اين بود كه شايد يزيد بيرون آيد و بر اين اسبان سوار شده به جانبى بدر رود . بنابراين شبى يزيد فرمود تا [ 147 ب 
  ] از جهت نگاهبانان طعامى نيكو بساختند و شرابى وافر جهت ايشان فرستاد . چون ايشان به طعام خوردن مشغول شدند يزيد برخاست و جامهء طبّاخ خود در پوشيد و ريشى سفيد مانند ريش طبّاخ بر خود بسته بيرون آمد .\r\nيكى از آن نگاهبانان گفت : رفتن اين مرد به رفتن يزيد بن مهلّب مىماند . امّا چون نيك ملاحظه كرد ديد مردى سفيد ريش است . پرسيد : تو كيستى ؟ گفت : طباخ‌ام . بعد از وى مفضّل بن مهلّب بيرون رفت ؛ به نوعى كه هيچ كس او را نيز نشناخت . و مردم ايشان جهت ايشان كشتيى در كنار آب مستعد داشته بودند .\r\nچون يزيد و مفضّل به كنار آب رسيدند يزيد مىخواست در كشتى نشسته از آب درگذرد كه مفضّل گفت : تا برادر من ، عبد الملك ، به ما نرسد من هرگز از آب نمىگذرم . هرچند يزيد بن مهلّب مبالغه كرد كه : ما از آب مىگذريم و كشتى را از براى عبد الملك مىفرستيم . مفضّل قبول نكرد ؛ چرا كه عبد الملك برادر پدرى و مادرى مفضّل بود و از آن يزيد برادر پدرى بود و بس . و هنوز ايشان در اين سخن بودند كه عبد الملك نيز به ايشان ملحق شد . پس هر سه برادر خود را به اسبان خود رسانيده سوار شده متوجّه شام شدند .\r\nچون پاره‌اى به راه رفتند شخصى در برابر ايشان رسيد يزيد از وى پرسد : از كجايى و نام تو چيست ؟ گفت : مردىام از يمن و نام من عبد الجبار است . يزيد گفت : راه شام را مىدانى ؟ گفت :\r\nمىدانم . يزيد گفت : تا به زمين شام با من همراهى كن و راهبر ما باش تا ده هزار درم و خلعت فاخر به تو دهم . عبد الجبار گفت : تو كيستى ؟ گفت : مردىام كه تا بوده‌ام امير بوده‌ام و برادرانم امير\r\n\r\n\r\n","description":"","footnote":"\r\n( 1 ) . « طلب كرد » در اينجا يعنى « دست از او برداشت » . - و .\r\n","page_name":" 1088 ","page_number":374},
  {"content":"\r\n\r\nبودند . اكنون چندگاهى است كه اسير شدم . عبد الجبار گفت : تو مگر يزيد بن مهلّبى ؟ گفت : آرى .\r\nمن از زندان حجّاج گريخته و مىخواهم كه پيش عمّ خود ، وهيب بن عبد الرحمن ازدى ، روم .\r\nعبد الجبار گفت : من به هفت شب شما را به فلسطين مىرسانم كه همه شب برويد و روز آرام گيريد .\r\nالقصّه ؛ عبد الجبار ايشان را از راهى برد كه مطلقا تعب و آسيب به ايشان راه نيافت ، تا آنكه روز هفتم به زمين شام نزديك شدند و كوشكهاى فلسطين نمودار شدند و گمان ايشان آن بود كه فردا على الصباح به فلسطين خواهند رسيد . پس آن شب تمام راه برفتند . چون صبح بردميد يزيد پرسيد : چه مقدار راه در پيش است ؟ گفتند : قريب به چهار ميل مانده . گفت : خواب بر من غلبه كرده ؛ ساعتى استراحت مىكنم . پس عبد الجبار ايشان را از راه به يك طرف برد ، كه ناگاه در بيابان كوشكى ظاهر شد . پس به اتّفاق پايين آن كوشك فرود آمده ساعتى استراحت نمودند .\r\nچون آفتاب گرم شد بيدار شده در باب رفتن يا بودن آن روز در آنجا متردّد شدند ، كه به يك ناگاه ديدند كه خاتونى با كنيزكى بر بام قصر برآمده ، نظارهء اطراف آن بيابان مىكنند . اتّفاقا نظر كنيزك بر يزيد بن مهلّب افتاد . گفت : سبحان اللّه ! گويا اين مرد بعينه يزيد بن مهلّب است . آن خاتون گفت : تو يزيد بن مهلّب را مىشناسى ؟ گفت : چون نشناسم كه من مولاى او بودم . پس يزيد از آن كنيزك پرسيد : تو چه نام دارى و اين كوشك از آن كيست ؟ گفت : نام من غزاله ، و اين كوشك از آن زينب بنت يوسف بن حجّاج ثقفى است و [ او 
  ] زن ابو عقيل ثقفى است . يزيد گفت :\r\nانّا للّه و إنّا اليه راجعون . عجب حالتى است كه ما هرچند از حجّاج مىگريزيم او از ما جدا نمىشود . پس يزيد دليل را گفت : اكنون بودن ما اينجا مصلحت نيست . مىبايد سوار شد .\r\nالقصّه ؛ همان ساعت سوار شده نزد عمّ خود وهيب بن عبد الرحمن رفت و حقيقت احوال خود به او باز گفت . پس وهيب در ساعت برخاست و پيش سليمان بن عبد الملك شد و او را بر احوال يزيد اطّلاع داده از وى التماس نمود تا از جهت يزيد بن مهلّب از وليد زنهار خواهد .\r\nسليمان قبول اين معنى نموده يزيد را بسيار بنواخت و خلعت فاخر بداد .\r\nامّا چون حجّاج را چون خبر شد كه يزيد بن مهلّب با برادرانش از بند او گريخت ظنّ او چنان بود كه يزيد به خراسان رفته ؛ چرا كه مدتهاى مديد در آن ديار حاكم على الاطلاق بوده ، بنابراين مكتوبى به قتيبه نوشت كه : « يزيد بن مهلّب از بند من گريخته و نمىدانم كه كجا رفته .\r\nمن مىترسم كه او به خراسان رفته و آن ولايت را بر تو تباه كند . » و بعد از مدتى بر حجّاج ظاهر شد كه يزيد به فلسطين رفته پناه به سليمان بن عبد الملك آورده . بنابراين حجّاج عرضه‌اى نوشت به وليد كه :\r\n« امّا بعد ؛ امير المؤمنين بداند كه يزيد بن مهلّب بستم مال بسيار از خراسان گرفته بود و من از وى مطالبهء آن مال مىكردم . از جمله آن شش باره هزار هزار درم به او ثابت شده بود . الحال\r\n\r\n","description":"","footnote":"","page_name":" 1089 ","page_number":375},
  {"content":"\r\n\r\nگريخته پناه به سليمان برده . من امير المؤمنين را آگاه كردم ، باقى ايشان حاكم‌اند . »\r\nچون نامهء حجّاج به وليد رسيد به سليمان نوشت كه : « يزيد را پيش حجّاج فرست كه معاملهء ديوانى با او مشخصّ كند . » سليمان در جواب نوشت كه : « من يزيد را به اين سبب زنهار داده‌ام كه او و برادرانش و پدرش چندان خدمت به شما و پدر شما كرده‌اند كه هيچ يك از چاكران آن مقدار خدمت و دولتخواهى نكرده ، و حجّاج از روى عدالت با او ستيزه مىكند و مبلغ سه هزارهزار درم از وى گرفته . اكنون چون زنهار به من آورده آنچه ديگر از وى مىطلبد من اداى آن مىنمايم . اميد كه امير المؤمنين مرا در اين باب شرمنده نكند . »\r\nوليد به سخن برادر خود التفات ناكرده بار ديگر فرمان طلب او فرستاد و سوگند ياد كرد كه : تا او را پيش من نفرستى او را امان نمىدهم . سليمان اين نوبت نيز مضايقه كرد و يزيد را نفرستاد تا آنكه بار سيم فرمان فرستاد كه : « يزيد را غل در گردن كرده بفرست ، و الّا مىبينى آنچه مىبينى . » در اين وقت يزيد به سليمان گفت : مرا بفرست كه مىخواهم به واسطهء من به شما كدورتى و آزارى نرسد . امّا ملتمس مىدارم كه پسر خود ، ايّوب ، را با من همراه كنى ؛ شايد كه پيش عمّ خود امير المؤمنين مرا شفاعت كند . پس سليمان پسر خود ايّوب را خواند و او را با يزيد بن مهلّب در يك زولانه « 1 » كرده پيش وليد بفرستاد و نامه‌اى به وليد نوشته به دست ايّوب داد .\r\nالقصّه ؛ چون ايشان به شام رسيدند وليد ايشان را طلبيده و ايّوب همچنان با بند پيش او رفت و نامهء پدر خود به وى داد . مضمون نامه آنكه : « من يزيد بن مهلّب را و برادرزادهء تو ، ايّوب ، را در يك سلسله بند كرده به خدمت فرستادم و مىخواستم كه ثالث ايشان من باشم ، امّا اميدوارم امير المؤمنين مرا در اين طلب نااميد و شرمنده نگرداند . باقى امير حاكم است . » چون وليد برادرزادهء خود را در بند ديد دلش سوخت و گفت : نيكو نكردم كه برادرزاده را به اين هيئت پيش خود آوردم . بعد از آن روى به يزيد بن مهلّب آورده از وى سخنان پرسيد . و يزيد مردى فصيح و عاقل بود و به عبارات رباينده در جواب وليد سخنان خوشآمد گفت و خدمتهايى كه به عبد الملك كرده بود به ياد وى آورد .\r\nالقصّه ؛ يزيد چندان سخنان خوب گفت كه وليد گفت : بند از وى برداريد . و او را به جاى خود نشاند و گفت : ما عذر تو را قبول داريم و دانستيم كه حجّاج با تو ستم مىكرده است . بعد از آن سى هزار درم به ايوب و بيست هزار درم به يزيد ببخشيد و هر دو باز پيش برادر خود ، سليمان ، فرستاد . سليمان ، يزيد را بسيار عزّت و احترام مىداشت تا به حدّى كه از هرچه پيش\r\n\r\n\r\n","description":"","footnote":"\r\n( 1 ) . زولانه : بندى از آهن كه بر پاى ستور و مردم ديوانه و مجرم نهند ؛ - آنندراج .\r\n","page_name":" 1090 ","page_number":376},
  {"content":"\r\n\r\nسليمان مىآوردند نيمهء آن را به يزيد مىداد و نيمهء ديگر خود متصرّف مىشد .\r\nچون اين خبر به وليد رسيد بر وليد انكار كرد و حارثة بن مالك اشعرى را گفت كه : به نزديك سليمان برو و او را بگوى كه امير المؤمنين مىگويد كه به من چنين رسيده كه هيچ هديه و مالى به تو نمىرسد الّا آنكه نيمه‌اى از آن به يزيد مىفرستى ، اين معنى مرا بسيار دشوار آمده ، زنهار كه بار ديگر اين كار نكنى . چون حارثه از مجلس وليد برخاست كه متوجّه فلسطين شود باز از وى پرسيد : اى حارثه آن‌چه مىگفتم خواهى گفت به سليمان يا نى ؟ حارثه گفت :\r\nطاعت امير المؤمنين فرض است و من رسول‌ام . وليد گفت : زود پيش او شو و او را اين‌چنين بگوى و هديه‌اى كه من فرستم به دو سپار و قبض وصول از وى بستان .\r\nپس حارثه بيامد و پيغام وليد را بعينه به سليمان رسانيد . سليمان را خشم گرفت و گفت :\r\nو اللّه اگر روزى مرا بر تو دست باشد هر عضوى از تو را به جايى بيندازم . حارثه گفت : من بندهء امير المؤمنين‌ام و پيغام او مىرسانم و از خود چيزى نمىگويم تا معاتب و معاقب باشم . بعد از آن هديه‌ها كه وليد فرستاده بود پيش سليمان نهاد و گفت : خطّ وصول اين هديه‌ها مىخواهم .\r\nسليمان از اين سخن نيز بسيار خشمناك شد . حارثه باز در جواب گفت : من از سخن ديگرى باز مىگويم و اگر اطاعت امير المؤمنين وليد واجب نبودى [ 148 الف 
  ] مرا به اين سخنان چه كار بودى ؟ سليمان ساكت شد و دانست كه حارثه در اين باب مأمور است و معذور .\r\nپس سليمان فرمود تا آن تحفه‌ها را دو بخش كرده يك نصف را به يزيد بن مهلّب فرستاد و نصف ديگر جهت خود نگاه داشت .\r\n* * * \r\n[ كشته شدن سعيد بن جبير بر دست حجاج 
  ]\r\nو از جمله وقايع اين سال كشته شدن سعيد بن جبير « 1 » است بر دست حجّاج . تفصيل اين اجمال آنكه در آن زمان كه حجّاج ، عبد الرحمن بن محمّد اشعث را به سيستان فرستاد كه از آنجا به كابل رود ، سعيد بن جبير را حاكم علوفات گردانيده همراه عبد الرحمن فرستاد . چون عبد الرحمن پاى در ميدان محاربت و مخالفت با حجاج نهاد سعيد بن جبير دست از مصاحبت او باز نداشت . و چون عبد الرحمن به كابل رفت سعيد به اصفهان رفته متوارى گشت . بعد از مدتى جاسوسان حجاج كه در هر شهرى مىبودند به حجّاج خبر رسانيدند كه سعيد در اصفهان مىباشد . حجاج به والى اصفهان نوشت كه : « سعيد را نزد من بفرست . » والى اصفهان چون نمىخواست كه سعيد را به واسطهء او آسيبى رسد پنهانى به سعيد پيغام فرستاد كه : حجاج تو را\r\n\r\n\r\n","description":"","footnote":"\r\n( 1 ) . ابو عبد اللّه سعيد بن جبير بن هشام اسدى وابسته به خاندان والبه ، شاخه‌اى از قبيلهء بنى اسد بن خزيمه .\r\n","page_name":" 1091 ","page_number":377},
  {"content":"\r\n\r\nمىطلبد ، مصلحت آن است كه تو از اين شهر بيرون روى تا من به او بنويسم كه سعيد اينجا بود ، امّا الحال نمىدانم كه به كدام ناحيه رفته . سعيد او را دعا كرده روى به آذربايجان نهاد و در آن ولايت نيز چندگاه مختفى مىبود . و چون خاطرش از طول اختفا و انزوا به تنگ آمد از آذربايجان به جانب حرم رفته در مكّهء معظّمه ساكن گشت . چون وليد ، خالد بن عبد اللّه را به حكومت آن ديار نامزد كرد ، اهل مكّه با سعيد گفتند كه : خالد خالى از شرارتى نيست ، مناسب چنان مىنمايد كه شما نقل مكان كنيد . سعيد گفت : چندان گريختم كه از خداى سبحانه و تعالى شرم مىدارم . هرچه سرنوشت خواهد بود به من [ خواهد 
  ] رسيد .\r\nدر اين اثنا خبر به حجّاج رسيد كه سعيد بن جبير ، عطاء بن مجاهد ، طارق بن حبيب ، و عمير دينار پناه به حرم بردند . حجاج معروض وليد گردانيد كه : طايفه‌اى از آن مردم كه بر من خروج كرده تابع ابن اشعث شده بودند اكنون به فراغ بال در مكّه نشسته . ملتمس آنكه امير المؤمنين مرا دستورى دهد كه من ايشان را به جزاى خويش برسانم . وليد فرمان داد تا والى مكّه جماعتى را كه حجّاج مىطلبد گرفته پيش حجّاج فرستد .\r\nدر تاريخ طبرى آورده كه خالد اين چهار كس را گرفته به جانب واسط روان كرد و بر سعيد بن جبير دو نگاهبان گماشت كه از وى باخبر باشند . اتّفاقا يكى از آن دو شخص بنابر مهمّى كه داشت از سعيد جدا شد و آن ديگرى [ كه 
  ] مانده بود ، پيش سعيد در خواب رفت و چون بيدار شد گفت : اى سعيد ، مرا در خواب گفتند كه از خون سعيد جبير بر حذر باش . اكنون به هر جانب كه خواهى برو كه ما دست از محافظت تو بازداشتيم . سعيد گفت : اميد كه مآل كار به خير باشد ، امّا من به هيچ جا نمىتوانم رفت .\r\nالقصّه ؛ چون آن جماعت پيش حجاج رفتند از روى غضب گفت : اى سعيد چرا بر من بيرون آمدى ؟ سعيد گفت : اصلح اللّه الامير ، مسلمانان گاهى كار صواب كنند و گاهى خطا .\r\nحجاج از شنيدن اين سخن از تندى غضب بازآمد . چنان گمان كردند كه ديگر به سعيد بن جبير آسيبى نخواهد رسانيد . تا آنكه بعد از ساعتى در اثناء محاوره سعيد گفت : پسر اشعث بر من حقّ بيعتى داشت . از استماع اين سخن آتش خشم حجاج برافروخت و گفت : اى شقى بن جبير ، من در آن وقت كه به مكّه رفته بودم و پسر زبير را بكشتم و از آنجا جهت امير المؤمنين عبد الملك بيعت گرفتم تو در آن زمان بيعت امير المؤمنين نكردى ؟ گفت : كردم . گفت : بار ديگر كه از مردم [ كوفه 
  ] بيعت امير المؤمنين مىگرفتم تو نيز بيعت كردى يا نى ؟ گفت : كردم .\r\nبعد از آن گفت : به تو هزار هزار درم دادم كه بر ارباب استحقاق قسمت نمايى ؛ چون گفتى كه تمامى زر بر ارباب استحقاق قسمت نمودم ، سخن تو را قبول نمودم و هيچ حساب در آن باب\r\n\r\n","description":"","footnote":"","page_name":" 1092 ","page_number":378},
  {"content":"\r\n\r\nاز تو طلب نداشتم و تو را بر اسرار خويش اطّلاع داده امين انگاشتم ، « 1 » معهذا بر نقض بيعت امير المؤمنين اقدام نمودى و از بيعت جولاهه‌زاده « 2 » تبرّا نكردى . - و عبد الرحمن را به واسطهء آن جولاهه‌زاده گفت كه اكثر مردم يمن به اين صنعت مشغول باشند .\r\nبعد از آن فرمود كه او را گردن زنند . سعيد گفت : اين قدر فرصت ده كه دو ركعت نماز بكنم . حجاج گفت : روى او به قبلهء نصارى كنيد . سعيد اين آيه را تلاوت نمود كه  فَأَيْنَما تُوَلُّوا فَثَمَّ وَجْهُ اللَّهِ .  « 3 » يعنى : به هر جانبى كه رو كنيد به خدا متوجّه‌ايد . حجاج گفت : بر خاكش كشيد .\r\nسعيد گفت :  مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى .  « 4 » يعنى : از خاك آفرينش ما بود و به سوى او بازگشت خواهد شد و باز ما را از خاك بيرون خواهند آورد . « 5 » حجّاج اشاره به جلاد كرد كه « زود گردنش بزن . » سعيد كلمهء شهادتين را بر زبان راند و گردن بلند كرد .\r\nجلاد شمشير زد . سر سعيد از بدنش جدا افتاد . [ سه نوبت گفت لا إله الّا اللّه 
  ] نوبت اولى همه مردم درست شنيدند ، نوبت دوّم شكسته به سمع حضار رسيد و كرّت سيوم بعضى حروف مسموع شد . چون سر سعيد را پيش حجاج آوردند گفت : لعنت خدا بر آن شومزاده - يعنى خالد - باد كه اين را پيش من فرستاد . اگر مىدانستم كه سعيد ترك فضولى كرده كنج انزوا اختيار نموده از وى عفو مىكردم .\r\nصاحب روضة الصفا از كامل التواريخ « 6 » نقل مىكند كه چون حجّاج سعيد را كشت اختلالى فاحش و نقصانى عظيم به حال او راه يافت و تا زمان وفات بر آن حال بماند . و بعضى برآنند كه حجاج بعد از كشتن سعيد به چهل روز ، بمرد و در اين مدّت هرگاه به خواب رفتى سعيد را ديدى كه دامن او را گرفته مىگفتى : يا عدوّ اللّه لم قتلتنى ؟ يعنى اى دشمن خدا چرا مرا كشتى ؟\r\nو نيز در روضة الصفا « 7 » مسطور است كه بعد از فوت حجاج او را به خواب ديدند . از وى پرسيدند كه حقّ سبحانه و تعالى با تو چه كرد ؟ جواب داد : به پاداش هركسى كه كشته بودم مرا يك بار كشتند و به عوض سعيد بن جبير مرا هفتاد بار به قتل رسانيدند و هنوز خلاص نيستم .\r\n* * * \r\n[ سال موت الفقها 
  ]\r\nو اين سال را « موت الفقها » گفتند ، چه اكثر از فقها در اين سال وفات يافتند . و عروة بن زبير و سعيد به روايت بعضى در سال قبل از اين وفات يافت - چنانچه سابقا قلمى شد - و به\r\n\r\n\r\n","description":"","footnote":"\r\n( 1 ) . سعيد لشكر نويس و هزينه‌دار سپاه عبد الرحمن بن اشعث بود ؛ - الكامل ، ج 7 ، ص 186 .\r\n( 2 ) . جولاهه : بافنده و پست ؛ آنندراج .\r\n( 3 ) . بقره ، 115 .\r\n( 4 ) . طه ، 55 .\r\n( 5 ) . در كتب تاريخ آمده است كه سعيد فقط با آيات قرآنى با حجّاج سخن مىگفت و پاسخ مىداد .\r\n( 6 ) . الكامل ، ج 7 ، ص 187 .\r\n( 7 ) . روضة الصفا ، ج 3 ، ص 300 .\r\n","page_name":" 1093 ","page_number":379},
  {"content":"\r\n\r\nروايت اكثر وفات ايشان نيز در همين سال بود . « 1 » و در اين سال چهل روز در ممالك شام متعاقب زلزله واقع شد ، چنانچه بسيارى از عمارات عاليه خراب شد .\r\n* * * \r\n[ وفات على بن الحسين زين العابدين ( ع ) 
  ]\r\nو از جمله وقايع اين سال وفات علىّ بن الحسين زين العابدين است . توّلد آن امام عالى مقام به روايت اصح و اكثر در شعبان سنهء سبع و ثلثين و قيل [ - گفته شده است 
  ] سنهء سته و ثلثين بود . « 2 » نام مباركش على ، كنيتش ابو محمّد ابو الحسن ، ابو القاسم . « 3 » القاب آن جناب زين العابدين ، سيّد العابدين ، ذو الثفنات ، زكى ، امين و [ سجاد 
  ] بود . و آن حضرت به روايت ادلّ كه مختار اكثر ارباب اخبار است در زمان شهادت امير المؤمنين على ، عليه السّلام ، دو ساله بود و در وقت وفات امام حسن ، عليه السّلام ، دوازده ساله بود ، و در واقعهء كربلا بيست و سه ساله ، و بعد از واقعهء كربلا بيست و چهار سال در حيات بود و در محرّم سنهء خمس و تسعين به بهشت برين خراميد « 4 » و در گورستان بقيع در جنب عمّ بزرگوار خويش ، امام حسن ، مدفون است .\r\nعلماى امم و فضلاى بنى آدم متفق‌اند كه محاسن ذات و مكارم صفات و وفور دانش و پرهيزكارى و كثرت طاعت و عبادت امام زين العابدين از كافهء سادات عالم و منتسبان حضرت خاتم ، صلّى اللّه عليه و آله ، امتياز تمام داشت و همواره همّت عالى نهمت بر تشييد قواعد شرع شريف و تمهيد مبانى ملّت حنيف و اشاعهء جود و سخاوت و افاضهء لطف و مرحمت نسبت به كافهء خلايق مىگماشت . امارت فضل و سيادت و علامات علم و سعادت از ناصيهء همايونش ساطع و انوار سرورى و امامت و آثار دين‌پرورى و كرامت از جبين مبينش لامع . سنن سنيّهء مصطفويه از حركات و سكناتش ظاهر و سير مرضيهء مرتضويّه از افعال و اقوالش باهر . حسن اخلاق حسن از احسان فراوانش پيدا و لطف گفتار حسين از الطاف فصاحت نشانش هويدا ، اللّهمّ صلّ على محمّد و عترته أئمّة الهدى و به صحّت رسيده كه آن حضرت هر شب جهت فقرا و مستحقّين مدينه وجه معاش را مىبرده و درون خانهء ايشان مىانداخت ، چنانچه ايشان به\r\n\r\n\r\n","description":"","footnote":"\r\n( 1 ) . سعيد بن مسيّب و ابو بكر بن عبد الرحمن نيز در اين سال رحلت كردند .\r\n( 2 ) . روايات مختلفى دربارهء روز تولّد امام سجّاد ( ع ) در دست است : روز پنج‌شنبه پنجم يا جمعه نهم يا يكشنبه هفتم شعبان ، يا پانزدهم جمادى الاولى و يا جمادى الثانى سال سى و هشت يا سى و هفت و يا سى و شش هجرى ؛ - سيد محسن امين ، زندگانى امام زين العابدين ، ص 12 .\r\n( 3 ) . ابن سعد در طبقات از قول ابى جعفر كنيت آن حضرت را « ابا الحسين » آورده است .\r\n( 4 ) . يعقوبى وفات آن حضرت را در سال نود و نه يا صد هجرى نوشته است ؛ - تاريخ يعقوبى ، ج 2 ، ص 303 . ولى بزرگان علماى شيعه همين سال نود و پنج هجرى را سال وفات وى نوشته‌اند ؛ - كلينى ، كافى ، كتاب الحجة ، ج 2 ، ص 368 ؛ ارشاد ، ص 237 ؛ أعلام الورى ، ص 359 .\r\n","page_name":" 1094 ","page_number":380},
  {"content":"\r\n\r\nهيچ وجه نمىدانستند كه اين شخص كيست ؟ چون بعد از فوت آن جناب ديگر ظاهر نشد ، ظاهر شد كه آن حضرت بوده كه تفقّد احوال فقرا مىنمود .\r\n\r\n","description":"","footnote":"","page_name":" 1095 ","page_number":381},
  {"content":"\r\n . \r\n","description":"","footnote":"","page_name":" 1096 ","page_number":382},
  {"content":"\r\n\r\n\r\nذكر وقايع سال هشتاد و پنجم از رحلت خير البشر\r\nدر اوايل اين سال حجّاج از اين عالم به آن سراى انتقال نموده . افاضل مورخين در مؤلّفات [ 148 ب 
  ] صحت قرين چنين آورده‌اند كه روزى در مجلس عمر بن عبد العزيز مذكور مىشد كه جهان را ظلمت ظلم و بيداد احاطه كرده است و انوار عدل و رشاد در ميان جهانيان روى به مغرب فنا آورده ، زيرا كه وليد در شام ، حجّاج در عراقين ، قرّه در مصر ، عثمان در مدينه و خالد در مكّه به جور و تعدّى مشغول‌اند . پس عمر بن عبد العزيز دست به دعا برآورده و مخلص اهل اسلام را از ظلم ارباب ظلام مسئلت نمود . تير او به هدف اجابت رسيد . حجاج و قرّه در يك ماه سفر آخرت اختيار نمودند و متعاقب ايشان وليد نيز بمرد - چنان كه تفصيل آن عنقريب خواهد آمد ان شاء اللّه - و عثمان و خالد از حكومت مكّه و مدينه معزول شدند .\r\nگويند كه حجّاج در مرض موت از منجّمى كه بر بالين وى بود پرسيد كه هيچ دليلى از دلايل نجومى هست كه ملكى در اين ايّام بميرد ؟ منجّم گفت : عنقريب كسى خواهد مرد كه ملقّب به كليب - يعنى سگك [ - سگ ناچيز 
  ] - باشد . حجّاج گفت : به خدا سوگند كه در ايّام صغر مادرم مرا كليب مىخواند . منجّم گفت : و اللّه انت تموت . يعنى سوگند به خدا كه تو خواهى مرد . حجّاج گفت : بارى تو را پيشتر از خود روان سازم . پس در ساعت فرمود تا آن منجّم را گردن زدند . و اين قول منافى آن است كه مىگويند كه حجّاج بعد از سعيد بن جبير كسى را نكشت .\r\nدر حيوة الحيوان آورده كه فارغه ، مادر حجّاج ، اوّل در نكاح حارث بن كلده بود . حارث شبى هنگام سحر نزد فارغه آمد ديد كه خلال مىكرد . فى الحال او را طلاق داد . فارغه پرسيد :\r\nسبب مفارقت چه بود ؟ مگر كراهتى در دل تو پيدا شد ؟ گفت : آرى . اگر چيزى كه در بن دندان\r\n\r\n","description":"","footnote":"","page_name":" 1097 ","page_number":383},
  {"content":"\r\n\r\nتو مانده است از طعامى است كه حال خورده‌اى دليل حرص و شره بود . اگر از طعامى است كه در اوّل شب به كار برده‌اى دليل ناپاكى است . فارغه گفت : و اللّه هيچ كدام از اين دو شق نبود ، بلكه من برخاستم و مسواك كردم ريشهء مسواك در بن دندان من مانده ، بنابراين خلال مىكردم .\r\nالقصّه ؛ بعد از حارث ، يوسف بن عقيل پدر حجّاج ، فارغه را بخواست . چون حجّاج متولّد شد پايينش بسته بود . آن را به مشقّت سوراخ كردند . در اوايل طفوليت شير مادر و ديگر زنان نمىخورد و اصلا دهن به پستان هيچ زنى نمىكرد . از اين جهت مادر و پدرش بسيار متحيّر مانده بودند . گويند شيطان به صورت طبيبى متصوّر شده گفت : اگر بخواهيد كه اين پسر شما شير بخورد بايد كه روز اوّل بزغاله‌اى را بكشيد و خون او را بر تمامى بدن وى بماليد . روز ديگر فرمود تا در خون بز او را بنشاندند و روز سيم فرمود تا مار سياهى را بكشند و حجّاج را به خون آن آغشته گردانيدند . روز چهارم پستان مادر بگرفت . بنابراين حجاج پيوسته در كوچكى آرزوى خونريزى مىكرد و مدتى مديد به قصّابى مشغول بود و مىگفت كه هيچ چيز پيش من لذيذتر از قتل نيست . او اوّل كسى است كه مردان و زنان را در يك زنجير كشيده محبوس گردانيد . زندان بىسقف از جمله مخترعات اوست . چون بمرد پنجاه هزار كس از زن و مرد در زندان او بودند و عدد مردمى كه باليقين به تيغ ستم حجاج كشته شده بودند به يك صد و بيست هزار رسيده بود و كميّت مقتولان حربى را غير علّام الغيوب كسى نمىداند . فوت او در شوّال اين سال بود ، و عمرش پنجاه و چهار سال ، و زمان امارتش بيست سال .\r\nسيوطى در كتاب اوائل آورده كه اوّل كسى كه محمل ساخت و بر وى سوار شد حجاج بود و اوّل كسى كه كشتيها به قيراندود و نخست كسى كه بر دست مردم نام مواضعى كه متولّد شده بودند نقش كرد او بود . و اوّل كس كه هزار خوان در مجلس او نهادند او بود ، و بر سر هر مائده دو كس نشاندى و آن مائده‌ها پر از طعامهاى گوناگون بود و با خلق گفتى كه رسول من آفتاب است چون برآيد حاضر شويد . و اوّل كس كه هزارهزار جايزه به يك بار داد او بود . و اوّل كس كه در جنگ بر سرير نشست او بود .\r\nو در روضة الصفا آورده كه روزى حجاج در وقت نيم‌روز كه كمال گرما بود پياده و تنها از مدينه بيرون آمده در صحرا مىگشت . نظرش بر شخصى افتاد كه به امر زراعت مشغول بود .\r\nحجّاج نزد آن شخص آمده از وى پرسيد : حجّاج چگونه مردى است ؟ من مىخواهم او را ببينم . دهقان جواب داد : زنهار كه اين كار نكنى كه حجاج مردكى ظالم و فاسق غدّار بدكردار است . حجاج گفت : تو مرا مىشناسى ؟ گفت : نه . گفت : منم حجاج . دهقان گفت : تو مرا مىشناسى ؟ حجّاج گفت : نه . گفت : من يكى از مواليان ابن زبيرم و در هر سالى سه روز ديوانه\r\n\r\n","description":"","footnote":"","page_name":" 1098 ","page_number":384},
  {"content":"\r\n\r\nمىشوم و امروز يكى از آن سه روز است . حجاج از اين سخن در خنده افتاد و او را هيچ نگفت .\r\nاز عمر بن عبد العزيز منقول است كه مىفرمود اگر در روز قيامت هر امّتى جميع آن كسانى را كه به افعال ذميمه و اعمال قبيحه موصوف باشند بياورند و ما حجّاج را ببريم بر همه غالب آييم .\r\nو امام شافعى مطلبى مىگويد كه : به من رسيده كه روزى عبد الملك بن مروان با حجاج گفت كه هيچ كس نيست كه بر عيب خود اطلاع ندارد ، اكنون تو معايب نفس خود بگوى .\r\nحجاج گفت : من مردكى لجوج و حسودم . پس عبد الملك پرسيد : تو را با شيطان چه نسبت است ؟ حجاج گفت : هرگاه شيطان مرا ببيند از در مصالحه درآيد .\r\nروايت است كه روزى حجاج به ديدن خالد بن يزيد بن معاويه رفت . اتّفاقا در آن مجلس شخصى بود كه حجاج را نمىشناخت . از خالد پرسيد كه : اين چه كس است ؟ گفت : اين عمرو عاص است . حجاج به خالد گفت : به خدا سوگند كه من راضى نيستم كه پسر عاص باشم ؛ چه من پسر مشايخ ثقيف و صناديد قريش‌ام . من آن كس‌ام كه صد هزار كس را به جهت آنكه پدرت را به شرب خمر و نفاق نسبت مىكردند كشته‌ام .\r\nو در كتاب نثر الدرر مذكور است كه روزى حجاج بر منبر رفته گفت : سليمان بن داود مىگويد :  وَ هَبْ لِي مُلْكاً لا يَنْبَغِي لِأَحَدٍ .  « 1 » انّه كان حسودا . حاصل آيهء كريمه آن‌كه حضرت سليمان ، على نبيّنا و عليه الصلاة و السّلام ، در دعاى خود گفته‌اى بارخدايا بيامرز مرا و ببخشا مرا ملكى كه بعد از من بر كسى روا نباشد . و حجاج اين آيه را خواند و اين لفظ كه « انّه كان حسودا » - يعنى سليمان حاسد بود - [ را 
  ] به او منضم ساخت .\r\nو نيز منقول است كه حجاج مكتوبى به عبد الملك نوشته كه مضمون آن مكتوب نامرغوب اين بود كه : قرآن مىخواندم به اين آيه رسيدم كه :  فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ  ؛ « 2 » خواستم كه لفظ « و الخلفاء » بر آن زياده كنم . خلاصهء آيه آن‌كه [ كسانى كه 
  ] حقّ سبحانه و تعالى ايشان را به اصناف نعم جليله اختصاص داده انبيا و صدّيقان و شهداءاند . و حجاج مىخواست كه لفظ « و الخلفاء » را نيز زياده كند چون اين مكتوب به عبد الملك رسيد او را دشنام داد .\r\nو هم در نثر الدرر مذكور است كه روزى حجّاج از همنشينان خود پرسيد : چه چيز ماندگى را محو مىگرداند . بعضى گفتند : دلك : يعنى ماليدن . و برخى گفتند : حمام . و جماعتى گفتند :\r\nخواب . حجّاج گفت : چيزى كه در طلب آن مانده شده باشى اگر بيابى ماندگى را محو مىكند .\r\n\r\n\r\n","description":"","footnote":"\r\n( 1 ) . ص ، 35 .\r\n( 2 ) . نساء ، 69 .\r\n","page_name":" 1099 ","page_number":385},
  {"content":"\r\n\r\nگويند نوبتى به وكيل خود گفت : زينهار مال من به كسى ندهى كه از وى نتوانم ستاند . گفت :\r\nآن كس كه باشد ؟ گفت : مفلس .\r\n* * * \r\n[ تسخير ولايت چاچ 
  ]\r\nو در اين سال قتيبة بن مسلم به عزم تسخير ولايت چاچ « 1 » و فرغانه بيرون آمده متوجّه آن جانب بود . امّا هنوز به فرغانه نرسيده بود كه خبر مرگ حجاج به وى رسيد . بسيار اندوهگين شده به جانب مرو مراجعت نمود ؛ چه حجّاج قتيبه را سخت بزرگ داشتى و قتيبه او را همى ستاييدى و مىگفتى : تا تو زنده باشى مرا از زندگانى خويش ملال نيست و الّا من بىتو زندگانى نمىخواهم .\r\nالقصّه ؛ چون قتيبه به مرو آمد نامهء وليد بن عبد الملك به وى رسيد و استمالت بسيار به وى نوشته بود كه : « امير المؤمنين سعيها كه در قلع و قمع اهل كفر كرده‌اى بسيار خوب مىداند و امير المؤمنين تو را بيش از آن بزرگ خواهد كرد كه تو را گمان باشد . بايد كه تو در كار خود اهمال نورزى و به هر جانبى كه روى بايد كه امير المؤمنين را از حال خود آگاه كرده باشى و اگر احتياج به مدد افتد امير المؤمنين در باب تو شفقت دريغ ندارد . و السّلام . »\r\n\r\n\r\n","description":"","footnote":"\r\n( 1 ) . چاچ - شاش ، تاشكند امروزى .\r\n","page_name":" 1100 ","page_number":386},
  {"content":"\r\n\r\n\r\nذكر وقايع سال هشتاد و ششم از رحلت خير البشر\r\nدر پانزدهم جمادى الآخر اين سال وليد بن عبد الملك سفر آخرت اختيار كرد . مدّت حكومتش نه سال و هفت ماه و بيست و پنج روز بود و عمرش چهل و پنج ، و گروهى چهل و دو نيز گفته‌اند . از او نوزده پسر ماند . عبد العزيز ، محمّد ، عباس [ 149 الف 
  ] ابراهيم ، يمامه ، خالد ، عبد الرحمن ، مبشر ، مسرور ، ابو عبيد ، صدقه ، منصور ، مروان ، عنبسة ، عمرو ، روح ، يحيى ، بشر ، [ و 
  ] يزيد .\r\nو تمامى اهل عالم وليد را فاسق‌ترين و ظالم‌ترين بنى آدم مىدانند ، الّا اهل شام كه او را بهترين حكّام بنى اميّه مىدانند ؛ چرا كه مىگويند مسجد جامع دمشق را - كه مشهور به بنى اميّه است - او ساخت يا تعمير نمود ، و در مدينه مسجد رسول اللّه ، صلّى اللّه عليه و آله ، را وسيع ساخت ، و در مسجد اقصى نيز تجديد عمارت نمود . و در زمان ايالت او بلدهء بخارا و مملكت كابل تا مولتان فتح شد ، و از ديار مغرب اندلس و نواحى آن مفتوح اهل اسلام گشت ، و وضع مناره جهت بانگ نماز از مخترعات اوست .\r\nو در تاريخ طبرى « 1 » مسطور است كه روزى مردمى از بنى مخزوم پيش وليد آمده از وى چيزى خواست . ولى گفت : اگر مستحقى ، به تو مقدار استحقاق تو مىدهم . مخزومى گفت : يا امير المؤمنين چگونه مستحق نباشم ؟ كه مرا با تو خويشى است . وليد گفت : قرآن خوانده‌اى ؟\r\nگفت : نى . گفت : پيشتر آى . چون پيش آمد به عصايى كه در دست داشت دستار سر مخزومى را دور انداخته سه بار آن عصا را بر سر وى زد و مردى را فرمود كه از وى جدا نشود تا قدرى\r\n\r\n\r\n","description":"","footnote":"\r\n( 1 ) . تاريخ طبرى ، ج 9 ، ص 3882 .\r\n","page_name":" 1101 ","page_number":387},
  {"content":"\r\n\r\nقرآن ياد گيرد . بعد از آن عثمان بن يزيد بن اسيد بن عبد اللّه برخاست و گفت : يا امير المؤمنين بر من قرض بسيار شده . گفت : قرآن خوانده‌اى ؟ گفت : بلى . وليد فرمود تا ده آيه از سورهء انفال و ده آيه از سورهء توبه برخواند . چون برخواند قرض او را بداد و او را تعظيم بسيار مىكرد .\r\nو در تاريخ طبرى مسطور است كه وليد را در بيمارى خود روزى غشّى و بيهوشيى طارى شد ، چنانچه مردم پنداشتند كه بمرد . اين آوازه به هر جانبى برفت . چون حجّاج خبر فوت وليد را شنيد سخت در اضطراب شد و هر دو دست خود را بر ستونى بربست و گفت : اى بار خدايا بر من كسى را مسلّط مكن كه رحم نكند ، كه ديرگاه است كه من به درگاه تو تضرّع مىكنم كه مرگ من پيش از مرگ امير المؤمنين وليد بود . القصّه ، حجاج همچنين دعا مىكرد تا آنكه عمرو بن يزيد به خبر عافيت وليد فرارسيده گفت : چون امير المؤمنين از آن بيهوشى كه عارض او شده بود به هوش باز آمد گفت هيچ كس به عافيت من از حجاج خوشحالتر نخواهد شد . زود مژدهء صحّت من به وى رسانيد . پس حجاج ، عمرو بن يزيد را گفت : تو چنان مرا ممنون ساختى كه به هيچ وجه مكافات آن نمىتوانم كرد . عمرو گفت : گمان من آن است كه هم در اين زودى نامهء امير المؤمنين در اين باب به تو برسد .\r\nنقل است كه چون حجاج خبر عافيت امير المؤمنين را شنيد خداى سبحانه و تعالى را سجده كرد و هر بنده و پرستارى كه او را بود همه را آزاد كرد . پس چون روزى چند برآمد نامهء وليد به حجاج رسيد ، همچنان‌كه عمرو گفته بود . و وليد خواست كه قبل از وفات خود سليمان بن عبد الملك را از ولايتعهدى خود عزل كرده عبد العزيز ، پسر خود ، را وليعهد گرداند ، بنابراين كس به فلسطين فرستاد و سليمان را طلب داشت ، امّا سليمان اجابت نكرد . مال بسيارى بر وى عرض كرد تا عذر او را بپذيرفت . پس وليد مردمان را بر بيعت عبد العزيز خواند و به اطراف و جوانب به حكّام بلاد فرامينى در اين باب نوشت . هيچ كس قبول نكرد غير از حجاج بن يوسف و قتيبة بن مسلم . از اين جهت بسيار آزرده خاطر بود . بنابراين عباد بن زياد با وى گفت : مردمان با برادر تو ، سليمان ، بيعت كرده‌اند ، اكنون بيعت عبد العزيز را از تو اجابت نخواهد كرد و اگر به زور كنند يقين است كه آخر با او غدر و نقض بيعت خواهند نمود .\r\nمصلحت در آن است كه اوّلا بيعت عبد العزيز از سليمان بستانى تا مردم همه از بيعت وى بيرون آمده با عبد العزيز بيعت كنند . پس وليد بار ديگر كس به طلب سليمان فرستاد . او همچنان تأخير مىكرد . پس وليد خود متوجه فلسطين گرديد . اتّفاقا در راه بيمار شد و به همان بيمارى وفات يافت .\r\nوليد بسيار عمارت كردن دوست داشتى و در همه جاى مساجد و رباطات ساختى و به مقتضاى « النّاس على دين ملوكهم » - يعنى : مردمان بر دين و طريقهء پادشاهان خود\r\n\r\n","description":"","footnote":"","page_name":" 1102 ","page_number":388},
  {"content":"\r\n\r\nمىباشند - مردمان در زمان وليد چون به يكديگر مىرسيدند غير از سخن عمارت نمىكردند و همه كس به عمارت كردن مشغول بود . « 1 » و در زمان سليمان همه به نكاح و عشرت و مهمانيها پرداختندى ؛ چه همّت سليمان همين بر نكاح و عشرت و مهمانيها مقصور بود . و در زمان عمر بن عبد العزيز مردمان از حفظ قرآن و اداء عبادات و طاعات كار ديگر نداشتند و به يكديگر كه مىرسيدند مىپرسيدند : تو امشب چه عبادتى كردى و چه مقدار قرآن خواندى ؟\r\nالغرض مدار مردمان در جميع حالات و عادات بر متابعت سلاطين روزگار خود است .\r\nالقصّه ؛ بعد از فوت وليد كه به منتقم باللّه ملقّب بود ، برادرش ، سليمان ، در ممالك جهان نافذ فرمان گشته كما ينبغى به ضبط و ربط مهمّات پرداخت و يزيد بن مهلّب را بر عراق عرب حاكم ساخت . چون سليمان بر تخت سلطنت متمكّن گشت قتيبه از او بسيار انديشه‌ناك شد ؛ به واسطهء آنكه در وقتى كه وليد مردم را بر خلع سليمان و بيعت عبد العزيز دعوت مىنمود غير از حجاج و قتيبه كسى ديگر اجانب اين معنى نكرده بود ، بنابراين مصلحت خود چنان ديد كه اهل و عيال خود را در سمرقند مضبوط ساخته خود به تسخير ولايت كاشغر رود . و اين كاشغر نزديكترين شهرى است به حدود چين .\r\nچون قتيبه به آنجا رسيد و ملك چين از اين معنى آگاه شد كس فرستاد و از قتيبه زنهار خواست و گفت : بايد كه يكى از مهتران لشكر خود به سوى من فرستى تا ما از او چيزى بپرسيم و او ما را از دين شما آگاه كند . پس قتيبة بن مسلم دوازده كس از لشكر خود برگزيده پيش ملك خاقان چين فرستاد و مقدّم اين جماعت هبيرة بن مسرّح كلابى را - كه در فصاحت و بلاغت در آن زمان ممتاز بود - ساخته و قتيبه به ايشان گفت به خاقان چين بگوييد كه : من سوگند خورده‌ام كه باز نگردم تا پاى بر زمين شما ننهم و بند در گردن شما نكنم و خراج نستانم .\r\nالقصّه ؛ چون آن جماعت به دار الملك چين رسيدند خاقان كس فرستاد و ايشان را بخواند .\r\nو ايشان جامه‌هاى سفيد در بر كرده و رداها بر دوش گرفته و نعلينها در پاى كرده به مجلس خاقان درآمدند . چون خاقان ايشان را ديد اشاره كرد كه بنشينند و تمامى امرا نيز نشستند ، امّا هيچ كدام با يكديگر سخن نكردند . بعد از ساعتى خاقان اشارت كرد كه ايشان به منزل خود رفته آسايش كنند . چون آن جماعت از مجلس خاقان بيرون آمدند [ او 
  ] روى به امراى خود آورده گفت : چگونه ديديد اين گروه را ؟ گفتند : قومىاند به زنان مانند . پس روز ديگر باز ايشان را طلب داشت . و امروز ايشان جامه‌هاى خز پوشيده و عمامه‌هاى حرير بر سر بسته به\r\n\r\n\r\n","description":"","footnote":"\r\n( 1 ) . وليد با استفاده از امنيت كشور و درآمد سرشار دست به كارهاى عمرانى زد . از جمله ساختن مسجد معروف اموى در دمشق است كه پس از گذشت سيزده قرن هنوز بيننده را به اعجاب و تحسين وامىدارد .\r\n","page_name":" 1103 ","page_number":389},
  {"content":"\r\n\r\nزينتى به مجلس خاقان درآمدند و به همان دستور سابق ساعتى نشسته مرخص شدند كه به منزل روند . بعد از رفتن ايشان باز از امراى خود پرسيد : امروز چون ديدند ؟ گفتند : همان مردمان‌اند كه ديروز ديديم ، امّا امروز به مردان همى ماندند .\r\nچون روز سيم ايشان را به مجلس طلب كردند هبيره فرمود تا همه لباس حرير درپوشيدند و خودها بر سر نهاده و شمشيرها در ميان بسته و كمانها در بازو افكنده و نيزه‌ها را در دست گرفته بر اسبان عربىنژاد سوار شده به نظر خان رسيدند . چون خاقان ايشان را به اين هيئت مشاهده كرد از شكوه ايشان متحيّر ماند . و هنوز از اسبان فرود نيامده بودند كه ايشان را رخصت دادند كه به منازل خود رفته آسايش نمايند . چون ايشان بازگشتند باز از امرا پرسيد كه :\r\nامروز تازيان را چون ديديد ؟ گفتند : ما هرگز اين‌چنين باشكوه مردم نديده‌ايم .\r\nپس خاقان كس فرستاد كه : از شما يك كس كه داناتر و فاضلتر باشد پيش من آيد تا از وى چيزى سؤال كنم . ايشان اتّفاق نموده هبيره را فرستادند . چون هبيره به مجلس درآمد خاقان به او گفت : من از تو چيزى مىپرسم ، بايد كه جواب راست گويى . هبيره گفت : از ما دروغ برنيايد . ما هرچه گوييم حق و صدق است . پس خاقان گفت : سبب چه بود كه آن روز اوّل به آن زىّ و لباس پيش من آمديد ، و روز دويم به آن لباس ، و روز سيم به لباس جنگ ؟ هبيره گفت :\r\nما روز اوّل به آن لباس كه پيش اهل و [ 149 ب 
  ] عيال و فرزندان خود مىرويم به مجلس درآمديم و روز دويم چنان آمديم كه به مجلس امرا و ملوك خود مىرويم و روز سيم به لباسى درآمديم كه در وقت جنگ دشمنان مىپوشيم . خاقان از شنيدن اين سخن بسيار شاد شد و تحسين او كرد . بعد از آن گفت : اكنون شما بازگشته به نزديك امير خود ، قتيبه ، رويد و او را بگوييد كه : بازگرد . و گرنه كس فرستم كه شما را و او را هلاك كند . هبيره گفت : اما ترسانيدن تو ما را به كشتن ، از عقل دور است ؛ چرا كه ما را اجلهاى مقرّر و معيّن است كه به هيچ وجه در آن زياد و نقصان نگنجد . و امّا امير ما چگونه بازگردد ؟ كه او سوگند خورده كه از اينجا بازگردد تا پاى خود به شهر شما ننهد و بند در گردن بزرگان شما نكند و جزيه از شما نستاند . خاقان گفت :\r\nما امير شما را از اين سوگند بيرون مىآريم ؛ چه پاره‌اى از خاك اين شهر مىفرستيم تا پاى خود بر آن نهد و گروهى از فرزندان خويش به دو مىفرستيم تا بند در گردن ايشان كند و مالى به دو فرستيم كه آن را بپسندد . پس بفرمود تا صحيفه‌هاى طلا و جامه‌هاى حرير چينى بسيار بار كردند و چهار تن از ملوكزاده‌ها همراه ايشان كرده پيش قتيبه فرستاد .\r\nپس قتيبه فرمود تا آن خاك را پهن ساختند و پاى خود بر وى نهاده و بند در گردن چهار كس گذارده پيش خاقان فرستاد و كاشغر را فتح نموده باز به مرو مراجعت كرد .\r\nچون قتيبه از سليمان بن عبد الملك انديشهء تمام داشت - به واسطهء آنكه در وقتى كه وليد\r\n\r\n","description":"","footnote":"","page_name":" 1104 ","page_number":390},
  {"content":"\r\n\r\nمىخواست كه سليمان را از ولايتعهدى خود عزل نموده [ آن را 
  ] به پسر خود ، عبد العزيز ، مفوّض دارد هيچ كس غير از حجّاج و قتيبه اجابت اين معنى نكرد ؛ چنانچه سابقا قلمى شد - خصوصا در اين اوقات كه سليمان درصدد تربيت يزيد بن مهلّب درآمده ايالت عراق به او ارزانى داشت ، قتيبه بسيار انديشه‌ناك شد كه مبادا سليمان حكومت خراسان را به يزيد بن مهلّب دهد و يزيد در مقام انتقام درآمده قتيبه را ضايع كند ؛ چه قتيبه به آل مهلّب زشتيها و آزارهاى بسيار كرده بود ، بنابراين در فكر كار خود شده شخصى از خواص را طلبيده گفت : تو را به نيشابور بايد رفت و تفحّص احوال نموده نقير و قطمير را به من [ بايد 
  ] نوشت .\r\nپس آن مرد به نيشابور رفت و بعد از چند روز نامه‌اى نوشت به قتيبه كه : « امير المؤمنين ، سليمان ، عراق را به يزيد بن مهلّب داد و پسر [ حجّاج 
  ] ، عقيل ثقفى ، را كه صاحب اسرار حجّاج بود به وى سپردند كه از وى اموال و خزاين حجّاج مطالبه نمايد . » قتيبه گفت : اگر عراق را به وى داد خراسان را نيز به او خواهد داد . پس قتيبه به خود قرار داد كه از خراسان به جانب خوارم رفته متحصّن شود . بنابراين نامه‌اى نوشت از زبان سليمان بن عبد الملك به نام خويش ، مضمون آنكه :\r\n« قتيبة بن مسلم باهلى بداند كه چون نزد ما به صحّت پيوسته كه اميرى از امراى بنى اميّه ، كه نامش نام پيغمبرى بود ، شهرستان قسطنطنيه فتح كند و از آنجا پيراهن آدم و جبّهء حوّا را برگيرد و آن حدود را از لوث شرك و كفر پاك گرداند ، بنابراين من روى به قسطنطنيه نهادم تا باشد كه حقّ سبحانه و تعالى به دست من اين شهر را مفتوح سازد و شعائر اسلام در كفرستان ترويج يابد . چون اين نامه به تو رسد بايد كه به فرغانه شوى و از آنجا متوجّه تسخير ملك چين گردى .\r\nو بايد كه جلد باشى اندر كار خداى تعالى ، كه من از سعيهاى تو كه در باب إعلام معالم اسلام كرده‌اى آگاهم و من روزبه‌روز در مرتبهء تو مىافزايم . و السّلام . »\r\nپس قتيبه مردم را جمع كرده اين نامه را برايشان بخواند و بگفت : بايد كه ساختهء سفر فرغانه شويد .\r\nامّا چون اين خبر به سليمان رسيد يزيد بن مهلّب را از بصره خوانده گفت : دانسته‌اى كه قتيبه از ولايت تو بر خراسان ترسيده مىخواهد كه به جانب فرغانه رود . مصلحت آن است كه نامهء استمالت‌آميز به او نويسى و او را به نيكويى ياد كنى و بگويى كه : به امير المؤمنين سليمان رسيده كه تو به جانب تسخير فرغانه ميل دارى . اين تدبير بسيار صواب است . بايد كه آن ولايت را و قلاع آن را چنان مسخّر گردانى كه مفسدى در آن حدود افساد نتواند كرد . امّا زبانى به آن كس كه اين نامه خواهد برد بگو كه مردم را بگويد كه امير المؤمنين بر عطاهاى شما صد دينار فزوده و شمار را مرخّص ساخته كه هرگاه كه خواهيد به خانه‌هاى خود مراجعت\r\n\r\n","description":"","footnote":"","page_name":" 1105 ","page_number":391},
  {"content":"\r\n\r\nنماييد ، كه چون مردم اين سخن بشنوند از قتيبه رويگردان شده متوجّه اوطان خود خواهند شد .\r\nپس يزيد به فرموده عمل نموده مكتوبى مشتمل بر تحسين قتيبه و دولتخواهى او نوشت و در باب فتح ولايات فرغانه او را تحريص بسيار نمود . چون اين نامه به قتيبه رسيد بسيار خوشحال گرديد و مردم را جمع آورده اين نامه بر ايشان خواند .\r\nالقصّه ؛ چون قتيبه از خواندن نامه فارغ گشت رسول برخاست و گفت : اى مردمان بدانيد كه امير المؤمنين بر عطاهاى شما صد دينار افزود و شما را چون مدتى مديد است كه از خانه‌هاى خود بيرون رفته‌ايد دستورى داده تا هركه از شما خواهد به اهل و عيال خود رجوع نمايد .\r\nقتيبه چون اين سخن شنيد دانست كه غرض او آن است كه مردم را از او جدا سازد ، بنابراين قتيبه از جاى برخاست و گفت : اى مردمان اين رسول اين سخن كه مىگويد دروغ است و غرض سليمان بن عبد الملك آن است كه از شما بيعت پسر خود ، ايّوب - كه هر غلامى ناقابل از او فاضلتر و قابلتر است - بستاند .\r\nالقصّه ؛ چون روز نكبتش نزديك رسيده بود اين كلمات نامشخص واهى در مجلس گفته به اندرون خانهء خود رفت و سه مكتوب به سليمان بن عبد الملك نوشت و در يكى از آن سه مكتوب خدمتهاى خود را ، كه نسبت به پدر سليمان عبد الملك كرده بود و به برادرش وليد بن عبد الملك ، ياد كرد و اخلاص خود به سلسلهء مروانيّه باز نمود و در آخر نوشت كه : « من همان اخلاصى كه به پدر و برادر امير المؤمنين داشتم به امير المؤمنين دارم ، امّا به شرط آنكه مرا از ايالت خراسان معزول نكند . » و در مكتوب دويم [ از 
  ] فتحهايى كه در اين مدّت در خراسان و تركستان تا به حدود خطا و چين او را دست داده بود ياد كرد و آل مهلّب را بسيار نكوهيده و در آخر نوشت كه : « به خدا سوگند كه اگر يزيد بن مهلّب را بر خراسان امير كنى اندر تو كه امير المؤمنينى عاصى شوم و در خراسان فتنه‌اى راست كنم كه به هيچ وجه اصلاح آن نتوان كرد . » و در سيّم نوشت كه : « من كه قتيبه‌ام سليمان بن عبد الملك را از خلافت خلع كردم و مخالف او شدم و اندر وى عاصى گشتم . »\r\nچون از اين مكتوبات فارغ شد بيرون آمد و گفت : كيست كه اين مكتوبات را به شام نزد سليمان بن عبد الملك برد ؟ يكى از مواليان گفت : ايّها الامير من مىبرم . پس قتيبه او را پيش خواند و گفت : اوّل اين مكتوب به دست سليمان مىدهى . اگر خواند و به يزيد بن مهلّب داد تو مكتوب دويم را به او بده و ببين كه اگر آن مكتوب ثانى را نيز بعد از خواندن به يزيد بن مهلّب داد تو مكتوب سيّم را به او بده ، و اگر مكتوب اوّل را مطالعه كرد و به يزيد بن مهلّب نداد اين دو مكتوب را پنهان دار و به هيچ كس منماى تا پيش من آيى .\r\nالقصّه ؛ چون آن شخص به شام رسيد مكتوب قتيبه را به سليمان داد . سليمان مطالعهء آن\r\n\r\n","description":"","footnote":"","page_name":" 1106 ","page_number":392},
  {"content":"\r\n\r\nكرده به جانب يزيد بن مهلّب انداخت . آن شخص به مقتضى سخن قتيبه مكتوب ديگر به دست سليمان داد . سليمان او را نيز بعد از اطّلاع بر مضمونش به يزيد داد . همچنين مكتوب سيّم را نيز مطالعه كرده به جانب يزيد بن مهلّب انداخت و گفت : من بر قتيبه بيداد كردم و قتيبه مرد شايستهء ترتيب و رعايت است و از دست او كار بسيار مىآيد . بعد از آن نامهء سيّم قتيبه را برداشته از مجلس برخاست و رسول قتيبه را به مهمانخانهء خاص فرستاد .\r\nصباح روز ديگر رسول قتيبه را طلبيده ، در مجلس تعريف و ستايش قتيبه بسيار كرد و صد دينار به ايلچى قتيبه داد كه اين جايزهء تست و اين عهد قتيبه است بر خراسان . و مردى ديگر از بنى عبد القيس ، صعصعه نام ، همراه ايلچى قتيبه كرده به جانب خراسان فرستاد . چون اين جماعت به حلوان رسيدند آوازهء خروج و عصيان قتيبه به تواتر شنيدند ، بنابراين صعصعه بازگشت و فرستادهء قتيبه با عهدنامه متوجّه مرو شد . چون پيش قتيبه رسيد از وى پرسيد : خير است ؟ گفت : خير آن است كه رسول سليمان با عهد خراسان پيش تو مىآمد ، چون به حلوان رسيد خبر رسيد كه قتيبه سليمان را خلع كرده ، بنابراين بازگشته به جانب دمشق رفت . اينك عهد خراسان كه سليمان جهت تو فرستاده بود پيش من است . قتيبه چون اين سخن بشنيد از آن حركت بسيار پشيمان شد ، امّا چون خبر خلع او در عالم شهرت گرفته بود او را هيچ چاره نمانده بود [ 150 الف 
  ] بنابراين مىخواست كه امراى قبايل عرب را كه در خراسان بودند با خود در مخالفت سليمان متفق سازد ، امّا هيچ كس با قتيبه در اين معنى موافقت ننمود ، بلكه اكثر مردم پيش او آمده از وى التماس كردند كه ما را دستورى ده كه به خانه‌هاى خود بازگرديم ، آنگاه تو دانى و سليمان . قتيبه رخصت ايشان نداده بلكه مدار بر كج‌خلقى و درشتى نهاده هر يكى را در مجلس دشنام و فحش مىگفت . از اين جهت مادهء نزاع و كلفت ميانهء امراى خراسان روزبه‌روز سمت ازدياد مىگرفت . تا آنكه مهم به آن رسيد كه تمام بزرگان عرب كه در خراسان بودند اتّفاق نمودند و وكيع بن ابى اسود تميمى را - كه با قتيبه عداوت تمام داشت به واسطهء آنكه او را از رياست بنى تميم عزل كرده بود - بر خود امير ساخته قتيبه را از امارت عزل كردند .\r\nچون اين خبر به قتيبه رسيد باور نكرده كس به طلب وكيع فرستاد . او بهانهء بيمارى كرده « 1 » از خانه بيرون نيامد . قتيبه بار ديگر كس فرستاد كه اگر بر اسب سوار نتواند شد بر محفّه « 2 » نشسته متوجّه شود . وكيع گفت : مرض زياده از آن است كه به محفّه تواند نشست . پس قتيبه ، شريك بن\r\n\r\n\r\n","description":"","footnote":"\r\n( 1 ) . نويرى مىنويسد : وكيع كه بر پاى خود گل سرخ بسته و چند مهره از پاى خود آويخته بود و دو تن مشغول بادخوانى و تعويذ بستن بر پاى او بودند به فرستادهء قتيبه گفت مىبينى پاى من در چه حالى است ؛ - نهاية الأرب ، ج 6 ، ص 267 .\r\n( 2 ) . محفّه : هودج مانندى كه بر دوش حمل كنند ؛ - فرهنگ معين . - و .\r\n","page_name":" 1107 ","page_number":393},
  {"content":"\r\n\r\nصامت ساهرى را بخواند و يكى از ملازمان خاص خود ، همراه او كرده گفت : برويد و وكيع را بياوريد . اگر امتثال امر ننمايد سرش را از تن جدا ساخته نزد من آريد . در اين اثنا يمامة بن ناجية العدوى « 1 » در مجلس قتيبه حاضر بود ، گفت : ايّها الامير اگر امر شود ، من وكيع را بياورم .\r\nقتيبه گفت : بسيار نيك خواهد بود . پس يمامه پيش وكيع رفت و گفت : آراسته باش كه قتيبه اين بار تو را مىكشد . پس وكيع گفت تا منادى كنند تا مردم جمع شوند .\r\nراوى گويد كه نخستين كسى كه از امراى عرب با وكيع پويست مريم بن ابى طلحه بود كه با هشت هزار كس از بنى تميم همان ساعت پيش وكيع حاضر شد . بعد از آن مردم از هر طرف روى به خانهء وكيع آوردند .\r\nالقصّه ؛ وكيع مسلّح و مكمّل گشته با لشكرى آراسته « 2 » روى به سراى قتيبه نهاد . چون اين خبر به قتيبه رسيد اسب طلبيد كه سوار شود . همين‌كه اسب حاضر شد هنوز قتيبه سوار نشده بود كه اسب بر زمين افتاد . قتيبه از اين جهت بسيار دلگير شده فرمود تا اسب را باز كشته ببرند .\r\nچون بر تخت نشست و خويشان و برادران و فرزندان با جمعى كثير پيش او ايستاده بودند ناگاه آواز شخصى رسيد كه در بيرون مردم را بر قتل و حرب قتيبه تحريص مىنمود . قتيبه در حضار مجلس نگاه كرد ، محصن بن حسن را گفت : برو و اين بدبخت را پيش من بيار . محصن گفت : ايّها الامير ، بنى عامر همه حمايت او مىكنند . او را كه مىتواند آورد ؟ قتيبه از اين سخنان بسيار خشمناك شده درشتى بسيار با محصن كرد .\r\nالقصّه ؛ كار به آنجا رسيد كه غلامان قتيبه و مقرّبان او غير از برادران و فرزندان و فرزندزاده‌ها كه مجموع يازده تن بودند همه به جانب وكيع رفتند . آخر الامر وكيع هجوم آورده به سراى قتيبه درآمده يازده تن را به قتل رسانيدند . سعد ازدى و جهم بن زحر آهنگ قتيبه نموده سعد بر وى تيرى زد و جهم شمشير كشيده سر قتيبه را از بدنش جدا ساخت . چون سر قتيبه و اولادش را پيش سليمان بن عبد الملك بردند تأسف بسيار خورد و گفت : و اللّه اگر قتيبه از ما مىبود هر آينه سر او را در تابوتى نهاده پيش‌پيش لشكرها مىبردند تا هميشه فتح و ظفر روى مىنمود ، « 3 » خصوصا در تسخير بلاد ترك آنچه از قتيبه به ظهور رسيده از طاقت بشر بيرون بود .\r\n\r\n\r\n","description":"","footnote":"\r\n( 1 ) . و نيز گويند شعبة بن ظهير تميمى را پيش وكيع فرستاد ؛ پيشين .\r\n( 2 ) . دسته‌اى از موالى كه تحت رهبرى حيّان نبطى براى اوّلين بار به عنوان گروهى متشكل كه مجرى هدف سياسى بودند جزو لشكر آراستهء وكيع بودند . اين گروه متشكل هسته‌هاى اوّليهء نهضت عباسيان بودند ؛ - اشپولر ، تاريخ ايران در قرون نخستين اسلامى ، ترجمهء جواد فلاطورى ، تهران 1349 ، ص 52 .\r\n( 3 ) . نويرى اين مطالب را از قول « مردى از خراسانيها » نقل كرده است .\r\n","page_name":" 1108 ","page_number":394},
  {"content":"\r\n\r\nو در اكثر تواريخ معتبره مسطور است كه در عراق جمعى از بنى غسان به راهى مىرفتند .\r\nناگاه نظر ايشان به شخصى افتاد كه عصايى در دست داشت و انبانى بر پشت و به تعجيل هرچه تمامتر مىرفت . پرسيدند كه از كجا مىآيى ؟ گفت : از خراسان . گفتند : چه خبر دارى ؟ گفت :\r\nديروز قتيبه را كشتند . ايشان را از اين سخن تعجّب آمد . چون آن پياده اثر انكار در بشرهء ايشان مشاهده كرد گفت : هيچ مىدانيد كه شما را به كجا بايد رفت ؟ گفتند : نى . گفت : به افريقيهء مغرب شما را بايد رفت . اين سخن بگفت و از پيش ايشان درگذشت و بنى غسّان هرچند اسبان در عقب او تاختند به گردش نرسيدند . « 1 » چون ايشان به دمشق رسيدند در حال ايشان را به افريقيّهء مغرب فرستادند .\r\nو اما در تاريخ طبرى حكايت آن پياده را چنين آورده كه چون خبر قتل قتيبه به غسّانيان رسيد ايشان از روى تعجّب انكار كردند . چون آن پياده ايشان را آن‌چنان ديد گفت : هيچ مىدانيد كه من دوش از كجا بيامدم ؟ گفتند : نى . گفت : از افريقيهء مغرب . اين را بگفت و سبك از پيش ايشان برفت و هرچه اسبان تاختند به گرد او نرسيدند ؛ و اللّه اعلم . بحقايق الامور .\r\nو هم در اين سال مسلم بن عبد الملك به غزاى روم رفته قلعهء عوف را فتح نموده ولايات بسيار مسخّر گردانيد . و هم در اين سال سليمان بن عبد الملك ، خالد بن عبد اللّه قسرى را از حكومت مكّهء مباركه عزل نموده ايالت آن بلدهء طيبه را به طلحة بن داود خضرمى ارزانى داشت .\r\n\r\n\r\n","description":"","footnote":"\r\n( 1 ) . اين واقعه در گردنهء عقاب ، واقع در نيم منزلى دمشق ، اتّفاق افتاده است .\r\n","page_name":" 1109 ","page_number":395},
  {"content":"\r\n . \r\n","description":"","footnote":"","page_name":" 1110 ","page_number":396},
  {"content":"\r\n\r\n\r\nذكر وقايع سال هشتاد و هفتم از رحلت خير البشر\r\nدر اين سال سليمان ، يزيد بن مهلّب را به ايالت ولايت خراسان فرستاد . تفصيل اين مجمل آنكه در اوايل حال ، سليمان يزيد بن مهلّب را به حكومت عراق تعيين نمود . يزيد چون ويرانى عراق مىدانست با خود گفت كه حجاج عراق را به نوعى ويران ساخته كه آباد كردن در اين زودى بسيار دشوار است . پس هرگاه من آنجا روم و از مردم خراج طلبم و ايشان قادر بر اداى خراج نباشند ، بالضروره ايشان را به انواع جور و تعدّى بايد آزرد و در زندان بايد كرد و باز احياى سيرت حجاج بايد نمود . و اگر چنين نكنم مالى كه حجاج جهت وليد هر سال مىفرستاد من نتوانم جهت سليمان تحصيل كرد و اين معنى سبب رنجش خاطر امير المؤمنين سليمان مىشود و زبان دشمنان نيز بر من دراز مىگردد .\r\nبنابراين يزيد پيش سليمان آمده اين قضيّه را بعينه به عرض ايشان رسانيده گفت : ملتمس آنكه امير المؤمنين مرا خدمتى ديگر فرمايد و از حكومت عراق مرا معذور دارد و من شخصى را پيدا كرده‌ام كه ضبط مهمات عراق بواجبى تواند نمود . سليمان گفت : آن شخص كيست ؟\r\nگفت : صالح بن عبد اللّه . سليمان او را پسنديده گفت : مصلحت آن است كه صالح را جهت امور مالى و تحصيل به عراق فرستم تا او مال تحصيل نموده خرج تو و سپاه تو مىداده باشد تا تو به فراغ خاطر به دفع اعادى و مفسدان مىپرداخته باشى .\r\nالقصّه ؛ يزيد بن مهلّب و صالح بن عبد اللّه روى به عراق آورده در كوفه قرار گرفتند . امّا چون يزيد بن مهلّب مردى بود گشاده‌دست ، هرچه داشتى به مردم دادى و دايما انواع اطعمه و اشربه در مجلس حاضر بودى ، صالح بن عبد الله به تنگ آمده نمىتوانست كه خرج يزيد را رساند ، تا آنكه روزى يزيد گفت : بايد هزارهزار هر روز خوان در مجلس حاضر مىشده\r\n\r\n","description":"","footnote":"","page_name":" 1111 ","page_number":397},
  {"content":"\r\n\r\nباشد . و صالح منع آن كرد و نگذاشت كه آن خوانها را بيارند . القصّه ، ميان صالح و يزيد ناخوشى و نفاق به هم رسيد . يزيد مىگفت كه اين كارى است كه من خود كردم .\r\nدر اين اثنا خبر به يزيد رسيد كه سليمان مىخواهد كه ايالت خراسان را به برادر تو عبد الملك بن مهلّب ، مفوّض دارد . يزيد را چون با اهل خراسان آميزش و التيام تمام بود - چرا كه مدتى مديد در آن ولايت حاكم بود - و نيز از وضع صالح بسيار به تنگ آمده بود با خود انديشه كرد كه اگر نوعى شود كه امير المؤمنين مرا به خراسان فرستد بهتر است . بنابراين عبد اللّه بن اهشم « 1 » را بخواند و گفت : تو را از بهر كارى خوانده‌ام كه از آن غمگين شده‌ام و مىخواهم كه تو آن كار را از من كفايت كنى . عبد اللّه گفت : ايّها الامير آنچه از دست من برمىآيد تقصير نخواهم كرد .\r\nپس يزيد گفت : تو مىدانى كه من چه مقدار محبّت به خراسان و اهل آن دارم . اكنون مىشنوم كه امير المؤمنين مىخواهد كه برادرم ، عبد الملك ، را به آنجا فرستد . هيچ حيله مىتوانى كرد كه خراسان به من تعلّق گيرد ؟ ابن اهشم گفت : اگر مرا پيش امير المؤمنين فرستى اميدوارم كه به زودى زود منشور خراسان از براى تو بياورم . پس يزيد گفت : تو تهيّهء اسباب سفر دمشق كن و اين سخن از مردم پنهان دار .\r\nالقصّه ؛ يزيد بن مهلّب نامه‌اى نوشت به سليمان و او را از نقير و قطمير عراق آگاه ساخت ، و در آن نامه نوشت كه : « ابن اهشم كه به پايهء سرير خلافت مىرسد از احوال خراسان و نواحى آن بسيار خبردار است . اگر امير المؤمنين از حالات آن ديار از او استفسار نمايد بواقعى عرض خواهد نمود . » و سى هزار درم به وى داد .\r\nچون ابن اهشم به دمشق رسيد نامهء يزيد بن مهلّب [ 150 ب 
  ] را به سليمان رسانيد . سليمان او را در خلوت طلبيده گفت : تو احوال خراسان را مىدانى ؟ گفت : يا امير المؤمنين من در خراسان متولّد شده‌ام و نشو و نماى من در آن ديار بوده . آنچه از احوال آن ديار مىدانم كسى ديگر نداند . پس سليمان گفت : كسى را بگو كه لايق ايالت آن ديار باشد . ابن اهشم گفت :\r\nامير المؤمنين بهتر داند ؛ هركه را مىفرستد لايق خواهد بود . پس سليمان مردى را از قريش نام برد . ابن اهشم گفت : اين كار او را نشايد . باز گفت : عبد الملك بن مهلّب . عبد اللّه گفت : يا امير المؤمنين نه كار اوست .\r\nالقصّه ؛ سليمان هركه را نام مىبرد عبد اللّه مىگفت ايالت خراسان كار ايشان نيست تا به نام وكيع رسيد . عبد اللّه گفت : وكيع مردى است دلاور و مبارز و ليكن اعرابى خشك است و مردم\r\n\r\n\r\n","description":"","footnote":"\r\n( 1 ) . نام پدر عبد اللّه در تاريخ طبرى و نهاية الأرب به صورت اهتم و در الكامل به صورت اهميم ثبت شده است .\r\n","page_name":" 1112 ","page_number":398},
  {"content":"\r\n\r\nخراسان را به درشتى محض رام نتوان كرد ، بلكه بايد درشتى ملايمت‌آميز باشد . همانا كه به سمع امير المؤمنين نرسيده باشد كه روزى پيش وكيع مستى را آوردند فرمود كه گردن او زدند .\r\nمردمان به او گفتند ايّها الامير در شرع محمّدى بر وى كشتن نبود ، بلكه شارع حدّى قرار داده .\r\nبرخاست و گفت : عقوبت من به شمشير است نه به تازيانه . پس سليمان پرسيد : تو كه را لايق حكومت آنجا مىدانى ؟ گفت : يا امير المؤمنين من كسى را كه لايق امارت آنجاست مىدانم ، اما از آن مىترسم . اگر امير المؤمنين مرا از شرّ او امان دهد به عرض رسانم . سليمان گفت : بگو تا كيست ؛ از هيچ كس مترس . گفت : او در عراق است و چنان مىپندارم كه او عراق را دوست مىدارد . سليمان گفت : يزيد را مىگويى كه او طالب عراق است ؟ عبد اللّه گفت : يا امير المؤمنين از اين جهت گفتم از وى مىترسم كه او عراق را به اختيار نخواهد گذاشت مگر آنكه امير المؤمنين جهت او منشور ايالت خراسان فرستد و بگويد كه در عراق نايب خود بگذارد تا او بالكليّه خود را از عراق معزول نداند . و چون او به خراسان رفت امير حاكم است ، عراق را به هركه خواهد تفويض نمايد .\r\nسليمان اين رأى را مستحسن دانسته در ساعت فرمود تا منشور ايالت خراسان به نام يزيد بن مهلّب نوشتند مشروط به آنكه در عراق نايب خود [ را 
  ] گذاشته متوجّه خراسان گردد كه مهمّات آن ولايت بىضبط و بىرونق مانده . و اين منشور را به عبد اللّه بن اهشم داد كه يزيد بن مهلّب را زود محصّلى نموده به جانب خراسان برد .\r\nالقصّه ؛ ابن اهشم از دمشق تا به واسط به يك هفته آمد و اين مژده را به يزيد بن مهلّب رسانيد . يزيد از روى خوشحالى تمام در ساعت سپاه را فرمود تا ساز راه كردند و پسر خود ، مخلد ، « 1 » را پيشتر بر مقدمهء سپاه فرستاد و خود بعد از چند روز جرّاح بن عبد اللّه را بر واسط و عبد اللّه بن هلال [ كلالى 
  ] را بر بصره نايب خود گردانيده متوجّه خراسان شد . « 2 » امّا مخلّد بن يزيد چون به حوالى مرو رسيد عمرو بن عبد اللّه بن سنان « 3 » را پيش فرستاد . چون عمرو به مرو درآمد وكيع كس فرستاد و ورا طلب داشت . عمرو از اين معنى به خشم شد و دشنام بسيار به وكيع داد .\r\nالقصّه ؛ چون مخلّد به مرو درآمد تمامى مردم مرو از اكابر و اصاغر پيشواز او كرده در جلو او پياده شدند الّا سه نفر : يكى وكيع ، دويم حمدان بن سغدى ، سيم عباد بن لقيط ؛ كه ايشان از اسب فرود نيامدند . چون مخلّد ديد كه ايشان سواره مىروند اشاره كرد تا ايشان را نيز پياده\r\n\r\n\r\n","description":"","footnote":"\r\n( 1 ) . نام « مخلّد بن يزيد » در متن عربى تاريخ طبرى ( ج 9 ، ص 1350 ) و تاريخنامهء طبرى ( ج 2 ، ص 888 ) به دو صورت مخلد و مخلّد و در اعلام زركلى ( ج 8 ، ص 74 ) مخلد ثبت شده است .\r\n( 2 ) . بر كوفه نيز چند ماهى حرملة بن عمير لخمى را گماشت و بعد او را عزل كرده بشير بن حيان نهدى را امير كرد .\r\n( 3 ) . تاريخ طبرى : عمرو بن عبد اللّه عتكى صنابحى .\r\n","page_name":" 1113 ","page_number":399},
  {"content":"\r\n\r\nكردند . القصّه ، مخلّد به شهر درآمد و پيش از آمدن پدرش وكيع را با گروهش گرفته گوناگون عذاب نموده اموال و اسباب قتيبه از او بازيافت نمود . « 1 » وكيع به قولى نه ماه بعد از قتيبه ايالت خراسان كرد و به قولى ده ماه .\r\n* * * \r\n[ ذكر رسيدن يزيد بن مهلب به خراسان 
  ]\r\nذكر رسيدن يزيد بن مهلّب به خراسان و فتح كردن جرجان و طبرستان را كه تا آن زمان از اهل اسلام هيچ كس فتح آن ولايت نكرده بود .\r\nتفصيل اين قضيّه آنكه در زمان خلافت ذو النورين ، رضىّ اللّه عنه ، يك نوبت سعيد بن عاص با لشكرى گران متوجّه صوب جرجان شد ، امّا چون به نواحى آن ولايت رسيد اهل آنجا دويست هزار دينار فرستاده التماس آن كردند كه سعيد به ولايت ايشان درنيايد . سعيد ملتمس ايشان اجابت نموده بازگشت و از آن زمان تا به زمان حكومت سليمان بن عبد الملك هيچ كس عزيمت تسخير آن ولايت نكرد . و قتيبه در وقتى كه به خراسان مىرفت هرچند از حجّاج دستورى خواست كه به فتح جرجان و طبرستان پردازد حجاج رخصت نداد و گفت : مازندران جايى سخت است ، مبادا مهمّى پيش نرود و مردم ما تلف شود . » بنابراين از راه فارس به خراسان آمده متعرّض جرجان و طبرستان نگشت .\r\nو هرگاه كه خبر فتوحات قتيبه به سمع سليمان مىرسيد سليمان عمدا پيش يزيد بن مهلّب زبان به تعريف و توصيف قتيبه مىگشاد و در ستايش قتيبه داد سخن مىداد و يزيد از شنيدن آن بسيار آزار مىكشيد و مىگفت از اين فتوحات چه فايده ؟ كه جرجان در وسط بلاد ما بر حال خود مانده ، و اين كار قتيبه به آن مىماند كه دزد خانهء خود گذاشته دزدان بيرون را ضبط مىنمايد . بنابراين در اين وقت يزيد تمامى همّت خود را بر فتح آن ولايت گماشته اولا به نوعى در معمورى خراسان و زراعت و امارت و فراغت رعيّت سعى نمود كه مزيدى بر آن متصوّر نبود تا خاطر خود را از مهم خراسان بالكليه فارغ ساخته متوجّه تسخير آن ولايات گردد .\r\nدر اين اثنا متعلقان قتيبه را گرفته به زندان سپرد و عمرو بن مسلم ، برادر قتيبه ، را به برادر خود ، مدرك بن مهلّب ، سپرد كه از وى خزاين قتيبه بازيافت نمايد ؛ تا آنكه مدرك از عمرو بن مسلم هرچه داشت تحصيل نمود و هنوز او را گوناگون عذاب مىكردند و باقى مىطلبيدند ،\r\n\r\n\r\n","description":"","footnote":"\r\n( 1 ) . طبرى عين مطالب متن را آورده ولى ابن اثير ( الكامل ، ج 7 ، ص 222 ) و نويرى ( نهاية الأرب ، ج 6 ، ص 271 ) مىنويسند كه وكيع ، مخلّد و همراهانش را به بند كشيد و شكنجه داد .\r\n","page_name":" 1114 ","page_number":400},
  {"content":"\r\n\r\nامّا از وى هيچ چيز به وجود نمىآمد . بنابراين يزيد بن مهلّب او را پيش خود خواند و گفت :\r\nويحك اى عمرو ! نمىدانى كه مردم زر و مال را از براى سه كار جمع مىنمايند ؛ يكى استيفاء لذّت و شهوات نفسانى ، دويم از جهت فراغت خويش و دوستان خود ، سيم از براى حفظ جان از اذّيت و خوارى . عمرو گفت : اين مرد هيچ چيز پيش من نگذاشت - و اشاره به مدرك بن مهلّب كرد - مدرك از اين اشارت كردن به خشم رفت و دواتى كه پيش او نهاده برداشت و چنان بر عمرو زد كه بينى او شكسته و مجلس تمام خون‌آلود شد . يزيد از اين حركت بسيار منفعل گشته عمرو را رخصت كرد .\r\nدر اين اثنا يكى از متعلقان حجّاج ، كه او را ابو الحسن غنوى گفتندى و در بند يزيد بود ، قطعه‌اى گفت و پيش يزيد فرستاد ، مضمون آنكه : « اى امير ! با ما آن مكن كه كراهيّت مىداشتى كه با تو كنند وقتى كه اسير بودى . نيكويى پيش گير و چنان سلوك كن كه پدرت مىكرد و متابعت حجّاج ، كه در جميع مجالس و محافل او را به انواع صفات ذميمه نسبت مىكنى ، مكن . » « 1 » و چون اين ابيات به يزيد بن مهلّب رسيد به استخلاص جميع مردم حكم كرد و همه را فراخور هر يكى خاطرجويى نموده متوجّه تسخير ولايت جرجان و طبرستان شد .\r\nدر تاريخ طبرى آورده كه در زمان ملوك عجم گرداگرد وايت جرجان ديوارى از خشت پخته برآورده بودند كه اثر آن هنوز برجاست ، و يك سر آن ديوار را تا به درياى خوارزم متصّل ساخته بودند و چندان در استحكام آن ديوار سعى نموده بودند كه مزيدى بر آن متصّور نيست . و غرض ايشان از اين ديوار آن بود كه چون ترك به جنگ ايشان آيد خوارزميان بر ايشان دست نيابند . و اكثر ملوك عجم ، مانند شاپور ذوالاكتاف ، خسرو ، اورمزد ، قباد ، فيروز ، انوشيروان ، و دير سلاطين ، مكرّرا آهنگ تسخير آن ولايت كردند امّا به هيچ وجه نتوانستند به دست آورد . و ميان اهل گرگان و تركان دائما جنگ مىبود .\r\nالقصّه ؛ يزيد پسر خود ، مخلّد ، را در خراسان گذاشته خود با صد هزار مرد كارزار روى به جرجان نهاد . « 2 » چون به آن حدود رسيد بوى ناخوش به مشام يزيد رسيد . پرسيد : اين گند چيست ؟ گفتند [ اين 
  ] موضعى است كه او را دهستان « 3 » گويند و در اينجا صول ترك با قتيبه\r\n\r\n\r\n","description":"","footnote":"\r\n( 1 ) . غير از غنوى ، نهار بن توسعه شاعرى از قبيلهء بكر بن وائل و مقيم خراسان ( الشعر و الشعراء ص 448 ) نيز در شش بيت يزيد بن مهلّب را از اقدام به آزار و اذيّت اهالى خراسانى برحذر داشته است ؛ - تاريخ طبرى ، ج 9 ، ص 3290 ؛ الكامل ، ج 7 ، ص 222 .\r\n( 2 ) . ابن اسفنديار در تاريخ طبرستان ( ص 162 ) دربارهء انگيزهء لشكركشى يزيد به گرگان مىنويسد : « سليمان به جواب [ فتحنامه‌هاى يزيد در ماوراء النهر 
  ] گفت چرا آنچه بر قتيبه عيب مىكرد او پيش نمىگيرد ؟ اين سخن او را بازنمودند ، لشكر عرب و خراسان و ماوراء النهر برداشت و به گرگان آمد . »\r\n( 3 ) . در الكامل و نهاية الأرب قهستان و در تاريخ طبرى دهستان ثبت شده است .\r\n","page_name":" 1115 ","page_number":401},
  {"content":"\r\n\r\nجنگ كرد و خلقى بسيار از مسلمانان كشت و غارت كرد و اين بوى ناخوش از آن كشتگان مىآيد . يزيد پرسيد : صول در كجاست ؟ گفتند : در گرگان است و لشكرش در دهستان است .\r\nپس يزيد متوجّه گرگان شد .\r\nچون صول اين خبر شنيد فزون از دويست هزار مرد جمع كرده بيرون آمد . از اين‌جانب يزيد بن مهلّب با صد هزار مرد رسيد . از جانبين تعبيهء لشكر [ 151 الف 
  ] نموده جنگ درگرفت . در اثناء كارزار يكى از گرگانيان شمشير بر خود محمّد بن عبد الرحمن ابى سبره - كه از مشاهير شجاعان عرب بود - رسانيد و تيغ در خود بند شد . هرچند سعى كرد نتوانست كشيد . در اين وقت ابن ابى سبره فرصت غنيمت دانسته چنان تيغ آبدار بر ميانش زد كه چون خيار بر دو نيم شد .\r\nالقصّه ؛ در اين محلّ كه آتش حرب زبانه كشيده و از هر جانب سيلهاى خون روان بود ، يزيد بن مهلّب با چهار صد كس از برادران و بنى اعمام خود بر بلندى ايستاده بود كه به يك ناگاه از مبارزان اتراك چهار هزار مرد بر ايشان حمله آوردند . يزيد خود با اين چهارصد مرد در ايشان آويخته داد مردى و مردانگى دادند و خلقى بسيار از ايشان را به قتل رسانيدند و بقية السيف روى به هزيمت نموده پناه به دهستان بردند . يزيد دهستان را چنان محاصره نمود كه مرغ را ياراى رفتن آن شهر نبود . به اندك روزى تركان در حصار به تنگ آمدند و طعام ايشان به آخر رسيد ، بنابراين صول كس پيش يزيد فرستاده صلح خواست . يزيد گفت : من با تو صلح كنم به شرط آنكه تو از شهر دهستان بيرون آيى . صول گفت : آرى . اگر ما را و اهل بيت را ايمن گردانى و از خواستهء « 1 » ما دست بازدارى من شهر را به تو گذاشته بيرون مىروم . يزيد قبول اين معنى كرده و بدين مضمون صلح‌نامه‌اى نوشت و به صول فرستاد .\r\nپس صول با جميع متعلقان خود بيرون آمد . و يزيد به دهستان درآمده غارت كرد ، [ و 
  ] چندان غيبت از زر و اقمشه يافت كه احصاء آن ممكن نبود . و چهار مرد از تركان در اندرون شهر دهستان به قتل رسانيد . « 2 » و روز ديگر از آنجا كوچ كرده متوجّه گرگان شد . چون نزديك به آنجا رسيد گرگانيان از بس كه ترسيده بودند كس پيش يزيد فرستاده بر مبلغ سيصد هزار درم صلح خواستند . « 3 » يزيد اجابت كرده عبد اللّه ازدى را با گروهى از مسلمانان در آنجا گذاشت و از آنجا متوجّه طبرستان شد . آنجا ملك طبرستان و گيل گيلان بود كه او را سپهبد « 4 » گفتندى و\r\n\r\n\r\n","description":"","footnote":"\r\n( 1 ) . خواسته : مال ، دارايى . - و .\r\n( 2 ) . نويرى و طبرى از اعدام چهارده هزار ترك سخن مىگويند ؛ - نهاية الأرب ، ج 6 ، ص 275 ؛ تاريخ طبرى ، ج 9 ، ص 3928 .\r\n( 3 ) . مبلغ وجه المصالحه در تاريخ طبرى به گونه‌اى ديگر آمده است ؛ - پيشين .\r\n( 4 ) . مراد اسپهبد فرّخان است كه سفيان كلبى ، سردار حجّاج ، را در جنگ با قطرى بن فجاة خارجى يارى داد و حجاج\r\n","page_name":" 1116 ","page_number":402},
  {"content":"\r\n\r\nلشكرى گران داشت . چون راهى كه يزيد مىرفت به نوعى جنگل بود كه پياده را [ رفتن 
  ] ممكن نبود و خاطر اهل طبرستان از راهگذاران راه جمع بود ، لهذا ايشان لشكرها را در جايى كه متعارف بود در سرهاى گذر نگاه داشته بودند . و يزيد از اين معنى خبردار شده چندين هزار پياده را طبرها به دست داده پيش‌پيش مىفرستاد تا درختان را همى بريدندى و راه هموار كردندى و متعاقب پياده‌ها مدرك را با چهار هزار مرد مقدمهء لشكر ساخته فرستاد .\r\nچون اسپهبد ناگاه از آمدن لشكر اسلام آگاهى يافت خواست كه به جانب ديلمان شود .\r\nآخر مصلحت چنان ديد كه از ملك ديلمان مدد خواسته با يزيد بن مهلّب جنگ كند . بنابراين كس پيش ملك ديلمان فرستاد . او دوازده هزار كس به مدد اسپهبد تعيين نمود و اسپهبد به سبب آن لشكر قويدل و مستظهر گشته روى به دفع يزيد نهاد ، و فرمود تا راهها و درها مضبوط ساختند . و بعضى از مردم اسپهبد با مقدمهء يزيد جنگ كرده منهزم شدند . « 1 » در اين اثنا اسپهبد نامه‌اى به مرزبان جرجان « 2 » نوشت كه : « هركه از مردم يزيد در آن ولايت باشد بايد كه به قتل برسانى و از آن‌جانب تو سر راه او را بگيرى و از اين‌جانب لشكر ما او را در ميان گرفته از ميان برداريم تا ديگرباره كسى هوس ولايت ما نكند . » مرزبان جرجان به سخن اسپهبد عمل نموده جمعى كثير از مسلمانان بكشت « 3 » و طايفه‌اى ديگر گريخته پناه به كوهها بردند .\r\nچون اين خبر به يزيد رسيد بسيار ملول گشت و در بحر فكر فرو رفت . آخر الامر رأيش بر آن قرار گرفت كه به هر نوعى كه باشد با اسپهبد طبرستان صلح بايد كرد و بازگشته مرزبان جرجان را گوشمالى بر اصل داده كه ديگر اين‌چنين حركت نكند . بنابراين فرستاد و حيّان نبطى « 4 » را بخواند - با وجود آنكه يزيد او را آزار بسيار كرده بود و مبلغ دويست هزار درم از وى گرفته بود . و اين حيّان در اصل ديلمى بود و او را نبطى از آن گفتندى كه زبان او در حرف\r\n\r\n\r\n","description":"","footnote":"\r\n- دو خروار زر و دو خروار خاكستر فرستاد تا زر را به اسپهبد عطا كنند و خاكستر را بر سر سفيان بريزند .\r\n( 1 ) . ابن اسفنديار نويسد : « [ يزيد 
  ] خداش بن المغيرة بن المهلّب را با ابى الجهم الكلبى و بيست هزار سوار به مصاف اصفهبد فرستاد . چون به نزديك لشكرگاه او رسيدند سلمان الدّيلمى پيشباز آمد - و مقدّمهء لشكر اسلام محمّد بن ابى سرة الجعفى بود - بر سلمان زدند و آن جمع را شكسته و او را كشته . . . » ؛ - تاريخ طبرستان ، تصحيح عباس اقبال ، ص 162 .\r\n( 2 ) . نام مرزبان گرگان قول بود .\r\n( 3 ) . از جمله كشته شدگان ، پنجاه نفر از بنى اعمام يزيد بن مهلّب بودند ؛ - پيشين ، ص 163 . ابن اثير شمار كشته‌شدگان را چهار هزار تن ثبت كرده است .\r\n( 4 ) . حيّان نبطى : چنان‌كه معلوم مىشود كلمهء « نبطى » به‌طور عام بر هركس كه زبان عربى را بد و نادرست ادا مىكرد اطلاق مىشده است ؛ و اين در مورد حيّان صادق است ؛ - العيون و الحقايق ، ص 69 . بلاذرى مردى سورى را كه مادرش يهودى بوده « خر وحشى نبطى » خوانده است ؛ - أنساب الأشراف ، ج 4 ، ص 162 . ايرانى بودن حيان از اين امر روشن مىشود كه وى بعدا به عنوان همشهرى سپهبد مازندران قلمداد مىشود ؛ - تاريخ ايران در قرون نخستين اسلامى ، ص 52 ، پابرگ .\r\n","page_name":" 1117 ","page_number":403},
  {"content":"\r\n\r\nزدن بسيار مىگرفت ، امّا در تدبير از مشاهير روزگار بود .\r\nالقصّه ؛ يزيد او را در خلوتى طلبيده با او گفت : اگرچه از من به تو ضررى رسيده ، « 1 » امّا چون بر ديانت و مسلمانى تو وثوقى دارم كه مىدانم كه جانب اهل اسلام را فرونخواهى گذاشت ، ملخّص سخن آنكه چون اهالى جرجان ياغى شدند ما را توقّف در اينجا مصلحت نيست ؛ به هر طريق كه دانى ميان من و اسپهبد بساط مصالحه بگستران . حيّان چون كمال اخلاص در شيوهء اسلام داشت اين معنى قبول كرده پيش اسپهبد رفت و به طريق نصيحت گفت : اگرچه مسلمانم ، امّا مولد و منشأ من اين ولايت است « 2 » و صلاح حال تو را دوست مىدارم . غرض از تمهيد اين مقدّمه آنكه به سبب اندك ضعفى كه در اين اوقات به سپاه اسلام راه يافته بايد كه تو مغرور نگردى كه يزيد عرضه داشتى به پايهء سرير سليمان بن عبد الملك فرستاده مدد طلبيده و عنقريب مىبينم كه لشكرى كه هيچ پادشاهى طاقت مقاومت [ آن 
  ] نداشته باشد به اين ولايت آمده دمار از روزگار اين مردم بيرون مىآرند . بنابراين مصلحت آن است كه الحال سخن صلح در ميان آريم كه در اين محل يزيد صلح قبول خواهد كرد ، امّا بعد از رسيدن آن مدد هيچ كس پيش يزيد نام صلح نتواند برد .\r\nاسپهبد گفت : خير نيست اى حيّان . من شنيده‌ام كه يزيد در حقّ تو جفا كرده و از تو مال بسيار گرفته . اكنون تو آمده‌اى و دربارهء او سخنان خوب مىگويى ؟ و آتش فتنه كه بالا گرفته مىخواهى كه به زلال موعظه فرونشانى ؟ حيان گفت : غرض من از اين سخن دولتخواهى تست .\r\nالقصّه ؛ حيان با وجود گنگى چندان از اين مقوله سخنان گفت كه اسپهبد فريفته شده تقبّل نمود كه هفتصد هزار درم و چهارصد غلام ، كه بر سر هر غلامى طبقى پر از سيم باشد ، « 3 » به يزيد دهد تا بازگردد . حيان بعد از استحكام صلحى چنان پيش يزيد آمد و كيفيت قضيّه را تقرير كرده گفت : الحال مال المصالحه بايد گرفت . يزيد گفت : از ما يا از ايشان ؟ « 4 » حيّان گفت :\r\nنى . جمعى بفرست تا مال المصالحه را ستانده به خدمت بيارند . يزيد بسيار خوشحال شده و حيان را ستايش كرد و آن مال را گرفته به جانب جرجان مراجعت نمود و سوگند خورد كه اين\r\n\r\n\r\n","description":"","footnote":"\r\n( 1 ) . يزيد ، حيّان را از بابت بىادبيى كه در موقع نوشتن نامه به مخلّد انجام داده بود ، دويست هزار درم جريمه كرده بود ؛ - الكامل ، ج 7 ، ص 229 .\r\n( 2 ) . وى مولاى مصقلة بن هبيرة ، و از اصل او از ديلم [ بود 
  ] ، و به حكم آنكه ابكم بود [ او را 
  ] نبطى گفتند ؛ - تاريخ طبرستان ، ص 163 .\r\n( 3 ) . رقم و نوع وجه المصالحه در الكامل ( ج 7 ، ص 229 ) و تاريخ طبرى ( ج 9 ، ص 3929 ) به گونه‌اى ديگر ثبت شده است .\r\n( 4 ) . ابن اسفنديار مىگويد يزيد به حيّان گفته بود كه حاضر است سيصد هزار درم بدهد تا اسپهبد راضى به صلح شود . و صلح بر همين مبلغ منعقد شد ؛ - تاريخ طبرستان ، ص 164 .\r\n","page_name":" 1118 ","page_number":404},
  {"content":"\r\n\r\nنوبت چون بر ايشان ظفر يابد چندان از ايشان بكشد كه آسيا از خون ايشان گردان شود و از آرد آن آسيا طعامى ترتيب داده بخورد .\r\nالقصّه ؛ چون خبر مراجعت يزيد به مرزبان رسيد گريخته پناه به قلعه‌اى برد كه در آن نواحى داشت . « 1 » و يزيد از عقب ايشان رفته به محاصره اشتغال نمود . آن قلعه در ميان بيشه‌اى بود بغايت بلند ، چنانچه دست تندباد حوادث به دامن خاكريز آن نمىرسيد و يك راه بيش نداشت . يزيد مدّت هفت ماه دور آن قلعه را محاصره داشت و هرچند نصب مجانيق نموده سعى مىنمود به هيچ وجه چهرهء مقصود در آينهء مراد جلوه‌گر نمىشد . روزى مردى از ياران يزيد كه او را هياج « 2 » گفتندى از براى شكار پيرامون آن حصار مىگشت و سگى همراه داشت . اتّفاقا نخجيرى بر كمر كوهى كه قلعه برفراز آن بود ايستاد . سگ از پى نخجير دويد و هياج از پى سگ روان . ديد كه راهى بغايت تنگ در ميان درختان انبوه به سر آن كوه مىرود .\r\nپس هياج آن راه پيش گرفته و شروع در بالا رفتن كرد و از ترس آنكه وقت مراجعت آن راه گم نكند دستار و جامهء خود پاره‌پاره مىكرد و بر سر درختان مىبست . القصّه ، به آن راه مىرفت ، تا آنكه قريب به آخر روز به موضعى رسيد مشرف بر قلعه ، چنانچه تمام خانه‌هاى آن قلعه مشخّص مىنمود .\r\nپس هياج از روى خوشحالى تمام بازگشته پيش يزيد آمد و گفت : ايّها الامير ، اگر من راهى نمايم به قلعه ، به موضعى كه مشرف باشد براى آن حصار ، به من چه مىدهى ؟ يزيد گفت : هرچه مىخواهى ؟ هياج گفت : چهار هزار درم مىخواهم . يزيد گفت : ده هزار درم . هياج گفت :\r\nبالفعل چهار هزار درم بده و اگر بعد از گرفتن چيزى ديگر انعام مىكنى آن عين مرحمت و لطف امير خواهد بود . القصّه ، هياج مبلغ چهار هزار درم بگرفت و گفت : الحال جماعتى همراه من كنيد . يزيد مقرّر كرد كه هزار و چهارصد نفر همراه هياج [ 151 ب 
  ] روند . هياج گفت : اين راه اين مقدار مردم نمىخواهد . يزيد گفت : تو مىدانى ، آن مقدار كه مىخواهى همراه بر . پس هياج از ميان سپاه سيصد مرد برگزيده متوجه شد . « 3 »\r\nدر آن شب يزيد فرمود تا در لشكرگاه آتش برافروختند و مردم قلعه از اين معنى بسيار متوهّم گشتند . روز ديگر على الصباح يزيد فرمود تا لشكريان مسلّح و مكمّل شده روى به قلعه نهادند و اهل قلعه نيز مجموع از حصار بيرون آمده مستعد جنگ گشتند . امّا هياج با آن جماعت دليران اسلام شب همه شب راه پيمودند و روز ديگر نيز نياسودند تا وقت نماز به سر\r\n\r\n\r\n","description":"","footnote":"\r\n( 1 ) . اين وقايع جزو حوادث سال نود و هشت هجرى است .\r\n( 2 ) . هياج مردى بود عجم از مردم خراسان .\r\n( 3 ) . بنا به عقيدهء اكثر مورخان سالار سپاه خالد پسر يزيد بود نه هياج . طبرى در روايتى ديگر از ابو مخنف جهم بن زحر را امير سپاه ثبت كرده است . به عقيدهء مورخان جهم بن زحر نيز جزو سيصد نفر بود .\r\n","page_name":" 1119 ","page_number":405},
  {"content":"\r\n\r\nآن موضعى كه مشرف بر قلعه بود رسيده آواز تكبير - يعنى الله اكبر - برآوردند . چون اهل قلعه آواز تكبير از آن موضع شنيدند ، فرياد الامان برآوردند و دست و پا گم كرده قلعه از دست بدادند . مسلمانان به اندرون حصار درآمدند . يزيد فرمود تا زنان و فرزندان را اسير كرده مرزبان را با تمامى سپاه به قتل رسانند . و ديوارهاى قلعه با خاك يكسان كرده روى به جرجان نهاد و بر ظاهر شهر « 1 » فرود آمده به ضرب منجنيق آن شهر را نيز فتح نموده به قتل خلايق امر كرد . و فرمود تا جمعى كثير را بر كنار جويى كه به آسيا مىرفت گوسفندوار ذبح كردند تا به جاى آب آسيا به خون گردان شد « 2 » و از آرد آن آسيا غذايى ترتيب داده پيش يزيد آوردند تا بخورد و از عهدهء سوگند خويش بيرون آيد . و فرمود در مسافت دو فرسنگ دارها زدند و چهار هزار كس ديگر بر آن دارها بياويختند . و چندان مال و غنايم و نفايس و امتعه و اقمشه از مملكت جرجان به دست مسلمانان افتاد كه محاسب وهم از احصاء آن عاجز بود .\r\nپس يزيد فرمود تا همهء غنايم را جمع كرده پنج يك آن بيرون كرده بر مسلمانان قسمت نمود و باقى را نگاه داشت و مغيرة بن ابى قرّه را كه دبير او بود گفت كه فتحنامه‌يى به جانب امير المؤمنين بنويس و تفضيل غنايم را از نقد و جنس در آنجا ثبت نماى . و هرچند كه معروض يزيد گردانيد و به براهين عقليه اثبات نمود كه مصلحت امير در آن نيست كه تفصيل غنايم نوشته شود ، بلكه اگر ناچار بايد نوشت اجمال كافى است ، مفيد نيفتاد . « 3 »\r\nالقصّه ؛ مضمون فتحنامه چنانچه در تاريخ آورده آن است كه :\r\n« الحمد للّه و المنّه كه حقّ سبحانه و تعالى در زمان امير المؤمنين فتح گرگان و طبرستان ارزانى داشت كه از ابتداء عالم الى يومنا هذا هيچ پادشاهى فتح آن نكرده بود ، با وجود [ آنكه كسانى 
  ] مثل شاپور ذو الاكتاف و كسرى بن هرمز مكرّرا به عزم تسخير آن ولايت آمدند [ اما 
  ] ظفر نيافتند ، و همچنين عمر و عثمان اين ولايت فتح نكردند . و چندان غنيمت به دست آمده كه بيش از چند بار هزارهزار خمس آن است و آن غنايم بالتمام متعاقب به خدمت مىرسد . »\r\nامّا غنايم اهل خراسان . به واسطهء آنكه يزيد از دست ايشان خواسته‌ها گرفته آنچه خود مىخواست جهت خود نگاه داشت و آنچه به كار نمىآمد به ايشان بازگذاشت ، بسيارى آزرده خاطر بودند و با وجود آن شروع در ستم كرده از مردم خراسان مالهاى بىاندازه\r\n\r\n\r\n","description":"","footnote":"\r\n( 1 ) . ظاهر شهر : بيرون شهر . - و .\r\n( 2 ) . چنين روايت شده كه يزيد خون دوازده هزار تن از اهالى گرگان را با آب رودخانه درهم آميخت تا اينكه آسياب شهر به كار افتاد و براى او آرد تهيه كرد . به‌قول ابن اسفنديار پيشنهاد آميختن خون كشته‌شدگان با آب را صول به يزيد داد تا سردار اسلام ! از كفّارهء سوگندى كه خورده بود خلاص شود ؛ - تاريخ طبرستان ، ص 164 .\r\n( 3 ) . گفته شده است مبلغ خمس بالغ بر ششصد هزارهزار بوده است . براى آگاهى از جوانب صلاح انديشى دبير يزيد با وى ؛ - الكامل ، ج 7 ، ص 234 .\r\n","page_name":" 1120 ","page_number":406},
  {"content":"\r\n\r\nمىگرفت . بنابراين گروهى از مردم خراسان نامه‌ها نوشتند به سليمان كه : « بر امير المؤمنين واضح باشد كه يزيد در فكر تمرّد و عصيان است و امروز و فرداست كه آثار عصيان او ظاهر خواهد شد ، باقى امير المؤمنين حاكم است . »\r\nچون نامهء اهل خراسان به سليمان رسيد بسيار متأثر گشت و در اين باب با امراى خود مشورت نمود . ايشان متفق اللفظ و المعنى گفتند كه يا امير المؤمنين هركه براين مقدار مال كه يزيد تفصيل آن در فتحنامه نوشته بود قدرت داشته باشد بىشك او را دغدغهء خروج و عصيان است ؛ با وجودى كه او را آنچه از غنايم به دست آمده عشر عشير آن را معروض امير المؤمنين نداشته ، و مؤيّد عصيان او آن است كه از آن غنايم هيچ با فتحنامه نفرستاد ، بلكه نوشته كه متعاقب خواهم فرستاد . آخر الامر بعد از قيل و قال رأى بر آن قرار گرفت كه بايد امير المؤمنين پيش از إعلاى كلمهء عصيان ، يكى از اهل بيت خود را پيش او فرستى تا از خواسته‌هايى كه دارد از او بستاند تا او را ياراى عصيان نباشد .\r\nسليمان گفت چنين بايد كرد . و سليمان در اين فكر بود كه كه را به خراسان فرستد ، كه در اين اثنا بيمار شد و بمرد .\r\n\r\n","description":"","footnote":"","page_name":" 1121 ","page_number":407},
  {"content":"\r\n . \r\n","description":"","footnote":"","page_name":" 1122 ","page_number":408},
  {"content":"\r\n\r\n\r\nذكر وقايع سال هشتاد و هشتم از رحلت خير البشر\r\nاز جمله وقايع اين سال آن بود كه سليمان برادر خود ، مسلمة بن عبد الملك ، را با لشكرى گران به جانب ارمنيه فرستاد . اليون ، ملكزادهء ارمنيّه ، در آن وقت از آذربايجان به ملازمت سليمان رسيده بود [ و 
  ] ضامن آن شد كه مملكت روم را جهت او مستخلص گرداند . پس سلمان او را مصحوب مسلمه گردانيد . چون متوجّه آن‌جانب شد در آن اثنا خبر رسيد كه قيصر روم وفات يافت . و سليمان از دمشق بيرون آمده به دابق « 1 » آمد و سوگند خورد كه : تا مسلمه فتح قسطنطنيه نكند من از اينجا باز نمىگردم . و به مسلمه نيز كس فرستاد كه : تا فتح ولايت روم نكنى مرخص به مراجعت نيستى .\r\nالقصّه ؛ چون مسلمه نزديك به آن ديار رسيد لشكريان را بفرمود تا غلّهء بسيار جمع آوردند و در ظاهر شهر استنبول فرود آمده مردم را فرمود تا جهت خود منازل ساختند و به زراعت مشغول شدند . چون چندگاه از اين بگذشت اهل استنبول از محاصره به تنگ آمده مصلحت چنان ديدند كه با مسلمانان صلح كنند . بنابراين يكى از بزرگان خود را پيش مسلمه فرستاده التماس صلح كردند به شرط آنكه بر سر هر آدمى ، كوچك و بزرگ ، مرد و زن ، دينارى بدهند . امّا مسلمه قبول نكرد . چون روميان از صلح مأيوس گشتند كس پنهانى پيش اليون فرستادند و عهدنامه‌اى به خط بزرگان خود نوشته پيش اليون فرستادند كه : اگر مسلمانان را بازگردانى در پادشاهى تو بر روميان هيچ سخن نخواهد بود .\r\nاليون چون مژدهء سلطنت شنيد از راه مكر و فريب درآمده با مسلمه گفت : اهل روم\r\n\r\n\r\n","description":"","footnote":"\r\n( 1 ) . دابق : دهكده‌اى نزديك حلب به فاصلهء چهار فرسنگ از آن ؛ - معجم البلدان ، ج 4 ، ص 3 .\r\n","page_name":" 1123 ","page_number":409},
  {"content":"\r\n\r\nمىگويند كه مسلمانان غير از آنكه غلّه جمع كنند و از هرچه يابند شكم پر كنند كارى ديگر ندارند ، و الّا ايشان را قوّت جنگ نيست و اين عين نامردى است . اكنون مصلحت آن است كه آتش در انبارها زنى تا شوكت تو ايشان را معلوم شود و يقين دانند كه از سر جدّ محاربه خواهى كرد .\r\nالقصّه ؛ مسلمه به سخن اليون فريفته شده فرمود تا تمامى غلّه‌ها را بسوختند . به واسطهء اين اهل اسلام را ضعفى تمام پيدا شد و روميان را قوّت تمام . مسلمه متحيّر و سراسيمه گشت . نه قوّت اقامت داشت و نه ياراى بازگشتن ؛ چه سليمان حكم كرده بود تا استنبول را نگيرد مراجعت نكند ، كه در اين اثنا خبر رسيد كه سليمان بن عبد الملك از اين عالم رفت و خلافت به عمر بن عبد العزيز قرار گرفته . « 1 » و عمر بن عبد العزيز كس به طلب مسلمه فرستاد . پس مسلمه با ساير مسلمانان از آن مهلكه خلاص يافته به دمشق مراجعت نمودند .\r\n\r\n\r\n","description":"","footnote":"\r\n( 1 ) . سليمان ماهها قبل پسر خود ، ايّوب ، را به ولايتعهدى منصوب كرده بود ، ولى ايّوب در زمان حيات پدر دار فانى را وداع گفت .\r\n","page_name":" 1124 ","page_number":410},
  {"content":"\r\n\r\n\r\nذكر وقايع سال هشتاد و نهم از رحلت خير البشر\r\nدر اوايل اين سال سليمان بن عبد الملك در دابق وفات يافت . « 1 » مدّت سلطنتش دو سال و هشت ماه بود . او را « مفتاح الخير » يعنى « كليد خير » گفتندى ، زيرا كه چون او بر سرير فرماندهى نشست زندانيان را آزاد نمود و با كافهء خلايق از روى شفقت و مهربانى زندگانى مىنمود و عمر بن عبد العزيز را خليفهء خود ساخت .\r\nآورده‌اند كه از غرايب اتّفاقات آنكه روزى سليمان به مشايعت جنازهء يكى از معارف بيرون آمده بود . خاكى از لحد برآورده بودند برداشته بوى كرد و گفت : عجب پاكيزه خاكى است و عجب بويى دارد . هفتهء ديگر در پهلوى همان قبر او را دفن كردند .\r\nو در اكثر تواريخ معتبره چنين مسطور است كه چون سليمان بيمار شد و دانست كه از اين مرض استخلاص ممكن نيست ، و فرزندان او اكثر در صغر سن بود [ ند 
  ] غير از داود كه در روم بود ، بنابراين به مشورت بعضى از امراى نيك‌انديش عمر بن عبد العزيز را وليعهد خود گردانيد ، « 2 » مشروط به آنكه بعد از وى يزيد بن عبد الملك به امر خلافت مقرّر باشد . پس نام عمر بن عبد العزيز را بر كاغذى نوشته آن را به رجاء بن حيوة كه از مقرّبان و معتمدان او بود سپرد و گفت : اين نوشته را به نظر اقرباى من برسان و بگوى كه با كسى كه نامش در اين صحيفه مكتوب است بيعت نماييد . رجاء به موجب فرموده عمل نمود . امّا معارف بنى اميّه گفتند كه ما\r\n\r\n\r\n","description":"","footnote":"\r\n( 1 ) . طبرى و ابن اثير تاريخ فوت سليمان را روز جمعه بيستم صفر ، و نويرى دهم صفر قيد كرده‌اند .\r\n( 2 ) . به طورى كه قبلا گفته شد پسرش ايوب را وليعهد كرد كه خيلى زود بمرد . در اين موقع نيز يكى از پسران صغيرش را وليعهد كرد و رجاء بن حيوة را نيز به عنوان نايب السّلطنه تعيين كرد ، ولى همراهان ، مخصوصا رجاء ، وى را از اين كار مانع شدند ؛ - الكامل ، ج 7 ، ص 237 .\r\n","page_name":" 1125 ","page_number":411},
  {"content":"\r\n\r\nخود مىخواهيم كه امير المؤمنين را ببينيم تا آنچه به مشافهه فرمايد به آن عمل نماييم . رجاء آن طايفه را نزد سليمان برد . سليمان گفت : با كسى كه نامش در اين صحيفه مكتوب است بيعت كنيد . حاضران مجلس اطاعت امر نموده بيعت كردند .\r\nرجاء گويد كه : چون مردم متفرّق شدند عمر بن [ 152 الف 
  ] عبد العزيز پيش من آمد و گفت : « اگر تو را معلوم شده كه امير المؤمنين اين مهم حواله به من نموده اعلام نماى تا از وى استعفا كنم ، كه مرا رغبتى به حكومت نيست . » گفتم : « از افشاء سرّ مرا معذور دار كه من به افشاء سرّ امير المؤمنين زبان نگشايم . » و آن جناب از منزل من غضبناك بيرون رفت . بعد از [ آن 
  ] هشام بن عبد الملك با من ملاقات كرده از حقيقت حال استفسار نمود . گفتم : « به خدا سوگند كه امير المؤمنين را خيانت نكنم و بر سرّ او هيچ كس را مطّلع نگردانم . » هشام دست بر دست زده گفت : « واويلا ! اگر فرزندان عبد الملك را از نعمت خلافت مأيوس گردانند فتنه‌اى عظيم حادث خواهد شد . »\r\nو نيز رجاء گويد كه سليمان به عالم بقا خراميد ، روى او را پوشيده بيرون آمدم و با خادمان گفتم كه چنان مكنيد كه بر واقعهء امير المؤمنين كسى اطّلاع پيدا كند تا من باز آيم . پس نزد كعب « 1 » - كه از امراى كبار بود - رفتم و گفتم : امير المؤمنين فرموده است كه خلايق را به مسجد جمع گردانى . چون مردمان جمع شدند به اتّفاق كعب گفتم كه اى مردمان امير المؤمنين مىفرمايد كه بار ديگر وضيع و شريف و كوچك و بزرگ با آن كسى كه نامش در اين صحيفه است بيعت كنيد . پس هركه در مسجد حاضر بود بر بيعت اقدام نمود . چون مهم بيعت استحكام پذيرفت ، گفتم : امير المؤمنين به جوار رحمت ربّ العالمين و اصل شده . پس عهدنامه باز كردم و خواندم . چون به نام عمر بن عبد العزيز رسيدم هشام بن عبد الملك آواز برآورد كه : من از اين بيعت بيزارم . رجاء گفت : اگر خلاف كنى و تمرّد كنى سرت از تن جدا كنم . پس هشام بالضروره به خلافت عمر رضا داد . بعد از آن به تجهيز و تكفين سليمان پرداختند .\r\nو در روضة الصفا مسطور است كه سليمان جامه‌هاى ملّون و به تكلّف تمام پوشيدى و هر كس از ملازمان او جامهء كهنه پوشيده پيش او آمدى در غضب رفتى . و در طعام تكلّف بسيار كردى ، چنانچه بعضى طعامهاى عرب از مخترعات اوست . اشتهاى او به مرتبه‌اى بود كه روزى احشاء سى برّه بريان كرده پيش او آوردند . آن همه را با سى نان تنگ به كار برد . و چون خوان طام بياوردند با حضّار مجلس موافقت نموده بيش از روزهاى ديگر خورد .\r\nو نيز روايت مىكنند كه سليمان روزى صد رطل طعام خوردى به رطل عراقى . و بسيار\r\n\r\n\r\n","description":"","footnote":"\r\n( 1 ) . مراد كعب بن جابر رئيس شرطهء سليمان است .\r\n","page_name":" 1126 ","page_number":412},
  {"content":"\r\n\r\nبودى كه مرغ بريان پيش او آوردندى و او در آستين گرفته خوردى و چندان صبر نكردى كه خنك شود . « 1 »\r\nاصمعى « 2 » گويد كه روزى پيش هارون الرشيد بودم كه حكايت ملوك بنى اميّه در ميان آمد و سخن به سليمان بن عبد الملك رسيد . من گفتم كه او به آستين مرغ گرم مىگرفت و مىخورد .\r\nهارون گفت : اصمعى به اخبار بنى اميّه داناست . بعد از آن فرمود : روزى جامه‌هاى ملوك بنى اميّه بر من عرض مىكردند ، بر آستين جامه‌هاى سليمان اثر چربى ديدم . با خود گفتم كه سبب اين چه تواند بود ؟ اكنون [ كه 
  ] تو اين حكايت گفتى آن شبهه از من زايل شد . اصمعى گويد بعد از آن فرمود تا جبّه‌اى از جبّه‌هاى سليمان به من دادند .\r\nو در وقت خواب طبقهاى متعددّ پر اقسام حلوا كرده بر بالاى سر سليمان مىنهادند . ناگاه بيدار شدى و از آن تناول كردى . و [ در 
  ] زينت بر جميع ملوك بنى اميّه ترجيح داشتى .\r\nمنقول است كه [ سليمان 
  ] روزى از عمر بن عبد العزيز پرسيد : چه گويى در سلطنت ؟ آن جناب گفت : سرور لو لا انّه غرور . يعنى : خوشحالى است اگر با او غرور نباشد ، و ملك لو لا انّه هلك و ملكى عظيم است اگر نباشد با او هلاكت ، و حيات لو لا انّه موت و زندگانى است اگر بعد از وى مرگ نباشد ، و نعم لو لا انّه عذاب و نعمتى است اگر متعاقب آن عذابى نباشد . سليمان را از شنيدن اين كلمات بسيار رقّت دست داد .\r\n\r\nذكر خلافت عمر بن عبد العزيز ، رضىّ اللّه عنه\r\nدر سير السلف آورده كه چون اعيان شام از دفن سليمان بن عبد الملك بازپرداختند اصحاب اصطبل اسبان تازىنژاد با زينهاى زرّين نزد عمر بن عبد العزيز آورده كه بر هركدام كه خاطر امير المؤمنين خواهد سوار شود . عمر گفت : مرا همان اسبى كه سابقا سوارى مىكردم كفايت است . پس بر همان اسب سوار شده به مسجد جامع آمده بر منبر برآمد و گفت : ايّها النّاس بدانيد كه من از روى اكراه و عدم رغبت ، به اين امر ، يعنى خلافت ، مبتلا شدم . اكنون رقاب شما را از بيعت خويش مبرّا گردانيدم . هركس را خواهيد بر مسند خلافت بنشانيد . از اطراف و جوانب مردم آواز برآوردند كه : ما از براى خلافت تو را اختيار كرديم با امير المؤمنين و غير تو را نمىخواهيم . عمر بعد از شنيدن اين سخنان زبان به اداء حمد و ثناى الهى و درود حضرت\r\n\r\n\r\n","description":"","footnote":"\r\n( 1 ) . براى اطلاع بيشتر از پرخورى سليمان و حرص وى بر طعام ؛ - دميرى ، حياة الحيوان ، ج 1 ، ص 389 ؛ مروج الذهب ، ج 3 ، ص 112 .\r\n( 2 ) . اصمعى نامش عبد الملك بن قريب ( وفات 216 ه . ق . ) بوده است . براى اطلاع بيشتر از حكايت جبّه‌هاى سليمان كه اصمعى آن را در حضور هارون الرشيد عنوان كرده ؛ - مروج الذهب ، ج 3 ، ص 113 .\r\n","page_name":" 1127 ","page_number":413},
  {"content":"\r\n\r\nرسالت پناهى ، صلّى اللّه عليه و آله ، گشاده فرق انام را به طاعت و پرهيزكارى و امانت و كم آزارى دلالت نمود و از منبر فرود آمده متوجّه منزل خود گرديد . معارف شام گفتند : يا امير المؤمنين به دار الخلافه بايد رفت . جواب داد : متعلقان ابو ايّوب ، يعنى سليمان ، در آنجااند .\r\nكنج كاشانهء من مرا كافى است . پس در خانهء خود مىبود تا آن زمان كه متعلقان سليمان به رغبت خود از دار الخلافه به موضعى ديگر رفتند . « 1 »\r\nالقصّه ؛ چون عمر بن عبد العزيز بر سرير خلافت متمكّن گشت مكتوبى به مسلمة بن عبد الملك كه بر عزم تسخير استنبول رفته بود و به محاصرهء آنجا مشغول بود نوشت ، مضمون آنكه :\r\n« من عبد اللّه امير المؤمنين عمر بن عبد العزيز به سوى مسلمة بن عبد الملك ، آنكه اهالى شام از طوع و رغبت با من بيعت كردند مشروط به آنكه داد و عدل كنم ، چنانچه ائمّهء عادل مىكنند ، و در ميان خلق خدا غنايم به سويّت قسمت كنم . و من از خداى تعالى توفيق مىخواهم كه افعال من به رضاى او مقرّر گردد . چون اين نامه به تو رسد طاعت و انقياد به جاى آورده از اتّفاق مسلمانان تخلّف مورز تا راه راست يا بى و حقّ سبحانه و تعالى از تو راضى گردد و از مخالفت و عصيان اجتناب نماى تا اعمال پسنديده كه از تو صادر گشته باطل نگردد . اكنون برخيز و با مجموع مسلمانان كه در آن‌جانب هستند به اين صوب شتاب . و السّلام . »\r\nچون اين مكتوب به مسلمه رسيد اعيان سپاه را جمع نموده اين نامه بر ايشان خواند و در باب اطاعت و انقياد با ايشان مشورت و مصلحت نموده همگنان امرا و اعيان گفتند كه صلاح همه در متابعت است . مسلمه نيز اين رأى را مستحسن داشته طبل كوچ زده متوجّه دمشق گرديد . چون به طبريه رسيد رخصت داد تا سپاهيان به منازل و اوطان خود مراجعت نمايند ، و خود با خواص خود روى به دمشق نهاد . چون به آن بلده رسيد روز اوّل به تجمّل تمام با غلبهء مردم روى به موقف خلافت آورده بار نيافت . روز دويم نيز بر منوال سابق رفته به شرف ملازمت مشرّف نگشت . روز سيّم با يك غلام متوجّه ملازمت گرديده سعادت ملازمت دريافت . در اثناء محاوره عمر با وى گفت : اى مسلمه بسيار گرد جهان گشتى و كارهاى بزرگ كردى . اگر آنچه از تو صادر شده محض از براى تقويت دين مبين و اعلام معالم شريعت سيدّ المرسلين بود زهى سعادت و بسى شرف تو را ، و الّا واى بر تو . از خداى سبحانه و تعالى بترس . بايد كه در جميع امور مقصد تو رضاى حقّ جلّ جلاله باشد نه اغراض ديگر .\r\nو در روضة الصفا آورده كه منهيان « 2 » به سمع عمر بن عبد العزيز رسانيدند كه خرج مطبخ\r\n\r\n\r\n","description":"","footnote":"\r\n( 1 ) . عمر بن عبد العزيز پس از نشستن در مسند خلافت ، على رغم ميل و محبّت مفرط به زنش ، وى را طلاق داده گفت : اى فلانه مرا بحل كن ؛ روز صلاح خلايق را مىبايم بود و شب خدمت خالق را ؛ تاريخ طبرستان ، ص 165 .\r\n( 2 ) . منهى : خبرچين . - و .\r\n","page_name":" 1128 ","page_number":414},
  {"content":"\r\n\r\nمسلمه هر روز هزارهزار درم است . اين معنى بر مزاج ايشان گران آمده نزد مسلمه كس فرستاد كه : فردا بيا تا با هم غذاى چاشت تناول كنيم . و فرمود تا آن روز انواع اطعمهء الوان ترتيب داده كمال تكلّف به جاى آوردند . و گفته بود كه بايد پيش از آن آوردن آن طعامها طعامى كه مرتب از عدس و پياز كرده باشند حاضر سازند . آن‌گاه آن اشتهاى متكلّف در نظر آيد .\r\nالقصّه ؛ چون صباح مسلمه به ملازمت عمر بن عبد العزيز آمد آن جناب او را چندان در سخن مشغول داشت كه آتش جوع او به مرتبهء نايره كشيد كه نزديك بود فرياد برآورد . در اين اثناء اوّلا به موجب اشاره‌اش عدس حاضر گردانيدند . مسلمه از آن عدس چندان به كار برد كه سير شد . بعد از آن طعامهاى متكلّف بياوردند . مطلقا يك لقمه نتوانست تناول فرمود . عمر گفت : يا ابا سعيد ، چرا طعام نمىخورى ؟ جواب داد : يا امير المؤمنين سير شدم . عمر گفت :\r\nسبحان اللّه تو از اين آش كه [ چون 
  ] يك درم صرف مصالح آن شود ده كس را كافى بود چنين سير شدى ، پس چرا هر روز هزار درم خرج طعام مىكردى ؟ اى مسلمه از حقّ سبحانه و تعالى بترس و خود را داخل مسرفان [ 152 ب 
  ] مگردان و مالى كه در اين باب خرج مىكنى به ارباب احتياج و گرسنگان اهل اسلام ارزانى دار كه به رضاى باريتعالى نزديكتر است . بعد از آن فرمود كه : رحم اللّه أبا تراب - يعنى رحمت خداى تعالى بر علىّ بن ابى طالب باد - كه در ايام خلافت خود غذاى او نان جو بود و او نيز به مرتبهء سيرى نمىرسيد و مىفرمود كه : كيف اشبع و حول الحجاز بطون . يعنى : چگونه من سير شوم و حال آنكه در گرد حجاز شكمهاى گرسنه بسيار است . پس مسلمه گفت : فرمان امير المؤمنين راست و امر خليفه بر جان من رواست . بعد از اين‌چنين كنم .\r\n* * * \r\n[ منع عمر بن عبدالعزيز سب اميرالمومنين على ( ع ) 
  ]\r\nو از جمله وقايع اين سال است منع عمر بن عبد العزيز سبّ امير المؤمنين على ، عليه السّلام ، را . « 1 » تفصيل اين مجمل آنكه از اوّل تسلّط بنى اميّه ، يعنى از زمان حكومت معاوية بن ابى سفيان تا ايّام خلافت عمر بن عبد العزيز ، رضىّ اللّه عنه ، در ايام عيد و جمعات بر رؤوس منابر زبان به دشنام و سبّ امير المؤمنين و امام المتّقين اسد اللّه الغالب علىّ بن ابى طالب ، عليه الصّلوة و السّلام ، مىگشادند . و اوّل كسى كه بر اين امر جرأت نمود معاوية بن ابى سفيان بود ، و در جميع بلاد خطيبان را حكم كرده بودند تا نسبت به آن حضرت ولايت مرتبت ناسزا مىگفتند .\r\n\r\n\r\n","description":"","footnote":"\r\n( 1 ) . بر طبق تصريح ابن ابى الحديد عمر بن عبد العزيز قبل از رسيدن به مقام خلافت ، تصميم گرفته بود مسئلهء سبّ را موقوف كند ؛ - شرح نهج البلاغه ، ج 1 ، ص 357 .\r\n","page_name":" 1129 ","page_number":415},
  {"content":"\r\n\r\nشيخ مفيد در ارشاد آورده كه در زمان حكومت بنى اميّه در جميع بلاد آن امر شايع بود ، الّا در چهار شهر : استرآباد ، سبزوار ، قم ، و كاشان ؛ كه اهالى آن شهرها قبول اين معنى نكرده هر سالى ، به طريق جزيه ، مالى معين مىدادند .\r\nالقصّه ؛ چون نوبت حكومت به عمر بن عبد العزيز رسيد درصدد اين شد كه اين امر شنيع را رفع نمايد ، امّا چون اصرار بنى اميّه را بر ارتكاب اين امر چنان ديد كه به مجرّد آن كلمه كه در باب نصيحت مسلمة بن عبد الملك و منع او از اسراف از امير المؤمنين على نقل كرده بود شورشى در ميان افتاده شروع در خبث او كردند ، بنابراين عمر بن عبد العزيز در اين باب متأمّل و متفكّر مىبود تا آنكه رأيش بر آن قرار گرفت كه يكى از اطبّاى يهود در مجلسى كه اكابر و اعيان بنى اميه و معارف و مشاهير شام حاضر بودند به تعليم عمر بن عبد العزيز دختر او را خواستگارى نمود . عمر گفت : اى حكيم ، اين مواصلت به هيچ گونه ميسّر نمىشود ؛ چرا كه ما مسلمانان‌ايم و تو يهود و در شرع ما در تزويج اتّحاد ملّت شرط است . طبيب در جواب گفت : چگونه پيغمبر شما دختر خود به علىّ بن ابى طالب داد ؟ عمر گفت : على يكى از عظماى ملّت محمّدى بود . طيب گفت : پس چرا او را لعنت مىكنيد ؟ عمر روى به حاضران مجلس آورده گفت : جواب او بگوييد . همه ساكت شدند . پس آن جناب نهى كرد كه ديگر هيچ كس زبان به ناشايستهء امير المؤمنين على ، عليه السّلام ، نگشايد . « 1 »\r\nدر كتاب مناقب العترة الطاهره از عمر عبد العزيز منقول است كه مىگفت : در مدينه پيش عبيد اللّه بن عبد اللّه بن عتبة بن مسعود به تحصيل علم مشغول بودم . به سمع او رسانيده بودند كه من سبّ على مىكنم . روزى به نزد او رفتم . به اداء نماز مشغول بود . چون از نماز فارغ شد از من پرسيد : اى پسر عبد العزيز از كجا بر تو ظاهر شده كه حقّ سبحانه و تعالى بعد از آنكه چندين آيات قرآنى در مدح علىّ بن ابى طالب فروفرستاده و پيغمبر ، صلّى اللّه عليه و آله و سلّم ، در حقّ او گفته « اللّهمّ آتنى باحبّ خلقك اليك يأكل معى هذا الطّائر . . . » الى اخر حديث ، با او در مقام غضب و انتقام است ؟ گفتم : من به اين قائل نيستم كه حقّ سبحانه و تعالى با على در مقام غضب است . گفت : پس چرا نسبت به آن جناب سخنان ناشايسته مىگويى ؟ پس من متنبه شده عذرخواهى نمودم و دست در عروة الوثقى توبه و انابه زده به خداى عزّ و جلّ بازگشتم\r\n\r\n\r\n","description":"","footnote":"\r\n( 1 ) . سبّ بنى اميّه در حقّ حضرت على ( ع ) غير از آنكه مقام و عظمت آن حضرت را بالا برد نتيجهء ديگرى نداد . در اين موضوع روايتى در عيون الاخبار ( ج 2 ، جزء رابع ، ص 18 ) آمده كه عينا آورده مىشود : « تنقّص ابن لعامر بن عبد اللّه بن الزبير ، علىّ بن ابى طالب عليه السّلام ، فقال له أبوه : لا تتنقّصه يا بنىّ ، فانّ بنى مروان ما زالوا يشتمونه ستّين سنة فلم يزد اللّه الا رفعته » . يعنى : فرزند عامر بن عبد الله بن زبير از على بن ابى طالب ( ع ) عيبجويى مىكرد . پدرش او را گفت : فرزندم ! از او عيبجويى مكن ، مروانيان شصت سال پياپى او را دشنام گفتند اما خداوند جز بر بلندى مرتبهء او نيفزود ؛ - تعليقات و حواشى استاد حسن قاضى طباطبايى بر تجارب السلف ، ص 47 . - و .\r\n","page_name":" 1130 ","page_number":416},
  {"content":"\r\n\r\nو از آن روز چنان حبّ امير المؤمنين على در دل من قرار گرفته كه اظهار آن مناسب وقت نيست .\r\nو مضمون حديث سابق ، كه مشهور به حديث طير است ، مذكور آن است كه روزى جهت حضرت رسالت پناهى ، صلّى اللّه عليه و آله ، مرغ بريانى به طريق هديه آورده بودند . آن حضرت فرمود كه : « خدايا كسى كه دوست‌ترين خلق تست به سوى تو ، نزد من حاضر گردان تا در تناول مرغ با من شركت نمايد . » مقارن اين طلب ، امير المؤمنين على به در حجرهء طاهرهء آن حضرت رسيده حلقهء در زد . انس كه بواب آن حضرت بود گفت : يا على بازگرد كه رسول خدا مشغول است . امير المؤمنين على مراجعت نموده به منزل خود رفت و همان لحظه باز آمد ، انس او را بازگردانيد . بار سيّم امير المؤمنين آمد و چنان در بكوفت كه آواز او به گوش حضرت رسول ، صلّى اللّه عليه و آله ، رسيد . آن حضرت از اندرون ندا فرمود كه يا على چرا دير كردى ؟\r\nدر آى كه انتظار از حدّ گذشت . امير المؤمنين گفت : يا رسول اللّه اين نوبت سيّم است و دوبار انس مرا باز گردانيد كه رسول خدا مشغول است . حضرت فرمود : يا انس چرا چنين كردى ؟\r\nگفت : يا رسول اللّه دعايى كه كرديد شنيدم ، خواستم كه در حقّ يكى از انصار سمت ظهور يابد .\r\nحضرت فرمود : اى انس هركس قوم خود را دوست مىدارد .\r\nو نيز از عمر بن عبد العزيز منقول است كه پدرم ، عبد العزيز ، در اثناء خطبه ، بر امير المؤمنين على لعنت كردى ؛ امّا در آن وقت با وجود آن فصاحت و بلاغت كه داشت اضطراب در زبانش ظاهر مىشد و بدنش تمام مىلرزيد و من در اين باب متحيّر مىبودم . تا آنكه روزى از او پرسيدم كه اى پدر چيست كه در وقت لعن ابى تراب لكنت در زبان و لرزش بر اعضاء تو ظاهر مىشود ؟ بعد از ساعتى گفت : اى پسر اگر شمّه‌اى از مناقب و مفاخر علىّ بن ابى طالب با اين مردم بگويم كه همه ترك ملازمت ما كرده كمر خدمت اولاد ابو تراب بربندند .\r\nما آنچه مىكنيم از براى مصلحت وقت است و محافظت دنيا .\r\nو بفرمود تا به عوض آن گفتار ناشايسته ، كريمهء  رَبَّنَا اغْفِرْ لَنا وَ لِإِخْوانِنَا الَّذِينَ سَبَقُونا بِالْإِيمانِ  « 1 » - و در روايت ديگر فرمود تا به جاى آن آيهء  إِنَّ اللَّهَ يَأْمُرُ بِالْعَدْلِ وَ الْإِحْسانِ  « 2 » الآيه - مىخوانده باشند .\r\nو در تاريخ شيخ جلال الدّين سيوطى « 3 » - كه او را مجدّد مائهء تاسعه مىدانند - چنين\r\n\r\n\r\n","description":"","footnote":"\r\n( 1 ) . پروردگار ما ! ما را و برادران ما را بيامرز ، آنان كه در ايمان بر ما پيشى گرفتند ؛ ( حشر ، 10 ) .\r\n( 2 ) . بىگمان خدا به عدل و به نيكوكارى و بخشش به خويشاوندان فرمان مىدهد . . . ؛ ( نحل ، 90 ) .\r\n( 3 ) . عبد الرحمن بن ابى بكر بن محمّد يا ابو بكر محمّد جلال الدّين سيوطى ، كنيه‌اش ابو الفضل ، از اكابر علماى عامّه است .\r\nتأليف هفتاد و دو كتاب را به نام او ثبت كرده‌اند . وفات وى به سال نهصد و ده قمرى يا نهصد و يازده قمرى در قاهره اتفاق افتاده است . كتاب مورد نظر مؤلّف در اين‌جا تاريخ الخلفا است كه بارها در هندوستان و مصر چاپ شده است .\r\n","page_name":" 1131 ","page_number":417},
  {"content":"\r\n\r\nآورده كه چون امر خلافت بر عمر بن عبد العزيز قرار گرفت علما را جمع كرده در باب فدك از ايشان سؤال كرد . بعد تفتيش و تحقيق بسيار چنين قرار يافت كه فدك حقّ فاطمه است .\r\nبنابراين حكم كرد تا فدك را به بنى فاطمه گذاشتند .\r\nو در بعضى تواريخ چنين مسطور است كه عمر بن عبد العزيز فرمود تا حساب كرده آنچه حاصل فدك از آن وقت كه او را از دست فاطمهء زهرا ، عليها السّلام ، گرفته بودند تا زمان خودش مىشود همه را از بيت المال زر نقد بار كرده جهت بنى فاطمه به مدينه فرستادند . چون اين خبر در عالم شيوع يافت جميع اهل عالم غير از بنى اميّه او را دوست داشتند و زبان به مدح و ثناء او گشادند .\r\n\r\n","description":"","footnote":"","page_name":" 1132 ","page_number":418},
  {"content":"\r\n\r\n\r\nذكر وقايع سال نودم از رحلت خير البشر\r\nدر بعضى از تواريخ چنين مسطور است كه منع عمر بن عبد العزيز سبّ امير المؤمنين على ، عليه السّلام ، را از جمله وقايع اين سال بود ، و همچنين ردّ فدك و بعضى از وقايع [ سال 
  ] سابق [ را نيز جزء وقايع اين سال 
  ] نوشته‌اند ؛ چنانچه قلمى شد .\r\n* * * \r\n[ عزل يزيد بن مهلب از ايالت خراسان 
  ]\r\nو از جمله وقايع اين سال عزل يزيد بن مهلّب است از ايالت خراسان . كيفيت آن واقعه در روايات چنين آمده كه عمر بن عبد العزيز هميشه آل مهلّب را دشمن داشتى و گفتى اينها همه ظالم و جبّارند . « 1 » چون سرير خلافت به وجود او مزيّن گشت نامه‌اى به يزيد بن مهلّب نوشت كه از قبل خود يكى در خراسان نايب گذاشته خود بر سبيل تعجيل متوجّه دار الخلافه گردد كه به حضور او رجوع تمام است .\r\nچون اين نامه به يزيد رسيد پسر خود ، مخلّد ، را در آنجا گذاشته خود متوجّه دمشق شد .\r\nچون به نهر معقل رسيد والى بصره « 2 » به موجب فرمودهء عمر او را بند كرده به دمشق فرستاد .\r\nعمر عبد العزيز از وى مطالبهء مالى كه از جرجان و طبرستان گرفته بود ، به تفصيلى كه معروض سليمان عبد الملك داشته بود ، مىكرد و يزيد در جواب گفت : امير المؤمنين را معلوم است كه سليمان را در امثال اين امور با من مضايقه نبود و من بنابر وثوقى كه به وى داشتم مال را صرف\r\n\r\n\r\n","description":"","footnote":"\r\n( 1 ) . طبرى مىنويسد : يزيد بن مهلّب نيز عمر را دشمن داشت و مىگفت : « پندارم رياكار است . » ؛ - تاريخ طبرى ، ج 9 ، ص 3956\r\n( 2 ) . والى بصره از طرف عمر ، عدىّ بن ارطاة بود . وى موسى بن وجيه حميرى را براى دستگيرى يزيد بن مهلّب به نهر معقل فرستاد ؛ - پيشين .\r\n","page_name":" 1133 ","page_number":419},
  {"content":"\r\n\r\nكردم . بنابراين حكم شد كه يزيد را به زندان حلب محبوس دارند .\r\nالقصّه ؛ چون يزيد را به زندان حلب فرستادند ايالت خراسان را به جرّاح بن عبد اللّه ارزانى داشتند . چون جرّاح به خراسان رسيد مخلّد بن يزيد متوجّه دمشق گشت و [ 153 الف 
  ] چون مخلّد به تقبيل بساط خلافت سرافراز شد گفت : يا امير المؤمنين اثر عاطفت و احسان تو بر جميع اهل عالم روزبه‌روز سمت تزايد دارد . سبب چيست كه پدر پير من به زندان است ؟ عمر بن عبد العزيز گفت : پدر تو به جهت آن در زندان است كه آنچه از بيت المال صرف نموده باز دهد . و چون آنچه پدر تو گرفته تعلّق به مسلمانان دارد و من صاحب عهد و امور ايشان‌ام ، ترك آن نتوانم كرد . مخلّد جوابهاى به معامله نزديك داده از دار الخلافه بيرون آمد و عمر در عقب او گفت : اين پسر به سلوك طريق نزديكتر از پدر است . اتّفاقا در آن ايّام مخلّد وفات يافت و عمر به جنازهء وى حاضر گشته بر وى نماز كرد و رخصت داد كه يزيد از زندان بيرون آمده به تعزيت مخلّد قيام نمايد ، و چون از عزا فارغ شود باز به زندان رود . « 1 » يزيد به فرموده عمل نموده بار ديگر به زندان رفت . و عمر گفت : خدايا يزيد بن مهلّب بدخواه مسلمانان است او را هلاك گردان .\r\n* * * \r\n[ رفتن داعيان بنى عباس به اطراف ممالك عراقين و خراسان 
  ]\r\nو از جمله وقايع اين سال آن است كه محمّد بن على بن عبد اللّه بن عباس بن عبد المطّلب داعيان خود را به اطراف ممالك عراقين و خراسان فرستاد تا خلايق را به بيعت اولاد عباس دعوت كنند . منشأ اين امر آن بود كه محمّد بن على در ديار شام در موضعى كه آن را شراة مىگويند از اعمال بلقا مىبود و ابو هاشم عبد اللّه بن محمّد حنفيه در دمشق انيس و جليس سليمان بن عبد الملك بود و سليمان از فصاحت و عقل و كياست ابو هاشم انديشيده فرمود تا او را در شير زهر دادند و ابو هاشم چون اين معنى دريافت در ساعت به سراة آمده به خانهء محمّد بن على رفت و واقعهء خود به او تقرير كرد و گفت : نزد اهل بيت رسول ، صلّى اللّه عليه و آله ، به صحّت پيوسته كه منصب امامت از بنى اميّه زايل شده به ولد تو انتقال خواهد يافت . و او را بر شيعه خود مطّلع گردانيده خود در ساعت به جوار رحمت ربّ العالمين پيوست .\r\nو اين معنى در باطن محمّد بن على رسوخ يافته و بعضى از شيعهء ابو هاشم به خدمت او شتافته با وى بيعت كردند . محمّد بن على ، ابو عكرمه سراج را - كه او را ابو محمّد صادق نيز\r\n\r\n\r\n","description":"","footnote":"\r\n( 1 ) . سلامة بن نعيم خولايى پيش عمر رفت و گفت : « اى امير مؤمنان يزيد را به زندانش پس آر كه بيم دارم اگر او را بفرستى قومش بگيرندش . كه قوم او را ديدم كه به سبب او خشم آورده‌اند . » ؛ - پيشين ، ص 3957 .\r\n","page_name":" 1134 ","page_number":420},
  {"content":"\r\n\r\nگويند - به خراسان تعيين كرد و ميسره را به عراق فرستاد . ايشان به موجب فرموده عمل نموده در اطراف عراق و خراسان خلايق را به بيعت محمّد بن على در خفيه دعوت مىنمودند و هركس كه قبول مىكرد خطّى به اسم محمد بن على از وى مىستاندند .\r\nچون داعيان خراسان از خلق بسيار بيعت گرفتند خطوط ايشان را به عراق نزد ميسره فرستادند تا او به محمّد بن على رساند . پس ميسره خطوط اهل خراسان را با خطوط اهل عراق به نزد محمّد بن على فرستاد . و ابو عكرمه و ابو محمّد صادق در خراسان دوازده مرد را تعيين نمودند كه ايشان نقباء محمّد بن على باشند و مردم را به بيعت او دعوت مىنموده باشند .\r\nتفصيل اسامى ايشان را در تاريخ طبرى « 1 » بدين وجه آورده : سليمان بن كثير خزاعى ، لاهز بن فريظ تميمى ، « 2 » قحطبة بن شبيب طائى ، موسى بن كعب التميمى ، خالد بن ابراهيم ، ابو داود ، ابو القاسم بن مجاشع تميمى « 3 » ، عمران بن اسماعيل [ ملقّب به ابو النجم ، وابستهء خاندان معيط 
  ] ، مالك بن هيثم « 4 » خزاعى ، طلحة بن زريق جراحى « 5 » ، ابو على هروى « 6 » ، [ و 
  ] عيسى بن اعين . و محمّد على هفتاد دستور العمل نوشته به عراق و خراسان فرستاد كه : داعيان من با مردم به چه‌سان دعوت كنند و چه نوع سلوك نمايند .\r\nو هم در اين سال عمر بن عبد العزيز ، عمر بن مسلم را به غزاى هند فرستاد . او بعضى از بلاد هندوستان را مسخّر گردانيد و اكثر ملوك هند به اسلام درآمدند و در ايّام دولت هشام بن عبد الملك باز به كيش خويش معاودت نمودند .\r\n* * * \r\n[ خروج شوذب 
  ]\r\nو از جمله وقايع اين سال خروج شوذب است كه او را بسطام « 7 » مىگفتند . و اين شوذب با هفتاد كس خروج كرد . « 8 » چون عمر بن عبد العزيز بر اين قضيّه اطّلاع يافت به والى كوفه ، عبد الرحمن بن وليد « 9 » ، نوشت كه : « مردى هشيار كارديده را به دفع خوارج نامزد كن ، به شرطى كه مسلمانان تلف نشوند و خرابى به احوال ايشان راه نيابد . »\r\nپس عبد الرحمن ، محمّد بن جرير بن عبد اللّه البجلّى را با هزار كس به دفع خوارج فرستاد و وصيت كرد كه به فحواى نامهء امير المؤمنين عمر بن عبد العزيز عمل نموده نوعى نكند كه\r\n\r\n\r\n","description":"","footnote":"\r\n( 1 ) . تاريخ طبرى ، ج ، 9 ، ص 3964 .\r\n( 2 ) . هر سه نسخه : زهير بن قحطبه طايى .\r\n( 3 ) . هر سه نسخه : خثعمى .\r\n( 4 ) . هر سه نسخه : هشيم .\r\n( 5 ) . هر سه نسخه : طلحة بن اشعرى .\r\n( 6 ) . نام اين شخص شبل بن طهمان بود .\r\n( 7 ) . نام اصلى وى بسطام ، و از قبيلهء بنى يشكر بود .\r\n( 8 ) . شوذب در محلّى به نام جوخى - كه نام رودى است نزديك بغداد - بر عمر بن عبد العزيز خروج كرد .\r\n( 9 ) . طبرى و ابن اثير عامل عمر بن عبد العزيز را در كوفه عبد الحميد ذكر كرده‌اند .\r\n","page_name":" 1135 ","page_number":421},
  {"content":"\r\n\r\nموجب بىرضايى ايشان به ظهور رسد . و محمّد بن جرير بعد از قطع منازل قيب به لشكرگاه شوذب رسيده فرود آمد ، كه در اين اثنا مكتوب عمر بن عبد العزيز به اسم شوذب رسيد ؛ مضمون آنكه : « شنيده شد كه خروج تو از براى تقويت دين مبين و احياى سنن سيّد المرسلين است و تو به اين كار از من اولى نيستى . اكنون بيا تا با تو مناظره كنيم . اگر حق به جانب ما باشد تو نيز به ساير مسلمانان موافقت نموده اطاعت نماى ، و الّا در مهم تو شرط تأمّل به جاى آريم . »\r\nچون بسطام بر مضمون نامهء خليفهء ايام و اطّلاع يافت گفت : عمر از سر انصاف سخن مىگويد . پس يكى از موالى بنى شيبان ، عاصم نام ، با يكى ديگر از بنى يشكر [ را 
  ] پيش عمر بن عبد العزيز فرستاد . چون به خدمت وى رسيدند « 1 » از ايشان پرسيد : باعث بر تمرّد بسطام چيست ؟ و شكايت او از كيست ؟ ايشان در جواب گفتند : بسطام و متابعان او از تو شكايت ندارند ، زيرا كه تو از روى عدل و داد با مردم زندگانى مىكنى و عمّال و گماشتگان تو نيز همين طريق مسلوك مىدارند . اما ميانهء ما و تو سخنى باقى مانده ، اگر قبول مىفرمايى خلافى نمىماند . عمر پرسيد : آن كدام است ؟ گفتند : تو مىدانى كه ما با ملوك بنى اميّه كه سابق از تو بودند مخالفت مىكرديم و ايشان را ديوان مظالم مىناميديم . اكنون چون تو سالك راه هدايتى و قوم تو ارباب غوايت و ضلالت بودند ، بر آن جماعت لعنت كن و از ايشان تبرّا نماى .\r\nعمر گفت : هرچند مطلوب شما آخرت است نه دنيا ، ليكن در اين قضيّه خطا كرديد ؛ كه حق سبحانه و تعالى رسول خود را به لعنت بر كسى مأمور نكرده . ايشان در جواب گفتند : يا عمر ! اكثر آيات قرآنى ناطق‌اند به آنكه لعن بر ظلمه واجب است ؛ همچون آيهء كريمهء  أُولئِكَ عَلَيْهِمْ لَعْنَةُ اللَّهِ وَ الْمَلائِكَةِ وَ النَّاسِ أَجْمَعِينَ  . « 2 » يعنى : بر ظالمان باد لعنت خداى تعالى و لعنت ملائكه و لعنت مردمان همه . و همچنين چندين مواضع ديگر مثل :   أَلا لَعْنَةُ اللَّهِ عَلَى الظَّالِمِينَ ، الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً وَ هُمْ بِالْآخِرَةِ هُمْ كافِرُونَ   . « 3 » يعنى : آگاه باش يا رسول اللّه كه لعنت خداى و سخط پروردگار بر آن جماعت ظلمه باد كه مىخواهند مردم را از راه راست - كه طريق محمّدى است - بازدارند و به راههاى كج - كه پسنديدهء شيطان رجيم است - راهنمايى كنند . عمر گفت : خداى تعالى جاى ديگر در قرآن مىفرمايد  فَمَنْ تَبِعَنِي فَإِنَّهُ مِنِّي وَ مَنْ عَصانِي فَإِنَّكَ غَفُورٌ رَحِيمٌ  « 4 » . ايشان در جواب گفتند : يا عمر ! اين حكايتى است از گفتار ابراهيم خليل اللّه ، كه ايشان مىفرمودند : اى بار خدايا ! از قوم من هركه متابعت من كند او از من است - يعنى شريك من است در سلوك طريق هدايت - و هركه عصيان و نافرمانى\r\n\r\n\r\n","description":"","footnote":"\r\n( 1 ) . آن دو در خناصرة - شهركى از اعمال قنسّرين و حلب - به حضور عمر بن عبد العزيز رسيدند .\r\n( 2 ) . بقره ، 161 .\r\n( 3 ) . هود ، 18 - 19 .\r\n( 4 ) . ابراهيم ، 36 .\r\n","page_name":" 1136 ","page_number":422},
  {"content":"\r\n\r\nپيش گيرد پس به درستى كه تويى آمرزندهء مهربان .\r\nالقصّه ؛ چون ميانهء عمر عبد العزيز و ايشان مناظره . به طول انجاميد عمر از ايشان پرسيد :\r\nعمر و ابو بكر بر حقّ بودند يا نى ؟ گفتند : اعمال آن دو خليفه موافق كتاب اللّه و سنّت رسول اللّه بود . عمر گفت : شما دانسته‌ايد كه ابو بكر با قبيلهء بنى حنيفه محاربه كرده مردان ايشان را به قتل آوردند و زنان و فرزندان ايشان را اسير كردند . و چون نوبت خلافت به عمر رسيد آن اسيران را بازگردانيده به اوطان خود فرستاد . گفتند : بلى مىدانيم . عمر گفت : پس با وجود آنكه خليفهء ثانى خلاف حكم خليفهء اوّل كرد شما هيچ از آن دو خليفه بيزار هستيد ؟ گفتند : نى . گفت : پس چرا مرا بر امرى كه خلاف روش شماست تكليف مىكنيد ؟ ايشان از جواب اين سخن عاجز آمده ساكت شدند .\r\nامّا بعد از ساعتى آن مرد يشكرى سر برآورده گفت : چه مىگويى يا امير المؤمنين در حقّ مردى كه بر دماء و اموال مسلمانان ولىّ حاكم باشد و طريق عدالت در ميان رعّيت كه ودايع الهىاند مرعى داشته باشد و با اين حال بعد از خود امر ايالت و حكومت به كسى ديگر كه به يقين مىداند كه او ظلم و بيداد با بندگان خواهد كرد حواله مىكرده باشد ؟ عمر گفت : اين‌چنين شخصى نزد من مخطى است . يشكرى گفت : پس تو چرا توليت امور مسلمانان را حوالهء يزيد بن عبد الملك مىكنى ؟ با وجود آنكه بر تو روشن است كه ظالم و جبّار است و به هيچ وجه رعايت شرع محمّدى [ 153 ب 
  ] نمىكند . عمر از اين سخن به گريه افتاد و گفت : مرا سه روز مهلت ده تا در اين مهم تدبيرى بينديشم . گفتند : اكنون ما را معلوم شد كه تو امام عادلى و اقوال و افعال تو حق و صدق است . پس عمر آن دو كس را به انعام و احسان خود مخصوص گردانيده و در مكانى لايق موقوف داشت .\r\nامّا چون بنى اميّه اين منى را دانستند كه مبادا عمر عبد العزيز شخصى را وليعهد سازد كه نه از آن قوم باشد ؛ لاجرم كنيزكى را بفريفتند تا آن جناب را زهر داد تا بيمار شد و بيمارى او امتداد يافت و در سال نود و يكم [ رحلت 
  ] به همين مرض وفات يافت ، چنانچه در وقايع آن سال به تفصيل خواهد آمد إن شاء اللّه تعالى .\r\nامّا يزيد بن مهلّب چون خبر بيمارى عمر بن عبد العزيز را شنيد با خود انديشه كرد كه يقين بعد از عمر عبد العزيز حكومت به يزيد بن عبد الملك منتقل خواهد شد . و چون ميانهء يزيد بن مهلّب و يزيد بن عبد الملك ، به واسطهء آنكه آل ابو عقيل ثقفى را يزيد در زندان كرده از ايشان مطالبات بسيار مىكرد و يزيد بن عبد الملك در باب ايشان چند بار درخواست و شفاعت كرد فايده‌اى نكرد ، از آن زمان ميان يزيدين كدورتى و عداوتى تمام بود ؛ چنانچه يزيد بن عبد الملك دائما مىگفت كه : من خلافت و حكومت نمىخواهم الّا جهت آنكه از يزيد بن مهلّب انتقام ستانم .\r\n\r\n","description":"","footnote":"","page_name":" 1137 ","page_number":423},
  {"content":"\r\n\r\nالقصّه ؛ يزيد بن مهلّب چون اين معنى را مىدانست در فكر آن شد كه از زندان بگريزد .\r\nپس پيش مردم خود فرستاد كه : « چند شتر جمّازه راست كرده به فلان موضع بياريد . » چون شتران به موضع معهود رسيدند يزيد زندانبان را هزار دينار زر و خلعتى گرانمايه داد و گفت :\r\nعمر بن عبد العزيز به مرض موت گرفتار است و يقين است كه او از اين مرض خلاص نمىشود . تو دست از من باز دار كه اين نيكويى تو را روزى به كار خواهد آمد .\r\nپس يزيد از زندان بيرون آمده روى به عراق نهاد و نامه‌اى به عمر بن عبد العزيز نوشت كه :\r\n« اگر دانستمى امير المؤمنين زنده خواهد ماند از زندان بيرون نيامدمى ، و ليكن من او را در بيمارى سختى مىبينم و از يزيد بن عبد الملك مىترسم ؛ چه امير المؤمنين مىداند كه ميانهء من و او چه عداوت است . » چون اين نامه را عمر بن عبد العزيز خواند و گفت : يا رب اگر يزيد بن مهلّب بر اين امّت زيان خواهد رساند تو شرّ او را از ايشان كفايت كن . و گروهى از اهل تاريخ مىگويد كه يزيد بن مهلّب بعد از فوت عمر عبد العزيز از زندان بيرون مىرفت ؛ و العلم عند اللّه الاكبر .\r\n* * * \r\n[ فوت ربعى بن خراش كوفى 
  ]\r\nو از جمله وقايع اين سال فوت ربعى بن خراش كوفى است . و اين ربعى با خود عهد كرده بود كه تا نزد او محقّق نشود كه او بهشتى است يا دوزخى ، هرگز خنده نكند . لهذا او را در ايّام حيات هيچ كس خندان نديد . امّا بعد از مرگ خندهء او را مشاهده كردند .\r\nدر شواهد النبوّه آورده كه ربعى بن خراش مىگفت ما چهار برادر بوديم و ربيع از همه بيشتر نماز مىكرد و در روزهاى گرم روزه مىداشت . چون وفات كرد روى او بپوشيديم و گرد وى بنشستيم و كس فرستاديم كه از براى او كفن بخرد . ناگاه ديديم كه روى خود را بگشاد و گفت :\r\nسلام عليكم . حاضران گفتند : و عليكم السّلام ، بعد از مردن سلام مىگويى ؟ گفت : آرى ، بعد از مردن سخن مىگويم . من پروردگار خود را درحالىكه از من راضى بود ملاقات كردم و مرا به خوشى و خوشحالى استقبال كرد . تعجيل كنيد كه ابو القاسم محمّد انتظار نماز مىكشد . پس در تجهيز و تكفين من مسارعت نماييد و تأخير جايز مداريد . چون اين خبر به عايشه رسيد فرمود كه : از رسول ، صلّى اللّه عليه و آله ، شنيده بودم كه مىفرمود از امّت من بعد از مردن سخن خواهد كرد و او بهترين تابعين خواهد بود .\r\nامّام نورى در شرح صحيح مسلم تصريح به آن كرده كه تكلّم بعد از موت از برادر ايشان ، مسعود ، بود نه ربيع ؛ بلكه ربعى و ربيع هر دو سوگند خورده بودند كه تا معلوم نكنند كه بهشتىاند يا دوزخى خنده نكنند ، و بعد از موت در وقت غسل هر دو متبسّم بودند ، چنانچه همگنان تبسّم ايشان را مشاهده مىكردند .\r\n\r\n","description":"","footnote":"","page_name":" 1138 ","page_number":424},
  {"content":"\r\n\r\nو در تاريخ غياثى مسطور است كه : از يكى از سلف منقول است كه مىگفت همسايه‌اى داشتم نصرانى . وفات كرد و جمعى از نصارى جمع شدند تا او را به طريق نصارى تجهيز و تكفين كنند و دفن نمايند ، كه در اين اثنا آن مرد راست بنشست و گفت : مسلمانان را پيش من طلبيد . نصارى چون اين حال را مشاهده كردند از وى دور شدند و ما جمعى از اهل اسلام پيش او رفتيم . همين‌كه ما را ديد گفت : اشهد ان لا إله الّا اللّه و اشهد انّ محمّد رسول اللّه . بعد از آن در ساعت بمرد و ما او را غسل داده بر وى نماز گزارديم و او را در مقابر مسلمانان دفن كرديم .\r\n\r\n","description":"","footnote":"","page_name":" 1139 ","page_number":425},
  {"content":"\r\n . \r\n","description":"","footnote":"","page_name":" 1140 ","page_number":426},
  {"content":"\r\n\r\n\r\nذكر وقايع سال نود و يكم از رحلت پيغمبر ، صلّى اللّه عليه و آله\r\nدر اين سال عمر عمر بن عبد العزيز در دير سمعان « 1 » ، از اعمال حمص ، روز آدينه بيست و پنجم ماه رجب به اختتام انجاميد . مدّت خلافتش دو سال و پنج ماه بود و عمرش به روايت طبرى چهل و پنج سال بود و به روايت سيوطى سه و نه سال داشت . نقش نگينش « يؤمن باللّه » و لقبش « 2 » المعتصم باللّه . مادرش امّ عاصم ، دختر عاصم پسر عمر خطّاب ، بود و جدّهء مادرى او دختر شير فروش بود . و سبب تزويج آن دختر به عاصم ، پسر فاروق ، آن بود كه شبى فاروق در كوچه‌هاى مدينه مىگشت ، شنيد كه مادرى با دختر خود مىگويد كه شير را به آب ممزوج ساخته به فروش . دختر در جواب گفت : اى مادر آيا امروز منادى امير المؤمنين عمر خطّاب را نشنيدى كه از مزج آب به شير منع مىنمود ؟ مادرش گفت : اى دختر عمر در اين شب چه خبر دارد كه تو در شير آب كرده‌اى ؟ دختر گفت : من نمىتوانم كه ظاهرا اطاعت خليفه و باطنا عصيان ورزم . چون اين گفتگوى تمامى به عمر رسيد او را بسيار ديانت آن دختر خوش آمده او را جهت پسر خود ، عاصم ، تزويج كرد .\r\nشيخ محيى الدّين عربى در فتوحات مكّى در ذكر اقطاب آورده كه بعضى از اقطاب آن قبيل‌اند كه با خلافت معنوى خلافت صورى نيز دارند و عمر بن عبد العزيز از آن جمله است . و به صحّت پيوسته كه چون عمر بن عبد العزيز بر موت مشرف فرمود كه : مرا بنشانيد . چون وى را نشانيدند گفت : الهى من آنم كه مرا امر كردى ، تقصير كردم ؛ و نهى فرمودى ، من عاصى گشتم ؛\r\n\r\n\r\n","description":"","footnote":"\r\n( 1 ) . سمعان نام يكى از اكابر نصارى است كه دير مذكور به دو نسبت داده شده و به نام وى شهرت يافته است . و گفته‌اند اين شخص همان شمعون است .\r\n( 2 ) . و كنيه‌اش « ابو حفص » كنيهء عمر بن خطّاب ، جدّ مادرى وى ، بود .\r\n","page_name":" 1141 ","page_number":427},
  {"content":"\r\n\r\nو ليكن مىگويم لا إله الّا اللّه . بعد از آن سر بالا كرده تيزتيز مىنگريست . از وى پرسيدند : به چه سبب تيز مىنگرى ؟ فرمود : جماعتى حاضر آمدند كه نه از انس‌اند و نه از جنّ .\r\nو او را اشجع بنى اميّه گفتندى ؛ چه در كودكى روزى ستورى لگد به روى او زده چنانچه روى او شكافته شد . مادرش خون از روى او پاك مىكرد كه پدرش عبد العزيز درآمد .\r\nمادرش زبان به ملامت عبد العزيز گشاده گفت : چرا شخصى را ملازم اين پسر نمىگردانى تا او را از امثال اين وقايع نگاه دارد ؟ عبد العزيز گفت : خاموش باش ، كه اگر فرزند من آن است كه او را اشجع بنى اميّه گويند زهى سعادت او و از آن ما .\r\nنيز روايت است كه نوبتى عبد اللّه عمر خطّاب مىگفت كه : آرزو دارم كه معلوم من شود كه از فرزندان مروان كيست كه بر روى او نشانى دارد و عالم از عدل او پر شود ؟\r\nو چون او بر سرير خلافت متمكن شد فرمود تا آنچه بنى اميّه به ظلم از مردم گرفته بودند تمامى را تسليم ايشان نمايند . خواص او با او گفتند : يا امير المؤمنين از رنجش قوم خود نمىترسى ؟ فرمود : من از روز قيامت مىترسم ، مرا از چيز ديگر مترسانيد . و پيوسته در ديوان مظالم بر زمين نشستى و هرچند مقرّبان التماس مىنمودند كه بر بساط بايد نشست كه اين صورت به هيبت نزديكتر است ، قبول نكردى .\r\nو يافعى در تاريخ مرآة الجنان آورده كه عمر بن عبد العزيز قبل از خلافت بسى به تجمّل گشتى ، چنانچه حلّه‌اى كه از جهت او به هزار درم مىخريدند مىگفت : اين خوب است ، امّا درشتى دارد . و بعد از آنكه بر مسند خلافت نشست حلّه‌اى كه به جهت او چهار درم يا پنج درم مىخريدند ، مىگفت : اين بسيار خوب است اگر بسيار نازك و نرم نبودى .\r\nو از رجاء بن حياة منقول است كه در ايّام خلافت عمر بن عبد العزيز تمامى جامه‌هاى او را ، از قبا و پيراهن و عمامه و رداء و قلنسوه ، « 1 » و سراويل ، « 2 » به دوازده هزار درم مىخريدم ، و اسباب تجمّل خود را كه قبل از خلافت داشت تمامى را داخل بيت المال گردانيد . همچنين اسباب تجمّل زوجهء خود ، فاطمه بنت عبد الملك ، را نيز داخل بيت المال ساخت و با عيال و جوارى « 3 » خود گفت : اگر به فقر و فاقه و درويشى من معاش [ 154 الف 
  ] مىكنيد فبها ، و الّا شما را رخصت مىدهم هر جا كه خواهيد برويد . ايشان در گريه شده گفتند : ما مفارقت تو اختيار نمىكنيم .\r\nو در روضة الصفا مسطور است كه روزى مسلمة بن عبد الملك به منزل عمر عبد العزيز رفت .\r\nپيراهن او را چرك يافت . با خواهر خود ، فاطمه - كه زوجهء آن جناب بود - گفت : چرا\r\n\r\n\r\n","description":"","footnote":"\r\n( 1 ) . قلنسوه : كلاه دراز ؛ - منتهى الأرب .\r\n( 2 ) . سراويل : شلوار ؛ - آنندراج .\r\n( 3 ) . جوارى : كنيزان و دختران ؛ - آنندراج .\r\n","page_name":" 1142 ","page_number":428},
  {"content":"\r\n\r\nپيراهن امير المؤمنين را نمىشويى ؟ گفت : چنين كنم . روز ديگر مسلمه آن پيراهن را همچنان چرك يافت . با خواهر خود عتاب كرد . فاطمه سوگند ياد كرد كه يك پيراهن بيش ندارد . [ وى 
  ] روزى دو درم از جهت ما يحتاج خود و عيالان خود [ از بيت المال 
  ] مىگرفت . فاطمه بنت عبد الملك گويد شبى پيش شوهر خود ، عمر عبد العزيز ، رفته بودم . ديدم كه در نماز مشغول بود و قطرات عبرات بر رخسار او مىدويد . چون از اداء صلوة فارغ گشت پرسيدم : تو را چه حالت است و موجب اين همه رقّت چيست ؟ جواب داد : من مهم امّت محمّد ، صلّى اللّه عليه و آله ، را متعهّدم ؛ انديشه مىكنم كه مردم گرسنه و برهنه و غريب و مظلوم و عيالوار در اطراف عالم بسيار است و يقين مىدانم كه فردا حضرت عزّت از من سؤال خواهد فرمود كه : به حال ايشان چگونه پرداختى ؟ مىترسم كه در در قيامت فرومانم و عذر من قبول نيفتد ، از اين جهت بر نفس خود رحم كرده مىگريم .\r\nعمر عبد العزيز در اوايل حكومت به عمّال خود نوشت كه :\r\n« چون حقّ سبحانه و تعالى اهل اسلام را معزّز و محترم ساخته و از مذلّت جزيه مخالفان را خوار و بيمقدار كرده ، اكنون بايد كه هيچ كس از اهل ذمّه را والى امور مسلمانان نگردانيد كه مبادا دست و زبان ايشان بر ارباب ملّت بيضاء دراز شود و اهانت به آن جماعت رسد . » « 1 »\r\nو در تاريخ غياثى آورده كه چون عمر عبد العزيز را در قبر نهاده شروع در خاك ريختن كردند ، از آسمان كاغذى فرود آمد ؛ در وى نوشته [ شده 
  ] بود كه : « بسم اللّه الرّحمن الرّحيم ، هذا امان من اللّه لعمر بن عبد العزيز من النّار . » « 2 » و در حديث صحيح آمده كه پيغمبر ، صلّى اللّه عليه و آله ، فرمود : انّ اللّه يبعث لهذه الامّة على رأس كلّ مائة سنة من يجدّد لها دينها . يعنى :\r\nخداى تعالى برمىانگيزد از براى اين امّت بر سر هر صد سال كسى را كه به تجديد آنچه از احكام ملّت محمّدى اندراس يافته باشد قيام نمايد .\r\nو در جامع الاصول « 3 » مسطور است كه اعتقاد اماميّه و كثيرى از اهل سنّت و جماعت آن است كه مجدّد مائه اولى امام محمّد باقر ، عليه السّلام ، بود . و بعضى تفصيلى كردند بدين موجب كه :\r\nاز خلفا عمر بن عبد العزيز است ، و از ائمّهء اهل بيت امام محمّد باقر ، عليه السّلام ، و از فقهاى مدينه قاسم بن محمّد بن ابى بكر و سالم بن عبد اللّه بن عمر ، و از مكّه مجاهد بن جبير و عطاء بن\r\n\r\n\r\n","description":"","footnote":"\r\n( 1 ) . مطالبى كه حسن بصرى ، به تقاضاى خليفه ، دربارهء « شرايط امام عادل » نوشته و حضور وى فرستاده در كتب ادبى و تاريخى مضبوط است ؛ - عقد الفريد ، ج 1 ، ص 39 .\r\n( 2 ) . يعنى : اين امان‌نامه‌اى است از سوى خداى براى عمر بن عبد العزيز از آتش . - و .\r\n( 3 ) . مراد : جامع الاصول لاحاديث الرسول ، تأليف ابى السعادات مبارك بن محمّد معروف به ابن اثير الجزرى ( وفات 606 ه . ق . ) است .\r\n","page_name":" 1143 ","page_number":429},
  {"content":"\r\n\r\nابى رياح ، و از يمن طاوس ، و از شام مكحول ، و از كوفه شعبى ، و از بصره حسن بصرى و محمّد بن سيرين ، و از محدّثان محمّد بن شهاب زهرى .\r\nالقصّه ؛ بعد از فوت عمر بن عبد العزيز ، بنابر تعيين سليمان بن عبد الملك ، يزيد بن عبد الملك بر مسند ايالت و حكومت قرار گرفت . جدّ پدرى يزيد ، مروان حكم و جدّ مادريش يزيد بن معاويه بود . چون متّصف به صفت كريم الطرفين « 1 » بود ، لاجرم شرارت موروثى در وى تأثير كرده اولا كه بر مسند حكومت قرار گرفت شروع در تغيير اطوار و اوضاع پسنديده عمر بن عبد العزيز كرده عمّال عادل او را معزول ساخت و عاملان ظالم را منصوب گردانيد و فدك را از بنى فاطمه بازگرفت .\r\nدر روضة الصفا آورده اوّل واقعه‌اى كه در مبدأ حكومت يزيد روى داد قتل شوذب خارجى بود . تفصيل آنكه چون خبر موت عمر عبد العزيز به سمع والى كوفه ، عبد الحميد ، « 2 » رسيد ، خواست كه اوّل خاطر از مهم خوارج فارغ ساخته به ملازمت يزيد بن عبد الملك رود ، بنابراين به محمّد جرير بجلّى - كه تا اين زمان در برابر شوذب نشسته بود و انتظار مراجعت آن دو كس كه شوذب پيش عمر بن عبد العزيز فرستاده بود مىكشيد - نوشت كه : « در محاربهء شوذب سرعت نموده خاطر از جانب او فارغ ساز . » محمّد بن جرير استعداد جنگ كرده متوجّه حرب شوذب گشت . شوذب به او پيغام فرستاد كه : « تعجيل خلف وعده را سبب چيست ؟ ميان ما و تو قرار بر آن بود كه اگر ناچار محاربه بايد كرد بعد از مراجعت رسولان خواهد بود . » محمّد جرير جواب داد كه : « حكم آن كس كه مرا به جنگ تو فرستاده الحال به من رسيده كه با تو حرب كنم . » شوذب پيغام رساند كه : « ظاهرا آن مرد صالح - يعنى عمر بن عبد العزيز - وفات يافته . »\r\nالقصّه ؛ شوذب نيز به تهيّهء اسباب قتال اشتغال نموده آتش جدال در ميانهء آن دو طايفه اشتعال يافت . آخر الامر به محمّد بن جرير زخمى گران رسيده او روى به هزيمت آورده و شوذب با آن جماعت قليلى كه داشت ايشان را تعاقب نموده تا به كوفه رسانيد . چون خبر انهزام پسر جرير مسموع يزيد گشت ، تميم بن حسّان را با نوزده هزار سوار به مقابلهء شوذب فرستاد . تميم نيز تاب مقاومت ايشان نياورده روى از معركه بتافت . يزيد بعد از وى نجدة بن حكم را با جمعى كثير به جنگ ايشان نامزد كرد . نجده بعد از كوشش و سعى بسيار به قتل رسيد . همچنين هركس كه بر سر آن جماعت مىرفت شكسته و خسته باز مىگشت . تا مسلمة بن\r\n\r\n\r\n","description":"","footnote":"\r\n( 1 ) . كريم الطرفين : آن‌كه از سوى پدر و مادر ، هر دو ، داراى نسبى بزرگ باشد . مؤلف در اينجا يزيد بن عبد الملك را به طعنه « كريم الطرفين » گفته است . - و .\r\n( 2 ) . مؤلّف ، اين شخص را در شرح وقايع خروج شوذب در كوفه ، عبد الرحمن بن وليد ثبت كرده است .\r\n","page_name":" 1144 ","page_number":430},
  {"content":"\r\n\r\nعبد الملك به كوفه آمد و سعيد بن عمر جرشى را با ده هزار سوار نامدار به حرب آن طايفه روان كرد . « 1 »\r\nچون شوذب از حال سعيد آگاه گشت با لشكر خود گفت : اين جماعت هرچند زياده از آنند كه شما تاب ايشان توانيد آورد ، امّا دست از كوشش باز نبايد داشت كه هريك را مرتبهء شهادت مطلوب است . القصّه ، اصحاب شوذب با وى اتّفاق نموده نيام شمشيرهاى خود شكسته حمله آوردند و بسيارى از سپاه سعيد را به قتل آورده نزديك به آن رسانيدند كه اصحاب سعيد به هزيمت روند . سعيد چون سستى اصحاب خود ديد فرياد برآورد كه : اى نامردان اين ننگ و عار را كجا بريم كه از پيش اين گروه قليل فرار نماييم ؟ ! پس لشكر سعيد به اتّفاق بار ديگر حمله بردند . چون شوذبيان بسيار كم بودند لاجرم بعد از آن هريك از ايشان ده كس بلكه بيشتر از لشكر سعيد به قتل رسانيدند . خود شوذب با اصحاب خود بتمامه در معركه مقتول گشتند و نايرهء آن فتنه انطفا يافت .\r\n\r\n\r\n","description":"","footnote":"\r\n( 1 ) . قبل از اعزام سعيد بن جرشى ، براى بار سوم شماج بن وداع از طرف يزيد بن عبد الملك همراه دو هزار نفر به جنگ شوذب اعزام شدند كه منهزم و متوارى گشتند ؛ - الكامل ، ج 1 ، ص 271 .\r\n","page_name":" 1145 ","page_number":431},
  {"content":"\r\n . \r\n","description":"","footnote":"","page_name":" 1146 ","page_number":432},
  {"content":"\r\n\r\n\r\nذكر وقايع سال نود و دويم از رحلت خير البشر\r\nاز جمله وقايع اين سال جنگ يزيد بن مهلّب بود با مسلمة بن عبد الملك . تفضيل اين مجمل [ را 
  ] در تواريخ معتبره چنين آورده‌اند كه چون يزيد بن عبد الملك بر سرير حكومت متمكّن گشت همّت بر استيصال آل مهلّب گماشت و از احوال يزيد بن مهلّب پرسيد . گفتند : او از زندان گريخته روى به عراق رفته . بنابراين يزيد بن عبد الملك فرمانى به والى بصره ، عدىّ بن ارطاة ، نوشت ؛ مضمون آنكه : « يزيد بن مهلّب از زندان گريخته متوجّه آن حدود شده ، بايد كه او را با جميع برادران و متعلقان در بند كرده شرايط احتياط به جاى آورده از شرّ و فتنهء او ايمن نشوند . »\r\nچون اين فرمان به عدّى رسيد مفضّل ، حبيب ، و مروان - پسران مهلّب - را كه در بصره بودند گرفته دربند كرد . امّا والى كوفه ، عبد الحميد ، به اشارهء يزيد بن عبد الملك راهها را مضبوط ساخته در تفحّص و تفتيش يزيد بن مهلّب مىبود . « 1 » عدىّ بن ارطاة ، والى بصره ، نيز جمعى كثير را بيرون فرستاد تا سرهاى گذر را نگاه داشته منتظر يزيد بن مهلّب مىبودند . و يزيد بن مهلّب اين اخبار شنيده به ملاحظهء تمام روى به بصره مىرفت كه در اين اثنا محمّد بن مهلّب به او پيوست . پس يزيد به واسطهء آمدن برادرش محمّد قوّت تمام يافته از روى استيلاى تمام متوجّه بصره گرديد و بر آن لشكرها كه والى كوفه در سر گذرها گذاشته بود چنان گذشتند كه هيچ كس را ياراى آن نبود كه در او نگاه كند .\r\nالقصّه ؛ يزيد بن مهلّب با برادرش ، محمّد بن مهلّب ، بىتحاشى به بصره درآمده در خانهء خود فرود آمد و دست به بخشش دراز كرده مردم را صلات گران مىداد و فرمود تا جميع\r\n\r\n\r\n","description":"","footnote":"\r\n( 1 ) . عامل عبد الحميد در قرق راهها هشام بن مساحق عامرى از قبيلهء عامر بن لؤى بود كه در عذيب فرود آمد .\r\n","page_name":" 1147 ","page_number":433},
  {"content":"\r\n\r\nقناديل مساجد را باز نموده به سپاه قسمت كرد . عدىّ بن ارطاة هريك از لشكريان را دو درم داده گفت : من بيش از اين از بيت المال تصرّف نمىتوانم كرد . « 1 » چون يزيد لشكر بسيار به هم رسانيد به عدىّ بن ارطاة پيغام داد كه دست از برادران من بازدار تا از اين شهر به جاى ديگر رويم . عدىّ ملتمس او اجابت نكرده هر دو فريق مستعد قتال و جدال گشتند . و بعد از محاربهء بسيار عدىّ منهزم [ 154 ب 
  ] گشته در قصر امارت متحصّن شد . لشكر يزيد نردبانها نهاده بر كوشك بالا رفتند و عدىّ بن ارطاة را گرفته پيش يزيد آوردند . « 2 »\r\nچون عدىّ نزد يزيد بن مهلّب آمد بنياد خنده كرد . يزيد گفت : اى عدىّ سبب خنده چيست ؟ اگر تو عقل و حيا مىداشتى امروز بر دو چيز مىگريستى . يكى آنكه از معركه گريختى ، ديگر آنكه در رنگ زنان خود را به دست دادى . و چون بندهء گريخته‌اى كه او را پيش خداوند آرند تو را پيش من آوردند ، معهذا از من زنهار ندادى و بر جان خود ايمن نيستى . عدىّ گفت : آرى ، اگرچه تو اكنون بر من قدرت يافتى ، امّا من به يقين مىدانم كه تو را به خون من بگيرند . زندگانى تو به حيات من وابسته است و تو را مخالفت با امير المؤمنين يزيد بن عبد الملك سود نمىدارد . بايد كه ترك اين غدر و فتنه انگيختن نمايى .\r\nالقصّه ؛ ميانهء يزيد بن مهلّب و عدىّ بن ارطاة مناظره و مكالمه بسيار گذشت كه ايراد آن موجب تطويل بىفايده بود . آخر الامر يزيد فرمود تا عدىّ را به زندان بردند . چون يزيد بن مهلّب بر ولايت بصره استيلا يافت اكثر معارف آن ديار گريخته بعضى به شام و بعضى به كوفه رفتند . از جمله كسانى كه به شام رفتند يكى حوارى بن زياد بود و دويم عمرو ثقفى . ايشان در اثناء راه ديدند كه خالد بن عبد العزيز قسرى ، عمرو بن يزيد حكمى ، [ و 
  ] حميد بن عبد الملك [ بن مهلّب 
  ] « 3 » از پيش يزيد بن عبد الملك زنهار نامه‌اى جهت يزيد بن مهلّب به والى بصره نوشته كه : « بايد متعرّض آل مهلّب نشوى و يزيد بن مهلّب آنچه مىخواهد به او گذارى و رعايت خاطر او را واجب شناسى . » حوارى بن زياد و عمرو ثقفى چون اين معنى را دانستند ايشان را از رفتن بصره مانع آمده گفتند : اكنون كار يزيد بن مهلّب از آن گذشته كه شما زنهار نامهء امير المؤمنين جهت او بريد ؛ چه او والى بصره را گرفته در بند كرده و ممكن است كه الحال او را كشته باشد ، و چندين كس را كشته ، و اكنون در استعداد جنگ با امير المؤمنين است .\r\n\r\n\r\n","description":"","footnote":"\r\n( 1 ) . فرزدق در خصوص خسّت عدىّ در پرداختن صله به لشكريان دو بيت شعر گفته كه گوياى حال و هواى اجتماعى آن روز بصره است ؛ - پيشين ، ص 275 .\r\n( 2 ) . ابن اثير مىگويد : يزيد بن مهلّب در خانهء سليمان بن زياد بن ابيه - كه در نزديكى قصر قرار داشت - بيتوته كرده دستور فتح قصر را صادر كرد ؛ - پيشين ، ص 276 .\r\n( 3 ) . حميد بن عبد الملك - پس از اينكه پيشنهاد صلح يزيد بن مهلّب از طرف عدىّ بن ارطاة رد شد - به نزد يزيد بن عبد الملك به شام رفت تا براى حلّ مشكل چاره‌اى بينديشيد ؛ - نهاية الأرب ، ج 6 ، ص 304 .\r\n","page_name":" 1148 ","page_number":434},
  {"content":"\r\n\r\nالقصّه ؛ اين جماعت به اتّفاق يكديگر برگشته روى به دمشق نهادند و يزيد بن مهلّب در بصره بر مسند حكومت قرار گرفته به استحضار طبقات خلايق امر كرد . چون مردم جمع شدند بر منبر رفت و بعد از حمد و ثناى الهى و درود حضرت رسالت پناهى گفت :\r\nمن شما را به كتاب خدا و سنّت مصطفى ، صلّى اللّه عليه و آله ، مىخوانم و مىگويم كه با اهل شام جهاد كنيد كه حرب با شاميان افضل است از جنگ ترك و ديلم ؛ چه شاميان آن قوم‌اند كه امير المؤمنين حسين بن على ، عليهما السّلام ، را به خوارى و زارى كشتند و امير المؤمنين على ، عليه السّلام ، را سبّ مىكنند و اولاد رسول ، صلّى اللّه عليه و آله و سلّم ، از ظلم و تعدّى ايشان به تركستان و هندوستان به غربت گرفتارند .\r\nچون يزيد از اداء اين كلمات فارغ گشته به خانه رفت ، نصر بن انس بن مالك و حسن بصرى بر در مسجد ايستاده با خلق گفتند : اى مردمان همان يزيد بن مهلّب است كه ديروز سرهاى مسلمانان را از بدن ايشان جدا كرده پيش بنى مروان مىفرستاد و امروز با ايشان مخالف شده پاره كرباسى بر سر چوبى كرده شما را مىگويد كه به كتاب خدا و سنّت رسول او دعوت مىكنم . اگر شما به قرآن و حديث عمل مىكنيد او را گرفته و بند كرده - چنان كه عمر عبد العزيز كرده بود - و به نزد حاكم شام فرستيد تا غبار اين فتنه فرو نشيند ، و الّا همه كشته خواهيد شد .\r\nاين سخنان به يزيد بن مهلّب رسيد ، امّا التفات به اين سخنان ناكرده در همان چند روز برادر خود ، مروان ، را بر بصره والى گردانيده خود با لشكرهاى آراسته از شهر بيرون آمد و برادر ديگر خود ، عبد الملك [ بن 
  ] مهلّب ، را با اسلحهء بيت المال در مقدّمهء لشكر به جانب واسط روان گردانيد .\r\nچون خبر گرفتن عدىّ بن ارطاة و رسيدن ابن مهلّب به واسطه به سمع يزيد بن عبد الملك رسيد ، در ساعت به ترتيب و تعبيهء لشكر پرداخته برادر خود ، مسلمة بن عبد الملك ، و عباس بن وليد را با سپاهى از ريگ بيابان افزون به دفع يزيد بن مهلّب نامزد كرد . « 1 » چون يزيد بن مهلّب از توجّه لشكر شام آگاهى يافت با برادران و امراى خويش مشورت نموده ايشان چنان صواب ديدند كه : « تو با اين سپاه كه دارى متوجّه فارس شوى و به خراسان كه اهل آن ديار همه هواخواه و دوست تواند نزديك شوى و اهالى خراسان بتمامه به تو پيوندند و قلاع و حصون مستحكم خراسان در دست تو باشد . » يزيد قبول اين معنى ناكرده گفت : اى ياران من مرغ نيستم كه به يك لحظه به آشيانهء خود بر قلّهء كوه توانم رفت . حبيب گفت : ايّها الامير آن روز كه\r\n\r\n\r\n","description":"","footnote":"\r\n( 1 ) . نويرى شمار اين لشكر را كه در نخيله ، محلّى نزديك كوفه در راه شام ، فرود آمدند هشتاد هزار نفر ثبت كرده است .\r\n","page_name":" 1149 ","page_number":435},
  {"content":"\r\n\r\nبصره را مىگرفتى با تو گفتم كه لشكر به كوفه فرست تا عبد الحميد را اخراج كند فائده نكرد ؛ چه او را ياراى آن نيست كه با ده سوار يا هفتاد كس ما برابرى تواند كرد . كه اگر كوفه را مىگرفتيم شاميان چنين دليرتر سر ما نمىآمدند . اكنون صلاح در آن است كه لشكر بفرستى تا ولايت جزيره را ضبط نمايد و ما با بقيّهء لشكر متوجّه شاميان شويم . اگر غالب آمديم فهو المطلوب ، و الّا پناه به جزيره بريم و ناچار مردم موصل و اهالى اهواز [ كه 
  ] همه هواخواهان تواند به خدمت تو خواهند آمد . و آن موضع - يعنى جزاير - جايى بسيار فراخ است . اگر عياذ باللّه چشم زخمى رسد به گوشه‌اى توانيم رفت .\r\nيزيد اين رأى را نيز قبول نكرد و گفت : نمىخواهم كه اين سپاهى [ كه 
  ] جمع شده متفّرق گردد كه بعضى به جزاير فرستم و برخى پيش خود نگاه دارم . اكنون توكّل به عنايت بخشندهء على الاطلاق كرده كمر به جنگ ايشان مىبندم ، هرچه مقدّر است پيش ما خواهد آمد . تدبيرى ما از آن سود نمىدهد .\r\nالقصّه ؛ هرچند ارباب مشورت او را از جنگ منع كردند مفيد نيفتاد . پس عبد اللّه بن مهلّب را در مقدّمه فرستاد خود در عقب او روان شد . مسلمة بن عبد الملك از آن‌جانب جسرى بر فرات بسته از آنجا درگذشت و هر دو طايفه در برابر يكديگر فرود آمدند . امّا يزيد بن مهلّب چون روز نكبت او رسيده بود با خود غرورى و اعتبارى پيدا كرده شاميان را در نظر نمىآورد و مىگفت :\r\nاين مسلمة بن عبد الملك ملخى زرد بيش نيست . او را چه ياراى آنكه با ما جنگ تواند كرد ؟ - و مسلمه را جهت آنكه غايت زردى و لاغرى داشت جراد اصفر ، يعنى ملخ زرد ، گفتندى و عباس بن وليد را ، به واسطهء زردى رنگ و كبودى چشم ، عاقر ناقهء صالح خواندندى . « 1 »\r\nالقصّه ؛ كار به جنگ قرار گرفت . « 2 » يزيد بن مهلّب سران سپاه خود را طلبيده گفت :\r\nمىخواهم كه از اين لشكر خود دوازده هزار كس گزيده به برادر خود همراه كنم تا به رسم شبيخون خود را بر سپاه شام زند و چون روز شود ما با ساير دلاوران بر سر ايشان ريزيم تا دمار از روزگار آنها برآريم . سميدع « 3 » گفت : تو اين مردم را به كتاب خدا و سنّت مصطفى ، صلّى اللّه عليه و آله ، دعوت كرده‌اى و ايشان بر اين جمله با تو بيعت كرده‌اند و مىگويند كه جنگ كردن به مكر و فريب جايز نيست . ابو رويه ، كه يكى از رؤساى خوارج بود ، گفت :\r\nسميدع راست مىگويد . يزيد گفت : شما باور مىكنيد كه بنى اميّه به كتاب خدا و سنّت رسول خدا عمل مىنمايند ؟ و حال آنكه ايشان از مكر و فريب با مسلمانان و بىحرمتى [ به 
  ] اسلام و\r\n\r\n\r\n","description":"","footnote":"\r\n( 1 ) . عاقر : نحركنندهء شتر ، كسى كه با شمشير دست و پاى شتر را بزند ؛ - فرهنگ معين . - و .\r\n( 2 ) . روز جمعه چهاردهم صفر سال صد و دو هجرى .\r\n( 3 ) . هر سه نسخه : سمندع .\r\n","page_name":" 1150 ","page_number":436},
  {"content":"\r\n\r\nويرانى كعبه و كشتن فرزندان رسول ، عليه و آله و سلّم ، نكته‌اى فرو نگذاشتند و اين ملخ زرد به مكر و خديعه بر آن قوم فايق است . اگر شما امروز پيشدستى كنيد و به جدّ و جهد قدم پيش نهيد . [ پيروزى از آن شماست 
  ] .\r\nايشان امتناع نموده او را از آن حركت منع كردند . پس يزيد دل بر حرب نهاده ميمنه و ميسره را به برادران خود حبيب و مفضّل سپرده و مسلمه را بر دست راست جبلة بن محرمة الكندى بازداشت و به دست چپ هزيل بن صفر را گماشت . پس هر دو لشكر چون بحرى بيكران به جنبش درآمدند و تيغ و خنجر بر يكديگر نهادند . در اين اثنا شاميان كشتيهايى كه جهت بستن جسر ترتيب داده بودند بسوختند . بصريان چون دانستند كه ايشان دل بر مرگ نهاده‌اند و به جان خواهند كوشيد ، بگريختند . يزيد اين حال را مشاهده كرده از اعانت اهل بصره مأيوس شده با خويشان و برادران و جمعى از خواص خود پاى ثبات فشرده بايستاد و گفت : اميدوارم كه ديگر روى بصريان نبينم . بعد از آن خود پيش صف آمده و مسلمة بن عبد الملك را به مبارزت خواند . مسلمه در آن باب با اصحاب خود مشورت كرد . قحل بن عياش گفت : يزيد مبارزى است كه [ 155 الف 
  ] صيت دلاورى و پهلوانى او سراسر آفاق را گرفته ، باقى تو دانى . مسلمه گفت : راست مىگويى ، امّا عار باشد كه مرا به مبارزت خواند و من بيرون نروم . قحل گفت : گريختن از مرگ عار نمىباشد .\r\nالقصّه ؛ مسلمه چون خود را مرد معركهء يزيد بن مهلّب نمىديد بيرون نرفت . در اين اثناء خبر به يزيد بن مهلّب رسيد كه حبيب ، برادر تو ، كشته شد . يزيد گفت : بعد از برادر زندگانى مرا چه كار آيد ؟ من هميشه حيات را بعد از هزيمت دشمن مىخواستم . ابو رويه گفت :\r\nايّها الامير تدبير آن است كه به واسط بازگردى تا از اطراف و جوانب لشكر فراهم آورده مستعدّ قتال شويم . يزيد گفت : اين چه حكايت است ؟ من از حسين بن على فاضلتر نيستم و در اين امر اقتدا به او مىكنم . اگر جرأتى دارى قدم پيش نه . پس يزيد بر صف شاميان حمله آورده و نايرهء قتال و جدال اشتعال يافته چنان گرد و غبار برخاست كه خطوط شعاعى را مجال نفوذ نماند و قوّت باصره از كار خويش باز ايستاد . بعد از مدتى چون هوا صاف گشت يزيد و برادرش ، محمّد ، و سميدع را كشته يافتند .\r\nدر تاريخ طبرى مسطور است كه قحل بن عياش كلبى چون صولت و شدّت يزيد بن مهلّب را در جنگ مشاهده نمود به اهل شام گفت : از شما كه موافقت نمايد تا اين جماعت را از چنگ يزيد باز رهانم ؟ طايفه‌اى از اهل جلادت با وى موافقت نموده يزيد را احاطه كردند . در اين وقت به مرتبه‌اى گرد برخاست كه يكديگر را نمىديدند . چون غبار فرونشست يزيد و قحل هر دو در معركه افتاده بودند ، امّا يزيد از هم گذشته بود و قحل هنوز رمقى در تن داشت امّا\r\n\r\n","description":"","footnote":"","page_name":" 1151 ","page_number":437},
  {"content":"\r\n\r\nقدرت حرف زدن نداشت . از وى پرسيدند : تو را كه زخم زد ؟ اشاره به يزيد كرد كه : او زخم زد . و چون پرسيدند : او را كه كشت ؟ اشاره به خود كرد كه : من او را كشتم . « 1 »\r\nو از اعيان لشكر يزيد سيصد نفر اسير شده مسلمه ايشان را به كوفه فرستاد و والى كوفه همهء ايشان را به اشارهء يزيد بن عبد الملك گردن زد . مقارن كشتن ايشان نوشتهء مسلمة بن عبد الملك به والى كوفه رسيد كه : « اسيرانى كه پيش تو فرستادم ، بگذار . »\r\nالقصّه ؛ چون خبر كشته شدن يزيد بن مهلّب به پسر او ، معاوية بن يزيد بن مهلّب ، كه از جانب پدر والى واسط بود ، رسيد فرمود تا جميع اسيران را كه پدرش به او سپرده بود گردن زدند .\r\nعدىّ بن ارطاة ، پسرش محمّد بن عدىّ ، مالك و عبد الملك و عبد اللّه بن عروة البصرى ، عبد اللّه بن دينار ، [ و 
  ] ابو القاسم بن مسلم از جملهء آن جماعت بودند كه معاويه ايشان را به عوض خون پدر به قتل رسانيد . بعد از آن معاويه از واسط بيرون آمده متوجّه بصره گرديد و بقيّهء آل مهلّب با جمعهم در بصره جمع آمدند . معاوية بن يزيد چون خزانهء پدرش و اسباب امارت تمامى همراه او بود ارادهء امارت و مهترى داشت . امّا مردم بصره تمامى بر امارت مفضّل بن مهلّب اتّفاق نمودند . پس معاويه نيز با ايشان اتّفاق نموده و امارت بر مفضّل بن مهلّب قرار گرفت .\r\nامّا مسلمة بن عبد الملك چون اين خبر شنيد كه آل مهلّب باز در بصره جمعيت نموده مفضّل را به امارت برداشتند ، مدرك بن منيب « 2 » كلبى و هلال بن احوز تميمى را با سپاه بسيار به دفع ايشان نامزد كرد . چون مفضّل از اين معنى آگاهى يافت كشتيها را مهيا ساخته با جميع اهل بيت و حشم و توابع عازم كرمان شد كه از آنجا به شهر قندابيل « 3 » نزد حميد بن وداع ازدى ، [ كه 
  ] از تربيت يافتگان يزيد بن مهلّب بود ، رود .\r\nو يزيد در آنوقت كه به جنگ مسلمه مىرفت حميد را طلب نموده گفت : اى حميد من مدتهاى مديد است كه تو را تربيت مىكنم و ظنّ من در تو آن است كه تو با من تا جان دارى همراهى مىكنى ، بنابراين الحال تو را به شهر قندابيل كه در ميان هرموز و كرمان است و قلعهء آن به استحكام مشهور و معروف است مىفرستم . اگر در اين جنگ نسيم ظفر بر پرچم علم ما وزيد تو را به آن مرتبه مىرسانم كه فوق مطلب تو باشد ، و اگر كار نوع ديگر شد و فرزندان من به تو التجا بيارند كه ايشان را در آن قلعه جاى داده نيك محافظت كنى تا ايشان زنهار خود\r\n\r\n\r\n","description":"","footnote":"\r\n( 1 ) . و نيز نوشته‌اند قاتل يزيد بن مهلّب ، هذيل بن زفر بن حارث كلابى بوده است . مسلمة بن عبد الملك سر يزيد را توسط خالد بن وليد بن عقبة بن ابى معيّط پيش يزيد بن عبد الملك فرستاد .\r\n( 2 ) . نهاية الأرب : مضب .\r\n( 3 ) . قندابيل : لسترنج ضمن بيان اوضاع مناطق كوير لوت و مكران از قول جغرافىنويسان عرب ، سخن از دو ولايت به ميان آورده كه در حدود شمال خاورى مكران و متّصل به مرز هند است : يكى طوران كه كرسى آن قصدار بود ، و ديگرى بدهه در سمت شمال كه كرسى آن قندابيل بود ؛ - جغرافياى تاريخى . . . ، ص 355 . اين قندابيل با محلّى به همين نام واقع در سند اشتباه نشود .\r\n","page_name":" 1152 ","page_number":438},
  {"content":"\r\n\r\nخواسته بيرون آيند . و حميد بر اين معنى سوگندان مغلظ ياد كرده به مرتبه‌اى كه يزيد بن مهلّب را از آن ممر خاطر جمع شد .\r\nو در اين وقت مفضّل با تمامى اهل بيت يزيد بن مهلّب به عزيمت شهر قندابيل بر كشتيها نشسته متوجه آن‌جانب شدند . چون به ساحل كرمان رسيدند از آنجا متوجّه قلعهء حميد بن وداع شدند . امّا چون به آن حدود شهر رسيدند آن مرد بىمروّت و بىديانت فرمود تا دروازه‌هاى شهر را استوار كرده ناچار ايشان را در شهر راه ندادند . « 1 » پس ناچار ايشان بر ظاهر قلعهء قندابيل فرود آمدند . هنوز ايشان قرار نگرفته بودند كه شاميان رسيدند و در ميان ايشان جنگ درگرفت . نعمان بن ابراهيم بن مالك و محمّد بن اسحق بن محمّد بن اشعث و پسر صول ، ملك هندوستان ، همراه مفضّل بن مهلّب بودند و در جنگ داد مردى و مردانگى دادند . امّا سروكار به آنجا رسيد كه نزديك بود كه سپاه شام به هزيمت بروند كه آن بىحقيقت ، حميد بن وداع ، از قلعه بيرون آمده از عقب آل مهلّب بر ايشان حمله آورد . به سبب آن مرد ايشان متفرّق شده روى به گريز نهادند .\r\nچون مروان بن مهلّب اين حال را مشاهده كرد متوجّه سراپردهء اهل و عيال شد . مفضّل از وى پرسيد : اى برادر كجا مىروى ؟ گفت : مىروم اين سرپوشيدگان را بكشم تا اين فاسقان بر ايشان دست نيابند . مفضّل او را از اين اراده منع كرد . آخر الامر مفضّل و زياد و عبد الملك و مروان ، پسران مهلّب ، و معاوية بن يزيد بن مهلّب و عمر و مغيره ، پسران قبيصة بن مهلّب ، همه به قتل رسيدند . نعمان بن ابراهيم بن مالك اشتر و محمّد بن اسحق و پسر صول ، ملك هندوستان ، و غيرهم را اسير كرده با سرهاى كشتگان و زنان و اطفال مهلّب مجموع را به بصره نزد مسلمه فرستادند .\r\nراوى گويد كه صد زن از خاندان مهلّب در آن ميان بودند . چون مسلمه اسيران را بديد گفت : من سوگند خورده‌ام كه زمان و كودكان قبيلهء مهلّب را بفروشم . جرّاح بن حكم گفت : من ايشان را به صد هزار درم مىخرم تا سوگند امير راست شود . مسلمه آن جماعت را به مبلغ مذكور فروخت ، امّا آن وجه را از جرّاح طلب نداشت .\r\n* * * \r\n[ فرستادن يزيد بن عبدالملك عمرو بن هبيره را به عراق سعيد حرشى را به خراسان 
  ]\r\nو در اين سال يزيد بن عبد الملك امارت عراق و خراسان را به عمرو بن هبيره داد و عمرو ، سعيد حرشى را از قبل خويش به خراسان فرستاد . چون سعيد حرشى به خراسان درآمد در\r\n\r\n\r\n","description":"","footnote":"\r\n( 1 ) . حميد نامه‌اى به هلال بن احوز نوشته او را براى دفع آل مهلّب به قندابيل خواند . هلال پرچم امان برافراشت و تمام ياران مفضّل ، به غير از برادران ، به پناه هلال درآمدند .\r\n","page_name":" 1153 ","page_number":439},
  {"content":"\r\n\r\nآنجا توقّف نانموده متوجّه تسخير ماوراء النهر گشت . و چون به حدود فرغانه رسيد خليج ، ملك فرغانه ، كس نزد سعيد فرستاد و بر مبلغ صد هزار درم و پنجاه غلام و پنجاه كنيز صلح درخواست نمود . سعيد ملتمس او را اجابت نموده و وجه مقرّر در صلح را گرفته بازگشت . امّا چون شب درآمد اكثر مسلمانان از روى فراغت خاطر به خواب رفتند . خليج با پنجاه هزار مرد بر سر مسلمانان شبيخون آورده خلقى بسيار را به قتل رسانيدند . باوجود اين مسلمانان را ظفر دست داد و خليج ، ملك فرغانه ، با هزار كس در معركه به قتل رسيد و مسلمانان غنائم بسيار يافتند .\r\n* * * \r\n[ وفات ضحاك بن مزاحم 
  ]\r\nو در اين سال در خراسان ضحّاك بن مزاحم هلالى كه در علم تفسير و فقه مهارت تمام داشت وفات يافت . در تاريخ يافعى مسطور است كه در مكتب ضحاك بن مزاحم سه هزار كودك به تعليم علوم شرعيه اشتغال داشتند و او بر حمارى سوار شده بر ايشان عبور مىنمود و ايشان را تعليم مىكرد .\r\n* * * \r\n[ وفات يزيد بن ابى مسلم كاتب حجاج 
  ]\r\nو در اين سال يزيد بن ابى مسلم ثقفى كه كاتب حجاج بن يوسف ثقفى و معتمد عليه او بود وفات يافت . در تاريخ يافعى آورده كه چون يزيد بن ابى مسلم ثقفى مردى بليغ و فصيح و عاقل بود ، حجاج در مقام تربيت او شده كار او را به جايى رسانيده بود كه مدتى حكومت عراق را داشت و بعد از فوت حجاج ، وليد بن عبد الملك او را معزول نگردانيد ، تا آنكه نوبت سلطنت به سليمان بن عبد الملك رسيد . سليمان او را از حكومت عراق عزل نموده به حضور طلبيد . چون يزيد در برابر سليمان آمد از بس كه كريه منظر و زشت صورت بود سليمان عبد الملك گفت : لعنت خدا بر كسى كه تو را به اين شكل بر مسلمانان مرتبهء امارت و تسلّط داد . يزيد در جواب گفت : يا امير المؤمنين چنين مگوى كه تو مرا در وقت ادبار دولت مىبينى .\r\nاگر مرا در حين اقبال دولت مىديدى چنين كريه و [ 155 ب 
  ] زشت صورت در نظر امير المؤمنين نمىآمدم . چون سليمان اين سخن را از وى شنيد گفت : قاتله اللّه ! چه سخن عاقلانه مىگويد . پس از وى پرسيد : چه مىگويى در حقّ صاحب خود - يعنى حجّاج - كه هنوز به جانب جهنم مىرود و در قعرش قرار نگرفته ؟ يزيد گفت : يا امير المؤمنين چنين مگوى ؛ چرا كه حجّاج دشمن دشمنان و دوست دوستان شما بود و در روز قيامت در دست راست پدر امير المؤمنين ، عبد الملك ، و در دست چپ امير المؤمنين وليد خواهد بود . پس\r\n\r\n","description":"","footnote":"","page_name":" 1154 ","page_number":440},
  {"content":"\r\n\r\nامير المؤمنين هر جا كه خواهد جاى او قرار دهد . سليمان گفت : قاتله اللّه ! چه باوفاست . اگر كسى تربيت كند بايد چنين كسى را تربيت كند .\r\nدر اين اثنا يكى از حاضران مجلس گفت يا امير المؤمنين اين‌چنين مرد زبان‌آور را بايد كشت . يزيد متوجّه آن شخص شده گفت : اين كيست ؟ گفتند : اين فلان بن فلان است . يزيد گفت : به خدا كه مىگويند موى مادر او گوش او را نمىپوشيد . سليمان از شنيدن اين سخن بىاختيار به خنده آمد و او را خلاص كرده و مىخواست كه او را ديوان خود سازد و عمر عبد العزيز ، سليمان را از اين عمل مانع آمده گفت : امير المؤمنين مگر مىخواهد احياى رسوم حجّاج كند كه وى را ديوان خود مىسازد ؟ سليمان گفت : من هرچند احوال او را تفحّص كردم در سر كار حجاج يك درهم و دينار خيانت نداشت . عمر عبد العزيز گفت : يا امير المؤمنين از اين‌كه او يك حبّه خيانت نكرده چه مىشود ؟ ابليس نيز در سر كار الهى خيانت نكرد ، امّا تمامى خلق را گمراه كرده و هلاك گردانيد .\r\nپس سليمان او را ديوان نساخت .\r\n\r\n","description":"","footnote":"","page_name":" 1155 ","page_number":441},
  {"content":"\r\n . \r\n","description":"","footnote":"","page_name":" 1156 ","page_number":442},
  {"content":"\r\n\r\n\r\nذكر وقايع سال نود و سيم از رحلت خير البشر\r\nدر تاريخ آورده‌اند كه در اين سال جرّاح بن عبد اللّه به حرب بلاد ارمنيه و شيروان « 1 » برفت .\r\nچون جرّاح به آن حدود رسيد و خزريان اين معنى را واقف شدند همه روى به گريز نهادند و به باب الابواب « 2 » رفتند . جرّاح چند روز در بردعه « 3 » توقّف نموده متوجّه باب الابواب گشت .\r\nچون به دو فرسخى باب الابواب به موضعى كه آن را قايدره و رودبار نيز مىگويند رسيد آنجا فرود آمده به ملكان كوهستان آن ولايت كس فرستاده لشكر طلبيد .\r\nالقصّه ؛ از آنجا با لشكر بسيار و استعداد بيشمار متوجه باب الابواب شد . چون به اندرون باب الابواب درآمد از خزريان مطلقا نشان نيافت . پس در همانجا فرود آمده دو سرهنگ از سرهنگان خود را با هشت هزار سوار متفرّق ساخت تا از هر جا كه باشد غنايم به دست آورده مراجعت نمايند . و به ايشان نصيحت كرد كه بايد هنوز كه روز باشد شما بازگشته باشيد . اين سرهنگان هنوز از روز چند ساعت مانده بود كه با ده هزار گاو و گوسفند و سه هزار برده خود را به اردوى جرّاح رسانيدند .\r\nچون اين خبر به پسر ملك خزريان - كه او را بار جنگ گفتندى - رسيد با لشكرى بسيار و حشم بيشمار متوجّه حرب مسلمانان شد . القصّه ، ميانهء هر دو طايفه نايرهء قتال و جدال اشتعال يافت . جرّاح مسلمانان را بر جنگ تحريص مىنمود و مىگفت : اى گروه مسلمانان بدانيد كه شما را جاى گريختن و پناه جستن نيست ، ناچار با دشمنان جنگ بايد كرد . آخر الامر خزريان\r\n\r\n\r\n","description":"","footnote":"\r\n( 1 ) . شيروان : ولايتى در جنوب شرقى قفقاز . صورت صحيح آن شروان است .\r\n( 2 ) . باب الابواب : نامى كه جغرافىدانان عرب به شهر دربند - واقع در دامنهء جبال قفقاز و ساحل غربى بحر خزر - داده‌اند .\r\n( 3 ) . بردعه يا بردع : شهرى قديمى ، مركز آران .\r\n","page_name":" 1157 ","page_number":443},
  {"content":"\r\n\r\nروى به گريز نهادند و مسلمانان غنيمت بسيار يافتند . جرّاح بر در شهرى فرود آمد كه آن را حصين خواندند ؛ مردمان آن شهر زنهار خواسته بر مبلغى معيّن صلح كردند . و جرّاح از آنجا متوجّه شهر ديگر ، كه آن را برغو « 1 » گفتندى ، شد . بعد از شش روز اهل آن شهر نيز صلح كردند . پس از آنجا به قصبه حساميه آمد . و از آنجا متوجّه قلعه بلنجر « 2 » گشت ؛ اين قلعه به استحكام مشهور بود . مسلمانان به ضرب شمشير قلعهء بلنجر را فتح نموده حاكم بلنجر با پنجاه كس گريخته به جانب سمرقند رفت . مسلمانان زن و فرزند بلنجر را اسير گرفته در مقام بيع درآوردند . چون بهاى ايشان به صدهزار درم رسيد جرّاح ايشان را به مال خود خريده باز به مهتر بلنجر فرستاد و او را زنهار داد تا به قلعهء خود درآمد .\r\nالقصّه ؛ جرّاح قريب به سه سال در آن حدود جنگ مىكرد تا خبر فوت يزيد بن عبد الملك و جلوس هشام بن عبد الملك به او رسيد ، چنان كه عنقريب تفصيل آن خواهد آمد .\r\nو از ملك بلنجر به جرّاح مدد بسيار رسيد و مكافات آن نيكويى كه جرّاح نسبت به او كرده بود به وجه احسن نمود .\r\n\r\n\r\n","description":"","footnote":"\r\n( 1 ) . نويرى به صورت « برغر » ثبت كرده و محمود مهدى دامغانى آن را شهرى بر ساحل خليج قسطنطنيه دانسته است ؛ - نهاية الأرب ، ج 6 ، ص 301 .\r\n( 2 ) . بلنجر : شهرى در نواحى خزر ، كه پيشتر پايتخت خزر بود .\r\n","page_name":" 1158 ","page_number":444},
  {"content":"\r\n\r\n\r\nذكر وقايع سال نود و چهارم از رحلت خير البشر\r\nدر اين سال به روايت صحيح ابو عمرو عامر بن شراحيل الشعبى الكوفى ، كه به وفور علم و فضل و زهد و ورع در ميان ارباب اخبار اشتهار دارد ، به علّت فجأة « 1 » عالم آخرت را منزلگاه ساخت . در تاريخ يافعى مسطور است كه جدّ شعبى از اعاظم يمن بود و از جملهء عظماء تابعين و اكابر علماى مسلمين است . از وى منقول است كه من زياده از پانصد صحابهء رسول ، صلّى اللّه عليه و آله ، را ملازمت كرده‌ام و به شرف ملازمت امير المؤمنين على ، عليه السّلام ، رسيده‌ام .\r\nو هم در تاريخ يافعى آورده كه عبد الملك بن مروان ، شعبى را به رسم رسالت نزد پادشاه روم فرستاد . چون شعبى با قيصر ملاقات كرد قيصر او را از هرچه پرسيد بر احسن وجه جواب گفت . بنابراين قيصر روم با وجود آنكه نزد ايشان مقرّر است كه ايلچى را پيش خود نگاه نمىبايد داشت كه اطّلاع بر احوال پيدا كند ، شعبى را چندان نگاه داشت كه به سرحدّ ملالت كشيد . بعد از آنكه او را رخصت داد از وى پرسيد : تو از اهل بيت سلطنتى ؟ گفت : نى . مردىام از عرب . قيصر آنگاه رقعه‌اى سر به مهر تسليم وى كرده گفت : چون نزديك عبد الملك برسى و از اداى رسالت فارغ گردى اين رقعه را به وى برسان .\r\nشعبى گويد چون به خدمت عبد الملك رسيدم سخنان ملك روم عرض كرده رقعه به او دادم . عبد الملك بعد از خواندن رقعه از من پرسيد : اى شعبى پيش از آنكه قيصر اين نوشته را به تو بدهد هيچ سخن از تو پرسيد ؟ گفتم : بلى . سؤال كرد كه از اهل بيت سلطنتى ؟ گفتم : نى ، مردىام از عرب . پس عبد الملك از من پرسيد : هيچ مىدانى كه در اين رقعه چه نوشته ؟ گفتم :\r\n\r\n\r\n","description":"","footnote":"\r\n( 1 ) . علّت فجأة : بيمارى و مرگ ناگهانى . - و .\r\n","page_name":" 1159 ","page_number":445},
  {"content":"\r\n\r\nنى . پس رقعه را به من داد . ديدم كه در آن نوشته است كه : « تعجّب مىكنم از آن قومى كه مثل شعبى شخصى در ميان ايشان باشد و ايشان غير او را بر خود حاكم مىسازد . »\r\nشعبى گويد كه من بعد از اطلّاع بر مضمون آن ، به عرض عبد الملك رسانيدم كه : و اللّه اگر من مىدانستم كه اين رقعه مشتمل بر چنين سخنى است آن را البته نزد امير المؤمنين نمىآوردم . عبد الملك گفت : مىدانى كه براى چه اين رقعه را نوشته است ؟ گفتم : نى . گفت :\r\nحسد برده است بر من كه مثل تو كسى دارم و اراده كرده است كه من از اين سخن انديشه‌ناك شده تو را به قتل رسانم .\r\nچون اين سخن به قيصر رسيد گفت : و اللّه كه ارادهء من آن بود كه عبد الملك خيال كرده است .\r\n\r\n","description":"","footnote":"","page_name":" 1160 ","page_number":446},
  {"content":"\r\n\r\n\r\nذكر وقايع سال نود و پنجم از رحلت خير البشر\r\nدر اين سال يزيد بن عبد الملك وفات يافت و هشام بن عبد الملك به موجب وصيت او بر سرير حكومت قرار گرفت . تفصيل اين قضيّه [ را 
  ] در اكثر تواريخ معتبره چنين آورده كه در آن اوان كه يزيد بن عبد الملك ، مسلمه ، برادر خود ، و عباس بن وليد را - كه برادرزاده‌اش بود - به جنگ يزيد بن مهلّب مىفرستاد ، عباس معروض داشت كه اهل عراق غدّار و مكّارند . اگر ناگاه آوازه درافكنند كه امير المؤمنين وفات كرده و ما ندانيم كه وليعهد كدام است ، يمكن كه فتنه‌اى حادث شود كه تدارك آن نشايد . - و غرض عباس آن بود كه برادرش عبد العزيز بن وليد وليعهد شود .\r\nچون مسلمه بر اين قضيه اطّلاع يافت در خلوتى از يزيد پرسيد : نزد امير المؤمنين برادر عزيز است يا برادرزاده ؟ گفت : برادر . مسلمه گفت : چرا هشام را وليعهد نمىگردانى ؟ گفت :\r\nاگر مرا پسر نبودى چنين مىكردم . مسلمه گفت : پسر تو خرد است « 1 » . صواب آن مىنمايد كه مردم نخست با هشام بيعت نمايند ، بعد از آن با پسر تو وليد . پس مهم بر اين جمله قرار گرفت .\r\nو سبب موت يزيد بن عبد الملك را چنين آورده‌اند كه يزيد كنيزكى داشت حبابه « 2 » نام ، كه او را بسيار دوست مىداشت و يك ساعت بىوى شكيب و صبر نداشت . روزى در ولايت\r\n\r\n\r\n","description":"","footnote":"\r\n( 1 ) . وليد آن موقع يازده سال داشت . يزيد آن قدر زنده ماند كه پسرش به سنّ بلوغ رسيد . او همواره از تصميمى كه در مورد وليعهد كردن هشام گرفته بود پشيمان بود .\r\n( 2 ) . هر سه نسخه : حابه . محمّد جواد مغنيه مىنويسد : دو كنيز آوازه‌خوان عقل يزيد بن عبد الملك را گرفته بودند :\r\nسلّامة القس و حبابه ؛ - تاريخ خلفاء بنى اميّه و بنى عباس ، ص 138 . به گفتهء ابن اثير نام اصلى حبابه « عاليه » بوده است .\r\nسلّامه پس از مرگ مولاى خويش مرثيه‌اى سرود كه مطلع آن اين است :\r\n لا تلمنا إن خشعنا * أو هممنا بخشوع \r\n؛ - اغانى ، ج 8 ، ص 334 .\r\n","page_name":" 1161 ","page_number":447},
  {"content":"\r\n\r\nاردن به باغى درآمده با آن كنيزك سير مىكرد . در اثناء سير به درخت انگور رسيد . ميل تناول انگور نمود و دانه‌هاى انگور را به جانب محبوبهء خود مىانداخت و او به دهان مىگرفت . ناگاه [ 156 الف 
  ] دانه‌اى در حلق او مانده بسيار بسرفيد و به مرض موت گرفتار شد . بعد از مردن يزيد يك هفته او را نگاه داشته با وى مباشرت مىكرد . تا آنكه مقرّبان او زبان به ملامت و سرزنش او گشادند . پس رخصت داد تا او را دفن كردند و يزيد از سر خاك او متأسف و اندوهناك بازگشته يك هفته با هيچ كس سخن نگفت تا آنكه از غايت حزن و اندوه بيمار شد و حكومتش چهار سال و كسرى بود . و در اين محل هشام بن عبد الملك در سن چهل و سه بر سرير حكومت قرار گرفت . اين زمان وى در رصافه بود . چون خبر مرگ برادر به او رسيد در دو روز از رصافه به دمشق آمد . مسافت مقرّرى ميانهء رصافه و دمشق ده روز راه است .\r\nالقصّه ؛ در سلخ شعبان سنهء خمس و مائه هشام بن عبد الملك در سن چهل و سه بر سرير حكومت قرار گرفت . كنيت او ابو الوليد است . در اوايل حكومت ، عمير بن هبير را از امارت عراقين عزل كرده منصب او را به خالد بن عبد اللّه قسرى داد ، و جرّاح بن عبد اللّه را حكم كرد كه : در ولايت ارمنيّه متمكّن شود كه به مدد او لشكر خواهم فرستاد . و در حين توجه خالد بن عبد اللّه قسرى به جانب عراق - كه نزد هشام آمد و رخصت گرفت - هشام گفت : چون تو به عراق روى بايد كه برادر خود ، اسد بن عبد اللّه ، را به امارت خراسان فرستى و عمرو بن يزيد بن هبيره را گرفته به انواع سياست از وى مال بسيار تحصيل نمايى .\r\nپس خالد به عراق آمد و ابن هبيره را گرفته خواسته‌هاى عراق را به انواع سياست از وى تحصيل نمود و با وجود آن خالد دست از وى بازنمىداشت تا آنكه اهل بصره به فغان آمدند ؛ چرا كه ابن هبيره با ايشان نيكويى بسيار كرده بود و تمامى اهل بصره از سلوك او راضى و شاكر بودند و چون ايذاء عمرو بن يزيد بن هبيره را از حدّ متجاوز گشت يزيد به ايشان چيزى داد تا به اتّفاق ايشان زندان را نقب كند [ و ابن هبيره 
  ] بگريخت . امّا چون خالد بن وليد از اين حال آگاه گشت مالك بن منذر را به طلب ابن هبيره فرستاد . هشام ، مالك بن منذر را به دمشق طلب داشت . چون مالك به حضور هشام آمد فرمود تا به ضرب لگد بينى او را بشكستند و او را در زندان كرده به انواع عذاب معذّب مىداشتند تا بمرد .\r\n* * * \r\n[ فرستادن لشكر به جراح بن عبدالله توسط حجاج 
  ]\r\nو در همين سال حجاج لشكرى به مدد جرّاح بن عبد اللّه فرستاد . در آن وقت جرّاح در شكى شيروان به جنگ خزريان مشغول بود . چون مدد هشام به وى رسيد خزريان را بشكست\r\n\r\n","description":"","footnote":"","page_name":" 1162 ","page_number":448},
  {"content":"\r\n\r\nو حصين و بردعه و بيلقان « 1 » و شهر فرقان را گرفت و از آنجا به اردبيل آمد و در آنجا توقّف نموده لشكرها را به موقان و جيلان « 2 » فرستاد . مسلمانان غنايم بسيار به دست مىآوردند و اطراف و جوانب را غارت مىكردند . امّا ملك خزريان چون از مقاومت جرّاح عاجز آمد به خاقان كس فرستاد و از ايشان مدد طلبيد . خاقان پسر خود را با لشكرى عظيم به مدد خزريان فرستاد . القصّه ، پسر خاقان و ملك خزريان با سيصد هزار مرد متوجّه آذربايجان شدند . چون اصحاب جرّاح در آن وقت در شهرهاى آذربايجان پراكنده بود خزريان دست يافته هركه را از مسلمانان مىيافتند مىكشتند تا آنكه جمعى كثير از مسلمانان را به قتل آورده زنان و اطفال ايشان را به اسيرى بردند .\r\nچون اين خبر به جرّاح رسيد با اندك سپاه كه به او مانده بود بيرون آمده متوجّه حرب تركان شد . در اين اثنا مردى از آذربايجان ، كه او را مردانشاه گفتندى ، گفت : ايّها الامير سپاه تو اندك است و دشمن تو بسيار . مصلحت در جنگ صحرا نيست . صلاح در آن است كه خود را به دامان كوه سبلان كشيده خود را مستحكم سازيم تا مدد شام به ما رسد . جرّاح سخن او را قبول نكرد و گفت : هيهات اى مردانشاه ! مىخواهى كه زنان شهر شما مىگفته باشند كه جرّاح از جنگ دشمنان خداى ترسيده .\r\nالقصّه ؛ جرّاح بيرون آمده در ديهى كه او را شهروان گفتندى فرود آمد . مقارن اين حال سپاه خزريان با پسر خاقان رسيدن و جرّاح تعبيهء صفوف كرده متوجّه قتال شد و آتش قتال و جدال بالا گرفت . در اين وقت مردانشاه آذربايجانى پيش جرّاح آمد و گفت : ايّها الامير در دين شما چنين است كه هركه مخالف اسلام مسلمانان نشود و در روى مشركان شمشير زند تا كشته شود بهشتى است ؟ جرّاح گفت : بلى اى مردانشاه . در دين ما چنين است و در اين هيچ شكّى نيست . پس مردانشاه مسلمان شد و غسل كرد و روى به كافران آورد و حرب كرد تا كشته شد .\r\nالقصّه ؛ در اين جنگ جرّاح با جمعى از مسلمانان كشته شد ؛ غير از معدودى چند كه گريخته به دمشق رفتند . خزريان تمامى زن و فرزندان جرّاح و ساير مسلمانان را اسير گرفتند و بينهايت مال يافتند . پسر خاقان از آنجا متوجه به شهر اردبيل گشته آن را محاصره كردند . مردم اردبيل چند روز صبر كرده آخر به تنگ آمده هرچند زنهار مىخواستند خزريان زنهار نداده به حصار درآمده تمام مردم آن را بكشتند و زنان و اطفال ايشان را اسير گرفتند .\r\nچون اين خبر به هشام رسيد بسيار بگريست و مسلمانان بسيار زارى كردند . آخر الامر هشام\r\n\r\n\r\n","description":"","footnote":"\r\n( 1 ) . بيلقان : شهرى نزديك شروان .\r\n( 2 ) . موقان : مغان . موقان و جيلان در اصل نام پسران كماشح بن يافث بن نوح است كه از اهالى طبرستان بوده‌اند . مغان منطقه‌اى است در آذربايجان ، ميان اردبيل و تبريز ؛ - معجم البلدان ، ج 4 ، ص 986 . - و .\r\n","page_name":" 1163 ","page_number":449},
  {"content":"\r\n\r\nامراى خود را جمع نموده از ايشان پرسيد : شما كه را لايق مىدانيد كه او را به جنگ خزريان بايد فرستاد ؟ همه گفتند : اين كار غير از دست سعيد بن عمرو حرشى از دست كسى ديگر برنمىآيد ؛ ديگر امير المؤمنين حاكم است .\r\n* * * \r\n[ فوت كثير عزة 
  ]\r\nو در اين سال كثير عزّة « 1 » فوت شد . كثير از جمله شعراى فصيح عرب است و بنابر آنكه نسبت به عزّه بنت جميل تعشّق داشت و در آن باب اشعار آبدار در سلك نظم مىكشيد به كثير عزّه اشتهار يافت . كثير عزّه به اتّفاق مورّخين ، شيعه امامى المذهب بود و اعتقاد به آن داشت كه بعد از موت باز در دنيا مراجعت خواهد نمود ، چنانچه يافعى در تاريخ مرآة الجنان آورده كه :\r\nكثير عزّه كان شديد التّعصّب لآل ابى طالب و يؤمن بالرّجعة . يعنى : در باب محبّت آل ابى طالب سخت تعصب داشت و باوجود اين عمّال بنى اميّه او را رعايت مىكردند ؛ چرا كه او در زمان خود در جودت طبع و ملاحت شعر نظير و عديل نداشت .\r\n* * * \r\n[ فوت عكرمه 
  ]\r\nو هم در اين سال عكرمه ، كه غلام عبد الله عباس بود و در سلك علماى كبار انتظام داشت ، علم عزيمت به صوب آخرت برافراشت . عكرمه در علم حديث و فقه مهارت تمام داشت . در مقصد اقصى مذكور است كه عكرمه در اصل از كابل بود . ابو رجاء عطاردى ، كه از جملهء تابعين است و مدّت عمر او به صد و بيست سال رسيده بود ، نيز در اين سال وفات يافت .\r\n\r\n\r\n","description":"","footnote":"\r\n( 1 ) . هر سه نسخه : كثير بن عزّه . براى مطالعهء شرح حال اين شاعر - عقد الفريد ، ج 2 ، ص 88 ؛ الشعر و الشعرا ، ص 413 ؛ اغانى ، ج 9 ، ص 1 - 37 .\r\n","page_name":" 1164 ","page_number":450},
  {"content":"\r\n\r\n\r\nذكر وقايع سال نود و ششم از رحلت خير البشر\r\nآورده‌اند كه در اين سال ميان دو گروه عظيم از عرب كه در خراسان بودند نزاعى واقع شد و كار به جنگ كشيد و چند كس از طرفين به قتل رسيدند . مسلم بن سعيد ، كه از قبل عمير بن هبيّره امارت آن ديار تعلّق به او مىداشت و هنوز خالد بن عبد اللّه قسرى رقم عزل بر صحيفهء او نكشيده بود ، نصر بن سيّار را جهت دفع آن حادثه به جانب بلخ فرستاد . نصر سعى بسيار كرد تا آن فتنه را تسكين داد و جمعى كثير را چوب زد و ريش ايشان را تراشيد .\r\nو هم در اين سال به غزاى تركستان رفت . چون به بخارا رسيد مكتوب خالد بن عبد اللّه - كه به تجديد والى خراسان شده بود - پى آوردند ، مضمون آنكه : « مسلم اين غزا را كه شروع در آن كرده تمام كند و بعد از آن ايالت خراسان را به برادرم ، اسد ، گذارد . » و مسلم به فرغانه رفته مدّت بيست روز با خاقان جنگ كرد . نصر بن سيّار در آن جنگ بسيار داد مردى و مردانگى داده نام خود در سپاه عرب بيرون آورد . چون آن دو طايفه بر يكديگر ظفر نيافتند مسلم به جانب خراسان مراجعت نمود .\r\nدر اين سال هشام به زيارت بيت اللّه الحرام رفت و حج اسلام بگزارد . ابى زياد گويد كه : در آن سفر من همراه هشام بودم كه سعيد بن عبد اللّه بن وليد بن عثمان بن عفّان به استقبال هشام آمد . در اثناء سخن او را دعاى خير گفته معروض داشت كه : يا امير المؤمنين همه در مواطن حج به ابى تراب و شيعيان او لعنت مىكردند . اگر امير المؤمنين نيز تجويز اين معنى فرمايد دور نيست . اين سخن بر هشام بسيار گران آمد و جواب داد : ما به حج آمده‌ايم نه به لعنت كردن . و از وى اعراض نموده روى به من آورده مناسك حجّ سؤال مىكرد و من آنچه در آن باب دانستم به او گفتم . بعد از هرگاه سعيد مرا ديدى اثر انفعال در بشرهء وى ظاهر گشتى .\r\n\r\n","description":"","footnote":"","page_name":" 1165 ","page_number":451},
  {"content":"\r\n . \r\n","description":"","footnote":"","page_name":" 1166 ","page_number":452},
  {"content":"\r\n\r\n\r\nذكر وقايع سال نود و هفتم از رحلت خير البشر\r\nاز جملهء وقايع اين سال جنگ سعيد بن عمرو الحرشى بود با پسر خاقان . تفصيل اين مجمل آنكه سابقا مذكور شد كه چون هشام از حالات جرّاح و كشته شدن او خبردار گشت بسيار متأثر شد و با امراى خود در مقام اخذ انتقام جرّاح مشورت نمود و رأى همه بر آن قرار گرفت كه سعيد بن عمرو حرشى را بايد جهت اين مهم فرستاد . و سعيد در رصافه مىبود و هشام سعيد را از آنجا طلب داشته نامزد جنگ پسر خاقان گردانيد و جميع ملتمسات او را در باب لشكر مبذول داشت و صد هزار درم به او بخشيد .\r\nپس سعيد با كثرتى تمام از شام بيرون آمده متوجه آذربايجان گرديد . چون به ارزن روم « 1 » رسيد جمعى از ياران جرّاح پيش او آمده خسته و كوفته از كماهى حالات او را اعلام دادند .\r\nپس سعيد ايشان را اسب و سلاح داده همراه خود بازگردانيد و از شهر ارزن روم روان شده بعد از قطع منازل به أخلاط « 2 » رسيد . آنجا چندان توقّف نمود كه آن شهر را فتح نمود و كفّارى كه سكنهء اخلاط بود همه را به تيغ گذرانيده زن و فرزندان ايشان اسير كرده غنايم بسيار از اخلاط به دست سپاه اسلام افتاد . پس متوجّه بردع شد و از بردع به بيلقان رفت و در بيلقان شنيد كه پسر خاقان جمعى كثير از مسلمانان را در قلعه درقان محاصره نموده و مهم مسلمانان به آنجا رسيده بود كه قلعه را بسپارند .\r\nسعيد يكى از ملكزادگان فارس را كه نام او بردك بود و [ او را 
  ] « اسب ابلق » نيز گفتندى و\r\n\r\n\r\n","description":"","footnote":"\r\n( 1 ) . ارزن روم : از شهرهاى مشرق تركيه ، بر سر راه فلات ايران به آسياى صغير ، و نام درست آن ارزروم يا ارزنة الروم است .\r\n( 2 ) . اخلاط : از شهرهاى مهم ارمنيه ، واقع در ساحل درياچهء وان .\r\n","page_name":" 1167 ","page_number":453},
  {"content":"\r\n\r\nبه اين لقب ميان مردم شهرت داشت و به لعنت اهل خزر سخن گفتى و زبان ايشان را نيك مىدانستى ، طلبيد و گفت : اى ملكزاده تو آنى كه مسلمانان را مدد كنى ؟ ملكزاده جواب داد :\r\nايّها الامير آنچه از دست من آيد تقصير نمىكنم . سعيد گفت : مقصود آن است كه تو به پاى قلعهء درقان به روى ، كه پسر خاقان جماعت مسلمانان را در آنجا محاصره نموده ، و بگويى مردانه باشيد و قلعه مسپاريد كه اينك مدد به شما رسد .\r\nآن مرد پردل اجابت سخن سعيد كرده روان شد . روز ديگر چون به حوالى قلعه نزديك شد جمعى از تركان او را گرفتند و از وى پرسيدند : تو چه كسى و كجا مىروى ؟ گفت : مرا سردار لشكر عرب فرستاده تا اهل قلعه را از وصول او خبر دهم . تركان گفتند : اگر خلاص خويش خواهى [ بايد 
  ] به پاى قلعه رفته به مردم قلعه بگويى كه بيهوده چرا زحمت مىكشيد كه مدد شما بسيار دور است . بايد كه حصار بسپاريد و خود را خلاص كنيد .\r\nملكزاده سخن ايشان را قبول كرده نزديك به دروازهء قلعه رفت و به آواز بلند گفت : اى مسلمانان مرا مىشناسيد ؟ گفتند : بلى ، خداوند اسب ابلق بيلقان تويى . ملكزاده گفت : مژده باد شما را كه سعيد بن عمرو الحرشى با سپاه بيشمار در اين دو روز مىرسد . بايد كه مردانه باشيد و قلعه را مسپاريد كه فرج نزديك است . مردم حصار از اين مژدهء فرخ‌افزاى خوشدل گرديدند و غلغلهء تكبير به اوج فلك اثير رسانيدند . تركان از روى خشم آن ملكزاده را در ساعت پاره‌پاره كردند .\r\nامّا سعيد حرشى در همين بيلقان فرمود كه هيزم بسيار جمع كرده آتش زدند و دود آن چنان بلند شد كه سه چهار روزه راه غبار مىنمود . چون مردم قلعهء درقان آن دود را بديدند يقين دانستند كه سعيد نزديك رسيده و تركان را نيز از اين دود خبر توجّه سعيد بن عمرو حرشى محقق گشت . بنابراين فى الحال از گرد قلعه كوچ كرده به جانب اردبيل شدند و مسلمانان از تنگناى محاصره خلاص شده دو هزار كس از ايشان به سعيد ملحق گشتند .\r\nدر خلال اين حال در موضع تاجروان شخصى با جامه‌هاى سفيد بر اسبى خنگ « 1 » سوار پيش سعيد آمده بر وى سلام كرد . سعيد جواب سلام داده گفت : از كجايى و چه كسى ؟ گفت :\r\nمن يكى از بندگان خدايم يا سعيد . اگر طالب غزا و غنيمتى برخيز كه ده هزار كس از خزريان ، با پنج هزار كس از [ اسيران 
  ] مسلمان ، تمام [ غرق 
  ] سلاح [ روى به تو 
  ] دارند . بايد كه امير بيايد و ديگران در معسكر باشند . پس چهار هزار مرد مستعد با او روان شدند . سعيد جاسوس فرستاد و معلوم كرد كه سخن آن سوار مطابق واقع بود . پس هنگام سحر سواران خود را به چهار قسم منقسم\r\n\r\n\r\n","description":"","footnote":"\r\n( 1 ) . خنگ : اسب سفيد موى . - و .\r\n","page_name":" 1168 ","page_number":454},
  {"content":"\r\n\r\nكرده در آخر شب بىخبر بر سر مخالفان آمده تيغ در ايشان نهاده اكثر ايشان را به صحراى عدم فرستاد . معدودى چند از ايشان گريخته صورت واقعه معروض پسر خاقان گردانيدند . و اسيران اسلام خلاص شده مسلمانان غنايم بسيار به دست آورده متوجّه لشكرگاه شدند .\r\nهنوز سعيد در منزل قرار نگرفته بود كه باز صاحب اسب سفيد پيش آمد . سعيد چون او را ديد از روى خوشحالى تمام گفت : اى مرد ناصح مشفق كجايى ؟ كه من براى تو صله‌اى نيكو نگاه داشته‌ام . آن سوار گفت : يقين است كه آن نزد امير محفوظ خواهد ماند . امّا آمدن من اين زمان جهت آن است كه تو را به غنيمت ديگر دلالت كنم . سعيد پرسيد : آن كجاست ؟ گفت :\r\nاينك لشكرى از خزريان كه اموال و خواستهء فراريان و حرم جرّاح نيز با ايشان است بازگشته به ولايت خود مىروند و الحال به فلان موضع رسيده‌اند . اگر آهنگ ايشان مىكنى وقت است .\r\nسعيد سپاه خود را جمع آورده متوجّه آن‌جانب شد . چون به ايشان رسيد ديد كه قريب به بيست هزار كس از خزريان با بسيارى از اسيران مسلمانان مىروند . سعيد با سپاه يكباره آواز « الله اكبر » برآورده بر ايشان حمله آورده چندان را بكشت كه از شماره بيرون بود و جمعى قليل از ايشان فرار نموده به پسر خاقان روى آوردند . سعيد حرمهاى جرّاح را رعايت تمام كرده به جانب شام فرستاد .\r\nامّا چون پسر خاقان اين خبر بشنيد بسيار دلتنگ شده به جمع سپاه خود فرمان داد . سعيد نيز به بيلقان و بردع و ساير ولاياتى كه در تحت تصرّف او مىبود [ كس 
  ] فرستاده لشكر طلبيد .\r\nچون لشكرها از اطراف و جوانب جمع آمده سعيد عازم جنگ پسر خاقان شد ؛ كه در اين اثنا باز خداوند اسب خنگ نزد سعيد آمده سلام كرد . سعيد به بشاشتى تمام جواب او داده گفت :\r\nتو مردى مبارك و ميمون قدمى . به بركت نفس تو دو نوبت بر اهل كفر ظفر يافتم . صلهء بسيار نذر تو كرده‌ام ، چرا نمىستانى ؟ آن مرد گفت : به وقت احتياج طلب خواهم داشت . اكنون اگر ميل جهاد و اخذ غنيمت دارى به تهيّهء اسباب حرب پرداز كه پسر خاقان با چهل هزار سوار روى به تو دارد .\r\nسعيد سپاه خود را دلدارى نموده به عزم جنگ سوار شد . هر دو گروه در وقت نماز ديگر به هم رسيده جنگ درپيوستند . چون آفتاب به حدّ افول رسيد لشكر خزر به هزيمت رفتند و بسيارى از ايشان كشته شدند . سعيد به لشكرگاه خود آمده على الصباح اسب سفيد سوار پيش سعيد آمده گفت : ايّها الامير محاربه را آماده باش كه پسر خاقان باز لشكرهاى پراكنده را جمع آورده داعيهء آن دارد كه دستبردى نمايد و ليكن مترس كه حقّ سبحانه و تعالى تو را ظفر و نصرت خواهد داد .\r\nپس سعيد جمعى را از سپاه خود به ضبط احمال و اثقال تعيين نموده و با ساير سپاه خود\r\n\r\n","description":"","footnote":"","page_name":" 1169 ","page_number":455},
  {"content":"\r\n\r\nمتوجّه حرب شد . چون هر دو فرقه به هم رسيدند سعيد پرسيد : هيچ كس مىداند كه پسر خاقان كجا ايستاده ؟ گفتند در فلان موضع كه سپرى بر سر چوب كرده‌اند . در اين اثنا يكى گفت :\r\nايّها الامير سپر جرّاح بن عبد اللّه است . پس سعيد بسيار رقّت نموده گفت : انّا للّه و انّا اليه راجعون . و با جمعى از دلاوران سپاه متوجّه آن‌جانب گشته خود را به پسر خاقان رسانيده چنان ضربتى بر خود او زد كه از پشت اسب بيفتاد . جمعى به گرد او درآمده اسب او پيش كشيده تا باز سوار شد .\r\nالقصّه ؛ آتش محاربه زبانه كشيده گروه بسيار از تركان به قتل رسيد . آخر الامر پسر خاقان روى به هزيمت آورده بگريخت و مسلمانان غنيمت بسيار به دست آوردند . سعيد خمس آن غنايم به شام نزد هشام فرستاد . گويند آن غنايم را به چهل هزار كس قسمت نمودند كه حصّهء هر يك هزار و هفتصد دينار بود .\r\nامّا چون خبر هزيمت پسر خاقان به سمع هشام رسيد سعيد حرشى را به شام طلبيد و حكومت آذربايجان و شيروان را به برادر خود ، مسلمة بن عبد الملك ، ارزانى داشت . مسلمه به آن ديار رفته از دربند گذشته و با مردم دشت قبچاق و آن نواحى بسيار حرب مىكند ، چنانچه عنقريب به تفصيل خواهد آمد ، إن شاء اللّه تعالى . امّا در اين سال مسلمه لشكر به روم كشيده ، نزد بعضى [ از مورّخان 
  ] ، بلاد آن ديار را مسخّر گردانيده بود .\r\n\r\n","description":"","footnote":"","page_name":" 1170 ","page_number":456},
  {"content":"\r\n\r\n\r\nذكر وقايع سال نود و هشتم از رحلت خير البشر\r\nدر اين سال محمّد بن كعب قرظى كه از كبار صحابهء رسول ، صلّى اللّه عليه و آله ، بود وفات يافت . ابو عبد اللّه مزنى نيز كه از مشاهير فقهاى بصره بود در اين سال به عالم آخرت [ 157 الف 
  ] رحلت نمود . « 1 »\r\n\r\n\r\n","description":"","footnote":"\r\n( 1 ) . قاسم بن محمّد بن ابى بكر صدّيق نيز به سن هفتاد سالگى در اين سال درگذشت .\r\n","page_name":" 1171 ","page_number":457},
  {"content":"\r\n . \r\n","description":"","footnote":"","page_name":" 1172 ","page_number":458},
  {"content":"\r\n\r\n\r\nذكر وقايع سال نود و نهم از رحلت پيغمبر ، صلّى اللّه عليه و آله\r\nدر اين سال هشام ، خالد بن عبد اللّه قسرى و برادرش اسد را از حكومت عراق و خراسان عزل كرد . و سبب آن بود كه اسد امراى عرب را چوب زده سر و ريش ايشان را تراشيده در بند كرده بود ، و از جملهء آنها يكى نصر بن سيار بود . « 1 » و تأديب امرا جهت آن بود كه در جنگ سستى كرده بودند . هشام بعد از عزل ايشان حكومت خراسان را به حكم بن عوانهء كلبى ارزانى داشت . و چون از حكومت حكم اندك مدّتى گذشت اشرس « 2 » بن عبد اللّه را به جاى او نصب كرد . اشرس مردى فاضل بود و به جهت فضلى كه داشت او را « كامل » مىخواندند . اكثر مردم سمرقند به اهتمام اشرس در سلك اهل علم انتظام يافتند .\r\nو در اين سال نود و نهم - و بعضى گويند در سال نود و هشتم - مسلمه متوجّه آذربايجان شد . پيش از آنكه مسلمه از روم بيايد هشام بن عبد الملك نامه‌اى نوشت به سعيد بن عمرو حرشى كه : « آن ولايت كه تو دارى به مسلمه داده‌ام . چون مسلمه به آن حدود رسد بايد كه ولايت را به او سپرده خود متوجّه دار الخلافه گردى . » چون اين مكتوب به سعيد حرشى رسيد دست از محاربه بازداشته منتظر مىبود . مسلمه از راه شيروان رسيد و سعيد را معاتب گردانيد كه تو چرا خلاف امر من كردى و مسلمانان را به كشتن دادى ؟ سعيد گفت : ايّها الامير پيش از آنكه مكتوب تو به من رسد من جنگ كرده بودم و بعد از آن اصلا من دست به جنگ نيالوده‌ام . مسلمه گفت : تو دروغ مىگويى . غرض تو آن بود كه بگويند سعد حرشى چندين\r\n\r\n\r\n","description":"","footnote":"\r\n( 1 ) . عبد الرحمن بن نعيم ، سورة بن حرّ ، بخترى بن ابى درهم و عامر بن مالك حمّانى را نيز تازيانه زد و پس از تراشيدن ريش ايشان آنان را در بند كرده پيش برادرش خالد فرستاد .\r\n( 2 ) . هر سه نسخه : اسرش .\r\n","page_name":" 1173 ","page_number":459},
  {"content":"\r\n\r\nكس را كشته . حرشى گفت : غرض من آن نبود ، بلكه من آنچه كردم محض رضاى حق سبحانه و تعالى كردم و اين معنى بر همهء خلق روشن است و امير نيز مىداند . مسلمه از اين سخنان به خشم شد و دشنام بسيار به او داد و فرمود تا مشتى چند بر گردنش زدند و لواى او را بر سرش شكستند . بعد از آن به زندان برده او را بازداشتند . چون اين خبر به هشام بن عبد الملك رسيد بسيار تافته و آزرده شد و نامه‌اى عتاب‌آميز به مسلمه نوشت ، مضمون آنكه :\r\n« چنين به پايهء سرير خلافت رسيد كه تو سعيد را دشنام كردى و استخفاف و اهانت نمودى و حقّ او را نشناختى و در بند كردى . من مىدانم كه تو اين حركات خارج را همه از روى حسد و كم‌حوصلگى كرده‌اى و نعمتى كه حقّ سبحانه و تعالى به او ارزانى داشته نتوانستى داد . اكنون بايد كه از كردار خود پشيمان گشته و از وى معذرت خواسته گناه خود را تدارك كنى و او را بنوازى و خوشحال‌سازى و بعد از اين در تعظيم و تكريم سعيد هيچ دقيقه‌اى فرونگذارى تا من از تو عفو كنم و توبهء تو را بپذيرم . اگر نكنى تو دانى . »\r\nچون اين مكتوب به مسلمه رسيد از كردار خود پشيمان گشت و رسولان هشام را با نامه نزد سعيد حرشى فرستاد تا او را از زندان بيرون آوردند . پس او را تعظيم بسيار كرده بنواخت و خلعت فاخر به او پوشانيد و مواجب تمامى اقارب و عشاير او را داده متوجّه زمين شيروان گرديد و آن مردمان را به اطاعت خواند . ايشان انقياد و اطاعت نكرده راه تمرّد و عصيان پيش گرفتند و بعد از جنگ بسيار در قلعه‌اى از قلاع خود متحصّن گشتند . مسلمه چندان در حوالى آن قلعه بنشست كه آذوقهء آنها به آخر رسيد . پس مضطرب گشته زنهار طلبيدند كه اگر امير هيچ كس ما را نكشد ما قلعه را مىدهيم . مسلمه فرمود تا از اهل قلعه غير از يك مرد همه را بكشتند و قلعه را با زمين هموار كردند .\r\nپس از آن‌جا روى به باب الابواب نهاد و به هر شهرى كه مىگذشت مردمان آن شهر با او صلح مىكردند و ملك‌شان با سپاه نزديك وى مىآمدند تا آنكه ملكان جبال تمامى خراج خود گذرانده با مسلمه همراه شدند و به شهر باب الابواب درآمدند . در آن شهر غير از هزار مرد از طرخانان - كه خاقان ايشان را گذاشته بود - كسى ديگر نبود . مسلمه به ايشان متعرّض ناشده به شهر حصين درآمد . آن‌جا نيز كسى را نيافت . از آن‌جا به بلنجر رفت . آن‌جا نيز هيچ كس نبود .\r\nچون خبر به خاقان رسيد كه مسلمه با لشكرى عظيم متوجّه ديار اوست درصدد استعداد جنگ شده لشكرى بىپايان جمع نموده بيرون آمد . بعد از تلاقى فريقين جنگى عظيم درگرفت كه هرگز ديدهء فلك دوّار مثل آن كارزار نديده بود . از جانبين خلقى بسيار كشته شد .\r\nدر اين اثنا يكى از تركان پيش مسلمه آمد و مسلمان شد و بعد از كلمهء شهادت گفت : ايّها الامير\r\n\r\n","description":"","footnote":"","page_name":" 1174 ","page_number":460},
  {"content":"\r\n\r\nخاقان را مىخواهى ؟ مسلمه گفت : آرى . گفت : آن گردون كه در برابر است و ديبايى بر بالاى آن كشيده‌اند مىبينى ؟ مسلمه برادر خود مروان را طلبيده گفت : يا ابا عبد الملك آن گردون را مىبينى كه ديبايى بر وى افكنده‌اند ؟ مىگويند خاقان در آن‌جاست . مروان گفت : اگر امير خواهد من كار او را كفايت كنم .\r\nيكى از مسلمانان گفت : ايّها الامير شتاب نبايد كرد ؛ چرا كه خاقان در آنجا كه ايستاده بىاستعداد نخواهد بود . مصلحت آن است كه يكى را برگزينى و جمعى كثير از دلاوران همراه او نمايى . بنابراين مسلمه ، ثابت نهروانى را با سه هزار سوار برگزيده به آن صوب فرستاد . ثابت با هزار مرد به يكباره حمله آورده خود را به گردون خاقان رسانيد و چنان شمشيرى بر قبّهء گردون زد كه ديبا را بريده به خاقان رسانيد . خاقان خود را از گردون پايين انداخت و بر اسب سوار شده روى به گريز نهاد . مسلمانان تعاقب ايشان نموده چندان كشتن كردند كه حسابش را غير از علّام الغيوب نمىداند . مسلمه از آن لشكر چندان غنايم به دست آورد كه اندازهء آن پيدا نبود .\r\nپس مسلمه بعد از اخراج خمس ، باقى را بر سپاه قسمت نموده متوجّه قلعهء هزارخان ، كه به استحكام در آن حدود مشهور و معروف بود ، گشت و قريب به يك ماه آن قلعه را محاصره داشت امّا هيچ كارى نساخت ، بنابراين مىخواست بازگردد ؛ چه زمستان نزديك شده بود .\r\nاتّفاقا در اثناء آنكه مسلمه عازم مراجعت گشته بود ، مردى از اتراك پيش او آمده دعا كرد و بعد از آن گفت : اگر امير مال و اهل و عيال مرا امان دهد من اين قلعه را جهت امير مىگشايم .\r\nمسلمه به او زنهار داده وعدهء تربيت و رعايت كرد . پس آن مرد ترك گفت : ايّها الامير دويست گاو را با جمعى از سپاه همراه من كن و ايشان را بفرماى تا از امر من تجاوز نكنند . مسلمه ملتمس او را مبذول داشته جماعتى را با دويست گاو با او همراه كرد .\r\nپس آن مرد پيش افتاده و به سرچشمه‌اى برفت كه آب آن چشمه به اندرون آن قلعه مىرفت - و اين چشمه را نوشيروان بن قباد بيرون آورده بود . القصّه ، چون به سرچشمه رسيد فرمود تا آن گاوها را در آن‌جا ذبح كردند به نوعى كه تمامى خونها به آب مخلوط شده به اندرون قلعه رفت و حوضهاى ايشان پر از خون شد . بعد از آن گفت : الحال راه اين چشمه كه به قلعه مىرود ببنديد تا آب به اندرون نرود . ايشان چنين كردند .\r\nالقصّه ؛ اهل قلعه صباح برخاستند ديدند كه جميع حوضهاى قلعه پر از خون است . و اين خون همين‌كه روز گرم شد بنياد بستن كرد و كرمها در وى پيدا شد . بنابراين ايشان بسيار مضطرب گشتند و متحيّر شدند كه آيا آن‌چه حكم است كه آبهاى ما به خون مبدّل گشته ؟ همان ترك پيش مسلمه آمد و گفت : ايّها الامير اگر امير حكم فرمايد كه اين سپاه از گرد قلعه دور شوند همين لحظه قلعه به دست مىآيد . مسلم به موجب مصلحت آن شخص عمل نموده مردم\r\n\r\n","description":"","footnote":"","page_name":" 1175 ","page_number":461},
  {"content":"\r\n\r\nرا فرمود تا از گرداگرد آن قلعه برخاستند و دور تر نشستند . مردم قلعه اين معنى را غنيمت دانسته در ساعت از قلعه بيرون آمده به جانب كوهها گريختند .\r\nپس مسلمه به اندرون شهر درآمده فرمود تا حوضها را پر آب كرده راه آب چشمه را گشودند و آن شهر را به چهار قسم ساخت . يك بخش به مردم دمشق داد ، يكى را به اهل فلسطين داد ، يكى را به اهل حمص و چهارم را به اهل جزيره سپرد . و تمامى ولايت باب الابواب را به فريد بن اسود ثعلبى تفويض فرموده و مروان بن محمّد را به جاى خود در آذربايجان گذاشته خود متوجّه دمشق گرديد .\r\nچون تركان دانستند كه مسلمه به دمشق رفت ، همه بازگشتند و به شهرهاى خود آمدند و در قلاع خود قرار گرفتند و گماشتگان مسلمه را بيرون كردند . اين خبر چون به مروان بن محمّد رسيد با لشكرى عظيم متوجّه آن ولايت گرديد . و هر جا كه مىرسيد مردم آن‌جا را قتل مىكرد و هيچ كس را نمىگذاشت . خاقان چون از اين معنى وقوف يافت يكى از امراى خود را ، كه مشهور به هزار طرخان بود ، با چهل هزار كس به جنگ مروان فرستاد . جاسوس مروان اين خبر را به مروان رسانيد . مروان نيز يكى از سرهنگان خود را با چهل هزار مرد به جنگ [ 157 ب 
  ] هزار طرخان تعيين نموده پيشتر فرستاد و خود متعاقب [ رفت 
  ] . اتفاقا قريب به نماز پيشين هر دو لشكر به هم رسيد و جنگ درگرفت . سپاه مروان مردانه كوشيدند و خاقانيان نيز تقصير نكردند ، امّا ظفر و نصرت از جانب اهل اسلام بود . هزار [ طر 
  ] خان به قتل رسيد و بقيّة السيف روى به گريز نهاده هر گروهى به جانبى رفتند . مسلمانان غنايم بسيار يافتند .\r\nچون خبر كشته شدن هزار [ طر 
  ] خان به خاقان رسيد بسيار هراس بر وى غلبه كرده و مضطرب شده كس پيش مروان فرستاد و گفت : اكنون تو به غايت مراد رسيدى . غرض تو چيست ؟ بگو تا آن به فعل آريم . مروان جواب داد كه : غرض من آن است كه تو به دين محمّدى درآيى و مسلمان شوى تا ولايت تو را به تو گذاشته بازگردم ، و الّا به يقين تو را مىكشم و ولايت تو را به ديگران مىدهم . چون رسول بازگشت و از زبان مروان اين پيغام به خاقان رسانيد خاقان چون بسيار ترسيده بود قبول اين معنى كرده و گفت كه : كسى نزد من فرست تا شرايط و قواعد دين محمّدى را به من تعليم كند كه من مسلمان مىشوم . پس مروان نوح بن سائب اسدى و عبد الرحمن خولانى را پيش خاقان فرستاد تا او را مسلمان ساخته قواعد اسلام را به او تعليم كنند .\r\nچون ايشان پيش خاقان رفتند خاقان گفت : مى و خوك و مردار را بر من حلال كنيد تا من مسلمان شوم . عبد الرحمن خولانى روى به نوح اسدى آورد گفت : مصلحت در آن است كه ملتمس او را اجابت كنيم تا به اسلام درآيد و كلمه شهادت بر زبان راند . بعد از آن مىگوييم كه\r\n\r\n","description":"","footnote":"","page_name":" 1176 ","page_number":462},
  {"content":"\r\n\r\nاينها هرگز حلال نمىشود . نوح اسدى اين معنى را قبول نكرده و گفت : ما هرگز حرام خدا را حلال نتوانيم كرد .\r\nالقصّه ؛ به هر نوع بود خاقان مسلمان شد و براى مروان هدايا و تحف نفيسه فرستاد . مروان آن تحفه را گرفته از آنجا مراجعت نمود و آن زمستان در شهر كسال توقّف نمود . چون زمستان درگذشت متوجّه زمين سرم گرديد و شهر شكى را محاصره كرد . ليكن چون آن شهر قلعه‌اى داشت در نهايت استحكام ، زياده از يك ماه در آنجا توقّف نموده و به هيچ وجه نتوانست گرفت . آخر الامر عمودهاى آهنين راست كرده و تخته‌ها بالاى ايشان مرتبه به مرتبه تعبيه كرده نصف شب به يك بار هزار مرد مسلح بر سر قلعه دويدند و آواز تكبير برآوردند . از ساير جوانب نيز به موافقت آواز اللّه اكبر بلند شده اهل قلعه سراسيمه شروع در مدافعه كردند ، امّا كار از دست رفته بود . القصّه ، مروان به قلعه درآمد و همهء مردان را بكشت و زنان و كودكان را اسير گرفت و غنايم بسيار به دست آورده بعد از آن فرمود تا قلعه را خراب كردند و با زمين برابر ساختند .\r\nپس از آن‌جا متوجّه به قلعهء ديگر شد كه او را قلعهء غمين گفتندى . اهل قلعه حربهاى مردانه كردند و از مسلمانان جمعى كثير در آن‌جا تلف شد . بنابراين مروان سوگند خورد كه من يا در جنگ خواهم مرد يا به اندرون قلعه درمىآيم . و مردمان خود را حكم كرد تا جهت خود منازل ساختند و يك سال در آن‌جا توقّف نمود تا آنكه در سال صدم از رحلت پيغمبر ، صلّى اللّه عليه و آله ، مروان مكتوبى نوشت به صاحب قلعه بدين منوال كه :\r\n« بسم اللّه الرّحمن الرّحيم . از مروان به صاحب سرّش . امّا بعد بدان كه من سوگند خورده‌ام كه بازنگردم تا به اندرون اين قلعه درنيايم و سراسر اين قلعه را نبينم . پس بايد كه سوگند من راست كنى و در باز كنى تا من با جماعتى قليل درآمده و قلعه را ببينم و با تو عهد و پيمان نموده باز گردم . »\r\nو اين مكتوب را خود برداشته لباس پياده‌ها در پوشيده به در قلعه آمد .\r\nالقصّه ؛ چون تنها به در قلعه ايستاد جماعتى از اهل قلعه از وى پرسيدند كه تو كيستى و غرض تو از ايستادن اين‌جا چيست ؟ مروان گفت : من رسول امير عرب‌ام . مرا فرستاده تا به صاحب اين قلعه چند كلمه بگويم . پس مروان را به درون قلعه درآورده پيش ملك بردند .\r\nمروان بعد از اداى تعظيمى كه رسم ايشان بود مكتوب به او داد . او ترجمان طلبيد تا مكتوب بخواند . چون مضمون مكتوب معلوم شد حاكم قلعه گفت : دست اين پياده را بگيريد و تمامى قلعه را بنماييد تا برود و به امير خود بگويد كه گرفتن اين قلعه به جنگ از محالات است و بيهوده اوقات صرف كردن كار عاقلان نيست .\r\n\r\n","description":"","footnote":"","page_name":" 1177 ","page_number":463},
  {"content":"\r\n\r\nپس دست مروان گرفته به دور قلعه مىگردانيدند و مروان ملاحظه نمود كه از كجا توان درآمد . و چون قلعه را ديد يك جاى را چنان يافت كه به آسانى تواند آمد . بعد از آن خواست كه تحقيق كند كه آيا آذوقه دارند يا نى . بنابراين گفت : من گرسنه شدم . خوردنى به من دهيد .\r\nايشان دو گروه نان با لختى گوشت اسب به وى دادند . پس مروان از قلعه بيرون آمده به لشكرگاه خود آمد و مكتوبى ديگر نوشت بدين مضمون كه :\r\n« بدان كه آن رسولى كه به وضع پياده‌هاى چركين كتابت مروان پيش تو آورده بود من بودم و قلعهء تو را نيك ملاحظه نمودم و از سوگند خود بيرون آمدم . بعد از اين ان شاء الله تعالى ببين كه اين قلعه را از دست تو چون مىستانم . »\r\nچون اين نامه به او رسيد بسيار انديشيد و پيش مروان كس فرستاد كه پانصد غلام و پانصد كنيزك و ده هزار دينار و پانصد خروار طعام كه به شهر باب الابواب ، كه آن‌جا غلّه كمتر است ، برند به تو مىفرستم كه از سر قلعهء ما برخيزى . اگر اين معنى قبول نمىكنى ما نيز رمقى داريم خواهيم كوشيد . مروان چون يك سال نشسته و بسيار به تنگ آمده بود ، بنابراين صلح را غنيمت دانسته وجه صلح را گرفته به جانب آذربايجان مراجعت نمود و با مردمان موقان و گيلان جنگ كرده خلقى بىاندازه از ايشان بكشت و فزون از ده هزار برده بياورده بر مسلمانان قسمت نمود . بعد از آن در بردعه رحل اقامت انداخت و همهء ولايت آذربايجان و ارمنيّه صاف شد و كس نماند كه او را مخالفت كند و همه به اطاعت و انقياد او كمر بسته .\r\n\r\n","description":"","footnote":"","page_name":" 1178 ","page_number":464},
  {"content":"\r\n\r\n\r\nذكر وقايع سال صدم از رحلت خير البشر\r\nو در اين سال از مشاهير علما حسن بصرى و محمّد بن سيرين كه در علم تعبير بىنظير بودند سفر آخرت اختيار نمودند . گويند شخصى نزد ابن سيرين آمد و گفت : در خواب ديدم كه روغن زيتون در پاى درخت زيتون مىريزم . ابن سيرين گفت : زن دارى ؟ گفت : آرى . گفت :\r\nبرو نيك تفحّص نماى كه مبادا مادر تو باشد . چون تفحّص نمود چنين بود .\r\nو در تاريخ يافعى مذكور است كه عورتى نزد ابن سيرين آمد در وقتى كه او طعام مىخورد ، گفت : يا ابا بكر خوابى ديدم . ابن سيرين گفت : تقرير كن يا توقّف نماى تا از طعام خوردن فارغ شوم . القصّه ، ابن سيرين چون از شغل طعام فارغ گشت از آن عورت پرسيد : چه خواب ديدى ؟\r\nگفت : ديدم كه ماهتاب در پروين درآمده و از عقب من شخصى فرياد مىكرد و به من مىگفت : اى فلان برو نزد ابن سيرين و قصّهء درآمدن ماه در ثريا [ را 
  ] به او بگوى . ابن سيرين چون اين خواب شنيد دست خود را بگزيد و گفت : ويحك اى فلانه ! بار ديگر بگو چه نوع ديدى ؟ آن عورت بار ديگر بعينه اعاده كرد . روى ابن سيرين بسيار متغيّر گشت و دست بر شكم خود نهاده از جاى برخاست . پس خواهرش پرسيد : يا ابا بكر تو را چه مىشود ؟ گفت : اى خواهر اين عورت گمان مىبرد كه من بعد از هفت روز مىميرم . اتّفاقا بعد از هفت روز از اين واقعه ابن سيرين وفات يافت .\r\nو نيز در تاريخ يافعى مسطور است كه قبل از فوت ابن سيرين شخصى آمد و گفت :\r\nيا ابا بكر در خواب مىديدم كه مرغى فربه از آسمان فرود آمد و بر درختى شكوفه‌دار بنشست و تمامى شكوفه‌هاى آن درخت به منقار چيد . ابن سيرين گفت : انّا للّه و انّا اليه راجعون . امسال موت علما خواهد بود . چون عجايب تعبيرات ابن سيرين بيش از آن\r\n\r\n","description":"","footnote":"","page_name":" 1179 ","page_number":465},
  {"content":"\r\n\r\nاست كه [ نگارنده 
  ] احصاء آن تواند نمود متعرّض دگران نمىشود .\r\nابن سيرين از يك زن سى پسر داشت امّا بيست و نه در ايّام حيات او وفات يافته بودند و يك پسر ، عبد اللّه نام ، از او مانده بود . اكثر اهل تواريخ چنين آورده‌اند كه ابن سيرين را حاكم شرع جهت قرض مردم در بند داشت ، تا آنكه در حبس وفات يافت . بعد از وى پسرش عبد اللّه سىهزار درم قرض وى ادا نمود . بعد از فوت عبد اللّه متروكات او را به سيصد هزار دينار قيمت شده .\r\nدر همين سال جرير بن عطيّه « 1 » و فرزدق كه در سلك مشاهير شعراى عرب انتظام دارند وفات يافتند و اشعار ايشان الى يومنا هذا بر السنهء فضاى عرب و عجم داير و ساير [ است 
  ] .\r\n\r\n\r\n","description":"","footnote":"\r\n( 1 ) . نهاية الأرب : خطفى .\r\n","page_name":" 1180 ","page_number":466},
  {"content":"\r\n\r\n\r\nذكر وقايع سال صد و يكم از رحلت خير البشر [ 158 الف 
  ]\r\nدر اين سال جنيد بن عبد الرحمن ، كه بعد از عزل اشرس از ايالت خراسان حكومت آن ولايت به او تعلّق گرفته بود ، با سپاه بسيارى روى به جنگ ترك نهاد . چون خاقان شنيد كه جنيد بن عبد الرحمن متوجّه حرب او شده او نيز با لشكرى بيكران متوجّه او گرديد .\r\nدر تاريخ طبرى مذكور است كه اين نوبت خاقان با صد و هفتاد هزار مرد به جنگ جنيد آمد و بعد از كارزار بسيار كه از جانبين خلقى بسيار به قتل رسيدند مردى از دلاوران ، كه او را و اصل بن عمرو شعرى گفتندى ، روى به خاقان نهاده چنان تيغى بر وى رسانيد كه خود از سر خاقان بيفتاد و خاقان روى به هزيمت نهاد . مسلمانان تيغ در ايشان نهاده قريب به سه هزار مرد را بكشتند و غنائم بسيار به دست آوردند . در اين اثنا هشام بن عبد الملك به خالد قسرى - كه در بصره مىبود - نوشت كه : « نصر سيار ، عبد اللّه بن نعيم ، سودة بن ابى بحر دارمى ، حسين بن ابراهيم ، و عمارة بن حريم را به مدد جنيد بن عبد الرحمن بفرست . » چون ايشان به جنيد ملحق شدند سوده را با ده هزار مرد به حكومت سمرقند فرستاد و عمارة بن حريم را به ايالت طخارستان تعيين نمود و خود جنيد در مرو قرار گرفت .\r\nامّا خاقان چون شنيد كه سودهء دارمى به سمرقند آمد لشكر جمع آورده متوجّه سمرقند شد . چون خبر به جنيد رسيد با امراى خود در باب رفتن به مدد سوده مشورت كرد . نصر سيّار گفت : ايّها الامير سمرقند جاى مستحكم و مضبوط و سوده مردى شجاع صاحب رأى [ است 
  ] ؛ خاقان به او دست نخواهد داشت ، احتياج رفتن امير نيست . امّا جنيد اين سخن را نشنيده متوجّه آن‌جانب شد . چون خاقان از توجّه جنيد خبردار شد فرمود تا جميع چاههايى كه در راه بودند به خاك انباشتند . جنيد بر اين معنى اطّلاع پيدا كرده از راه بيابان ، كه نزديك بود ، برگشته به راه\r\n\r\n","description":"","footnote":"","page_name":" 1181 ","page_number":467},
  {"content":"\r\n\r\nكوهستان روان شد . تركان گرداگرد او را فرو گرفته شروع در دست درازى كردند و بىتعبيهء لشكر هر دو طايفه با يكديگر آويختند . بعد از كشش و كوشش بسيار نسيم ظفر بر پرچم اهل اسلام وزيد . تركان هزيمت يافته روى به گريز نهادند . مسلمانان غنيمت بسيار يافتند .\r\nچون اين خبر به خاقان رسيد باز لشكرى بيشمار جمع آورده مستعد حرب گرديد . جنيد با بيست و هشت هزار مرد روى به خاقان نهاد و كس نزد سوده به سمرقند فرستاد كه : بايد استعجال لشكرى فراهم آورده متوجه اين‌جانب شوى كه اينك ما روى به خاقان مىرويم .\r\nسوده بيست هزار مرد از عرب و اهل سمرقند آورده از شهر بيرون آمده متوجّه آن صوب شد . خاقان چون بر اين اوضاع اطّلاع يافت به سپهسالار خود نوشت كه : « زنهار ! هزار زنهار ! كه متوجّه حرب جنيد نشوى . بايد كه خود را به سوده رسانيده « دستبردى نمايى كه موجب شكست ايشان شود . بعد از آن به جنگ جنيد متوجّه بايد شد . »\r\nالقصّه ؛ تركان سر راه سوده گرفته منتظر او مىبودند تا آنكه سوده رسيد و ميانه هر دو طايفه جنگى درگرفت كه هرگز ديدهء فلك و دوّار اين‌چنين كارزار مشاهده نكرده بود .\r\nآخر الامر سوده با جميع لشكرش به قتل رسيد و هيچ‌يك از ايشان نرست . چون اين خبر به جنيد رسيد بسيار بگريست و كس به مرو و طخارستان و ساير بلاد خراسان فرستاده لشكر جمع آورده حارث بن شريح را با چهل و سه هزار كس به جنگ خاقان فرستاد . خاقان سمرقند را محاصره داشت و ابن سوده دارمى با اندك جماعتى در سمرقند بود ، امّا كار ايشان به جايى رسيد كه زنهار مىطلبيدند و خاقان راضى نمىشد ، كه ناگاه در اين اثنا حارث بن شريح با سپاه بيكران رسيده با خاقان جنگ در پيوست . اهل اسلام داد مردى و مردانگى دادند و تركان را از جاى برداشتند . نايب سوده نيز در اين محلّ از قلعه سمرقند بيرون آمده تيغ در تركان نهاد .\r\nالقصّه ؛ تركان روى به هزيمت نهاده متفرّق شدند و مسلمانان غنايم بيشمار به دست آورده مظفّر و منصور به سمرقند قرار گرفتند و جنيد از آن‌جا مراجعت نموده به مرو آمد ، و به علّت استسقا وفات يافت . حارث بن شريح خراسان را متصرّف شده اظهار تمرّد و عصيان به هشام بن عبد الملك كرد . هشام از اين معنى متأثر گشته عاصم بن عبد اللّه هلالى را به ايالت خراسان فرستاد . چون عاصم از عهدهء حارث بيرون نيامد ، هشام ايالت خراسان را باز به اسد بن عبد اللّه قسرى ارزانى داشت و عاصم را به دمشق طلبيد . چون حارث خبر آمدن اسد قسرى را شنيد دانست كه با اسد حريف نمىتواند شد ، بنابراين خراسان را گذاشته به ظلّ حمايت خاقان درآمد . خاقان او را نيك ديد و يكى از شهرهاى خود را به مدد معاش او مقرّر داشت .\r\n* * *\r\n\r\n","description":"","footnote":"","page_name":" 1182 ","page_number":468},
  {"content":"\r\n\r\nدر همين سال خالد بن عبد اللّه قسرى كه از قبل هشام والى عراقين بود بمرد . هشام به جاى او پسرش يزيد بن خالد را به حكومت عراقين فرستاد . بعد از اندك روزى ، از ظلم يزيد بن خالد اهل عراقين شكايت به هشام بردند . پس هشام يوسف بن عمرو ثقفى را به حكومت عراقين فرستاد و حكم كرد كه : آنچه يزيد بن خالد از مرو به ظلم گرفته باشد از او مطالبه نماى .\r\nيوسف بنا به فرموده متوجّه عراقين شد . چون به حيره رسيد كاردان خود را به شهر فرستاد و يزيد بن خالد را از بصره به كوفه حاضر گردانيد و آنچه داشت همه را از وى گرفت و درصدد كشتن او شد . يزيد بن خالد چون دريافت كه يوسف ثقفى در پى كشتن اوست گفت : ايّها الامير به كشتن من شتاب مكن كه من مال بسيار دارم كه به نزد مردم امانت گذاشته‌ام . مرا مكش تا همه را بستانم و به تو دهم . يوسف گفت : ايشان چه كسان‌اند كه پيش ايشان امانت دارى ؟ گفت : زيد بن على بن الحسين ، محمّد بن عمرو بن علىّ بن ابى طالب ، علىّ بن عبد اللّه عباس ، ابراهيم بن سعيد بن عبد الرحمن عوف ، [ و 
  ] ايّوب بن مسلم مخزومى .\r\nو چون اين مردم در آن وقت همه در شام بودند يوسف ثقفى حقيقت حال را نوشته معروض هشام عبد الملك گردانيد . هشام اين جماعت را حاضر ساخته نامهء يوسف ثقفى را با ايشان نشان داد . ايشان بعد از اطّلاع بر مضمون نامه گفتند : اصلا و قطعا يزيد بن خالد را نزد ما هيچ وديعه‌اى نيست . هشام گفت : ناچار شما را به كوفه بايد فرستاد تا در مشافهه اين مهم مشخص شود . پس هشام به يوسف ثقفى نوشت كه : « جماعتى را كه نوشته بودى پيش تو فرستادم . اگر يزيد بن خالد حجّتى ظاهر سازد كه نزد ايشان چيزى دارد از ايشان بستان و اگر حجّتى ندارد اين جماعت را سوگند داده دست از ايشان بازدار و در تعظيم ايشان تقصير جايز مدار . »\r\nالقصّه ؛ چون اين مردم به كوفه رسيدند يوسف ثقفى محضرى ساخته يزيد بن خالد را حاضر گردانيد و در حضور ايشان از وى پرسيد : تو چه چيز نرد اين جماعت امانت نهاده‌اى ؟\r\nيزيد بن خالد گفت : مرا نزديك ايشان هيچ چيز نيست . من از جهت آنكه چند روزى مرا ايذاء نكنند دروغ گفتم . يوسف ثقفى از اين سخن بسيار در خشم شده فرمود تا يزيد بن خالد را در زندان كرده چندان ايذاء كردند كه همان جا بمرد و اين مردم را رخصت مراجعت كرد . پس غير از زيد بن علىّ بن حسين و محمّد بن عمرو همه مراجعت نمودند ، و ايشان در كوفه ماندند .\r\n\r\n","description":"","footnote":"","page_name":" 1183 ","page_number":469},
  {"content":"\r\n . \r\n","description":"","footnote":"","page_name":" 1184 ","page_number":470},
  {"content":"\r\n\r\n\r\nوقايع سال صد و دويم از رحلت خير البشر\r\nقضيّه‌اى معتدبه در امور ملكى به نظر متتبّع نرسيد ، ليكن از شام ابو عبد اللّه مكحول كه از كبار علما و زهاد بود [ در اين زمان زندگى مىكرد 
  ] . از زهرى منقول است كه در اين روزگار علما چهار بودند : مسيب در مدينه ، شعبى در كوفه ، حسن در بصره ، و مكحول در شام . قاعدهء مكحول در فتوى آن بود كه مىگفت : رأى من در اين مسئله اين است ؛ رأى گاه خطا مىكند و گاه به صواب مىرود .\r\nخطيب در تاريخ بغداد آورده كه جدّ مكحول شاكر نام از اهل هرات بود و در كابل دختر والى آن‌جا را به نكاح عقد درآورده و از وى او را پسرى حاصل شد سهراب ، و از وى پسرى شد [ كه 
  ] او را مكحول نام نهاد . اين مكحول در ايام طفوليت به بند مسلمانان درافتاد و در شام تحصيل علوم كرد تا به آن مرتبه رسيد .\r\n\r\n","description":"","footnote":"","page_name":" 1185 ","page_number":471},
  {"content":"\r\n . \r\n","description":"","footnote":"","page_name":" 1186 ","page_number":472},
  {"content":"\r\n\r\n\r\nذكر وقايع سال صد و سيم از رحلت پيغمبر ، صلّى اللّه عليه و آله\r\nابو محمّد علىّ بن عبد اللّه بن عباس [ در اين سال 
  ] وفات نموده . ولادت او شب جمعه بيست و هفتم شهر رمضان در سنهء اربعين از هجرت روى نمود . عبد اللّه او را در حين ولادت نزد امير المؤمنين على ، عليه السّلام ، آورد تا آن حضرت تحنيكش فرموده و نام و كنيت خود او را ارزانى داشته ، [ 158 ب 
  ] امّا عبد الملك مروان بنابر عداوتى كه با امير المؤمنين على داشت گفت : من در لشكر خود نمىتوانم ديد كه اسم على و كنيت او هر دو باشد ؛ بنابراين كنيت او را ابو محمّد ساخت . و در تاريخ يافعى مذكور است كه تغيير اين كنيت از معاوية بن ابى سفيان بود .\r\nو نيز در تاريخ يافعى مسطور است كه علىّ بن عبد اللّه خوشروىترين قريش بود و اكثر اوقات او به نماز مىگذشت و از اين جهت او را سجّاد گفتندى . و گويند او را پانصد درخت زيتون بود و هر روز در پاى هر درختى دو ركعت نماز مىگزارد . وليد بن عبد الملك او را دو بار تازيانه زد . يك نوبت از براى آنكه لبابه بنت عبد اللّه بن جعفر بن ابى طالب [ را ، كه پيشتر 
  ] منكوحهء عبد الملك [ بود ؛ به عقد خود درآورد . قضيه چنين 
  ] بود . [ كه 
  ] اتفاقا روزى عبد الملك سيبى كه نصفش خود خورده بود به لبابه داد و لبابه كارد گرفته او را پاك مىكرد ، عبد الملك از وى پرسيد : چه مىكنى ؟ گفت : او را از چرك دهنت پاك مىكنم . پس عبد الملك او را طلاق كرد و علىّ بن عبد اللّه او را در نكاح خود درآورد . از اين جهت وليد بن عبد الملك او را تازيانه زد .\r\nنوبت دويم او را بر شتر واژگونه سوار كرده تازيانه مىزدند و در بازار دمشق مىگردانيدند و شخصى پيش او فرياد مىكرد كه اى مردمان اين است علىّ بن عبد اللّه كذّاب . محمّد بن شجاع مىگويد كه : من در آن روز به وى رسيدم و گفتم : اين چيست كه به تو نسبت مىكنند ؟ جواب\r\n\r\n","description":"","footnote":"","page_name":" 1187 ","page_number":473},
  {"content":"\r\n\r\nداد : از من به وليد رسانيده‌اند كه مىگويم خلافت از بنى اميّه به بنى عباس انتقال خواهد نمود . و اين معنى باعث اين شده و حال آنكه اين امر شدنى است بىشكّ و شبهه .\r\nو گويند كه طول قامت علىّ بن عبد اللّه به مرتبه‌اى بود كه هرگاه طواف مىنمود تصوّر مىشد كه او سوار است و ساير مردم پياده . او باوجود اين طول قامت تا به دوش پدر خود عبد اللّه مىرسيد و عبد اللّه تا به دوش عباس و عباس تا به دوش عبد المطّلب . و اين علىّ بن عبد اللّه با جميع اولاد و اهل بيتش از زمان حكومت وليد تا آخر دولت بنى اميه در حميمه ، كه از قصبات شام است ، مىبود و در آن موضع او را زياده از بيست و كمتر از سى فرزند شد .\r\nو در تاريخ يافعى مسطور است كه عباس بن عبد المطّلب به مرتبه‌اى آواز بلند و مهيب داشت كه نوبتى در حوالى قبيله‌اى از قبايل جهت اخبار ايشان به آمدن دشمن ، از دور [ چنان بلند 
  ] آواز كرد كه هر حامله‌اى كه آن آواز را شنيد وضع حمل نمود . و نيز در تاريخ يافعى مسطور است كه بسيار بود كه عباس بر كوه سلغ كه نزديك به مدينه است مىايستاد و غلامان خود را كه در غابه بودند آواز مىكرد و ايشان مىشنيدند . و مسافت ميان سلغ و غابه هشت ميل بود .\r\nو از جمله وقايع اين سال فوت عطاء بن رياح بود . او از اكابر تابعين است . اين جريح اوزاعى و ابو حنيفه از وى روايت حديث مىكنند . از ابى حنيفه منقول است كه مىگفت : من هيچ كس را فقيه‌تر از عطاء بن رياح نديدم . و يافعى در تاريخ خود آورده كه : آنچه در كتب فقه از ابن رياح نقل مىكنند كه او فتوى مىداد و مباح مىدانست وطى « 1 » كنيزان را بىرخصت صاحب ايشان ، همچنين آنچه نقل كردند كه او كنيزان خود را پيش مهمانان مىفرستاد ؛ اگر به صحّت رسيده باشد بايد كه محمول شود بر [ حلال دانستن 
  ] استماع غنا نه بر تحليل وطى .\r\nچنانچه از بعضى مشايخ صوفيه نقل مىكنند كه ايشان در وقت سماع كنيزان خود را امر مىكردند كه نزد اصحاب ايشان تغنّى كنند . نعوذ باللّه من هذه الاعتقادات الفاسدة .\r\nو نيز در همين سال ابو عبد اللّه وهب بن منية اليمانى الصيفانى كه به وفور فضائل و كمالات انسانى ، خصوصا علم تاريخ و اخبار ، از ساير ابناء روزگار امتياز تمام داشت علم توجّه به جانب آخرت برافراشت . در تاريخ يافعى مذكور است كه وهب مىگفته كه : من به مطالعهء هفتاد و دو كتاب از صحف الهى فايز گشته ، بنابراين بر چگونگى حال امم اطّلاع تمام دارم . و شخصى به وهب رسيده گفت : فلانى تو را دشنام داد . در جواب گفت : ما وجد الشّيطان رسولا غيرك ؟ يعنى آيا شيطان غير از تو كسى ديگر را به رسالت لايق نديد ؟ و كتاب ذكر الملوك « 2 » از تصانيف اوست و از جملهء كتب مفيد است در فنّ تاريخ .\r\n\r\n\r\n","description":"","footnote":"\r\n( 1 ) . وطى : نزديكى كردن . - و .\r\n( 2 ) . مشخصات اين كتاب در منابع كتابشناسى موجود يافت نشد .\r\n","page_name":" 1188 ","page_number":474},
  {"content":"\r\n\r\n\r\nذكر وقايع سال صد و چهارم از رحلت خير البشر\r\nاز اعظم وقايع اين سال فوت امام همام ابو جعفر الباقر محمّد بن زين العابدين علىّ بن حسين بن علىّ بن ابى طالب ، عليهم السّلام ، است . « 1 » آن حضرت هاشميى است [ كه 
  ] از دو هاشمى تولّد نموده و علويى است [ كه 
  ] از دو علوى به وجود آمده ؛ چه پدر نامدارش سيّد الساجدين امام زين العابدين است و مادرش فاطمه بنت حسن مجتبى ، عليه السّلام . ولادت با سعادت آن حضرت در مدينه در روز جمعه سيّم صفر سنهء سبع و خمسين از هجرت سيّد المرسلين ، صلّى اللّه عليه و آله ، اتّفاق افتاد . و بعضى از مورّخين غرّهء رجب سال مذكور گفته‌اند .\r\nاسم شريف آن امام همام محمّد و لقب او باقر و هادى و شاكر ، و كنيت او ابو جعفر [ است 
  ] .\r\nدر وقت شهادت جدّ خويش ، امام حسين ، عليه السّلام ، سه ساله بود و در زمان وفات پدر خود سى و هشت ساله . به اتّفاق علماى اماميه اثنى عشر هشام بن عبد الملك بن مروان آن امام عالى شأن را زهر داده . مدفن همايونش گورستان بقيع است نزديك به مرقد بهشت آيين امام زين العابدين ، عليهما السلام الى يوم الدّين . علوّ شأن آن امام ستوده مأثر نه در آن مرتبه است كه قلم زبان تفصيل آن را به حيزّ تقرير تواند آورد ، و سموّ مكان آن قدوهء اوايل و آخر نه در آن مثابه كه زبان قلم تفصيل آن را تحرير تواند نمود . وفور فضل و كمالش در متون دفاتر مسطور و ظهور مجد و جلالش در بطون صحايف مذكور . حقيقت امامتش به موجب نصّ آباء عالى شأنش معيّن و كثرت معجزاتش در كتب محبّان خاندان مبيّن .\r\n\r\n\r\n","description":"","footnote":"\r\n( 1 ) . در ارشاد ( ص 245 ) ، اصول كافى ( ج 2 ، ص 272 ) ، و جلاء العيون مجلسى ( ص 692 ) همين تاريخ براى رحلت امام محمد باقر ( ع ) آمده است . ولى در وفيات الاعيان ( ج 3 ، ص 314 ) ربيع الاول سال صد و سيزدهم هجرى و در تاريخ گزيده حمد الله مستوفى ( ص 203 ) دوشنبه پانزدهم رجب سال صد و هفدهم هجرى قيد شده است .\r\n","page_name":" 1189 ","page_number":475},
  {"content":"\r\n\r\nميمون قداح از امام جعفر صادق ، عليه السلام ، نقل مىكند و آن حضرت از پدر بزرگوار خود ، محمّد باقر ، روايت مىكند كه مىفرمود : روزى پيش جابر بن عبد اللّه الانصارى درآمدم در وقتى كه روشنايى چشم او رفته بود ، و بر وى سلام كردم . به جواب مبادرت نموده پرسيد :\r\nتو كيستى ؟ گفتم : محمّد بن علىّ بن حسين . گفت : يابن رسول اللّه نزديك من آى . پيش او رفتم .\r\nدست مرا بوسيد و قصد پاى من كرد كه ببوسد ؛ من دور شدم . پس گفت : اى پسر رسول خدا به حقّ آن خدايى كه جدّ تو را به رسالت فرستاده كه جدّ بزرگوار تو محمّد مصطفى ، صلّى اللّه عليه و آله ، تو را سلام رسانيده . گفتم : و على رسول اللّه السّلام و رحمة اللّه و بركاته ، يا جابر به چه تقريب حبيب حضرت عزّت مرا ياد نموده و دربارهء من اين لطف و مرحمت فرموده ؟\r\nجابر گفت : روزى در خدمت رسول ، صلّى اللّه عليه و آله ، بودم ، فرمود : اى جابر اميد كه تو بمانى تا آن وقت كه ملاقات كنى با يكى از فرزندان من كه وى را محمّد بن علىّ بن حسين مىگويند .\r\nخداى تعالى وى را نور و حكمت خواهد داد . چون او را دريابى از من سلام به او برسان .\r\nو آن حضرت را شش فرزند بود : پنج پسر و يك دختر . امام جعفر و عبد اللّه ، و مادر ايشان امّ فروه دختر قسم بن محمّد بن ابى بكر بود ؛ ابراهيم و عبيد اللّه و مادر ايشان امّ حكم بنت اسد بن مغيره ثقفى بود ؛ [ و 
  ] على و زينب از سريه بودند . بعضى دو دختر گفته‌اند : يك دختر ام سلم . امّا عقب آن حضرت از امام جعفر ، عليه السّلام ، بود و بس .\r\nو در فصول المهمّه « 1 » آورده كه شيخ ابو الفتح يحيى بن محمّد مىگفت كه من از بعضى از اهل صلاح شنيدم كه مىفرمود كه : من روزى از مكّه به مدينه رفتم ، ناگاه در ميانهء باديه شخصى در نظر من درآمد ، چون نزديك شدم ديدم كودكى است در سنّ هفت يا هشت . چون مرا ديد بر من سلام كرد . من بعد از جواب سلام از وى پرسيدم : اى غلام از كجايى ؟ گفت : از خداى تعالى . گفتم : به كجا مىروى ؟ گفت : به خدا . گفتم : توشهء تو چيست ؟ گفت : پرهيزكارى و ترس خدا . گفتم : تو كيستى ؟ گفت : من از قريش‌ام . گفتم : از كدام گروه ؟ گفت : من علوىام . بعد از آن ابياتى چند انشاء نموده [ 159 الف 
  ] فرمود ؛ مضمون آن اين بود كه : ما جماعتىايم قسمت‌كنندگان آب كوثر بر سعدا ، پس ظفر نيافت هركه يافت الّا به دوستى ما ، و از مقصد نااميد نگشت هركه دوستى ما توشهء راه او بود ، پس آن كس كه ما را خوشحال گردانيد از ما نيز خوشحالى يافت ، و هركه با ما اسائت و دشمنى ورزد يقين كه از خبث ولادت اوست ، و هركه حقّ ما را غصب كرد پس به درستى كه روز قيامت به خدا بازگشت اوست . بعد از آن فرمود : منم\r\n\r\n\r\n","description":"","footnote":"\r\n( 1 ) . فصول المهمّه فى معرفة الائمّة و فضلهم و معرفة اولادهم و نسلهم ، نوشتهء شيخ نور الدّين علىّ بن محمّد بن صباغ المالكى الملكى ( وفات 855 ه . ق . ) ؛ - كشف الظنون ، ج 2 ، ص 1271 .\r\n","page_name":" 1190 ","page_number":476},
  {"content":"\r\n\r\nمحمّد بن علىّ بن حسين بن علىّ بن ابى طالب ، عليهم السّلام . بعد از آن از نظر من غايب گشت .\r\nدر روضة الصفا از ابو بصير روايت مىكند كه روزى امام محمّد باقر ، عليه السّلام ، را گفتم :\r\nيابن رسول اللّه شما ذريّهء رسول اللّه‌ايد ؟ گفت : آرى . گفتم : شما جميع علوم رسول ، صلّى اللّه عليه و آله ، را ميراث يافته‌ايد و حال آن‌كه رسول علوم جميع انبيا را بر وجه اكمل داشت .\r\nفرمود : به عنايت الهى ميراث از پدر خود يافته‌ايم . گفتم : پس بر اين تقدير شما را قدرت آن باشد كه مرده‌اى به دعاى شما زنده شود و نابينا و ابرص از مرض خويش شفا يابد و هرچه مردم بخورند و ذخيره‌كننده از آن خبر دهيد . فرمود : بلى ، به اذن اللّه تعالى . بعد از آن فرمود :\r\nاى ابو نصير پيشتر آى . چون نزديك رفتم دست مبارك خود را بر چشم من نهاد و آهسته چيزى خوانده دست از چشم من فرود آورد و هر دو چشم من فى الحال بينا شد ، چنانچه هرچه در مقابل من بود همه را ديدم . باز دست بر وى ماليد چشم من به حال اوّل رفته نابينا گشتم . بعد از آن فرمود : اى ابا نصير اگر مىخواهى به اذن خدا چشم تو را بينا سازم - چنانچه ديدى - و حساب تو با خدا باشد جلّ جلاله ، و اگر خواهى نابينا باشد و بىحساب به بهشت روى ؟ گفتم :\r\nيابن رسول اللّه من طاقت حساب الهى ندارم . نابينايى دنياى فانى سهل است .\r\nو از سخنان آن حضرت است كه : مردم به جهت آن كينه و عداوت به ما مىورزند كه ما اهل بيت رحمت‌ايم و شجرهء نبوّت و معدن حكمت و محلّ فرود آمدن وحى . و نيز از سخنان آن جناب است كه : بلاى مردم بر ما عظيم است و از خلايق در زحمت‌ايم . اگر ايشان را مىخوانيم اجابت نمىكنند و اگر ترك ايشان دهيم از غير ما هدايت نمىيابند .\r\nالقصّه ؛ شرح كمالات و مناقب امام مفترض الطاعة بيش از آن است كه اين كتاب گنجايش آن داشته باشد .\r\n\r\n","description":"","footnote":"","page_name":" 1191 ","page_number":477},
  {"content":"\r\n . \r\n","description":"","footnote":"","page_name":" 1192 ","page_number":478},
  {"content":"\r\n\r\n\r\nذكر وقايع سال صد و پنجم از رحلت خير البشر\r\nدر اين سال هشام بن عبد الملك ، جنيد بن عبد الرحمن را از حكومت خراسان معزول ساخت و عاصم بن عبد اللّه الهلالى را به ايالت خراسان فرستاد . سبب عزل او آن بود كه فاضله ، دختر يزيد بن مهلّب ، را بىاجازهء هشام در حبالهء نكاح آورده بود . در همان روز كه عاصم به خراسان رسيد جنيد وفات يافت . به روايت روضة الصفا عزل جنيد و نصب عاصم به جاى او از وقايع سال صد و ششم از رحلت بود .\r\n\r\n","description":"","footnote":"","page_name":" 1193 ","page_number":479},
  {"content":"\r\n . \r\n","description":"","footnote":"","page_name":" 1194 ","page_number":480},
  {"content":"\r\n\r\n\r\nذكر وقايع سال صد و ششم از رحلت خير البشر\r\nو در اين سال ، يعنى صد و ششم رحلت ، نافع ، مولاى عبد اللّه بن عمر الخطّاب ، وفات يافت . او [ را 
  ] از كبار تابعين و ثقات اهل حديث مىدانند ، تا آنكه اهل حديث مىگويند كه روايت شافعى از مالك و مالك از نافع و نافع از ابن عمر سلسلة الذهب است به واسطهء جلالت شأن اين راويان . و صاحب بخارى در تاريخ خود آورده كه نافع از اسيران نيشابور است و بعضى گويند از سبى « 1 » كابل ؛ و اللّه اعلم . و كوچك بود كه عبد اللّه بن عمر او را خريد .\r\n\r\n\r\n","description":"","footnote":"\r\n( 1 ) . سبى : آنچه به اسارت درآمده باشد ؛ اسيران . - و .\r\n","page_name":" 1195 ","page_number":481},
  {"content":"\r\n . \r\n","description":"","footnote":"","page_name":" 1196 ","page_number":482},
  {"content":"\r\n\r\n\r\nذكر وقايع سال صد و هفتم از رحلت خير البشر\r\nدر اين سال هشام بن عبد الملك ، عاصم را از ايالت خراسان معزول ساخت و حكومت آن ولايت را به اسد بن عبد اللّه تفويض نمود . اسد چهار سال حكومت آن ديار كرد و بعد از آن به مرض استسقا وفات يافت ، و حكومت خراسان را به نصر بن سيّار تعلّق گرفت ، چنانچه عنقريب تفصيل آن خواهد آمد إن شاء اللّه تعالى .\r\nو هم در اين سال معاويه و سليمان پسران هشام به غزو روم رفته بر نصارى ظفر يافتند . و در همين سال ميان اسد بن عبد اللّه ، والى خراسان ، و خاقان تركستان محاربات صعب واقع شده نوزده بار ميان ايشان جنگ شد ، آخر الامر نسيم فتح و ظفر بر پرچم علم اسد بن عبد الله وزيد .\r\n\r\n","description":"","footnote":"","page_name":" 1197 ","page_number":483},
  {"content":"\r\n . \r\n","description":"","footnote":"","page_name":" 1198 ","page_number":484},
  {"content":"\r\n\r\n\r\nذكر وقايع سال صد و هشتم از رحلت خير البشر\r\nدر اين سال ابو محمّد حبيب بن عيسى العجمى ، كه از اهل فارس بود و در بصره مساكن بود ، وفات يافت . وى را روز ترويه در بصره مىديدند و روز عرفه در عرفات . و هم در اين سال حبيب بن سالم الراعى ، كه از تربيت يافتگان سلمان فارسى بود ، وفات يافت . او در كنارهء فرات نشستى و از مردم كناره گرفتى . يكى از مشايخ گويد كه : روزى بر وى گذشتم ، او در نماز بود و گرگ گوسفندان او را مىچرانيد . گفتم اين پير را زيارت كنم كه عجب حالتى از وى مشاهده مىافتد . پس توقّف كردم تا از نماز فارغ شد . بر وى سلام كرد ، گفت : اى پسر به چه كار آمدى ؟\r\nگفتم : به زيارت . گفت : جزاك اللّه خيرا . گفتم : اى شيخ ، گرگ را با ميش موافق مىبينم . گفت :\r\nاز آنكه راعى ميش با حقّ موافق است . اين بگفت و كاسهء چوبينى كه در زير سنگ داشت دو چشمه از آن بگشاد : يكى شير و ديگرى عسل . گفتم : اى شيخ اين درجه از چه يافتى ؟ گفت : به متابعت مصطفى ، صلّى اللّه عليه و آله . بعد از آن گفت : اى پسر قوم موسى با آنكه او را مخالف بودند سنگ خارهء ايشان را آب داد و موسى به درجهء نبّى ما مصطفى ، صلّى اللّه عليه و آله ، نبود .\r\nچون من متابع محمّد مصطفى باشم عجب نباشد اگر سنگ مرا شير و عسل دهد . گفتم : اى شيخ مرا پندى ده . گفت اى پس دل را محلّ آز و حرص مكن و معده را موضع حرام مساز كه هلاك در اين دو چيز است و نجات در حفظ اين دو چيز .\r\n\r\n","description":"","footnote":"","page_name":" 1199 ","page_number":485},
  {"content":"\r\n . \r\n","description":"","footnote":"","page_name":" 1200 ","page_number":486},
  {"content":"\r\n\r\n\r\nذكر وقايع سال صد و نهم از رحلت خير البشر\r\nاسد بن عبد اللّه به چنگ اجل گرفتار شد . چون خبر فوت او به هشام بن عبد الملك رسيد با عبد الكريم بن سليط حنفى مشورت نمود كه : بر احوال خراسان كه واقف است ؟ و لياقت ايالت آن ديار كه راست ؟ و از امراى من كدامين كما ينبغى از عهدهء مهمّات بيرون تواند آمد ؟\r\nعبد الكريم گفت : امير المؤمنين بر احوال امرا داناتر است ، امّا جديع « 1 » بن على ازدى ، كه به كرمانى مشهور است ، مردى صاحب رأى و سياست است . هشام پرسيد : او را كرمانى چرا مىگويند ؟\r\nعبد الكريم گفت : در آن وقت كه مهلّب بن ابى صفره در ولايت كرمان به جنگ از ارقه رفته بود پدر جديع در آن ولا در ولايت كرمان متولّد شد . هشام گفت : او لايق اين مهم نيست .\r\nپس عبد الكريم يك يك امراى عرب كه در خراسان بودند نام برد و هشام اعراض مىكرد ، تا آنكه به نام نصر بن سيّار رسيد . هشام گفت : نصر بن سيّار لايق ايالت خراسان است ؛ چرا كه قبيله و عشيرهء او منم . پس منشور ايالت خراسان به نام نصر بن سيار نوشته به دست عبد الكريم بن سليط داده به خراسان فرستاد . نصر دو هزار دينار به عبد الكريم داد . و مجموع امراى عرب او را اطاعت و انقياد نمودند . او به ديار خوارزم و ساير بلاد خراسان مردم كاردان ضابط بازداشت و تمامى ولايت را به نوعى معمور و آبادان داشت كه فوق آن متصوّر نبود .\r\nنصر بن سيّار تا آن زمان كه ابو مسلم مروزى ، داعى عباسيان ، خروج كرد والى خراسان بود ، چنانچه عنقريب تفصيل اين احوال مذكور خواهد آمد ان شاء اللّه تعالى .\r\n\r\n\r\n","description":"","footnote":"\r\n( 1 ) . م : خديع ؛ ش : خديج ؛ ق : خديح . به قياس الكامل تصحيح شد . وى جديع بن على ازدى معروف به كرمانى - به دليل تولد در كرمان - است ، كه رئيس يمانيهاى مقيم خراسان بود .\r\n","page_name":" 1201 ","page_number":487},
  {"content":"\r\n . \r\n","description":"","footnote":"","page_name":" 1202 ","page_number":488},
  {"content":"\r\n\r\n\r\nذكر وقايع سال صد و دهم از رحلت خير البشر\r\nاز جمله وقايع اين سال ظهور زيد بن علىّ بن حسين بن علىّ بن ابى طالب ، عليهما السّلام ، و شهادت اوست . « 1 » سبب آمدن زيد بن على به كوفه سابقا مذكور شد و روايتى ديگر در آن باب آن است كه زيد و داود بن علىّ بن عبد اللّه عباس و محمّد بن عمر بن علىّ بن ابى طالب ، عليهم السّلام ، نزد خالد بن عبد اللّه قسرى رفتند ، و خالد ايشان را جوايز گرانمند و صلات دلپسند داد . چون خالد از امارت عراق معزول شد و ايالت آن ولايت به يوسف بن عمر « 2 » قرار گرفت ، يوسف به هشام نوشت : « خالد از زيد بن على ضياعى « 3 » خريده است به ده هزار درم و زر تسليم نموده و ضياع نيز به دو گذاشته . » هشام ، زيد را با داود به شام طلبيده و استفسار اين معنى كرد . زيد و رفيقانش سوگند ياد كردند كه به غير جايزه‌اى كه از خالد گرفته‌اند به هيچ صورت معامله‌اى [ 159 ب 
  ] ديگر در ميان واقع نشده . هشام ايشان را در سوگند تصديقى نمود ، امّا گفت : شما را به عراق بايد رفت و در حضور يوسف اين سخن بايد گفت . ايشان از روى كراهيت به عراق رفتند .\r\nيوسف هرچند سعى نمود بر ذمّهء زيد چيزى اثبات نمايد ، نتوانست نمود ، و زيد از كوفه به قادسيّه رفت . امّا كوفيان چون ديدند كه زيد از يوسف آزرده خاطر مىرود پياپى مراسلات و\r\n\r\n\r\n","description":"","footnote":"\r\n( 1 ) . اخبار زيد بن على به‌طور دقيق در شذرات الذهب ، نوشتهء ابى الفلاح عبد الحىّ ( ج 1 ، ص 164 ) و اعلام زركلى ( ج 3 ، ص 98 ) آمده است .\r\n( 2 ) . اخبار اين شخص در وفيات الأعيان ( ج 6 ، شمارهء 814 ) نقل شده است . وى خالد بن عبد اللّه قشرى را كشت و خود به دست محمّد بن خالد قسرى به قتل رسيد ؛ - اخبار الطول ، ص 367 .\r\n( 3 ) . ضياع : جمع ضيعه ؛ خواسته‌ها ( زمين و آب و درخت ) ؛ - فرهنگ معين . - و .\r\n","page_name":" 1203 ","page_number":489},
  {"content":"\r\n\r\nمكاتبات به او نوشتند كه : « به كوفه مراجعت نماى تا زمام خلافت به كف با كفايت تو نهاده مراسم اطاعت و انقياد به جاى آريم . » زيد از طرّهات ايشان فريفته شده عازم كوفه شد . هر چند ياران او را نصيحت كردند مفيد نيفتاد و عزيمت كوفه مصمّم گردانيده مراجعت نمود .\r\nچون زيد به كوفه درآمد كوفيان آغاز فتنه كردند . زيد با وجود آنكه مىدانست اهل كوفه با جدّ او امام حسين ، عليه السّلام ، چه نوع معامله پيش بردند ، امّا بنابر آنكه تخلّف از تقدير الهى و قضاى ربّانى ممكن و مقدّر هيچ كس نيست به اكاذيب ايشان فريفته گشته شروع در دعوت نمود . القصّه ، به اندك روز به قول اكثر مورّخين چهل هزار مرد با زيد بيعت كردند .\r\nچون اين خبر به سمع يوسف بن عمر ، والى كوفه ، رسيد به زيد پيغام فرستاد كه : بودن تو در اين شهر مصلحت نيست ، بايد كه از اين شهر بيرون روى و توقّف جايز ندارى . زيد هرچند از براى بودن در كوفه عذرها و بهانه‌ها گفت قبول نيفتاد . يوسف در باب رفتن او مجدّ شد .\r\nبنابراين زيد از كوفه بيرون رفته باز به قادسيّه رفت . امّا كوفيان چون بر اين حال اطّلاع يافتند جماعتى از رؤساى شهر متعاقب او رفته به او ملحق شدند و گفتند : ما چهل هزار نفريم كه در ركاب تو جان باختن هوس داريم و از اندك مردم شام كه در اين شهرند چه باك داريم . اكنون ملتمس آنكه به دل قوى و املى فسيح مراجعت نمايى تا از دشمنان انتقام كشيم . زيد هرچند گفت : من مىترسم كه شما به عهد خود وفا نكنيد و مرا مانند جدّ من ، امام حسين ، به اعدا سپاريد ايشان الحاح بسيار كردند و گفتند : يابن رسول اللّه ما مىخواهيم كه به يمن همّت از آن شرمندگى بيرون آييم و تلاقى تقصيرات سابقه كنيم .\r\nالقصّه ؛ كوفيان پيمان خود را به ايمان مغلظه استوار داشتند . داود بن علىّ بن عبد اللّه عباس هرچند با زيد گفت : اى پسر عمّ ! به گفتار كوفيان مغرور مشو و بر عهد ايشان اعتماد منماى كه ايشان از اولاد آن مردم‌اند كه نسبت به جدّ تو علىّ بن ابى طالب بىوفاييها كردند و بعد از بيعت ردا از دوش عمّ بزرگوار تو امام حسن ربودند و تيغ بر روى او كشيدند ، و آنچه با جدّ تو امام حسين كردند بر تمامى اهل عالم تا قيام قيامت مخفى نخواهد بود ، بر قول و فعل كوفيان اعتمادى نيست و ايشان غير از بيوفايى شيوه‌اى ديگر ندارند [ زيد به هيچ عنوان گوش بر حرف داود نداد 
  ] .\r\nامّا كوفيان چون ديدند كه داود مانع زيد است گفتند : داود بر تو حسد مىبرد و گمان او آن است كه اهل بيت او به خلافت اولى و احق‌ّاند . القصّه ، كوفيان چندان گفتند كه زيد همراه ايشان بازگشته به كوفه درآمد و داود به مدينه رفت . چون زيد به شهر درآمد مسلمة بن كربيل او را گفت : تو را به خدا قسم مىدهم كه چند كس با تو بيعت كردند ؟ گفت : چهل هزار كس . گفت : با جدّ تو چند هزار بيعت كردند ؟ گفت : هشتاد هزار . مسلمه گفت : چند كس از ايشان به عهد و\r\n\r\n","description":"","footnote":"","page_name":" 1204 ","page_number":490},
  {"content":"\r\n\r\nپيمان بماندند . گفت : سيصد تن . مسلمه باز استفسار نمود : جدّ تو فاضلتر بود يا تو ؟ زيد گفت :\r\nجدّ من . مسلمه گفت : آن قرن بهتر بود يا اين قرن ؟ زيد گفت : آن قرن . مسلمه گفت : بعد از آنكه مردم آن قرن با جدّ تو وفا نكردند تو از ايشان چشم وفا دارى ؟ اكنون رخصت فرماى تا از اين شهر بيرون روم تا آسيب تو را نبينم . زيد او را دستورى داد و مسلمه به يمامه رفت .\r\nدر اين اثنا عبد اللّه بن حسن بن علىّ بن ابى طالب ، عليهم السّلام ، مكتوبى نصيحت‌آميز به زيد نوشت . امّا چون ارادهء ازلى به شهادت او تعلّق گرفته بود هيچ فايده نداد . زيد در كوفه به دعوت مردم مشغول شد و هرچند وقت به ميان قبيله مىرفت تا آنكه يك سال تمام شد و زيد از رهگذر دعوت خاطر جمع ساخت .\r\n\r\n","description":"","footnote":"","page_name":" 1205 ","page_number":491},
  {"content":"\r\n . \r\n","description":"","footnote":"","page_name":" 1206 ","page_number":492},
  {"content":"\r\n\r\n\r\nذكر وقايع سال صد و يازدهم از رحلت پيغمبر ، صلّى اللّه عليه و آله\r\nدر محرّم اين سال زيد مردم خود را گفت كه استعداد نموده منتظر وفا به عهد خويش باشند . در اين اثنا سليمان بن سراقهء باهلى از كوفه پيش يوسف بن عمر ، كه در ولايت جزيره بود ، رفته او را از حال يزيد و اتّفاق كوفه آگاهى داد . يوسف همّت بر دفع او مقصور داشته متوجّه كوفه گشت . چون به شهر درآمد جمعى از سرهنگان خود را فرمود تا تفحّص نموده زيد را پيدا كنند . در خلال اين احوال طايفه‌اى كه از معارف كوفه بودند و با زيد بيعت كرده [ بودند 
  ] ، به واسطهء آنكه از وى پرسيدند كه تو در حقّ ابى بكر و عمر چه مىگويى ؟ [ و او 
  ] گفت : من در حق آن دو كس جز نيكويى نمىگويم ، ترك بيعت او نموده گفتند : امام جعفر بن محمّد صادق است نه تو . زيد با ايشان خطاب كرد : رفضتمونى . يعنى ترك كرديد مرا اى قوم و از راه به يك طرف افتاديد . و از آن زمان اطلاق لفظ « رافضى » بر شيعه شيوع يافت .\r\nو در تفسير امام على عسكرى ، عليه السّلام ، منقول است كه لفظ رافضى را اول بار فرعون اطلاق كرد بر آن ساحران كه بعد از مشاهدهء آيات كليم اللّه ، على نبيّنا و عليه السّلام ، از دين فرعون برگشته به حضرت كليم اللّه گرويدند و فرعون ايشان را گفت : قدر فضتم ديننا [ يعنى ترك كرديد دين ما را 
  ] ، و به انواع عذاب ايشان را معذّب ساخت ، چنانچه قرآن به تفاصيل آن قضيّه ناطق است .\r\nالقصّه ؛ زيد با اصحاب خود مقرّر فرمود كه در شب اوّل صفر سنهء اثنى عشر و مائه من رحلة النبّى ، « 1 » صلّى اللّه عليه و آله ، ظهور بايد كرد . و اين سخن را نيز جماعت به سمع يوسف بن\r\n\r\n\r\n","description":"","footnote":"\r\n( 1 ) . سال صد و دوازدهم از رحلت پيامبر . - و .\r\n","page_name":" 1207 ","page_number":493},
  {"content":"\r\n\r\nعمر رسانيدند . يوسف حكم بن صليت را فرمود تا در آن شب مردم را به مسجد جامع حاضر آورده مخاطب نمايد كه هيچ كس بيرون نرود و به زيد ملحق نشود . حكم بن صليت به موجب فرموده عمل نموده ، و زيد در آن شب از خانهء معاوية بن زيد بن حارثهء انصارى بيرون آمده با جمعى آتشها برافروختند و به شعار خويش زبان گشادند . كه « يا منصور امت » . امّا اكثرى از اهل بيعت او در مسجد محبوس بودند .\r\nچون روز شد زيد تفحّص اهل بيعت نموده به قولى پانصد كس و به روايتى دويست كس حاضر يافت . از اين معنى بسيار ملول و غمناك شده گفت : سبحان اللّه ، ديروز چند هزار كس شمردم . باقى كجا رفتند ؟ گفتند : يابن رسول اللّه يوسف بن عمر ايشان را در مسجد نگاه داشته طريق آمد و شد بر ايشان بسته . زيد گفت : لا حول و لا قوّة الّا باللّه العّلىّ العظيم . پيداست كه از آن جماعت كثير چه مقدار در مسجد حاضر باشند .\r\nو يوسف بن عمر بيرون كوفه بر سر پلى ايستاده بود و فوج فوج سپاه از عقب يكديگر [ مىفرستاد 
  ] تا با يزيد جنگ كنند . پس هر دو سپاه با هم آميخته زمان ممتد كارزار مردانه كردند . در اثناء داروگير صاحب رايت يوسف حمله بر زيد آورد كه شمشيرى بر وى زند . امّا نصر بن خزيمه پيشدستى كرده او را از پاى درآورد . زيد چون ديد كه در موضع دشت صيادان جماعتى كثير مسلّح و مكمّل جمع شده مستعد كارزارند ، بر ايشان حمله آورده و جمعى كثير را به قتل رسانيد و باقى متفرّق شده هر كدامى به جانبى بدر رفتند . زيد از آنجا روى به كناسه نهاده ديد كه گروهى انبوه در آن موضع گرد آمده‌اند . زيد سر خود را برهنه كرده بر ايشان حمله برد و به يك حمله ايشان را نيز متفرّق ساخت . امّا يوسف بن عمرو همچنان افواج خود را پياپى مىفرستاد و زيد با ايشان جنگ مىكرد و شكست مىداد و نعره مىكشيد كه : اى اهل كوفه به وعدهء خود وفا كنيد كه وقت مدد است . و اكثر آواز او مىشنيدند و مطلقا از جاى خود نمىجنبيدند .\r\nپس يوسف بن عمر گفت كه در لشكر او منادى كردند كه : هركه سر زيد را بياورد دوازده هزار درم به او مىدهم . شاميان چون مژدهء زر شنيدند بر جنگ حريص گشته روى به زيد نهاده و مردم زيد هر لحظه كمتر مىشدند . در اين وقت زيد روى به نصر بن خزيمه آورده گفت : اى نصر ، مردم كوفه با من همان پيش آوردند [ 160 الف 
  ] كه با جدّم پيش آورده بودند . نصر گفت :\r\nيابن رسول اللّه من بارى تا جان دارم شمشير مىزنم ، امّا مصلحت آن است كه خود را به دروازهء مسجد جامع رسانيم ؛ شايد كه اهل بيعت خود را از مسجد بيرون آورند .\r\nچون ايشان خود را به در مسجد رسانيده به شعار خود آواز كردند ، جمعى از اهل كوفه مىخواستند كه دروازه را شكسته از مسجد بيرون بيايند ، امّا مردمان يوسف به بام مسجد\r\n\r\n","description":"","footnote":"","page_name":" 1208 ","page_number":494},
  {"content":"\r\n\r\nدرآمده به سنگ و تير مانع ايشان آمدند و بر در دروازهء مسجد آتش كارزار به مرتبه‌اى بالا گرفت كه در يك لحظه از رؤساى اصحاب زيد ، نصر بن خزيمه ، معاوية بن اسحق ، و زيد بن حارثه با صد و شصت نفر به قتل رسيدند ، و سرهاى ايشان را جدا كرده پيش يوسف بردند . و جمعى كثير ديگر مجروح و خسته گشتند . امّا زيد همچنان پاى ثبات فشرده جنگ مىكرد تا آنكه تيراندازان هجوم آورده تيرى بر پيشانى ايشان زدند كه فى الحال از اسب درافتاد . ايشان او را برداشته در سراى يكى از شيعه بردند و جرّاحى را بياوردند تا تير پيشانى مبارك ايشان بيرون آورده به معالجه مشغول شود . امّا چون قضاء الهى رسيده بود علاج مفيد نيفتاده روح مروّحش به رياض قدس منزل گزيد .\r\nدر روضة الصفا آورده كه بعد از آن در همان سراى در محرابى گورى كنده جسد آن جناب را دفن كردند . يوسف بن عمرو جدّ و جهد بسيار مىنمود تا مدفن آن جناب را پيدا كند . ميسّر نشد . آخر الامر يكى از مماليك او را به كشتن تخويف كرد . آن غلام از خوف جان موضع دفن آن جناب را نشان داد و آن ظالم جثّه او را از گور بيرون آورده سر مبارك او را از تن جدا ساخته به شام فرستاد و جسد او را برهنه بر دار كردند . « 1 »\r\nو در تاريخ غياثى آورده كه همان روز عنكبوتى بر عورت او تنيد و يوسف در [ همان 
  ] حال جسد او را بر دار گذاشت . بعد از آن به اشارت وليد بن يزيد آن قالب مطهّر را به آتش سوختند .\r\nمدّت عمر زيد چهل و دو سال بود . و در مفصل الخطاب خواجه پارسا آورده كه والدهء زيد بن على از اهل سند بود . يحيى بن زيد بعد از واقعه پدر گريخته به خراسان رفت . ذكر احوال او به تفصيل در موضعش خواهد آمد إن شاء اللّه تعالى .\r\nو در همين سال مسلمة بن عبد الملك بن مروان كه به شجاعت و دلاورى در ميانهء ملوك بنى اميّه مشهور و معروف بود وفات يافت .\r\n\r\n\r\n","description":"","footnote":"\r\n( 1 ) . در نجوم الزاهره ( ج 1 ، ص 281 ) آمده است كه سر او را در زمان حكومت حنظلة بن صفوان - كه از طرف هشام حاكم مصر بود - فرستادند . و پس از به دار كشيدن جسد او ، شخصى از هواداران بنى اميّه از روى شماتت ابياتى چند بخواند ؛ - معجم الأدبا ، ج 10 ، ص 249 ؛ كامل مبرّد ، ج 3 ، ص 1182 ؛ تجارب السلف ، ص 82 .\r\n","page_name":" 1209 ","page_number":495},
  {"content":"\r\n . \r\n","description":"","footnote":"","page_name":" 1210 ","page_number":496},
  {"content":"\r\n\r\n\r\nذكر وقايع سال صد و دوازدهم از رحلت خير البشر\r\nقاضى بصره ، اياس بن معاوية « 1 » مزنى ، كه در فصاحت و بلاغت سرآمد اهل روزگار بود و در فطنت و كياست عديم النظير بود وفات يافت . در تاريخ يافعى آورده كه از جمله امورى كه دلالت بر كمال فطانت او داشت يكى آن بود كه روزى به واسطهء خوف دشمن اهل بصره در موضعى حصين جمع آمده بودند و اياس نيز در آن مجتمع بود . اتّفاقا سه عورت كه اياس ايشان را نمىشناخت نيز در آن‌جا بودند . اياس در ايشان نگاه كرد و گفت : بايد كه يكى از اين سه حامله باشد و آن ديگرى مرضعه و آن ديگرى باكره . چون تحقيق نمودند چنين بود كه اياس به فراست يافته بود . چون از وى پرسيدند كه از كجا بر شما ظاهر شد ؟ گفت : مقرّر است كه آدمى در وقت ترس و بيم دست خود را بر چيزى مىنهد كه در حفظ آن مىكوشد و من چون در ايشان نظر كردم ديدم كه يكى دست خود بر شكم نهاده و ديگرى بر هر دو پستان خود و ثالثى بر فرج خود . از اين‌جا دانستم كه هر يكى چه حال دارند .\r\nاياس از زمان عمر عبد العزيز متقلد قضاء بصره شد تا آنكه وفات يافت . در تاريخ ابن خلّكان « 2 » آورده كه عمر بن عبد العزيز به نايب خود بر بصره عدىّ بن ارطاة نوشت كه :\r\n« اياس بن معاوية مزنى يا قسم بن ربيعه حرشى را به امر قضاء بصره تعيين نماى . » پس عدىّ بن ارطاة به موجب فرموده هر دو را طلبيده مكتوب عمر بن عبد العزيز را بر ايشان خواند . اياس\r\n\r\n\r\n","description":"","footnote":"\r\n( 1 ) . الكامل : قره .\r\n( 2 ) . مراد وفيات الاعيان و انباء ابناء الزمان نوشتهء شمس الدين احمد بن محمّد بن ابى بكر بن خلّكان مشهور به ابن خلّكان است . نگارش اين كتاب در قاهره به سال ششصد و پنجاه و چهار هجرى شروع شده و در ششصد و هفتاد و دو هجرى به پايان رسيده است ، و در آن شرح احوال هشتصد و چهل و شش تن از بزرگان آمده است .\r\n","page_name":" 1211 ","page_number":497},
  {"content":"\r\n\r\nگفت : ايّها الامير از حسن بصرى و ابن سيرين كه مقتداى اين شهرند استفسار نماييد كه كدامين از مايان فقيه‌تر است . و غرض اياس از اين گفتن آن بود كه چون او را با حسن بصرى و ابن سيرين خصوصيتى و آميزشى نبود و قسم بن ربيعه با ايشان كمال خصوصيت و محبّت داشت البته ايشان قسم را به منصب قضا لايق خواهند دانست و او از اين امر خطير خلاصى خواهد يافت . و قسم بن ربيعه نيز اين معنى را مىدانست و او نيز كاره قضا بود ، بنابراين گفت :\r\nايّها الامير احتياج به پرسش اين دو بزرگوار نيست . من سوگند مىخورم به خدايى كه جز او خدايى نيست كه اياس افقه و اعلم است از من . پس اگر من در اين سخن كاذبم لايق منصب قضا نيستم و اگر صادق‌ام بايد كه امير قول مرا قبول فرمايد .\r\nپس اياس گفت : ايّها الامير مثل ما هر دو آن است كه تو هر دو ما را بر كنار دوزخ بازداشته تكليف دخول مىكنى و او به سوگند دروغى كه از آن استغفار خواهد نمود خود را خلاص كرده مرا در معرض هلاكت گذاشت .\r\nالقصّه ؛ اياس به منصب قضاء مقرّر شد و قسم بن ربيعه خود را از آن ورطهء مهلكه خلاص گردانيد .\r\n\r\n","description":"","footnote":"","page_name":" 1212 ","page_number":498},
  {"content":"\r\n\r\n\r\nذكر وقايع سال صد و سيزدهم از رحلت خير البشر\r\nثابت بن اسلام بنانى كه از كبار تابعين و عباد مسلمين بود وفات يافت و سماك بن حرب هزيلى كه او نيز از اخيار تابعين بود در اين سال به عالم آخرت شتافت . از وى منقول است كه هشتاد صحابى را ملازمت كردم ، در آخر عمر چشم من نابينا شد ، از حقّ سبحانه و تعالى درخواستم تا چشم مرا باز روشن گردانيد .\r\n\r\n","description":"","footnote":"","page_name":" 1213 ","page_number":499},
  {"content":"\r\n . \r\n","description":"","footnote":"","page_name":" 1214 ","page_number":500},
  {"content":"\r\n\r\n\r\nذكر وقايع سال صد و چهاردهم از رحلت خير البشر\r\nبه روايت اكثر مورّخين ابو عبد اللّه محمّد بن علىّ بن عبد اللّه بن عباس كه به عظم شأن و جلالت قدر مشهور و معروف بود در شصت سالگى دعوت حقّ را اجابت گفت و پسرش ابراهيم ، كه شيعهء بنى عباس او را لقب امام داده‌اند ، به جاى پدر نشست . و چون ابراهيم آثار دولت و اقبال در ناصيهء احوال ابو مسلم مروزى مشاهده نمود امارت شيعهء خود به وى مسلّم داشت و او را به خراسان فرستاد .\r\nو در رمضان اين سال ابو بكر محمّد بن عبد اللّه بن شهاب زهرى كه از عظماى تابعين و علماى محدّثين بود فوت شد .\r\n\r\n","description":"","footnote":"","page_name":" 1215 ","page_number":501},
  {"content":"\r\n . \r\n","description":"","footnote":"","page_name":" 1216 ","page_number":502},
  {"content":"\r\n\r\n\r\nذكر وقايع سال صد و پانزدهم از رحلت خير البشر\r\nدر اوايل اين سال هشام بن عبد الملك مروان به مرض خناق درگذشت . « 1 » ايّام سلطنتش نوزده سال و نه ماه بود و مدّت حياتش شصت و دو سال بود و چند ماه . كنيت او ابو الوليد و لقبش المنصور باللّه . هشام بغايت ممسك و بخيل بود و به جمع نمودن اسب ميلى تمام داشت ، چنانچه ده هزار اسب در طويلهء او مىبود .\r\nدر روضة الصفا آورده كه بخل به مرتبه‌اى بر هشام استيلا يافت كه عقّال بن شبّه « 2 » روايت مىكند كه : وقتى ، مرا هشام به خراسان مىفرستاد و قباى پوستينى در برداشت ، مرا به نزديك خود طلبيده بعضى حكايات مىگفت و من نظر در آن قبا دوخته بود . در اثناء سخن از من پرسيد : در اين قبا چرا بسيار مىنگرى ؟ گفتم : در آن فكر بودم كه آيا اين جامه همان است كه امير المؤمنين پيش از خلافت در بر داشت يا غير آن است ؟ فرمود : همان است كه پيش از خلافت مىپوشيدم .\r\nگويند هشام روزى در باغى از باغهاى خود با جمعى از نديمان سير مىكردند و شروع در خوردن ميوه‌ها مىكردند . بعد از آنكه سير شدند گفتند : خداى تعالى بر ميوه‌هاى اين باغ بركت كناد . هشام گفت : چون هيچ نماند بركت در كجا خواهد بود ؟ آن‌گاه باغبان را طلبيده گفت : اين درختان را بر كن و به جاى آن زيتون بنشان تا ثمر آن كسى نتواند خورد . امّا باوجود اين حالت جانب رعيّت را نيكو داشتى و ارباب ظلم و جور را از بيخ برانداختى .\r\n\r\n\r\n","description":"","footnote":"\r\n( 1 ) . مرگ هشام به تاريخ ششم ربيع الآخر در محلّهء رصافه اتفاق افتاد .\r\n( 2 ) . هر سه نسخه : شبيه . به قياس الكامل و نهاية الارب تصحيح شد .\r\n","page_name":" 1217 ","page_number":503},
  {"content":"\r\n\r\n\r\nذكر سلطنت وليد بن يزيد بن عبد الملك بن مروان\r\nدر روضة الصفا مسطور است كه وليد نزد هشام عبد الملك اعتبار و عزّتى تمام داشت و او را وليعهد خود ساخته و در سنهء سّت و عشرين و مائه هجرى « 1 » او را امير قافلهء حاج ساخت . وليد در آن سفر سگان شكارى در صندوقها نهاده همراه خود مىبرد و شراب بسيار در راه مىخورد و خيمه‌اى بزرگ ترتيب داده داعيهء [ 160 ب 
  ] آن داشت كه خيمه را بر بام كعبه نصب نموده در آن‌جا با كنيزان مغنّيه شراب خورد . غايتش بوابان كعبه او را مانع شده گفتند كه اين حركت موجب رسوايى است . و به واسطهء تهاون وليد در امور دين هشام از وى برنجيد و دائما مىگفت : به خدا سوگند كه مرا معلوم نيست كه وليد مسلمان باشد ، زيرا كه هيچ قسم از معاصى نمىگذارد و به جميع ارتكاب مىنمايد .\r\nالقصّه ؛ هشام عزيمت به خلع وليد از ولايتعهدى مصمّم گردانيد . چون اين سخن به وليد رسيد اين بيت به هشام نوشت كه :\r\n يا ايّها السّائل عن ديننا * نحن على دين ابى شاكر \r\n« 2 » يعنى : اى سؤال‌كننده از دين ما ، ما بر دين ابى شاكريم .\r\nو ابى شاكر كنيت مسلمة بن هشام بود . و به سبب اين بيت هشام بر پسر خود ، [ مسلمة بن هشام 
  ] ، غضب كرده گفت : اگر تو شراب نمىخوردى وليد اين سخن نمىگفت . و رنجش هشام از وليد به آن مرتبه رسيد كه او را از دمشق اخراج كرد . و وليد كاتب خود ، عياض ، را بر سر مهمات خاصّهء خود گذاشته خود در ناحيهء اردن مقيم گشت . رنجش هشام روزبه‌روز از وى زياده مىشد تا آنكه خرج اليوم كه جهت وليد مقرّر كرده بود بازگرفت و عياض را در زندان كرده انواع ايذا به متعلّقان وليد مىرسانيد .\r\nگويند صباح آن روز كه خبر مرگ هشام به وليد رسيد وليد با زبير بن منذر بن ابى عمر « 3 » گفت : هرگز چون دوش شبى بر من نگذشت ، زيرا كه در بيدارى نسبت با هشام خيالات عجيبه روى نموده چون در خواب مىرفتم باز صور غريبه در خيال مىآمد . اكنون برخيز تا سوار شده در اين صحرا و بيابان سير كنيم . چون وليد و زبير از خانه بيرون آمده اندك مسافتى سير\r\n\r\n\r\n","description":"","footnote":"\r\n( 1 ) . يعنى سال صد و بيست و ششم هجرت . - و .\r\n( 2 ) . بيت دوّم شعر اين است :\r\n الواهب الجود بارسانها * ليس بزنديق و لا كافر \r\nيعنى : اوست كه اسبها را با لگام مىبخشد و او كافر و زنديق نيست ؛ - الكامل ، ج 8 ، ص 171 .\r\n( 3 ) . الكامل : منذر بن ابى عمرو ، كنيه‌اش ابو زبير .\r\n","page_name":" 1218 ","page_number":504},
  {"content":"\r\n\r\nكردند از دور جماعتى ديدند كه متوجّه اردن بودند . وليد گفت : اى زبير اين جميع رسولان هشام‌اند . از يكى احوال تحقيق نماى .\r\nالقصّه ؛ چون آن قوم نزديك رسيدند پياده گشتند . از آن ميان دو كس پيشتر آمده بر وليد به خلافت سلام كردند . « 1 » وليد گفت : مگر هشام وفات يافت ؟ گفتند : بلى . وليد از حال كاتب خود ، عياض ، پرسيد . جواب دادند كه : تا وقت نزع هشام در زندان بود ، چون حال بر وى [ معلوم 
  ] گرديد از زندان بيرون آمده خزاين را مهر كرد ، بعد از آن اندك افاقه‌اى هشام را دست داد ، چيزى از خزينه طلب كردند ، نداد . هشام گفت : إنّا للّه ، ما ندانستيم كه خزينه‌دار وليد بوديم . و همان لحظه وفات يافت ، از خزانه كفن طلب داشتند ميسّر نشد ، تا غلام هشام ، غالب نام ، به تكفين او پرداخت .  فَاعْتَبِرُوا يا أُولِي الْأَبْصارِ  .\r\nچون وليد بر سرير حكومت نشست عباس ، برادر خود ، را به رصافه فرستاد تا متروكات هشام را ضبط نمايد و هرچه از مال و فرزندان او باشد تصرّف نمايد امّا متعرّض به احوال مسلمة بن هشام نشود . مسلمة بن هشام در ايامى كه وليد مغضوب هشام بود متعلقان او را رعايت مىكرد و جانب وليد را بسيار نگاه مىداشت . پس عباس بن يزيد به رصافه رفت و به موجب فرموده عمل نموده متعلّقان هشام را بسيار آزار مىكرد ، چنانچه روزى يكى از خدّام هشام بر سر قبر او آمده گفت : اى امير اگر بدانى كه وليد با ما چه مىكند بدانى كه تو را در قبر نعمتى است كه شكر آن مقدور هيچ كس نيست .\r\nوليد در اوايل حكومت خود امر فرمود تا لنگان و كوران ديار شام را نوشتند و به جهت ايشان وظايف تعيين نمود و هر يكى را از آن جماعت خادمى تعيين نموده و برهنگان را جامه پوشانيدى و براى عيال مردمان طيب و كسوت فرستادى و در رسومات لشكريان بيفزود و مطالب و مسئولات حاجتمندان را به انجاح مقرون گردانيد .\r\n\r\n\r\n","description":"","footnote":"\r\n( 1 ) . آن دو كس يكى مولاى ابى محمّد سفيانى و ديگرى جروبه بود ؛ - الكامل ، ج 8 ، ص 172 .\r\n","page_name":" 1219 ","page_number":505},
  {"content":"\r\n . \r\n","description":"","footnote":"","page_name":" 1220 ","page_number":506},
  {"content":"\r\n\r\n\r\nذكر وقايع سال صد و شانزدهم از رحلت خير البشر\r\nسابقا گزارش پذيرفت كه يحيى بن زيد بن علىّ بن الحسين بن علىّ بن ابى طالب ، عليهم السّلام ، بعد از قتل پدر بزرگوار به جانب خراسان رفت . در بلخ يكى از شيعه اهل بيت ، كه او را جريش « 1 » گفتندى ، آن جناب را در سراى خويش پنهان ساخت . تا آنكه هشام وفات يافت و وليد حاكم شد ، يوسف بن عمرو ثقفى به نصر سيّار نوشت كه : « بايد يحيى بن زيد را گرفته به عراق فرستى و در اين باب تغافل و اهمال جايز ندارى . » نصر سيار در صدر تحقيق و تفتيش يحيى شده خبر يافت كه او در سراى جريش مىباشد . پس جريش را طلبيده يحيى را از وى طلب كرد . جريش منكر شد . نصر فرمود تا ششصد تازيانه بر وى زدند . جريش سوگند ياد كرد كه : اگر هزار تيغ بر من زنند و يحيى در زير قدم من باشد قدم از وى برندارم . اما قريش ، پس جريش ، چون ديد كه پدرش كشته خواهد شد ، گفت : دست از اين پير برداريد تا يحيى را به شما سپارم .\r\nالقصّه ؛ نصر ، يحيى را گرفته در زندان محبوس ساخت . و اين خبر [ كه 
  ] به وليد رسيد به نصر حكم فرستاد كه يحيى را مطلق العنان گذاشته تا هر كجا كه خواهد باشد . نصر سيار دو هزار دينار به يحيى داده گفت : بايد كه از خراسان بيرون روى . « 2 » يحيى از مرو به سرخس رفته از آنجا متوجه نيشابور شد و در حدود آن ديار جمعى تجّار پيش وى آمدند . يحيى گفت : مرا به اسبان شما احتياج است . چون وقت شود مبلغ تسليم نمايم . پس اسبان از ايشان گرفت .\r\nوالى نيشابور ، عمرو بن زراره ، به نصر كس فرستاد كه يحيى بدين ولايت آمده و به چنين\r\n\r\n\r\n","description":"","footnote":"\r\n( 1 ) . الكامل : حريش بن عمرو بن داود .\r\n( 2 ) . و گفت به شام نزد وليد برود ؛ - الكامل ، ج 8 ، ص 178 .\r\n","page_name":" 1221 ","page_number":507},
  {"content":"\r\n\r\nامرى كه از سوداگران اسبها گرفته اقدام نموده . نصر جواب فرستاد كه : « من يحيى را گفته‌ام كه از خراسان بيرون رود . اگر بيرون رود فبها ، و الّا با او حرب كن » عمرو بن زراره لشكرى و حشرى بسيار به هم آورده روى به يحيى نهاد . چون نزديك يحيى رسيد يحيى گفت : ما به جهت محاربه به اين ولايت نيامده‌ايم . به راه خود مىرويم . عمرو بن زراره به سخن او ملتفت نشده از سر غرور شروع در جنگ كرده . و ياران يحيى كه مجموع هفتاد كس بودند دست به تير گشادند . اتّفاقا تيرى بر مقتل عمرو بن زراره رسيد و از اين عالم فانى رخت به جانب آخرت كشيد . يحيى بعد از حدوث اين واقعه با ياران خود گفت : ما مىخواستيم كه به عراق رويم . اكنون چون اين واقعه به ظهور رسيد رفتن ما به عراق مناسب نيست . الحال شما چه مصلحت مىبينيد ؟ ما روى به كدام طرف رويم ؟\r\nالقصّه ؛ بعد از استشاره و استخاره متوجّه جوزجان شدند ، و عدد ملازمان يحيى به هفتصد رسيد . امّا نصر بن سيّار چون بر اين قضيّه اطّلاع يافت با لشكرى بسيار عنان عزيمت به جانب جوزجان منعطف گردانيد و مسلم بن اعور المازنى « 1 » را در مقدمه با دو هزار كس روان كرد .\r\nاتّفاقا در حوالى جوزجان تلاقى فريقين دست داده جنگ درگرفت . از چاشت تا پيشين كسان يحيى جنگهاى مردانه كردند . چون وقت نماز شد يحيى گفت : ياران وقت نماز است . شما هم نماز كنيد تا ما نيز به اداى نماز مشغول شويم .\r\nالقصّه ؛ بعد از نماز صفوف آراسته شروع در جنگ كردند و از مردم مسلم بن اعور مازنى جماعتى بسيار به قتل رسيدند . آخر الامر مسلم فرمود تا مردم او دست به تير كردند . اتّفاقا تيرى بر مقتل يحيى بن زيد رسيد « 2 » و از اسب درغلطيد . پس مسلم سر مبارك او را از بدن جدا ساخته نزد نصر سيار فرستاد و بدنش را با بدن دو كس از متعلقان او ، [ كه 
  ] يكى را ابو الفضل و ديگرى را ابراهيم گفتندى ، بر دار كرد - و اين سه كس برادر بودند - تا آن زمان كه ابو مسلم مروزى بر خراسان تسلّط يافت ، و او فرمود ايشان را از دار پايين آورده دفن كردند . « 3 »\r\nامّا حال نصر بن سيار در ايّام وليد به آن كشيد كه وليد در اوايل حكومت فرمود تا منشور ايالت خراسان را به نام يوسف بن عمرو ثقفى نوشتند و نصر سيار را فرمود تا به دستور سابق در خراسان باشد . امّا چون يوسف ثقفى دائما هوس امارت خراسان را در سر داشت ، در اين وقت معروض وليد گردانيد كه چندين مبلغ و اصل خزانهء عامره مىگردانم اگر امير نصر سيار و عمّال او را به من سپارد تا از ايشان محاسبهء خراسان بطلبم . ملتمس يوسف نزد وليد به درجهء\r\n\r\n\r\n","description":"","footnote":"\r\n( 1 ) . الكامل : سالم بن احوز .\r\n( 2 ) . تير را شخصى به نام عيسى از قبيلهء عنزه انداخت .\r\n( 3 ) . و نيز ابو مسلم تمامى كسانى كه در قتل يحيى شركت كرده بودند ، هركه زنده بود كشت و هركه مرده بود خانوادهء او را تباه كرد ؛ - پيشين ، ص 179 .\r\n","page_name":" 1222 ","page_number":508},
  {"content":"\r\n\r\nقبول افتاده حكم شد كه نصر سيار به عراق آمده محاسبات خراسان پيش يوسف ثقفى منقّح سازد . پس مكتوبى به نصر نوشت ، مضمون آنكه : « بايد به زودى زود متوجّه عراق شده آنچه در اين مدّت از نفايس آن ولايت به دست آورده‌اى همراه خود بيار و جمعى از اكابر آن ولايت كه از خرج و دخل آن ديار خبر و اطّلاع داشته باشند بايد كه همراه بياورى . »\r\nامّا چون منجّمان خراسان به نصر سيار گفته بودند كه عنقريب در ولايت شام فتنه‌اى عظيم روى خواهد نمود نصر در رفتن تعلّل مىنمود ، كه در اين اثنا مثال وليد به اسم نصر سيار رسيد كه : « بايد از آلات ساز مثل بربط و [ 161 الف 
  ] طنبور و مزمار و امثال آن از انواع سازها كه در خراسان بوده باشد و اباريق فضّه و ذهب و آلات عيش و طرب و استران قيمتى و اسبان راهوار با خود بياورد . » و اين طلب نيز نصر را بهانهء تعلّل و توقّف گرديد . امّا چون تعلّل و توقّف او از حدّ اعتدال تجاوز نمود نصر از مرو بيرون آمده هر روز يك فرسنگ مىرفت تا به بيهق - كه عبارت از سبزوار است - رسيد . در آن موضع خبر كشته شدن وليد و گريختن يوسف ثقفى از عراق [ را 
  ] شنيد . رسولان را رعايت نموده ، رخصت كرده و خود باز به مرو مراجعت نمود .\r\n\r\n[ كشته شدن وليد 
  ]\r\nامّا وليد در جمادى الآخر اين سال كشته شد . مدت حياتش سى و هشت سال بود و زمان حكومتش يك سال و سه ماه بود . يكى از اسباب قتل او آن بود كه وى هميشه در انهدام قصر شريعت غرّا مىكوشيد و اين معنى بر اهل اسلام گران آمده به عداوت او كمر بستند و صلحا و عبّاد و زهّاد او را نفرين كردند . جرأت او بر انهدام شرع محمّدى به مرتبه‌اى رسيد كه روزى به رسم تفأل مصحف مجيد را گشود . اتّفاقا در اوّل منظر صفحهء راست اين آيه را ديد  وَ اسْتَفْتَحُوا وَ خابَ كُلُّ جَبَّارٍ عَنِيدٍ  . « 1 » از غايت خشم مصحف را بر زمين زد و تيرهااى چند بر وى انداخت و گفت :\r\n اتوعد كلّ جبّار عنيد * فها انا ذاك الجبّار العنيد\r\nاذا ما جئت بك يوم حشر * فقل يا ربّ مزّقنى الوليد \r\n« 2 » [ يعنى : آيا ستمكاران گردنكش را بيم مىدهى ؟ پس اينك اين منم آن ستمگر گردنكش .\r\nچون روز قيامت نزد تو آمدم بگو : پروردگارا مرا وليد پاره پاره كرد . 
  ]\r\n\r\n\r\n","description":"","footnote":"\r\n( 1 ) . و طلب فتح كردند . و هر ستمكار گردنكشى نوميد گشت ؛ ( ابراهيم ، 15 ) .\r\n( 2 ) . اين دو بيت با اختلاف لفظى اندك در بسيارى از منابع از جمله الفخرى ( ص 181 ) ؛ البدء و التاريخ ( ج 6 ، ص 53 ) ؛ نجوم الزاهره ( ج 1 ، ص 299 ) آمده است . براى مطالعهء ترجمهء شعر به شعر اين دو بيت ؛ - مروج الذهب ، ترجمهء پاينده ، ج 2 ، ص 219 . وليد علاوه بر جسارت و اهانت به قرآن كريم ، به رسول اكرم هم نسبت كذب داده است ؛ - پيشين .\r\n","page_name":" 1223 ","page_number":509},
  {"content":"\r\n\r\nبنابراين اكثر علما او را به كفر و زندقه نسبت كردندى و اين قصّه را از جمله دلائل صدق آن شمردندى . ديگر آنكه پسر عمّ خويش ، سليمان بن هشام ، را صد تازيانه زده سر و ريش او را تراشيده به عمان فرستاد ، و [ او 
  ] تا وقت هلاك وليد سليمان در عمان محسوب بود . و در ايّام دولت او متعلقان فرزندان هشام بغايت پريشانى و فلاكت مىكشيدند . و او را به كفر و زندقه نسبت كردندى به واسطهء آنكه خالد بن عبد اللّه قسرى را - كه امير عراق بود از جانب هشام بن عبد الملك و قبل از آن والى مكّه بود و از مشاهير فصحاى عرب بود - به دست يوسف بن عمرو ثقيفى داد تا او را در زير شكنجه كشت . و اين خالد در جود و سخا به مرتبه‌اى بود كه او را حاتم ثانى گفتندى .\r\nدر تاريخ يافعى مسطور است كه خالد قسرى از فرزندان شقّ « 1 » كاهن بود . و اين شق و سطيح هر دو از عجايب مخلوقات الهى بودند ؛ چرا كه سطيح صورت جسدى بىاستخوان [ داشت 
  ] و چشم و روى او در سينهء او بود و سر و گردن نداشت ، و قدرت نشستن نداشت ، مگر در وقت غيظ و خشم [ كه 
  ] به هيئت خيك پر باد مىنشست . و چون او را از جايى به جايى مىبردند مانند نطع ته كردندى . « 2 » و شق [ به 
  ] صورت نصف آدمى بود كه يك دست و يك پا و يك چشم داشت . ولادت هر دو ايشان در روز وفات طريفه « 3 » كاهن بود . گويند چون ايشان متولّد شدند ايشان را پيش طريفه بردند تا ايشان را دعا كرد و آب دهن خود را در دهن ايشان انداخت و گفت : ايشان هر دو در كهانت خليفهء ما خواهند بود . و همان ساعت بمرد .\r\nالغرض ؛ جميع امراى شام به واسطهء كشته شدن خالد قسرى آزرده خاطر گشتند . بنابراين جمعى از اشراف و اعيان شام اتّفاق نموده پيش يزيد بن وليد بن عبد الملك مروان ، كه پيوسته به زهد و عبادت مىزيست و چندان ملتفت به دنيا نمىشد ، رفتند و گفتند : ما وليد را خلع كرده با تو بيعت مىكنيم . يزيد در اين باره با برادر خود ، عباس ، مشورت نمود . عباس در مقام منع آمد . اما يزيد به سخن او التفات نكرده به اخذ بيعت مشغول گشت . هرچند بعضى مردم - مثل مروان حمار ، كه در آن وقت والى ارمنيّه بود ، و غير او - به او مكتوبات نوشته [ او را 
  ] منع كردند و از سوء عاقبت آن كار ترسانيدند ، يزيد را چون هواى سلطنت در سر افتاده بود به هيچ وجه ممتنع نشد و به كار خود مشغول مىبود و انتظار فرصت مىبرد ، تا آنكه وليد به واسطهء\r\n\r\n\r\n","description":"","footnote":"\r\n( 1 ) . ابن انمار بن نزار ، پيشگوى دوران جاهليت كه با سطيح ، پيشگوى معروف ديگر ، در يك روز به دنيا آمده است و هر دو عمر طولانى داشته‌اند ؛ - مقدمهء ابن خلدون ، ص 203 ، به نقل از لغتنامه دهخدا . دربارهء سطيح و شقّ در وفيات الاعيان ( ج 3 ، ص 248 ) ذيل اخبار خالد بن عبد اللّه قسرى مطالبى آمده است .\r\n( 2 ) . ته كردندى : تاه مىكردند ، تا مىكردند . - و .\r\n( 3 ) . طريفه : نام زنى كاهنه به روزگار جاهليت كه خرابى سدّ مارب را پيشگويى كرده بود ؛ - مجمل التواريخ و القصص ، ص 150 ، به نقل از لغتنامهء دهخدا .\r\n","page_name":" 1224 ","page_number":510},
  {"content":"\r\n\r\nطاعون از شام بيرون رفت و نايب او ، عبد الملك بن محمّد بن حجّاج ، نيز از دمشق بيرون آمده در ظاهر آن شهر مىنشست . يزيد در اين وقت فرصت غنيمت دانسته در همان شب به شهر دمشق درآمده خود را به خزانه و جبّه خانه رسانيد . چون خزانه و ساير بيوتات سلطنت به تصرّف او درآمد علم مخالفت برافراشته در ساعت جماعت فرستاد تا عبد الملك بن محمّد را گرفته بيارند . عبد الملك ساعتى در صدد ممانعت درآمده آخر چون ديد كه تاب مقاومت ندارد از يزيد امان طلبيده به او ملحق گرديد .\r\nروز ديگر يزيد سپاهى آراسته روى به وليد نهاد . چون وليد اين خبر را شنيد بسيار متحيّر و متفكّر شد و از امرايى كه با او بودند مشورت پرسيد . خالد بن يزيد بن معاويه به او گفت :\r\nمصلحت در آن است كه به حمص رويم كه قلعه‌اى محكم و ذخيرهء بسيار در آن‌جا هست .\r\nعبد اللّه بن [ عنبسة بن 
  ] سعيد بن العاص گفت : خليفه را نشايد كه لشكر و اهل بيت خود را در دست مخالف گذاشته به قلعه درآيد ؛ كه ايشان قوّت گرفته محاصره خواهند كرد و روزبه‌روز كار ما رو به تنزّل خواهد نهاد و ايشان در ترقّى . مصلحت آن است كه جنگ كنيم و اميدواريم كه اعدا مخذول و منكوب شوند .\r\nالقصّه ؛ همه بر اين رأى اتّفاق نموده به تهيّهء اسباب قتال پرداختند . يزيد ، عمرو بن عبد العزيز بن حجّاج بن عبد الملك مروان را مقدّمهء سپاه كرد . پس در ميانهء هر دو طايفهء جنگ درگرفت . آخر الامر وليد روى به گريز نهاده خود را به قصر امارت رسانيد و در قصر را فروبست . عمرو قصر را در محاصره گرفت . وليد پيش درآمده آواز داد كه : در ميان شما هيچ مرد صاحب حسب و نسب هست كه با او سخن توان گفت ؟ يزيد بن عنبسه سكسكى گفت : هر چه در خاطر دارى بگوى . وليد گفت : يا اخا السكاسك ! مرسوسات شما را زياده كردم و مطاياى فقراى شما را به اصناف انعامات گرانبار گردانيدم و مزمنان و كوران شما را خادمان بخشيدم . اكنون نمىدانم كه سبب اين مخاصمت شما چيست ؟ ابن عنبسه جواب داد : جنگ با تو جهت امور نفسانى نيست ، بلكه براى آن است كه تو محرمات را حلال دانستى و با امهات اولاد پدر خود تزويج نمودى و اوامر حقّ سبحانه و تعالى را سهل و آسان پنداشتى و همّت بر انهدام قواعد شريعت محمّدى ، عليه و آله التحيّة و السّلام ، گماشتى . وليد گفت : اين همه خلاف است و كارخانهء الهى زياده از آن است كه من دخلى در آن توانم كرد .\r\nالقصّه ؛ چون وليد دانست كه اين فتنه اصلاح‌پذير نيست بازگشته به خانه درآمد و مصحف پيش خود نهاده شروع در تلاوت قرآن كرد و گفت : روز قتل من بعينه روز قتل عثمان عفّان است . كه در اين اثنا لشكريان به بام قصر درآمده سرش را از بدن جدا ساختند . يزيد بن وليد سر به سجده نهاده مراسم شكر الهى به جاى آورده فرمود تا سر وليد را بر نيزه كرده در گرد\r\n\r\n","description":"","footnote":"","page_name":" 1225 ","page_number":511},
  {"content":"\r\n\r\nدمشق گردانيدند . جماعتى هرچند يزيد را از اين حركت منع نمودند قبول نكرد .\r\nدر روضة الصفا مسطور است كه طايفه‌اى از مردم برآنند كه اين امور از جملهء مفتريات است . مؤيّد اين سخن آنكه روزى پيش مهدى عباسى ذكر وليد مىشد ، مهدى گفت : وليد زنديق بود . ابو العلاء « 1 » فقيه كه در آن مجلس حاضر بود گفت : يا امير المؤمنين ، خداى سبحانه و تعالى از آن عادلتر است كه به جاى محمّد رسول اللّه ، صلّى اللّه عليه و آله ، زنديقى نشاند و زمام حلّ و عقد امور امّت را به كف اقتدار او نهد . و از كسانى كه در مجلس او بودند شنيدم كه چون وقت نماز رسيدى وليد از مجلس لهو لعب برخاستى و جامه‌هاى پاك سفيد پوشيده نماز گزاردى و بعد از آن با جامه‌هاى سابق به مجلس لهو و معاودت نمودى . اين‌چنين كسى را نتوان گفت كه به خدا ايمان نداشت . مهدى گفت : بارك اللّه عليك يا ابو العلاء .\r\n\r\nذكر حكومت يزيد بن وليد بن عبد الملك\r\nاو را يزيد ناقص گفتندى ؛ « 2 » به واسطهء آنكه از علوفات آنچه وليد زياد كرده بود ناقص ساخت ، و در خطبهء اوّل وليد را به اتلاف و اسراف منسب گردانيد و گفت : من تصرّف در اموال بيت المال نمىكنم و مال مواضع را تا از مصارف آن مواضع زياده نيايد به جاى ديگر نقل نمىكنم ، و در خانهء خويش بر كسى نخواهم بست و علوفات شما را بايد كه ماه به ماه برسانم .\r\nپس اگر آنچه [ گفتم 
  ] به آن وفا كنم شما را اطاعت و انقياد من واجب است و اگر من در اين باب تخلّف ورزم بر شماست كه مرا خلع كنيد . « 3 »\r\nامّا در زمان خلافت [ 161 ب 
  ] امور سلطنت بسيار خلل‌پذير گشت و از اطراف و جوانب فتنه‌ها پديد آمد ؛ چرا كه او راه عيش و طرب را بر مردم بست و مردم از رذالت او به تنگ آمدند .\r\nاز جمله فتنه‌هايى كه در زمان او پيدا شد يكى آن بود كه سليمان بن هشام به حكم وليد در ديار عمان محبوس بود و در آن ولايت خروج كرد ، اهل حمص دروازه‌هاى شهر را بسته به تعزيت وليد مشغول گشتند و سراى عباس بن وليد را - به واسطهء آنكه به ايشان رسيده بود كه در كشتن وليد عباس سعى بسيار كرد - ويران كردند و متعلقان او را گرفته در بند كردند ، والى فلسطين نيز خروج كرد ، [ و 
  ] ميان اهل يمن و والى ايشان نيز نزاعى پيدا شد و مهم به محاربه انجاميد .\r\nيزيد امارت خراسان و عراق را به منصور بن جمهور داد و عمّال خود به خراسان فرستاد .\r\n\r\n\r\n","description":"","footnote":"\r\n( 1 ) . نهاية الأرب : ابن علاثه .\r\n( 2 ) . بنا به تصريح ابن اثير ، لقب « ناقص » را ابتدا مروان بن محمّد به يزيد داد . و اين نكته قابل ذكر است كه ابن اثير وليد بن يزيد را هم با لقب ناقص ياد كرده است ؛ - الكامل ، ج 5 ، ص 290 از متن عربى .\r\n( 3 ) . براى اطّلاع از متن خطبهء يزيد بن وليد ؛ - عيون الاخبار ، ج 2 ، ص 248 .\r\n","page_name":" 1226 ","page_number":512},
  {"content":"\r\n\r\nنصر سيار در مقام منازعت و مخالفت منصور آمده عامل او را مدخل نداد . در اين اثنا يزيد ، منصور را از عراق طلبيد و امارت آن‌جا را به عبد اللّه عمر بن عبد العزيز تفويض نمود .\r\nدر اين سال در خراسان ميان نصر سيار و جديع كرمانى « 1 » نزاع واقع شد . سبب آن بود كه چون نصر سيار رسومات لشكريان را تمام نداد ايشان اتّفاق كرده شكايت او را پيش جديع كرمانى بردند . جديع به شفاعت ايشان نزد نصر سيار آمد . چون نصر شفاعت را قبول نكرد و در ميان سخنان خشونت‌آميز گذشت نصر به خشم رفته فرمود تا جديع را حبس كردند .\r\nدر رمضان اين سال قوم جديع جمع آمده او را از حبس بيرون آوردند . جديع چون به عشاير و اقارب خود پيوست اظهار مخالفت نصر سيار نمود . نصر كسى از امراى خود را فرستاده به جديع پيغام داد كه : مرا با تو خصومتى نبود ، امّا چون تو در روى من سخنان درشت گفتى از غايت خشم خود را ضبط نتوانستم كرد ؛ اكنون هرچه خاطرخواه تو باشد چنان كنم .\r\nجديع از مصالحه ابا و امتناع نموده در برابر كلمات موحش گفت . نصر چند نوبت سخنان مصلحت‌آميز گفت ، امّا به جايى نرسيد . اكثر قبايل عرب كه در خراسان بودند ميل به جانب جديع كردند . نصر سيار از ايشان متوهّم شده حارث بن سريج را ، كه دوازده سال حاكم ماوراء النهر بود ، طلب داشت . حارث در مرو به او پيوست و نصر را به واسطهء آن فى الجمله استقامتى و اطمينانى حاصل شد .\r\nهم در اين سال يزيد بن وليد بيمار شده برادر خود ، ابراهيم ، و بعد از وى عبد العزيز بن حجّاج بن عبد الملك مروان را وليعهد گردانيد . يزيد در بيستم شهر ذيحجه سنهء مذكور وفات يافت . زمان سلطنتش قريب به شش ماه بود و مدّت عمرش به روايتى سى و هفت سال . در روضة الصفا آورده كه آخر كلمه‌اى كه بر زبان او رفت اين بود كه « وا حسرتاه ! وا اسفاه ! » مادرش ماه آفريد « 2 » بنت فيروز بن يزدجرد بن شهريار بن خسروپرويز بود . يزيد در وقت مفاخرت و مباهات خود گاهى مىگفت :\r\n أنا ابن كسرى و ابى مروان * و قيصر جدّى و جدّى خاقان \r\n« 3 » چرا كه مادر فيروز دختر شيرويه [ بود 
  ] و مادر او دختر خاقان ، و مادر شيرويه دختر قيصر بود .\r\nبعد از فوت يزيد مردم دمشق با ابراهيم بن وليد بيعت كردند . امّا مهم او چندان استقامت نگرفت . مردم گاهى به خلافت بر وى سلام مىكردند و گاهى به امارت عبد العزيز ، و گاهى به هيچ‌كدام .\r\n\r\n\r\n","description":"","footnote":"\r\n( 1 ) . هر سه نسخه : خديع كرمانى . به قياس تاريخ طبرى و الكامل تصحيح شد .\r\n( 2 ) . نام مادر يزيد در تاريخ طبرى شاه آفريد ، در مروج الذهب ساريه ، و در الكامل شاه‌آفريد و شاه‌فرند ثبت شده است .\r\n( 3 ) . يعنى : من پسر خسروام ، پدرم مروان است ، و قيصر [ روم 
  ] و خاقان [ چين 
  ] نياكان منند . - و .\r\n","page_name":" 1227 ","page_number":513},
  {"content":"\r\n . \r\n","description":"","footnote":"","page_name":" 1228 ","page_number":514},
  {"content":"\r\n\r\n\r\nذكر وقايع سال صد و هفدهم از رحلت خير البشر\r\nتا آنكه در سال صد و هفدهم از رحلت سيّد البشر ، عليه و آله التحيّة من الملك الأكبر ، مروان حمار به شام آمده او را خلع نمود . تفصيل اين مجمل [ را 
  ] در روضة الصفا بر اين وجه ايراد نموده كه مروان به قتل وليد راضى نبود ، بعد از كشته شدن او يزيد ناقص به وى نوشت كه :\r\n« همچنان به دستور سابق والى ارمنيه باش » اما چون خبر بيمارى يزيد ناقص به گوش مروان رسيد بلاد جزيره را نيز تصرّف نمود . بعد از فوت يزيد لشكرهاى ارمنيه و جزيره را جمع آوردن متوجّه شام گرديد . چون به قنّسرين رسيد يزيد بن هبيره كه از كبار امراى بنى اميّه بود به او ملحق شد . مروان از آن‌جا به جانب حمص رفت . اهل حمص نيز متابعت نمودند . مروان از آن‌جا به جانب دمشق روان گشت .\r\nپس ابراهيم عساكر را جمع نموده با صد و بيست هزار كس از دمشق بيرون آمده موضعى را كه به آب گرم مشهور است معسكر خود ساخت . و مروان با هشتاد هزار كس در برابر او فرود آمده به او پيغام فرستاد كه : پسران وليد بن يزيد عثمان و حكم را كه در بند تواند بگذار ، تا با تو مصالحه كنم . ابراهيم راضى نشد . كار به جنگ قرار گرفت . چون صفوف جانبين آراسته شد و آتش جدال اشتعال يافت مروان سه هزار چيده از لشكر خود جدا ساخته فرمود تا از عقب لشكر ابراهيم از پلى كه ايشان در پس پشت خود گرفته ، گذشته ، اردوى ايشان را غارت كنند .\r\nچون آن سواران به موجب فرموده عمل نموده شروع در غارت كردند و آواز تكبير ايشان ابراهيم شنيد ، روى به گريز نهاد و سپاه حمص شروع در كشتن اهل دمشق نموده قريب به هشتاد هزار كس را به قتل رسانيدند و قريب سى هزار ديگر از مردم جزيره و قنّسرين اسير كردند .\r\nاز اسيران هركه را پيش مروان مىآوردند به نام حكم و عثمان از ايشان بيعت مىگرفت .\r\n\r\n","description":"","footnote":"","page_name":" 1229 ","page_number":515},
  {"content":"\r\n\r\nامّا ابراهيم بن يزيد و عبد العزيز بن حجّاج و يزيد بن خالد بن عبد اللّه قسرى چون از جنگگاه گريخته به دمشق درآمدند با يكديگر مشورت نموده گفتند اگر حكم و عثمان از حبس خلاص شوند و حكومت به ايشان رسد يقين كه از قاتلان پدر خود هيچ احدى را زنده نخواهند گذاشت . پس مصلحت در آن است كه ايشان را به قتل رسانيم . بنابراين يزيد بن خالد يكى از غلامان خود را فرمود كه حكم و عثمان را گردن زد . يوسف بن عمرو را نيز از زندان بيرون آورده گردن زدند . سليمان بن هشام كه به ابراهيم بيعت كرده بود در اين وقت فرصت غنيمت دانسته بيت المال دمشق را غارت كرده بر نوكران خود قسمت نموده از شهر بيرون رفت . « 1 »\r\n\r\nذكر سلطنت مروان حمار\r\nچون مروان حمار « 2 » شنيد كه حكم و عثمان كشته شدند روى به دمشق آورد . ابراهيم بن وليد و عبد العزيز روى به گريز نهاد به جانبى بدر رفتند . مروان به دمشق قرار گرفت و مردم با وى بيعت كردند . چون مروان از امور بيعت فارغ شد فرمود تا حكم و عثمان را تجهيز و تكفين كرده دفن كردند و موالى وليد بن يزيد ناقص را از گور بيرون آورده بر دار بياويختند و در سراى عبد العزيز بن حجّاج درآمده هركه را در آن‌جا يافتند به قتل رسانيدند . امّا مروان چون ديد كه در شام او را منازعى نيست از دمشق بيرون آمده حرّان را دار الاماره ساخت . ابراهيم مخلوع و سليمان بن هشام از مروان امان طلبيده به خراسان رفتند . مروان ايشان را دلجويى نموده به روايت بعضى ابراهيم را وليعهد خود ساخت و عبد العزيز بن حجّاج را گرفته بكشت .\r\nدر همين سال اهل حمص با مروان ياغى شده اظهار تمرّد و عصيان نمودند و اكثر مردمى كه از مروان متوهّم بودند به حمص رفتند . مروان شهر حمص را محاصره كرده بعد از مدتى كه ما بين ايشان محاربات واقع شد شهر را گرفت و حكم به قتل مردم آن شهر كرده پانصد كس را در بيرون آن شهر بر دارها بياويختند و ديوار شهر را فرمود تا ويران كردند . « 3 »\r\nو در همين سال اهالى غوطه « 4 » با يزيد بن عبد اللّه قسرى اتّفاق كرده اظهار تمرّد و عصيان\r\n\r\n\r\n","description":"","footnote":"\r\n( 1 ) . گفته شده است سليمان بن هشام تا سال يك صد و سى و دو هجرى زنده بود و در اين سال در جنگ زاب - كه بين مروان حمار و بنى عباس اتّفاق افتاد - به دست ابن عوف كشته شد .\r\n( 2 ) . لقب كامل مروان ، « حمار الجزيره » يعنى خر جزيره بود . نيز او را به خاطر دايىاش ، جعد بن درهم ، جعدى لقب داده‌اند ؛ - مروج الذهب ، ج 2 ، ص 236 . و نيز گويند كلمهء « حمار » در اصل « هومر » بوده يعنى خوب و مقدّس . و آن به سالهاى بشارتى اطلاق مىشده است . به اعتقاد عبد الحسين نوايى ، در تاريخ يعقوبى ( ج 3 ، ص 41 ) به « سنة الحمار » اشاره شده است ؛ - تاريخ گزيده ، ص 287 .\r\n( 3 ) . كسى كه اهل حمص را به تمرد وادار كرد ثابت بن نعيم بود . اهل حمص نامه‌اى نيز به قبيلهء كلب ، كه در تدمر بودند ، نوشتند و اصبغ بن ذؤالة كلبى همراه پسرانش شب عيد فطر به كمك آنان آمدند .\r\n( 4 ) . ش ، ق : عفط .\r\n","page_name":" 1230 ","page_number":516},
  {"content":"\r\n\r\nنمود [ ند 
  ] و مروان ، ابو الورد بن كوثر بن زفر « 1 » را با لشكرى آراسته به دفع ايشان فرستاد . بعد از جنگ بسيار ابو الورد ، يزيد بن عبد اللّه را كشته سرش پيش مروان فرستاد و كار مروان استقامت پذيرفت .\r\nو در همين سال عبد اللّه بن معاوية بن جعفر الطّيار به هواى خلافت در ولايت كوفه ظهور كرد . تفصيل اين قضيّه [ را 
  ] در روضة الصفا بر اين وجه ايراد نموده كه در زمان حكومت يزيد بن وليد ، عبد اللّه بن معاويه به كوفه رفت . عبد اللّه بن عمر بن عبد العزيز كه والى كوفه بود شرايط تعظيم او به جاى آورده هر روز جهت اخراجات او و متعلقاتش سيصد درم تعيين نمود . چون يزيد فوت شد و ابراهيم متصدّى امر حكومت گشت بعد از چندگاه اسمعيل بن عبد اللّه قسرى ، مرزبان ابراهيم ، نامه‌اى به كوفه آورد كه امارت آن مملكت متعلّق به او باشد . و قبايل خود را جمع آورده طلب حكومت كوفه نمود و اكثر مردم او را [ 162 الف 
  ] اجابت نمودند ، امّا عبد اللّه بن عمر بن عبد العزيز قبول اين معنى نكرد و به خصومت پيش آمد . اسمعيل از ترس آنكه مبادا تزوير او ظاهر شود اصحاب خود را گفت : دست از قتال و جدال بازداريد كه من سفك دماء را مكروه مىدانم .\r\nدر اين اثنا خبر انهزام ابراهيم به كوفه رسيد و عبد اللّه بن عمر ، عبد اللّه بن معاويه را محبوس گردانيد . طايفه‌اى از كوفيان در اين وقت با عبد اللّه بن عمر بن عبد العزيز به واسطهء آنكه عبد اللّه جمعى از رؤساى قبايل را عطاها داده بعضى را نداده بود مخالفت نموده شروع در فتنه و شرارت كردند . از آن جمله شبث بن رويم ، عثمان بن جبير ، و صفر بن نافع بودند كه به ايشان چيزى نرسيده بود . عبد اللّه عمر خود در اين وقت در حيره مىبود . چون خبر مخالفت اين جماعت به وى رسيد برادر خود ، عاصم ، را به استمالت ايشان فرستاده هريك را صدهزار درم داد تا تسكين ايشان حاصل شد .\r\nامّا چون شيعه ضعف عبد اللّه بن عمر را مشاهده كردند عبد اللّه بن معاويه را از زندان بيرون آورده با او مبايعت كردند . عبد اللّه بن معاويه به دار الاماره رفته عاصم بن عمر عبد العزيز را از آن‌جا بيرون كرد . عاصم به جانب حيره پيش برادر خود رفت . از مشاهير مردم كوفه [ كسانى 
  ] مثل عمر بن غضبان ، اسمعيل بن عبد اللّه قسرى ، و منصور بن جمهور با عبد اللّه بيعت كردند و جماعتى كثير از مداين و قم الفيل به كوفه آمده در سلك مبايعان عبد اللّه منتظم گشتند .\r\nچون لشكر عبد اللّه بن معاويه آمادهء قتال و جدال شدند عبد اللّه با لشكرى سنگين از كوفه\r\n\r\n\r\n","description":"","footnote":"\r\n( 1 ) . مروان ، همراه ابو الورد ، عمرو بن وضّاح را نيز به جنگ اهالى غوطه فرستاد . اين دو همراه ده هزار نفر عازم جنگ شدند .\r\n","page_name":" 1231 ","page_number":517},
  {"content":"\r\n\r\nآمده متوجّهء حيره گشت . عبد اللّه بن عمر از اين خبر ملول و متحيّر شده حاصل بيت المال را بر لشكر قسمت نمود تا آن مقدار سپاه كه خاطر او اطمينان يافت به هم آورده متوجّه كوفيان شد .\r\nچون هر دو لشكر نزديك به يكديگر رسيدند عبد اللّه بن عمر فرمود تا منادى كردند كه هر كس سرى از مخالفان بياورد هزار درم بستاند . پس حرب درگرفت و لشكريان عبد اللّه عمر سر بسيارى آوردند و او به وعدهء خود وفا نمود .\r\nالقصّه ؛ بعد از كارزار بسيار عبد اللّه بن معاويه روى به گريز نهاده به كوفه رفت و شيعيان پيش او مجتمع گشته با او متوجّه مداين شدند و از مداين به حلوان رفته او را و قهستان همدان ، رى ، و اصفهان را در تحت تصرّف خود درآورده در آن ولايت مستقل گشت . و بعد از اين تفصيل احوال او خواهد آمد إن شاء اللّه تعالى .\r\nو در اين سال از مشاهير فضلا و تابعين مالك بن دينار ، عاصم بن ابى النجور ازدى ، و يحيى بن عمير عدوانى نحوى به عالم آخرت شتافتند .\r\n\r\n","description":"","footnote":"","page_name":" 1232 ","page_number":518},
  {"content":"\r\n\r\n\r\nذكر وقايع سال صد و هيجدهم از رحلت خير البشر\r\nاز جمله وقايع اين سال فتنهء مرو بود . تفصيل اين قضيّه آنكه سابقا قلمى شد كه نصر سيّار از جهت نزاعى كه ميانهء او و جديع كرمانى به هم رسيده بود حارث بن سريج « 1 » را از ماوراء النهر به مدد خود طلبيده بود . چون حارث به خراسان رسيد نصر سيار هر روز پنجاه دينار جهت اخراجات او مقرّر فرموده گفت : امارت هر موضعى از خراسان كه تو اختيار كنى به تو مىدهم . جواب داد : از دنيا و لذّات او گذشته‌ام و به غير از عمل به كتاب خدا و سنّت رسول اللّه ، صلّى اللّه عليه و آله ، هيچ آرزويى ندارم . اگر تو در اين امر با من موافقت كنى مساعدت و متابعت تو مىنمايم ، و الّا با آن كس باشم كه به قرآن و حديث عمل مىكند . و به جديع كرمانى نيز همين پيغام فرستاد .\r\nو چون حارث مىخواست كه مروان حمار را خلع نموده ( مهم خلافت را به شورى حواله نمايد و نصر با او در اين معنى موافقت نمىورزيد ميانهء ايشان به مقابله و مقاتله انجاميد و حارث مغلوب شده ) « 2 » بعد از انهزام به جديع پيوست ، و چهار روز با نصر جنگ كردند .\r\nنصر عاجز شده از مرو بيرون رفت . جديع به شهر درآمده فرمود تا ندا كردند كه هيچ كس را زحمت و تشويشى نرسانند ، امّا فرمود تا عمارت قصر و اتباع او را خراب سازند . حارث به او پيغام داد كه : مقاتله با مروان به آن جهت مىكرديم كه عمل ايشان موافق كتاب خدا و سنّت رسول اللّه نبود . و اكنون چه واقع است كه از مردم ما همان واقع مىشود ؟\r\n\r\n\r\n","description":"","footnote":"\r\n( 1 ) . وى همان كسى است كه خود را صاحب « پرچمهاى سياه » يعنى مژده دهندهء حكومت بنى عباس ، مىدانست . در طخارستان به دعوى خلافت سر برآورد و به نشانهء بشارت ظهور مهدى علم سياه آشكار كرد . نصر سيّار وى را در همين سال در مرو دستگير كرد و به قتل رسانيد .\r\n( 2 ) . ش : مطلب بين ( ) را ندارد .\r\n","page_name":" 1233 ","page_number":519},
  {"content":"\r\n\r\nدر اين اثناء حارث به مسجد درآمد و جديع كرمانى را به جهت مصلحتى طلب داشت .\r\nجديع از روى استغنا نيامد . حارث به اين سبب رنجيده از شهر بيرون رفت . روز ديگر ديوار شهر را رخنه كرده به شهر درآمد و جديع لشكرى آراسته به جنگ پيش آمدند و حربى عظيم در ميانهء اين دو گروه دست داد . آخر الامر حارث و برادر و پسرش با جمعى كثير از بنى تميم در معركه به قتل رسيدند و بقيّة السّيف به هزيمت رفتند . « 1 »\r\nو در همين سال ابراهيم بن محمّد الامام با اصحاب خود كه در خراسان به دعوت مشغول بودند « 2 » نوشت كه : « ابو مسلم مروزى را بر خراسان امير ساخته‌ام . بايد كه هيچ كس از صوابديد او تجاوز ننمايد . » امّا بعضى از دعاة عباسيّه « 3 » كه در خراسان بودند ابو مسلم را عباسى « 4 » دانسته به امارت او راضى نشدند و به اتّفاق مسلم متوجّه ملازمت شده به مكّه آمدند . پس ابراهيم در حضور ايشان مجددّا زمام حلّ و عقد و رتق و فتق امور خراسان در قبضهء اقتدار ابو مسلم نهاده با او گفت : هركه در خراسان زبان عربى داند او را زنده نگذارى و از مخالفت سليمان بن كثير احتراز و اجتناب نمايى . « 5 » - اگرچه در اين سال نقباء و دعاة عباسيّه بيشتر شده بودند ، امّا هنوز مردم را در خفيه بيعت مىدادند .\r\nامّا در نسب ابو مسلم مروزى مورّخان را اقوال بسيار است . از جمله حمزهء اصفهانى چنين آورده كه : ابو مسلم از فرزندان حمزة بن عباد بود و ولادتش در قريه‌اى از قراى اصفهان در سنهء مائهء هجرى در زمان خلافت عمر عبد العزيز اتفاق افتاده . و بعضى گويند كه نسبت او منتهى به گودرز كشواد مىشود .\r\nو از غرايب اتّفاقات آنكه گودرز در جنگ سياوش لباس سياه پوشيده بود در غير معركهء جنگ نمىخنديد و ابو مسلم نيز در حين ظهور در لباس سياه بود و در غير معركهء جنگ نمىخنديد .\r\nو بعضى بر آنند كه ابو مسلم از نسل بو ذر جمهر است ؛ چرا كه بو ذر جمهر را اصل از شهر\r\n\r\n\r\n","description":"","footnote":"\r\n( 1 ) . نويرى ماجراى قتل حارث بن سريج را به گونه‌اى ديگر نقل كرده است ؛ - نهاية الأرب ، ج 6 ، ص 411 به بعد .\r\n( 2 ) . دعاة و نقباى امام عباسى در خراسان دوازده نفر بودند كه چهار تن از آنها موالى بودند و هشت تن از اعراب .\r\nانتخاب اين دوازده تن يادآور نقباى دوازده‌گانه‌اى بود كه رسول اللّه ( ص ) در عقبهء ثانيه از بين اوس و خزرج برگزيد :\r\nنه تن از خزرج و سه تن از اوس .\r\n( 3 ) . از جملهء اين دعاة سليمان بن كثير و همگنان او بودند .\r\n( 4 ) . برخى ابو مسلم را منسوب به عباسيان و از نسل مشكوك سليط بن عبد الله دانسته‌اند ؛ - تاريخ ايران از اسلام تا سلاجقه ( كيمبريج ) ، ج 4 ، ص 50 .\r\n( 5 ) . امام عباسى از اختلاف بين اعراب قحطانى و عدنانى در خراسان - كه خود انعكاسى از تجديد عصبيتهاى قومى قديم عرب بود - استفاده كرده به ابو مسلم گوشزد كرد كه : « نزاريها را دشمن بدارد ، يمانيها را حتى الامكان جلب كند ، از ربيعه برحذر باشد ، و به علاوه به هركس كه سوء ظنّ داشته باشد هلاكش كند . » ؛ - عبد الحسين زرّين كوب ، تاريخ مردم ايران ، ص 43 .\r\n","page_name":" 1234 ","page_number":520},
  {"content":"\r\n\r\nمرو بود . و پدر ابو مسلم ، مسلم نام داشت . و بعضى گفته‌اند كه نام او عثمان بود . « 1 »\r\nو در روضة الصفا مسطور است كه در ايّامى كه ابو مسلم از قبل ابراهيم امام در خراسان به دعوت عباسيّه مشغول بود خوابى ديد كه معبّران او را چنين تعبير كرده بودند كه حكومت خراسان به وى انتقال خواهد يافت . چون ابو مسلم در اوايل سال كه به نيشابور رسيد در كاروانسرايى فرود آمده خود به مهمّى بيرون رفت ، جمعى از اوباش دم اسب او را بريدند .\r\nچون به منزل بازگشته بر آن حال اطّلاع يافت ، پرسيد : اين محلّه چه نام دارد ؟ گفتند : بوياباد .\r\nگفت : اگر من اين محلّه را گنده‌آباد نسازم نام من ابو مسلم نباشد . آخر الامر در زمان حكومت آن محلّه را ويران كرده مزبلهء مردم ساخت .\r\nو نيز آورده‌اند كه روزى ابو مسلم به در خانهء وفادوستان ، كه يكى از اعيان دهاقين خراسان بود ، رسيد . يكى از ملازمان او را گفت : برو و صاحب خود را بگوى كه پياده‌اى آمده از تو شمشيرى و هزار دينار التماس دارد . ملازمان صورت حال را به خواجهء خود گفت . وفادوستان با منكوحه‌اى كه به كمال عقل و فطانت آراسته بود مشورت كرد . آن عورت گفت : تا اين مرد از جانبى قوى مستظهر نيست بر چنين جرأت اقدام ننمايد ، و حال آنكه من در اين شبها چنين به خواب ديدم كه خشتهاى درست از آسمان به زمين مىآمد و شكسته‌ها به آسمان مىرفت .\r\nتعبير اين آن است كه اشراف را تنزّل و زيردستان را رفعتى حاصل شود . پس وفادوستان مسئول ابو مسلم را به انجاح مقرون ساخت . و چون ابو مسلم حاكم خراسان شد ، وفادوستان را به انواع تربيت مخصوص گردانيد .\r\nابو مسلم مردى ميانه بالا ، گندمگون ، خوش منظر ، شيرين كلام ، فراخ چشم ، و پهن پيشانى بود و به لغت عربى و فارسى سخن گفتى و در فصاحت و بلاغت سرآمد اهل روزگار بود . امّا پيوسته گره پيشانى داشتى و با كسى مزاح نكردى .\r\nدر تاريخ حافظ ابرو مسطور است كه [ 162 ب 
  ] ابو مسلم از كثرت اموال خرّم نشدى و از امور هايله ملول نگشتى ، و مجرمان را به غير شمشير نپرسيدى ، و همنشينان و مقرّبان خود را به اندك جريمه مىكشت و رحم اصلا پيرامون دامن او نمىگشت ، بنابراين در ايام جوانى كشته\r\n\r\n\r\n","description":"","footnote":"\r\n( 1 ) . روايات گونه‌گونى در خصوص نام و نسب ابو مسلم ذكر شده است . نام اصلى او كه در يك سكّه هم آمده است عبد الرحمن بن مسلم است ، امّا بعضى گفته‌اند كه اين نام را ابراهيم امام بر وى نهاده و نام اصلىاش ابراهيم بن عثمان بوده است . اين نام ايرانى را نيز برايش ذكر كرده‌اند : بهزادان پسر ونداد هرمزد ؛ - پيشين ، ص 44 . طبرى مىگويد ابو مسلم از خطرنيه ، نزديك كوفه ، است . و اين همان محلّى است كه مختار از آن خاسته است ؛ - تاريخ طبرى ، ج 5 ، ص 196 .\r\nاشپولر معتقد است كه ابو مسلم ايرانى - و ظاهرا اصفهانى - بوده و در كوفه در سلك پيروان نهضت عباسى قرار گرفته ؛ تاريخ ايران در قرون نخستين اسلامى ، ص 64 . و نيز براى آگاهى از شرح حال وى ؛ - وفيات الاعيان ، شرح حال شمارهء 345 .\r\n","page_name":" 1235 ","page_number":521},
  {"content":"\r\n\r\nشد ؛ چنانچه عنقريب به تفصيل خواهد آمد إن شاء اللّه تعالى .\r\nو از جمله وقايع اين سال خروج ضحّاك بن قيس « 1 » بود . تفصيل اين واقعه را صاحب روضة الصفا چنين آورده كه وقتى كه مروان حمار به محاصرهء اهل حمص مشغول بود ضحّاك و سليمان بن هشام بن عبد الملك از كوفه به موصل آمده والى موصل را كشتند و قريب به صد هزار سوار جمع كرده مستعدّ قتال مروان شدند . مروان بعد از فتح حمص متوجّه دفع ايشان گشته بعد از كارزار بسيار ضحّاك به قتل رسيد . « 2 »\r\nدر تاريخ مرآة الجنان يافعى مسطور است كه در آن روز شش هزار كس از جانبين به قتل رسيده بود كه غايتش اكثر مردم از ضحّاك بودند . بعد از قتل ضحّاك خوارج با ابن خيبرى « 3 » مبايعت كرده شروع در جنگ نمودند . ابن خيبرى با چهارصد كس خود را بر قلب مروان حمار زده دمار از روزگار جماعت برآورد ، چنانچه مروان روى به گريز نهاده بگريخت و ابن خيبرى به سراپردهء او رسيد طنابهاى آن را ببريد . امّا عبد اللّه بن مروان ، كه ميمنه تعلّق به او داشت ، و اسحق بن مسلم عقيل ، كه ميسره به او مفوّض بود ، چون ديدند كه ابن خيبرى با گروه اندك اين جرأت نموده ، به يك بار حمله بر وى آورده او را به ضحّاك رسانيدند .\r\nخوارج بعد از قتل وى با شيبان بن عبد العزيز يشكرى بيعت كرده بازگرديده شروع در محاربه كردند و چند روز در ميانهء ايشان محاربه و مقاتله امتداد يافت . آخر الامر اكثر اصحاب شيبان از وى جدا شدند و زياده از چهل نفر با وى نماند . در اين اثنا شيبان به استصواب سليمان بن هشام به جانب موصل مراجعت نمود و مروان تعاقب ايشان نموده به موصل آمد .\r\nمدّت نه ماه در موصل ميانهء ايشان جنگ قائم بود . تا آنكه روزى مردم منية بن معاوية بن هشام را گرفته پيش مروان برد . مروان در برابر سليمان بن هشام وى را بر دار زده فرمود تا بعد از بريدن دستهايش گردن او بزدند . آخر الامر سليمان و شيبان تاب مقاومت مروان نياورده به جانب خراسان گريختند و از آن‌جا به سيستان رفته به جديع كرمانى متفّق شدند . « 4 »\r\nبعد از مردن شيبان در حدود سيستان ، سليمان بن هشام به ديار هند رفت . باقى حالات او در محلّش بيان خواهد شد إن شاء اللّه تعالى .\r\n\r\n\r\n","description":"","footnote":"\r\n( 1 ) . وى پس از كشته شدن سعيد بن بهدل شيبانى - كه از خوارج جزيره بود - به جانشينى او انتخاب شد و چهار هزار نفر از گروه صفريّه بر او گرد آمدند .\r\n( 2 ) . محلّى كه بين ضحاك و مروان جنگ درگرفت كفرتوثا ، از بخشهاى ماردين ، بود .\r\n( 3 ) . هر سه نسخه : جبيرى .\r\n( 4 ) . و هم گفته‌اند كه جنگ شيبان و مروان در حوالى موصل ، نزديك يك ماه طول كشيد و شيبان گريخته خود را به فارس رساند ، و عامر بن ضبارهء مرّى از طرف مروان وى را تعقيب كرد تا شيبان خود را به عمّان رسانيد ، و در اين محل به سال صد و سى و چهار هجرى به دست جلندى بن مسعود بن جيفر ازدى به قتل رسيد ؛ - نهاية الأرب ، ج 6 ، ص 408 .\r\n","page_name":" 1236 ","page_number":522},
  {"content":"\r\n\r\n\r\nذكر وقايع سال صد و نوزدهم از رحلت خير البشر\r\nدر اين سال ابو مسلم مروزى دعوت عباسيّه را آشكار كرد . تفصيل اين مجمل آنكه در اوايل ابراهيم امام ابو مسلم را از خراسان طلب داشت تا از وى احوال خراسان معلوم كند كه چند كس به بيعت او درآمده‌اند . ابو مسلم با هفتاد نقيب متوجّه خدمت او گشت . « 1 » چون به قومس فرود آمد مكتوب ابراهيم به او رسيد كه : « رايت ظلّ جهت تو فرستاديم بايد در ساعت از هر جا كه رسيده باشى بازگردى و قحطبة بن شبيب طايى را نزد ما فرستى و به اظهار دعوت ما قيام نمايى . » ابو مسلم به موجب فرموده عمل نموده قحطبه را با هدايا و تحف و اموال به مكّه ارسال نموده نامهء ابراهيم امام را به سليمان كثير رسانيد .\r\nدر روضة الصفا مسطور است كه رايت ظلّ عبارت از نيزه‌ايست كه طولش چهار گز بود و گزى چند بر سر آن بسته بودند . چون داعيان به اظهار دعوت رخصت يافتند نقيبان به اشارت ابو مسلم در اطراف بلاد خراسان و خوارزم پراكنده شدند تا مردم را از فرمان آگاهى سازند . و مقرّر چنان شد كه در آخر رمضان اين سال ظهور كنند . و در اين وقت نصر سيار به جنگ جديع كرمانى و شيبانى خارجى ، كه با يكديگر اتّفاق كرده بودند ، اشتغال داشت . و چنين آورده كه قريب به ايّام ظهور ، ابو مسلم اصحاب خود را فرمود كه به هيئت اجتماعى يك نوبت لباسهاى يكرنگ پوشيده به نظر او درآيند تا هر رنگى كه مناسب داند شعار خود سازد . آن جماعت كرّة بعد اخرى تغيير لباس كرده به نظر او درآمدند . هيچ كدام موافق مزاج ابو مسلم\r\n\r\n\r\n","description":"","footnote":"\r\n( 1 ) . اين كار در بهار سال صد و بيست و نه هجرى انجام گرفت . ابو مسلم از راه نسا به قومس رفت و در آن‌جا حكم ابراهيم امام مانع از ادامهء حركتش به سوى مكه شد .\r\n","page_name":" 1237 ","page_number":523},
  {"content":"\r\n\r\nنيفتاد . چون جامه‌هاى سياه پوشيده و دستارهاى سياه بر سر بسته به خدمت او آمدند از آن يك هيبتى در دل او افتاد . بنابراين لباس سياه را شعار خود ساخته و در شب بيست و دوّم رمضان « 1 » - كه موعد بود - ابو مسلم و سليمان با مجموع متابعان از صغير و كبير لباسهاى يكرنگ در بر كرده در حدود مرو كه معسكر « 2 » ايشان بود آتش افروختند .\r\nو در اين ايّام جمعى كثير از فرق انام در ظلّ اعلام ابو مسلم جمع گشته چون هلال شوّال به فرّخى و اقبال روى نمود ابو مسلم ، سليمان بن كثير را فرمود تا به خلاف بنى اميه بىاذان و اقامه به اقامت نماز عيد و شرايط امامت قيام و اقدام نمايد و بعد از آن به منبر رفته ايستاده خطبه خواند . سليمان به موجب فرمان عمل نموده بعد از آنكه از منبر فرود آمد ابو مسلم خوان كرم گسترده خلايق را طعام داد . آنگاه به نصر سيار ، كه از قبل مروان والى خراسان بود ، نامه‌اى نوشت و او را به بيعت عباسيان خواند . چون آن مكتوب به نصر رسيد بسيار متحيّر و سراسيمه گشته و غلام خود ، يزيد نام ، را با چند هزار سوار به محاربهء ابو مسلم فرستاد . ابو مسلم ، مالك بن هيثم خزاعى را به مقابلهء يزيد نامزد كرده نايرهء قتال ملتهب گردانيد . آخر الامر يزيد را با رسن گران گرفته پيش ابو مسلم فرستاد . ابو مسلم فرمود تا او را وا كرده پيش نصر فرستادند .\r\nنصر از شنيدن اين خبر بسيار پريشان گشت و ابو مسلم با لشكرى متوجّه نصر سيار شد . نصر از جرأت او ترسيده و هراسان گشته قصد كرد كه به خدمت ابو مسلم مبادرت نموده شرط متابعت به جاى آورد . آخر الامر بنابر كثرت توهّم گريخته به جانب رى رفت و در آن ولايت بيمار شده او را در محفّه‌اى برداشته به جانب ساوه بردند و در ساوه به آن عالم انتقال نمود .\r\nابو مسلم بعد از فرار نصر در مرو رايت اقتدار برافراشته از اصحاب نصر و مروانيه هركه را مىيافت به قتل مىرسانيد و تمامى ممالك خراسان ابو مسلم را مسلّم گشت و پايهء قدر او ارتفاع يافته از فرق فرقدين گذشت . « 3 »\r\n* * *\r\n\r\n\r\n","description":"","footnote":"\r\n( 1 ) . اشپولر تاريخ بيست و پنج يا بيست و شش رمضان ، مطابق با نهم و دهم ژوئن سال هفتصد و چهل و هفت ميلادى ، را ثبت كرده است ؛ - تاريخ ايران در قرون نخستين اسلامى ، ص 66 .\r\n( 2 ) . ابو مسلم نخست در دهكدهء سيقذنج [ - سقيدنج ، سفيدنج محلّى در سه فرسنگى مرو 
  ] ، پس از آن در ماخوان نزديك مرو سنگربندى كرد ؛ - پيشين . عبد الحسين زرّين‌كوب مىنويسد : در قريهء سفيدنج از توابع مرو الرود در خانهء سليمان بن كثير [ در رمضان سال صد و بيست و نه هجرى 
  ] دعوت را علنى كرد ؛ - تاريخ مردم ايران ، ص 44 ؛ نيز ؛ - تاريخ ايران كيمبريج ، ج 4 ، ص 50 .\r\n( 3 ) . بنا به روايت مدائنى ، عدّه‌اى از فقها و زهّاد خراسان در اين موقع به نزد ابو مسلم آمدند تا بدانند اين ابو مسلم كيست و چه مىخواهد . امّا ابو مسلم آنها را نپذيرفت و گفت : « كارهايى در پيش است كه ما را براى اين‌گونه گفت‌وشنودها فرصت نمىدهد . » اين كارها عبارت بود از تعقيب نصر سيّار و پيشروى به سوى عراق و شام .\r\n","page_name":" 1238 ","page_number":524},
  {"content":"\r\n\r\n\r\n[ كشته شدن جديع كرمانى 
  ]\r\nو از جمله وقايع اين سال كشته شدن جديع كرمانى به مكر نصر سيّار است . تفصيل اين واقعه آن است كه قبل از ظهور ابو مسلم - چنانچه سابقا قلمى گشت - نصر سيار اگرچه مرو را از روى اضطرار به جديع كرمانى گذاشته بيرون رفت ، امّا ساير بلاد خراسان همچنان در تصرّف نصر بود و در هجران مرو دست به دندان گرفته مترصد فرصت مىبود تا آنكه در اين سال ، قبل از ظهور ابو مسلم ، دوبار لشكر بر سر جديع كرمانى فرستاد و هر دو نوبت جديع غالب گشته جمعى كثير را از لشكر نصر سيار به قتل رسانيد و باقى به هزيمت رفتند . « 1 » آخر الامر نصر سيار خود با لشكرى بسيار به سر جديع رفت و جديع نيز از مرو بيرون آمده هر دو در برابر يكديگر خندق كنده بنشستند . در اين وقت ابو مسلم به هركدام از ايشان مكتوبات نوشته ايشان را به بيعت امام و نصرت آل محمّد مىخواند ، امّا ايشان چون با يكديگر گرفتار بودند پروا از ابو مسلم نمىكردند . بنابراين ابو مسلم فرصت غنيمت دانسته به اطراف و جوانب مسرعان فرستاد كه : بايد مؤمنان در تقويت آل محمّد تقصير جايز ندارند .\r\nگويند اوّل كسى كه بعد از ابو مسلم لباس سياه « 2 » پوشيده ظهور كرد اسد بن عبد اللّه خزاعى بود . القصّه ، در نيشابور و مرو الرود و تمامى آن نواحى شعار عباسيان ظاهر ساختند . ابو مسلم در اين محلّ لشكر خود را جمع آورده متوجّه ايشان گشت و راست آمده در ميان خندق هر دوى ايشان فرود آمد . از هيبت ابو مسلم هر دو هراسان شدند . ابو مسلم به كرمانى پيغام داد كه :\r\n« من با تو موافقم » چون نصر اين خبر را شنيد بسيار بترسيد ، چه مىدانست كه اگر ايشان متفّق شوند و او را مستأصل خواهند ساخت ، بنابراين كس پيش جديع فرستاد كه : « زنهار ! به گفتار ابو مسلم مغرور نشوى ، كه او محل اعتماد نيست . برخيز به جانب مرو رو كه من نيز آنجا مىآيم و با يكديگر هر نوع كه خاطر تو خواهد صلح نموده به اتّفاق ابو مسلم را از ميان برداريم . »\r\nجديع متوجّه مرو شد و نصر سيّار نيز از عقب او روان گشت . روزى از براى مصلحت هر يك با صد سوار بيرون آمدند و هر يكى را انديشه آن بود كه ديگرى را بكشد . اتفاقا يكى از اصحاب سيار پيشدستى كرده بر كرمانى حمله آورده نيزه‌اى بر تهيگاه او زد كه [ 163 الف 
  ] در ساعت از اسب درافتاد و جان به قابض ارواح سپرد .\r\n* * * \r\n[ خروج عبدالله بن معاوية بن عبدالله بن جعفر طيار 
  ]\r\nو از جمله وقايع اين سال خروج عبد اللّه بن معاوية بن عبد اللّه بن جعفر طيّار است كه بر ولايت\r\n\r\n\r\n","description":"","footnote":"\r\n( 1 ) . البتّه جنگ نصر سيّار و جديع كرمانى عبارت بود از تجديد جنگ بين نزاريها و يمانيها .\r\n( 2 ) . پوشيدن لباس سياه و برافراشتن علم سياه از طرف ابو مسلم و يارانش اعلام عزا براى كشتگان خاندان رسول اللّه ( ص ) و يا نشانى از رايت سياه پيغمبر ( ص ) ضدّ كفّار اموى بود .\r\n","page_name":" 1239 ","page_number":525},
  {"content":"\r\n\r\nفارس و كرمان و عراق عجم تا قومس و دامغان استيلا يافته واليان مروانيه را از آن ولايات بيرون كرد . و محارب بن موسى « 1 » در تقويت عبد اللّه دقيقه‌اى نامرعى نمىگذاشت و از مردم بيعت او مىگرفت . چون عبد اللّه در اين ولايات استقلال يافت از اصفهان بيرون آمده روى به اصطخر فارس نهاد . والى آن‌جا ، يزيد بن هبيره ، چون تاب مقاومت عبد اللّه نداشت بيرون رفت و عبد اللّه در اصطخر قرار گرفت و امارت قهستان را به برادر خود ، حسن بن معاويه ، تفويض نمود و در هر ولايتى از ولايات كه با او بيعت كرده بودند از جانب خود حاكمى نصب فرمود .\r\nبه صحّت پيوسته كه ابو جعفر منصور « 2 » و عبد اللّه و عيسى از اولادان علىّ بن عبد اللّه بن عباس در لشكرگاه او بودند « 3 » و روز بروز مهم عبد اللّه بن معاويه در ترقّى و تزايد مىبود تا آنكه عامر بن ضباره « 4 » و معن بن زائدهء « 5 » شيبانى و يزيد بن هبيره با لشكرهاى گران از سه طرف متوجّه عبد اللّه شدند . لشكر عبد اللّه بعد از محاربهء بسيار متفرّق شده « 6 » هريك از امراى او به جانبى رفتند و عبد اللّه با دو برادر خود ، حسن و يزيد ، به اميد آنكه ابو مسلم مردم را به بيعت آل محمّد مىخواند رو به خراسان رفته تا به هرات رسيد . حاكم هرات ، مالك بن هيثم خزاعى ، ايشان را در آن‌جا نگاه داشته به ابو مسلم نوشت كه : « پسران عبد اللّه بن جعفر به اين‌جا آمده‌اند . در حقّ ايشان حكم چيست ؟ »\r\nمروى است كه پيش از معاودت رسول و رسيدن حكم ابو مسلم روزى مالك بن هيثم از عبد اللّه بن معاويه پرسيد : عبد اللّه و جعفر از اسماء آل رسول است و اهل بيت ، به خلاف اسم معاويه و يزيد . عبد اللّه گفت : جدّ من عبد اللّه بن جعفر طيّار در مجلس معاوية بن ابى سفيان نشسته بود كه خبر به او رسيد كه حقّ سبحانه و تعالى او را پسرى ارزانى داشته . معاويه از جدّ من التماس نمود كه صد هزار درم به تو مىدهم پسر خود را به نام من موسوم گردان . جدّ من ملتمس معاويه قبول نموده پدرم را معاويه نام نهاد . مالك گفت : به واسطهء زر اين‌چنين نامى زشت بر خود پيدا كرديد . شما را در آنجا مىكنيد حقّى نيست .\r\nالقصّه ؛ بعد از چند روز حكم ابو مسلم رسيد كه مالك بن هيثم بايد كه عبد اللّه را بكشد و\r\n\r\n\r\n","description":"","footnote":"\r\n( 1 ) . ابن اثير او را محارب بن موسى مولى بنى يشكر ناميده است ؛ - الكامل ، ج 8 ، ص 292 .\r\n( 2 ) . خليفهء مقتدر عباسى كه هنوز كارش سامان نگرفته بود .\r\n( 3 ) . بنا به نوشته فسايى « بزرگان بنى هاشم و بنى اميّه كه از مروان رويگردان بودند به او پيوستند . » ؛ فارسنامه ناصرى ، ج 1 ، ص 196 .\r\n( 4 ) . هر سه نسخه : صامره . به قياس طبرى ( ج 9 ، ص 1980 ) تصحيح شد .\r\n( 5 ) . اين شخص در شجاعت و سخا ، ثانى حاتم طايى بود . اصل معن از يمن بوده و در سيستان به شهر بست به دست خوارج كشته شد ؛ - مجمل التواريخ و القصص ، ص 334 ، پابرگ .\r\n( 6 ) . اين جنگ در مرو شاذان اتّفاق افتاد ؛ - فارسنامه ناصرى ، ج 1 ، ص 197 .\r\n","page_name":" 1240 ","page_number":526},
  {"content":"\r\n\r\nدست از برادرانش باز دارد . بنابراين به فرمان ابو مسلم مفرشى بر دهن عبد اللّه گذاشته تا نفسش منقطع گشت . قبر او الحال در هرات به « مزار سادات » « 1 » مشهور است .\r\n* * * \r\n[ خروج ابوحوزه و طالب الحق 
  ]\r\nو از جمله وقايع اين سال خروج ابو حمزه « 2 » و طالب الحق « 3 » است در ولايت يمن . كيفيت اين واقعه آنكه ابو حمزه و عبد اللّه بن يحيى ، كه او را طالب الحقّ گفتندى ، بىآنكه از حال ابو مسلم خبر داشته باشد در صنعا لباس سياه پوشيده و اعلام سياه برافراخته ظاهر شدند . « 4 » طالب الحق در صنعا توقّف نمود و ابو حمزهء خارجى متوجّه مكّه گشت . اهل مكّه و غربا كه حجّ گزارده بودند از اين صورت خبر نداشتند كه ناگاه در عرفات جمعى از سواران سياهپوش با علمهاى سياه مسلّح و مكمّل پيدا شدند . خلايق بسيار ترسيدند و از ايشان پرسيدند كه شما چه كسان‌ايد ؟ گفتند : مردمان‌ايم كه به خلافت بنى اميّه و مروان بيرون آمده‌ايم .\r\nچون اين خبر به عبد الواحد بن سليمان بن عبد الملك ، كه از قبل مروان حاكم مكّه و مدينه بود ، رسيد به ابو حمزه پيغام فرستاد كه الحال موسم حج گزاردن است . بايد كه از جانبين تعرّض واقع نشود . ابو حمزه ملتمس او را قبول نمود . چون خلق از مناسك حج فارغ شدند عبد الواحد به جانب مدينه متوجه شد و ابو حمزه بىكلفت و جنگ به مكّه درآمد . عبد الواحد در مدينه لشكريان را بنواخت و زياده از مرسوم مقرّرى بديشان داده عبد العزيز بن عبد اللّه بن عمرو بن عثمان را در آن بلدهء طيّبه به خلافت نصب كرده خود با لشكرهاى آراسته متوجّه ابو حمزه گشت .\r\nچون به منزل عقيق رسيد ابو حمزه نيز از مكّه با سپاهى عظيم بيرون آمده به عبد الواحد پيغام فرستاد كه : ما هوس جنگ نداريم . از سر راه ما دور شويد تا بگذريم . اهل مدينه از اين سخن چنين فهميدند كه ابو حمزه ترسيده ، بنابراين به سخن او التفات نانموده متوجّه جنگ شدند .\r\nابو حمزه ظاهرا از جنگ ابا مىنمود تا آنكه در محلّ فرود آمدن عبد الواحد در منزلى از منازل « 5 » ابو حمزه بىخبر بر ايشان ريخت . ايشان نيز در ساعت مستعدّ شده متوجّه جنگ شدند .\r\n\r\n\r\n","description":"","footnote":"\r\n( 1 ) . ابن اثير مىنويسد : « قبر او در هرات زيارتگاه است . » ؛ - الكامل ، ج 8 ، ص 294 نيز ؛ - مروج الذهب ، ج 2 ، ص 247 .\r\n( 2 ) . نام كامل وى ابو حمزه مختار بن عوف ازدى بصرى است .\r\n( 3 ) . وى عبد اللّه بن محمّد بن يحيى حضرمى معروف به « طالب الحق » بود .\r\n( 4 ) . پيش از اين ابو حمزه مختار در معدن بنى سليم - در حوالى مدينه در راه نجد - از همين سخنان گفته بود و كثير بن عبد اللّه ، فرماندار آن‌جا ، از بابت اين حركت چهل تازيانه به او زد ؛ - نهاية الأرب ، ج 6 ، ص 414 .\r\n( 5 ) . نام اين منزل قديد بود .\r\n","page_name":" 1241 ","page_number":527},
  {"content":"\r\n\r\nالقصّه ؛ نايرهء فتنه بالا گرفت و آتش حرب اشتعال يافت . « 1 » بعد از آنكه از لشكر عبد الواحد نهصد كس به قتل رسيدند عبد الواحد روى به گريز نهاد . ابو حمزه تعاقب او نموده او را از مدينه گذرانيد . عبد الواحد راست به شام رفت و ابو حمزه سه ماه در مدينه اقامت نموده بساط عدل و احسان گسترانيد و عبد الواحد با مروان ملاقات كرده حكايت ابو حمزه را به تفصيل نقل كرد . مروان چهار هزار كس از لشكر خود برگزيده محمّد بن عطيّه سعدى را بر ايشان امير ساخت و گفت : بايد كه در قتل خوارج تقصير نكنى و هركه با ايشان درآمده او را نيز به ايشان ملحق سازى . و چون بر ابو حمزه ظفر يا بى به جانب يمن رفته طالب الحقّ را از ميان نيز بردارى .\r\nامّا ابو حمزه چون خبر توجّه لشكر شام را شنيد لشكرى به هم آورده از مدينه بيرون آمده روى به خصم نهاد تا در وادى القرى با سپاه شام ملاقى شد . چون از جانبين صفوف آراسته شد ابو حمزه به اصحاب خود گفت : شما ابتدا به حرب مكنيد تا من از اين جماعت سخنى پرسم .\r\nبعد از آن يكى را فرمود تا آواز داده از ابن عطيّه و شاميان پرسيد : شما در حقّ قرآن چه مىگوييد ؟ ابن عطيّه جواب داد : ما قرآن را در مدارس نهاده‌ايم . گفت : در مال يتيم و عمل به آن چه مىگوييد ؟ گفت : مال يتيم مىخوريم و با مادر ايشان مباشرت مىنماييم .\r\nالقصّه ؛ از هرچه سؤال مىكرد امثال اين جوابها مىشنيد ، تا آنكه كار به قتال و جدال انجاميد و ابى حمزه با سپاهش به قتل رسيد . ابن عطيّه از آن‌جا به مدينه رفته هركه با ابو حمزه آميزش و انفاق داشت او را به وى رسانيد . از آن‌جا متوجّه يمن شده طالب الحق را نيز بكشت و در ايالت ولايت يمن مستقل گشت . « 2 »\r\n\r\n\r\n","description":"","footnote":"\r\n( 1 ) . نويرى اين واقعه را جزو اتفاقات سال صد و سى هجرى ( هفتم صفر ) ذكر كرده است .\r\n( 2 ) . محمّد بن عطيّه خود در راه مكّه - براى گزاردن مراسم حج - به دست پسران جمانهء مرادى به قتل رسيد ؛ - پيشين ، ص 418 .\r\n","page_name":" 1242 ","page_number":528},
  {"content":"\r\n\r\n\r\nذكر وقايع سال صد و بيستم از رحلت خير البشر\r\nدر اين سال قحطبة بن شبيب طائى از نزد امام ابراهيم به خراسان آمد و از براى ابو مسلم لوائى كه آن جناب فرستاده بود رسانيد . ابو مسلم او را امير الجيوش ساخته با لشكرى تمام و امراى عظام مثل عبد الملك بن مرثد ، خالد بن برمك ، و عثمان بن نهنك به جانب طوس « 1 » فرستاد كه با اتباع جديع كرمانى و نصر سيار كه در آن ولايت جمع گشته بودند محاربه نمايند و گفت :\r\nچون مهم از خاطر ايشان فارغ شود بايد در تسخير مملكت جرجان و ساير ولايات مروانيان سعى بليغ نموده مستخلص سازى .\r\nقحطبه به موجب فرموده روى به طوس نهاد . چون نزديك به مخالفان رسيد اولا ايشان را به كتاب خداى تعالى و سنّت پيغمبر ، صلّى اللّه عليه و آله ، و به بيعت امام دعوت نمود . آن جماعت به سخن او التفات نكرده بيرون آمده شروع در جنگ كردند . آخر الامر بعد از آنكه خلقى بسيار از ايشان در معرض فنا آمدند ، بقيّة السّيف در طس متحصّن شدند . قحطبه از روى قهر و غلبه آن شهر را فتح نمود آن جماعت را به ياران خود رسانيده از آن‌جا [ عنان 
  ] به جانب جرجان منعطف گردانيد . چون به آن حدود رسيد اهالى آن ديار را نيز اوّلا به كلمات نصيحت‌آميز دعوت نمود . چون ايشان سخن او را نمىشنيدند ناچار درصدد جنگ درآمدند .\r\nاز آن‌جانب نيز بنانة بن حنظله با لشكرى عظيم و هيبتى بيرون آمده در برابر قحطبه فرود آمد .\r\nچون اهل خراسان مخالفان را بدان هيبت ديدند بسيار وهم و هراس بر ايشان غالب گشت .\r\nحسن بن قحطبه شبيخون بر سر ايشان برده امير ميمنه را با هفتاد تن به قتل رسانيد . چون قحطبه\r\n\r\n\r\n","description":"","footnote":"\r\n( 1 ) . والى طوس ، تميم بن نصر بن سيار بود .\r\n","page_name":" 1243 ","page_number":529},
  {"content":"\r\n\r\nاثر وهم و ترس بر ناصيهء اهل خراسان مشاهده نمود ايشان را استمالت و دلدارى نموده گفت :\r\nمردانه باشيد كه امام مرا به نصرت در اين معركه وعده فرموده . « 1 » و در غرّهء ذيحجّه ، سنهء مذكوره جنگ كردند . آخر الامر لشكر جرجان به هزيمت رفتند و بنانه در معركه به قتل رسيد و دو هزار كس از مشاهير [ 163 ب 
  ] اهل شام در آن جنگ به صحراى عدم رفتند . قحطبه سر بنانه را پيش ابو مسلم فرستاد و غنايم بىنهايت در آن واقعه به دست قحطبه و مردم او افتاد . و [ او 
  ] در بيرون شهر فرود آمد . مردم آن شهر خواستند كه شبيخون بر وى آورده دستبردى نمايد . قحطبه از مكر ايشان اطّلاع يافته فرمود تا تمامى مردم را از شهر بيرون آورده به تيغ بىدريغ گذرانيدند .\r\nو در روضة الصفا آورده كه هزار كس از آن مردم را بكشت . بعد از آن پسر خود را به جانب رى فرستاد « 2 » و جماعتى از اهل شام كه در رى متحصّن شده بودند چون خبر توجّه حسن بن قحطبه را شنيدند شهر را گذاشته بگريختند .\r\nامّا چون خبر فتح جرجان به يزيد بن هبيرة رسيد به عامر بن صباره و داود ، پسر خود ، كه در آن زمان در كرمان مىبودند ، نوشت كه : « بايد كه سپاه به هم رسانيده متوجّه دفع قحطبه شويد » پس ابن صباره و داود با صد هزار كس ، كه آن لشكر را از كمال آراستگى و استعداد عسكر العساكر مىخواندند ، از كرمان متوجّه عراق شدند و در نواحى اصفهان هر دو لشكر به هم رسيده حربى صعب در ميانهء ايشان روى نمود . آخر الامر داود تاب مقاومت نياورده بگريخت و عامر بن صباره هرچند مردم را نگاه داشت قبول نكردند . عامر با جماعتى از خواص خود چندان قتال نمود كه كشته شد ، و غنايم بسيار به دست قحطبه و خراسانيان افتاد ، و قحطبه سر ابن ضباره را با تحف بسيار به ابو مسلم فرستاد .\r\nپس قحطبه روزى در اصفهان توقّف نموده از آن‌جا متوجّه نهاوند ، كه حسن بن قحطبه به محاصرهء آن مشغول بود ، گرديد و آن قلعه را نيز به اندك فرصت مسخّر گردانيد « 3 » خلقى بسيار را در آن‌جا به عالم آخرت فرستاد و از آنجا خود روى به عراق عرب آورده و ابو عون « 4 » را با\r\n\r\n\r\n","description":"","footnote":"\r\n( 1 ) . قحطبه در اين محلّ براى تحريك و تشويق ايرانيان سپاه خود خطبه‌اى خواند متضمّن تجليل از ايرانيان و تحقير و اهانت نسبت به اعراب ؛ - الكامل ، ج 8 ، ص 250 ؛ تاريخ ايران از اسلام تا سلاجقه ( كيمبريج ) ، ج 5 ، ص 51 .\r\n( 2 ) . حسن به دستور پدر براى تعقيب نصر سيّار ابتدا به قومس آمد ، چون نصر قومس را سوى رى ترك كرده بود حسن به تعجيل به سوى رى رفت . نصر در اين محل مريض شد و در سن هشتاد و پنج سالگى ، به تاريخ ربيع الاوّل سال صد و سى و يك هجرى در ساوه درگذشت .\r\n( 3 ) . شهرى كه يك قرن پيش تسخير آن براى اعراب « فتح الفتوح » محسوب شد ، اكنون استرداد آن يك فتح الفتوح ديگر شد ؛ ولى اين بار به زبان اعراب ؛ - پيشين ، ص 52 ؛ تاريخ مردم ايران ، ص 46 . آغاز محاصره از ماه شعبان يا شوال بود .\r\n( 4 ) . ابو عون كنيهء عبد الملك بن يزيد خراسانى است كه قحطبه او را به دستور ابو مسلم به اين ناحيه فرستاد .\r\n","page_name":" 1244 ","page_number":530},
  {"content":"\r\n\r\nپنج هزار مرد به شهر زور « 1 » فرستاد . « 2 » عثمان بن سفيان كه در آن شهر بود با ابو عون جنگ كرده منهزم گشت . ابو عون او را تا به موصل تعاقب نمود .\r\nاما داود بن يزيد بعد از فرار ، به پدر خود ملاقات نموده كيفيت استيلاى قحطبه را به تفصيل بازگفت . يزيد سپاه عراق را جمع نموده از مروان نيز مدد طلبيده موضع جلولا را لشكرگاه ساخت . چون قحطبه در خانقين رايت برافراشت وهم بر ضمير يزيد بن هبيره راه يافته به جانب كوفه شتافت . قحطبه او را تعاقب نموده نماز شام به كنار فرات رسيد و بعضى از لشكريان از آب گذشته با فوجى از سپاه يزيد كه در آن طرف آب بودند آغاز كارزار نمودند .\r\nو قحطبه اسب در آب راند ، ناگاه پاى ستورش در لاى رفت و كشتى عمرش به گرداب فنا افتاد . « 3 » سپاه خراسان بىآنكه از آن حال خبر داشته باشد از آب گذشته و لشكر ابن هبيره روى به هزيمت نهاده متفرّق گشتند .\r\nبعد از هزيمت ايشان امراى قحطبه هرچند از وى تفحّص نمودند نيافتند . اتّفاقا در آن اثنا ديدند كه اسب او با زين و لجام تر شده مىگردد . دانستند كه قحطبه غرق شده . پس با حسن بن قحطبه بيعت كرده متوجّه كوفه شدند . چون ابن هبيره از توجّه حسن بن قحطبه آگاه گشت ، كوفه را گذاشته به جانب واسط توجه نمود .\r\n* * * \r\n[ شهادت ابراهيم امام 
  ]\r\nو از جمله وقايع اين سال شهادت ابراهيم امام « 4 » و انتقال خلافت به برادرش ، ابو العباس سفّاح ، « 5 » بود . بعضى از مورّخين شهادت ابراهيم امام را از جمله وقايع سال صد و بيست و يكم از رحلت خير البشر ، صلّى اللّه عليه و آله ، دانسته‌اند . على اىّ تقدير ، كيفيت اين واقعه [ را 
  ] در تواريخ معتبره چنين ايراد نموده‌اند كه چون نصر سيار از ضرب تيغ آبدار ابو مسلم فرار نموده به رى رسيد عرضه داشتى مشتمل بر قوّت ابو مسلم قلمى نموده به مروان حمار فرستاد و در آن جا نوشت كه : « من از آن مىترسم كه عنقريب اين فتنه به شام سرايت كند . » و مروان هنوز از\r\n\r\n\r\n","description":"","footnote":"\r\n( 1 ) . شهرى است در حاشيهء غربى كردستان كه پس از يك روز مقاومت در تاريخ بيست و يك ذيحجهء همين سال تسليم شد .\r\n( 2 ) . ابو عون در دو فرسخى شهر زور ، عبد اللّه پسر مروان حمار را شكست داد و بعد كار عثمان بن سفيان را در خود شهر زور يكسره كرد .\r\n( 3 ) . نيز گفته شده است معن بن زائده گردن قحطبه را با شمشير زده بود كه او در آب افتاد ؛ - الكامل ، ج 9 ، ص 33 .\r\n( 4 ) . ابراهيم امام چند روز قبل از آنكه كوفه به دست سياه جامگان خراسان فتح شود ، به دليل سوء ظن مروان به وى ، توقيف و كشته شد .\r\n( 5 ) . وى ابو العباس عبد اللّه بن محمّد بن عبد اللّه بن عباس بن عبد المطّلب است كه به دليل قساوت و خونريزى بيش از اندازه در دوران خلافت خويش ، به « سفّاح » ملقّب شد ؛ - الاغانى ، ج 4 ، ص 343 تا 355 .\r\n","page_name":" 1245 ","page_number":531},
  {"content":"\r\n\r\nمطالعهء كتابت نصر فارغ نشده بود كه يكى از قاصدان ابو مسلم را كه مكتوبى به نام ابراهيم داشت گرفته پيش مروان آوردند . مروان نامهء ابو مسلم را كه مضمونش آن بود كه : « بعد از محاربهء بسيار نصر سيار فرار بر قرار اختيار نموده ايالت خراسان از روى استقلال به بندهء دولتخواه قرار گرفت » خوانده و بعد از اطّلاع بر مضمون آن . قاصد را طلب نموده گفت :\r\nابو مسلم به تو چه چيز داده كه اين كتاب را به ابراهيم رسانى ؟ رسول نام مبلغى برد . مروان گفت : من ده چندان به تو مىدهم اگر اين نوشته را نزد ابراهيم برى و جواب گرفته نزد من آرى . امّا بايد كه ابراهيم نداند كه من بر اين سرّ وقوف يافته‌ام .\r\nقاصد اين خدمت را قبول كرده نامه را به ابراهيم رسانيده و جواب آن را گرفته نزد مروان آورد . مضمون مكتوب ابراهيم امام اين بود كه : « ابو مسلم بايد كه در اعلاء اعلام دولت ما جدّ و اجتهاد نمايد و از شرايط حزم و احتياط خالى نباشد و هر حيله‌اى كه تواند در دفع اهل عدوان و طغيان به جاى آورد تا حقّ در مركز خود قرار گيرد . و السّلام . » « 1 »\r\nمروان رسول ابو مسلم را نگاه داشت و در ساعت كتابتى به وليد بن معاوية بن عبد الملك ، كه از قبل او حاكم دمشق بود ، فرستاد كه به عامل بلقاء نويسد كه : ابراهيم بن محمّد را كه در قريهء حميم است گرفته و بند كرده به مردم هشيار جرّار بسپارد تا او را به حرّان نزد من رسانند .\r\nوليد به فرموده عمل نموده و اقدام كرد .\r\nدر اين اثنا كه ابراهيم را گرفته نزد مروان مىبردند ، ابراهيم برادر خود ، عبد اللّه بن محمّد بن علىّ بن عبد اللّه بن عباس ، را كه ملقّب به سفّاح است وليعهد خود گردانيد . چون ابراهيم به حرّان رسيد مروان با او خطابهاى درشت كرد . او نيز جوابهاى درشت در برابر مىگفت و از قضيّهء ابو مسلم انكار مىكرد و گفت : ميان من و او هيچ مكاتبه و مراسله‌اى نيست . مروان گفت :\r\nاى منافق اينك نامهء تو كه در جواب مكتوب او به او نوشته‌اى و اينك رسول . چون ابراهيم امام نامه و رسول را ديد ساكت گرديد . مروان ابراهيم را به زندان فرستاد . در آن زندان جمعى ديگر از بنى هاشم و بنى اميه ، كه مروان از خوف خروج ايشان را مقيّد محسوب داشته بود ، مىبودند .\r\nابو عبد اللّه تغلبى گويد كه : همان شب چند كس از موالى مروان به آن خانه‌اى كه ابراهيم و عبد اللّه و عباس مىبودند درآمدند و لحظه‌اى توقّف نموده بيرون رفتند . چون\r\n\r\n\r\n","description":"","footnote":"\r\n( 1 ) . در اينكه آيا اين نامه و نامهء قبلى ابراهيم - كه در آن فرمان قتل تمام عربها در خراسان داده شده است - ساختهء تبليغات امويان باشد سخت ترديد است ، زيرا مروان حمار به موجب اين نامه ابراهيم را اعدام كرد . به علاوه ، بعيد است كه در صورت مجعول بودن چنين نامه‌اى ، شخصى مثل طبرى ، آن را در زمان سيادت عباسيان انتشار داده باشد ؛ - اشپولر ، تاريخ ايران در قرون نخستين اسلامى ، ص 67 ، پابرگ شمارهء 1 .\r\n","page_name":" 1246 ","page_number":532},
  {"content":"\r\n\r\nصباح شد من به آن خانه درآمدم هر سه را مرده يافتم . « 1 »\r\nامّا در وقتى كه ابراهيم را از حميم « 2 » گرفته به جانب حرّان مىبردند برادر او ، ابو العباس سلّاح ، [ و 
  ] ابو جعفر منصور ، عبد اللّه ، اسماعيل ، داود ، عيسى ، صباح ، عبد الصمد و غير هم از ابناء عباس از حميم گريخته به كوفه رفتند و ابو سلمه [ خلّال 
  ] « 3 » وزير آل محمد ، كه داعى محمّد بن علىّ بن عبد اللّه بن عباس بود ايشان را در سراى خود پنهان ساخت .\r\nدر روضة الصفا مسطور است كه حسن قحطبه بعد از آنكه از مهم يزيد بن هبيره خاطر خود مطمئن ساخت با سى هزار كس از روى استقلال تمام متوجّه كوفه گرديد . چون عبد الرحمن عجلى كه از قبل ابن هبيره والى كوفه بود خبر آمدن حسن بن قحطبه را شنيد كوفه را گذاشت و به جانب واسط شتافت . حسن به عظمت هرچه تمامتر به كوفه درآمد و ابو سلمه جعفر بن سليمان ، كه او را وزير آل محمّد مىخواندند ، به ديدن حسن رفت . حسن به تقدّم تعظيم و تكريم پيش آمده دست او را بوسيد و بر جاى خود بنشانيد و گفت : ايّها الوزير ! ابو مسلم ما را به طاعت تو مأمور گردانيده و مكتوبى نيز به تو نوشته . اكنون به هر خدمت كه اشارت فرمايى كمر اطاعت بسته‌ايم و گوش به فرمان تو داشته .\r\nآنگاه حسن و ابو سلمه هر دو سوار شده به مسجد جامع رفتند و مردم را حاضر ساختند .\r\nابو سلمه مكتوب ابو مسلم مروزى را ، كه به او نوشته بود و او را وزير آل محمّد خوانده بود ، به مردم نمود و عمّال خود را به اطراف ممالك فرستاد .\r\nو چون خبر فوت ابراهيم به او رسيده بود ابو سلمه وزير آل محمّد خواست كه يكى از اولاد علىّ بن ابى طالب را بر سرير خلافت بنشاند ، بنابراين مكتوبى به استدعاى حكومت به سه كس نوشت : يكى به حضرت امام ناطق به حق جعفر بن محمّد الصادق ، ديگرى به عبد اللّه بن حسن بن على ، و سيم به عمر بن علىّ بن حسين بن على ، عليهم السّلام . « 4 » و با قاصد گفت : اين مكتوبات را به مدينه مىبرى و نخست مكتوب به امام جعفر صادق رسان . [ 164 الف 
  ] اگر او\r\n\r\n\r\n","description":"","footnote":"\r\n( 1 ) . مسعودى نحوهء كشته شدن ابراهيم امام را اين‌گونه بيان مىكند : « سر ابراهيم را در كيسه‌اى كردند كه آهك نرم در آن بود . ساعتى بلرزيد و بىحركت شد . » ؛ - مروج الذهب ، ج 2 ، ص 248 . ابن خلدون گويد : او پس از يك سال در زندان بمرد ؛ العبر ، ج 2 ، ص 271 .\r\n( 2 ) . حميم يا حميمه شهرى بود در سوريه بر سر راه حجّ ، و امام عباسى در آن‌جا اقامت داشت . فرستادگان وى در لباس زائران و بازرگانان براى گرفتن دستور و دادن هديه به راحتى مىتوانستند نزد او بروند .\r\n( 3 ) . ق ، ش : ابو مسلم ؛ م : ابو مسلمه . نام و نسب او حفص بن سليمان الكوفى است . ابو سلمهء خلّال وزير و كاتب ابو العباس سفّاح بود ؛ زين الاخبار ، ص 75 ؛ مجمل التواريخ و القصص ، ص 352 ؛ تجارب السّلف ، ص 99 . ابو سلمه در ماه رجب سال يك صد و سى و دو هجرى كشته شد ؛ - جهشيارى ، الوزراء و الكتاب ، ص 122 و 126 .\r\n( 4 ) . مطلب مربوط به ارسال مكتوب از طرف ابو سلمهء خلّال به آن سه بزرگوار را جهشيارى عينا آورده است ؛ - پيشين ، ص 121 .\r\n","page_name":" 1247 ","page_number":533},
  {"content":"\r\n\r\nقبول فرمايد آن دو مكتوب ديگر را پاره كن و اگر آن جناب قبول نفرمايد مكتوب عبد اللّه بن حسن تسليم نماى و اگر او تلقّى نمايد مكتوب عمر را پاره ساز ، و الّا مكتوب عمر به او ده .\r\nچون قاصد به مدينه رسيد شب نوزدهم به خدمت امام جعفر رفته نامه به او داد . امام مىدانست كه مضمون مكتوب چيست . ناگشاده آن را به آتش چراغى كه در پيش آن حضرت بود بسوخت و با قاصد گفت : جواب اين است كه ديدى . بعد از آن قاصد چون از امام مأيوس گشت به نزد عبد اللّه حسن رفته مكتب او را به وى رسانيد . عبد اللّه در اين باب با امام جعفر مشورت نمود . امام فرمود : اهل خراسان شيعهء ما نيستند و ما ايشان را نمىشناسيم و به قول ابو سلمه اعتبار نتوان كرد .\r\nو روايتى آنكه چون مكتوب ابو سلمه به عبد اللّه بن حسين رسيد او غافل از آنكه با امام جعفر نيز نوشته ، پيش امام رفت و بر سبيل مفاخرت گفت : ابو سلمه مكتوبى به من نوشته و مرا استدعا به خلافت كرده . امام جعفر فرمود : به من نيز نوشته بود و من آن را نگشوده در آتش سوختم . زنهار ! زنهار ! كه به قبول اين مهم همداستان نشوى ؛ كه خلافت به ما نرسد .\r\nامّا چون مكتوب ثالث به عمر رسيد گفت : ما با صاحب اين كتاب زياده ، معرفتى نداريم ؛ جواب او چه نويسم ؟\r\nالقصّه ؛ ابو سلمه ، بنابر انتظار جواب اين مكتوبات ، در باب بيعت ابو العباس سفاح كه در سراى او بود تعلّل مىورزيد . تا آنكه بعد از چهل روز از اختفاء عباسيّه ، ابو جهم كه از امراى خراسان بود از ابو سلمه پرسيد كه خبر امام چيست ؟ ابو سلمه گفت : هنوز نيامده است . ابو جهم در آن باب الحاح بسيار كرد . ابو سلمه گفت : هنوز وقت ظهور امام نيست ، چرا كه هنوز فتح واسط نشده .\r\nدر اين اثنا ابو الحميد طوسى ، « 1 » كه از عظماى سپاه ابو مسلم بود ، از لشكرگاه به كوفه درآمده سابق خوارزمى را كه به ابراهيم امام اختصاص تمام داشت « 2 » پرسيد كه حال ابراهيم امام چيست ؟ سابق گفت : كشته شد . ابو الحميد گفت : آيا كسى را وليعهد خود ساخت ؟ گفت :\r\nبرادر خود ، ابو العباس سفّاح را . گفت : ابو العباس كجاست ؟ سابق جواب داد : با برادران و بنى اعمام و اهل بيت خود در اين شهر است . ابو الحميد التماس نمود : مرا نزد ايشان بر تا با او بيعت كنم . سابق چون نمىخواست كه بىاذن ابو العباس او را نزد او برد با ابو الحميد گفت :\r\nموعد ما همين جاست كه با يكديگر ملاقات كنيم . پس ابو حميد به خوشحالى تمام به لشكرگاه\r\n\r\n\r\n","description":"","footnote":"\r\n( 1 ) . ابن اثير نام كامل او را بدين صورت ضبط كرده است : ابو حميد محمّد بن ابراهيم حميرى .\r\n( 2 ) . وى غلام ابراهيم امام بوده است .\r\n","page_name":" 1248 ","page_number":534},
  {"content":"\r\n\r\nرفت و ابو جهم بن عطيّه و ساير امراى خراسان را از آن حال خبردار كرد .\r\nو سابق به خدمت ابو العباس شتافته صورت واقعه تقرير نمود . ابو العباس سابق را ملامت بسيار كرد كه چرا ابو الحميد را همراه نياوردى ؟ چون روز ديگر به وعده‌گاه آمد سابق او را همراه خود به مجلس عباسيان برد . ابو الحميد پرسيد : امام كدام است ؟ داود بن على اشاره به ابو العباس كرد . پس پيشتر رفت و به خلافت بر وى سلام كرد و دست او را بوسيده تعزيت به وى رسانيد . بعد از آن ابو الحميد از آن‌جا بيرون آمده آن موضع را به امرا و اعيان سپاه خراسان نشان داد . پس مجموع ايشان به خدمت ابو العباس شتافته در بيعت او درآمدند .\r\nابو جهم ، موسى بن هرون و ساير امرا را گرفت كه ملازم امام باشند و از وى غافل نشوند .\r\nچون ابو سلمه بر حقيقت حال اطّلاع يافت با غلبهء تمام سوار شده متوجّه منزل ابو العباس گشت . ابو جهم از آمدن ابو سلمه به آن طنطنه انديشه‌ناك شد كه مبادا قصد امام كند . بنابراين به ابو الحميد پيغام فرستاد كه بايد ابو سلمه تنها به ديدن امام رود . القصّه ، چون ابو سلمه به در آن سراى رسيد حاجبان امراى او را مانع آمدند . آخر الامر ابو سلمه تنها به شرف دستبوس ابو العباس رسيده به خلافت بر ابو العباس سلام كرد . ابو الحميد گفت : على رغم انفك . « 1 » ابو العباس گفت : اى ابو الحميد چنين مگوى ، كه ابو سلمه در ذمّهء ما حقوق بسيار دارد . آنگاه به ابو سلمه گفت : به منزل خود رو و فردا مردم را به مسجد جامع حاضر گردان .\r\nو در تاريخ مسعودى آورده كه روزى سفّاح و ابو جعفر و عمّ ايشان عبد اللّه بن علىّ بن عبد اللّه عباس پيش‌پيش ايشان مىرفت تا به سرايى رسيدند . يكى از زنان عرب پيش آمد و گفت : به خدا سوگند كه من مثل اين سه روى را هرگز نديدم ، دو نفر از اين سه كس خليفه‌اند و يكى بر ايشان خروج كند . ابو جعفر از آن زن پرسيد : تو چه مىگويى ؟ گفت : و اللّه كه اوّلا اين جوان - و اشارت به ابو العباس سفّاح كرد - به خلافت خواهد نشست . بعد از آن تو را خليفه خواهد كرد - و اشاره به عبد اللّه بن على كرد - كه او بر تو خروج مىكند .\r\nآخر الامر آنچه بر زبان آن زن گذشته بود بعينه ، به ظهور رسيد .\r\n\r\n\r\n","description":"","footnote":"\r\n( 1 ) . مشابه جملهء « به كورى چشم تو » .\r\n","page_name":" 1249 ","page_number":535},
  {"content":"\r\n . \r\n","description":"","footnote":"","page_name":" 1250 ","page_number":536},
  {"content":"\r\n\r\n\r\nذكر وقايع سال صد و بيست و يكم از رحلت خير البشر « 1 »\r\nدر تاريخ مسعودى مسطور است كه در ربيع الآخر اين سال شب جمعه چهاردهم شهر ربيع الآخر ، و بعضى شب يازدهم شهر مذكور نيز گفته‌اند ، و روايتى ديگر آنكه عقد بيعت ابو العباس سفّاح « 2 » در نصف جمادى الآخر سال مذكور واقع شد . و به روايتى شب جمعه سيزدهم شهر ربيع الاوّل سال مذكور بيعت او منعقد گشت . على اىّ تقدير ، صباح جمعه ابو العباس با اتباع خود سوار شده به دار الإماره رفت و از آنجا متوجّه مسجد جامع شده منادى فرمود تا مردم در مسجد حاضر شدند . چون مردمان جمع شدند ابو العباس بر منبر رفت و به خلاف بنى اميه ايستاده خطبه‌اى بليغ خواند و پيشنمازى كرد و چون از نماز فارغ شد بار ديگر به منبر برآمد و خطبه‌اى بليغ و فصيح آغاز كرد .\r\nچون در آن روز ابو العباس ضعفى داشت به ملاحظهء آنكه مبادا زياده شود بر منبر نشست و عمش داود بن على به يك درجه از وى پايين‌تر ايستاده خطبه را تمام كرد و آخر خطبه گفت :\r\nاى مردمان ، بدانيد كه از آن زمان كه پيغمبر ما ، صلّى اللّه عليه و آله ، از ميان ما رفته هيچ خليفه‌اى بر حقّ پاى بر منبر ننهاد مگر امير المؤمنين علىّ بن أبى طالب ، كرّم اللّه وّجهه ، و اين امام كه بر منبر است ؛ يعنى عبد اللّه بن محمّد . بعد از آن گفت : اى مردمان ، بدانيد كه منصب خلافت به ما تعلّق گرفت و از ميان ما بيرون نخواهد رفت تا آن زمان كه عيسى روح اللّه از آسمان فرود آيد .\r\n\r\n\r\n","description":"","footnote":"\r\n( 1 ) . متن : پيغمبر ، صلّى اللّه عليه و آله . - و .\r\n( 2 ) . عنوان « سفّاح » ( - قصّاب ، خونخوار ) را ابو العباس شخصا براى خود انتخاب نكرد ؛ اين عنوان بعدا بر وى اطلاق گرديد .\r\n","page_name":" 1251 ","page_number":537},
  {"content":"\r\n\r\nالقصّه ، سفّاح از منبر فرود آمده به دار الإماره رفت و ابو جعفر منصور بن محمّد تا نماز ديگر در مسجد توقّف كرده از مردم به نام برادر بيعت مىگرفت . روز ديگر على الصّباح سفّاح حمام اعين را لشكرگاه ساخته عمّ خود عبد اللّه بن على را به حرب مروان حمار « 1 » نامزد كرد و عبد اللّه با سپاه ظفرپناه متوجّه مروان شد . و مروان نيز از حرّان بيرون آمده متوجّه عراق شد .\r\nالقصّه ، در موضع زاب [ اكبر 
  ] تلاقى فريقين روى نمود و از طرفين شجاعان صف‌شكن و دليران سرافكن بر يكديگر حمله آوردند . بعد از ساعتى ، مروان تاب مقاومت نياورده روى به فرار آورد و بسيارى از لشكر مروان حمار در آبى كه در آن نواحى بود غرق شدند .\r\nامّا مروان بعد از اين شكست ، به هر شهرى كه مىرفت اهل آن شهر او را در وى نمىگذاشتند و به جنگ پيش مىآمدند . بنابراين ، بالضّروره متوجّه مصر گرديد . عبد اللّه بن على در پى او مىراند تا آنكه به دمشق رسيد . وليد بن معاوية بن عبد الملك به ضبط دمشق درآمده شروع در جنگ كرد و عبد اللّه بن على محاصرهء دمشق نموده وليد را به قتل رسانيد . در خلال اين احوال ، فرمان سفّاح به وى رسيد كه برادر خود ، صالح ، را به طلب مروان فرست .\r\nصالح به موجب فرموده عمل نموده از عقب مروان شتافت و در نواحى مصر « 2 » به يكديگر رسيدند . مروان به قدم محاربه پيش آمده در اثناى جنگ نيزه‌اى بر تهيگاه او خورده از پاى درآمد . يكى سرش را از تن جدا ساخته نزد صالح آورد . شخصى آن سر را به اشارهء صالح جنبانيد كه زبان او از دهنش بيرون افتاد و گربه‌اى در ساعت او را ربود . صالح گفت : اى ياران ، از عجايب روزگار عبرت بگيريد و بر دولت چندروزه اعتماد مكنيد .\r\nپس صالح سر مروان را نزد سفّاح فرستاد . سفّاح سر به سجده نهاده مراسم شكر الهى را به تقديم رسانيد . مدّت حكومت مروان حمار پنج سال و چند ماه بود . بعد از او اساس سلطنت بنى اميّه از شعلهء غضب مالك قهار ، محترق [ 164 ب 
  ] و نابود گرديد . « 3 » مدّت عمر مروان پنجاه و نه سال بود .\r\n\r\n\r\n","description":"","footnote":"\r\n( 1 ) . مسعودى لقب « جعدى » را براى مروان قايل است ؛ ترجمهء مروج الذّهب ، ج 2 ، ص 236 . و نيز گويند كلمه « حمار » در اصل « هومر » بوده يعنى شمارهء خوب و مقدّس ؛ و آن به سالهاى بشارتى اطلاق مىشده . و دكتر نوايى ( تاريخ گزيده ، ص 287 ) نيز اين قول را پسنديده و مىنويسد : « من اين توجيه را بهتر از ساير توجيهات كه دور از ذهن و خنك هستند مىدانم ، بخصوص كه در تاريخ يعقوبى ( ج 3 ، ص 4 ) به سنهء حمار اشاره شده است . » در خصوص وجه تسميهء نسبت حمار به مروان ؛ - النّجوم الزاهر ، ج 1 ، ص 322 ؛ سيوطى ، تاريخ الخلفا ، ص 255 .\r\n( 2 ) . محل درگيرى و قتل مروان حمار در بوصير از دهكده‌هاى « فيوم » واقع در مصر عليا ، به تاريخ بيست و هفت ذيحجّه سال سى و دو هجرى بوده است .\r\n( 3 ) . مدّت حكومت خاندان بنى اميّه از زمان معاوية بن أبى سفيان تا كشته شدن مروان بن محمّد ( - حمار ) نود و يك سال و نه ماه و پنج روز بود . شمار خلفاى اين خاندان ( - امويان و مروانيان ) چهارده نفر است : معاوية بن أبى سفيان ، يزيد بن -\r\n","page_name":" 1252 ","page_number":538},
  {"content":"\r\n\r\nتفصيل محاربهء عبد اللّه بن على را با مروان صاحب روضة الصّفا بر اين منوال ايراد نموده : كه چون بيعت سفّاح تمام شد حكومت كوفه را به عمّ خود ، داود ، داد و عمّ ديگر خود را ، كه عبد اللّه على است ، به شهر زور فرستاد تا به اتّفاق ابو عون با مروان محاربه نموده از ممر او خاطر جمع كنند و برادرزادهء خود ، عيسى بن موسى ، را با حسن قحطبه به مداين فرستاد و ابو اليغضان عثمان بن عروة بن محمّد بن عمّار ياسر را با بسّام بن ابراهيم بن بسّام نامزد اهواز و خوزستان نمود .\r\nامّا ابو عون پيش از آنكه سفّاح ظهور كند و عبد اللّه على به او ملحق شود با سفيان بن عثمان بن مروان جنگ كرده او را منهزم ساخت تا به موصل او را تعاقب نمود . و مروان در آن اوان در حرّان مىبود . چون خبر هزيمت سفيان بن عثمان به مروان رسيد لشكرها جمع كرده به موضع زاب [ اكبر 
  ] آمد كه در اين اثنا ، سفّاح ظهور نمود و جمعى از دلاوران را به مدد ابو عون فرستاد . امّا چون به سفّاح خبر رسيد كه مروان حمار با صد هزار مرد در برابر أبو عون نشسته و ابو عون از جنگ ايشان عاجز گشته روى به اهل بيت خود آورده گفت : كيست از شما كه لشكر به جانب مروان حمار كشيده شرّ او را دفع كند و بعد از آن وليعهد من باشد ؟ عبد اللّه بن على قدم در پيش نهاده قبول اين معنى نمود .\r\nپس سفّاح او را با لشكر خراسان به شهر زور فرستاد كه ابو عون را با خود متّفق ساخته مروان حمار را از ميان بردارند . چون عبد اللّه على به موصل رسيد ابو عون با لشكر خود آمده به او ملحق گرديد . رأى ايشان بر آن قرار گرفت كه عيينة بن موسى با پنج هزار سوار از آب عبور نموده با مروان جنگ كند . عيينه به موجب فرموده عمل نموده از رود عبور كرده به حرب قيام نمود و تا شب حرب مىكرد . چون شب درآمد از آب گذشته به لشكر عبد اللّه على پيوست .\r\nروز ديگر ، مروان اراده كرد كه جسر بسته با أحمال و أثقال از آب درگذرد . هرچند او را اصحاب از اين رأى و تدبير منع كردند قبول نكرد . عاقبت به ارادهء خود از آب گذشته پسر خود ، عبد اللّه ، را با جمعى كثير از دلاوران لشكر شام نامزد جنگ نمود . عبد اللّه بن على ، مخارق را با دو هزار سوار به استقبال او فرستاده بعد از كارزار همراهان مخارق روى به فرار\r\n\r\n\r\n","description":"","footnote":"\r\n- معاويه ، معاوية بن يزيد ، مروان حكم ، عبد الملك مروان ، وليد بن عبد الملك ، سليمان بن عبد الملك ، يزيد بن وليد بن عبد الملك ، ابراهيم بن وليد ، مروان حمار . هندو شاه نام چهارده تن خلفاى بنى اميه را در چهار بيت آورده است ؛ - هندو شاه ، تجارب السّلف ، ص 85 ؛ فسايى ، فارسنامهء ناصرى ، به تصحيح منصور رستگار فسايى ج 1 ، ص 198 . نيز ؛ - يادداشتهاى قزوينى ، ج 3 ، ص 75 . و فهرستى كه مسعودى در خصوص مدت خلافت امويان ثبت كرده هزار و سيصد و بيست و پنج ماه و بيست و چهار روز است و پس از حذف نود و نه ماه و سيزده روز از عصر امام حسن ( ع ) و ابن زبير ، باز هزار و دويست و بيست و شش ماه و سيزده روز مىشود . - ترجمهء مروج الذّهب ، ج 2 ، ص 156 .\r\n","page_name":" 1253 ","page_number":539},
  {"content":"\r\n\r\nنهادند ، امّا مخارق با جمعى قليل پاى ثبات فشرده به جنگ درايستاد تا آنكه اسير گشت . و مخارق مردى ضعيف بود و هيچ كس از مردم او را نمىشناخت ، امّا شنيده بودند كه سردار آن سپاه « مخارق » نام مردى است . چون مخارق پيش مروان بردند از وى پرسيد : مخارق تويى ؟\r\nگفت : نه ، من يكى از مملوكان آن لشكرم . گفت : مخارق را مىشناسى ؟ گفت : آرى . گفت : در ميان كشتگان احتياط كن . شايد سر مخارق پيدا شود . مخارق بعد از ملاحظه و احتياط بسيار يك سر را برداشته نزد مروان برد كه اينك سر مخارق است . پس مروان مخارق را بگذاشت .\r\nدر اين اثنا يكى از سپاه مروان نگاه به مخارق كرده گفت : لعنت بر ابو مسلم مروزى باد كه امثال اين مردم را به حرب ما فرستاده .\r\nالقصّه ، چون خبر هزيمت لشكر به عبد اللّه رسيد كسان را بر سر راه فرستاد تا نگذارد كه گريختگان داخل لشكرگاه گردند تا اين سپاه دل‌شكسته نگردند و ابو عون را گفت : پيش از آنكه گرفتارى مخارق در لشكرگاه ما انتشار يابد در استيصال مروان بايد كوشيد . عبد اللّه على اين سخن را صواب دانسته در ساعت لشكرى آراسته روى به رزمگاه نهاد .\r\nنقل است كه در آن روز مروان حمار به عبد العزيز عمر بن عبد العزيز گفت : اگر امروز بعد از زوال ، جنگ واقع شود بىشك ظفر و نصرت ما را خواهد بود و مدّتى مديد دولت در خاندان ما خواهد ماند ، و اگر العياذ باللّه پيش از زوال ، جنگ روى نمايد ،  إِنَّا لِلَّهِ وَ إِنَّا إِلَيْهِ راجِعُونَ .  « 1 »\r\nاتّفاقا ، به حسب تقدير الهى پيش از رسيدن آفتاب عالمتاب به سمت الرأس ، جنگ دست داد و در كمتر از يك ساعت نجومى نيمهء لشكر مروان به قتل رسيده و اضعاف مضاعف مقتولان غرق شدند . از جملهء غريقان معركه ابراهيم وليد مخلوع بود .\r\nو نيز در روضة الصّفا مسطور است كه در سبب هزيمت لشكر مروان روايت بسيار است . از آن جمله يكى آنكه مروان مىخواست كه لشكريان را مشغول گرداند تا بعد از پيشين « 2 » جنگ واقع شود . بنابراين ، صندوقهاى پر زر بار كرده هركه را چيزى دادى روى به گريز نهادى . و روايتى آنكه چون صفها راست شد مروان جهت اراقهء بول به گوشه‌اى فرود آمد و اسب او رميده در معركه پيدا شد . سپاه چون اسب او را ديدند به تصوّر آنكه مروان را حادثه‌اى پيش آمده روى به گريز نهاده متفرّق شدند ؛ لهذا بعضى ظرفا گفته‌اند كه ذهبت الدّولة ببولة . يعنى : به يك شاشيدن دولت و سلطنت بر باد رفت . و طايفه‌اى از مورخان مىگويند كه چون هر دو سپاه از تسويهء صفوف فارغ شدند موسى بن كعب با عبد اللّه على گفت : بفرماى تا لشكريان\r\n\r\n\r\n","description":"","footnote":"\r\n( 1 ) . بىشك ما از آن خداييم و بىگمان به سوى او باز مىگرديم ؛ ( بقره ، 156 ) .\r\n( 2 ) . منظور از « پيشين » نماز پيشين يا نماز ظهر است . - و .\r\n","page_name":" 1254 ","page_number":540},
  {"content":"\r\n\r\nپياده شوند و نيزه‌ها بر دست گرفته به اتّفاق روى به خصم آرند . اهل شام در جنگ تأخير مىكردند ؛ چرا كه مروان گفته بود كه پيش از زوال شروع در حرب مكنيد .\r\nالقصّه ، چون مروان ديد كه سپاه خصم پياده شده جنگ مىكنند با قبيلهء بنى عامر گفت : شما نيز پياده شويد و روى به دشمنان آريد . ايشان گفتند : با قبيلهء غطفان بگوى كه پياده شوند .\r\nمروان رو به قبيلهء غطفان آورد و گفت : شما پياده شده با پيادگان خصم جنگ كنيد . ايشان نيز حواله به ديگرى كردند . همچنين با هر قبيله‌اى كه گفت جواب داد كه با فلان قوم بگوى . و در اين گفتگوى لشكرش به هزيمت رفتند .\r\nو روايتى آنكه چون مروان ديد كه سپاه او در جنگ سستى مىكنند فرمود تا نقد بسيار پيش او آورده بريختند و منادى كرد كه هركس كه جنگ كند از اين مال نصيبى تمام يابد . پس جمعى كه با پسر مروان ، مخارق را شكست داده بودند جلدو « 1 » طلبيدند و طمع در آن نقود كردند ، امّا مروان چيزى به ايشان نداد . پس ايشان فرياد برآوردند كه : چون تو با ما به مال مضايقه مىكنى ما چرا جانبازى كنيم ؟ و روى از معركه تافته بيرون رفتند . و مردم ديگر چون ديدند كه جمعى كثير از معركه بيرون مىروند همه شروع در رفتن نمودند . « 2 »\r\nالقصّه ، مروان بالضّروره مال و اسلحهء خود را گذاشته روى به گريز نهاد . چون به شهر موصل رسيد ، هشام بن عمر ، كه از جانب او والى موصل بود ، او را در شهر نگذاشت و هرچند مردم مروان گفتند كه دروازهء شهر بگشاييد كه امير المؤمنين مروان است ، اهل موصل گفتند :\r\nاگر امير المؤمنين بود به هزيمت نگريختى . و شروع در دشنام مروان و مروانيان كرده گفتند :\r\nالحمد للّه كه حقّ ، سبحانه و تعالى ، ما را از دست ظلم و تعدّى بنى اميّه خلاص گردانيد و طايفه‌اى از اهل بيت پيغمبر ما ، صلّى اللّه عليه و آله ، را بر ما حاكم ساخت . مروان چون اين سخنان بشنيد از آنجا مأيوس شده به جانب حرّان رفت و رأى خود را بر آن قرار داده كه پناه به قيصر روم برده از وى امداد خواسته روى به دفع عباسيان آرد . اما اسماعيل بن عبد اللّه قسرى ، كه مروان او را از جمله مخلصان خود و عاقل‌ترين مردم مىدانست ، او را از رفتن روم بازداشت و از فريب و مكر روميان بترسانيد .\r\nپس مروان از حرّان به دمشق رفت . وليد بن معاويه كه از جانب او والى دمشق بود از دخول\r\n\r\n\r\n","description":"","footnote":"\r\n( 1 ) . جلدو ( به فتح يا ضم جيم ) : انعام ، عطيّه ، عوض حكومت ؛ - لغتنامهء دهخدا .\r\n( 2 ) . طبرى گويد كه مردى از فرزندان سعيد بن العاص چند بيتى در خصوص فرار سپاه مروان حمار گفته است :\r\n لجّ الفرار بمروان فقلت له * عاد الظّلوم ظليما همّه الهرب\r\nاين الفرار و ترك الملك اذ ذهبت * عنك الهوينا فلا دين و لا حسب\r\nفراشة الحلم فرعون العقاب و ان * تطلب نداه فكلب دونه كلب \r\n؛ - طبرى ، تاريخ طبرى ج 10 ، ص 41 .\r\n","page_name":" 1255 ","page_number":541},
  {"content":"\r\n\r\nاو در شهر دمشق مانع شد . همچنين به هر شهرى كه مىرفت حكّام او وى را نمىگذاشتند ، تا آنكه بالضّروره روى به مصر نهاد . صالح بن على ، برادر سفّاح ، به حكم او در پى او مىرفت تا در عين الشمس ، كه شارستان فرعون است ، به مروان رسيد .\r\nنقل است كه مروان در اين وقت ، كه از شهرى به شهرى مىگريخت ، رأيش بر آن قرار گرفته بود كه به هر شهرى كه رسد علف آن شهر مىسوخت و چاههاى آن مىانباشت كه شايد كه لشكر عباسيان به واسطهء بىآبى و كم‌علفى از تعاقب او دست بازدارد . امّا صالح بن على با وجود اين حال دست از وى بازنداشت تا آنكه نصف شبى به عين الشمس رسيد . اتّفاقا ، مروان در آنجا در كنيسه‌اى فرود آمده و صالح از اين معنى خبر نداشت ، بلكه گمان ايشان آن بود كه مروان به جانب افريقيّهء مغرب رفته .\r\nالقصّه ، ايشان مىخواستند از آنجا درگذرند كه به يك ناگاه ديدند كه غلامى اسبى را به دست دارد و مىرود ، پرسيدند : اى غلام ، اين اسب از آن كيست ؟ غلام به گمان آنكه اين جماعت از مردم مروان‌اند ، گفت : اين اسب از آن امير المؤمنين مروان است . گفتند : مروان كجاست ؟ گفت : [ 165 الف 
  ] در كنيسهء عين الشمس فرود آمده . صالح روى به آن طرف نهاد .\r\nمروان چون آگاه شد برخاست و زره پوشيده با جماعت خود روى به جنگ آورد . آخر الأمر ، چنان كه سابقا قلمى شد ، عبد اللّه بن شهاب مازنى نيزه‌اى بر تهيگاه او زد كه از اسب درافتاد و غلام محمّد بن شهاب از اسب فرود آمده سر او را از بدن وى جدا ساخته پيش صالح برد . « 1 » و اين قضيّه در سال صد و بيست و دويم از رحلت خير البشر بود .\r\nمداينى آورده كه چون سر مروان را پيش ابو العباس نهادند روى به مردمان كرد و گفت :\r\nكيست از شما كه اين را بشناسد ؟ فراس بن جعدة بن هبيرة بن ابى وهب ، كه جدّهء او امّ هانى بنت ابو طالب بود ، گفت : يا امير المؤمنين ، من مىشناسم . اين سر خليفهء ماست . و اللّه كه نيك خليفه‌اى بود . و اينچنين ، فصلى در مدح مروان فروخواند و نيكويى او بسيار گفت : ابو العباس در خشم شد و از مجلس برخاست و مردمان نيز از مجلس برفتند . بعد از ساعتى ، ابو العباس كس فرستاد و فراس بن جعده را بخواند و گفت : تو را چه باعث بود بر گفتن آنچه در حقّ مروان گفتى در مجلس ؟ فراس جواب داد : يا امير المؤمنين ، و اللّه كه مروان به من بسيار احسان\r\n\r\n\r\n","description":"","footnote":"\r\n( 1 ) . گويند قبل از اينكه سر بريدهء مروان را به كوفه فرستند ، ابو عون دستور داد زبان مروان را بريدند . در همين موقع گربه‌اى زبان را درربود و شاعرى در اين باره سرود :\r\n قد فتح اللّه مصرا عنوة لكم * و اهلك الفاجر الجعدىّ إذ ظلما\r\nفلاك مقوله هرّ يجرّره * و كان ربّك من ذى الكفر منتقما \r\n؛ - دميرى ، حياة الحيوان ، ج 2 ، ص 443 .\r\n","page_name":" 1256 ","page_number":542},
  {"content":"\r\n\r\nو نيكويى كرده و من در ايّام حيات او به واسطهء آنكه در عهد و ميثاق شما درآمده بودم نصرت او نتوانستم كرد . اكنون نخواستم كه بىآنكه مكافات نيكوييهاى او كنم از دنيا بيرون روم و در اين محل به هيچ وجه مكافات او ممكن نبود ، الّا آنكه زبان به ستايش او بگشايم .\r\nو اللّه يا امير المؤمنين ، كه تو ما را خويشاوندترى از وى و با من نيكوتر و بر همان مقدار تو را نيز شكر مىكنم . ابو العباس را اين سخنان خوش آمد و گفت : كسى چون تو را نگاه بايد داشت .\r\nپس فرمود سى هزار درم به فراس بن جعده دادند .\r\nمروان را « حمار » و « جعدى » گفتندى . امّا حمار به واسطهء آن مىگفتند كه عرب سر هر صد سال را « حمار » گويد . « 1 » و جعدى از آن مىگفتند كه وى شاگرد جعد بن درهم بود و مذهب او داشت ، و اعتقاد جعد قريب به معتزله بود و قرآن را مخلوق مىدانست . در ملوك بنى اميّه مروان به جزم و شجاعت مشهور بود ، امّا چون اقبال مساعدت نكرد نه جزم مفيد افتاد و نه شجاعت . از سخنان اوست كه : هرگاه مدّت منتهى شد ، عدّت هيچ نفع نمىرساند .\r\n* * * \r\n[ قتل هفتاد تن از بنى اميه و نبش قبر معاويه 
  ]\r\nو از جمله وقايع اين سال ، قتل هفتاد تن از بنى اميّه در مجلس ابو العباس و نبش قبر معاوية بن ابى سفيان و يزيد و ساير اولاد و اخوان ايشان بود . تفصيل اين مجمل آنكه روزى شبل بن عبد اللّه ، كه از موالى بنى هاشم بود ، به مجلس ابو العباس سفّاح درآمد . ديد كه هفتاد تن از بنى اميّه بر مائدهء او به كمال عزّت نشسته‌اند . شبل چون ايشان را ديد خشمناك شده شعرى برخواند « 2 » كه مشتمل بود بر انتقال ملك از مروانيان به عباسيان و بر ظلم بنى اميّه بر امام حسين و اولاد آن حضرت ؛ به نوعى كه ابو العباس و ساير بنى هاشم ، كه در آنجا بودند ، بسيار بگريستند و نيز در آن شعر اشعار بود به آنكه از بنى اميّه انتقام بايد كشيد و گذاشتن ايشان از حزم دور است .\r\nالقصّه ، از استماع آن ابيات چنان غضب بر ابو العباس استيلا يافت كه فى الحال فرمود كه به\r\n\r\n\r\n","description":"","footnote":"\r\n( 1 ) . فسايى گويد : « عرب سر هر صد ساله را حمار گويد و اوّل سلطنت معاويه را از سال بيست و هشتم هجرى شمرده‌اند كه واليان بلاد اعتنايى به احكام خليفهء سوم نداشتند ، خصوصا معاويه كه به مقتضاى وقت و صلاح خود ، امر سلطنت را مىگذرانيد و اوّل سلطنت مروان سال صد و بيست و هفت [ هجرى 
  ] بود . » ؛ - فارسنامهء ناصرى ، ج 1 ، ص 198 ؛ همچنين ؛ - كتاب حاضر ، ص 2 ، پابرگ 1 .\r\n( 2 ) . مبرّد در الكامل نسبت اشعار مورد نظر را به مطلع :\r\n أصبح الملك ثابت الاساس * بالبها ليل من بنى العباس \r\nبه همين شبل مولاى بنى هاشم مىدهد و ابن اثير شش بيت از آنها را آورده است ؛ - الكامل ، ج 5 ، ص 430 ؛ ولى به تصريح صاحب الأغانى ( ج 4 ، ص 344 ) اين اشعار از سديف ( وفات 146 ه ) مىباشد .\r\n","page_name":" 1257 ","page_number":543},
  {"content":"\r\n\r\nضرب چوب اعضاى آن هفتاد كس را درهم شكستند و ايشان را در همان مجلس به قنطار انداختند و گليمها بر بالاى ايشان گسترانيده خود با اهل مجلس در آنجا نشست و فرمود كه مائده كشيدند . پس ابو العباس با اصحاب خود طعام مىخورد و آواز نالهء مجروحان از زير گليم به ايشان مىرسيد و بعد از لحظه‌اى ايشان به دار البوار رفتند . بعد از آن ، ابو العباس فرمود گور معاويه و يزيد و ساير ملوك بنى اميّه را بشكافتند ، مگر قبر عمر بن عبد العزيز را كه به او تعرّضى نرسانيدند . « 1 » چون قبر معاويه را شكافتند جز از خاك چيزى نيافتند ، و در قبر يزيد بن معاويه قدرى خاكستر ديدند . از عبد الملك بن مروان غير از كاسهء سر او چيزى ديگر نيافتند .\r\nچون جسد هشام بن عبد الملك از هم نريخته بود تازيانهء بسيار بر او زدند و بعد از آن ، جسد او را بياويخته بسوزانيدند و خاكسترش را به باد دادند . و سليمان بن علىّ بن عبد اللّه عباس در بصره حكم كرد كه جميع بنى اميّه را گردن زدند و اجساد ايشان را در ميان راه انداختند تا سگان آن ديار از گوشت و پوست ايشان بهره‌ور گشتند .\r\nدر روضة الصّفا مسطور است كه از آن قوم كسى را كه اجل دامنگير نشده بود در كنج اختفا به ناكامى سر مىبردند . يكى از آن جمله عمرو بن معاوية بن سفيان « 2 » بود . از وى منقول است كه مىگفت : در ولايت شام و عراق هيچ جايى نمىيافتم كه دمى به آسايش زنم . عاقبت قرار بر مرگ داده قصد ملازمت سليمان بن على ، كه والى بصره بود ، كردم . چون به بصره رسيدم به عرض او رسانيدم كه من مردىام كه در تمامى روى زمين جايى نمىيابم كه لحظه‌اى به آسايش قرار توانم گرفت . اكنون به لطف تو اعتماد كرده به درگاه تو آمدم ؛ اگر بكشى از اين تك و پوى خلاص شوم و اگر زنده گذارى ايمن گردم . سليمان پرسيد : تو كيستى ؟ نسب خويش تقرير كردم . سليمان گفت : مرحبا ، چه حاجت دارى ؟ گفتم : چون زنان ماهرو از غايت بيم و ترس از جايى به جايى مىگريزم و هيچ كس از آشنا و بيگانه مرا راه نمىدهد . الغرض ، من و فرزندان و اهل و عيال من سرگردان‌اند . سليمان بر حال من رقّت كرده نوازش بسيار كرد و به سفّاح نوشت كه : « به جهت عقوق بنى اميّه جمعى كثير از آن طايفه را كشتيم ، امّا صلهء رحم باقى است ؛ چه نسب ما و آن جماعت منتهى مىشود به عبد مناف . اگر امير المؤمنين ترحّم نموده بقيّهء اين قوم را امان دهد ، دور نيست . » چون عرضه داشت سليمان به پايهء سرير ابو العباس سفّاح رسيد ، ملتمس او را اجابت نموده بقيّة السّيف را امان داد .\r\nالقصّه ، بعد از قتل مروان حمار هيچ كس از بنى اميّه در عراق عرب و عجم و ملك خراسان\r\n\r\n\r\n","description":"","footnote":"\r\n( 1 ) . براى اطلاع از داستان نبش قبور بنى اميّه ؛ - ابن أبى الحديد ، شرح نهج البلاغه ، ج 2 ، ص 205 ؛ ابن أثير ، الكامل ، ج 5 ، ص 430 ؛ ابن خلّكان ، وفيات الأعيان ، ج 5 ، ص 160 .\r\n( 2 ) . نام كامل وى را ابن أثير ، عمرو بن معاوية بن عمرو بن سفيان بن عتبة بن ابى سفيان آورده است .\r\n","page_name":" 1258 ","page_number":544},
  {"content":"\r\n\r\nو اكثر قلمرو عباسيّه به امن و فراغت نزديكتر از عبد الرّحمن بن معاوية بن هشام بن عبد الملك ، كه به جانب اندلس گريخته بود و بر بعضى از آن بلاد استيلا يافته نبود . سيصد سال حكومت آن ديار در اولاد او امتداد يافت .\r\nو نيز گفته‌اند چون ابن هبيره با جمعى از امراى بنى اميّه در ابتداى ظهور عباسيّه شهر واسط را مستحكم ساخته در آنجا قرار گرفته بودند ، ابو العباس ، ابو جعفر را با حسن بن قحطبه به آنجا فرستاد . ايشان قريب به يازده ماه در محاصره و مجادله مىبودند و از جانبين جمعى كثير به قتل مىرسيدند ، تا آنكه خبر قتل مروان به اهل واسط رسيد . از ابو جعفر امان طلبيده از شهر بيرون آمدند . ابو جعفر ، ابن هبيره را با جمعى از سرهنگان ملازم خود گردانيد ، كه در اين اثنا حكم ابو العباس سفّاح رسيد كه : ابن هبيره را با جميع سرهنگان كه در واسط بودند به قتل رسان . ابو جعفر ناچار ايشان را بكشت . از آن ميان معن بن زائده و عبد الرّحمن بن بشير عجلى به هزار مكر و حيله جان بدر بردند .\r\nو در همين سال ، ارباب موصل والى خود را كه از قبل عبد اللّه بن على منصوب بود ، از شهر بيرون كردند به بهانهء آنكه او از موالى بنى خثعم است . چون اين خبر به سفّاح رسيد برادر خود ، يحيى بن محمّد ، را با دوازده هزار مرد فرستاد . يحيى چون به موصل درآمد دوازده نفر از بزرگان آنجا را بكشت . چون ساير مردم اين مشاهده كردند مسلّح و مكمّل شده مستعدّ جنگ گشتند . يحيى چون ملاحظهء اين معنى نمود منادى نمود كه : هركه بىسلاح در مسجد آيد در امان است . مردم اعتماد بر سخن او كرده روى به مسجد نهادند . چون تمامى مردم به مسجد درآمد يحيى فرمود تا درهاى مسجد را گرفته تمامى مردم را به قتل رسانيدند . راوى گويد در آن روز ، زياده از ده هزار كس در مسجد كشته شد . چون گريهء كودكان و زنان به سمع يحيى رسيد فرمود تا تمامى اطفال و زنان را نيز به مردان ايشان رسانيدند . قتل يحيى موصليان را بنابر آن بود كه ايشان حمايت بنى اميّه مىكردند .\r\nو صاحب روضة الصّفا آورده كه اين روايت منافى آن قول است كه سابقا سمت گزارش يافت كه چون مروان هزيمت يافته به موصليان رسيد ، موصليان دروازهء شهر را بر روى او ببستند و گفتند : الحمد للّه كه از ظلم و جور و تعدّى شما طايفه خلاص شديم و جماعتى از اهل بيت پيغمبر ما ، صلّى اللّه عليه و آله ، بر ما حاكم شدند . [ 165 ب 
  ]\r\n\r\n","description":"","footnote":"","page_name":" 1259 ","page_number":545},
  {"content":"\r\n . \r\n","description":"","footnote":"","page_name":" 1260 ","page_number":546},
  {"content":"\r\n\r\n\r\nذكر وقايع سال صد و بيست و سيّم از رحلت خير البشر\r\nقبل از اين مذكور شد كه ابو سلمهء خلّال « 1 » در بيعت عباسيّه تعويق و تعطيل مىنمود و مىخواست كه سرير خلافت را به يكى از احفاد أبى طالب مزيّن و مشرّف گرداند « 2 » و از اين جهت ابو العباس سفّاح كينهء او در خاطر داشت . چون در امور خلافت متمكّن و مستقل شد خواست او را از ميان بردارد ، امّا بىمشورت ابو مسلم مروزى جرأت بر اين امر نتوانستى كرد و بر هيچ كس اعتماد نداشت كه از ابو مسلم اين معنى استمزاج نمايد . بنابراين ، برادر خود ، ابو جعفر منصور ، را فرمود تا به خراسان رفته اوضاع آن ولايت را تحقيق كند و مجدّدا از ابو مسلم و اعيان آن ديار بيعت ابو العباس سفّاح ستانده در باب ابو سلمه نيز مشورت و مصلحت به ابو مسلم نمايد .\r\nالقصّه ، ابو جعفر متوجّه خراسان گشته بعد از طى منازل و مراحل به مرو رسيد . ابو مسلم به استقبال او بيرون آمده چون چشمش بر ابو جعفر افتاد از اسب پايين آمده ركاب ابو جعفر را ببوسيد و پياده در جلو آن روان شد . ابو جعفر او را سوار كرده با خود همعنان گردانيده به شهر درآمدند . ابو مسلم او را به سراى خويش فرود آورد . چون ابو جعفر ملاحظهء احوال و اوضاع اعيان خراسان نمود همه را مطيع و منقاد و خوشحال به خلافت آل عباس يافت و از اين جهت بسيار مسرور گشته مجدّدا از ابو مسلم و اعيان آن ديار بيعت ابو العباس سفّاح را گرفت و بعد از\r\n\r\n\r\n","description":"","footnote":"\r\n( 1 ) . در خصوص تلقّب حفص بن سليمان الكوفى به « خلّال » سه وجه عنوان شده است . براى كسب اطّلاع بيشتر ؛ - هندو شاه ، تجارب السّلف ، ص 97 .\r\n( 2 ) . مسعودى نامه‌هايى را كه ابو سلمه دربارهء انتقال خلافت به خدمت بزرگان آل ابى طالب فرستاده چاپ كرده است ؛ - مروج الذّهب ، ج 3 ، ص 183 .\r\n","page_name":" 1261 ","page_number":547},
  {"content":"\r\n\r\nچند روز عزيمت مراجعت نمود . ابو مسلم اموال بسيار پيشكش او كرد و به جهت خليفه نيز تحف نفيس فرستاد .\r\nدر وقت وداع ، ابو جعفر به ابو مسلم گفت : تو بانى مبانى اين قصر دولت گشتى ، و مرتبهء تو زياده از آن است كه در حيّز توصيف و تعريف درآيد . امّا ابو سلمهء خلّال خود را در امور ملك صاحب اختيار مىداند و بر احكام خليفه اعتراض مىنمايد و تكبّر او از حدّ اعتدال تجاوز نموده و خليفه جهت رعايت خاطر تو از وى مىگذرد و شيوهء عفو با او مسلوك مىدارد ؛ چرا كه تو منصب وزارت « 1 » امير المؤمنين به او تفوّيض نموده‌اى . ابو مسلم چون اين سخن بشنيد رنگش متغيّر گشت و گفت : من و ابو سلمه دو بنده‌ايم از بندگان امير المؤمنين . چون او پاى از حدّ بيرون مىنهد هر تأديبى كه ممكن است به او به جاى مىبايد آورد .\r\nالقصّه ، چون ابو جعفر به خدمت ابو العبّاس رسيد از اطاعت و انقياد اهالى خراسان وى را آگاه ساخت و گفت : ابو مسلم رخصت داد كه در باب ابو سلمه از تأديب آنچه مناسب باشد به جاى بايد آورد .\r\nراوى گويد كه همان شب كه ابو جعفر به ملازمت خليفه رسيد ابو سلمهء خلّال كشته شد . و روايتى ديگر آنكه پيش از رسيدن ابو جعفر او را كشته بودند . « 2 »\r\nامّا خليفه چون از ابو جعفر احوال ابو مسلم را پرسيد كه : او را چون ديدى ؟ گفت : جبّارى از جبّاران . من مىدانم كه تا ابو مسلم خواهد بود رواجى در خلافت ما پيدا نخواهد شد و تا او زنده خواهد بود تو را زندگانى خوار خواهد شد . امّا بايد كه تو اين سخن را پنهان دارى تا آخر چه شود .\r\nو در بعضى تواريخ مسطور است كه ابو جعفر منصور ، نوبتى ديگر به خراسان رفت جهت آنكه ابو مسلم با او به ولايتعهدى بيعت كند ، امّا ابو مسلم از سفّاح به واسطهء آن رنجيده بود كه بىمشورت او برادر را وليعهد گردانيده . بنابراين ، در اين نوبت ابو مسلم با جعفر استخفاف كرده او را تعظيمى به قاعدهء سابق نكرد و هديه‌اى فراخور نداد و با وجود آن سليمان كثير را به واسطهء آنكه از وى رنجش داشت و ابو جعفر را با او عنايت تمام بود در حضور ابو جعفر منصور او را به قتل رسانيد و ابو جعفر از اين جهت ، بسيار آزرده خاطر و پريشان از خراسان\r\n\r\n\r\n","description":"","footnote":"\r\n( 1 ) . يكى از مشخّصات ممتاز حكومت عباسيان ابداع مقام « وزارت » بود .\r\n( 2 ) . طبرى و ابن أثير مىنويسند كه ابو مسلم ، مرّار بن أنس ضبّى را به كوفه فرستاد تا أبو سلمه را بكشد ؛ - ترجمهء تاريخ طبرى ، ج 11 ، ص 4653 ؛ ترجمهء الكامل ، ج 9 ، ص 69 ؛ ابن كثير ، البداية و النهاية ، ج 10 ، ص 54 ؛ مستوفى ، تاريخ گزيده ، ص 292 .\r\n","page_name":" 1262 ","page_number":548},
  {"content":"\r\n\r\nبازگشته « 1 » نزد سفّاح آمد و شروع در سعايت و غمّازى ابو مسلم كرد . امّا مصلحت نديد كه او را تعرّض رساند .\r\nو در اين سال ايالت مصر به صالح بن عباس مفوّض « 2 » شد و صالح جهت تنظيم مهام ولايت مصر به آن‌جانب متوجّه گشت .\r\nو از جمله وقايع اين سال آنكه اهل بخارا به تحريك و افساد شريك بن شريح « 3 » فهرى اظهار مخالفت ابو مسلم مروزى كردند . باعث بر اين امر آن بود كه شريك تا سى هزار كس از بقيّة السّيف مروانيّه را ، كه در ماوراء النهر سرگردان بودند و ساير اعراب را ، با خود متّفق كرده با اهل بخارا گفت : ابو مسلم مسلمانان را به ناحق مىكشد و در كشتن اسراف مىكند و بىگناه را به جاى گناهكار مىكشد . شما را چه لازم كه اطاعت اينچنين كسى مىكرده باشيد . اهل بخارا به سخنان او فريفته گشته اظهار مخالفت ابو مسلم كردند و شريك را بر خود امير ساخته گماشته‌هاى ابو مسلم را بيرون كردند . چون اين خبر در مرو به ابو مسلم رسيد با لشكرى آراسته متوجّه بخارا گشت و زياد بن صالح خزاعى و ابو داود خالد بن ابراهيم هذيلى را با جمعى از بهادران سپاه در مقدّمه لشكر تعيين نمود . چون ايشان به بخارا رسيدند جنگى عظيم درگرفت .\r\nآخر الأمر ، لشكر ابو مسلم مظفر و غالب گشتند و شريك را با اكثر مخالفان به قتل رسانيدند . در خلال اين حال ، ابو مسلم به بخارا رسيده حكم كرد كه بقيّة السّيف مخالفان را ، كه در زوايا مخفى بودند ، همه را پيدا ساخته به قتل رسانيدند . بعد از آن متوجّه سمرقند گشت و فرمود تا حصار آن شهر را مضبوط ساختند به نوعى كه مخالفان به آن شهر به آسانى نتوانند آمد .\r\nو هم در اين سال اخشيد ، والى فرغانه ، با ملك شاش « 4 » كه عبارت از تركستان باشد آغاز خلاف نمود و پادشاه ختا « 5 » صد هزار كس به مدد اخشيد فرستاد . چون ملك شاش ديد كه تاب مقاومت آن ندارد در قلعهء شاش متحصّن شد . چون مدّتى در حصار ماند و نزديك به آن رسيد كه گرفتار شود كس به ملازمت پادشاه ختا فرستاده از وى امان طلبيد . پادشاه ختا حكم كرد كه چون ملك شاش از قلعه بيرون آيد بايد كه هيچ كس متعرّض او نشود . پس ملك شاش از قلعه بيرون آمده به گوشه‌اى بدر رفت .\r\n\r\n\r\n","description":"","footnote":"\r\n( 1 ) . اشپولر نويسد : « همين‌كه ابو جعفر به عنوان فرستادهء سفّاح به خراسان آمد ، به موجب نفوذ دامنه‌دار ابو مسلم در آن سرزمين ، دچار وحشت گرديد ؛ زيرا ملاحظه كرد آشكارا گروهى از مردان فدايى كوركورانه در اختيار او بودند و به اشارهء وى حتى از قتل مخفيانه نيز هراسى نداشتند . » ؛ - تاريخ ايران در قرون نخستين اسلامى ، ترجمهء عبد الجواد فلاطورى ، ص 77 .\r\n( 2 ) . و نيز اطراف بصره ، بحرين ، عمّان ، قصبات دجله و « مهر جانقذك » [ - مهرگان كدك طبرى 
  ] را به او سپرد ؛ - الكامل ، ج 9 ، ص 81 .\r\n( 3 ) . تاريخ طبرى و الكامل : شيخ .\r\n( 4 ) . شاش : چاچ ، تاشكند امروزى .\r\n( 5 ) . منظور پادشاه چين است . متن همه جا : « خطا » .\r\n","page_name":" 1263 ","page_number":549},
  {"content":"\r\n\r\nچون اين خبر به سمع ابو مسلم مروزى رسيد زياد بن صالح را با لشكرى بسيار به جنگ اخشيد فرستاد . زياد متوجّه تركستان شد و جميع ولاياتى كه طى مىكرد و سر راه او بود به تصرّف خود درمىآورد و مىرفت تا در كنار رود طراز « 1 » به اخشيد رسيد . ميان ايشان در ذيحجّهء اين سال جنگى عظيم واقع شد . آخر لشكر اسلام غالب آمدند و از كفّار زياده از پنجاه هزار كس از نامداران كشته شدند و بيست و پنج هزار كس اسير گشتند . اهل اسلام بر اردوى ايشان مستولى گشته آن مقدار اموال و اسباب از كنيزان و غلامان ختايى و قماش نفيس و زر و جواهر و چينيهاى فغفورى و ساير اجناس به دست مسلمانان افتاد كه از حدّ و حصر افزون بود .\r\nگويند كه زياده از پنجاه هزار خرگاه بود كه به دست اهل اسلام افتاده بود كه پوششهاى آن ، همه زربفت ختايى بود . زياد بن صالح ، خلاصهء اين اموال را جهت ابو مسلم فرستاد و بقيّه را بر لشكر خود قسمت نموده بعد از آن ، مظفّر و منصور با اسيران بسيار در سمرقند به ملازمت ابو مسلم رسيد . ابو مسلم او را به عنايات سلاطين سرافراز ساخته حكومت ماوراء النهر را به او ارزانى داشته خود به جانب بخارا معاودت نموده اكثر ملوك و دهاقين و سركشان ماوراء النهر را گرفت و اموال و زن و فرزند ايشان را اسير كرد .\r\n\r\n\r\n","description":"","footnote":"\r\n( 1 ) . طراز : شهرى است نزديك به اسپيجاب تركستان شرقى كه خوبان آنجا به نيكويى در زبان شعرا مثل‌اند ؛ - لغتنامهء دهخدا .\r\n","page_name":" 1264 ","page_number":550},
  {"content":"\r\n\r\n\r\nذكر وقايع سال صد و بيست و چهارم از رحلت خير البشر\r\nدر اين سال ، ابو العباس از كوفه به انبار آمد و مدينهء هاشميّه « 1 » را طرح انداخت . و هم در اين سال ، ابو العباس سفّاح ، محمّد حصول « 2 » را با لشكرى گران به جانب ارمنيّه و آذربايجان فرستاد .\r\nبه واسطهء آنكه مسافر بن [ 166 الف 
  ] كثير ولايت آذربايجان را به تغلّب تصرّف نموده بود .\r\nالقصّه ، چون محمّد حصول به ارزنگان « 3 » رسيد از همهء جوانب لشكر بر وى جمع شدند .\r\nچون ابن كثير خبر آمدن محمّد حصول را شنيد از آذربايجان بيرون رفته در قلعهء اشكانيان مستحكم شد . محمّد حصول تعاقب او نموده بر در آن قلعه فرود آمد و بعد از محاربات بسيار او را با متابعانش به قتل رسانيد و آن ولايت را از متمرّدين صاف ساخته به خدمت ابو العباس سفّاح معاودت نمود .\r\n\r\n\r\n","description":"","footnote":"\r\n( 1 ) . شهرى بود جديد الاحداث به نام هاشميان كه نخستين پايتخت عباسيان بود ؛ - اشپولر ، منبع پيشين ، ص 74 . و صاحب تجارب السّلف نويسد : « منصور در ابتداى دولت ، شهرى مجاور كوفه بنا نهاد و آن را « هاشميّه » نام كرد ، امّا به سبب وقعهء راوندى [ - ظهور جماعتى معتقد به تناسخ و الوهيت منصور 
  ] كه در آن شهر اتّفاق افتاد از آنجا متنفر شد .\r\n( 2 ) . ظاهرا بايد محمّد صول باشد ؛ - مستوفى ، تاريخ گزيده ، ص 292 .\r\n( 3 ) . مفرس ارزنجان : شهرى در ارمنستان تركيه ، در كنار رود قره‌سو ، در ساحل فرات ، سيصد و بيست كيلومترى مغرب ارزن الرّوم .\r\n","page_name":" 1265 ","page_number":551},
  {"content":"\r\n . \r\n","description":"","footnote":"","page_name":" 1266 ","page_number":552},
  {"content":"\r\n\r\n\r\nذكر وقايع سال صد و بيست و پنجم از رحلت خير البشر\r\nاز جمله وقايع اين سال آنكه زياد بن صالح در ماوراء النهر فرمانى دروغ از « 1 » زبان ابو العباس ظاهر ساخت كه : ما ابو مسلم را از خراسان معزول ساخته ايالت آن ديار را به زياد بن صالح خزاعى ارزانى داشتيم .\r\nالقصّه ، زياد بن صالح بر ابو مسلم ياغى شد و به واسطهء آن فرمان اكثر لشكر به او متّفق شدند و ابو مسلم از اين واقعه غافل بود و يراق تسخير ممالك ختا مىكرد و از جهت رفتن به ختا چندان لشكر جمع نموده كه محاسب وهم از حساب آن عاجز بود و همهء لشكريان را علوفه و سلاح داده خواست كه متوجّه ختا شود كه به يك ناگاه خبر ياغى شدن زياد به او رسيد . پس ابو مسلم بالضّروره ، جمعى كثير از امرا را به دفع او نامزد كرده خود متعاقب ايشان متوجّه ماوراء النهر گشت . امراى ابو مسلم پيش از آمدن ابو مسلم از آب گذشته با زياد جنگ كرده او را به قتل رسانيدند و سرش را با سر جماعتى ، كه با او متّفق بودند ، نزد ابو مسلم فرستادند .\r\nبه روايت طبرى ، در اين سال سفّاح بيمار شد و از اين عالم برفت . امّا صاحب روضة الصّفا چنين آورده كه در سال صد و بيست و ششم از رحلت آن سرور ، عليه و آله التّحيّة من الملك الأكبر ، ابو مسلم از سفّاح رخصت حجّ حاصل كرده با هشت هزار سوار روى به سفر حجاز رفت .\r\nچون به رى رسيد چند روز توقّف نموده اموال ولايت مازندران و كوهستان آن ديار را ستانده متوجّه عراق شد . چون اين خبر به سفّاح رسيد گفت : ابو مسلم به ولايت خود مىآيد ، چه حاجت كه اين همه مردم همراه خود مىآورده باشد ؟ مع هذا ، در راه مكّه از قلّت آب جفا خواهد كشيد .\r\n\r\n\r\n","description":"","footnote":"\r\n( 1 ) . متن : « به » .\r\n","page_name":" 1267 ","page_number":553},
  {"content":"\r\n\r\nچون اين سخن به ابو مسلم رسيد مردم و خزينه را در رى گذاشته با هزار سوار متوجّه دار الخلافه گرديد . چون به حضور رسيد ابو العباس او را به مراسم و عواطف پادشاهانه ، به طريقى كه در خيال او نبود ، نواخت تا آنكه روزى ابو مسلم در مجلس خليفه نشسته بود كه ابو جعفر منصور درآمد . ابو مسلم از براى او برپاى نخواست . سفّاح گفت : اين برادرم ابو جعفر است . ابو مسلم در جواب گفت : اين مجلس امير المؤمنين است ، در اينجا حقوق او به جاى بايد آورد و بس . و در اين ايّام هرچند ابو جعفر به سفّاح گفت : اگر مىخواهى كه سلطنت بر تو قرار گيرد ابو مسلم را به دار البوار فرست ، سفّاح قبول نكرد و گفت : عالميان ما را سرزنش كنند و ديگران را بر ما چه اعتماد بماند ؟\r\nالقصّه ، چون موسم حجّ نزديك رسيد سفّاح گفت : يا ابو مسلم ، برادرم ابو جعفر التماس نموده كه امسال امير حاج باشد و من ملتمس او را قبول كرده‌ام . اگر اين صورت واقع نمىبود من اين منصب را به تو ارزانى مىداشتم . اگرچه اين معنى بر ابو مسلم گران آمد ، امّا چاره‌اى نداشت . به‌هرحال ابو جعفر و ابو مسلم متوجّه مكّه شدند « 1 » و ابو مسلم يك منزل پيشتر از ابو جعفر مىرفت . در آن سفر دويست قطار شتر آلات مطبخ ابو مسلم مىكشيد و ابو مسلم در قافله ندا كرد كه هيچ كس طعام نپزد . و تمامى لشكريان و غربا و تجّار روزى دو نوبت بر مائدهء او مىنشستند و دعوت مستوفى به كار مىبردند و هيچ كس نان سوختهء منصور را نمىديد .\r\nگويند روزى ابو مسلم ديد شخصى طعام مىپخت . فرمود او را سياست كنند . گفتند :\r\nصاحب اين خانه بيمار است از براى او مزوّره « 2 » مىپزند . ابو مسلم فرمان داد تا بعد از آن هركه در قافله بيمار باشد جهت او مزوّره پزند .\r\nو چون از مناسك حجّ فارغ شده مراجعت نمودند خبر موت سفّاح به ابو جعفر و ابو مسلم رسيد .\r\nگويند سفّاح در سيزدهم شهر ذيحجّه در بلدهء انبار درگذشت . مدّت خلافتش چهار سال و هشت ماه بود . بعضى چهار سال و دو ماه نيز گفته‌اند . مدّت حياتش چهل و دو سال [ بود 
  ] و بعضى سى و سه سال « 3 » نيز گفته‌اند .\r\nو در كيفيت وفات سفّاح چنين آورده‌اند كه روزى خود را در آيينه ديد و گفت : اللّهمّ لا اقول كما قال سليمان بن عبد الملك انا الملك الشاب ولكنّى اقول عمّرنى عمرا طويلا فى\r\n\r\n\r\n","description":"","footnote":"\r\n( 1 ) . خروج ابو مسلم از خراسان جهت عزيمت به سوى حجاز در اوّل رمضان سال صد و سى و شش هجرى بود . به نظر اشپولر زيارت خانهء خدا بهانهء خوبى براى اين بود كه چنين مرد عظيمى را ، كه از نظر سياسى هراس‌آور بود ، از قلمرو فعاليتش دور سازند و موقتا او را به تبعيد محترمانه‌اى بفرستند ؛ - اشپولر ، منبع پيشين .\r\n( 2 ) . مزوّره : نوعى آش كه به بيماران دهند ؛ - يادداشتهاى قزوينى ، ج 7 ، ص 78 به نقل از فرهنگ معين .\r\n( 3 ) . فسايى ، فارسنامهء ناصرى ، ج 1 ، ص 199 .\r\n","page_name":" 1268 ","page_number":554},
  {"content":"\r\n\r\nطاعتك . يعنى : اى بار خدايا ، نمىگويم آنچه از روى غرور و اعتماد بر جوانى ، سليمان بن عبد الملك گفته بود ، و گفتهء وى آن بود كه من پادشاه جوانم ؛ و ليكن من مىگويم و از روى تضرّع و ابتهال از حضرت ذو الجلال عمر دراز مىجويم كه در طاعت و عبادت الهى صرف مىنموده باشم . مقارن اين سخن ، آواز شخصى را شنيد كه با ديگرى مىگفت : مدّت ميان ما و تو دو ماه و پنج روز مانده است . ابو العباس از شنيدن اين كلمه بسيار متأثر شد و اين را تفأّل و تطيّر گرفته كلمهء « حسبى اللّه » بر زبان راند . اتّفاقا ، بعد از دو ماه از آن سخن تب كرد « 1 » و بعد از پنج روز وفات يافت . از اينجا معلوم شد كه تطيّر و تفأّل را اثرى تمام هست و لهذا حضرت رسالت پناهى فرمود : تفأّل بالخير تنله « 2 » . يعنى : تفأل به خوبى كن تا به آن برسى .\r\nنام او عبد اللّه و كنيتش ابو العباس و لقبش سفّاح ؛ به واسطهء آنكه بعد از خونريزى بسيار ، خلافت به او رسيد . سفّاح صورت و سيرت زيبا داشت و در ايّام خلافت رايت عدالت برافراشت . در اوايل خلافت او يكى از اعيان دولتش عريضه‌اى نوشته از وى استفسار رنگ لباس و رنگ علم نمود كه كدام را اختيار نمايد . سفّاح در جواب نوشت : « نظام ملك به عدالت و قوام او به سياست و نگاهداشت قدر مردم است . امّا الوان رنگ زرد و سرخ مناسب كودكان ، رنگ سفيد لايق آزادان ، رنگ سبز جامهء رحمت و رنگ سياه لباس هيبت . جامه چنان مىبايد كه زبان خلايق به ستايش او گردان باشد و در خزانهء هيچ صاحبدولتى مثل آن نباشد . تار « 3 » آن جامه بايد كه بردبارى باشد و پودش نيكوكارى . » « 4 »\r\nدر مروج الذّهب آورده كه عادت ابو العباس آن بود كه در وقت طعام خوردن كمال انبساط داشتى ، چنانچه مقرّبان او مهمّات خود را در آن محل به عرض او مىرساندند و مدّعيات خود حاصل مىكردند . او مطربان را بىصله و خلعت رخصت نمىداد و مىگفت : چون سرور ما به واسطهء ايشان معجّل شد نمىخواهم كه مكافات آن مؤجّل باشد .\r\nو از سخنان اوست كه : چگونه رواست كه ملك دنيا ما را بود و دوستان ما از ما بىبهره باشند ؟ و نيز از سخنان اوست : ارزل خلق آن است كه بخل را كفايت شمرد و بردبارى را مذلّت و خوارى پندارد .\r\nآورده‌اند كه شخصى طومارى تقرير يكى از خواص سفّاح نوشته به عرض او رسانيده سفّاح بعد از مطالعهء آن بر پشت آن نوشت كه : « نزديكى به ما مجوى به واسطهء امرى كه تو را از حقّ ، سبحانه و تعالى ، دور سازد . پاداش نيكى نيابد آن كس كه اوامر الهى را خلاف كند . »\r\n\r\n\r\n","description":"","footnote":"\r\n( 1 ) . سفّاح پس از پنج سال حكومت به آبله دچار شد و در اقامتگاه خود در هاشميّه درگذشت ؛ - تاريخ پزشكى ايران ، ص 92 .\r\n( 2 ) . ش : تفأّلوا بالخير تجدوه .\r\n( 3 ) . متن : « اهل » . - و .\r\n( 4 ) . ش : و پوزش از نيكوكارى .\r\n","page_name":" 1269 ","page_number":555},
  {"content":"\r\n\r\n\r\nذكر خلافت ابو جعفر منصور بن محمّد بن عبد اللّه بن عباس كه او را دوانيقى « 1 » گويند\r\nدر اكثر تواريخ معتبره چنين مسطور است كه در وقت مراجعت ابو جعفر و ابو مسلم از مكّه ، ابو جعفر منصور دو منزل پيشتر مىرفت . چون به منزل ذات عرق رسيد خبر موت سفّاح را شنيد . بنابراين ، در آن موضع توقّف نمود تا صاحب الدّوله ابو مسلم به وى رسيد . پس كيفيّت واقعه در ميان نهاد . ابو مسلم گفت : مصلحت آن است كه تو أحمال و أثقال را گذاشته بسرعت تمام به شهر انبار ، كه دار الخلافهء ابو العباس بود ، روى و به ضبط خزاين پرداخته مردم را تسكين دهى . ابو جعفر اين رأى را مستحسن شمرده به استعجال تمام روان شد . چون به انبار رسيد ديد كه عيسى بن علىّ بن عبد اللّه عباس ، ابو جعفر منصور را از ولايتعهدى و خلافت خلع كرده مردم را به خويشتن دعوت مىكند . اما مردم چون ابو جعفر را ديدند عيسى را گذاشته به جانب او ميل كردند . عيسى چون ديد كه مردم او را گذاشته به ابو جعفر پيوستند او نيز پيش ابو جعفر آمده عذر خواست و گفت : جرأتى كه از من صادر شده بنابر آن بود كه ضبط لشكر و حفظ بيت المال كنم . منصور عذر او را قبول نموده از سر گناه او درگذشت .\r\nدر بعضى از تواريخ مسطور است كه چون ابو جعفر در راه بر حادثهء « 2 » برادر اطلاع [ 166 ب 
  ] يافت ، در همان موضع توقّف نمود تا ابو مسلم ، كه به عقب او به دو منزل مىآمد ، به دو رسيد . پس كيفيّت واقعه را با ابو مسلم در ميان نهاده گفت : صلاح در آن است كه تو بر جناح تعجيل به دار الخلافهء انبار رفته در ضبط مملكت و استمالت سپاهى و رعيّت سعى نمايى .\r\nابو مسلم به موجب فرموده بر سبيل استعجال با ده هزار متوجّه انبار شد . چون به آنجا رسيد ديد كه عيسى بن على بن عبد الله بن عباس مردم را بر خلافت خويش دعوت مىنمايد . ابو مسلم مردم را از بيعت عيسى مانع آمده ديگر كسى به حال عيسى ملتفت نشد . در اين اثنا ، منصور رسيد و عيسى از وى عذرخواست و ابو جعفر از جريمهء او درگذشت .\r\nو طايفه‌اى از مورّخان برآن‌اند كه در وقت مراجعت از حجّ نيز ابو مسلم به دو مرحله پيشتر از منصور مىرفت و خبر موت سفّاح اوّل به وى رسيد و ابو مسلم كسى به ابو جعفر فرستاده تعزيت برادر به وى رسانيد ، امّا تهنيت خلافت نگفت و توقّف نيز نكرد كه ابو جعفر به وى رسد ، بلكه از سر سرعت تمام متوجّه كوفه شد . ابو جعفر نيز به ايلغار مىراند تا آنكه در نواحى\r\n\r\n\r\n","description":"","footnote":"\r\n( 1 ) . دوانيق : جمع دانق ( معرّب دانگ ) و داناق است و آن يك ششم درهم مىباشد . منصور را به خاطر خسّت بيش از اندازه‌اش « دوانيقى » گويند . باوجود اين خسّت و دقّت در حساب ، گاهى نيز هزاران هزار مىبخشيد ، به طورى كه چون حجّ گزارد با حجازيان احسان بسيار كرد ، چنانچه آن سال را « عام الخصيب » [ - سال پر نعمت 
  ] گويند ؛ - هندو شاه ، تجارب السّلف ، ص 105 ؛ نيز ؛ - ثعالبى ، لطائف المعارف ، ص 68 .\r\n( 2 ) . ابو جعفر منصور برادر ناتنى ابو العباس سفّاح بود . مادر منصور يك كنيز بود و از سفّاح به سن بزرگتر بود .\r\n","page_name":" 1270 ","page_number":556},
  {"content":"\r\n\r\nكوفه به ابو مسلم رسيده هر دو يك جا به شهر درآمدند . و تا رسيدن ايشان عيسى بن موسى ، از خلايق بيعت جهت منصور گرفته بود و تمامى خلايق را به بيعت منصور درآورده .\r\n\r\nذكر مخالفت عبد اللّه بن على بن عبد اللّه بن عباس با برادرزادهء خود ابو جعفر منصور\r\nمجمل اين قضيّه آنكه چون عبد اللّه بن على در دمشق از وفات سفّاح خبر يافت به اجتماع خلايق فرمان داد و گفت : در آن اوان كه سفّاح مىخواست از عقب مروان حمار لشكر فرستد فرمود كه از اولاد عباس هركه امارت سپاه را اختيار كرده مروان را بكشد وليعهد من باشد . و بر همگنان ظاهر است كه آن مهمّ را من كفايت نمودم . اكنون بنابراين مقدّمه خلافت به من مىرسد نه به ابو جعفر . اشراف شام و اهالى خراسان كه در دمشق بودند بعد از استماع اين خبر با عبد اللّه بيعت كردند . عبد اللّه از دمشق بيرون آمده به حرّان رفت . مقاتل بن على كه نصب كردهء منصور بود متحصّن گشت .\r\nابو جعفر منصور چون خبر مخالفت عمّ خود را شنيد ، صاحب الدّوله ابو مسلم را به حرب او فرستاد . چون خبر توجّه ابو مسلم به عبد الله رسيد با والى حرّان صلح كرده متوجّه ابو مسلم گرديد . امّا از طالع برگشته به مجرّد توهّم آنكه مبادا اهل خراسان به جانب ابو مسلم روند ، هيجده هزار كس از آن جماعت را بىگناه به قتل رسانيده حوالى نصيبين را لشكرگاه ساخته يك طرف لشكر را خندق كرد و طرف ديگر آتشبازى تعبيه نمود و خود را چنان مستحكم ساخت كه هيچ كس را به او دسترس نبود و قريب به پنج ماه در برابر هم نشسته در مجادله و مقاتله مشغول بودند و هر روز جمعى كثير از جانبين به قتل مىرسيد .\r\nچون ابو مسلم ديد كه به هيچ وجه بر وى دست نتواند يافت ، شروع در مكر و حيله كرد و لشكر شام را فريب داد . در تواريخ چنين آورده‌اند كه ابو مسلم به حسن بن قحطبه ، كه ميمنهء لشكر وى به او تعلّق داشت ، گفت : فردا چون مخالفان بر تو حمله كنند بايد كه تو روى از معركه برتابى . حسن به موجب فرموده آن روز فرار بر قرار اختيار نموده اكثر مبارزان شام از عقب او تاختند . ابو مسلم فرصت غنيمت دانسته بر بقّيهء لشكر عبد اللّه حمله آورد . ايشان را چون طاقت مقاومت نبود ، لاجرم روى به گريز نهادند .\r\nآورده‌اند كه در اين محل عبد الله بن على از ابن سراقه پرسيد كه : مصلحت ما چيست ؟\r\nابن سراقه گفت : صلاح در آن است كه جنگ كنى تا كشته شوى ؛ چرا كه گريختن چون تويى ننگ و عار است و حال آنكه تو دائما مردمان را از اين جهت سرزنش مىنمودى .\r\nالقصّه ، به سخن ابن سراقه ملتفت نشده حيات را غنيمت دانسته به طرفى بدر رفت و غنايم\r\n\r\n","description":"","footnote":"","page_name":" 1271 ","page_number":557},
  {"content":"\r\n\r\nبسيار به دست ابو مسلم افتاد « 1 » . اين فتح در سال صد و بيست و هفتم از رحلت خير البشر روى نمود .\r\nابو جعفر بعد از استماع خبر اين فتح ، ابو الخصيب را جهت ضبط اموال و غنايم به معسكر ابو مسلم فرستاد . ابو مسلم را اين معنى ناخوش آمده بنابراين ، از روى غضب گفت : عجب حالتى است كه من بر خون چندين هزار كس امين بودم و در اموال ايشان خائن گشتم .\r\nو در تاريخ گزيده آورده كه چون منصور مولاى خود ، يقطين « 2 » ، را جهت ضبط اموال عبد اللّه و حساب آن فرستاد ، ابو مسلم گفت : پسر سلامه را چه حدّ كه از من حساب طلبد ! ، و مراد از پسر سلامه ابو جعفر بود ؛ چرا كه مادر او كنيز بربرى بود سلامه نام .\r\nو بعضى گفته‌اند كه در اين جنگ شمشير عباس بن عبد المطّلب به دست ابو مسلم افتاد و منصور كس به طلب آن فرستاد و ابو مسلم جوابى درشت ، كه قاطع محبّت بود ، گفت و آن تيغ نداد و اين يكى از اسباب قتل او شد .\r\nالقصّه ، چون ابو مسلم از روى غرور در آن مجلس الفاظ ركيك نسبت به ابو جعفر گفته بود و مخالفت او به خاطر خود قرار داده ، چنانچه نامهء خليفه [ را 
  ] ، كه در باب ضبط اموال و حساب آن به ابو الخصيب نوشته بود ، به استخفاف تمام بر زمين انداخت و حسن بن قحطبه ، كه در آن مجلس حاضر بود ، به خليفه نوشت كه : « آن ديو كه در دماغ عمّ تو عبد اللّه آشيانه ساخته بود ، اكنون در سر ابو مسلم جاى گرفته . » ؛ بنابراين جهات ، رنجش خاطر ابو جعفر از ابو مسلم روز به روز سمت تزايد مىيافت ، و ابو جعفر قتل او را پيشنهاد همّت خود ساخته .\r\nامّا ابو مسلم بعد از فراغ از مهمّ عبد اللّه بن على بىرخصت ابو جعفر عازم خراسان گشت .\r\nابو جعفر از استماع اين خبر بسيار مضطرب شده به ابو مسلم نوشت كه : « امارت ديار مصر و شام به تو ارزانى داشتم ، و اين ممالك بهتر از خراسان است . بايد كه خود در شام قرار گيرى و نايب خود را به مصر فرستى . »\r\nابو مسلم گفت : از امارت مصر و شام چه منفعت ؟ من ولايت خراسان را به ضرب شمشير گرفته‌ام . آنگاه از جزيره روان شده بر آب رسيد . منصور از انبار كس به مداين فرستاده ابو مسلم را طلب داشت . ابو مسلم جواب داد كه : الحمد للّه و المنّه كه به دولت امير المؤمنين هيچ حادثه‌اى روى ننموده و دشمنى نيست و حالا به من احتياج ندارد . من بندهء كمينهء امير المؤمنينم و در طاعت او ثابت قدمم ، و ليكن از مزاج آن حضرت انديشه‌ناكم و بر جان خود مىترسم ، از\r\n\r\n\r\n","description":"","footnote":"\r\n( 1 ) . حمد اللّه مستوفى نويسد كه : « عبد اللّه بن على پناه به برادر خويش ، سليمان بن على ، در بصره برد و بر آن صلح كردند كه خلافت بعد از ابو جعفر پسرش مهدى را بود و بعد از او عيسى بن عبد اللّه را . » ؛ - تاريخ گزيده ، ص 293 .\r\n( 2 ) . يقطين بن موسى يكى از رجال معروف دربار عباسى است كه در تشويق بيعت با سفّاح سعى فراوان كرد ، و در وقايع عصر سهمى بزرگ داشت ، و در سال صد و هشتاد و شش هجرى درگذشت ؛ - زركلى ، الأعلام ، ج 8 ، ص 274 .\r\n","page_name":" 1272 ","page_number":558},
  {"content":"\r\n\r\nاين جهت دليرى مىنمايم . بعد از اين ، همگى همّت بر آن مقصور است كه در غيبت طريق وفادارى و جانسپارى مسلوك دارم .\r\nصاحب كشّاف « 1 » در ربيع الأبرار آورده كه در آن هنگام كه ابو مسلم از جنگ عبد اللّه على معاودت نمود ، در خواب ديد كه بر فيل سوار است و آفتاب و ماه در دامن او جمع شده . آن خواب را به معبّر گفت . معبّر گفت : وصيّت كن ؛ كه وقت رفتن تو از اين عالم است و آيهء   أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ   « 2 » را با آيهء   وَ جُمِعَ الشَّمْسُ وَ الْقَمَرُ يَقُولُ الْإِنْسانُ [ يَوْمَئِذٍ 
  ] أَيْنَ الْمَفَرُّ   « 3 » برخواند . چون اين كلمات به سمع ابو جعفر منصور رسيد مكتوبى مشتمل بر تعظيم و احترام به او نوشت و عمّ خود ، عيسى بن موسى ، را فرمود تا استمالت نامه‌اى به وى نوشت . امّا هيچ فايده‌اى بر آن مترتّب نمىشد و ابو مسلم عنان عزيمت به جانب خراسان منعطف گردانيده به راه حلوان روان شد . منصور از اين معنى بسيار آزرده خاطر و مضطرب حال شده ابو حميد مرورودى را گفت : تو را پيش ابو مسلم بايد رفت و به هر حيله‌اى كه ممكن باشد او را نزد من آور . اگر از آمدن او نوميد شوى و معلوم تو گردد كه به هيچ وجه مراجعت نخواهد كرد با او بگوى كه امير المؤمنين گفت كه من از فرزندان عباس نباشم و از محمّد رسول اللّه بيزار باشم كه اگر ابو مسلم بىرخصت من به خراسان رود من به نفس خويش متوجّه او شوم ، و باز نگردم تا او را بكشم يا كشته شوم . ابو حميد به موجب فرموده عمل نموده متوجّه ابو مسلم گشت . چون به او رسيد شروع در تمهيد مقدّمات كرده سخن به آنجا رسانيد كه : ابو مسلم را مناسب نيست كه بىملاقات خليفه به خراسان رود ؛ و در اين باب مبالغه از حد گذرانيد و ابو مسلم هر سخن او را جوابى لايق مىداد . آخر الأمر ، چون مبالغهء ابو حميد از حدّ اعتدال تجاوز نمود ابو مسلم با مالك بن هيثم مشورت كرد . مالك گفت : زينهار ! هزار زينهار كه عمل به قول ابو حميد مكن و مصلحت خود مرعى داشته به جانب خراسان برو . اگر پيش خليفه روى از دست او اگر هزار جان داشته باشى يكى به سلامت نبرى .\r\nپس ابو مسلم در اين باب با پيرك مشورت نمود . پيرك گفت : مصلحت در آن است كه [ 167 الف 
  ] به رى مقيم شوى كه رى به خراسان نزديك است . اگر به مال و لشكر احتياج افتد از آن ولايت به زودى به تو برسد « 4 » . ابو مسلم بعد از استشاره به ابو حميد\r\n\r\n\r\n","description":"","footnote":"\r\n( 1 ) . مراد ، محمود بن محمّد بن احمد ملقّب به « جار اللّه » و مكنّى به « ابو القاسم » ، معروف به « زمخشرى » ( وفات 538 ه ) ابتدا پيرو معتزله بود و در آخر عمر به مذهب تشيّع گراييد ؛ - لغتنامهء دهخدا .\r\n( 2 ) . آيا نديدى پروردگارت با پيلداران چه كرد ؛ ( فيل ، 105 ) .\r\n( 3 ) . و آفتاب و ماه ( يك جا ) جمع شوند ، آن روز آدمى گويد : گريزگاه كجاست ؟ ( قيامة ، 75 ) .\r\n( 4 ) . گرديزى صلاح مشورت ابو مسلم با پيرمرد ترسايى اهل حرّه را نيز ذكر كرده است . پيرمرد دويست ساله گفت : كردى -\r\n","page_name":" 1273 ","page_number":559},
  {"content":"\r\n\r\nگفت : تو به مداين بازگرد كه من به جانب رى مىروم .\r\nالقصّه ، چون از بازگشتن ابو مسلم مأيوس گشت آنچه از منصور شنيده بود به او گفت .\r\nاتّفاقا ، در اين اثنا ، نامهء ابو داود ، كه از قبل ابو مسلم والى خراسان بود « 1 » ، به او رسيد ، بدين مضمون كه : « ما به مروانيان خروج نكرديم الّا به مصيبت اهل بيت رسول صلّى اللّه عليه و آله .\r\nاكنون بايد كه به هيچ وجه مخالفت امام جايز ندارى و بىرخصت او عزيمت خراسان نكنى . »\r\nالقصّه ، ابو مسلم از فحواى نامهء ابو داود چنان فهميد كه بىرخصت ابو جعفر منصور او را به خراسان نخواهند گذاشت . بنابراين ، ابو مسلم عزيمت رفتن خراسان را فسخ نموده با خود قرار داد كه به ملازمت خليفه رود . پس به ابو حميد گفت : من عزيمت خراسان داشتم ، اكنون آن خيال را بر طرف ساخته قرار بر اين دادم كه ابو اسحق را به خدمت خليفه فرستم و بعد از مراجعت او متوجّه عتبه بوسى شوم . ابو حميد اين رأى را بسيار مستحسن داشته با ابو اسحق متوجّه دار الخلافه گشت . چون ابو اسحق به مجلس خليفه درآمد چندان الطاف پادشاهانه نسبت به خود و ابو مسلم مشاهده كرد كه متصوّر او نبود . بنابراين ، چون ابو اسحق مراجعت نموده نزد ابو مسلم آمد ، گفت : من هيچ چيز كه دليل بر بىعنايتى امير المؤمنين نسبت به تو باشد از وى فهم نكردم ، بلكه چندان تعظيم جانب تو مىكند كه زياده بر آن ممكن و متصوّر نيست .\r\nالقصّه ، ابو اسحق آن مقدار افسون بر ابو مسلم خواند كه ابو مسلم فريفته شده عزيمت توجّه دار الخلافه را مصمّم گردانيد . پس ، پيرك به ابو مسلم گفت : چون عزم تو به رفتن مصمّم شده ، بايد كه به مجرّد رسيدن ، منصور را گردن زنى و با ديگرى بيعت كنى كه هيچ كس با تو مخالفت نخواهد كرد .\r\nو در تاريخ مسعودى مذكور است كه چون ابو مسلم متوجّه خراسان شد ، منصور ، جرير بن عبد اللّه بجلىّ « 2 » را ، كه در تدبير امور و خدم سلاطين نظير و عديل نداشت « 3 » و با ابو مسلم آشنايى قديم داشت ، پيش ابو مسلم فرستاد تا به مكر و حيله او را به دار الخلافه رساند . چون جرير نزد ابو مسلم آمد گفت : ايّها الأمير ، اگر تو بر اين وجه از دار الخلافه رويگردان شوى ،\r\n\r\n\r\n","description":"","footnote":"\r\n- كفايت ، و بتمامى رسانيدى عنايت ، و رسانيدى بنهايت ! خويشتن سوختى ، و كار خويش پراكندى ، و كشتن خويش معاينه بديدى ! . . . ابو مسلم گفت : چه گمان مىبرى ؟ كار به كجا رسد ؟ پير گفت : . . . اگر به خراسان شوى سلامت مانى ؛ - زين الأخبار ، ص 121 .\r\n( 1 ) . منصور در غياب ابو مسلم ، ابو داود را والى خراسان كرده بود ؛ - تاريخ ايران ، پژوهش دانشگاه كيمبريج ، ج 4 ، ص 59 . و نام اصلى وى خالد بن ابراهيم بود ؛ - تاريخنامهء طبرى ، ج 1 ، ص 1068 .\r\n( 2 ) . « بجلى » نسبت است به قبيلهء بجيلهء عرب ؛ - اللباب ، ج 1 ، ص 98 .\r\n( 3 ) . گرديزى گويد : « . . . و اين جرير گربز گربزان بود ، و داهى بود ، كه او را همتايى نبود . » ؛ - زين الأخبار ، ص 122 .\r\n","page_name":" 1274 ","page_number":560},
  {"content":"\r\n\r\nمردم تو را عيب كنند و گويند كه صاحب الدّوله بعد از چندين خون ريختن و مقدّمات حرب ، با ولينعمت خود مخالفت كرده بر نقض عهد اقامت نموده . من ضامن مىشوم كه از جانب خليفه هيچ مكروهى به تو نرسد .\r\nو ابو مسلم چون اوصاف خود در كتب سابق چنين يافته بود كه شخصى چنين موصوف به صفات كذا و كذا در ملازمت امام وقت ظهور كرده احياى خاندانى و اماتت « 1 » خاندانى كند و عاقبت در روم كشته گردد . و به خاطرش نرسيده بود كه در روميّه « 2 » به قتل خواهد رسيد .\r\nبنابراين ، بىدهشت روى به دار الخلافه نهاد .\r\nو در روضة الصّفا آورده كه در [ كتاب 
  ] تاريخى كه زياد بر آن وثوقى نيست ، مسطور است كه چون ابو مسلم از شام معاودت نموده در رى رحل اقامت انداخت ، منصور ، عيسى بن موسى عباسى « 3 » را ، كه ميان او و ابو مسلم محبّت جانى بود ، نزد وى فرستاد تا عيسى بعد از عهد و پيمان و تأكيد قواعد ايمان ابو مسلم را به دار الخلافه رسانيد و وزير ابو مسلم هرچند او را منع نمود سخن آن ناصح نشنيده متوجّه دار الخلافه شد . منصور او را تا سه روز بار نداد ، امّا چندان تكلّفات كرد كه ابو مسلم در غلط افتاد . روز چهارم ، منصور ابو مسلم را در خلوتى طلب داشت . ابو مسلم در مهم منصور متردّد گشته با وزير خود مصلحت كرد . وزير گفت : تركت الرّأى بالرّى « 4 » . و اين سخن مثل شده در هركس كه سخن ناصح را نشنود و در وقت ظهور اثر و فوت فرصت با وى مصلحت بيند .\r\nو در بعضى تواريخ معتبره مسطور است كه ابو مسلم در وقت توجّه به دار الخلافه ، اسباب امارت و اكثر نفايس خود به مالك بن هيثم سپرده گفت : تو به جانب رى رفته در آن ولايت اقامت نماى . اگر مكتوب من به تو آيد كه نقش نصف خاتم بر آن باشد ، بدان كه آن نامه را من نوشته‌ام ، و اگر نقش تمام بود بدان كه ديگرى مهر كرده فرستاده است .\r\nالقصّه ، در باب آمدن ابو مسلم نزد منصور روايات متعدده به نظر درآمده ، امّا اصحّ روايات آن است كه چون ابو مسلم به دار الخلافه درآمد ، منصور بر پاى خاست و به تعظيم هر چه تمام‌تر رسم معانقه به جاى آورده اظهار شادى و خوشحالى نموده ، گفت : اى ابو مسلم ، نزديك بود كه مرا ناديده و آنچه ارادهء من بود به تو نانرسيده ، به روى . اكنون برخيز و جامه‌هاى\r\n\r\n\r\n","description":"","footnote":"\r\n( 1 ) . اماتت : ميراندن ، كشتن . - و .\r\n( 2 ) . منظور روميهء مداين محل قتل ابو مسلم است ؛ - مستوفى ، تاريخ گزيده ، ص 295 .\r\n( 3 ) . وى ملقّب به « فحل بنى عباس » بود ؛ - صفدى ؛ وافى ، ج 3 ، ص 297 .\r\n( 4 ) . نظير :\r\n كرد رو بر آسمان ، كاى آسمان ! تدبير چيست ؟ * آسمان گفتش : « تركت الرّأى بالرّى . » در جواب ؛ \r\n- دهخدا ، امثال و حكم .\r\n","page_name":" 1275 ","page_number":561},
  {"content":"\r\n\r\nسفر از بر بيرون كن و از رنج راه بياساى . پس ابو مسلم از پيش ابو جعفر بيرون آمده در قصرى كه جهت او معيّن بود فرود آمد و امرا و سرهنگان ، كه همراه او بودند ، در حوالى قصر فرود آمدند . ابو مسلم تا سه روز بر مائدهء ابو جعفر حاضر شدى و با يكديگر در امور ملك مشورت كردندى .\r\nگويند ابو مسلم در آن سه روز تا محفلى كه ابو جعفر نشسته بود سواره آمدى و بعد از آن پياده شدى ، در مجلس به فراغ بال نشستى . در روز چهارم منصور ، عثمان بن نهيك را با سه سرهنگ ديگر فرمود كه در خانه‌اى كه پهلوى مجلس ابو جعفر منصور بود ، مكمّل و مسلّح بنشيند و چون مسلم پيش من آيد و من سه نوبت دست بر دست زنم ، شما از كمينگاه بيرون آمده او را پاره‌پاره كنيد . و با حاجب گفت : چون ابو مسلم خواهد كه به مجلس من درآيد ، شمشيرى كه دارد از او بستان . « 1 » حاجب به موجب فرموده عمل نموده ابو مسلم از روى خشم به اندرون درآمده گفت : اى خليفه ، امروز حاجب تو با من كارى كرد كه مدّت الحياة هيچ كس نكرده بود . منصور گفت : لعنت بر آن كس كه شمشير از تو بگرفت . بنشين كه باكى نيست . پس ابو مسلم بنشست .\r\nو در آن خانه غير از ابو مسلم و منصور هيچ كس نبود . آنگاه منصور گفت : چرا پيش از ملاقات من ميل خراسان كردى ؟ ابو مسلم گفت : تو بر من اعتماد ننمودى و امينى فرستادى كه ضبط غنايم كند . منصور در برابر سخنان درشت گفت . ابو مسلم گفت : اى امير المؤمنين ، كمال جدّ و اجتهاد و كثرت مساعى من كه مستلزم ظهور سلطنت خاندان شماست ، فراموش مكن .\r\nمنصور در جواب گفت : يابن الخبيثه ، و اللّه اگر كنيزكى سياه به جاى تو مىبود آنچه از تو صادر شده از وى صدور مىيافت . اين همه دولت و اقبال تو را به جهت آن روى داد كه خداى عزّ و جلّ خواست كه علم دولت ما ارتفاع يابد و حقّ در مركز خود قرار گيرد . اگر اين معنى موقوف بر قدرت و قوّت تو مىبود بر كشتن يك كس قادر نمىگشتى . يابن الفاعله « 2 » ، تو آن كسى كه آمنه عمّ مرا خواستى و گفتى كه من از فرزندان سليط بن عبد اللّه عباسم و پاى بيش از اندازهء خود دراز كرده به موضعى رفيع برآمدى . « 3 » ابو مسلم گفت : يا امير المؤمنين ، قدر من\r\n\r\n\r\n","description":"","footnote":"\r\n( 1 ) . و نيز مىنويسند : « . . . چون پيش منصور آمد ، او را بنشاند و نيكو بپرسيد ، پس گفت : تو اين چند فتحها و حربها به كدام شمشير كردى ؟ ابو مسلم گفت : بدين . و اشاره بدان شمشير كرد كه بر ميان داشت . منصور گفت : مرا ده . به منصور داد . » ؛ - گرديزى ، زين الأخبار ، ص 122 .\r\n( 2 ) . گرديزى مىگويد : « منصور گفت : اى فاعل فعل جباران و بانگ كودكان ! » ؛ - منبع پيشين .\r\n( 3 ) . منصور جرايم ديگرى بر خطاهاى ابو مسلم شمرد از جمله : توهين ابو مسلم به وى در حضور سفّاح ، قتل سليمان بن كثير از معتمدين منصور ، پسر « سلامه » خواندن منصور . . . ؛ - مستوفى ، تاريخ گزيده ، ص 294 ؛ گرديزى ، زين الأخبار ، ص 122 .\r\n","page_name":" 1276 ","page_number":562},
  {"content":"\r\n\r\nاز آن زبون‌تر است كه امير المؤمنين اين همه خشم به خود راه دهد . « 1 »\r\nالقصّه چون كار به اينجا رسيد ، منصور سه نوبت دست برهم زده و آن جماعت شمشيرها كشيده بيرون دويدند . ابو مسلم چون دانست كه حال چيست ، سر بر پاى منصور نهاده خواست بوسه دهد . « 2 » منصور لگدى بر وى انداخته ، ابو مسلم بر پشت افتاد و سرهنگان رسيده او را پاره‌پاره كردند . بعد از آن ، فرمود تا جسد او را در بساطى كه بر آن نشسته بود ، پيچيده در گوشهء همان خانه انداختند . « 3 »\r\nدر اين اثنا ، عيسى بن موسى عباسى « 4 » كه ابو مسلم در وقت آمدن او را مىگفت كه : با من در ملاقات خليفه موافقت نماى كه در حضور تو مىخواهم كه سخنى چند عتاب‌آميز با وى بگويم ؛ و عيسى وعده داد كه : تو برو كه من از عقب تو مىآيم ، به قصر درآمده از منصور پرسيد : ابو مسلم كجاست ؟ فرمود : ما هو ذاك ملفوف فى ذلك البساط يعنى : اينك آن ابو مسلم است كه در آن بساط پيچيده شده است . عيسى گفت : ابو مسلم را كشتى ؟ با هزار سرهنگ او كه به در قصر ايستاده به معبوديّت او اتّفاق دارند ، چه خواهى كرد ؟ منصور فرمود تا هزار صرّه كه در هريك از آن سه هزار درم بود ، مرتّب ساختند . و چون سرهنگان ابو مسلم ديدند كه امروز بر خلاف معتاد ، ابو مسلم بسيار در اندرون مانده شروع در اضطراب و آشوب كردند . [ 167 ب 
  ] ابو جعفر فرمود كه سر ابو مسلم را با صرّه‌ها از بالاى قصر به زير انداختند . عيسى بن موسى عباسى از بالاى قصر فرياد برآورد كه : اى اهل خراسان ، ابو مسلم بنده‌اى بود از بندگان خليفه كه در آزار خاطر او مىكوشيد . اكنون جزاى خود را يافت . شما نيز صرّه‌اى گرفته تسكين يابيد و خوشحال و مطمئن باشيد كه اضعاف مضاعف سابق به شما از امير المؤمنين خواهد رسيد « 5 » . پس امرا و سرهنگان زرها برداشته و سر ابو مسلم را همانجا گذاشته روى به منازل خود نهادند . بعد از آن ، ابو جعفر به نوازشهاى پادشاهانه تبعهء\r\n\r\n\r\n","description":"","footnote":"\r\n( 1 ) . و فرياد مىزد : عفو ، عفو ؛ - ابن أثير ، الكامل ، ج 9 ، ص 110 . و نيز مىگفت : يا امير المؤمنين ، مرا از بهر دشمنان خود بگذار ؛ - هندو شاه ، تجارب السّلف ، ص 114 .\r\n( 2 ) . ابن أثير جوابهاى محكم و متينى را كه ابو مسلم در مقابل اعتراضات منصور گفته نقل كرده است ؛ - الكامل ، ج 5 ، ص 475 .\r\n( 3 ) . درحالىكه ابو مسلم جان مىداد ، منصور اين ابيات را مىخواند :\r\n زعمت أنّ الدّين لا يقتضى * فاستوف بالكيل أبا مجرم\r\nسقيت كأسا كنت تسقى بها * امر فى الحقّ من العلقم \r\n؛ گرديزى ، منبع پيشين ؛ مستوفى تاريخ گزيده ، ص 295 .\r\n( 4 ) . قبل از ورود عيسى بن موسى ، ابو جهم بر منصور وارد شد ، نعش ابو مسلم را ديد ، گفت : آيا مىخواهى مردم ( سپاه ابو مسلم ) را پراكنده كنم و برگردانم . . . ؛ - ابن أثير ، الكامل ، ج 9 ، ص 11 .\r\n( 5 ) . گرديزدى اين سخنان را از زبان ابو الخصيب الحاجب ذكر كرده است ؛ - گرديزى ، منبع پيشين ، ص 122 .\r\n","page_name":" 1277 ","page_number":563},
  {"content":"\r\n\r\nابو مسلم را نواخته حلقهء متابعت در گوش ايشان كشيد . « 1 »\r\nدر اكثر تواريخ معتبره مسطور است كه اكثر امراى اركان دولت از قتل ابو مسلم خرّم و خوشحال گشتند ؛ زيرا كه امرا از بيم سياست ابو مسلم شب به فراغت به بستر استراحت نمىغنودند و روز در زير جامه كفن پوشيده صبر مىنمودند . ابو مسلم به صفت فصاحت و بلاغت موصوف بود و به لغت فارسى و عربى تكلّم مىنمود . « 2 » ظلم و سياست او به مرتبه‌اى بود كه روزى خطبه مىخواند شخصى در آن اثنا از وى پرسيد كه : ايّها الأمير ، سبب اختيار لباس سياه چيست ؟ گفت : فلان راوى از جابر ، رضىّ اللّه عنه ، روايت كرده است كه پيغمبر ، صلّى اللّه عليه و آله ، در روز فتح مكّه عمّامه‌اى سياه بر سر بسته . و اين جامه ، جامهء دولت و هيبت است .\r\nبعد از آن غلامى را اشاره كرد كه سائل را بيرون برده گردن زد .\r\nو در تاريخ ، حافظ ابرو آورده كه ابو مسلم سواى آنچه در معارك كشته بود ، ششصد هزار كس به يقين كشته بود . « 3 » مروى است كه روزى سفّاح از ابو مسلم پرسيد كه : تو اين مرتبهء بزرگ را به چه يافتى ؟ گفت : صبر شعار خود ساختم و راز خود را با هيچ كس نگفتم ، و قضاى يزدانى و قضاى سبحانى قرين روزگار من آمد .\r\nگويند شخصى از عامل ابو مسلم شكايت نوشته به وى رسانيد . ابو مسلم در پشت آن عريضه به عامل نوشت كه : « كار اين مرد را بساز ، و الّا من كار تو بسازم . »\r\nو قضيّهء تزويج ابو مسلم و آمنه ، عمّهء ابو جعفر ، را در تواريخ معتبر چنين ايراد نموده‌اند كه چون علم دولت ابو مسلم به واسطهء دعوت بنى عباس در خراسان ارتفاع يافت ، دعوى كرد كه :\r\nمن از نسل سليط بن عبد اللّه عباسم .\r\nو حقيقت حال سليط اين است كه عبد اللّه عباس كنيزكى داشت كه خدمت او مىكرد .\r\nعبد اللّه نوبتى با آن جاريه مباشرت كرده ترك وى كرد . بعد از چندگاه به رخصت عبد اللّه غلامى از اهل مدينه آن كنيزك را بخواند و [ كنيزك 
  ] از آن غلام پسرى آورد . عبد اللّه آن پسر را به بندگى گرفته « سليط » نام كرد . چون عبد اللّه عباس وفات كرد ، سليط بزرگ شده به خدمت\r\n\r\n\r\n","description":"","footnote":"\r\n( 1 ) . منصور پس از قتل ابو مسلم خطبه‌اى فصيح ايراد كرده است كه مبرّد در الفاضل آن را نقل كرده است ؛ - مبرّد ، الفاضل ، تصحيح عبد العزيز ميمنى ، دانشگاه لاهور ، ص 58 - 59 .\r\n( 2 ) . ابو مسلم فاضل و شاعر نيز بوده و ابن أثير قطعه‌اى به مطلع :\r\n قد نلت بالحزم و الكتمان ما عجزت * عنه ملوك بنى ساسان إذ احشدوا \r\nرا از وى نقل كرده است ؛ - ابن اثير ، الكامل ، ج 25 ، ص 475 . در خصوص همين قطعه همچنين ؛ - دميرى ، حياة الحيوان ، ج 1 ، ص 8 .\r\n( 3 ) . ابن أثير نويسد : « ابو مسلم در زمان تسلّط خود ششصد هزار تن دست بسته كشته بود . و ثعالبى نام ابو مسلم را جزو چهار نفرى كه در اسلام بيش از هزارهزار نفر كشته‌اند آورده است . سه نفر ديگر عبارتند از : حجّاج ، بابك ، و برقى [ - ابو حرب يمانى ملقّب به مبرقع 
  ] ؛ - ثعالبى ، ترجمهء لطائف المعارف ، ص 194 .\r\n","page_name":" 1278 ","page_number":564},
  {"content":"\r\n\r\nعبد الملك كمر بست . و چون هميشه ميان بنى اميه و بنى عباس نزاع و خصومت مىبود وليد ، سليط را بر آن داشت كه دعوى كند كه : من پسر عبد اللّه عباسم . و چند كس بر اقرار عبد اللّه عباس به ثبوت نسب سليط در محكمهء قاضى دمشق گواهى دادند . چون قاضى خلاف وليد نتوانست كرد ناچار حكم كرد كه سليط از اولاد عبد الله عباس است . بعد از آن وليد ، سليط را تحريض نمود كه از علىّ بن عبد اللّه عباس ميراث طلبد و از اين ممر ايذاى بسيار به على بن عبد اللّه رسيد . القصّه ابو مسلم ، خود را از اولاد سليط گفته عمّهء ابو جعفر را خواسته بود .\r\nو در تاريخ جعفرى آورده كه بعضى از مورّخين بر آن‌اند كه ابو مسلم از غلامزادگان سليط است . و گويند وى پسرى بود در اصفهان و پدر او را آنجا بكشتند و ابو مسلم به خراسان افتاد و خدمت سليمان كثير كردى . و بعضى گفته‌اند كه از قبيلهء بنى حمير بود و نام او عبد الله بود .\r\n\r\n","description":"","footnote":"","page_name":" 1279 ","page_number":565},
  {"content":"\r\n . \r\n","description":"","footnote":"","page_name":" 1280 ","page_number":566},
  {"content":"\r\n\r\n\r\nذكر وقايع سال صد و بيست و هشتم از رحلت خير البشر\r\nاز جملهء وقايع اين سال ، خروج سنباد « 1 » مجوسى بود و كشته شدن او . تفصيل اين قضيّه آنكه سنباد از اهل نيشابور بود و به قدر ، مكنتى داشت و در آن وقت كه ابو مسلم از قبل ابراهيم امام به خراسان مىرفت در نيشابور سنباد او را ديده آثار دولت و اقبال در ناصيهء او مشاهده كرده او را به خانهء خود برد و چندگاه به شرافت ضيافت قيام نموده از حال وى استفسار نمود .\r\nابو مسلم اظهار ما فى الضّمير نكرد تا آنكه سنباد در اين باب مبالغه نمود و گفت : من مردىام راز دار و امين و افشاى سرّ تو نخواهم كرد .\r\nالقصّه ، [ ابو مسلم 
  ] شمّه‌اى از احوال و خيال خود به او گفت . سنباد گفت : من به فراست درمىيابم كه تو عالم را زير و زبر كنى و بسيارى از اشراف عرب و اكابر عجم را به قتل رسانى . ابو مسلم از استماع اين سخن بسيار مسرور و مبتهج گشته سنباد را وداع كرده متوجّه مرو گشت . و چون ابو مسلم على الاستقلال خراسان را متصرّف شد ، نسبت به سنباد مجوسى لوازم آشنايى را مرعى مىداشت ، تا آنكه در آن زمان ميان سنباد و اعراب خراسان جنگى واقع شد و سنباد در آن مهمّ پناه به ابو مسلم آورده از وى مدد طلبيد . ابو مسلم بعد از تحقيق آن معامله چون دانست كه حقّ به جانب سنباد است دو هزار كس به مدد وى تعيين نمود و سنباد به اتّفاق آن جماعت با عربان جنگ كرده تمامى عربان را به قتل رسانيد . بعد از آن ، با برادر خود جامه‌هاى سياه پوشيده به ملازمت ابو مسلم رفت و خدمت او اختيار نمود . و چون ابو مسلم\r\n\r\n\r\n","description":"","footnote":"\r\n( 1 ) . اخبار سندباد در بيشتر متنهاى كهن مانند سير الملوك ، سياستنامهء نظام الملك طوسى ، و تاريخ طبرستان ابن اسفنديار آمده است . لقب وى « اسپهبد فيروز » بود .\r\n","page_name":" 1281 ","page_number":567},
  {"content":"\r\n\r\nكشته شد سنباد گبران رى و طبرستان را به طلب خون ابو مسلم دعوت كرد . همه در اين باب با وى متّفق شده متوجّه تسخير قزوين گشتند . حاكم قزوين شبيخون بر سر گبران آورده همه را گرفته مغلول و مقيّد كرده نزد ابو عبيده ، كه والى رى بود ، فرستاد .\r\nابو عبيده بنابر آشنايى سابق كه با سنباد داشت دست از وى بازداشت و گفت : تو را به امثال اين مهمّات چه كار ؟ و بعد از چند روز سنباد را گفت : تو با جماعت خود خوار « 1 » رى را منزل خود ساخته در آن سرزمين مىباش . و چون سنباد در آن موضع قرار گرفت مردم آن ناحيه را با خود متّفق ساخته به رى لشكر كشيد و جمعى از لشكريان ابو عبيده نيز با او متّفق بودند .\r\nابو عبيده اين معنى را دريافته از توهّم آنكه مبادا مردم خودش او را گرفته به دشمن سپارند در شهر رى متحصّن شد . سنباد محاصرهء آن شهر نموده بعد از چند روز فتح كرد و ابو عبيده را به قتل رسانيد و اسباب ابو مسلم و امتعه آنچه در رى بود همه را متصرّف شده شروع در لشكر گرفتن نمود تا آنكه به اندك وقت لشكر سنباد مجوسى به صد هزار رسيد و از رى تا نيشابور ولايت را متصرّف شد .\r\nالقصّه ، چون سنباد مجوسى استيلا پيدا كرد به جماعتى از مسلمانان كه همراه او مىبودند گفت : در آن حين كه ابو جعفر قصد كشتن ابو مسلم كرد وى مرغى سفيد شده پريد و اكنون در فلان قلعه مصاحب مهدى است و مرا فرستاده تا جهان را از منافقان جهت امام پاك كنم . آن جماعت لا يعقل به مزخرفات آن مجوسى فريفته شده كمر خدمت او در ميان بستند و آن مجوسى محيل « 2 » مىگفت : من در كتاب زند و پازند ديده‌ام كه مدّت دولت اهل اسلام بيش از اين نخواهد بود و بعد از اين ، يكى از بنى ساميان ظهور خواهد كرد . الحال بايد كه مسلط شويد كه عزيمت آن دارم كه لشكر به مكّه برم و كعبه را خراب سازم .\r\nامّا چون خبر ظهور سنباد به سمع ابو جعفر رسيد جمهور بن مرار عجلى را با لشكرى سنگين به دفع او نامزد فرمود . جمهور به حوالى ساوه رسيده بود كه سنباد با صد هزار كس لشكر آراسته متوجّه او گرديد و زن و فرزند مسلمانان را اسير ساخته بر شتران سوار كرده پيش لشكر خود ايشان را مىداشت .\r\nالقصّه ، چون تلاقى هر دو طايفه دست داد « 3 » اسيران اهل اسلام فرياد برآوردند كه :\r\nوا محمّدا ! كجايى كه مهمّ مسلمانان به آخر رسيد و مسلمانى يكبارگى زوال پذيرفت . جمهور چون فرياد و فغان اسيران اهل اسلام شنيد فرمود تا شتران ايشان را برمانند . چون شتران ايشان\r\n\r\n\r\n","description":"","footnote":"\r\n( 1 ) . خوار : ناحيتى است از شمال محدود به فيروزكوه و دماوند ، از مشرق به سمنان ، از جنوب به كوير و از مغرب به ورامين ؛ - جغرافياى سياسى كيهان ، ص 355 .\r\n( 2 ) . محيل : حيله‌گر ، فريبكار . - و .\r\n( 3 ) . اين جنگ در جايى بين رى و همدان اتّفاق افتاد .\r\n","page_name":" 1282 ","page_number":568},
  {"content":"\r\n\r\nبرمانيدند « 1 » ، اشتران روى به سنباد نهادند و صفوف ايشان را پريشان ساخته و سنباد ندانست كه حال چيست ؛ متوهّم گشته روى به گريز نهاد و جمعى كثير از ايشان به قتل رسيدند و جماعتى در بيابان به تشنگى هلاك شدند . و در روضة الصّفا آورده كه در آن واقعه هفتاد هزار كس از لشكر سنباد راه عدم پيش گرفتند . امّا سنباد قبل از اين واقعه مبلغ شش هزار درم پيش حاكم طبرستان « 2 » فرستاده بود و ثلث آن مال را به وى بخشيد تا او را در پناه خود نگاه دارد و او اين معنى را قبول كرده سنباد را طلب داشت . چون سنباد به حدود طبرستان رسيد والى [ 168 الف 
  ] آنجا فرمود تا او را با متعلقان او گرفته به قتل رسانيدند و اهل اسلام از شرّ آن نابكار خلاصى يافتند .\r\nو هم در اين سال ، قيصر روم با صد هزار كس متوجّه ديار اهل اسلام شده به دايق فرود آمد .\r\nاز جانب ابو جعفر ، صالح بن على ، كه عمّ منصور بود ، با لشكرى آراسته متوجّه حرب او شد .\r\nبعد از تلاقى فريقين جنگ درگرفت . آخر الأمر ، نسيم نصرت بر پرچم علم صالح وزيد و اهل روم به هزيمت رفتند . و هم در اين سال ، از فقهاى زمان حارث صاحب مكحول ، كه هر شب يك ختم قرآن مىكرد ، وفات يافت .\r\n* * *\r\n\r\n\r\n","description":"","footnote":"\r\n( 1 ) . ابن أثير گويد : « بادى هم وزيد و جامهء زنان [ سوار بر شترها 
  ] را گرفت . اشتران از حركت و لرزش جامه‌ها ترسيدند و رميدند و سوى سنباد برگشتند . » ؛ - الكامل ، ج 9 ، ص 117 .\r\n( 2 ) . بنا به تصريح دكتر عبد الحسين زرّين كوب نام وى سپهبد خورشيد بود . و قاتل سنباد عمّ سپهبد يعنى طوس بوده است ؛ - دو قرن سكوت ، ص 159 .\r\n","page_name":" 1283 ","page_number":569},
  {"content":"\r\n . \r\n","description":"","footnote":"","page_name":" 1284 ","page_number":570},
  {"content":"\r\n\r\n\r\nذكر وقايع سال صد و بيست و نهم و سىام از رحلت خير البشر\r\nو در سال صد و بيست و نهم از رحلت خير البشر از وقايع ملكى در تواريخ معتبره در نظر متتبّع نيامده مگر فوت جمعى از فقها مثل يزيد بن عبد اللّه بن اسامه كه از فقهاى مدينه بود ، همچنين يونس بن عبد كه از مشايخ بصره بود . و در سال صد و سىام از رحلت پيغمبر ، عليه و آله التحيّة من الملك الأكبر ، جبرئيل بن يحيى الأمير به حكم نيابت صالح بن على قلعهء مصيصه را تعمير كرده مستحكم گردانيد . و از فقها ابو حازم سلمة بن دينار الفارسى كه از علما و زهّاد مدينه بود وفات يافت . و ابو احمد داود بن ابى هند كه سرخسى الأصل است و در بصره مىبود از عالم انتقال نمود . گويند كه چهل سال روزه دوام داشت كه كسى بر آن اطلاع نيافت . و هم در اين سال ، عمر بن قيس كندى كه هفتاد كس از صحابه را ديده بود و عمرش به صد سال رسيده بود از اين عالم رحلت نمود .\r\n* * *\r\n\r\n","description":"","footnote":"","page_name":" 1285 ","page_number":571},
  {"content":"\r\n . \r\n","description":"","footnote":"","page_name":" 1286 ","page_number":572},
  {"content":"\r\n\r\n\r\nذكر وقايع سال صد و سى و يكم تا سال صد و سى و چهارم از رحلت خير البشر\r\nدر تاريخ مرآة الجنان مسطور است كه در اين سال ، جماعتى از اهل خراسان كه قايل به تناسخ ارواح بودند ظهور كردند و مىگفتند كه ربّ ما منصور است و هيثم بن معاويه ، جبرئيل اوست .\r\nو تفصيل اين مجمل آن است كه عبد اللّه راونده كه يكى از خلفاى بنى عباسيه است در خراسان مردم را به آل عباس دعوت مىكرد امّا از ارتكاب جرايم و خون ريختن مردم مسلم به خلاف ابو مسلم اجتناب و احتزاز مىنمود و با كسى كه اظهار مخالفت وى كردى محاربه جايز نداشتى . و ابو مسلم مروزى بىتحاشى بر قتل مسلمانان اقدام مىنمود ؛ بنابراين ، اصحاب عبد الله با او گفتند كه : اين مرد يعنى ابو مسلم ، هركه را مىيابد مىكشد در اين باب فكر بايد كرد . پس عبد اللّه در خلوتى به ابو مسلم گفت : اين طريقه كه امير پيش گرفته نيكو نيست . نخست خلق را به مذهب حقّ دعوت بايد كرد ، اگر قبول نكنند هرچه خاطرخواه امير باشد با ايشان عمل نمايد . ابو مسلم جواب داد كه : اين مهمّ كه پيش گرفته‌ايم بىقتل سرانجام نمىيابد . عبد اللّه گفت : اگر چنين است من جماعتى از متابعان دارم ، مىخواهم كه ايشان را ملازم امير گردانم تا ايشان به فرمان امير درآمده در امان باشند . ابو مسلم گفت : اسامى آن جماعت نوشته به من رسان . عبد اللّه به تصور آنكه تبعهء او را عملهاى نافع و خدمتهاى سودمند خواهد فرمود نامهاى گروهى انبوه را نوشته نزد ابو مسلم آورد . ابو مسلم بعد از اطلاع بر اسامى آن جماعت ، عبد اللّه را فرمود تا تمامى آن جماعت را حاضر سازد . عبد اللّه به تصوّر آنكه ابو مسلم متابعان او را رعايت خواهد كرد همه را حاضر گردانيد . ابو مسلم فرمود تا هر فوجى را در منزلى جداجدا فرود آوردند . پس فرمود تا اول عبد اللّه را به قتل رسانيدند و بعد از وى ، از متابعان او صد كس را به حضور او آوردند و به باغچه‌اى ، كه در عقب داشت ، گردن زدند . جمعى از قوم عبد اللّه كه\r\n\r\n","description":"","footnote":"","page_name":" 1287 ","page_number":573},
  {"content":"\r\n\r\nباقى مانده بودند شروع در پرستش او كردند و گفتند : ابو مسلم خدا و پروردگار ماست . چون ابو مسلم بر اين معنى وقوف يافت بار ديگر جمعى كثير از اهل آن جماعت را به قتل رسانيد .\r\nدر روضة الصّفا مسطور است كه چون ابو مسلم مردم را بسيار به افراط مىكشت جمعى كثير اتّفاق كرده شخصى از ملازمان ابو مسلم را بفريفتند تا او را زهر داد تا آنكه تمامى موى سر و ريش ابو مسلم فروريخت و روز عيد از خانه بيرون نيامد . و چون معلوم كرد زهر دهندهء او كيست فرمود تا در نظر او ، او را بكشتند . گويند كه ابو مسلم نظر در هيچ كشته‌اى نكرد ، الّا سليمان كثير و آن كس كه او را زهر داد .\r\nالقصّه ، چون ابو جعفر منصور از جانب ابو مسلم خاطرجمع ساخت و در امر خلافت مستقل و متمكّن گشت جماعتى از اهل تناسخ پيدا شده منصور را به خدايى مىخواندند و در گرد قصر او طواف مىكردند و « خداخدا » مىگفتند . و در تاريخ جعفرى آورده كه در اين سال جمعى كثير در عراق و كوفه مذهب تناسخ در ميان درآوردند و مىگفتند كه : جان از تن آدمى چون بيرون آيد اگر نيكوكار است به عرش مىبرند و اگر بدكار باشد روح او را در تن گاوى يا اشترى يا سگى كنند و عذاب و ثواب او در اين جهان است .\r\nو نيز در تواريخ مسطور است كه جمعى كثير از اين طايفه در گرد قصر منصور مىگشتند و مىگفتند او خداى است و روح آدم صفى اللّه به جسم عثمان بن نهيك « 1 » ، كه از مقرّبان منصور بود ، تعلّق گرفته . و چون اين حكايت شايع گشته به سمع منصور رسيد ، منصور فرمود تا صد كس از بزرگان ايشان را گرفته در زندان كردند و فرمود كه اتباع اين جماعت با يكديگر اختلاط و آشنايى نكنند و در يك موضع جمع نشوند . آن ابلهان از اين صورت در غضب رفته با هم گفتند اگر منصور سر به خدايى ما فرود نياورد او را بكشيم و ديگرى را به الوهيّت برگيريم . پس قريب به ده هزار كس از اين جماعت با يكديگر بيعت كردند كه منصور را بكشند . پس تابوتى خالى در اندرون هاشميّه بردند كه شخصى مرده است بيرون مىآوريم .\r\nمنصور خالى الذّهن از مكر ايشان كه به يك ناگاه ايشان شمشيرها كشيده روى به قصر او نهادند و نگاهبانان منصور گريخته به قصر درآمدند و نزديك بود كه آن جماعت به قصر درآيند كه در اين اثنا معن بن زايدهء شيبانى ، كه در حبس منصور بود ، بيرون آمده شمشيرى برگرفت و به ضرب شمشير راونديان را از هاشميّه بيرون كرد . چون منصور حرب معن را ديد پرسيد : اين مرد كه بود ؟ گفتند : معن بن زايده . منصور خرّم شده گناه وى ببخشيد و صد هزار درم به معن جلدو « 2 » داد .\r\n\r\n\r\n","description":"","footnote":"\r\n( 1 ) . وى قاتل ابو مسلم است . گرديزى مىنويسد : « . . . و نخستين مر ابو مسلم را عثمان بن نهيك زد ، كه پيش از آن سر كس [ - محافظ 
  ] ابو مسلم بود » ؛ - زين الأخبار ، ص 122 .\r\n( 2 ) . كتاب حاضر ، ص 5 ، پابرگ 1 .\r\n","page_name":" 1288 ","page_number":574},
  {"content":"\r\n\r\nو در روضة الصّفا چنين آورده كه بعد از آنكه جمعى كثير اتّفاق كردند منصور را بكشند ، تابوتى خالى برداشته به هاشميّه درآمدند كه : عزيزى از ما مرده او را بيرون مىآريم . چون به در زندان رسيدند تابوت را بر زمين افكندند و به زندان درآمدند و اكابر خود را خلاص كردند و دروازه‌ها ببستند تا لشكر به اين شهر در نيايند و به عزم قتل منصور ، روى به قصر او نهادند . چون منصور از اين معنى خبردار شد پياده از قصر بيرون آمد . چون اسبى حاضر نبود بر اشترى سوار شده با معدودى چند به حرب مشغول شد . در آن حين ، معن بن زايده ، كه از اعيان و اركان دولت مروان [ بود 
  ] و به شجاعت و سخاوت اشتهار داشت و در ايّام محاصرهء واسط با منصور محاربات بسيار كرد و بعد از آن واقعه تا غايت مخفى مىبود ، در اين وقت خود را بر در قصر امارت رسانده لجام استر منصور را بگرفت و به خدايش سوگند داد و گفت :\r\nيا امير المؤمنين ، به عزّت آن خدايى كه تو را خلافت داده كه تو به قصر درآى تا من به مهمّ اين باغى چند پردازم . منصور التماس او را قبول نموده به دار الخلافه درآمد . معن بن زايده با طايفه‌اى از ملازمان به حرب راونديّه اشتغال نموده ايشان را از جاى برداشته به دروازه رسانيد و دروازه را بگشاد تا لشكريان به شهر در ريختند و از راونديّه هيچ كس را زنده نگذاشتند « 1 » .\r\nبعد از فراغ از اين قضيّه ، منصور حكم كرد كه هميشه بر در كوشك او اسبى با يراق مهيّا دارند و اين اسب را « اسب نوبه » مىگفتند . و اين رسم در ميان سلاطين يادگار بماند . و منصور معن بن زايده را جلدوى آن خدمت ، ده هزار دينار با حكومت يمن ارزانى داشت .\r\nو در سال صد و سى و دويّم از رحلت خير البشر ، قضيّه‌اى كه لايق اين مقام باشد و در تواريخى كه در نظر اين فقير درآمد نبود .\r\nو در سال صد و سى و سيّم از رحلت آن سرور ، اهل ديلم با لشكرى بسيار بر سر اهل اسلام آمدند و جمعى كثير از مسلمانان را به قتل رسانيدند . و محمّد بن اشعث در اين سال به مغرب رفت و با طايفهء ابو حنفيه جنگ كرده و رئيس آن طايفه ، ابو الخطّاب ، را به قتل رسانيد .\r\nو در اين سال ابو جعفر منصور به حجّ رفت . و چون ابو جعفر از اولاد امير المؤمنين على ، عليه السّلام ، توهّمى تمام داشت « 2 » ؛ چرا كه مىدانست كه دلهاى اكثر خلايق به خلافت ايشان مايل است ، بنابراين ، در اين سال جمعى كثير را از اولاد امام حسن ، عليه السّلام ، مثل عبد اللّه\r\n\r\n\r\n","description":"","footnote":"\r\n( 1 ) . براى اطلاع كامل از داستان راونديّه و فداكارى و مجاهدت معن بن زائده ؛ - اصفهانى ، الأغانى ، ج 10 ، ص 86 . و نيز در خصوص اخبار خود معن كه در جود و كرم ضرب المثل است و در سال صد و پنجاه و يك به دست خوارج كشته شد ؛ - ابن خلّكان ، وفيات الأعيان ، ج 4 ، ص 331 .\r\n( 2 ) . بنا به تصريح ابن أثير منصور با اولاد حسين بن على ( ع ) كارى نداشت . نگرانى خاطر خليفه منحصرا از اعقاب امام حسن مجتبى ( ع ) بود كه شخصى به نام رياح را مأمور تعقيب و دستگيرى اولاد آن امام همام كرده بود ؛ - الكامل ، ج 5 ، ص 521 .\r\n","page_name":" 1289 ","page_number":575},
  {"content":"\r\n\r\nمحض و برادرانش ، ابراهيم و جعفر و حسن ، حبس نمود . و در همين سال ، سليمان و عبد اللّه [ 168 ب 
  ] پسران داود بن الحسن و محمد و اسماعيل پسران ابراهيم بن الحسن و موسى بن عبد الله الحسن و عباس و على ، پسران حسن بن الحسن ، را بند نمود و بعد از چند روز فرمود تا همهء ايشان را زهر دادند ، غير محمّد « 1 » بن ابراهيم بن الحسن را كه او را زهر نداد ، بلكه دربارهء او امر كرد كه در حال حيات بر وى استوانه‌اى بنا كردند و آن جناب در آنجا به عالم بقا پيوست .\r\nو در تاريخ خطيب آورده كه قتل آن جماعت در سال صد و سى و چهارم از رحلت آن سرور ، عليه و آله التحيّة من الملك الأكبر ، روى داد .\r\n\r\n\r\n","description":"","footnote":"\r\n( 1 ) . او بغايت پاكيزه روى و صاحب جمال بود تا به حدّى كه او را « ديباج » گفتندى ، يعنى جامهء ديبا ؛ - هندو شاه ، تجارب السّلف ، ص 109 . اخبار مفصّل اين سيّد متعصّب و عالى مقام كه او را علىّ الخير ، علىّ الأعزّ و علىّ العابد نيز مىگفتند در مقاتل ابو الفرج ( ص 190 ) آمده است ؛ - توضيح شادروان استاد حسن قاضى طباطبايى بر تجارب السّلف ، ص 79 .\r\n","page_name":" 1290 ","page_number":576},
  {"content":"\r\n\r\n\r\nذكر وقايع سال صد و سى و پنجم از رحلت خير البشر\r\nدر اين سال ، محمّد بن عبد اللّه بن المحض بن حسن و مثنى بن الامام حسن بن امير المؤمنين و امام المتّقين اسد اللّه الغالب ابى الحسن علىّ بن ابى طالب ، عليه السّلام ، كه به « نفس زكيّه » « 1 » مشهور است در مدينه بر ابو جعفر منصور دوانقى خروج كرد . و در روزى كه او بيرون آمد بر حمارى مصرى سوار بود و دويست و پنجاه كس در ملازمت او بودند و رياح را كه از جانب منصور بر مدينه حاكم بود بگرفت و بند كرد و بعد از آن ، بعضى از امراى خود را به جانب مكّه و يمن فرستاد و آن ولايات را متصرّف گشت و بعضى ديگر را به تسخير شام فرستاد ، امّا شام را نتوانست گرفتن . چون خبر خروج او به منصور رسيد بسيار انديشه‌ناك شد و با اكابر دولت خود مشورت كرد . ايشان گفتند كه : يا امير المؤمنين ، و اللّه كه تو بر او ظفر يافتى ؛ زيرا كه محمّد در شهرى خروج كرده است كه لشكر و استعداد آنجا بسيار كم است . زودتر لشكر بر سر او مىبايد فرستاد كه تا از اطراف مردم بر او جمع نشده‌اند با او جنگ كنند . پس منصور پسر عمّ خود ، عيسى بن موسى « 2 » عباسى ، را با چهار هزار كس بر سر او فرستاد . و با خود گفت : غم ندارم اگر هريك از اين دو تا كشته شوند . اگر عيسى ، محمّد بن عبد اللّه الحسن را بكشد دشمن قوى\r\n\r\n\r\n","description":"","footnote":"\r\n( 1 ) . نظر به كثرت زهد و عبادت او را ، « النفس الزكيّه » مىخواندند ؛ - مسعودى ، مروج الذّهب ، ج 2 ، ص 69 . وى علاوه بر زهد و عبادت شاعر هم بوده و نمونهء اشعارش را مرزبانى در معجم الشعرا ( ص 353 ) آورد ، و منصور نظر به كينه‌اى كه در حقّ وى مىورزيد از راه تحقير و اهانت او را محمّم [ - رو سياه 
  ] مىگفت ؛ - ابن أثير ، الكامل ، ج 5 ، ص 533 . در خصوص احوال وى ؛ - صفدى ، وافى ، ج 3 ، ص 297 . نقل به اختصار از توضيح شادروان قاضى طباطبايى بر تجارب السّلف ، ص 80 .\r\n( 2 ) . عيسى به تصريح ابو الفدا شاعر بوده و اشعارى فصيح دربارهء نقض عهد و مذمت منصور گفته ؛ - منبع پيشين ، ص 84 .\r\n","page_name":" 1291 ","page_number":577},
  {"content":"\r\n\r\nكشته شده باشد و اگر محمد ، عيسى را بكشد از عيسى خلاص گردم ؛ چه ، عيسى وليعهد بود و سفّاح مقرّر كرده بود كه بعد از منصور اين عيسى خليفه باشد و منصور مىخواست كه خلافت را به پسرش مهدى بدهد .\r\nالقصّه ، عيسى به اتّفاق حميد بن قحطبه و ديگر امرا متوجّه محاربه محمّد شد و استمالت‌نامه‌ها به اكابر مدينه و بعضى از بزرگان لشكر محمّد نوشت . پس بعضى از اصحاب محمّد از او متفرّق گشتند و بعضى بزرگان مدينه با محمّد گفتند كه مصلحت در آن است كه ما متوجّه مصر شويم كه در آنجا بسيارى از دولتخواهان علويان به ما ملحقّ خواهند شد و جمعيّت ما چندان خواهد شد كه لشكر منصور را با ما مقاومت نباشد . محمّد قبول نكرد و حصار مدينه را مستحكم ساخت و خندق آن را عميق كرد و چون عيسى بن موسى به مدينه رسيد جماعتى را كه با او بيعت كرده بودند گفت : ياران من ، من بيعت خود را به شما حلال كردم . هركس به هر جا كه خواهد برود . بعضى از مردم او رفتند و بيشتر از سيصد كس با او نماندند .\r\nپس محمّد با ياران خود غسل كرد و همه بوى خوش بر بدنهاى خود ماليدند . بعد از آن ، محمّد با اصحاب خود از مدينه بيرون آمده در برابر لشكر عيسى صف كشيدند . عيسى نيز صفهاى لشكر خود را آراسته در بالاى كوه سلع بايستاد و آواز برآورده گفت : يا محمّد ، لك الأمان . تو را امان مىدهم . محمّد گفت : و اللّه شما بر عهد خود وفا نخواهيد كرد . در عزّت مردن بهتر است از زندگيى كه در مذلّت بوده باشد .\r\nگويند كه محمّد زكيّه با عبد اللّه بن عامر سلمى گفت : امروز ابرى پيدا خواهد شد و بر سر ما خواهد آمد . اگر بر سر ما باران باريد ظفر و نصرت ما را خواهد بودن و اگر از ما گذشت و بر سر ايشان سايه انداخت تو خون مرا در احجار الزيت خواهى ديدن . عبد اللّه بن عامر گويد :\r\nو اللّه ، كه چنانچه او گفته بود ابرى پيدا شده بر سر ما گذشته بر سر عيسى و مردمش رفت . پس ايشان ظفر يافتند و محمّد كشته شد و من خون او را ديدم كه در احجار الزيت « 1 » ريخته بود .\r\nو از جمله وقايع اين سال آنكه ابراهيم « 2 » بن عبد اللّه المحض به امداد بعضى از شيعه در بصره ظهور نمود و قريب صد هزار كس در ظلّ رأيت او جمع شدند و او با آن لشكر عظيم\r\n\r\n\r\n","description":"","footnote":"\r\n( 1 ) . بنا به تصريح ياقوت حموى ، در همين مكان نماز استسقا هم برگزار مىشد ؛ - معجم البلدان .\r\n( 2 ) . وى برادر محمّد النفس الزكيّه است كه به « قتيل باخمرى » مشهور است . باخمرى جايى است ميان واسط و كوفه . بنا به اظهار ياقوت قبر ابراهيم در اين محل ، در زمان ياقوت ، زيارتگاه بوده است . ابراهيم در لغت و شعرشناسى مهارت داشت و ديوان مفضّليّات كه امروز در ميان اهل ادب مشهور و محل مراجعه است از مختارات و منتخبات اوست . در اين خصوص ؛ - ترجمهء مقاتل الطالبين ، ص 315 .\r\n","page_name":" 1292 ","page_number":578},
  {"content":"\r\n\r\nمتوجّه جنگ منصور شد . منصور بعد از اطلاع بر اين قضيّه ، حميد بن قحطبه را به دفع ابراهيم فرستاد . بعد از تلاقى فريقين ، سپاه منصور طريق انهزام پيش گرفتند و لشكر ابراهيم دست به غارت و تاراج برآوردند . در اين وقت جعفر و محمّد پسران سليمان بن عبد اللّه بن عباس ، كه منصور ايشان را به امداد حميد بن قحطبه فرستاده بود رسيده آغاز محاربه نمودند و اين باعث هزيمت لشكر ابراهيم و موجب نصرت سپاه ابو جعفر شد . اتّفاقا ، در اثناى كارزار تيرى بر مقتل ابراهيم رسيده شهيد شد و سر مباركش را از بدن جدا كرده نزد منصور فرستادند .\r\nاين واقعه در بيست و پنجم شهر ذيقعدهء اين سال بود . چون ابراهيم بن حسن شهيد شد پسر او عبد اللّه بن ابراهيم ، كه « عبد اللّه اشتر » خواندند ، گريخته به سند رفت . منصور ، معن بن زايدهء شيبانى را به عقب او فرستاد . و معن در سند به حكومت مقرّر شد و عبد اللّه نيز در آن ديار مىبود تا داعى حقّ را اجابت كرد . سادات سند از نسل اشترند .\r\n\r\nبناى دار السّلام بغداد\r\nچون ابو العباس سفّاح در ايّام جهانبانى خود در نواحى كوفه شهرى ساخته آن را « مدينهء هاشميّه » نام نهاد و او را دار السّلطنهء خود ساخت و منصور بعد از سفّاح نيز در هاشميّه مىبود تا اين قضيّهء راونديان ، كه به بهانهء تابوت در هاشميّه درآمده به قصر امارت ريختند ، روى نمود بنابراين ، منصور خواست كه دار الملكى ديگر بنا كند . پس حكم كرد تا معماران مهندس موضعى مناسب پيدا كرده كه بناى بلدهء دار الخلافه را شايد قيام نمايد . آن جماعت بعد از جستجوى بسيار و تك و پوى فراوان اين منزل را ، كه الحال دار السّلام بغداد است و شهر بابل كه در قرآن مجيد واقع است به روايت اصحّ در اين زمين بود ، اختيار كرده به عرض رسانيدند كه فلان محل كه ممر قافله و كاروان است و مشتمل بر ميوهء تابستان و زمستان ، به تعمير سزاوارتر مىنمايد . و منصور از اين خبر مسرور و خوشحال گشته خود متوجّه آن موضع شد .\r\nاز علىّ بن يقطين ، كه از خواص اصحاب امام جعفر صادق ، عليه و آله التّحيّة و السّلام ، است و در آن وقت وزير منصور بود ، منقول است كه مىفرمود : من در آن سفر همراه منصور بودم .\r\nچون به زمين بغداد رسيد چند نوبت از اين طرف مىرفت و احتياط مىنمود . در آن موضع ديرى بود و راهبى در وى مقام داشت . من به آن دير درآمدم كه با راهب ساعتى صحبت دارم .\r\nچون به آنجا درآمدم راهب از من پرسيد : سبب تردّد امير در اين موضع چيست ؟ گفتم :\r\nمىخواهد كه در اين موضع شهرى بسازد . گفت : نام او چيست ؟ گفتم : عبد اللّه . گفت : لقب او چيست ؟ گفتم : المنصور باللّه . گفت : كنيتش كدام است ؟ گفتم : ابو جعفر . راهب گفت : او اين شهر را نتواند بنا كند . گفتم : چرا ؟ گفت : از آن سبب كه ما در كتب قديمه يافته‌ايم كه در اين\r\n\r\n","description":"","footnote":"","page_name":" 1293 ","page_number":579},
  {"content":"\r\n\r\nموضع شهرى عظيم بنا كنند ، امّا بانى آن را نام مقلاص خواهد بود . « 1 »\r\nپس من اين حكايت را به منصور نقل كردم . منصور بسيار خوشحال شد و در ساعت از اسب پايين آمده سجدهء شكر به جاى آورده امر فرمود تا معماران و مهندسان به طرح شهر مشغول شوند . من گفتم : يا امير المؤمنين ، سبب سجده را نمىدانم ، امّا به خاطرم مىرسد كه جدّ و اهتمام امير المؤمنين بعد از شنيدن اين سخن در بناى اين شهر بيشتر از پيشتر شد تا سخن راهب دروغ شود . ابو جعفر گفت : لا و اللّه ، بلكه عزيمت من به بناى شهر به واسطهء سخن راهب مصمّم شد ؛ چه ، در كودكى مرا « مقلاص » مىگفتند . و ظنّ من آن است كه هيچ كس غير از من بر اين قضيّه وقوف ندارد . و كيفيّت آن‌چنان بود كه در ايّام حكومت بنى اميّه تا بغايت مفلوك و بىچيز بوديم و عادت ما اين بود كه هر روز يكى از برادران و بنى اعمام كه هم سن بوديم طعامى ترتيب مىكردند . چون نوبت به من رسيد هيچ چيز نداشتم ريسمانهاى دايهء خود را دزديده فروخته و دعوتى ساخته به كودكان دادم . دايه از من پرسيد : كه وجه طعام از كجا آوردى ؟ گفتم : از فلان كس قرض گرفتم . چون دايه به سر ريسمان خود رفت نديده دانست كه حال چيست . دايه اين حال را پيش پدر و اعمام من نقل كرد و ايشان از روى مطايبه مرا مقلاص گفتند ؛ چه ، مقلاص نام شخصى بود كه در آن وقت به دزدى شهرت داشت .\r\nالقصّه ، چون اسباب عمارت مهيّا شد [ 169 الف 
  ] منصور ، نوبخت منجّم را گفت تا به جهت بنا ساعتى اختيار كند . پس نوبخت به اتّفاق خالد برمكى و حجّاج بن ارطاة ، كه در علوم خوضى مىنمودند ، زايچه‌اى كشيده قرعهء اختيار بر طالع قوس افتاد و نوبخت به عرض منصور رسانيد كه اين طالع كثرت است ؛ دليل است بر كثرت عمارت و طول بنا و اجتماع خلايق در اين شهر و ايمن بودن از تعرّض اعدا . و ادلّهء اين مدعيات را نوبخت معروض داشت . منصور او را تحسين بسيار نمود . بعد از اداى اين سخنان ، نوبخت معروض داشت : يا امير المؤمنين ، اين طالع دليل است بر يك خاصيّت ديگر كه او را به عرض نرسانيدم . منصور گفت : آن كدام است ؟ گفت : هرگز موت خلفا در اين شهر واقع نمىشود . منصور گفت : الحمد للّه على ذلك . « 2 »\r\nو اين احكام موافق واقع بود ؛ چه ، دار السّلام بعد او قريب پانصد سال مرجع خلايق آفاق شده و هيچ خليفه در آن شهر نمرد ؛ چه ، منصور در راه حجّ وفات يافت « 3 » ، مهدى نيز در موضع ديگر ، هادى به عيسىآباد ، رشيد به طوس ، امين را طاهر ذو اليمينين بيرون بغداد به قتل رسانيد ،\r\n\r\n\r\n","description":"","footnote":"\r\n( 1 ) . ابن اثير اين مطالب را از زبان يك نفر از سپاهيان منصور بيان مىكند ؛ - الكامل ، ج 9 ، ص 199 .\r\n( 2 ) . سپاس مر خداى راست براين . - و .\r\n( 3 ) . بنا به تصريح سيوطى ، منصور ميان حجون و بئر ميمون از دنيا رفت و همانجا وى را دفن كردند ؛ - تاريخ الخلفا ، ص 263 .\r\n","page_name":" 1294 ","page_number":580},
  {"content":"\r\n\r\nمأمون قريب به طرسوس وفات يافت ، معتصم و واثق و متوكّل به سامره و قس على هذه .\r\nو نخست منصور خشتى بر زمين افكند و گفت : بسم اللّه و الحمد للّه و الارض يورثها من يشاء من عباده و العاقبة للمتقيّن . يعنى : ابتدا مىكنم در بناى اين شهر درحالىكه يارى مىخواهم از حقّ ، سبحانه و تعالى ، و ستايش مىكنم او را كه سزاوار ستايش اوست و او از بندگان خود هركه را خواهد وارث زمين و حاكم بر روى او مىگرداند و رستگارى آخرت سزاوار متّقيان است .\r\nالقصّه ، در سنهء خمسين و ثلاثين و مائة من الرحلة « 1 » آغاز عمارت كردند و عرض اصل بارو پنجاه گز و عرض سر ديوار بيست گز . و به واسطهء ظهور محمّد بن عبد اللّه الحسن و برادرش ابراهيم ، كه سابقا مذكور شد ، چند وقت عمارت آن شهر در توقّف افتاد تا آنكه منصور از مهمّ ايشان فارغ گشته سعى و اهتمام در بناى بغداد نموده در مدّت چهار سال به اتمام رسانيد ، چنانچه از روضة الصّفا معلوم و از تاريخ ابن كثير شامى چنين ظاهر مىشود كه در يك سال عمارت بغداد به اتمام رسيده و اين بسيار بعيد است . و ابن كثير از ابن جرير نقل مىكند كه در ابتداى عمارت بغداد ، منصور ، ابو حنيفه كوفى را تكليف قضا نمود و او قبول نكرد . « 2 » منصور سوگند خورد كه او را متولّى آن امر سازد . ابو حنيفه نيز سوگند ياد كرد كه من اين كار نمىكنم .\r\nآخر الأمر ، منصور او را سر كارى عملهء بغداد فرمود كه او خشت پختن و شمردن آن و اجرت فعله را مىنوشته باشد . و ابو حنيفه به آن امر قيام نمود تا در سال صد و سى و چهارم از رحلت خير البشر ، عليه و آله التّحيّة من الملك الأكبر ، تمام اسباب عمارت آن را مهيّا ساخت . و در اكثر تواريخ معتبره مسطور است كه هيجده هزار دينار خرج عمارت بغداد شد .\r\nو نيز گويند : در ابتداى بنا منصور مىخواست كه ايوان كسرى ، كه در مداين است ، خراب كرده خشت آن را صرف عمارت بغداد كند . « 3 » در آن وقت ، با خالد برمكى مشورت كرد . خالد به خرابى ايوان راضى نشد و گفت : يا امير المؤمنين ، اين ايوان نشانه‌اى است از ملوك عجم . و از آنجا استدلال مىتوان كرد كه قوّت دين محمّدى تا چه غايت بوده كه متابعان ملّت او بر خاندان امثال اين عمارت غالب آمدند . و ديگر آنكه امير المؤمنين على ، عليه السّلام ، در ايوان\r\n\r\n\r\n","description":"","footnote":"\r\n( 1 ) . سال صد و سى و پنجم از رحلت . - و .\r\n( 2 ) . ابو حنيفه چون بنى عباس را غاصب خلافت آل على مىدانست ، از قبول اين كار شانه خالى مىكرد . عدم صفا و محبّت بين منصور و ابو حنيفه را زمخشرى در كشّاف ( ج 1 ، ص 74 ) ذيل تفسير آيهء و لا ينال عهدى الظالمين ، بصراحت آورده است و از قول امام اعظم چنين نوشته است : « لو ارادوا بناء مسجد و ارادونى على عد آجرة لما فعلت . » ؛ توضيحات مرحوم استاد قاضى طباطبايى بر تجارب السّلف ، ص 78 .\r\n( 3 ) . لوسين بووا مىنويسد : ابو ايّوب موريانى به خليفه پيشنهاد كرد كه ايوان خسرو [ - طاق كسرى 
  ] را ويران كنند و مصالح آن را براى بناى بغداد مورد استفاده قرار دهند ؛ - برمكيان ، ترجمهء ميكده ، ص 48 .\r\n","page_name":" 1295 ","page_number":581},
  {"content":"\r\n\r\nآن نماز گزارده . و چون خالد برمكى از اعيان عجم بود منصور گفت : تو را تعصّب ملوك فرس و مجوس نمىگذارد كه به خرابى ايوان كسرى راضى شوى و مىخواهى كه آثار ايشان مندرس نشود . « 1 »\r\nالقصّه ، منصور به سخن خالد التفات نكرده به تخريب ايوان كسرى فرمان داد . و چون ديد كه اجرت عمله ، كه مىكندند و به بغداد مىآوردند ، بسيار از بهاى خشتى كه به تجديد مىپختند زياده بود ، فرمود تا ترك كندن ايوان كردند و با خالد گفت : من از خراب كردن ايوان گذشتم . خالد گفت : يا امير المؤمنين ، اولى آن بود كه اوّلا به خرابى آن امر نمىفرمودى .\r\nاكنون چون شروع در تخريب آن شده دست بازداشتن از آن مصلحت نيست ؛ چه ، مردم خواهند گفت عمارتى كه سلاطين عجم ساختند خليفه از خراب كردن آن عاجز آمد . امّا منصور از جهت امساك التفات به آن سخن ننمود .\r\nالقصّه ، چون عمارت بغداد به اتمام رسيد منصور از هاشميّه بيرون آمده دار السّلام را مقرّ خلافت خود گردانيد . « 2 » و در زمان منصور معمورى بغداد به مرتبه‌اى رسيد كه شصت هزار حمام سواى آنچه امرا و اهل ثروت در خانه‌هاى خود ساخته بودند در وى داير و معمول بود و در برابر هر حمامى پنج مسجد بود كه مجموع سيصد هزار مسجد باشد و در هيچ مسجدى كوچك بعد امام و مؤذّن كمتر از شش هزار نبودند كه به اداى نماز پنجگانه مداومت مىنمودند . و شعراى عرب و عجم در باب مدح بغداد قصايدى گفته‌اند كه ايراد آن مناسب مقام نيست .\r\nو در وجه تسميهء بغداد وجوه متعدّده گفته‌اند ؛ از آن جمله ، يكى آنكه در آن نواحى باغى در قديم الأيام بود كه آن را « باغ داد » مىگفتند و به كثرت استعمال « الف » ساقط شده بغداد شده . وجه دويّم آنكه « بغ » نام بتى است كه معبود مردم آن ولايت بود و « داد » عبارت از بخشش است . پس بر اين تقدير معنى لفظ بغداد بخشش آن بت است . « 3 »\r\nدر تاريخ بغداد مسطور است كه در اطراف [ كرهء 
  ] ارض ، غير از بغداد شهرى مدوّر نبود و او را شانزده دروازه نهادند و ما بين هر دو دروازه مسافت هشت ميل و بعضى اقّل از هشت نيز گفته‌اند . و در قصر امارت گنبدى سبز ساخته بودند كه طول آن هشتاد گز بود و بر بالاى آن\r\n\r\n\r\n","description":"","footnote":"\r\n( 1 ) . جهشيارى اين واقعه را نسبت به هارون مىدهد كه : « با يحيى بن خالد مشورت كرد و يحيى رأى نداد و گفت : بنايى را ويران مكن كه بر بزرگى و فخامت شأن و مقام بانى آن دليل كند تو بر او غلبه كردى و ملكش بستدى . هارون گفت :\r\nاين سخن را به سبب ميلى كه با مجوس دارى گفتى . » ؛ - عبد العظيم قريب ، تاريخ برامكه ، ص 35 .\r\n( 2 ) . منصور با انتقال دادن مركز خلافتش از مجاورت كوفه به شهر نوساز بغداد ، دعاوى اهالى عراق جنوبى را در نظارت بر كار خلافت مانع گرديد ؛ - تاريخ ايران ، پژوهش دانشگاه كيمبريج ، ج 4 ، ص 60 .\r\n( 3 ) . براى اطلاع كامل از ساير اسامى و القاب بغداد ؛ - ثعالبى ، ثمار القلوب و المضاف و المنسوب ، ص 512 .\r\n","page_name":" 1296 ","page_number":582},
  {"content":"\r\n\r\nگنبد صورت اسبى كه مردى نيزه‌دار بر وى سوار بود تعبيه كرده بودند كه آن سوار گويا آن اسب را مىگردانيد و به هر جانبى كه متوجّه مىشد معلوم مىشد كه در آن‌جانب امرى عظيم حادث شده و اين طلسم در آن موضع مىبود تا به تاريخ سيصد و بيست و نه هجرى شبى رعد و برق و باد و باران بسيار شده بيفتاد و ديگر كسى راست نتوانست كرد . و در ابتداى وضع بغداد بازار نزديك به دار الإماره بود . آخر منصور حكم كرد تا بازارها را به موضع كرخ ساختند . منشأ اين تغييرات آن بود كه روزى ايلچى روم پيش منصور بود كه به يكباره غوغا و فريادى عظيم حادث شد . چون تحقيق نمودند ظاهر شد كه در بازار گاوى از دست قصاب گريخته ، و اين غوغا به جهت گرفتن آن گاو بود . چون ايلچى روم بر اين معنى اطلاع يافت به عرض منصور رسانيد كه : ايّها الأمير ، اين شهر بىنظير و عديل واقع شده ، امّا سه عيب دارد :\r\nيكى نزديكى بازار به دار الإماره ، دويّم آنكه آب در اندرون قصر امارت نياورده‌اند ، سيّم آنكه در حوالى اين شهر باغ نيست .\r\nمنصور سخن او را پسنديده در ساعت امر كرد تا بازارها را به كرخ « 1 » بردند و آب به اندرون قصر و ساير عمارات درآوردند و در گرد شهر باغات طرح انداختند .\r\n\r\n\r\n","description":"","footnote":"\r\n( 1 ) . يكى از حومه‌هاى بغداد بود . اسم اين محلّه از « كرخه » كه در زبان آرامى به معنى شهر است مشتق گرديده است ؛ - بروكلمان ، تاريخ دول و ملل اسلامى ، ص 151 . مرحوم سعيد نفيسى فهرست نام چهارده محلّ در عراق را كه « كرخ » ناميده شده‌اند ذكر كرده است ؛ - پورسينا ، ص 93 . در باب عظمت و قدمت كرخ بغداد و احداث اولين بيمارستان در اين محل كه بعدها پايه و اساس مدرسهء طبّ بغداد شد ؛ - تاريخ پزشكى ايران ، ص 92 .\r\n","page_name":" 1297 ","page_number":583},
  {"content":"\r\n . \r\n","description":"","footnote":"","page_name":" 1298 ","page_number":584},
  {"content":"\r\n\r\n\r\nذكر وقايع سال صد و سى و هفتم از رحلت خير البشر\r\nاز جمله وقايع اين سال ، يكى آن است كه استر خان خوارزمى با لشكرى عظيم نواحى اردوباد و ارمنيّه را غارت نموده و در شهر تفليس خلقى بسيار به قتل رسانيد و بسى از مسلمانان و اهل ذمّه را به اسيرى برد . از جملهء اعيانى كه از دست استر خان خوارزمى به قتل رسيد حرب بن عبد اللّه رويدى بود كه الحال طايفهء « حربيّه » به او منسوب‌اند . و اين حرب اصل در موصل مىبود . منصور او را با ده هزار كس به ارمنيّه فرستاد به مدد جبرئيل بن يحيى كه والى آن ديار بود و در وقت محاربهء استر خان ، جبرئيل فرار نموده خود را خلاص كرد و حرب كشته شد .\r\nو از جمله وقايع اين سال ، فوت عبد اللّه بن على ، عمّ ابو جعفر منصور ، بود . كيفيّت آن چنين بود كه بعد از آنكه عبد الله بن على از پيش ابو مسلم خراسانى شكست خورده از شام بيرون رفت و پناه به برادر خود ، سليمان ، برد ؛ چنانچه سابقا قلمى شده ، منصور بعد از مدتى كه اطلاع يافت كه عبد اللّه پيش برادرش سليمان است او را طلبيده در بند كرد . « 1 »\r\nو در اين سال ، منصور عزيمت حجّ مصمّم نمود و در بغداد پسر خود محمد را كه ملقّب به « مهدى » است گذاشت . چون وليعهد منصور بنابر وصيّت سفّاح پسر عمّ او [ 169 ب 
  ] عيسى بن موسى بود و منصور مىخواست كه بعد از وى خلافت در اولاد او باشد ، دائما درصدد دفع عيسى بن موسى و عبد اللّه بن على ، كه در بند او بود ، مىبود تا آنكه در آن وقت ، رأى او بر آن قرار گرفت كه عبد اللّه بن على را در وقت رفتن به جانب مكّه به عيسى بن موسى سپرد و او را در\r\n\r\n\r\n","description":"","footnote":"\r\n( 1 ) . هندو شاه مىنويسد : « سليمان در حقّ برادر شفاعت كرد ، منصور او را امان داد و نامه به او نوشت . » ؛ - تجارب السّلف ، ص 112 . كاتب اين امان‌نامه ابن المقفّع بود و چون وى در تحرير آن امان‌نامه تأكيد و مبالغهء زياد به كار برده بود موجبات رنجش منصور را از خود فراهم آورد و بالاخره به تفصيلى كه نوشته‌اند منتهى به قتل وى گرديد .\r\n","page_name":" 1299 ","page_number":585},
  {"content":"\r\n\r\nخفيه گفت : مىبايد كه عبد اللّه را در ساعت بكشى و به هيچ وجه او را زنده نگذارى كه موجب فتنهء عالم است . و در اين باب ، مبالغهء بسيار نمود . امّا عيسى از كمال فراست دانست كه غرض منصور آن است كه من عمّ خود را بكشم ، بعد از آن به حكم قصاص مرا به وارثان او سپرده بكشد تا خلافت بر اولاد او قرار گيرد .\r\nالقصّه ، منصور به جانب حرم رفت و در اثناى راه سه چهار مكتوب به عيسى بن موسى نوشت مضمون آنكه : « شخصى را كه به تو سپردم بايد كه او را بكشى و در ابقاى او نكوشى . » امّا عيسى ، عبد اللّه را نكشت و مخفى داشت تا آنكه منصور از مكّه بازآمد و از عيسى احوال عبد اللّه پرسيد . عيسى گفت : يا امير المؤمنين ، عبد اللّه را همان وقت كشتم . چون منصور دانست كه عبد اللّه كشته شده ، در ساعت فرزندان و برادران او را طلبيده گفت : شما به اتّفاق به شفاعت عبد اللّه حاضر شويد تا او را از زندان خلاص كنم . پس تمامى آن جماعت از اناث و ذكور نزد منصور آمده استغاثه نمودند كه : يا امير المؤمنين ، از سر گناه او درگذر كه عين مرحمت و عنايت خواهد بود .\r\nچون ايشان الحاح بسيار نمودند شفاعت ايشان را قبول نموده عيسى را بطلبيد . چون عيسى به نزد منصور آمد گفت : يا عيسى ، اولاد عمّ من عبد اللّه از ذكور و اناث آمده در باب استخلاص او تضرّع و زارى مىنمايند . بنابراين ما شفاعت ايشان را قبول نموديم . الحال عبد اللّه را به ايشان سپار كه من از گناه او درگذشتم . عيسى گفت : يا امير المؤمنين ، من عبد اللّه را همان لحظه كه امير المؤمنين حكم كرد به كشتن ، كشتم . منصور منكر شده گفت : من هرگز حكم به كشتن عمّ خود نمىكنم . تو او را خود كشتى . عيسى گفت : يا امير المؤمنين ، مكتوبات به خط و مهر تو حاضر است . چون آن مكتوبات را نمود و عبد اللّه در آنجا صريح نبود منصور گفت :\r\nغرض من اين عبد اللّه نبود .\r\nالقصّه ، منصور چون نقشى كه زده بود به اعتقاد او درست نشست ، فرمود تا عيسى را فرزندان عبد اللّه به قتل رسانند . چون عيسى ديد كه او را به قصاص عبد اللّه مىكشند در ساعت عبد اللّه را بيرون آورد . چون منصور عبد اللّه را ديد از روى اعراض باز فرمود تا او را به زندان برند ، و آن خانه‌اى بود در رهگذر آب و بناى او بالاى نمك نهاده بودند . و چون عبد اللّه را به آن خانه بردند بعد از چند روز آب را به آن خانه سردادند تا بيفتاد و عبد اللّه در زير بماند .\r\nامّا بعد از اين حركت ، منصور دائما به عيسى بن موسى بىالتفات و در مقام ناخوشى مىبود تا آنكه از كثرت ايذا و اهانت عيسى خود را خلع كرده با محمد بن منصور بيعت كرد و بسيار خوشحال گرديد و دوازده هزارهزار درم به وى بخشيده در تعظيم او هيچ دقيقه‌اى فرو نمىگذاشت و بعد از آن [ در 
  ] جميع اطراف و اقطار از مردم عام و خاص بيعت مهدى گرفت تا آنكه خلافت در ذريّهء منصور قرار گرفت و تا انقضاى دولت عباسيه خلافت در اولاد منصور بود .\r\n\r\n","description":"","footnote":"","page_name":" 1300 ","page_number":586},
  {"content":"\r\n\r\n\r\nذكر وقايع سال صد و سى و هشتم از رحلت خير البشر\r\nدر اين سال ، منصور ، حميد بن قحطبه را به جنگ خوارزميان ، كه به بلاد ارمنيّه و تفليس آمده مسلمانان را اسير و غارت كرده بودند ، فرستاد . چون حميد به آن حدود رسيد از آن تركان هيچ كس را نيافت ؛ چرا كه اكثر ايشان لشكر اطرافى بودند كه بر سر استر خان جمع شده بودند ، باز هر كدامى به جاى خود رفتند .\r\nو از جملهء وقايع اين سال ، وفات امام جعفر بن محمّد الصادق ، عليه و على آبائه و اولاده التّحيّة و السّلام ، است . « 1 » ولادت آن حضرت در سنهء ثمانين من الهجره « 2 » در مدينه شريفه بود و وفات ايشان نيز در آن موضع اتّفاق افتاد و در بقيع در جنب قبر پدر خود امام محمد باقر و جدّ خود امام زين العابدين و عمّ خود امام حسن مجتبى ، عليهم السّلام ، مدفون است . مادر آن حضرت ام فروه بنت قاسم بن محمّد ابو بكر است . فضايل و كمالات آن حضرت بيش از آن است كه در حيّز ضبط توان آورد و اكثر علومى كه از آن حضرت منقول است خصوصا جفر در ميان مغاربه و سليمان و عبد المؤمن مشهور و معروف .\r\nدر تهذيب الكمال مذكور است كه روزى ابو جعفر منصور ، ابو حنيفهء كوفى « 3 » را طلبيده گفت :\r\n\r\n\r\n","description":"","footnote":"\r\n( 1 ) . مستوفى گويد : « سى و يك سال و هشت روز امام بود و روز دوشنبه نهم ربيع الأوّل سنهء ثلاث و ثمانين هجرى [ سال هشتاد و سه . - و . 
  ] به مدينه متولّد شد . شصت و پنج سال و چهار ماه و نيم عمر يافت . از ائمهء معصوم هيچ كس چندين عمر نيافت و به غير از على مرتضى ( ع ) هيچ امام از او عالمتر نبود . » ؛ تاريخ گزيده ، ص 203 .\r\n( 2 ) . سال هشتاد هجرى . - و .\r\n( 3 ) . ابو حنيفه نعمان بن ثابت كوفى ، امام اعظم اهل سنّت و جماعت . وى در سال هشتاد هجرى متولّد شد و در سال يكصد و پنجاه بدرود زندگى گفت . گويند روز وفات وى مصادف بود با روز تولّد امام شافعى . خاقانى نيز در اين باره سروده :\r\n اوّل شب بو حنيفه درگذشت * شافعى آخر شب از مادر بزاد \r\n","page_name":" 1301 ","page_number":587},
  {"content":"\r\n\r\nيا ابو حنيفه ، تمام مردم به جعفر بن محمّد فريفته شدند . از براى او مسأله‌اى چند از مشكلات مسائل و غوامض علوم پيدا كن تا در مجلس او از جواب آنها عاجز باشد . پس من [ - ابو حنيفه 
  ] چهل مسئله از براى امتحان او مهيّا ساختم و به منصور گفتم : چهل مسئله از مسائل مشكله پيدا كردم . هرگاه امير المؤمنين مىفرمايد از وى سؤال كنم . روز ديگر ، منصور مرا طلب داشت و چون من در مجلس او درآمدم ديدم كه جعفر صادق در دست راست او نشسته . مرا آن‌قدر وهم و هيبت از وى حاصل شد كه از منصور مطلقا فراموش كردم .\r\nالقصّه ، چون سلام كردم ابو جعفر صادق اشارت كرد تا بنشينم . چون نشستم ابو جعفر منصور روى به جعفر صادق آورده گفت : يا ابو عبد اللّه ، اين را مىشناسى ؟ گفت : آرى ابو حنيفه است . بعد از ساعتى ، منصور به من گفت : اى ابو حنيفه ، آنچه از مسائل دارى از ابو عبد اللّه سؤال كن . پس من شروع كردم در تقرير آن مسائل . چون فارغ شدم جعفر صادق در جواب هر مسئله مىفرمودند كه قول شما در اين مسئله اينچنين است و قول اهل مدينه اينچنين و من در اين مسئله اينچنين مىگويم . القصّه ، هر چهل مسئله را بىتأمّل به سه طريق جواب داد كه در مقابل هيچ نتوانستم گفت .\r\nسفيان ثورى گويد : من از ابو عبد اللّه جعفر صادق التماس كردم كه : يابن رسول اللّه ، مرا وصيّتى فرماى تا محافظت آن كنم ، شايد كه به واسطهء آن از عنايت الهى متمتّع گردم . گفت : اى سفيان ، دروغگو را مروّت نيست ، و حسود مباش كه حسود راحت نى ، و بدخوى مباش كه بدخوى را بزرگى و سياست و ملك و سلطنت نباشد . باز گفتم : اى فرزند رسول خدا ، زياده كن . گفت : اى سفيان ، نفس خود را از محارم الهى بازدار تا عابد باشى و به آنچه خداوند ، جلّ ذكره ، نصيب تو كرده راضى باش تا به صفت غنا متّصف شوى ، و بر حسن مجاورت خلق اقدام نماى تا مزيّن به زينت اسلام گردى ، و با هيچ فاجرى مصاحبت نكن تا به ارتكاب گناه مبتلا نگردى . گفتم : زياده كن اى نور ديدهء رسول خدا و اى پيشواى راهنماى ، گفت : اى سفيان ، هر كه عزّتى خواهد بىعشيرت و هيبتى بىسلطنت بايد بيرون آيد از مذلّت معصيت . گفتم : زياده كن يابن رسول اللّه ، گفت : مصاحبت نمودن با همنشين بد بيرون آمدن است از جادهء سلامت ، و مجالست نمودن با بىباكان مستلزم تهمت و ملامت ، و عدم محافظت لسان موجب شآمت و ندامت .\r\nروايت است كه روزى امام ناطق جعفر بن محمّد الصادق ، عليه السّلام ، نشسته و بر دست راست و چپ دو فقير را جاى داده . در اثناى اين حال ، يكى از توانگران به مجلس درآمده آن شخص را در مقابل بنشاند . رعونت و غرور توانگرى آن مرد را بر آن داشت كه به واسطهء آن ، كلمات شكايت‌آميز گويد . امام در جواب آن فرمود كه : اى فلان ، اين فقيران سرداران و\r\n\r\n","description":"","footnote":"","page_name":" 1302 ","page_number":588},
  {"content":"\r\n\r\nلشكركشان حضرت پادشاه على الاطلاق هستند . هيچ عيبى نباشد كه رعايا در مقام خدمت باشند و مقابل امراى خود به دو زانوى ادب نشينند .\r\nدر كشف الغمّة آورده كه روزى ابو جعفر منصور ، ربيع حاجب را فرمود كه جعفر بن محمّد را حاضر كن . ربيع امام را حاضر گردانيد . چون امام به مجلس درآمد ، ابو جعفر گفت :\r\nخداى تعالى مرا بكشد اگر تو را نكشم . تويى كه طعن در سلطنت من مىكنى و هلاكت من مىخواهى . امام جعفر صادق ، عليه السّلام ، فرمود : من هرگز اين سخن را نگفته‌ام و مرگ هيچ احدى را نخواسته‌ام . اگر امثال اين سخنان به سمع تو رسيده از زبان دروغگويى رسيده . بر فرض اگر از من آنچه مىگويند واقع شده باشد از تو عفو مطلوب است ؛ چه ، بر يوسف ظلم كردند عفو نمود و ايّوب بر بلا صبر كرد و سليمان را از سلطنت عزل كردند او به مراسم شكرگزارى قيام نمود . ايشان پيغمبران‌اند و نسب تو به انبيا مىرسد . [ 170 الف 
  ] منصور گفت :\r\nراست مىگويى . پس امام را بالا خواند و بر پهلوى خود بنشاند . بعد از آن ، منصور گفت :\r\nفلان بن فلان از تو اين سخنان به سمع من رسانيده‌اند . امام صادق گفت : يا امير المؤمنين ، او را حاضر ساز تا در برابر من بگويد . پس منصور آن شخص را حاضر گردانيده گفت : آنچه از جعفر بن محمّد به من نقل كردى تو خود از وى شنيدى ؟ گفت : آرى ، منصور گفت : بر اين جمله سوگند توانى خورد ؟ جواب داد : مىتوانم . بعد از آن آغاز كرد و گفت : باللّه الّذى لا إله [ الّا 
  ] هو عالم الغيب و الشّهادة . « 1 » چون سخن آن مرد به اينجا رسيد امام صادق فرمود : يا امير المؤمنين ، من او را سوگند مىدهم . منصور گفت : چنين باشد . پس [ امام 
  ] صادق به آن شخص گفت : بگوى كه برئت من حول اللّه و قوّته و التجأت الى حولى و قوّتى انّه فعل كذا و كذا جعفر او قال كذا و كذا جعفر . پس آن غمّاز كذّاب ساعتى در اين سوگند توقّف نموده آخر سوگند خورد . همان لحظه در مجلس بيفتاد و بمرد . منصور گفت تا پايش را كشيده بيرون بردند . و خلاصهء معنى سوگندى كه امام به او داده آنكه : بيرون آمدم از حول و قوّت خداى ، سبحانه و تعالى ، و پناه به حول و قوّهء خود بردم كه بدرستى جعفر فلان چيز گفت يا فلان كار كرد .\r\nربيع حاجب گويد : كه چون امام جعفر صادق از پيش منصور بيرون آمد از وى سؤال كردم : يابن رسول اللّه ، چرا نگذاشتى كه آن شخص سوگند به خدا خورد ؟ گفت : نخواستم كه نام خدا برد و او را به بزرگى جلّ جلاله ياد كند تا حقّ ، سبحانه و تعالى با وى حلم ورزد و در عقوبت وى تأخير فرمايد . او را بدانچه شنيدى سوگند دادم تا امان و مهلتش نداد .\r\nو هم از ربيع منقول است كه از صادق ، عليه السّلام ، پرسيدم : يابن رسول اللّه ، در آن زمان كه\r\n\r\n\r\n","description":"","footnote":"\r\n( 1 ) . سوگند به خدايى كه جز او خدايى نيست و داناى آشكار و نهان است . - و .\r\n","page_name":" 1303 ","page_number":589},
  {"content":"\r\n\r\nپيش منصور آمدى لب خود را مىجنبانيدى و هرچند لب تو حركت مىكرد غضب او تسكين مىيافت . جواب داد : دعاى جدّ خويش امام حسين بن على ، عليهما السّلام ، مىخواندم كه : يا عدّتى عند شدّتى و يا غوثى عند كربتى احرسنى بعينك الّتى لا تنام و اكفنى بركنك الّذى لا ينام . ربيع گفت : اين دعا را ياد كردم و در جميع مكاره و شدايد كه مرا پيش مىآمدى مىخواندم ، به بركت آن حقّ ، سبحانه و تعالى ، مرا نجات مىداد .\r\nدر روضة الصّفا مسطور است كه محمّد بن اسكندر ، كه يكى از خواص منصور بود ، گويد كه :\r\nروزى پيش ابو جعفر منصور رفتم . او را متفكّر يافتم . گفتم : يا امير المؤمنين ، سبب تفكّر چيست ؟ گفت : اى محمّد ، جمعى كثير از علويان را كشتم و پيشوا و مقتداى ايشان را گذاشتم .\r\nگفتم : او كيست يا امير المؤمنين ؟ گفت : جعفر بن محمّد . گفتم : يا امير المؤمنين ، او مردى است كه به عبادت حقّ تعالى مشغول و از دنيا و مافيها گريزان و ملول . گفت : اى محمّد ، من مىدانم كه تو به امامت او اعتقاد دارى . من سوگند خورده‌ام كه به درون نروم تا خاطر از مهمّ او فارغ گردانم كه ملك عقيم است . پس همان لحظه سيّاف « 1 » را طلب داشت و گفت : چون جعفر بن محمّد نزد من حاضر گردد و من دست بر سر خود نهم تو او را به قتل رسان . بعد از آن فرمود تا امام جعفر را بياوردند . در وقت درآمدن من به او پيوستم . ديدم كه لب مبارك او متحرّك بود .\r\nاما ندانستم كه چه مىخواند و چه مىگويد ، ليكن ديدم كه كوشك منصور مانند كشتيى كه از تلاطم امواج دريا حركت كند به حركت درآمد و منصور را ديدم كه سر و پا برهنه لرزه بر اعضاى او افتاده از كوشك بيرون دويد و بازوى امام صادق را گرفته بر تخت نشاند و گفت :\r\nاى فرزند رسول خداى و اى نور ديدهء بتول زهرا ، سبب آمدن در اين وقت چيست ؟ فرمود : مرا طلبيدى ، آمدم . منصور گفت : حاجتى دارى بخواه . امام فرمود : حاجت من آن است كه مرا نخوانى تا آنكه خاطر من خواهد به اختيار خود بيايم . القصّه ، چون امام صادق مراجعت نمود منصور جامهء خواب طلبيده بخسبيد و مرا گفت : اى محمّد ، تو همين جا باش . و من تا نيمهء شب آنجا بودم ، كه منصور بيدار شد و مرا ديد و گفت : اى محمّد ، به جاى خود باش تا من بعد از قضاى نماز حال خود بازگويم . پس چون از نماز فارغ شد گفت : در آن وقت كه جعفر بن محمّد حاضر شد اژدهايى ديدم كه دم خود گرد قصر درآورد و يك لب او بر زمين و يكى بر بالاى قصر ، و به زبان فصيح گفت : انّ اللّه قد بعثنى و امرنى أن أبتلعك و دارك ان احدثت فى ابى عبد اللّه حدثا . يعنى : خداى تعالى مرا فرستاده و امر كرده كه تو را [ و خانه‌ات را 
  ] فرو برم اگر تو به ابو عبد اللّه گزندى رسانى .\r\n\r\n\r\n","description":"","footnote":"\r\n( 1 ) . سيّاف : مير غضب ؛ آن‌كه مجرمان را گردن مىزند . - و .\r\n","page_name":" 1304 ","page_number":590},
  {"content":"\r\n\r\nمحمّد گويد من گفتم : يا امير المؤمنين ، اين سحر خواهد بود . گفت : اى محمّد ، نگوى كه اين سحر است ، بلكه خاصيت اسم اعظم است كه از رسول ، صلّى اللّه عليه و آله و سلّم ، منقول است كه مىفرمودند : علمنا غابر مزبور و نكت فى القلوب و نقر فى الاسماع و انّ عندنا الجفر الاحمر و الجفر الابيض و مصحف فاطمة عليها السّلام و انّ عندنا الجامعة فيها جميع ما يحتاج النّاس اليه . تفسير اين كلمات چنانچه از آن حضرت منقول است كه مراد از « علم غابر » علم به امورى كه واقع خواهد شد و مقصود از « علم مزبور » علم به امور ماضيه است و غرض از « نكت » در قلوب الهام است . و « نقر » در اسماع عبارت از كلام ملائكه است كه ما سخن ايشان را مىشنويم و ذوات ايشان را نمىبينيم . امّا « جفر احمر » ظرفى است كه سلاح رسول خدا ، صلّى اللّه عليه و آله ، در آن موضع است و از آنجا بيرون نخواهد آمد تا وقتى كه قائم آل محمد ظهور نمايد . و « جفر ابيض » ظرفى است كه تورات موسى و انجيل عيسى و زبور داود و ساير كتب الهى در آنجاست . امّا تحقيق « مصحف فاطمه » ، عليها السّلام ، آن است كه علم الهدى در خواص الائمّه نقل مىكند كه بعد از فوت پيغمبر ، صلّى اللّه عليه و آله ، حضرت فاطمهء زهرا آوازى مىشنيد و قايل را نمىديد كه از جميع وقايع آينده خبر مىداد . پس بتول ، عليها السّلام ، اين معنى را نزد حضرت امير المؤمنين و امام المتّقين ، عليه السّلام ، اظهار نمود . آن حضرت فرمود : آنچه تو مىشنوى به من القا كن تا من املا كنم . و مدّتى كه بتول بعد از پيغمبر ، صلّى اللّه عليه و آله ، در حيات خود آن قضايا را هر روز مىشنيد به امير گفت تا امير المؤمنين آن را جمع نموده به قيد كتابت درآورد و آن كتاب عبارت از « مصحف فاطمه » است . در وى جميع آنچه از قوّت به فعل خواهد آمد مذكور است ، حتى نام هر پادشاهى كه تا قيامت پيدا شود و امثال آن از جميع حوادث عظام و غير آن .\r\nو امّا « جامعه » كتابى است كه طول آن هفتاد گز است كه رسول ، صلّى اللّه عليه و آله ، آن را مىفرمود و امير المؤمنين على ، عليه السّلام ، به خط خود مىنوشت و هرچه محتاج اليه خلق است تا روز قيامت در آنجا مذكور و مسطور است ، و اللّه أعلم بحقايق الامور .\r\nو امام جعفر ، عليه السّلام ، را هفت « 1 » پسر بود : امام موسى كاظم ، اسماعيل ، على عريض ، محمّد ديباج ، اسحاق مؤتمن . از اين پنج تن عقب مانده و از عبد اللّه و عباس نمانده . در فصل الخطاب خواجه پارسا مذكور است كه پسر بزرگ امام جعفر صادق ، عليه السّلام ، اسماعيل است و آن جناب او را بسيار دوست مىداشت و مادر اسماعيل و برادر او عبد اللّه فاطمه بنت حسين اثرم بود و اسماعيل پيش از وفات امام جعفر صادق ، عليه السّلام ، به ده سال وفات كرد و در\r\n\r\n\r\n","description":"","footnote":"\r\n( 1 ) . مستوفى يازده پسر و هفت دختر براى امام صادق ( ع ) ثبت كرده است ؛ تاريخ گزيده ، ص 204 .\r\n","page_name":" 1305 ","page_number":591},
  {"content":"\r\n\r\nبقيع مدفون است و او را پسرى بود محمّد بن اسماعيل كه الحال اسماعيليه به امامت فرزندان [ اعتقاد 
  ] او دارد . امّا اصحّ آن است كه از محمّد بن اسماعيل فرزندى نماند .\r\nنقش نگين امام جعفر صادق ، عليه السّلام ، اين بود : ما شاء اللّه لا حول و لا قوّة الّا باللّه .\r\n* * *\r\n\r\n","description":"","footnote":"","page_name":" 1306 ","page_number":592},
  {"content":"\r\n\r\n\r\nذكر وقايع سال صد و سى و نهم از رحلت خير البشر\r\nدر اين سال ، عباس بن محمّد ، حسن بن قحطبه و محمّد بن الأشعث به غزوهء بلاد روم رفتند و غنايم بسيار يافتند . و در اين سال ، منصور عمّ خود ، عبد الصّمد بن على ، را از ايالت مكّه عزل نموده حكومت آن بلده را به محمد بن ابراهيم بن محمّد بن على ارزانى داشت . و از اعيان جماعتى كه در اين سال فوت شدند زكرّيا بن أبى زايده ، كهمش بن الحسن ، مثنّى بن صباح و عيسى بن ثقفى است كه استاد سيبويه نحوى بود .\r\nو در تاريخ امام يافعى مسطور است كه عيسى بن عمر ثقفى در علم نحو كتابى موسوم به جامع تأليف كرده و سيبويه همان كتاب را تحشيه كرده بعد از فوت ابو عمر عيسى آن تحشيه را جزو آن كتاب ساخته به خود نسبت كرد و الحال كتاب سيبويه در نحو كه مشهور است همان كتاب است .\r\nو در اين سال ، از اعيان علما ، مقاتل سليمان ازدى خراسانى « 1 » ، كه از كبار مفسّران بود ، وفات يافت . و از امام شافعى نقل مىكنند كه مىگفت : مردم در فقه عيال ابو حنيفهء كوفىاند ، و در تفسير عيال مقاتل بن سليمان ، و در نحو عيال كسايى و در شعر [ 170 ب 
  ] از آن زهير بن سليمان « 2 » ، و در مغازى از آن علىّ بن اسحاق .\r\n\r\n\r\n","description":"","footnote":"\r\n( 1 ) . مقاتل بن سليمان بن بشير خراسانى مروزى مكنّى به ابو الحسن از محدثين و قرّا و به مذهب زيديّه است و دعايى به نام او در كتب ادعيه آمده است ؛ - لغتنامه دهخدا .\r\n( 2 ) . ابن أبى سلمى ( وفات 631 ه ) شاعر دورهء جاهليت و از اصحاب معلّقات . وى يكى از سه شاعر متقدّم عرب است و آن دو ديگر امرؤ القيس و نابغهء ذبيايىاند . زهير به تهذيب و تنقيح اشعار خود اهتمام داشت تا آنجا كه قصايد وى به « حوليات » معروف گرديده است ؛ - معجم المطبوعات .\r\n","page_name":" 1307 ","page_number":593},
  {"content":"\r\n . \r\n","description":"","footnote":"","page_name":" 1308 ","page_number":594},
  {"content":"\r\n\r\n\r\nذكر وقايع سال صد و چهلم از رحلت خير البشر\r\nدر تاريخ ابن كثير « 1 » شامى مسطور است كه در اين سال مردى از كفره ، كه او را « استادسيس گفتندى » ، در خراسان خروج كرد « 2 » . قريب به سيصد هزار كس بر وى جمع شدند و او خلقى بسيار از مسلمانان به قتل رسانيد و جميع سرداران منصور كه در خراسان بودند ، از پيش او هزيمت يافته بگريختند و او در ولايت خراسان استحكام تمام و استقلال ما لا كلام به هم رسانيده فساد بسيار مىكرد .\r\nچون منصور از اين واقعه خبردار شد خازم « 3 » بن خزيمه را از براى دفع او نامزد كرده به پسر خود مهدى نوشت كه : « بايد از جهت خازم بن خزيمه آنچه از لشكر و استعداد حرب بايد مهيا ساخته به دفع آن كافرى كه در خراسان ظاهر شده بفرستى . »\r\nالقصّه ، مهدى از براى خازم بن خزيمه لشكرهاى اطراف و جوانب جمع ساخته به استعداد هرچه تمام‌تر به آن صوب فرستاد . چون به آن حدود رسيدند ، خازم ديد كه آن كافر زور و استيلاى تمام دارد . با او شروع در مكر و حيله انداخته جنگ را به تأخير مىانداخت تا آنكه او را غافل ساخته يكباره بر او ريختند و قريب به هفتاد هزار كس از ايشان را به قتل رسانيدند و چهارده هزار اسير گرفتند . استادسيس خود گريخته پناه به كوهى برد . خازم تعاقب آن نموده\r\n\r\n\r\n","description":"","footnote":"\r\n( 1 ) . عماد الدّين ابو الفدا اسماعيل بن كثير قرشى بصروى ( وفات 774 ه ) تاريخى موسوم به البداية و النهاية مشتمل بر وقايع عالم تا دو سال قبل از مرگ خود نوشته است .\r\n( 2 ) . البته قيام استاد سيس با خونخواهى ابو مسلم ارتباط نداشت و ظاهرا براى تجديد و اصلاح آيين زرتشت بود ؛ - عبد الحسين زرّين كوب ، دو قرن سكوت ، ص 159 .\r\n( 3 ) . هر سه نسخه : حازم . به قياس تاريخ طبرى و الكامل تصحيح شد .\r\n","page_name":" 1309 ","page_number":595},
  {"content":"\r\n\r\nدر پاى آن كوه ، تمامى آن بنديان را گردن زد و چندان در پاى آن كوه بنشست كه استاد سيس كه با سى هزار كس در آن كوه بود ، به تنگ آمده به حكم امان پايين آمدند . خازم به عهد خود وفا نموده ايشان را نكشت امّا سلاح و اسب از ايشان گرفته هر كدامى را در جايى گذاشت و خبر اين فتح به مهدى نوشت و مهدى به پدر خود منصور فرستاد . « 1 »\r\nو در اين سال ، جعفر بن سليمان را منصور از امارت مدينه عزل نموده ايالت آن بلده را به حسن بن زيد بن حسن بن علىّ بن أبى طالب ارزانى داشت . و امير حاج در اين سال عمّ منصور ، عبد الصّمد ، بود .\r\nو از اعيان جماعتى كه در اين سال وفات كردند يكى پسر منصور بود جعفر كه در مقابر قريش بغداد مدفون است . و از علما ابو حنيفهء كوفى نيز در اين سال وفات يافت . « 2 » در سبب مردن ابو حنيفه اكثر چنين آوردند كه منصور او را زهر داد ، و العلم عند اللّه . و عبد الملك بن عبد العزيز بن صريح ، كه يكى از علماى اعلام حجاز بود ، در اين سال وفات يافت .\r\n* * *\r\n\r\n\r\n","description":"","footnote":"\r\n( 1 ) . طبرى و مورّخانى كه وقايع استادسيس را از طبرى گرفته‌اند ، از كشته شدن استادسيس به تصريح چيزى نگفته‌اند .\r\nگويا او را با فرزندان به بغداد فرستادند و در آنجا هلاك كردند ؛ عبد الحسين زرّين كوب ، دو قرن سكوت ، ص 164 .\r\n( 2 ) . به طورى كه قبلا گفته شد مرگ ابو حنيفه با تولّد امام شافعى مصادف بود . فسايى مىنويسد : « حنفى مذهبان گويند تا ابو حنيفه از سراى فانى بيرون نرفت ، شافعى نيامد . » ؛ - فارسنامهء ناصرى ، ج 1 ، ص 200 .\r\n","page_name":" 1310 ","page_number":596},
  {"content":"\r\n\r\n\r\nذكر وقايع سال صد و چهل و يكم از رحلت خير البشر\r\nدر اين سال ، منصور ، عمرو بن حفص را از امارت سند عزل نموده ايالت آن ديار را به هشام بن عمر ثعلبى ارزانى داشت . سبب عزل عمرو بن حفص از سند آن بود كه قبل از آنكه محمّد بن عبد اللّه بن حسن در مدينه بر منصور بيرون آيد پسر خود عبد اللّه را كه ملقّب به « اشتر » بود ، با چند سر از اسبان عربى به سند نزد عمرو بن حفص فرستاده او را به خود دعوت نمود . عمرو بن حفص ، عبد اللّه اشتر را به تعظيم تمام پيش آورده اسبان او را گرفت و دعوت پدرش را با جميع امرا كه در سند مىبودند ، قبول نمودند و لباس عباسيان از بر بيرون كرده جامه‌هاى سفيد پوشيدند .\r\nاتّفاقا در اين اثنا ، خبر رسيد كه محمّد بن عبد اللّه را به قتل رسانيدند . عمرو بن حفص از كردهء خود پشيمان شده از عبد الله اشتر معذرت خواست و گفت : تو را بودن در اين ديار صلاح نيست . عبد اللّه اشتر گفت : من هر جا كه مىروم مىترسم . مأمنى غير از اين ديار ندارم .\r\nعمرو بن حفص او را به هند فرستاد و سفارش او را به راجهء هند ، كه ميانهء آن راجه و عمرو بن حفص دوستى تمام بود ، نوشت .\r\nالقصّه ، چون عبد اللّه اشتر نزد آن راجه آمد كمال اعزاز و اكرام نموده او را نگاهداشتند و عبد اللّه در آن ديار مىبود و جمعى كثير از زيديّه در آنجا بر وى جمع شدند . امّا منصور چون از عمرو بن حفص و تمرّد او وهم بسيار داشت مىخواست او را از امارت سند عزل كند امّا اين را ظاهر نمىساخت ؛ بنابراين ، مىخواست كه اوّلا شخصى را پيش او فرستد كه او را از جانب خليفه منصور عتاب و سرزنش از روى دوستى نمايد ، كه در اين اثنا ، شخصى از امرا در مجلس برخاست و گفت : يا امير المؤمنين ، مرا به اين مهمّ بفرست و فيصل اين قضيّه را به من\r\n\r\n","description":"","footnote":"","page_name":" 1311 ","page_number":597},
  {"content":"\r\n\r\nحواله كن . اگر من عذرخواهى عمرو بن حفص به نوعى كه لايق است نموده آن ديار را متصرّف شدم فهو المراد ، و اگر كشته شدم فداى امير المؤمنين رفته باشم . منصور از سخن اين مرد آشفته و فرمود تا او را همانجا گردن زدند و اين معنى را به عمرو بن حفص نوشت و او را از ولايت سند عزل نموده به امارت بلاد افريقيه فرستاد و هشام بن عمر ثعلبى را به ايالت سند تعيين نمود و او را مبالغهء بسيار كرد در باب گرفتن عبد اللّه اشتر . هشام در آن باب تكاهل مىورزيد تا آنكه منصور در اين باب مبالغه نوشت . آخر الأمر ، برادر هشام بن عمر ، روزى در شكارگاه به عبد اللّه اشتر رسيد . ميانهء ايشان مقاتله و محاربهء بسيار واقع شد تا آنكه عبد اللّه در آن معركه كشته شد . چون هشام خبر قتل عبد اللّه اشتر را به منصور نوشت منصور بسيار خوشحال گرديد و به هشام نوشت كه : « چنين معلوم شده كه عبد اللّه اشتر را از كنيزى كه داشت پسرى شده و الحال آن در پيش ملك هند است . البته بايد كه آن پسر را گرفته نزد من فرستى . » بنابراين ، هشام لشكرى سنگين برداشته بر سر آن راجه رفت و بعد از محاربات بسيار ، او را به قتل رسانيد و ولايت او را متصرّف شد و پسر عبد اللّه را ، كه « ابو الحسن بن اشتر » گفتندى ، گرفته با نفايس و تحف و هدايا نزد منصور فرستاد و منصور آن پسر را به مدينه فرستاد تا به مردم خود ملحقّ شد .\r\nو در اين سال ، مهدى از خراسان به بغداد آمد و منصور بعد از استقبال او ، در جانب مشرق عمارتى عظيم بنا كرد كه او را « رصافه » گفتند . و آن يكى از عمارات مشهورهء عباسيّه بود . « 1 »\r\nو در اين سال ، معن بن زايدهء شيبانى را به حكومت سيستان فرستاد ، و ايالت مكّه و طايف را به محمّد بن ابراهيم بن محمد على داد ، و حاكم مدينه در اين سال ، همان حسن بن زيد بود ، و بر كوفه محمّد بن سليمان ، و بر بصره جابر بن زيد الكلابى ، « 2 » و بر مصر يزيد بن حاتم ، و در خراسان حميد بن قحطبه . و در اين سال ، عبد الوهاب ابراهيم بن محمّد به غزوهء روم رفت .\r\nو از اعيان جماعتى كه در اين سال وفات يافته يكى حنظلة بن ابو سفيان و ديگر محمّد بن اسحاق بن يسار ، كه پيشواى علماى سير و مقارب است ، و عبد اللّه بن عون كه او نيز از مشاهير علماى آن زمان بود .\r\n\r\n\r\n","description":"","footnote":"\r\n( 1 ) . بنا به تصريح مؤلّف تجارب السّلف ( ص 116 ) منصور به علّت خوف از لشكريان خويش ، با صلاحديد قثم بن عباس بن عبد اللّه بن عباس اين شهر را بنا نهاد تا اگر از احدى الجانبين تشويش حادث گردد استعانت با جانب ديگر توان برد . بعدها رصافه محلّ دفن خلفا و بزرگان عباسى شد . در اين خصوص نيز ؛ - ابن أثير ، الكامل ، ج 9 ، ص 249 . بنا به تصريح ياقوت در معجم البلدان ، هشت شهر در عالم اسلامى بنا شده ، امّا رصافهء بغداد در جهان اسلامى شهرتى بيشتر دارد .\r\n( 2 ) . ابن أثير : جابر بن توبه كلابى .\r\n","page_name":" 1312 ","page_number":598},
  {"content":"\r\n\r\n\r\nذكر وقايع سال صد و چهل و دويّم از رحلت خير البشر\r\nدر اين سال ، به منصور چنين رسيد كه آثار تمرّد و عصيان از اوضاع و اطوار والى افريقيّه ظاهر و هويداست . بنابراين ، ايالت مصر را به محمّد بن سعيد ارزانى داشت و يزيد بن حاتم را از ايالت آن ديار عزل نمود و او را به دار الخلافه طلب داشت . چون به حضور منصور رسيد در ساعت فرمود كه گردنش بزدند . و هم در اين سال ، حاكم بصره را ، كه جابر كلابى بود ، از امارت آن ديار عزل نموده ايالت آن را به يزيد بن منصور ارزانى داشت . و معن بن زايدهء شيبانى را در اين سال با خوارج محاربات بسيار افتاد و خلقى بسيار از ايشان را به قتل رسانيد . « 1 » و از اعيان در اين سال ، عباد بن منصور و يونس بن يزيد الابلى وفات يافتند .\r\n* * *\r\n\r\n\r\n","description":"","footnote":"\r\n( 1 ) . و خود نيز در راه بست به دست خوارج كشته شد ؛ - ابن أثير ، الكامل ، ج 9 ، ص 253 .\r\n","page_name":" 1313 ","page_number":599},
  {"content":"\r\n . \r\n","description":"","footnote":"","page_name":" 1314 ","page_number":600},
  {"content":"\r\n\r\n\r\nذكر وقايع سال صد و چهل و سيّم از رحلت خير البشر\r\nدر اين سال ، منصور بر ديوان خود ابو ايّوب موريانى « 1 » غضب كرد و او را با برادرش خالد و با چهار پسر برادرش كه سعيد ، مسعود ، مخلّد ، و محمّد باشند ، در بند كرد و از ايشان اموالى بىنهايت گرفت و آخر الأمر ، ابو ايّوب را بكشت و گفت : اين كشندهء فرزند نور ديدهء من است .\r\nو كيفيّت اين واقعه چنين بود كه ابو جعفر [ منصور 
  ] در ايّام خود از ترس بنى اميّه به موصل رفت و چون فقير بود و هيچ چيز نداشت ناچار رفته خود را به ملّاحان اجاره داد تا آنكه از ملّاحى آنجا چيزى به هم رسانيده و همانجا كدخدا شد و آن زن را دائما مىگفت كه : من از اهل بيتىام كه عن قريب خلافت به ايشان خواهد رسيد . تا آنكه آن زن حامله شد . و بنى اميّه در طلب او مبالغهء بسيار نموده نشان او را در موصل يافتند . چون ابو جعفر منصور بر اين قضيّه اطلاع يافت نسب خود را در رقعه‌اى نوشته كه : « من عبد اللّه‌ام پسر محمّد بن [ 171 الف 
  ] علىّ بن عبد اللّه بن عباس . » و به آن زن داد و گفت : هرگاه خبر من به تو رسد پيش من خواهى آمد و اگر پسرى بزايى نام او جعفر باشد .\r\nالقصّه ، ابو جعفر از آنجا بيرون رفت . و آن زن بعد از انقضاى مدّت حمل پسرى زاييد و او را جعفر نام نهاد . آن پسر چون به سن تميز رسيد در نويسندگى و علوم ادويه مهارتى تمام پيدا كرد ، چنانچه بر همهء اقران تفوّقى تمام داشت . چون آن رقعه به خط پدر خود بديد او را گرفته در بغداد آمد و با ابو ايّوب موريانى آشنا شد ، امّا حال خود مطلقا به او اظهار نكرده در سلك كتّاب او كتابت مىكرد . امّا به واسطهء وقوفى كه در نويسندگى داشت پيش ابو ايّوب بر جميع\r\n\r\n\r\n","description":"","footnote":"\r\n( 1 ) . « موريان » ديهى است از روستاهاى اهواز . ابو ايّوب مردى فاضل و عاقل بود . مدتها ملازم سفّاح بود و در زمان منصور مقام وزارت را داشت .\r\n","page_name":" 1315 ","page_number":601},
  {"content":"\r\n\r\nنويسنده‌ها مقدّم و معتبر مىبود تا آنكه روزى با ابو ايّوب به مجلس منصور درآمد . چون منصور او را بديد آثار نجابت و بزرگى و شباهت خود در وى مشاهده نموده بسيار متفكّر شد كه آيا اين جوان چه كس است و از كدام دودمان باشد ؟ امّا در آن روز هيچ از وى سؤال نكرد .\r\nروز ديگر ، فرمود كه ابو ايّوب با آن نويسنده كه ديروز همراه او بود حاضر شود . چون ابو ايّوب با آن جوان حاضر شد منصور بعد از ساعتى آن جوان را كتابتى فرمود و ابو ايّوب را از جهت مهمّى بيرون فرستاد . بعد از آن ، از آن جوان پرسيد : نام تو چيست ؟ گفت : جعفر يا امير المؤمنين ، گفت : نام پدر تو چيست ؟ جعفر ساكت شد . منصور گفت : چرا نام پدر خود نمىگويى ؟ گفت : يا امير المؤمنين ، قصّهء من دور و دراز است . اگر امير المؤمنين را ملالت نشود به عرض برسانم . منصور گفت : تفصيل احوال خود بازگوى كه من شنيدن اخبار غريبه را دوست دارم . جعفر گفت : يا امير المؤمنين ، مولد من شهر موصل است . مادر من حامله بود كه پدر من از خوف ملوك بنى اميّه غايب شد و به خط خود اصل و نسب خود را نوشته به مادر من سپرده بود و آن نوشته الحال همراه من است . منصور گفت : هات ذاك المكتوب ؟ يعنى : بيار آن نوشته را . پس جعفر نوشته را از بازو باز كرده و از ميان آن نوشته را بيرون آورده به دست منصور داد . منصور چون خط خود را ديد بشناخت و در ساعت از جاى برجست و آن پسر را در كنار گرفت و گفت : اى جعفر ، تو پسر منى و اين نوشته خط من است . بعد از آن ، براى او جايى تعيين نمود و يك تسبيح جواهر به او داد كه اين را براى مادر خود ببر و او را همراه خود بياور .\r\nپس جعفر از روى خوشحالى تمام متوجّه خانهء ابو ايّوب شد و ابو ايّوب در فكر و تأمّل مىبود كه آيا سبب نگاه داشتن خليفه آن جوان را و ما را از پيش خود به بهانه‌اى بيرون كردن چه باشد ؟ كه در اين اثنا جعفر در سيد . ابو ايّوب از وى پرسيد : چرا اين قدر دير بماندى ؟\r\nجعفر گفت : امير المؤمنين كتابتها مىنويساند . و از اصل قضيّه آن را خبر نكرد ؛ چرا كه ، بىرخصت منصور نمىخواست كه اين معنى را اظهار كند . و ابو ايّوب چون از بودن او نزد خليفه و توجّه خليفه با او بسيار آزرده بود به او كلمه‌اى درشت گفت . جعفر نيز تحمّل آن نكرده در مقابل جواب درشت گفت ، تا آنكه در جانبين كلمات وحشت‌آميز گفته شد . پس جعفر از خانهء ابو ايّوب بيرون آمده متوجّه موصل شد ؛ چرا كه ، منصور با او مبالغهء بسيار كرده بود كه مادر خود را زود برساند .\r\nالقصّه ، بعد از دو سه روز ابو ايّوب پرسيد كه : جعفر كجا شد كه پيدا نيست ؟ گفتند : وى همان وقت به جانب موصل رفت . ابو ايّوب را يقين شد كه او در آن روز عيوب و تقلّبات او را نزد خليفه گفته از ترس بيرون رفت . بنابراين ، در ساعت جمعى را به عقب او فرستاد كه او را هر كجا كه باشد پيدا كرده بياورند . پس كسان ابو ايّوب در راه موصل به جعفر رسيده هرچند\r\n\r\n","description":"","footnote":"","page_name":" 1316 ","page_number":602},
  {"content":"\r\n\r\nكه او را مبالغه كردند كه بازگردد قبول نكرد تا آنكه شب درآمد و جعفر به خواب رفت .\r\nملازمان ابو ايّوب چون از بازگشتن او نااميد شده بودند در ساعت او را كشته در چاه انداختند و اسباب و ادوات او را بتمامه برداشته نزد ابو ايّوب آوردند . چون اسباب او را ملاحظه كرد عقد گرانمايهء منصور با كتّاب او ، كه به مادر جعفر نوشته بود ، دريافت و دانست كه قضيّه چه بوده . از كردهء خود بسياربسيار نادم گشت . امّا چه سود كه كار از دست رفته بود .\r\nالقصّه ، منصور انتظار تمام داشت تا آنكه قريب به دو ماه گذشت . منصور درصدد تفتيش و تفحّص جعفر گشت تا مشخص شد كه او را ابو ايّوب به توهّم آنكه او خبث ابو ايّوب پيش خليفه كرده كشته . چون اين معنى بر منصور روشن شد در ساعت فرمود تا ابو ايّوب را گرفته و به انواع عقوبات او را معاقب گردانيده تمامى اموال و اسباب او را گرفته او را به عوض جعفر به قتل رسانيد . « 1 » و در تاريخ يافعى مسطور است كه ابو ايّوب موريانى آنچنان استقلال در وزارت منصور داشت كه گويا او حاكم على الاطلاق بود و منصور محكوم مطلق . و سبب عزل و استقلال ابو ايّوب نزد منصور آن بود كه او در اوايل حال ، وزير سليمان بن مهلّب ازدى بود و ابو جعفر منصور نيز نوكر سليمان بود « 2 » و به نيابت او بعضى محال فارس را ضبط مىنمود . تا آنكه به سليمان رسانيدند كه منصور عباسى مبلغى بسيار از مال تو تقلّب برده . پس سليمان فرمود كه منصور را تازيانهء بسيار زدند و آن مبلغ را از وى گرفتند و با وجود آن مىخواست كه او را بكشد و در آن باب مجدّ بود كه ابو ايّوب او را شفاعت كرده خلاص كرد .\r\nبنابراين ، در اين محل منصور او را وزير بالاستقلال ساخت و سليمان بن حبيب را گردن زد و آخر الأمر ، ابو ايّوب را نيز بكشت . « 3 »\r\nو از جمله وقايع اين سال ، آن است كه در بلاد افريقيه ابو حاتم عياضى و ابو عباد با سيصد و پنجاه هزار كس بيرون آمدند و ابو قرهء صفرى با چهل هزار كس به ايشان پيوست و ايشان اتّفاق نموده عمرو بن حفص را ، كه نايب منصور دوانقى بود در افريقيه و ساير بلاد مغرب ، به قتل\r\n\r\n\r\n","description":"","footnote":"\r\n( 1 ) . هندو شاه نخجوانى علّت قتل ابو ايوب موريانى را مربوط به خيانت وى به املاك صالح پسر ديگر منصور مىداند ؛ - تجارب السّلف ، ص 117 . و ابن خلّكان تصريح بر اين دارد كه اموال موريانى را مصادره كردند و شكنجه‌اش دادند و بالاخره در سال صد و پنجاه و چهار به اجل طبيعى مرد ؛ - وفيات الأعيان ، ج 2 ، ص 143 . نيز ؛ - ثعالبى ، ثمار القلوب ، ص 201 .\r\n( 2 ) . بنا به تصريح مؤلّف تجارب السّلف ( ص 117 ) ابو ايّوب غلام منصور بوده و منصور وى را به سفّاح بخشيده بود و سفّاح نيز وى را آزاد كرده بود .\r\n( 3 ) . بنا به قول هندو شاه نخجوانى ، ابو ايّوب موريانى سيصد هزار درم از منصور براى عمران مزرعه‌اى در اهواز دريافت كرد ، ولى عمارتى نكرد . دشمنان از اين ماجرا منصور را واقف ساختند و خليفه شخصا به تحقيق پرداخت . چون معلوم شد كه موريانى خيانت نموده خليفه امر داد تا او و تمامى اقارب او را كشتند و اموال را برداشتند ؛ - منبع پيشين ، ص 117 .\r\n","page_name":" 1317 ","page_number":603},
  {"content":"\r\n\r\nرسانيدند و خلقى بسيار را هلاك كردند و زن و اطفال مسلمانان را اسير گرفتند و اكثر ولايات مغرب را متصرّف گشتند .\r\nو در همين سال ، معيوب بن يحيى حجورى به غزوهء روم رفت و زياده از شش هزار اسير گرفت « 1 » و غنايم بسيار به دست او افتاد . و امير حاجّ در اين سال مهدى بن منصور بود .\r\n* * *\r\n\r\n\r\n","description":"","footnote":"\r\n( 1 ) . به تصريح ابن أثير : « معيوب شش هزار اسير نابالغ گرفت ، آن عدّه غير از مردان بودند . » ؛ - الكامل ، ج 9 ، ص 256 .\r\n","page_name":" 1318 ","page_number":604},
  {"content":"\r\n\r\n\r\nذكر وقايع سال صد و چهل و چهارم از رحلت خير البشر\r\nدر اين سال ، منصور به بلاد شام درآمد و به زيارت بيت المقدّس رفت . قصد آن داشت كه تا به افريقيه رفته مهمّ خوارج أباضيه را فيصل دهد . آخر الأمر ، رأيش بر آن قرار گرفت كه يزيد بن حاتم « 1 » را جهت آن مهمّ بايد فرستاد . بنابراين ، يزيد بن حاتم را والى بلاد مغرب گردانيده با پنجاه هزار سوار جرّار به آن صوب فرستاد و مبلغ شصت هزار درم به يزيد بن حاتم داد تا بر لشكر قسمت كند . و در اين سال ، زفر بن بن عاصم اطلالى به غزوهء روم رفت . و امير حاجّ در اين سال محمّد بن ابراهيم بود . و در بعضى تواريخ قتل ابو ايّوب موريانى با برادرش خالد و چهار پسر آن را نيز از جمله وقايع اين سال مىدانند .\r\nو ابو اسحاق مدنى كه مشهور به اشعب « 2 » طمّاع است نيز در اين سال وفات يافت . اشعب مولى زادهء ابن زبير و خال واقدى است . او مردى مزّاح و طمّاع بود ؛ چنانچه روزى از وى پرسيدند كه : طمع تو چه قدر است ؟ گفت : و اللّه هر عروسى را كه به شوهر مىدهند من به اميد آنكه غلط كرده به خانهء من رسانند خانهء خود را جاروب مىكنم و جامهء پاك مىپوشم و منتظر مىباشم .\r\nروزى اشعب طمّاع مىگذشت ، ديد مردى نشسته از ليف خرما طبقى ، چنانچه در عربستان متعارف است ، راست مىكند . گفت : اى عزيز ، ملتمس آنكه اين طبق را فراخ‌تر كنى ؛ شايد روزى در اين طبق جهت من چيزى بفرستند .\r\nمروى است كه از اشعب طمّاع پرسيدند : هيچ حديثى از پيغمبر ، صلّى اللّه عليه و آله ، نقل\r\n\r\n\r\n","description":"","footnote":"\r\n( 1 ) . هر سه نسخه : حازم . وى يزيد بن حاتم بن قبيصة بن مهلّب بن ابى صفره است ؛ - منبع پيشين .\r\n( 2 ) . هر سه نسخه : اشعث . وى اشعث بن جبير معروف به « اشعب طمّاع » است . وى قبل از اينكه غلام عبد اللّه بن زبير باشد ، مدتها غلام عثمان بن عفّان بود . اخبار و حكايات مربوط به طمع وى بسيار و در كتب ادب و تاريخ متفرّق است .\r\n","page_name":" 1319 ","page_number":605},
  {"content":"\r\n\r\nدارى ؟ گفت : بلى . حديث عكرمه از ابن عباس كه پيغمبر ، صلّى اللّه عليه و آله ، فرموده كه دو خصلت‌اند كه هرگاه كسى بر آن دو خصلت كار كند البتّه به بهشت رود . گفتند : آن دو خصلت كدام‌اند ؟ گفت : يكى را عكرمه فراموش كرده بود و يكى را من فراموش كرده‌ام .\r\nو از اعيان و اشراف جماعتى كه در اين سال وفات يافتند جعفر بن برمان ، حكم بن أبان ، عبد الرحمن بن يزيد بن عامر ، قرة بن خالد و ابو عمرو بن العلا كه از قرّاى سبعه است بودند . « 1 »\r\n* * *\r\n\r\n\r\n","description":"","footnote":"\r\n( 1 ) . ديگر متوفيّات عبارت بودند از : عثمان بن غطاء ، جعفر بن برقان جزرى ، علىّ بن صالح بن حبى ، عمر بن اسحاق بن يسار ، و وهب بن وردمكى ؛ - ابن أثير ، الكامل ، ج 9 ، ص 258 .\r\n","page_name":" 1320 ","page_number":606},
  {"content":"\r\n\r\n\r\nذكر وقايع سال صد و چهل و پنجم از رحلت خير البشر\r\nدر اين سال ، يزيد بن خازم ولايت مغرب را از [ 171 ب 
  ] خوارج پاك ساخت و ابو حاتم عياضى و ابو عباده را به قتل رسانيد . و در همين سال ، مهدى به امر منصور در كنار فرات شهرى بنا كرد مانند بغداد و او را « رافقه » نام نهاد . و در اين سال ، در دور كوفه خندقى عظيم كند و از هركس از اغنيا چهل درم جهت خرج آن گرفت . « 1 » و هم در اين سال ، يزيد بن اسيد سلّمى را به غزوهء روم فرستاد . و هم در اين سال ، قيصر روم جزيهء منصور را قبول كرد . و در اين سال ، منصور برادر خود ، عياض ، را از ايالت جزيره عزل نموده و اموال بسيار از وى بگرفت و محمّد بن سليمان بن على را نيز در همين سال از امارت كوفه عزل نمود . و سبب عزل او نزد بعضى از مورّخين ، قتل [ عبد الكريم بن 
  ] ابو العوجا « 2 » زنديق بود كه در وقت كشتن مىگفت كه : شما مرا مىكشيد امّا به آن چند هزار احاديث كه من وضع كرده‌ام و حرام را حلال و حلال را حرام گردانيده‌ام چه خواهيد كرد ؟ و بعضى سبب عزل را چيز ديگرى مىگويند .\r\nايراد آن فايده ندارد .\r\n\r\n\r\n","description":"","footnote":"\r\n( 1 ) . و شاعرى در اين باره گفت :\r\n . . . بالقوم مالقينا * من امير المؤمنينا\r\nقسم الخمسة فينا * و جبانا الاربعينا \r\nيعنى : عجب اى قوم از آنچه بر ما آمده از امير المؤمنين پنج‌پنج به ما تقسيم كرد و چهل‌چهل از ما ماليات گرفت ؛ منبع پيشين .\r\n( 2 ) . وى دايى معن بن زايدهء شيبانى بود . بسيارى از رجال با اينكه نسبت به او بدبين بودند نزد منصور شفاعت [ او 
  ] كردند . منصور هم به محمّد بن سليمان نوشت كه دست از او بردارد . ولى نامه يك روز ديرتر به محمّد رسيد . بنا به گفته خود ابو العوجا ، وى چهار هزار حديث از پيغمبر ( ص ) جعل كرده بود ؛ - منبع پيشين ، ص 260 .\r\n","page_name":" 1321 ","page_number":607},
  {"content":"\r\n\r\nو در اين سال حسن بن زيد را از امارت مدينه عزل نموده امارت آن بلدهء طيّبه را به عمّ خود عبد الصّمد ارزانى داشت و فليج بن سليمان را بر وى به مشرفى « 1 » گماشت .\r\n\r\n\r\n","description":"","footnote":"\r\n( 1 ) . مشرف : مراقبت و مواظبت . - و .\r\n","page_name":" 1322 ","page_number":608},
  {"content":"\r\n\r\n\r\nذكر وقايع سال صد و چهل و ششم از رحلت خير البشر\r\nو در سال صد و چهل و ششم از رحلت خير البشر هيثم بن معاويه ، كه والى بصره بود ، عمرو بن شدّاد را كه عامل ابراهيم بن محمّد بر فارس بود گرفت و دست و پايش بريده بعد از آن گردنش زد . و در همين سال ، منصور ، هيثم را از امارت بصره عزل نموده ايالت آن را به قاضى بصره سوار بن عبد الله ارزانى داشت و هيثم به بغداد آمد و در حالت مجامعت با جاريه به فجأة « 1 » بمرد . « 2 » و امير حاج در اين سال ، عباس ، برادر ابو جعفر منصور ، بود .\r\n\r\n\r\n","description":"","footnote":"\r\n( 1 ) . فجأة : ناگهانى . - و .\r\n( 2 ) . منصور بر نعش وى نماز گزارد ؛ - منبع پيشين ، ص 264 .\r\n","page_name":" 1323 ","page_number":609},
  {"content":"\r\n . \r\n","description":"","footnote":"","page_name":" 1324 ","page_number":610},
  {"content":"\r\n\r\n\r\nذكر وقايع سال صد و چهل و هفتم از رحلت خير البشر\r\nو در سال صد و چهل و هفتم از رحلت خير البشر ، صلّى اللّه عليه و آله و سلّم ، منصور قصر خلد بنا كرد و سركارى آن عمارت را به أبان بن صدقه داد . و در همين سال ، امر كرد كه كوچه‌هاى بغداد را فراخ كنند به عرض چهل زراع . و در همين سال ، امر كرد كه جسر بر دجلهء بغداد در برابر « باب الشعير » بستند . و در اين سال ، هشام بن عمر ثعلبى را از امارت سند عزل نمود و ايالت آن ديار را به سعيد بن خليل ارزانى داشت . و هم در اين سال ، به غزوهء كفّار روم يزيد بن اسيد سلمى تعيين شد . او به آن حدود رفته چند قلعه فتح نمود و غنايم بسيار به دست آورد .\r\nو در اين سال ، امير حاجّ ابراهيم يحيى بن محمّد بن على بود . و از اعيان علما در اين سال ، اوزاعى وفات يافت .\r\n* * *\r\n\r\n","description":"","footnote":"","page_name":" 1325 ","page_number":611},
  {"content":"\r\n . \r\n","description":"","footnote":"","page_name":" 1326 ","page_number":612},
  {"content":"\r\n\r\n\r\nذكر وقايع سال صد و چهل و هشتم از رحلت خير البشر\r\nدر اين سال ، قيصر روم بمرد . و منصور در اين سال بر برامكه غضب كرده از خالد بن برمك سه هزار هزار دينار طلب مىداشت و سه روز او را مهلت داده بود ؛ مقرّر آنكه اگر بعد از سه روز ، اين مبلغ را و اصل خزانهء منصور نسازد خون [ او 
  ] هدر باشد .\r\nو از خالد بن برمك منقول است كه مىگفت : كه در اين وقت ما آنچه داشتيم از نقد و جنس همه را به سر كار منصور داديم و از اركان دولت قرض بسيار كرديم و با وجود آن ، آنچه از ما طلب مىداشتند به هم نرسيده و مبلغى كلّى مانده بود و من از جهت آن در كمال پريشانى و اندوه از خانه بيرون آمدم و سوار شدم و مىخواستم كه پيش شخصى بروم و فكر مهمّ خود بكنم كه از موعود منصور يك روز بيش نمانده ، امّا نمىدانستم كه پيش كه روم و از كه طلب آن را دارم . اتّفاقا ، گذر من بر جسر بغداد افتاد كه به يك ناگاه يكى از فالگيران آمد و لجام اسب مرا گرفته و گفت : اى خالد ، تو چرا غم مىخورى كه فردا اين وقت تو با اعزاز و اكرام تمام از اين شهر بيرون خواهى رفت و حكومت شهر موصل بر تو قرار گيرد . و من اين سخن را بسيار دور دانسته اصلا متوجّه آن نشدم . تا آنكه گفت : اى خالد ، تو التفات به سخن من نمىكنى . اگر همانا اين واقع شود از براى ميمنت بر ذمّهء تو پنج هزار درم . گفتم : چنين باشد . و اگر آن شخص در آن وقت پنجاه هزار درم مىگفت من قبول مىكردم ؛ چرا كه ، اعتقاد من آن بود كه هرگز نخواهد شد .\r\nاتّفاقا ، همين شب از موصل خبر به منصور رسيد كه خوارج اكراد از آن نواحى به موصل درآمده و نايب منصور را بيرون كردند . منصور در اين باب ، با امرا مشورت كرد . اكثرى اشارت به من كردند كه اين مهمّ را بايد خالد برمك به اصلاح آرد . در جواب ايشان گفت :\r\n\r\n","description":"","footnote":"","page_name":" 1327 ","page_number":613},
  {"content":"\r\n\r\nچون خالد را بفرستم ؟ كه او را بسيار آزرده‌ام . يكى از دوستان ما كه در آنجا حاضر بود گفت :\r\nيا امير المؤمنين ، من ضامن كه خالد اين مهم را چنانچه دلخواه امير المؤمنين باشد به تقديم رساند .\r\nالقصّه ، من در خانه مهموم و مغموم نشسته بودم كه به يك بار شخصى رسيد كه : امير المؤمنين تو را مىطلبد . چون به مجلس درآمدم . منصور از روى بشاشت در من نگريست و گفت : يا خالد ، تو را به موصل بايد رفت كه جمعى از اكراد در آن شهر درآمدند و فساد مىكنند . و همان ساعت لواى امارت به من داد و برادرم يحيى بن برمك را به وزارت آذربايجان تعيين كرد و من على الصّباح با لواى امارت موصل از بغداد بيرون آمدم و بر جسر مىگذشتم كه همان فالگير آمد و عنان اسب مرا گرفت كه : به وعدهء خود وفا كن . پس آن مبلغ را به وى دادم و روى به موصل نهادم .\r\nو از جمله وقايع اين سال ، وفات ابو جعفر منصور است « 1 » . از عبد العزيز بن مسلم ، مروى است كه روزى پيش منصور رفتم و او را مغموم و مهموم ديدم . سلام كردم . جواب نداد .\r\nساعتى ايستادم . متوجّه نشد . قصد بازگشتن كردم . منصور گفت : اى عبد العزيز ، دوش به خواب ديدم كه شخصى بر من بيتى خواند كه دلالت مىكند بر اينكه من عن قريب خواهم مرد . و اين بيت برخواند و آن اين است :\r\n ابا جعفر جاءت و فاتك و انقضت * سنوك و امر اللّه لا يدفع \r\nيعنى : [ اى 
  ] ابو جعفر آمد وفات تو و گذشت مدّت حيات تو و امر خداى سبحانه را هيچ كس دافع نى . و بعضى گويند كه ابو جعفر پيش از مرض موت به چند روز در برابر خود بر ديوارى اين بيت را نوشته بود .\r\nالقصّه ، منصور در همين روزها به عزيمت حجّ از بغداد بيرون آمد و در قصر « عبدويه » فرود آمده بود كه در وقت صبح ستاره‌اى ظاهر گشت كه روشنايى آن در وقت طلوع آفتاب لايح و ظاهر مىنمود . پس منصور پسر خود ، مهدى ، را حاضر ساخته در امور ملكى و مالى به او صحبتها مىكرد و گفت : من در ذيحجّه متولّد شده‌ام ، و در ذيحجّه به خلافت نشسته ، و گمان من آن است كه در ذيحجّه وفات كنم .\r\nالقصّه ، چون از كوفه يك منزل بيرون آمد بيمار شد و با ربيع « 2 » حاجب گفت : جهد كنيد كه\r\n\r\n\r\n","description":"","footnote":"\r\n( 1 ) . ششم ذيحجّهء سال صد و پنجاه و هشت هجرى ، منصور در تمام مدّت زندگى خود از سوء هاضمه رنج مىبرد ، و پزشك مخصوص او ، ابن الحلّاج ، كه رازى بعدا او را بىنهايت ستوده است - در درمان خليفه موفقيّتى حاصل نكرد . با آمدن جرجيس بن بختيشوع از جنديشاپور مرض تا حدودى التيام يافت ، ولى بالاخره منصور به همين مرض درگذشت ؛ - ابن عبرى ، مختصر تاريخ الدّول ، ترجمهء عبد المحمّد آيتى ، انتشارات علمى و فرهنگى ، تهران 1377 ، ص 169 .\r\n( 2 ) . ربيع : كنيه و نسب او ابو الفضل ربيع بن يونس بن محمّد بن كيسان است . در خصوص ترجمهء حال وى ؛ - ابن خلّكان ، وفيات الأعيان ، ج 2 ، ص 57 .\r\n","page_name":" 1328 ","page_number":614},
  {"content":"\r\n\r\nمرا به مكّه رسانيد . پس ربيع در سير سرعت مىنمود و در روز هشتم ذيحجّه به مكّه رسيده در دير ميمون وفات يافت « 1 » و ربيع فوت او را پنهان داشته از اكابر و اشراف كه همراه منصور مىبودند جهت مهدى بيعت طلب مىنمود . بعد از اخذ بيعت ، منصور را سر برهنه و روى گشاده دفن كردند ؛ چرا كه ، احرام حجّ بسته بود . مدت عمر او شصت و سه سال و ايّام خلافتش بيست و دو سال به چهار روز كم .\r\nگويند روزى نشسته بود ، نظرش بر پير فرّاشى افتاد كه حوالى قصر را آب و جاروب مىكرد . آن پير را طلبيده گفت : چرا ارباب حكم و فرمان را عمر كوتاه مىباشد و شما مفلوكان [ را 
  ] عمر دراز ؟ فرّاش گفت : يا امير المؤمنين ، به واسطهء آنكه ايشان به يك بار روزى خويش را از مطبخ الهى و خزانهء پادشاهى مىخورند و چون رزق و مقدّر به آخر رسيد ناچار بايد مرد .\r\nما كه فقراييم بتدريج مرتبه روزى خود مىخوريم . منصور سخن پير فرّاش را پسنديده و فرمود تا سيصد درم به او دادند . بعد از هفته‌اى كودكى را ديد كه به آن كار مشغول است .\r\nپرسيد : آن فرّاش پير كجاست ؟ كودك گفت : يا امير المؤمنين ، او به رحمت خدا رفت و من پسر اويم كه به جاى او خدمت مىكنم . منصور گفت : آنچه پدرت گفت راست گفت ؛ چرا كه ، چون نصيب خود به يك بار يافت و ناچار بمرد .\r\nگويند روزى شخصى [ را 
  ] كه مدّتى بر منصور خروج كرده و در ولايت افساد مىكرد گرفته پيش منصور آوردند . منصور او را دشنامى درشت داد . آن مرد جواب گفت كه : ميان من و تو تا ديروز سخن به شمشير بود و امروز كه من دست از زندگانى شسته‌ام به من اين سخنان شنيع مىگويى : من جواب تو شنيع‌تر از آن گويم به غير از انفعال و شرمندگى چيزى ديگر بر آن مترتّب نخواهد بود . منصور از سر كشتن وى درگذشت و تا يك سال وى را نديد .\r\nابن عباس گويد كه روزى منصور در بالاخانهء قصر خود كه مشرف بر دجله بود ، نشسته و با خواص و ندما حكايت مىكرد كه ناگاه از درى كه آن را « باب دولت عباسيّه » گفتندى و بر سمت خراسان بود ، تيرى آمد [ 172 الف 
  ] و پيش منصور افتاد . منصور و مردم حيران بماندند .\r\nچون آن تير را گرفتند ديدند كه در ميانهء پرهاى او چند بيت عربى مشتمل بر موعظه و نصيحت نوشته و بر يك طرف آن تير نوشته كه : « مردى پير مظلوم در همدان در زندان است . مناسب آن است كه به داد او رسى و او را رخصت مراجعت فرمايى . » منصور در ساعت كسان فرستاد\r\n\r\n\r\n","description":"","footnote":"\r\n( 1 ) . به تصريح سيوطى ( در تاريخ الخلفا ، ص 263 ) منصور راميان حجون و بئر ميمون به خاك سپردند و سلم خاسر در اين مقام گفته :\r\n قفل الحجيج و خلّفوا ابن محمّد * رهنا بمكة فى الضريح الملحد\r\nشهدوا المناسك كلّها و امامهم * تحت الصفائح محرما لم يشهد \r\n","page_name":" 1329 ","page_number":615},
  {"content":"\r\n\r\nتا تفحّص نموده آن پير را از زندان بيرون آورده پيش او حاضر كنند .\r\nفرستادگان در زندانخانه‌ها درآمدند . ديدند كه پيرى نورانى روى به قبله نشسته آيهء  وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  « 1 » ، يعنى : سرانجام خواهند دانست ظالمان كه بازگشت ايشان به چه عقوبتى خواهد بود ، را مىخواند . آن جماعت از وى پرسيدند كه : اى پير تو از كجايى ؟\r\nگفت : از همدان . پس او را پيش منصور آوردند . منصور از وى پرسيد : تو را جهت چه در بند كرده‌اند و حقيقت حال تو چيست ؟ گفت : يا امير المؤمنين ، من مردىام از خاندان شرف . چون والى امير المؤمنين به ولايت ما آمد ضيعت مرا كه هزارهزار درم ارزيدى بر سبيل غصب گرفت و چون دانست كه استغاثه خواهم كرد فى الحال مرا در بند و زنجير كشيده به اين طرف فرستاد و به نوّاب دار الخلافه نوشت كه : « اين شخص هوس عصيان و آرزوى طغيان داشت ، از اين جهت او را مقيّد و مغلول بدان جانب فرستادم . » چون مرا آوردند هيچ احوال مرا نپرسيد و الحال مدت چهار سال است كه به اين بند و بلا گرفتارم و به غير از حقّ ، سبحانه و تعالى ، هيچ كس دادرس ندارم .\r\nمنصور فرمود تا بند از دست و پاى وى برگرفتند . بعد از آن گفت : اى پير ، ضيعت تو را با خراج آن بر تو مسلم داشتم و تو را بر ولايت همدان والى گردانيدم و حاكم سابق را كه نسبت به تو اين ظلم كرده ، به تو سپردم تا انتقام خود از وى بكشى . پير همدان منصور را دعاى خير كرده گفت : يا امير المؤمنين ، ضيعت را پيشكش كردم ، و چون صلاحيت امارت ندارم شروع در آن نمىكنم ، و جزاى آن كس كه بر من ستم كرده به خداى ، سبحانه و تعالى ، بازگذاشتم .\r\nپس منصور آن پير را به نوازش پادشاهانه بنواخت و خلعت گرانمايه در وى پوشانيد معزّز و مكرّم او را به وطنش فرستاد .\r\nآورده‌اند كه روزى به منصور گفتند كه فلانى كه به كثرت مال مشهور و معروف بود ، وفات كرده فرزندان او به سن رشد و تميز نرسيده‌اند . اگر فرمان همايونى صادر شود كه عمّال بعضى از اموال او جهت ديوان متصرّف شوند خزانه را توفيرى عظيم خواهد شد . منصور در جواب گفت : هركه را خلافت روى زمين سير نگرداند اموال ايتام و مساكن نيز او را سير نگرداند .\r\nو از سخنان منصور است كه مىگفت : پادشاهان از اصحاب خود تحمّل هرچيز مىتوانند كرد مگر سه چيز : يكى شركت در ملك ، دوّم افشاى راز ، سيّم خيانت در حرم .\r\nو نيز از سخنان اوست كه مىگفت : من عجب محتاجم به چهار كس كه ملازم درگاه باشند كه ثبات ملك به وجود ايشان منوط است ، چنانچه ثبات سرير به چهار پايه . گفتند : يا\r\n\r\n\r\n","description":"","footnote":"\r\n( 1 ) . شعرا ، 227 .\r\n","page_name":" 1330 ","page_number":616},
  {"content":"\r\n\r\nامير المؤمنين ، آن چهار كيان‌اند ؟ گفت : اول قاضى كه حكم به راستى كند و ميل و مداهنه جايز ندارد . دوّم حاجبى كه داد ضعيف از قوى بستاند . سيّم ديوانى كه به موجب عدالت مال از رعيت بستاند .\r\nچون سخن به اينجا رسيد انگشت سبابه به دندان گرفته گفت : آه ! آه ! . گفتند : يا امير المؤمنين ، چهارم كيست ؟ گفت : تأسف آن مىخورم كه اگر آن پيدا مىشد آن سهء اوّل نيز به هم مىرسيد ؛ و آن بريدى است كه اخبار اين قوم كه گفتم ، چنانچه مطابق واقع است ، به مردمان رساند و به زخارف و حطام دنيا فريفته نشود و رشوه از آن جماعت نگيرد ؛ چه ، اگر اين نوع كسى پيدا شود هيچ كس بر كسى بىداد نتواند كرد . امّا هرچند در مردم عالم نظر كردم شخصى كه متّصف به اين صفات باشد عزيز الوجود بلكه معدوم الوجود است . و اگر فرضا پيدا شود ساير خلايق با او در مقام ناخوشى و منازعه شده كار به جايى رسانيده كه نتواند زندگانى و معيشت كرد . و اللّه اعلم .\r\n\r\nذكر خلافت مهدى بن منصور\r\nدر ذيحجّهء اين سال ، خبر فوت منصور از مكّه به بغداد رسيد . در همان زمان ، طبقات خلايق با مهدى « 1 » بيعت كردند . او به مراسم عدل و داد كوشيده فرمان داد تا جميع مردم را كه پدرش در بند كرده بود ، خلاص كردند ، مگر آن جماعت كه به جهت حقوق شرعى در بند بودند . و فرمود تا در جميع مساجد مقصوره‌ها ساختند . و از جمله كسانى كه در بند منصور بودند و مهدى ايشان را بيرون آورده تربيت كرد يعقوب بن داود « 2 » بود .\r\nتفصيل احوال يعقوب در كتب معتبره بر اين وجه آمده كه پدر يعقوب ، داود بن طاهر ، و برادران او از دبيران نصر يسار بودند . چون يحيى بن زيد در خراسان ظهور كرد داود بنابر معرفتى كه به يحيى داشت در خفيه كسان نزد وى فرستاد و او را بر كماهى حالات نصر يسار واقف مىساخت . چون يحيى به قتل رسيد ابو مسلم مروزى درصدد كشتن جماعتى كه در قتل يحيى ساعى بودند ، درآمده هركه را از آن جماعت مىيافت امان نمىداد و داود را بنابر محبّتى كه به يحيى مىورزيد از كشتن خلاص كرد امّا اموال و اسباب او را تماما متصرّف گشت مگر يك مزرعهء موروثى كه به جهت معاش او گذاشت .\r\n\r\n\r\n","description":"","footnote":"\r\n( 1 ) . كنيه و نسب او « ابو عبد اللّه محمّد بن ابو جعفر منصور » است .\r\n( 2 ) . داود پدر يعقوب از نزديكان ابراهيم قتيل باخمرى بود و پس از قتل او به دست منصور ، وى نيز به حبس افتاد تا مهدى او را آزاد كرد و يعقوب را وزارت داد . يعقوب مذهب تشيّع داشت و مهدى بدين جهت او را وزارت داده بود كه وى با علويان و بخصوص با بنى الحسن ، كه اغلب بر ضد خلفا قيام مىكردند ، روابط دوستانه داشت .\r\n","page_name":" 1331 ","page_number":617},
  {"content":"\r\n\r\nالقصّه ، بعد از فوت داود فرزندان او كه ارباب فضل و كمال بودند ، چون از دولت عباسيان حظّى نمىيافتند خود را به فتراك اولاد امير المؤمنين حسن بن علىّ بن ابى طالب ، عليهم السّلام ، بستند و از ميان فرزندان داود ، يعقوب ، كه به كمال فصاحت و بلاغت متّصف بود ، از شهرى به شهرى مىرفت و از خلق به جهت محمّد بن عبد اللّه بن حسن بيعت مىگرفت و وقتى كه ابراهيم برادر محمّد مذكور در بصره بر منصور خروج كرد ، يعقوب با او بود و چون ابراهيم به قتل رسيد منصور درصدد متابعان او درآمده يعقوب و برادرش على را بگرفت و در زندان بازداشت تا آنكه مهدى به خلافت نشست و ايشان را از بند بيرون آورده ملازم خود گردانيد و كار يعقوب نزد مهدى روزبه‌روز در ترقّى بود تا آنكه به مرتبهء وزارت رسيد و مهمّات كليه و جزئيه به رأى او مفوّض گشت . « 1 »\r\nو چون يعقوب زيدى مذهب بود از اطراف و اقطار عالم هر جا كه زيدى بود طلب داشت و در تربيت ايشان داد مبالغه مىداد تا آنكه مدار مهمات بر زيديان قرار گرفت . بنابراين ، جمعى از اهل حسد در خلوت به عرض مهدى رسانيدند كه : جميع امور ملكى و مالى امير المؤمنين در دست زيديان است و حكم ايشان بر همه روان . و چون مكرّر اين كلمه به گوش مهدى رسيد او را دغدغه در خاطر پيدا شد كه مبادا از آن جماعت فتنه‌اى در ملك ظاهر شود كه تلافى آن ممكن نباشد . يعقوب نيز اين معنى را دانست ، امّا چون مهدى را با زنان ميلى تمام بود و حكايات و مطايبات ايشان مىشنيد يعقوب هر روز در آن باب حكايات شوق‌انگيز و اشعار دلفريب جمع نموده به عرض مهدى مىرسانيد و حاسدان هر شب با خود قرار مىدادند كه فردا مهدى البتّه يعقوب را مىگيرد و در بند مىدارد . امّا چون روز ديگر شدى يعقوب به ملازمت مىآمد و مهدى در روى او تبسّم نموده مىگفت : اى يعقوب ، امروز هيچ لطيفه‌اى دارى ؟ يعقوب انواع حكايات نقل مىنمود و مهدى او را به حيات خويش سوگند دادى كه بنشين و بگوى .\r\nالقصّه ، هر روز حاسدان و ساعيان بر صورت مجلس اطلاع يافته مهموم و مغموم باز مىگشتند . اتّفاقا ، شبى يعقوب از قصر خلافت بيرون رفته خواست سوار شود كه اسب آوازى شنيده رم كرد و لگدى چنان بر پاى يعقوب زد كه ساقش بشكست و بيهوش گشت .\r\nمهدى خبر يافته به اضطراب تمام از قصر بيرون آمد و فرمود تا او را در محفّه « 2 » نشاندند و به منزل بردند . روز ديگر ، مهدى به عيادت او رفت و مجموع اعيان و اشراف ، رسم عيادت او به\r\n\r\n\r\n","description":"","footnote":"\r\n( 1 ) . و مهدى به خط خويش نامه‌اى نوشت : « كه يعقوب برادر من است فى اللّه تعالى . و كارها در دست او نهاد . » صاحب تجارب السلف ضمن درج اين مطالب دو بيت شعر نيز از بشّار بن برد در مدح يعقوب ضبط كرده است ؛ - هندو شاه ، تجارب السّلف ، ص 126 .\r\n( 2 ) . محفّه : تختى كه بر دوش حمل كنند . - و .\r\n","page_name":" 1332 ","page_number":618},
  {"content":"\r\n\r\nجاى آوردند . و چون حاسدان يعقوب مجلس مهدى را از او خالى يافتند مزاج او را از وى گردانيدند .\r\nو از علىّ بن يعقوب منقول است كه مىگفت من از پدرم شنيدم كه مىگفت : چون پاى من نيك شد و قوّت تردّد پيدا كردم امير المؤمنين مهدى مرا طلب داشت . چون به خدمت او رسيدم مجلسى ديدم كه از باغ ارم دم مىزد . فرشى گلگون به نظر من درآمد كه هر شكوفه و برگ گلى كه در عالم متصوّر بود بر آن بساط مصوّر بود ، و كنيزكى را ديدم نزديك مهدى نشسته كه مصوّر ازل هرگز به كلك تقدير بر صفحهء روزگار قريب به شكل و شمايل او چهره‌گشايى نكرده ؛ نسيم زلف مشكينش از باد بهشت حكايت مىكرد و رخسار نازنينش از گل ارديبهشت روايت مىنمود . مهدى گفت : اى يعقوب ، اين مجلس چگونه مىبينى ؟ گفتم :\r\nخليفه را بقا باد . مجلسى است در غايت زيبايى . اميدوارم كه حضرت حقّ ، عمّت آلاؤه و جلّت اسماؤه ، خليفهء دوران را از عمر و جوانى [ 172 ب 
  ] برخوردار گرداند و به نهايت مرادات رساناد . پس گفت : اى يعقوب ، اين مجلس را با فرش و اوانى به تو بخشيدم . من بار ديگر ، زبان به شكر و دعاگويى و ثنايى كه سزاوار آن وقت بود گشادم . مهدى گفت : مرا به تو حاجتى است . بر پاى خاستم و گفتم : مرا چه حدّ آن باشد كه امير المؤمنين ما فى الضّمير خود را به اين عبارت ادا فرمايد ! من از قاضى الحاجات اعانت مىخواهم كه در امرى كه رضاى امير المؤمنين به آن مقرون باشد مرا توفيق بخشد . و مهدى در انجاح مطلوب خويش مبالغه نمود . من گفتم : فرمان امير المؤمنين راست . آنچه فرمايد به سمع و طاعت پيشنهاد همّت خود سازم . مهدى گفت : به خدا اگر چنين كنى من مىگويم . گفتم : آرى . گفت : دست بر سر من بنه و سوگند بخور . من چنان كردم . چون او را وثوقى بر سخن من پيدا شد صد هزار درم ديگر دربارهء من انعام كرد و گفت : حاجت من آن است كه فلان علوى را ، كه مىدانى ، از ميان برگيرى و مرا از دغدغهء مخالفت او برهانى و در اين مهم تعجيل نمايى . پس فرمود تا آن علوى را از خانه بيرون آوردند و او را با بند گران به يعقوب نمودند . بعد از آن مهدى گفت : اى يعقوب ، من او را به دست محرم خود پيش تو مىفرستم .\r\nچون شب درآمد ، آن مرد را به دست خادمى نزد يعقوب فرستاد . يعقوب آن مرد را در خانه مضبوط ساخت . و مهدى آن كنيزك را گفته بود كه من تو را به يعقوب مىدهم و باز از او مىستانم و من مردى را به يعقوب مىسپارم تا او را بكشد . تو بايد واقف باشى كه با آن مرد چه مىكند و به دست اين خادم پيغام به من بازفرست . پس يعقوب با آن كنيزك به لهو و لعب مشغول شده كه آن مرد پيغام فرستاد كه پيش از آنكه مرا بكشى پيش خود راه ده تا به تو تنها يك سخن بگويم . يعقوب او را پيش خود در مجلس خلوت خواند . چون به سخن درآمد\r\n\r\n","description":"","footnote":"","page_name":" 1333 ","page_number":619},
  {"content":"\r\n\r\nبسيار خردمند و عاقل ظاهر گشت و در اثناى سخن گفت : اى يعقوب ، بدان ديانت كه تو دارى بگوى كه مرا خواهى كشت و با خون من نزد حقّ ، سبحانه و تعالى ، مىروى و مىدانى كه من فرزند فاطمهء زهرايم كه دختر پيغمبر تو است ، صلّى اللّه عليه و آله . يعقوب گفت : معاذ اللّه كه من تو را بكشم ، بلكه شب و روز در تدبير و فكر آنم كه تو را به چه طريق از بغداد بيرون كنم .\r\nعلوى گفت : تو دست از من بازدار كه من خود راه مىدانم كه از بغداد بيرون شوم . يعقوب گفت : كجا مىروى ؟ گفت : به بصره . گفت : از كدام راه ؟ گفت : به فلان راه . يعقوب گفت :\r\nهيچ كس همراه دارى ؟ گفت : دو تن مرا يار است ، فلان و فلان . يعقوب گفت : ايشان را بخوان و اين چند هزار درم كه مهدى جهت قتل تو به من بخشيده بستان و هم امشب از بغداد بيرون رو و نوعى كن كه خود را به حسنيان برسان . اتّفاقا ، تمامى آن حكايت را آن كنيزك در درون پرده مىشنيد و در حال حقيقت حال معلوم خادم كرده و مهدى همان شب بر سر آن راه ، كسان را فرستاد كه منتظر آن علوى باشند تا چون پيدا شود گرفته نزد وى بياورند .\r\nالقصّه ، علوى را با آن دو كس همراه گرفته پيش مهدى آوردند . روز ديگر ، مهدى به طلب يعقوب فرستاد . يعقوب خالى الذّهن متوجّه دار الخلافه شد . چون به مجلس مهدى درآمد اوّل بار احوال آن علوى از يعقوب پرسيد . يعقوب مىگويد : من گفتم : يا امير المؤمنين ، به عنايت الهى از كار آن علوى فارغ شدم . مهدى گفت : اى يعقوب ، آن مرد را كشتى ؟ گفتم : آرى .\r\nفرمود : به خداى ؟ گفتم : به خداى كه چنين كردم . پس مهدى روى به غلامى كه بر سر او ايستاده بود آورده گفت : اى غلام ، مردمى كه در اين خانه‌اند بيرون آر . غلام در بگشاد و آن علوى را با آن دو رفيق نزد من حاضر ساخت . من متحيّر شده از پاى درآمدم و زمانى بيهوش شدم . مهدى گفت : در مذهب مروّت جايز نيست كه خون تو را ريزند ، و الّا تقصير نمىكردم .\r\nزهى از مروّت جوانمردى كه قتل غيرى در مذهب جايز نمىدارند و قتل فرزند مصطفى و بتول زهرا جايز ، بلكه واجب مىدانند ! آنگاه فرمود تا مرا در چاهى محبوس كردند « 1 » و روزگارى در آن محبس بماندم و قوّت باصره نقصان پذيرفت و موى بر اندام من چون چهارپايان شده بود . تا آنكه روزى شخصى بر سر چاه آمد مرا بيرون آورد و به جايى برد كه ندانستم آن‌چه جاى است و گفت : بر خليفه سلام كن . گفتم : السّلام عليك يا امير المؤمنين .\r\nگفت : بر كدام امير سلام مىكنى . گفتم : بر مهدى . گفت : او داعى حقّ را اجابت كرده . گفتم : بر هادى ؟ گفت : او نيز انتقال يافته . گفتم : بر رشيد ؟ گفت : نعم . اكنون هر حاجتى دارى بخواه .\r\n\r\n\r\n","description":"","footnote":"\r\n( 1 ) . يعقوب را در زندان تاريك مطبق ، كه در زمان منصور بين راه بصره و كوفه ساخته شده و تا زمان متوكّل سرپا بود ، زندانى كرده بودند ؛ - بغداد در عهد خلافت عباسى ، ص 34 .\r\n","page_name":" 1334 ","page_number":620},
  {"content":"\r\n\r\nگفتم : مطلوب من آن است كه در مكّه ساكن باشم . گفت : اين حاجت رواست . ديگر چه مىخواهى ؟ گفتم : يا امير المؤمنين ، كار من از آن گذشته كه از لذّات دنيوى بهره توانم گرفت .\r\nپس مرا به جانب مكّه روانه ساخت . « 1 » و بعد از اندك فرصتى در مكّه وفات يافت .\r\n\r\n\r\n","description":"","footnote":"\r\n( 1 ) . اكثر مورّخين از دلبستگى يعقوب به مردى علوى ، كه بر خلاف سفارش مهدى آزادش ساخت ، سخن گفته‌اند ؛ - جهشيارى ، الوزراء و الكتّاب ، ص 208 به بعد ؛ مجمل التّواريخ و القصص ، ص 366 . ولى نقل ماجرا از زبان خود يعقوب در كتاب حاضر و نيز در تجارب السّلف ( ص 127 به بعد ) خواندنى است .\r\n","page_name":" 1335 ","page_number":621},
  {"content":"\r\n . \r\n","description":"","footnote":"","page_name":" 1336 ","page_number":622},
  {"content":"\r\n\r\n\r\nذكر وقايع سال صد و چهل و نهم و پنجاهم از رحلت خير البشر\r\nو در سال صد و چهل و نهم از رحلت خير البشر ، عليه و آله [ التحيّة من الملك الأكبر 
  ] مهدى ، عيسى بن موسى را كه به وصيّت منصور بعد از وى وليعهد بود ، جبرا و قهرا از ولايتعهدى خلع نمود و به پسر خود موسى هادى داد و بعد از وى پسر خود هارون الرّشيد را وليعهد گردانيد و عيسى را ده هزارهزار درهم بخشيد و اقطاعات و املاك نفيس به وى عطا كرد . و در اين سال ، از مشاهير علما عبد العزيز ابو داود و ابو الحرث محمّد بن عبد الرّحمن بن مغيرة بن ابو يزيد الفرشى وفات يافتند .\r\n* * * و در سال صد و پنجاهم از رحلت خير البشر ، صلّى اللّه عليه و آله و سلّم ، مسلمانان ، بسيارى از شهرهاى هند [ را 
  ] فتح نمودند .\r\n* * *\r\n\r\n","description":"","footnote":"","page_name":" 1337 ","page_number":623},
  {"content":"\r\n . \r\n","description":"","footnote":"","page_name":" 1338 ","page_number":624},
  {"content":"\r\n\r\n\r\nذكر وقايع سال صد و پنجاه و يكم از رحلت خير البشر\r\nو در سال صد و پنجاه و يكم از رحلت پيغمبر ، صلّى اللّه عليه و آله و سلّم ، عطاى ساحر - كه مشهور به « مقنّع « 1 » مروزى » است ، خروج كرد . و اين مقنّع بدشكل و كريه‌منظر بود و چهرهء خود را از تنكهء طلا آراسته بر روى خود مىكشيد « 2 » و دعوى الوهيّت مىكرد و با مردم جهّال چنين خاطرنشان كرده بود كه : حقّ ، سبحانه و تعالى ، به صورت آدم مصوّر شده ؛ بنابراين ، ملائكه را به سجدهء او امر كرد و بعد از آن ، به صورت نوح مصوّر شده و همچنين به صور انبيا و حكما مصور مىگشت تا به ابو مسلم مروزى رسيد و بعد از آن ، در من حلول كرد . تعالى اللّه عمّا يقول الظّالمون علوّا كبيرا . « 3 »\r\nالقصّه ، چون مقنّع در علوم شعبده و نيرنجات مهارتى تمام داشت ، چنانچه به طلسم از چاه نخشب شكلى مدوّر روشن ظاهر ساخت كه مردم از دو ماه راه او را مىديدند « 4 » ، و از اين جهت ، خلقى بسيار بر وى جمع شده او را پرستش مىكردند و طايفهء سفيد جامگان منقاد او\r\n\r\n\r\n","description":"","footnote":"\r\n( 1 ) . نام وى هاشم كازكى مروزى بلخى بود كه از سال صد و پنجاه و دو تا صد و پنجاه و هشت هجرى بر ضد منصور و مهدى ، خلفاى عباسى ، قيام كرد .\r\n( 2 ) . و سبب آن بود كه بر روى جراحت داشت به كس ننمودى ؛ - گرديزى ، زين الأخبار ، ص 66 . داستان زشتى صورت او و نقاب گذاشتنش مجعول باشد . شايد هم وى به رسم آيين زردشتى ، كه هنگام اقامهء مراسم دينى در آتشكده « پنام » مىبندند ، وى نيز پنام مىبست . و اين پنام در نزد مورّخين اسلامى نقاب ذكر شده و علّت نقاب بستن هم زشتى صورت منظور شده است ؛ - حاشيهء نوايى بر تاريخ گزيده .\r\n( 3 ) . اقتباس از آيهء 43 سورهء اسراء است .\r\n( 4 ) . مراد ماهى است كه مقنّع از سيماب و ديگر مواد شيميايى ساخته بود . اين ماه هر شب از چاهى در بالاى قلعهء نخشب واقع بر كوه سيام به آسمان بالا مىرفت و نور آن تا چهار فرسنگى مىتابيد و پس از روشن كردن آن مسافت ، دوباره به همان چاه فرو مىرفت . اگرچه اين نورافشانى بيش از دو ماه نپاييد ، وصف آن بيش از هزار و دويست سال است كه در زبان و ادب فارسى دوام پيدا كرده است .\r\n","page_name":" 1339 ","page_number":625},
  {"content":"\r\n\r\nگشتند و كافران آن نواحى نيز با او يار شده اكثر ولايات ماوراء النهر و خراسان را متصرّف شد .\r\nچون مهدى از خروج مقنّع خبر يافت از اطراف و جوانب لشكرها را به دفع او نامزد كرد و جبرئيل بن يحيى « 1 » با لشكرى گران از شهر سمرقند بيرون آمده در بيرون با لشكر مقنّع جنگ كرد و سپاه سالار او كشته شد و قريب به هشتصد نفر از سفيد جامگان به قتل رسيدند و سيصد كس از تركان كشته شدند و باقى فرار نمودند . و چون جبرئيل اين فتح كرد نامه‌اى به امير خراسان عبد الملك نوشت كه : « او از آن‌جانب درآيد و من از اين‌جانب ، و او را در ميان گيريم . »\r\nامّا چون مقنّع از اين معنى خبردار شد يكى از سرهنگان خود را ، كه به شجاعت و دلاورى مشهور بود و او را « خارجه » گفتندى ، با ده هزار مرد جنگى نامزد سمرقند كرد و عبد الملك امير خراسان عقبة بن مسلم ازدى را با هفت هزار كس فرستاد تا به كش روند كه مقنّع آنجاست .\r\nچون مقنّع خبر آمدن عقبه شنيد فيروز نام سرهنگى را فرستاد . چون فيروز با عقبه برابر شد در ميانهء ايشان جنگ درگرفت و بعد از كشش و كوشش ، بسيارى از سفيدجامگان و تركان به قتل رسيدند . پس عقبه آهنگ كش كرد و مقنّع به خارجه نامه نوشت كه از سمرقند بازگشته به عقب عقبه درآيد . در اثناى آنكه عقبه متوجّه كش بود ، پياده‌اى در راه به او رسيد و مكتوبى سر به مهر به عقبه داد . عقبه پرسيد : اين نامهء كيست ؟ گفت : نامهء اوّل دهقان است . عقبه نامه را خواند .\r\nنوشته بود كه : « ايّها الأمير ، شاد شدم بدان نصرت كه خداى تعالى مر تو را داد بر دشمن و شكر بسيار كردم . امّا بر امير روشن باشد كه خارجه ، جبرئيل بن يحيى را بكشت و اكثر سپاه او در معركه به قتل رسيد و شهر سمرقند را غارت كرده الحال روى به تو نهاده . بايد كه امير از شرّ او [ 173 الف 
  ] غافل نباشد . »\r\nعقبه چون بر مضمون نامه اطلاع پيدا كرد ، آن را راست پنداشته از همانجا بازگشت و تركان مقنّع از پيش او درآمده خزانهء او را غارت كردند و عقبه به بلخ شد و حقيقت حال به امير خراسان عبد الملك نوشت . عبد الملك بعد از اطلاع بر مضمون نامه ، به اطراف و جوانب خراسان مسرعان فرستاد تا لشكرها را جمع آوردند و قرار بر آن دادند كه جميع لشكر در ترمذ جمع شوند . بنابراين ، شعيب بن صالح ، كه والى بلخ بود ، با لشكر خود متوجّه ترمذ شد . حاكم ترمذ هم لشكر را جمع كرده مستعدّ حرب گشت و عمرو بن جميل ، كه امير چغانيان بود ، نيز به ايشان پيوست .\r\nالقصّه ، چهارده هزار مرد كارآمد در ترمذ جمع شده متوجّه دفع مقنّع گشتند . مقنّع چون اين خبر شنيد ، سرجمه نام سرهنگى را با لشكرى به جنگ آن جماعت تعيين نمود . چون\r\n\r\n\r\n","description":"","footnote":"\r\n( 1 ) . وى پس از كشته شدن ابو مسلم خراسانى امارت خراسان يافت .\r\n","page_name":" 1340 ","page_number":626},
  {"content":"\r\n\r\nلشكرها برابر شدند ، سرجمه برادر خود را نزديك عمرو بن جميل فرستاد كه : من توبه كردم از نصرت مقنّع و دانستم كه او دروغ مىگويد . فردا كه صفوف جانبين راست شود من تركان را به يك طرف نگاهداشته خود با خيل خويش به زنهار تو مىآيم . عمرو بن جميل از اين سخن ، بسيار خوشحال شد و برادر سرجمه را بسيار تعظيم و تكريم كرده بازگردانيد .\r\nروز ديگر ، چون صفوف جانبين آراسته شد سرجمه تركان را به يك طرف تعيين نموده گفت : چون من از اين طرف حمله كنم بايد كه شما از اين طرف حمله آريد . تركان چنين كردند . عمرو بن جميل چون از جانب سرجمه خاطر جمع داشت متوجّه تركان شد و سرجمه فرصت غنيمت دانسته شمشير در ايشان نهاد و خلقى بسيار از مسلمانان را به قتل رسانيد و عمرو بن جميل با جمعى قليل روى به هزيمت نهاد . و مقنّع به سرجمه نوشت كه : « بايد تو در ساعت عنان عزيمت به جانب چغانيان منعطف ساخته ايشان را محاصره كنى . » سرجمه به حكم مقنّع متوجه چغانيان گرديد و قريب يك ماه ايشان را محاصره نموده هر روز جايى را غارت مىكرد و خارجه سمرقند را محاصره داشت . در اين اثنا ، مقنّع يكى از سرهنگان خود را كه او را « حجمى » گفتندى ، با سه هزار مرد فرستاد كه نخشب را بگيرد . حجمى چون به نخشب درآمد تمامى مردم نخشب بر تيموار بيعت كردند و تيموار لشكرى آراسته بيرون آمده شروع در جنگ نمود . چون مردم دانستند كه تاب مقاومت اهل نخشب ندارند تدبير كردند و حجمى را گفتند كه در اين نواحى قصبه‌اى است كه دهقان او را « احمد » گويند . او جمعيت و مال فراوان دارد . بايد كه متوجّه آن قصبه شده اسباب آن دهقان را به دست آريم ، بعد از آن متوجّه نخشب گرديم .\r\nالقصّه ، چون به حوالى آن ده رسيدند ديدند كه قلعه‌اى مستحكم دارد . فرمود تا آب را به گرد آن قلعه درآوردند كه شايد آن قلعه از پا درآيد . اتّفاقا ، آن قلعه را بر سنگ بنا كرده بودند و آب گرداگرد او موجب زيادتى استحكام او گشت . امّا احمد دهقان شبى با جمعى از مردم خود بيرون آمده غافل بر حجمى ريخت و اكثر مردم او را به قتل رسانيد و حجمى را زنده گرفته در دروازهء قصبه بر دار كشيد و غنيمت بسيار به دست آورد . چون اين خبر به مقنّع رسيد بسيار غمناك گرديد . حجمى را برادرى بود دهقان . مقنّع به او نامه‌اى نوشت كه : « بايد حيله‌اى كنى تا به مكر جبرئيل بن يحيى را از سمرقند بيرون آرى . » آن دهقان نامه‌اى به سوى جبرئيل فرستاد و گفت : يا امير المؤمنين ، ما جماعت رعيّت از دست سفيد جامگان به تنگ آمديم . از بس كه ما را غارت كردند كمال پريشانى و فلاكت به احوال ما دست داده . اگر امير التفات بر حال اين فقيران انداخته جمعى سواران تعيين نموده كه به مدد ما آمده ما را با عيالان خود به سمرقند رساند عين مرحمت خواهد بود و امير را از ثواب اخروى حظّى وافر خواهد رسيد .\r\n\r\n","description":"","footnote":"","page_name":" 1341 ","page_number":627},
  {"content":"\r\n\r\nجبرئيل چون بر مضمون نامه اطلاع يافت برادر خود ، يزيد بن يحيى ، را با سپاه بفرستاد . چون دهقان دانست كه برادر جبرئيل به طلب او آمده پيش وى به استقبال بيرون آمد و گفت : اى امير ، تركان سر آب بر ما بستند و چندين شبانه‌روز است كه خلقى از تشنگى هلاك مىشوند .\r\nاگر همچنين مستعدّ تا سر بند رود كه آب به اين فقيران رساند بد نخواهد بود . يزيد بن يحيى اين معنى قبول كرد امّا گفت : بايد كه مرا دليل شود تا سر آن بند رويم . دهقان در دليل دادن قدرى اهمال نمود . نصر نام شخصى با يزيد بود كه مدبّر او مىبود ، بايزيد گفت : ايّها الأمير ، اين دهقان مكرى كرده و اگر خواهى كه حقيقت حال بدانى دليل را بخوان و بگوى كه سر آب شما كجاست ؟ چون دليل را پرسيدند ، از سخن او معلوم شد كه دهقان در مقام مكر و حيله است .\r\nبنابراين ، يزيد بن يحيى فرمود تا طلايه بيرون رود و اطراف و جوانب تحقيق نموده خبر بياورد .\r\nالقصّه ، بعد از ساعتى طلايه باز آمد كه لشكر دشمن از حدّ حصر بيرون در اين وادى به كمين ماست . و هنوز مردم يزيد مستعدّ نشده بودند كه لشكر دشمن رسيد و حربى عظيم دست گرفت . يزيد بن يحيى زخم خورده روى به هزيمت نهاد و با جمعى معدود در رباطى ، كه در راه بود ، متحصّن شد . لشكر دشمن تعاقب نموده ايشان را محاصره كردند . ايشان آن روز ، تمام به جنگ مشغول بودند و چون شب درآمد يزيد بن يحيى بمرد . امّا جبرئيل چون ديد كه برادرش دير كرد سوار شده از سمرقند بيرون آمد . چون به آن دير رسيد ديد كه تركان مردم يزيد را محاصره دارند . جبرئيل با سپاه خود بر تركان حمله آورده آواز تكبير در آن رباط به گوش نصير بن ليث « 1 » رسيد . با مردم گفت : بشارت باد كه امير جبرئيل رسيد . پس اين مردم نيز از رباط بيرون آمده بر تركان حمله آوردند و بسى از ايشان را به قتل رسانيدند و بقيّة السّيف روى به گريز نهاده متفرّق گشتند . جبرئيل برادر خود را برداشته به سمرقند رفت . چون مقنّع اين خبر شنيد دهقان تتارى را با چهارده هزار مرد به سمرقند فرستاد . چون دهقان ، سمرقند را محاصره كرد مقنّع نامه‌اى به خلخ خاقان فرستاد و از وى التماس نمود كه به مدد دهقان رفته سمرقند را بگيرد . خلخ خاقان با لشكرى عظيم بيامد و با دهقان پيوست . خلخ خاقان را برادرى بود فيل « 2 » نام . مردى مبارز و شجاع . از ميان لشكر بيرون آمد و مبارز خواست . از جانب مسلمانان نصير بن ليث « 3 » بيرون آمد و به ضرب اوّل ، او را به عالم آخرت رسانيد . بعد از آن ، دهقان تتارى برآمد و مبارز خواست . نصير بن ليث او را به فيل ملحقّ ساخت . مسلمانان بسيار خوشحال\r\n\r\n\r\n","description":"","footnote":"\r\n( 1 ) . هر سه نسخه : نصر ليث . به قياس تاريخ بخارا ( به تصحيح استاد مدرّس رضوى ) اصلاح شد .\r\n( 2 ) . هر سه نسخه : قل . به قياس تاريخ بخارا تصحيح شد .\r\n( 3 ) . هر سه نسخه : ليث بن نصير .\r\n","page_name":" 1342 ","page_number":628},
  {"content":"\r\n\r\nشدند و شادى كردند . چون شب درآمد مردم مقنّع به هزيمت رفتند و مقنّع از اين خبر ، بسيار غمگين و اندوهناك گرديد .\r\nو مهدى ، معاذ بن مسلم را به امارت خراسان فرستاد و به او گفت كه : بايد جميع عمالان عبد الملك را معزول كنى مگر جبرئيل يحيى را كه او مردى مبارز است . چون معاذ بن مسلم به مرو آمد نامه‌اى به ابن حرشى امير هرات نوشت و او را پيش خود طلبيد . حرشى جواب نوشت كه : « من متعاقب امير به بخارا مىرسم . » پس معاذ بن مسلم با سپاه بسيار بيرون آمده متوجّه مقنّع شد و جبرئيل بن يحيى به سمرقند درآمد . در اين اثنا ، ميانهء خلخ خاقان و كيال غورى « 1 » مناظره شد . خلخ خاقان مىگفت : غنايم سمرقند از آن من است و كيال غورى مىگفت كه : حرب من كرده‌ام غنيمت به تو نمىدهم .\r\nالقصّه ، در اين وقت خبر رسيد كه معاذ بن مسلم متوجّه اينجا نيست . كيال با ياران خود قرار داد كه سر راه بر ايشان بگيرد و دستبردى نمايد . بنابراين ، جاسوس فرستاده تحقيق احوال معاذ كردند و در راه پنهان گشته منتظر بودند تا آنكه معاذ با چهار هزار مردم خاصّه آمد و از آنجا گذشت كه كپاك عزى با جمعى كثير از كمين درآمده بر ايشان حمله آورد . معاذ بن مسلم كه از مشاهير شجاعان عرب بود ، برگشته و خداى ، عزّ و جلّ ، را ياد كرده آواز اللّه اكبر بركشيد .\r\nحقّ ، تعالى ، وهم اندر دل تركان افكنده روى به هزيمت نهادند . مسلمانان تعاقب ايشان نموده سيصد ترك را به قتل رسانيدند و سرهاى ايشان را به بخارا آوردند . مردمان معاذ را بسيار دعا كردند . در اين مرتبه ، شصت هزار كس بر معاذ جمع شدند و ابن حرشى نيز با سپاه خود درآمد و در بخارا به معاذ ملحق گشت و سه هزار پيلدار خراسانى با ده هزار گوسفند همراه خود آورد . معاذ به ابن حرشى گفت : اين گوسفندان به فروش . همراه خود آوردن مصلحت نيست ؛ چرا كه ، تركان به سر گوسفند هجوم خواهند كرد . مبادا موجب شكست ما شود . ابن حرشى گفت : اگر تمام عالم جمع شود يك پشم از اين گوسفندان از [ 173 ب 
  ] من نمىتوانند گرفت .\r\nالقصّه ، معاذ با لشكرى آراسته متوجّه حرب تركان شد و ابن حرشى را بر مقدمهء لشكر قرار داد و ابن حرشى گوسفندان خود را به صد سوار سپرده خود با فوجى از ابطال پيش مىرفت .\r\nاتّفاقا ، تركان كمين كرده خود را بر آن صد سوار زدند و تمامى گوسفندان را گرفته بردند . ابن حرشى خبردار شد ، بازگشته بر ايشان حمله آورد و جمعى از تركان به حرب او بازايستاده و طايفه‌اى ديگر گوسفند مىبردند . و معاذ بن مسلم در بيشه فرود آمده كس پيش ابن حرشى فرستاده او را طلبيد . ابن حرشى گفت : من چگونه بيايم كه همهء گوسفندان مرا تركان بردند .\r\n\r\n\r\n","description":"","footnote":"\r\n( 1 ) . هر سه نسخه ؛ « كياك عزى » . به قياس تاريخ بخارا تصحيح شد .\r\n","page_name":" 1343 ","page_number":629},
  {"content":"\r\n\r\nبراى من مدد بفرست كه تا گوسفندان خود از ايشان بازستانم . معاذ او را نفرين كرد و ابن حرشى نيز از وى رنجيده پيش او نيامد . بنابراين ، تركان و سفيدجامگان فرصت غنيمت دانسته معاذ را در آن بيشه محاصره كردند و آب از ايشان بازگرفتند و تشنگى بر مسلمانان غلبه كرد .\r\nمعاذ حيران و مضطر بماند كه در اين اثنا ، حاتم بن حرب ، امير حاجّ ، كس پيش معاذ فرستاد كه :\r\nاينك من با سپاه بسيار متوجّه ملازمت اميرم . مسلمانان از اين خبر ، خوشحال شده مستعّد قتال و جدال تركان گشته سوار شدند و چند اسبى و خيمه در آن منزل گذاشته روى به راه نهادند .\r\nتركان چون اين معنى را مشاهده كردند سراسيمه خود را بر خيمه‌گاه انداخته مشغول غارت شدند . جمعى از عربان ، كه معاذ ايشان را در كمين گذاشته بود ، از طرفى بيرون آمده تكبيرگويان بر ايشان حمله آوردند . تركان از هول ، روى به گريز نهادند به خيال آنكه معاذ با تمامى لشكر خود كمين كرده بود . القصّه ، پنج نفر از تركان را گرفته پيش معاذ آوردند . معاذ ايشان را به قتل رسانيده متوجّه سمرقند گشت و به شهر درآمده تعاقب نمودند كسى را نيافتند .\r\nدر اين اثنا ، سرهنگى از سرهنگان مقنّع به زنهار نزد معاذ آمد . و غرض او آن بود كه به مجرّد رسيدن معاذ را از هم گذراند . چون او را زنهار داده پيش معاذ آوردند ، فى الحال خنجرى كه پنهان داشت ، برآورده روى به معاذ آورد . غلامان معاذ از گرد او درآمده او را بگرفتند و پاره‌پاره كردند .\r\nچون اين خبر ، به مقنّع رسيد بسيار غمگين گشت و كشيان را در قلعه‌اى كه مدّت ده سال در آن آذوقه جمع كرده بودند ، درآورده شروع در ضبط و استحكام آن نمود . اين چند قلعه يكى درون ديگر بر سر كوهى كه از يك راه ، راه پياده رو بيش نداشت . معاذ چون از حال مقنّع و در آمدن او در قلعه خبردار شد جبرئيل بن يحيى را نايب خود در سمرقند گذاشته خود با لشكرى گران روى به مقنّع نهاد . چون به آن حدود نزديك رسيد شخصى را پيشتر به طريق رسالت پيش مقنّع فرستاد تا او را نصيحت كنند كه : از اين دعوى باطل پشيمان شده از سر افساد درگذرد تا ما گناه او را از امير المؤمنين مهدى درخواست نموده استرضاى خاطر او بجوييم .\r\nالقصّه ، چون فرستاده معاذ باز پس آمد معاذ از وى پرسيد : چون ديدى آن ملعون را . گفت :\r\nچون به قلعه رسيدم راههاى صعب ديدم . مرا به در قلعه يك روز بداشتند و بعد از آن ، كس آمد و مرا به اندرون بردند ؛ به يك خانهء آراسته به ديباها ، و پرده‌اى از پيش خانه آويخته .\r\nغلامى خوبروى از پس پرده ايستاده آواز كرد كه : سيّد مىگويد به چه كار آمده‌اى ؟ من دل بر مرگ نهاده گفتم : دعوى خدايى مىكنى و نمىدانى كه من كىام و به چه كار آمده‌ام ؟ چون قدرت بود تو را چرا چون ضعيفان پناه به قلعه آوردى ؟ آواز آمد : من بر بندگان رحيم و\r\n\r\n","description":"","footnote":"","page_name":" 1344 ","page_number":630},
  {"content":"\r\n\r\nمهربانم . راوى گويد كه : هرچند او را پند دادم و به دين نصيحت كردم قبول نكرد ، بلكه دعوى بلند مىكرد و بر آن دعوى مصّر بود . بعد از آن ، آن غلام مرا به شخصى سپرد كه : اين را به نوعى كه هيچ كس آزار او نكند از قلعه بيرون كن .\r\nالقصّه ، چون اين شخص معاذ را از احوال مقنّع خبر داد معاذ قلعهء او را محاصره كرد . از طرفين ، هر روز به لوازم جنگ مبادرت مىنمودند تا آنكه زمستان رسيد . چون عربان را تاب و طاقت سرما نيست معاذ بازگشته به جانب سمرقند رفت و هر يكى از امرا به منازل خود رجوع كردند و قرار بر آن نهادند كه وقت بهار باز بر سر مقنّع آيند . در وقت برگشتن لشكر اسلام ، متابعان مقنّع از قلعه بيرون آمده داود بن ابو داود را ، كه والى بلخ بود ، تعاقب نموده شروع در غارت مردم او كردند . داود چون از اين معنى خبردار شد بازگشت و جمعى كثير از سفيدجامگان را به قتل رسانيد . ابن حرشى بنابر كدورتى كه ميان او و معاذ بر سر صحبت گوسفند واقع شده بود ، دائما به مهدى مىنوشت كه : « معاذ در گرفتن مقنّع مجدّ نيست ، و الّا امرى است در كمال آسانى ، خصوصا در اين وقت كه مقنّع از كمال ضعف به قلعه درآمده و به اندك تردّد او را مىتوانست به دست آورد . در زمستان از سر قلعه او برخاسته هر كدامى به شهر خود رفتند و ايشان در ساعت از قلعه بيرون آمده از اطراف و جوانب غارت نمودند و آذوقه به هم مىرسانند . » بنابراين ، مهدى فرمانى به معاذ نوشت كه سپاه را به سعيد حرشى سپارد و هرچه از اسباب حرب خواهد جهت او مهيا سازد كه او متكفّل مهمّ مقنّع شود . پس معاذ سپاه را به سعيد حرشى سپرد و آنچه سعيد مىخواست جهت او مهيّا ساخت . سعيد جميع امراى خراسان را جمع نموده متوجّه قلعهء مقنّع شد و جنگ آغاز كرد كه در اين اثنا ، برادر مقنّع ، « جوشن » نام ، از قلعه بيرون آمده مبارز طلبيد . از اين‌جانب ، سعيد بن يحيى پيش او بيرون رفت . جوشن او را بكشت و باز به قلعه درآمد و حقّ ، سبحانه و تعالى ، در خاطر او انداخت كه از متابعت برادرش كه دعوى باطل مىكند ، بازگشته از تقصيرات سابق استغفار نمايد . بنابراين ، با مردم كش كه قريب به سه هزار مرد و زن و كوچك و بزرگ كه در آن قلعه بودند ، راست آمده تمامى سفيد جامگان را كه با او مىبودند ، بكشت و از سعيد زنهار خواسته با آن كشيان بالتّمام نزد سعيد آمد . سعيد از آمدن او بسيار خوشحال شد و او را اعزاز و اكرام تمام نمود . جوشن آنچه از آذوقهء قلعه بود اكثر بيرون آورده و سعيد حرشى هريك نفر از كشيان از خرد و كلان ، مرد و زن را يك دينار داده باز به كش فرستاد . امّا با وجود آن قلعه را نمىتوانست گرفت تا آنكه زمستان در رسيد و سعيد لشكر را فرمود كه همين جا خانه راست كنند . پس گرمابه‌ها ساختند و منازل طرح انداختند . در اين وقت ، مردى بود در ميان عربان كه او را « جابر بن اجند گفتندى » ، به ديوارها سبك رفتى به نوعى كه هيچ كس را ياراى آن نبود . با\r\n\r\n","description":"","footnote":"","page_name":" 1345 ","page_number":631},
  {"content":"\r\n\r\nدو كس ديگر بيعت كرد كه : امشب از اين خندق مىگذريم و شما بيرون باشيد كه من به اندرون قلعه مىروم و سر خارجه را مىآرم ؛ كه اين فتنه تمامى بر سر اوست . پس هر سه تن از خندق گذشتند و جابر ميان شهر درآمد . خارجه را مست يافت . سر او را بريده على الصّباح پيش سعيد بن حرشى آورد . سعيد هر سه كس را خلعت داد و جابر را رعايت كرد . مردم قلعه به هيچ وجه ندانستند كه قاتل خارجه كيست . مقنّع به واسطهء كشته شدن خارجه بسيار اندوهگين شد و سپاه را به سرجمه سپرد . اين زمستان نيز بگذشت و سعيد قلعه را نتوانست گرفت . مهدى معاذ را از اميرى خراسان عزل كرد و مسيّب بن زهير را به امارت آنجا فرستاد . مسيّب به خراسان آمد و از آنجا روى به بخارا نهاد . پس سرجمه كس فرستاد پيش سعيد حرشى كه : اگر منشور ايالت ماوراء النهر جهت من بفرستى و با من غدر و خلاف نكنى من اين قلعه را به تو مىدهم . سعيد پذيرفت و سرجمه به زنهار او با سه هزار و هشتصد مرد بيرون آمده و سعيد او را بسيار اعزاز كرد و به آن قلعه درآورد .\r\nامّا مقنّع در قلعهء اندرون بود كه گرفتن آن بسيار دشوار مىنمود . چون خبر به او رسيد كه سرجمه ، قلعه را از دست داد و به ايشان ملحقّ شد ، دانست كه كار او تباه شده . با صد زن كه داشت نشست و مجلس شراب آراست و هركدام را قدحى داد كه شراب داشت . همه به مجرّد خوردن بمردند ، الّا يك زن كه نام او « بانوقه » بود كه دانست كه آن زهر است نخورد و آن قدح را به گريبان آويخت و خود را در ميان آن زنان بيفكند . پس مقنّع به جانب غلامان رفت و همه را زهر داد تا بمردند . بانوقه گويد : من او را ديدم چون شترى مست و شمشير كشيده ( و مردى نذير نام را ، كه خادم بود ، پاره‌پاره كرد « 1 » ) . بعد از آن ، متوجّه تنورى كه در آن خانه مىسوخت ، گشت و خود را در آنجا [ 174 الف 
  ] افكند و همين گفت : چندين خلق را تباه كردم و عاقبت خود را ببايد سوخت . « 2 » پس در آن تنور مىطپيد و مىغرّيد تا بمرد . « 3 » و نيز بانوقه گويد : من چون ديدم كه او هلاك شد بر بام قلعه درآمدم و به آواز بلند گفتم : اى مسلمانان ، مىخواهيد كه من در قلعه بگشايم ؟ سعيد گفت : مىخواهم . گفتم : به يك شرط .\r\nگفت : كدام است ؟ گفتم : بدان شرط كه كسى سرايهاى من و آنچه به من تعلّق دارد از من\r\n\r\n\r\n","description":"","footnote":"\r\n( 1 ) . ق : ( و مرد خادمى بود نام او نذير . آن خادم را پاره‌پاره كرد . ) ؛ ش : ( مر او را خادمى بود نام او نزير . آن خادم را پاره‌پاره كرد . ) .\r\n( 2 ) . به اعتقاد استاد عبد الحسين زرّين‌كوب ، خودسوزى مقنّع تعبير ديگرى است از عقايد مانويه در باب لزوم فناى جسم و ترك دنيا ؛ - تاريخ مردم ايران ، ج 2 ، ص 64 .\r\n( 3 ) . نرشخى مىنويسد : « و سبب خود را سوختن وى آن بود كه پيوسته گفتى كه چون بندگان من عاصى شوند من به آسمان روم ، و از آنجا فرشتگان آرم و ايشان را قهر كنم . وى خود را از آن جهت سوخت تا خلق گويند كه او به آسمان رفت تا فرشتگان آرد . » ؛ - تاريخ بخارا ، ص 103 .\r\n","page_name":" 1346 ","page_number":632},
  {"content":"\r\n\r\nنستاند . « 1 » سعيد او را زنهار داده سوگند خورد . بانوقه در قلعه بگشاد و سعيد به اندرون درآمد .\r\nاز جماعت عربان كه به مقنّع يار شده بودند ، عبد اللّه بن عامر قرشى را پيش آوردند . سعيد خيو « 2 » در روى او انداخت و گفت : اى بدبخت ، پدران تو خود دشمن آل محمّد بودند و تو ملعون‌تر آمدى و به يك بار از دين محمّدى بيگانه گشتى و كفر اختيار كردى . پس بفرمود تا گردنش بزدند .\r\nدر روضة الصّفا آورده كه چون دانست كه قلعه مسخّر اهل اسلام شد اصحاب خود را از كوچك و بزرگ در شراب زهر داده مگر يك كنيزك كه بر اين حال وقوف يافته در كنجى پنهان شد . چون اهل قلعه تمامى رخت به شهرستان عدم كشيدند اجساد ايشان بسوخت و خود در خم تيزاب نشست تا گداخته شد مگر موى سر او كه بر روى تيزاب بازمانده بود . پس آن ، كنيزك بالاى قلعه آمد و امان خود طلبيده در قلعه را بگشاد . چون سعيد به اندرون درآمد هيچ كس را نديد غير آن كنيزك . پس او را پيش مهدى فرستاد تا تمامى حالات مقنّع را از وى تحقيق نمود . و مدّتى مديد سفيدجامگان ماوراء النهر مىگفتند كه مقنّع به آسمان رفته و آخر نزول خواهد كرد . و ابتلاى خروج مقنّع ساحر در سال صد و پنجاه و يكم از رحلت سيّد البشر ، عليه و آله التّحيّة من الملك الأكبر ، و فوتش در سال صد و پنجاه و سيّم بود از آن تاريخ . « 3 »\r\n\r\n\r\n","description":"","footnote":"\r\n( 1 ) . و نيز « از خزانه ده هزار درم به من دهى . » ؛ - منبع پيشين .\r\n( 2 ) . خيو : آب دهان . تف .\r\n( 3 ) . در خصوص ترجمهء حال و كشته شدن مقنّع ؛ - عوفى ، جوامع الحكايات ، باب هشتم ؛ هندو شاه ، تجارب السّلف ، ص 121 به بعد .\r\n","page_name":" 1347 ","page_number":633},
  {"content":"\r\n . \r\n","description":"","footnote":"","page_name":" 1348 ","page_number":634},
  {"content":"\r\n\r\n\r\nذكر وقايع سال صد و پنجاه و دوّم از رحلت خير البشر\r\nو در سال صد و پنجاه و دوّم از رحلت آن سرور ، ابراهيم ادهم وفات يافت . مجمل احوال ابراهيم ادهم آنكه در رسالهء قشيريه آورده كه او از ابناى ملوك بلخ بود . روزى در شكارگاه در طلب صيد از هاتفى شنيد كه : اى ابراهيم ، آيا تو را از براى اين خلق كرديم و به اين امر كرديم ؟\r\nو از قربوس « 1 » زين همان لحظه به گوش او رسيد كه : نى ، از براى اين كار مخلوق و به اين امر مأمور . ابراهيم ادهم گويد : بعد از شنيدن اين كلمات مرا حالتى دست داد كه فى الحال اسب و سلاح خود را به راعى بخشيدم و متوجّه باديه شدم . چون به حرم رسيدم به صحبت سفيان ثورى و تحصيل عياض شتافتم و از ايشان علم آموختم . بعد از آن ، ملازمت امام محمّد باقر ( ع ) را اختيار كردم و حديث از آن حضرت شنيدم . و از شعبه و اعمش و غيرهما نيز روايت مىكرد و خرقه از دست موسى بن زيد داعى كه وى از اويس قرنى « 2 » و اويس از امير المؤمنين و امام المتقين علىّ بن ابى طالب ، عليه الصّلوة و السلام ، داشت پوشيد .\r\nمروى است كه روزى ابراهيم مردى را گفت : مىخواهى وليّى باشى از اولياء اللّه ؟ گفت :\r\nبلى ، مىخواهم . گفت : پس به دين و آخرت رغبت اعراض بود از حقّ ، سبحانه و تعالى ، و فارغ كن خود را از براى دوستى خداوند و دنيا و عقبى را در دل خود راه مده و روى دل به حقّ آر .\r\nچون اين اوصاف در تو موجود باشد ولىّ باشى .\r\nابراهيم گويد : شبى به خواب ديدم كه فرشته‌اى طومارى در دست داشت و چيزى نوشت .\r\n\r\n\r\n","description":"","footnote":"\r\n( 1 ) . قربوس : بلندى پيش زين ؛ - آنندراج .\r\n( 2 ) . قرن : موضعى است نزديك طائف يا تمامى وادى آن‌كه ميقات اهل نجداست به جهت احرام حجّ ؛ - منتهى الأرب .\r\n","page_name":" 1349 ","page_number":635},
  {"content":"\r\n\r\nگفتم : چه مىنويسى ؟ گفت : نام دوستان حقّ ، سبحانه و تعالى ، را . گفتم : نام من نوشتى ؟ گفت :\r\nنه . گفتم : اگرچه من از ايشان نىام ، اما دوست دوستان اويم و ايشان را دوست مىدارم . در اين حكايت بودم كه فرشته‌اى دررسيد و گفت : طومار را از سر گير و نام وى بر سر نويس كه دوست دوستان ماست .\r\nو مروى است كه ابراهيم مردى را ديد در طواف كه با او گفت : اى ابراهيم ، درجهء صالحان نيابى تا عقوبت دنيا اختيار نكنى ، و تا در نعمت بر خود نبندى و در محنت نگشايى ، و در عزّت نبندى و در خوارى نگشايى . « 1 »\r\nو از سخنان ابراهيم ادهم است كه : طمع در رحمت خدا بايد داشت تا آنكه با بندگان خدا كه ودايع الهىاند در مقام رحمت و مهربانى باشى . و طمع در رشد نبايد كرد با ترك مجالست علما .\r\nو سفيان ثورى نيز در اين سال به جوار رحمت حقّ پيوست . و داود بن نصر طايى كه از اقران ابراهيم ادهم و سفيان ثورى بود ، نيز در اين سال وفات يافت . و در اين سال عبد السّلام بن هاشم يشكرى « 2 » در قنّسرين خروج كرد و كار او بالا گرفت . مهدى پياپى به دفع او لشكرها فرستاد و چندين مرتبه عبد السّلام لشكرهاى مهدى را شكست داد تا آنكه آخر الأمر ، كشته شد .\r\nو در اين سال ، حسن بن قحطبه با هشتاد هزار كس به غزوهء روم رفت و بسيارى از شهرهاى ايشان را بسوخت و اهل ايشان را بند كرد . و هم در اين سال ، يزيد بن أبى اسيد سلّمى از راه باب قاليقلا به جنگ روم رفت و غنايم بسيار آورد . و در اين سال ، شخصى عبد القهّار نام در جرجان با طايفه‌اى بسيار خروج كرد و لباس سرخ شعار خود ساخت و ايشان به « محمّره » مشهور شدند و شروع در افساد نمودند . پس عمرو بن علا ، كه والى طبرستان بود ، بعد از محاربات بسيار او را با اصحابش به قتل رسانيدند .\r\n\r\n\r\n","description":"","footnote":"\r\n( 1 ) . قصهء انتباه و انقطاع ابراهيم ادهم از دنيا و تعلّقات دنيوى ، داستان بودا را به خاطر مىآورد ، و چون بلخ ، زادگاه ابراهيم ادهم ، از مراكز قديم آيين بودا بوده است ، حكايت توبهء ابراهيم را از داستان بودا برساخته‌اند ، ولى استاد دكتر زرّين‌كوب ضمن رد اين نظريه ، از قول زئير ، محقّق انگليسى ، مىنويسد : « آنچه بودا را وادار به ترك تعلّقات كرد و به جستجوى نور حكمت برانگيخت ، مشاهدهء پيرى ، بيمارى ، و مرگ بود كه پدرش وى را از شناخت آنها بر كنار نگهداشته بود ، در صورتى كه محرّك ابراهيم در ترك تعلّقات ، عبارت بود از آنچه وى آن را نداى غيبى مىپنداشت ؛ صداى هاتف يا اشارات خضر . » ؛ - جستجو در تصوف ايران ، ص 32 . در هر حال از مجموعهء آراى تذكره‌نويسان در خصوص علت رويكرد ابراهيم ادهم از امارت به امور باطن و زهد ، چنين مستفاد مىشود كه بر اثر ظهور بعضى اكتشافات غيبى و تنبّهات معنوى ، دست از دنيا كشيد و بر اثر زهد و رياضت و عبادت ، به مقام واصلين و عارفين بزرگ رسيد .\r\n( 2 ) . هر سه نسخه : « عبد السّلام هاشم سرسى . » به قياس الكامل تصحيح شد .\r\n","page_name":" 1350 ","page_number":636},
  {"content":"\r\n\r\n\r\nذكر وقايع سال صد و پنجاه و سيّم از رحلت خير البشر\r\nاز جمله وقايع اين سال آنكه مهدى پسر خود ، هارون الرّشيد ، را با لشكرى عظيم به غزو روم تعيين نمود و به مشايعت او بيرون آمده چند منزل همراه مىرفت و پسر كلان خود ، هادى ، را به نيابت در بغداد گذاشت . چون به حدّ روم رسيد هارون را رخصت داده خود در همانجا به بناى شهرى امر فرمود كه الحال به « مهديه » مشهور است . و از امرا حسن بن قحطبه ، ربيع حاجب و خالد بن برمك را همراه هارون نمود . خالد را در آن غزوه آثار جميلهء بسيار روى نمود . و مهدى از آنجا مراجعت نموده در همين سال به زيارت بيت المقدّس رفت . هارون را در اين يورش فتوحات عظيم روى نمود و بشارت فتوحات هارون را سليمان بن برمك به مهدى رسانيد . مهدى او را نوازش پادشاهانه كرد .\r\nو در اين سال مهدى عمّ خود ، عبد الصّمد ، را از ايالت جزيره عزل كرده حكومت آن ديار را به زفر بن حارث عاصم بلالى ارزانى داشت . باز در همين سال ، زفر را عزل كرد و عبد اللّه بن صالح بن على را به حكومت آن ولايت فرستاد . و در همين سال ، هارون الرّشيد را ولايت مغرب و آذربايجان و ارمنيه ارزانى داشت و يحيى بن خالد برمك را وزير هارون ساخت . « 1 »\r\n\r\n\r\n","description":"","footnote":"\r\n( 1 ) . و ثابت بن موسى را مستوفى خراج آن ديار كرد .\r\n","page_name":" 1351 ","page_number":637},
  {"content":"\r\n . \r\n","description":"","footnote":"","page_name":" 1352 ","page_number":638},
  {"content":"\r\n\r\n\r\nذكر وقايع سال صد و پنجاه و چهارم از رحلت خير البشر\r\nدر اين سال ، مهدى ، عبد الكبير بن عبد الحميد را با لشكرى گران به غزو روم فرستاد . از جانب روميان ميخائيل بطريق « 1 » و طاراد بطريق با نود هزار كس متوجّه جنگ عبد الكبير شدند . با وجود آنكه در آن معركه عبد الكبير طاراد بطريق را به قتل رسانيد ، امّا چون مسلمانان چنانچه بايستى بر جنگ اقدام ننمودند ناچار عبد الكبير به بغداد بازگشته « 2 » و هيچ شهرى از روم فتح ننمود . بنابراين ، مهدى فرمود كه او را بكشند . آخر الأمر ، مردم شفاعت او كرده از كشتن او را خلاص كردند . بنابراين ، مهدى او را حبس نمود .\r\nو در همين سال ، مهدى عزيمت به راه حجّ كرد . چون در راه آب كم بود ، مردم از تشنگى بسيار بدحال بودند و با وجود قلّت آب مهدى در راه تب كرد . بنابراين ، بازگشت و مردم بسيار در وقت بازگشتن از بىآبى نزديك به هلاكت رسيدند . بنابراين ، مهدى بر على بن يقطين كه سركار حفّاران بود ، غضب كرد . و در وقت مراجعت از راه حجّ مهلّب بن صالح را به امارت حاجّ تعيين « 3 » نمود .\r\n\r\n\r\n","description":"","footnote":"\r\n( 1 ) . بطريق : مأخوذ از يونانى ، رئيس مذهب نصارى ؛ - نفيسى ، ناظم الأطبا .\r\n( 2 ) . ابن أثير گويد : « عبد الكبير ترسيد و مردم را از جنگ بازداشت . » ؛ - الكامل ، ج 10 ؛ ص 10 .\r\n( 3 ) . به تصريح ابن أثير ، مهدى برادر خود ، صالح ، را امير الحاج كرد ؛ - منبع پيشين .\r\n","page_name":" 1353 ","page_number":639},
  {"content":"\r\n . \r\n","description":"","footnote":"","page_name":" 1354 ","page_number":640},
  {"content":"\r\n\r\n\r\nذكر وقايع سال صد و پنجاه و پنجم تا سال پنجاه و هشتم از رحلت خير البشر\r\n[ مهدى 
  ] هارون الرّشيد را با هفتصد و نود و پنج هزار سوار به غزوهء روم فرستاد . در اين وقت ، اليون ، قيصر روم ، فوت شده بود و از وى پسرى در سن دو سالگى مانده و امور سلطنت آن ولايت بر رأى مادر آن پسر ، كه عورتى عاقله و مدبّره بود ، قرار گرفته بود . « 1 »\r\nالقصّه چون هارون به نواحى درياى قسطنطنيه رسيد آن عورت لشكرى آراسته به جنگ هارون فرستاد . ميانهء ايشان مكرّرا جنگها اتّفاق افتاد و پنجاه هزار و ششصد و چهل و سه كنيزك به بند اهل اسلام افتاد و غنايم ديگر بىنهايت به دست لشكر اسلام افتاد . بنابراين ، آن عورت جماعتى را پيش هارون الرّشيد فرستاده از وى صلح خواست به شرط آنكه هر سال هفتاد هزار دينار پيشكش به دار الخلافه فرستد . چون آن عورت عجز بسيار كرد هارون قبول اين معنى نموده از سر ايشان گذشت .\r\n* * * و در سال صد و پنجاه و ششم هارون با غنايم [ 174 ب 
  ] و هداياى ملكهء روم با نهيب و طنطنهء سلطنت به دار الخلافه آمد و مهدى او را به « رشيد » ملقّب گردانيد و از مردم ، جهت [ او 
  ] ، بيعت ولايتعهدى بعد از هادى برگرفت . و بند كردن مهدى ، يعقوب بن داود را ، كه تفصيل احوال او سابقا مذكور شد ، نيز از جمله وقايع اين سال بود . « 2 » و در اين سال ، ابو يوسف « 3 » را قاضى بغداد كردند .\r\n* * *\r\n\r\n\r\n","description":"","footnote":"\r\n( 1 ) . نام اين ملكه را ابن أثير « اغسطه » ضبط كرده است .\r\n( 2 ) . ابن أثير ، الكامل ، ج 10 ، ص 15 به بعد .\r\n( 3 ) . ابو يوسف يعقوب بن ابراهيم .\r\n","page_name":" 1355 ","page_number":641},
  {"content":"\r\n\r\nو در سال صد و پنجاه و هفتم مهدى پسر كلان خود ، هادى ، را با لشكرى عظيم به جرجان « 1 » فرستاد و أبان بن صدقه را وزير او ساخت .\r\n* * * و در سال صد و پنجاه و هشتم ، اهل روم از صلحى كه با هارون الرّشيد كرده بودند برگشتند « 2 » و در اداى مال تهاون نمودند ، مع ذلك نايب جزيره جماعتى از لشكريان به آن حدود فرستاده بودند ايشان را تماما به قتل رسانيدند .\r\n\r\n\r\n","description":"","footnote":"\r\n( 1 ) . در اين هنگام امير طبرستان و گرگان شروين بود .\r\n( 2 ) . مدّت متاركه سى و دو ماه بود .\r\n","page_name":" 1356 ","page_number":642},
  {"content":"\r\n\r\n\r\nذكر وقايع سال صد و پنجاه و نهم از رحلت خير البشر\r\nو در محرّم سال صد و پنجاه نهم ، مهدى داعى حقّ را اجابت نموده از عالم فنا به عالم بقا شتافت . « 1 » مدّت خلافت او به قولى يازده سال و به قولى كمتر از آن و زمان حياتش چهل و سه سال . و در سبب فوت او اختلاف است . بعضى گويند كه در شكار ، نخجير در خرابه‌اى رفت و مهدى همچنان در عقب او تاخته مىخواست كه به خرابه درآيد كه پشت او به دروازهء خرابه خورد و در حال بشكست و همان لحظه بمرد .\r\nو طايفه‌اى گويند كنيزكى از كنيزكان خاصّه كه نامش حسنه مىبود از براى كنيزكى ديگر كه با او عداوت داشت ، طبقى از امرود فرستاده بود و در امرودى كه بزرگتر و خوبتر بود زهر تعبيه نموده بود . اتّفاقا ، آن طبق امرود به نظر مهدى مىرسد و هم آن امرود را تناول نموده و در دم درگذشت . « 2 »\r\nو در جميع تواريخ معتبره مسطور است كه از خلفاى عباسيّه هيچ يك نسبت به خلق مشفق‌تر و مهربان‌تر از مهدى نبود ؛ چرا كه ، در اوّل خلافت خود افتتاح به ردّ مظالم كرده دست اقتدار و زيادتى از اهل روزگار بازداشت و ترسناكان را ايمن گردانيد و داد مظلومان را از ظالمان مىگرفت و همّت بر صرف اموال مصروف گردانيد .\r\nو در مروج الذّهب مسطور است كه مبلغ ششصد هزارهزار درم و چهارده هزارهزار دينار كه در خزاين از پدر به وى ميراث رسيده بود همه را پراكنده ساخت و بر مردم قسمت نمود تا\r\n\r\n\r\n","description":"","footnote":"\r\n( 1 ) . فوت مهدى در ماسبذان اتّفاق افتاد ، در تاريخ محرّم سال صد و شصت و نه هجرى .\r\n( 2 ) . صاحب النّجوم الزاهره ( ج 2 ، ص 58 ) علّت مرگ مهدى را خوردن گوشت فاسد و گنديده مىداند ؛ - تعليق استاد حسن قاضى بر تجارب السّلف ، ص 91 .\r\n","page_name":" 1357 ","page_number":643},
  {"content":"\r\n\r\nآنكه روزى خزانه‌دار ، كليدهاى خزانه را پيش ايشان آورده معروض داشت كه : چون خزانه‌ها از مال خالى شده اينها به چه كار آيد ؟ « 1 » پس مهدى فرمود تا بيست كس از موالى به اخذ خراج و مال ديوان به اطراف رفتند و به اندك فرصتى از نقد و جنس چندان‌كه محاسب وهم از احصاى آن عاجز بود و اصل خزانهء ايشان گردانيدند .\r\nو در روضة الصّفا مسطور است كه روزى مهدى در شكارگاه از لشكريان جدا افتاده و در پى صيد بسيار تاخته بود تا آنكه بسيار گرسنه شد و به خانهء عربى رسيده فرود آمد و با عرب گفت : مهمان توام ، به آنچه دارى حاضر كن كه گرسنگى بسيار مستولى است . عرب گفت : تو را بسيار عظيم الشأن مىبينم . لايق تو هيچ ندارم كه پيش تو حاضر كنم . مهدى گفت : هرچه دارى بياور . عرب نان زرد پيش وى آورد . مهدى به رغبت تمام آن را تناول نمود . آنگاه عرب قدرى شير بياورد . مهدى آن را نيز بياشاميد . بعد از آن ، عرب كوزه‌اى شراب حاضر كرد و اوّلا خود خورد و آنگاه به مهدى داد . خليفه كاسهء شراب دركشيد و ساعتى درگذشت . كاسهء ديگر طلبيد و با عرب گفت : اى اعرابى ، مىدانى من كيستم ؟ عرب گفت : نمىدانم . گفت : من يكى از خادمان خاص خليفه‌ام . عرب گفت : بارك اللّه عليك . و چون كاسهء دوّم خورد و دماغش گرم گشت ، باز گفت : اى عرب ، مرا مىشناسى ؟ عرب گفت : قبل از اين شمّه‌اى از احوال تقرير كردى . گفت : چنين نيست كه گفتم ، بلكه من يكى از اكابر بارگاه خلافتم . اعرابى نيز در برابر او ثناى لايق گفت . پس كاسهء سيّم طلبيده دركشيده و گفت : اى اعرابى ، مرا مىشناسى ؟ گفت : آرى تو الحال نگفتى كه من يكى از امراى اعظام خليفه‌ام ؟ مهدى گفت : منم خليفه امير المؤمنين مهدى . اعرابى چون اين سخن بشنيد برجست و كاسهء شراب از پيش او برداشت . مهدى گفت : چرا برداشتى ؟ گفت : شراب دادن به تو مصلحت نيست ؛ چرا كه ، به قدح چهارم دعوى نبوّت خواهى كرد و به پنجم دعوى خدايى . مهدى بسيار بخنديد . در اين اثنا ، لشكر و حشم مهدى رسيدند و از دور فرود آمده شرايط خدمتكارى به جاى آوردند . اعرابى بسيار متوحّش شد . مهدى گفت : اى اعرابى ، هيچ باك ندار . و او را به انعام و اكرام خويش سرافراز گردانيده از نقد و جنس مبلغى بسيار به او ارزانى داشت . اعرابى از كمال خوشحالى گفت : گواهى مىدهم كه تو در دعوى چهارم و پنجم ، كه عبارت از نبوّت و الوهيّت باشد ، صادقى .\r\n\r\nذكر خلافت موسى بن مهدى كه ملقّب به هادى بود\r\nدر روضة الصّفا مسطور است كه در حين وفات مهدى ، هادى در جرجان بود و هارون الرّشيد به\r\n\r\n\r\n","description":"","footnote":"\r\n( 1 ) . با اين حال ، در تواريخ آمده است كه به هنگام جلوس هادى بر تخت حكومت ، مقرّرى دو سالهء سپاهيان به تأخير افتاده بود و آنان سر به شورش نهادند . - تاريخ ايران ، پژوهش دانشگاه كيمبريج ، ج 4 ، ص 62 .\r\n","page_name":" 1358 ","page_number":644},
  {"content":"\r\n\r\nاستصواب يحيى بن خالد برمكى مسرعان به آن ولايت فرستاده برادر را از صورت واقعه اعلام بخشيد و هادى از روى استعجال تمام به دار الخلافه آمده بر سرير خلافت متمكّن گشت . « 1 »\r\nو در ايّام خلافت او در مدينهء طيبه حسين بن علىّ بن الحسن بن علىّ بن ابى طالب ، عليه الصّلوة و السّلام ، به واسطهء نزاعى كه ميانهء او و عمر بن عبد العزيز بن عبد اللّه بن عمر الخطّاب ظاهر شده بود « 2 » تمامى مردم مدينه را به بيعت خود خواند و اظهار مخالفت كرد . عمر بن عبد العزيز با متابعان آل عباس جمعيت نموده متوجّه دفع حسين شد . ميانهء ايشان از صباح نماز پيشين جنگى عظيم درگرفت و حسين غالب آمده اكثر متابعان عباسيّه را به قتل رسانيده و خالد بن يزيد كه از جملهء امراى ايشان در آن معركه بود ، به قتل رسيد و باقى فرار بر قرار اختيار نموده پراكنده شدند . حسين بيت المال را متصرّف شده هفتاد هزار دينار را بر مردم قسمت نمود .\r\nروز ديگر ، باز ميان آل ابو طالب و متابعان عباسيان جنگ درگرفت و اين نوبت نيز ظفر حسين را بود . بعد از آن ، حسين بن على [ بن الحسن 
  ] يازده روز در مدينه توقّف نموده استعداد راه كرده متوجّه حرم شد . چون به مكّه رسيد بفرمود تا منادى كردند كه هر بنده‌اى كه به خدمت امير المؤمنين آيد و ملازمت او اختيار كند از بندگى آزاد باشد . بدين سبب ، مجموع غلامان اهل مكّه كمر اطاعت حسين در ميان بستند و خلقى بسيار از اهل مكّه در ظلّ رأيت او جمع شدند .\r\nچون اين خبرها به هادى رسيد ، محمّد بن سليمان بن عباسى را با جمعى كثير از خويشان خود كه داعيهء حرم داشتند ، به دفع حسين نامزد كرد و لشكرى بسيار همراه ايشان تعيين نمود .\r\nمحمّد بن سليمان به موضع ذىطوى كه آن را « فخّ » نيز گويند رسيده فرود آمده و آن موضع را معسكر خود ساخت . در روز ترويه ، ميانهء هر دو فريق جنگ روى نمود و از وقت طلوع آفتاب تا آنكه به نصف النّهار رسيد جنگ مىكردند . آخر الأمر ، حسين بن على كشته شد و سر او را پيش محمّد بن سليمان آوردند . محمّد آن سر را مصحوب شخصى نزد هادى فرستاد . « 3 » چون آن را به مجلس حاضر ساختند بعضى از حضّار مجلس خوشحالى نمودند . هادى در غضب شده گفت : فى الواقع كسى بر اين سر اظهار استبشار و خوشحالى كند كه از اسلام رايحه‌اى به مشام او نرسيده باشد ؛ چرا كه ، اين سر فرزند پيغمبر ما ، صلّى اللّه عليه و آله ، است . غايتش چون\r\n\r\n\r\n","description":"","footnote":"\r\n( 1 ) . مصادف با بيست و دوم محرّم سال صد و شصت و نه هجرى برابر با چهارم اوت سال هفتصد و هشتاد و پنج ميلادى .\r\n( 2 ) . علّت نزاع اين بود كه عمر چند نفر از اهالى مدينه از جمله ابو الزفت حسن بن محمّد ، محمّد بن عبد اللّه ، و مسلم بن جندب شاعر هزلى را به خاطر شرابخوارى تازيانه زده و در شهر گردانيده بود ؛ - ابن أثير ، الكامل ، ج 10 ، ص 35 .\r\n( 3 ) . در تاريخ ايران ، پژوهش دانشگاه كيمبريج ، ( ج 4 ، ص 62 ) آمده كه : « نبرد فخّ همان درسى را به علويان داد كه عباسيان از آن تجربه گرفته بودند . آنها دريافتند كه تلاش براى پىافكندن خلافت تازه بايد پشتيبانى ولايات مرزى را بجويند . » حسين بن على بن الحسن چون در محلّى به نام فخّ ، در نزديك مكه كشته شد ، در تاريخ به « صاحب الفخّ » معروف است .\r\n","page_name":" 1359 ","page_number":645},
  {"content":"\r\n\r\nملك عقيم است ما ناچار از آخرت گذشته بر امثال اين امور اقدام مىنماييم . القصّه ، چون هادى فصلى در اين باب بر اهل مجلس فروخواند شخصى كه سر آورده بود و طمع جايزه داشت مأيوس و منكوب بازگشت . « 1 »\r\nو در زمان هادى ، كار زنادقه بالا گرفت و قدوهء ايشان عبد اللّه بن مقفّع بود كه در فصاحت و بلاغت عديل و نظير نداشت ، چنانچه او را بر امرؤالقيس و فصحاى سابق بر آن ترجيح مىنهادند . او كليله و دمنه را از زبان فارسى به لغت عربى نقل كرد و صالح بن عبد القدّوس ، عبد اللّه بن داود ، عم‌زادهء ابو العباس سفّاح ، عبد اللّه هاشمى ، و جمعى كثير ديگر ، كه به اين مذهب اعتقاد داشتند ، ايشان بر جماعتى كه به اركان شريعت مصطفوى مثل نماز و روزه و زكات و حجّ قيام مىنمودند استهزا و سخريه مىكردند در اين وقت با يكديگر اتّفاق نموده گفتند كه مدار متابعان محمّد بر قرآن است و ما هرگاه در برابر قرآن كتابى تأليف كرديم قرآن در نظر خلايق اعتبارى و وقعى نمىنمايد و اعتقادى كه به آن دارند كه من عند اللّه نازل است باطل مىشود و كار ما پيش مىرود .\r\nپس قرار بر آن دادند و ابن مقفّع متكفّل اين امر شده اين معنى را قبول نمود . و چون اين رأى قرار يافت گفتند : اوّلا بايد كه در مقابل آيهء  يا أَرْضُ  [ 175 الف 
  ]  ابْلَعِي ماءَكِ وَ يا سَماءُ أَقْلِعِي وَ غِيضَ الْماءُ [ وَ قُضِيَ الْأَمْرُ وَ 
  ] اسْتَوَتْ عَلَى الْجُودِيِّ وَ قِيلَ بُعْداً [ لِلْقَوْمِ 
  ] الظَّالِمِينَ  « 2 » ، كه در اقصى مراتب فصاحت و بلاغت است ، كلمه‌اى چند انشا نمايد كه چون از عهدهء اين بيرون آمد باقى بر وى آسان خواهد بود . بنابراين ، ابن مقفّع را در خلوتى نشاندند و اسباب فراغت را جهت او مهيّا ساختند و گفتند كه هيچ كس با او اختلاط نكند تا از اين كار خطير فراغت يابد .\r\nپس او مدّت شش ماه رنج كشيد و جان كند و يك خانه پر مسودّه كرد نتوانست كه لفظى چند فراهم آورد كه فى الجمله به اين آيه مشابهتى داشته باشد . چون ياران او بر اين حال اطلاع يافتند گفتند : دست از اين خيال بازدار كه تو در مدّت شش ماه از عهدهء يك آيه بيرون نتوانستى آمد با ساير آيات كه مشتمل بر اوامر و نواهى و مواعظ و قصص است چه خواهى كرد ؟ و چون هادى از احوال ايشان خبر يافت همه را به قتل رسانيد .\r\nو در روضة الصّفا مسطور است كه خيزران « 3 » ، مادر هادى ، در ايّام خلافت پسر در امور\r\n\r\n\r\n","description":"","footnote":"\r\n( 1 ) . پس از واقعهء فخ ، ادريس بن عبد اللّه ، كه يكى از ياران صاحب الفخّ بود ، به مغرب فرار كرد و مؤسّس سلسله‌اى شد به نام « ادارسه » . اگرچه ادريس بن عبد اللّه در زمان هارون به دست طبيبى مسموم شد ، اين سلسله تا سه قرن باقى ماند . ابن خلدون در مقدّمهء خويش از اين خاندان تجليل كرده است .\r\n( 2 ) . [ و گفته شد 
  ] : اى زمين ، آب خود را فرو بر ، و اى آسمان ، تو ( باران ) باز دار و آب فرو شد و كارگزارده آمد و ( كشتى ) بر « جودىّ » قرار گرفت و گفته شد : دورى باد بر گروه ستمكاران ؛ ( هود ، 44 ) .\r\n( 3 ) . بنا به قول ابن أثير ، خيزران دخت امير شهر رى بوده است ؛ - الكامل ، ج 10 ، ص 53 .\r\n","page_name":" 1360 ","page_number":646},
  {"content":"\r\n\r\nمملكت دخل كردى . هادى در اوايل حال از صوابديد مادر تجاوز ننمودى ، تا آنكه امرا و اعيان و لشكريان و رعايا روى به درگاه خيزران نهادند و هر روز ملازمت او مىكردند . و اين معنى هادى را بسيار ناخوش آمد . اتّفاقا ، روزى در سرانجام مهمّات ، خيزران مهمّى اراده كرد و هادى از قبول آن ابا كرد . خيزران مبالغه و الحاح از حدّ گذرانيد . چون هادى به انجام آن مهمّ راضى نبود در آن باب عذرى گفت . خيزران باز در مبالغه افزود . هادى در جواب گفت :\r\nاى مادر ، تمشيت اين مهمّ مقدور من نيست . خيزران گفت : من از عبد اللّه بن مالك كه يكى از امراى توست قبول كرده‌ام كه اين مهمّ را بسازم . هادى به غضب درآمده عبد اللّه را دشنام داده گفت : چون دانستم كه باعث اين مهمّ كيست به خدا سوگند كه هرگز اين مهمّ را نمىسازم .\r\nخيزران گفت : من نيز هيچ حاجت از تو درنمىخواهم . گفت : هرگز نخواه . مرا از اين چه باك ! خيزران از روى اعراض خواست كه از مجلس برخيزد كه هادى گفت : به خدا سوگند و به قرابتى كه ميان رسول خدا ، صلّى اللّه عليه و آله ، و من است كه اگر معلوم شود كه يكى از قائدان و امراى من به در سراى تو آيند گردنش بزنم و اموالش بستانم . زنان را به مهمّات ملك چه كار است ؟ ايشان را قرآن بايد خواند و به عبادت الهى مشغول بايد بود يا دوك پيش خود نهاد .\r\nزينهار كه بعد از اين بر هيچ مسلمانى روى نگشايى ، و الّا از اين چيزى مشاهده كنى كه مكروه طبع تو باشد . خيزران به رنجش تمام از پيش هادى بيرون رفت و همچنان اكابر و اشراف به ملازمتش مىرفتند ، امّا روزبه‌روز كدورت مادر در خاطر پسر جاى مىگرفت . تا آنكه تمامى امرا و سرهنگان را طلبيده از ايشان پرسيد : من بهترم يا شما ؟ گفتند : تو يا امير المؤمنين . گفت :\r\nمادر من بهتر است يا مادر شما ؟ گفتند : مادر خليفه . گفت : كدام يك از شما روا مىداريد كه از مادر او در مجلسها سخن نقل مىكرده باشند ؟ گفتند : هيچ كس از ما به اين معنى راضى نيست .\r\nگفت : پس شما به خانهء مادر من چرا مىرويد و از وى حكايات در مجالس نقل مىكنيد ؟ چون مردم اين كلمات از هادى شنيدند همه ترك ملازمت خيزران نمودند . از اين جهت ، خيزران بسيار آزرده‌خاطر بود و سوگند خورد كه بعد از اين هرگز با هادى سخن نگويد . « 1 »\r\nو نيز در روضة الصّفا آورده كه چون روزى چند از خلافت هادى گذشت او را داعيهء آن شد كه هارون الرّشيد را از ولايتعهدى عزل نموده جعفر ، پسر خود ، را وليعهد گرداند . هارون اين معنى را فهميده در اين باب با يحيى بن خالد برمكى كه وزير او بود ، مشورت نمود . « 2 » يحيى او\r\n\r\n\r\n","description":"","footnote":"\r\n( 1 ) . اكثر مورّخين كوتاه ماندن دست خيزران از خلافت را بزرگترين عامل قتل هادى و به خلافت رسيدن هارون الرّشيد ، پسر محبوب خيزران ، مىدانند .\r\n( 2 ) . هادى قول واگذارى دو ولايت در رقّه ، يكى هنى و ديگرى مرى ، را به هارون الرّشيد داده بود و رشيد حاضر بود با -\r\n","page_name":" 1361 ","page_number":647},
  {"content":"\r\n\r\nرا از اين معنى مانع آمده گفت : تو لذت خلافت و حلاوت حكومت نيافته‌اى . پس هارون به سخن يحيى عمل نموده از خلع ابا و امتناع نمود . و هادى دانست كه باعث اين ابا و امتناع يحيى بن برمكى بود ؛ بنابراين ، فرمود تا يحيى را در بند كردند . « 1 » چون يحيى را به زندان بردند يحيى رقعه‌اى نوشت به هادى كه مضمونش اين بود كه : « مرا يك نصيحتى است . اگر امير المؤمنين مرا در خلوت طلبيده استفسار نمايد دور نخواهد بود . »\r\nهادى را اعتقاد آنكه يحيى ترسيده در ساعت فرمود تا يحيى را در خلوت حاضر ساختند .\r\nچون يحيى پيش هادى رسيد بعد از تحيّت خلافت گفت : يا امير المؤمنين ، العياذ باللّه اگر صورتى واقع شود ، كه چشم من مبيناد ، كه طبقات خلايق پسر تو جعفر را ، كه هنوز به بلوغ نرسيده ، در امور شرعى و ملكى و سياسى پيشوا و مقتداى خود سازند مىتواند شد كه در آن زمان جمعى ديگر شروع در خلافت كنند و مهمّ خلافت از اولاد مهدى بيرون رود . هادى لحظه‌اى متفكّر شده گفت : اى يحيى ، مرا از خواب غفلت بيدار كردى . صواب آن است كه تو مىگويى . يحيى گفت : يا امير المؤمنين ، صلاح در آن است كه الحال رشيد را در خلع تكليف نسازى ، و من قبول كردم كه چون فرزند امير المؤمنين به حدّ بلوغ و رشد رسد رشيد را به طوع و رغبت به خلع راضى سازم ، به طريقى كه اوّل كسى كه به بيعت جعفر درآيد هارون الرّشيد باشد .\r\nهادى اين معنى را قبول نموده يحيى را از بند بيرون آورد .\r\n* * *\r\n\r\n\r\n","description":"","footnote":"\r\n- در دست داشتن اين دو از ولايتعهدى خلع شود ؛ - عبد العظيم قريب ، تاريخ برامكه ، ص 36 ؛ هندو شاه ، تجارب السّلف ، ص 143 .\r\n( 1 ) . قبل از اين ، هادى مبلغ بيست هزار دينار به يحيى داده و سعى كرده بود تا وى را به خلع هارون از ولايتعهدى متقاعد كند ، ولى يحيى ضمن رد مبلغ مزبور هادى را راضى كرده بود تا از تصميم خود عدول كند ؛ - منبع پيشين ، ص 37 .\r\n","page_name":" 1362 ","page_number":648},
  {"content":"\r\n\r\n\r\nذكر وقايع سال صد و شصتم از رحلت خير البشر\r\nدر اين سال ، هادى وفات يافت . « 1 » خلافتش يك سال و سه ماه و مدّت حياتش بيست و شش سال و كسرى . و در سبب موت هادى صاحب [ تاريخ 
  ] گزيده چنين آورده كه روزى هادى در عيسىآباد « 2 » در ايوان قصر با نزديكان خود ايستاده بود و فرّاشى از دور ايستاده . با ندما گفت :\r\nتوانم كه تيرى بر سينهء اين فرّاش زنم كه از پشتش بيرون آيد ؟ گفتند : خليفه از آن قدر اندازتر است كه از امثال اينها عاجز آيد . امّا دست به خون مسكينى نبايد آلود . هادى به سخن ايشان التفات نانموده تيرى به جانب آن فرّاش انداخت كه راست از سينه‌اش بيرون رفت و در ساعت بمرد . و هادى فى الحال پشيمان گشت و وارثان او را طلب داشته خشنود گردانيد . امّا حيرت الهى او را نگذاشت و همان روز در سراپاى او بثيره‌اى « 3 » پيدا شد و هرچند مىخاريد تسكين نمىيافت و ساعت به ساعت ورم زياده مىشد و تعفّن پيدا كرده در همان روز وفات يافت .\r\nو از اكثر تواريخ چنين معلوم مىشود كه مادرش خيزران او را زهر « 4 » داد ؛ چنانچه از هرثمة بن أعين « 5 » كه از خواص بود ، منقول است كه شبى در وقت غير معهود قاصدى از هادى به طلب\r\n\r\n\r\n","description":"","footnote":"\r\n( 1 ) . ثعالى تاريخ دقيق مرگ هادى را شب شنبه شانزدهم ربيع الأوّل سال صد و هفتاد هجرى نوشته است . همان شبى كه خليفه‌اى مىميرد ، خليفه‌اى [ - هارون الرّشيد 
  ] به خلافت مىرسد و خليفه‌اى ديگر [ مأمون 
  ] به دنيا آمد ؛ - ترجمهء لطائف المعارف ، ص 193 .\r\n( 2 ) . عيسىآباد : يكى از قصور مهدى بود . صاحب البدايه و النهايه ، ( ج 10 ، ص 149 ) گويد : و فيها ( اىّ سنة 166 ) ذهب المهدى الى قصره المسمّى بعيساباد بنى له بالاجر بعد القصر الأوّل الذى بناه باللبن فسكنه و . . .\r\n( 3 ) . بثيره : جوش كوچك .\r\n( 4 ) . به تصريح ابن أثير ، پيش از اين ، هادى برنج پختهء مسمومى براى مادر خويش فرستاد ، ولى خيزران از خوردن آن خوددارى كرد ؛ - الكامل ، ج 10 ، ص 46 . در باب فوت هادى نيز ؛ - تاريخ پزشكى ايران ، ص 99 .\r\n( 5 ) . او كسى بود كه رشيد را به مقام خلافت نشاند ؛ - ابن أثير ، الكامل ، ج 10 ، ص 53 .\r\n","page_name":" 1363 ","page_number":649},
  {"content":"\r\n\r\nمن آمد و من به واسطهء آنكه او بر خون كردن بسيار مايل بود بسيار ترسيدم . چون به مجلس وى درآمدم مجلس را خلوت كرد و به من گفت : اى هرثمه ، بايد كه به همين لحظه اين سگ ملحد ، يعنى يحيى بن خالد برمكى ، را با هارون الرّشيد گردن زده سرهاى ايشان را نزد من آرى كه يحيى برمكى هميشه در كشتن من و خلافت هارون سعى مىنمايد . هرثمه گويد : من با وجود بىباكى هادى جرأت نموده معروض داشتم كه : يا امير المؤمنين ، رشيد برادر امير المؤمنين است ، اگر من بر قتل او اقدام نمايم در دنيا و آخرت زيانكار خواهم بود و از نظر عقلا ساقط .\r\nهادى گفت : تو را اطاعت من بايد كرد . اگر اطاعت نمىكنى گردنت مىزنم . گفتم : امير المؤمنين را فرمانبردارم . بعد از آن گفت : چون از اين مهمّ فارغ شوى بايد كه به زندانخانه رفته هركه را از آل ابو طالب در زندان باشد او را به قتل برسانى و اگر بسته باشند ايشان را به دجله اندازى . « 1 » و چون از اين مهمّ فارغ گشتى با جمعى از خواص درگاه متوجّه كوفه شو و هركه از آل عباس آنجا يا بى همه را از شهر بيرون كن و شهر را آتش زن تا آن سرزمين با خاك يكسان شود .\r\nهرثمه گفت : من گفتم : يا امير المؤمنين ، اين كار عظيم است . ساعتى سر در پيش افكنده آنگاه فكر كرد . بعد از آن باز گفت : از آنچه گفتم چاره‌اى نيست ؛ چه ، هر آفتى كه به من مىرسد از اين ممر است . بعد از آن ، خود متوجّه درون شد و گفت : اى هرثمه ، آنچه به تو گفتم على التّرتيب به آن قيام نماى . و چون به در حرم رسيد بازگشت و به من گفت : ساعتى در همين جا توقّف كن . من با خود گفتم سبب توقّف آن است كه مرا بكشد و آن عمل به ديگرى فرمايد ؛ چه ، من دو نوبت به سخن او اعتراض كردم . با خود قرار دادم كه اگر بىآفت از سراى خلافت خلاصى يابم سر به غربت نهاده در قطرى از اقطار عالم منزوى شوم كه هيچ كس مرا نشناسد . چون نيمى از شب بگذشت خادمى بيرون آمد و مرا آواز داد كه اى هرثمه ، امير المؤمنين تو را مىخواند . من يقين به مرگ خود كرده كلمهء شهادت‌گويان با او همراه شدم تا به جايى رسيدم كه گفتگوى زنان به گوش من رسيد . با خود جزم كردم كه در قتل من به اين بهانه كه نزديك به حرم آمده‌ام تمسّك خواهد جست . بنابراين ، همانجا ايستادم و هرچند خادم مىگفت كه : درون رو ، گفتم : لا و اللّه . و چون خادم مبالغه [ 175 ب 
  ] از حدّ برد من به آواز بلند گفتم : تا آواز خليفه را نشنوم كه درآى ، به اين خانه درنروم ؛ كه در اين اثنا ، آوازى شنودم كه : ويهك يا هرثمه كه منم خيزران . تو را به جهت آن طلبيدم كه واقعه‌اى عظيم پيش آمده تا مشاهده كنى . من از روى حيرت تمام به آن خانه دررفتم . خيزران از پس پرده با من\r\n\r\n\r\n","description":"","footnote":"\r\n( 1 ) . در خصوص فرمان هادى مبنى بر قتل هارون و از همه مهمتر قتل آل على ؛ - دهستانى ، ترجمهء فرج بعد الشدّة ، ص 230 .\r\n","page_name":" 1364 ","page_number":650},
  {"content":"\r\n\r\nگفت : اى هرثمه ، موسى بمرد . خداى تعالى تو را و ساير مسلمانان را از شرّ او خلاص كرد . برو و در وى نگر . چون من چادر از روى هادى برداشتم ديدم با هزار سالگان برابر شده بود .\r\nخيزران گفت : اى هرثمه ، بايد كه همين لحظه پيش يحيى بن برمك روى و او را از اين واقعه خبردار كنى تا قبل از آنكه قضيّه افشا يابد به تجديد مراسم بيعت هارون الرّشيد پردازد .\r\nپس من به تعجيل رفته يحيى را از صورت واقعه خبر دادم . يحيى در ساعت به دار الخلافه آمده مردم را به بيعت رشيد مجدّدا درآورد . و از غرايب امور ، همان شب مأمون متولّد شد . القصّه ، در يك شب خليفه‌اى بمرد و ديگرى بر مسند خلاف متمكّن گشت و خليفهء ثالث متولّد شد . « 1 »\r\nو به صحّت پيوسته كه هادى اگرچه به قلّت رحم ، قساوت قلب ، و خشونت طبع متّصف بود ، امّا بسيار دلير و عالى همّت بود . مشهور است كه روزى هادى در بعضى از باغات خود بر درازگوش مصرى سوار بود و با جمعى معدود از ندما سير مىنمود كه در اين اثنا ، خبر آوردند كه فلان خارجى را گرفته آوردند . هادى فرمود كه او را حاضر سازند . خارجى چون در باغ درآمد ديد كه هادى با جمعى معدود بىسلاح سير مىكند ، فرصت غنيمت دانسته فى الحال دست دراز كرد و شمشير از نيام كسى كه او را مىآورد كشيده روى به هادى نهاد . آن جماعت همه گريختند امّا هادى مطلقا از جاى خود نجنبيد ، بلكه از مركب فرود آمده بايستاد . چون آن شخص به نزديك هادى رسيد هادى از روى جزبه گفت : بزن گردنش . خارجى را تصور آنكه شخصى در عقب اوست كه هادى به او امر مىكند ، از پس نگريست ، كه هادى خود را به وى رسانيده شمشير از دست وى گرفته در ساعت گردنش از بدن جدا ساخت . چون ندما اين حال را مشاهده كردند به خود قرار دادند كه ايشان را نيز به واسطهء آن گريختن به خارجى ملحقّ مىسازد . امّا هادى اين را درگذرانيد و مطلقا به روى ايشان نياورد ، امّا ديگر هرگز سلاح از خود دور نمىكرد .\r\nو از عبد اللّه بن مالك ، كه مير توزك مهدى بود ، و مهدى او را پيوسته به تأديب نديمان امر فرمودى ، منقول است كه : گاهى در ايّام مهدى در حقّ بعضى كسانى كه مهدى مرا به تأديب ايشان امر مىكرد هادى شفاعت مىكرد و من خلاف حكم هادى مىكردم . از اين جهت ، هادى از من بسيار آزرده‌خاطر مىبود . چون خلافت بر وى قرار گرفت من از وى بيم و توهّم بسيار داشتم تا آنكه روزى مرا طلب كرد . من كفن پوشيده و وصيّت كرده متوجّه ملازمت او شدم .\r\nچون پيش او درآمدم ديدم بر كرسى نشسته و نطع شمشير پيش خود نهاده . سلام كردم . گفت :\r\n\r\n\r\n","description":"","footnote":"\r\n( 1 ) . ابن أثير اين مطلب را از زبان خيزران نقل كرده و اضافه نموده است كه خيزران علم خود را از اوزاعى ( فقيه بزرگ ) آموخته بود ؛ - الكامل ، ج 10 ، ص 45 ؛ نيز مقايسه شود با ثعالبى ، لطائف المعارف ( ترجمه ) ، ص 193 .\r\n","page_name":" 1365 ","page_number":651},
  {"content":"\r\n\r\nلا سلام عليك . و از روى غضب گفت : فلان روز ياد دارى كه من در باب فلانى شفاعت كردم قبول نكردى و به فلان نديم من چنين آزار كردى ؟ القصّه ، آنچه من كرده بودم يك‌يك را نام مىبرد و مىشمرد و لحظه به لحظه آثار غضب در بشرهء او زياده مىشد . گفتم : يا امير المؤمنين ، اگر دستورى باشد من نيز حجّت خود معروض دارم . گفت : بگوى . گفتم : به خداى سوگند مىدهم تو را يا امير المؤمنين ، كه اگر اين عمل كه امير المؤمنين مهدى به من فرموده بود الحال امير المؤمنين به من فرمايد و يكى از اولاد امير المؤمنين به خلاف آن امر كند و من در امتثال امر امير المؤمنين تقصير كنم آيا تو از من راضى باشى ؟ گفت : لا و اللّه . من گفتم : گناه من بيش از اين نيست كه فرمان پدر تو را بر حكم تو ترجيح دادم . هادى مرا پيش خود خواند و من دستش بوسيدم . پس خلعتى آورده در بر من كرد و گفت : همان عمل كه در زمان دولت مهدى داشتى به تو دادم . برو و در ضمان عافيت باش . من منزل خود رفته با خود انديشه مىكردم كه هادى مردى است جوان و اكثر ندماى او از من آزرده‌خاطر ، مبادا در وقت شراب خوردن او را از من منحرف ساخته مرا ضايع سازند .\r\nالقصّه ، من در منزل نشسته به اين فكر مىكردم . دختركى كوچك داشتم ، پيش من نشسته بود و من نان به آب كامه به خورد او مىدادم كه ناگاه آواز سم چهارپايان به گوش من رسيد . با خود گفتم آيا اين چه باشد ؟ كه در سراى من گشاده شد . ديدم كه هادى سواره و جمعى از ندما در جلو او پياده دررسيد . من برجستم و سم اسب او را بوسيدم . هادى گفت : اى عبد اللّه ، چون تو را رخصت مراجعت دادم به خاطرم گذشت كه مبادا در ضمير تو گذرد كه چون همنشينان هادى از من آزردند مبادا در وقت مستى مزاج او را از من منحرف ساخته مرا در معرض هلاك اندازند . بنابراين ، به خانهء تو آمدم تا تو را خاطرجمع گردانم كه از تو هيچ كراهتى در دل من نمانده و هرچه بود بكلّى رفع شده . بيار هر طعامى دارى كه حقّ نمك تو بر خويش لازم گردانم تا ترس و وحشت تو بالكليّه زايل گردد . من مقدارى نان و پياله‌اى آب كامه ، كه حاضر بود ، پيش بردم . قدرى از آن تناول فرمود و باقى به خدمتكاران بخش كرد . بعد از آن ، به يكى از خدمتكاران گفت : اى فلان ، آنچه از براى عبد اللّه آورده‌ام بيار . چهارصد بار شتر كه همه اقمشه و دينار بود به من تسليم كرد و گفت : اى عبد اللّه ، آنچه بر شتران است به مصارف خويش صرف كن و شتران را جهت خاصّهء من نگاهدار .\r\n\r\nذكر خلافت هارون الرّشيد\r\nدر روضة الصّفا مسطور است كه هارون در سن بيست و دو سالگى به خلافت نشست . ولادت او در رى اتّفاق افتاد و ولادت فضل بن يحيى برمكى پيش از تولّد هارون به هفت روز روى\r\n\r\n","description":"","footnote":"","page_name":" 1366 ","page_number":652},
  {"content":"\r\n\r\nنمود . مادر فضل رشيد را شير داد . « 1 » چون هارون در عيسىآباد بر مسند خلافت نشست وزارت خود را به يحيى « 2 » داد و چون از نماز و دفن برادر فارغ شد اوّلا ابو عصمت را كه يكى از امراى كبار مهدى و هادى بود ، به قتل رسانيد . و سبب قتل او آن بود كه روزى رشيد و جعفر بن هادى كه به فرمان پدرش طايفه‌اى از اكابر امرا به او بيعت كرده بودند و ابو عصمت نيز از آن جمله بود ، بر سر جسرى رسيدند . ابو عصمت به هارون گفت كه عنان نگاهدار تا وليعهد بگذرد .\r\nرشيد بايستاد تا جعفر بگذشت . و اين كدورت در خاطر رشيد بود تا اين زمان .\r\nو در روضة الصّفا مسطور است كه آن شب كه هادى فوت شد ، هارون الرّشيد سرهنگى « 3 » را با جمعى كثير به منزل جعفر بن هادى فرستاد تا او را از خواب بيدار كرده تكليف كردند تا خود را از خلافت عزل كرد .\r\nهارون به اين اكتفا نكرده على الصّباح فرمود تا جعفر در ميان انجمن به موضعى بلند برآمده و گفت : ايّها الناس ، هركه بيعت من در گردن دارد او را بحل كردم و خلافت به عمّ من هارون تعلّق دارد و مرا در آن هيچ نصيب نيست .\r\nو در اكثر تواريخ معتبره مسطور است كه هارون الرّشيد بعد از تكفين و تدفين هادى از عيسىآباد به بغداد آمده زمام مهمّات كلّى و جزئى به يحيى بن خالد برمكى بازگذاشت و يحيى به استصواب مادر رشيد ، خيزران ، فيصل مهمّات مىداد . « 4 » و در شوّال همين سال از زبيده « 5 » خاتون محمّد امين متولّد شد ؛ بعد از هفت ماه و بيست روز از تولّد مأمون . و در همين سال ، عبد الرّحمن بن معاوية بن هشام بن عبد الملك مروان كه حاكم اندلس بود ، وفات يافت .\r\nوى در مغرب سى و سه سال حكومت كرده بود و به فصاحت و سخاوت و علم و حلم متصّف و مشهور بود و در ايام سلطنت او بقاياى بنى اميّه در ملازمت او مىبودند . بعد از فوت او ،\r\n\r\n\r\n","description":"","footnote":"\r\n( 1 ) . مروان بن ابو حفصه شاعر دورهء عباسى در اين مورد گفته :\r\n كفى لك فخرا انّ اكرم حرّة * غذتك بثدى و الخليفة واحد\r\nلقد زنت يحيى فى المشاهد كلّها * كما زان يحيى خالدا فى المشاهد \r\n؛ هندوشاه ، تجارب السّلف ، ص 148 .\r\n( 2 ) . هنگامى كه هارون به خلافت رسيد ، يحيى به دستور هادى در زندان بود . هرثمة بن اعين به دستور هارون وى را از زندان آزاد كرد ؛ - ابن أثير ، الكامل ، ج 10 ، ص 53 .\r\n( 3 ) . نام اين سرهنگ خزيمة بن خازم بود كه با پنج هزار سوار به سراغ جعفر بن هادى رفت .\r\n( 4 ) . ابن أثير دو بيت شعر از ابراهيم موصلى ، موسيقيدان ايرانى ، در خصوص وزارت يحيى بن خالد آورده است .\r\n( 5 ) . نام اصلى وى « امّة العزيز » بوده و بعدا جدّش منصور دوانيقى به جهت نضارت و طراوتى كه در وى بوده او را « زبيده » ناميده است . زنى بوده نيكوكار و اخبارش را ابن خلّكان در وفيات الأعيان ( ج 2 ، ص 70 ) بتفصيل آورده است . ثعالبى نيز عقيده دارد كه زبيده با شش خليفه محرم بوده است . جدّش منصور ، عمويش مهدى ، شوهرش هارون ، پسرش امين ، پسران شوهرش مأمون و معتصم ( ترجمهء لطائف المعارف ، ص 131 ) و مترجم همين اثر از قول مؤلف محبر ( ص 404 ) تعداد خليفهء محرم با زبيده را نه نفر ذكر كرده است .\r\n","page_name":" 1367 ","page_number":653},
  {"content":"\r\n\r\nپسرش ، هشام ، قائم مقام او شد و مدّتى مديد ايالت و حكومت مغرب زمين در دودمان ايشان مانده بود .\r\nو در همين سال ، هارون الرّشيد به حجّ بيت اللّه الحرام رفت و اهل حرمين را صلات گرانمايه ارزانى داشت و امر كرد كه سهم ذوى القربى « 1 » را در ميانهء بنى هاشم على السويّه بخش كنند . و بناى شهر طرسوس « 2 » در اين سال به اتمام رسيد .\r\n\r\n\r\n","description":"","footnote":"\r\n( 1 ) . ذوى القربى : خويشان و خويشاوندان .\r\n( 2 ) . طرسوس : امروز شهرستانى است در سوريه ، در كنار دريا ، كه جزيرهء ارواد مقابل آن است .\r\n","page_name":" 1368 ","page_number":654},
  {"content":"\r\n\r\n\r\nذكر وقايع سال صد و شصت و يكم و دويّم از رحلت خير البشر\r\nدر اين سال ، هارون الرّشيد ، ابو هريره محمّد بن فرح را كه حاكم جزيره بود ، چندان در قصر خلد نگاهداشت كه از گرسنگى بمرد . « 1 » و در همين سال ، فضل بن سعيد حرورى خروج كرد و كشته شد . لشكر كشيدن روح بن حاتم نايب قيصر روم بر ديار اهل اسلام و منكوب بازگشتن او نيز از جمله وقايع اين سال بود . « 2 » و در [ 176 الف 
  ] همين سال خيزران مادر رشيد به زيارت حرمين رفت و امير حاجّ عمّ خلفا عبد الصّمد بن على بن عبد اللّه بود .\r\n* * * و در سال صد و شصت و دويم هارون الرّشيد عشرى كه از اهل عراق مىگرفت به ايشان بخشيد .\r\n\r\n\r\n","description":"","footnote":"\r\n( 1 ) . ابن أثير صحبت از عزل ابو هريره از حكومت جزيره را دارد . وى در قيام « صحصح خارجى » در جزيره ، از خود زبونى نشان داده بود ؛ - الكامل ، ج 10 ، ص 59 .\r\n( 2 ) . در الكامل چنين آمده كه : « در اين سال ، رشيد ، روح بن حاتم بن قبيصة بن مهلّب بن ابو صفرة را پس از وفات برادرش [ يزيد 
  ] به ايالت افريقا منصور كرد . » ؛ - منبع پيشين .\r\n","page_name":" 1369 ","page_number":655},
  {"content":"\r\n . \r\n","description":"","footnote":"","page_name":" 1370 ","page_number":656},
  {"content":"\r\n\r\n\r\nذكر وقايع سال صد و شصت و سيّم از رحلت خير البشر\r\nدر تاريخ ابن كثير شامى مسطور است كه در سال صد و شصت و سيّم از رحلت ، محمّد بن سليمان بن علىّ بن عبد اللّه عباس كه والى بصره بود ، وفات يافت و از اموال او آنچه تعلّق به سپاهى داشت از آلات حرب و غيره جهت هارون ضبط نمودند . گويند درآمد او هر روز صد هزار دينار بود و از جواهرات وى ياقوتى بيرون آمد كه چشم هيچ بيننده‌اى نديده بود و از زر و نقد او سه هزار هزار دينار و شصت هزار هزار درهم كه رشيد متصرّف شد سواى جواهر و املاك . و ابن جرير چنين آورده كه بعينه در همان روز مادر رشيد ، خيزران ، در بغداد فوت شد . « 1 »\r\nو در همين سال ، غادره ، كنيزك هادى كه در غنا عديل و نظير نداشت و هادى او را بسيار دوست مىداشت ، فوت شد .\r\nآورده‌اند كه روزى غادره نزد هادى مىخواند و هادى از شنيدن آن ذوق داشت . در اثناى آن شوق ، او را حالتى پيش آمد كه مدّت مديد سر در پيش انداخته به فكر فرو رفت و رنگ او متغيّر شد . جماعتى از حضّار مجلس گفتند : يا امير المؤمنين ، باعث بر اين حالت كه مشاهده مىشود چيست ؟ گفت : همين ساعت مرا به خاطر رسيد كه اگر من بميرم برادرم هارون به خلافت خواهد نشست و غادره را متصرّف خواهد شد . از جهت آن ، مرا اين حالت كه مشاهده مىكنيد دست داده . ايشان زبان به دعا برآوردند و از حكايات و روايات آنچه موجب تسلّى باشد نقل مىنمودند ، امّا هادى همچنان مكدّر مىبود تا آنكه در همان مجلس هارون الرّشيد را\r\n\r\n\r\n","description":"","footnote":"\r\n( 1 ) . رشيد خود شخصا جنازهء مادر را حمل و در گورستان قريش دفن كرد و پس از فراغت از اين كار مهردارى خزينه را از جعفر بن يحيى گرفت و به فضل بن ربيع داد .\r\n","page_name":" 1371 ","page_number":657},
  {"content":"\r\n\r\nخواند و او را سوگند داد كه بعد از من غادره را تصرّف نكنى و غادره را سوگند داد كه وى قبول اين معنى ننمايد .\r\nالقصّه ، بعد از اين مجلس به يك ماه هادى به آن عالم رفت و هارون الرّشيد بعد از انقضاى عدّه غادره را خواستگارى كرد . هرچند غادره گفت : يا امير المؤمنين ، آن سوگندان چه شد ؟\r\nرشيد در جواب گفت : من كفّارهء سوگند تو و خود داده‌ام .\r\nپس هارون غادره را به نكاح خود درآورد و هارون را با او محبتى عظيم پيدا شد تا آنكه غادره در كنار هارون مىخوابيد و او از ترس آنكه مبادا بيدار شود زانوى خود را نمىجنبانيد . اتّفاقا ، شبى غادره با هارون در خواب بود كه از روى ترس و هيبت تمام از خواب برجست . هارون الرّشيد گفت : اى غادره ، تو را چه واقع شد كه اين‌چنين مىلرزى ؟\r\nگفت : يا امير المؤمنين ، همين لحظه برادرت را در خواب ديدم كه سه بيت بر من خواند كه مضمونش سرزنش من بود بر خلف عهد و مخبر به آن بود كه من قبل از صبح به او ملحقّ خواهم شد . و آن ابيات را پيش رشيد برخواند . رشيد گفت : اى غادره ، اين خواب وسوسه است ، اعتبارى ندارد . غادره گفت : لا و اللّه يا امير المؤمنين ، اين خواب واقعى است و اين ابيات گويا كه در دل من نوشته‌اند .\r\nالقصّه ، بقيّهء آن شب را اضطراب مىكرد تا آنكه قبل از صبح روح از بدنش مفارقت نمود .\r\n* * *\r\n\r\n","description":"","footnote":"","page_name":" 1372 ","page_number":658},
  {"content":"\r\n\r\n\r\nذكر وقايع سال صد و شصت و چهارم از رحلت خير البشر « 1 »\r\nو در تاريخ ابن كثير شامى مسطور است كه در سال صد و شصت و چهارم از رحلت پيغمبر ، صلّى اللّه عليه و آله و سلّم ، هارون به عزيمت حجّ متوجّه حرمين شد و چون به مكّه نزديك شد خبر رسيد كه در مكّه وبايى عظيم واقع شده و مردم بسيار مىميرند . بنابراين ، رشيد به درون مكّه درنيامد و از همانجا به عرفات رفت و از عرفات به مزدلفه و از آنجا به منى . بعد از آن ، به مكّه درآمد و در يك لحظه طواف بيت اللّه و سعى بين الصفا و المروه به جاى آورده بيرون رفت .\r\nو در اين سال ، عبد الملك بن صالح را به جنگ روم فرستاد و ابو يوسف « 2 » را منصب قضا ارزانى داشت .\r\n* * *\r\n\r\n\r\n","description":"","footnote":"\r\n( 1 ) . متن : پيغمبر صلّى اللّه عليه و آله . - و .\r\n( 2 ) . ابن أثير صحبت از قضاى يوسف بن ابو يوسف مىكند و گويد : « [ يوسف 
  ] را در زمان پدرش قاضى نمود . »\r\n","page_name":" 1373 ","page_number":659},
  {"content":"\r\n . \r\n","description":"","footnote":"","page_name":" 1374 ","page_number":660},
  {"content":"\r\n\r\n\r\nذكر وقايع سال صد و شصت و پنجم از رحلت خير البشر « 1 »\r\nو در سال صد و شصت و پنجم از رحلت پيغمبر ، عليه و آله التّحيّة ، هارون الرّشيد پسر خود ، امين ، را وليعهد ساخت . « 2 » در آن وقت ، محمّد امين پنج ساله بود و جماعتى از عباسيان كه چشم بر فوت رشيد و هوس خلافت در سر داشتند ، بر وى انكار كردند و گفتند كه : كودكى را كه دست راست از چپ فرق نمىكند حاكم اهل اسلام مىگرداند ! و در اين سال ، هارون ، فضل بن يحيى برمكى را به خراسان فرستاد تا از مردم آنجا بيعت محمّد امين بستاند . فضل به خراسان رفت و لشكريان را رعايت بسيار نموده بيعت محمّد امين را در بلاد خراسان ظاهر گردانيد .\r\nچون اين خبر مسرّت‌بخش به گوش هوش هارون رسيد به ديگر شهرها قاصدان فرستاد تا از ايشان بيعت محمّد امين گرفتند . باوجود اين حال ، اكثر اوقات هارون مىگفت كه : محمّد امين قابل خلافت نيست و او از عهدهء اين امر خطير بيرون نمىتواند آمد ؛ چرا كه ، او مايل به لهو و لعب است و شايستهء اين منصب جليل القدر عبد اللّه مأمون است . غايتش خاطر زبيده بسيار پيش من عزيز است از جهت تسلّى خاطر او من او را وليعهد گردانيدم .\r\n* * *\r\n\r\n\r\n","description":"","footnote":"\r\n( 1 ) . متن : پيغمبر صلّى اللّه عليه و آله . - و .\r\n( 2 ) . در تواريخ چنين آورده‌اند كه عيسى بن جعفر بن منصور ، دايى محمّد امين ، نزد فضل بن يحيى بن خالد رفت و ولايتعهدى امين را درخواست كرد . فضل نيز هارون را بر اين كار تشويق كرد . ولى هارون سالها بعد ندامت خود در تقديم امين بر مأمون را در اشعارى كه سروده بيان داشته است . مرزبانى در معجم الشعرا ( ص 462 ) و جهشيارى در تاريخ خود ( ص 189 ) اين ابيات را نقل كرده‌اند .\r\n","page_name":" 1375 ","page_number":661},
  {"content":"\r\n . \r\n","description":"","footnote":"","page_name":" 1376 ","page_number":662},
  {"content":"\r\n\r\n\r\nذكر وقايع سال صد و شصت و ششم از رحلت خير البشر\r\nو در سال صد و شصت و ششم از رحلت خير البشر ، عليه و آله التحيّة من الملك الأكبر ، يحيى بن عبد اللّه المحصن بن حسن مثنّى بن حسن بن امير المؤمنين علىّ بن ابى طالب ، عليه السّلام ، در ميان ديالمه « 1 » ظهور كرد و خلقى بسيار در ظلّ رأيت او جمع گشتند . رشيد از شنيدن اين سخن ، بسيار ملول گشت و فضل بن يحيى را با پنجاه هزار سوار به دفع او نامزد كرد . فضل در اثناى راه مكرّر نامه‌ها به يحيى نوشت و او را از بأس و سطوت هارون تخويف مىنمود و به لطف و عاطفت او اميدوار مىگردانيد . پس يحيى به صلح راغب گشته كسى نزد فضل فرستاده پيغام داد كه : من از سر مخالفت مىگذرم به شرطى كه تو امان‌نامه به جهت من به خط رشيد بستانى بر آن وجهى كه من بتفصيل نوشته به خدمت فرستاده‌ام .\r\nپس فضل اين معنى را قبول كرده خط يحيى را نزد رشيد فرستاد و رشيد از اين سبب ، بسيار مسرور و مبتهج گشته آنچه يحيى نوشته بود به خط خود نوشته و خطوط اكابر بنى هاشم و علما و مشايخ بر آن ثبت نموده « 2 » آن نامه را با اصناف هدايا و تحف نزد فضل فرستاد و فضل مجموع آنها را پيش يحيى فرستاد و يحيى از روى اطمينان خاطر به لشكرگاه فضل آمده به اتّفاق او متوجّه بغداد گشت . رشيد مقدم يحيى را نعمت غير متوقع دانسته به صلات گرانمايه و انعامات بلانهايه او را سرافراز ساخت . فضل برمكى به واسطهء اين خدمت پسنديده نيز منصبى ارجمند يافت .\r\n\r\n\r\n","description":"","footnote":"\r\n( 1 ) . منظور ديلمان است .\r\n( 2 ) . از جمله فقرات پيشنهاد يحيى بن حسن به صلح ، گواهى تعدادى از قضات و فقها و رجال عمدهء بنى هاشم مخصوصا عبد الصّمد بن على بود ؛ هندو شاه ، تجارب السّلف ، ص 138 .\r\n","page_name":" 1377 ","page_number":663},
  {"content":"\r\n\r\nو در تاريخ ابن كثير شامى مسطور است كه آخر بعد از چندگاه بر يحيى بن حسن متغيّر شد و او را در بند كرد و بعد از سه روز بيرون آورده او را در مجلس خود حاضر گردانيد . قاضى محمّد بن الحسن ، ابو البخترى و جماعتى از [ بنى 
  ] هاشم در آن مجلس حاضر بودند و رشيد شروع در درشتى كرد . يحيى بالضّروره آن نامه‌اى كه هارون الرّشيد به خط خود نوشته بود ظاهر ساخت . چون هارون آن خط را ديد روى به قاضى محمّد بن حسن كرده از وى پرسيد :\r\nاين امان صحيح است ؟ قاضى گفت : صحيح است . بر وى متغيّر شد . ابو البخترى گفت : يا امير المؤمنين ، امان معتبر نيست . امير آنچه خواهد بر وى حكم كند . پس هارون آن وثيقه را پاره‌پاره ساخت . و گويند كه اوّل سبقت در پاره ساختن آن امان‌نامه ابو البخترى « 1 » كرد .\r\nالقصّه ، يحيى بن حسن چون صحبت را بر اين منوال مشاهده كرد ناچار گفت : يا امير المؤمنين ، ما را با شما حقّ قرابت و صلهء رحم است . اگر امير المؤمنين آن را منظور داشته از سر گناه من درگذرد حاكم است ، و الّا قادر بر آنچه خواهد . پس رشيد را از شنيدن اين سخنان رقّت شد ؛ چنانچه بر اهل مجلس ظاهر شد كه از سر گناه او درمىگذرد كه در اين اثنا ، يكى از جلساى رشيد كه او را « به كار بن مصعب بن ثابت » گفتندى « 2 » ، گفت : يا امير المؤمنين ، از سخنان اين مكّار عاصى مغرور كه چندان فساد در بلاد و عباد كرده كه فوق آن متصوّر نيست سستى نكنيد .\r\nپس يحيى روى به به كار آورده گفت : اى به كار ، تو آن كسى نيستى كه روزى كه برادر من محمّد بن عبد اللّه كشته شد پيش من آمدى و گفتى لعنت خدا بر قاتل باد ، و بيست بيت در مرثيهء او پيش من خواندى ؟ و به من نگفتى كه اگر تو شروع در اين امر كنى اوّل كسى كه با تو بيعت كند منم و مرا در اين باب مبالغهء بسيار نمودى ؟\r\nچون رشيد اين كلمات از يحيى شنيد رنگش متغيّر شد و به كار گندان مغلّظه ياد مىكرد و تكذيب مىنمود و اضطراب بسيار مىكرد تا آنكه هارون به يحيى گفت : هيچ از اين مرثيه ياد دارى ؟ يحيى چند بيتى از آن برخواند . به كار در انكار مبالغهء بسيار مىكرد . پس يحيى گفت :\r\nاگر من در اين سخن كاذبم و بر تو افترا مىكنم ، پس تو بگوى به اين طريق و سوگند ياد كن كه :\r\nمن از حول خداى تعالى و قوّت او بيرون آمدم و پناه به حول و قوّت خود بردم كه در اين\r\n\r\n\r\n","description":"","footnote":"\r\n( 1 ) . اين فقيهى كه به نقص مندرجات امان نامه حكم كرده است نام اصلىاش « وهب » بوده است . مرگ وى در سال دويست هجرى بوده است . در خصوص ترجمهء احوال وى ؛ - زركلى ، الاعلام ، ج 9 ، ص 150 ؛ ابو الفرج اصفهانى ، مقاتل الطالبين ، ص 480 .\r\n( 2 ) . نام صحيح و كامل اين مرد نمّام كه از فرزندان زبير بن عوّام بوده ، عبد اللّه بن مصعب بن ثابت بن عبد اللّه بن زبير است ؛ - سيوطى ، تاريخ الخلفا ، ص 287 ؛ مسعودى ، مروج الذّهب ، ج 2 ، ص 260 ؛ - هندو شاه ، تجارب السّلف ، ص 138 .\r\n","page_name":" 1378 ","page_number":664},
  {"content":"\r\n\r\nسخن يحيى بن حسن كاذب است . به كار از اقدام بر اين سوگند امتناع نمود . هارون در غضب شده فرمود تا سوگند به همين طريق ياد كرد .\r\nراوى گويد كه بعد از سوگند خوردن هنوز از [ 176 ب 
  ] مجلس هارون بيرون نرفته بود كه رعشه بر اعضاى او ظاهر شد و همانجا بمرد . و بعضى گويند كه به خانه رفت و زنش بالشى بر دهنش نهاد تا بمرد . پس هارون فرمود تا يحيى را صد هزار دينار دادند و به تعظيم تمام او را رخصت كردند كه به منزل خود رود . امّا بعد از يك ماه ، ايشان نيز به عالم آخرت رفتند . و گويند كه رشيد او را زهر داد . « 1 » و اللّه أعلم بضمائر عباده . و در اين سال ، در شام ميانهء نزاريّه و يمانيّه فتنه‌اى عظيم واقع شد و از جانبين خلقى بسيار كشته شد « 2 » . در آن وقت ، نايب رشيد در تمامى ولايات شام پسر عمّ او بود موسى بن عيسى . و بعضى گويند ايالت شام در آن حين تعلّق به عمّ هارون ، عبد الصّمد بن على ، داشت و نيابت خصوصى دمشق به سندى بن شاهك كه از موالى ابو جعفر منصور بود ، تعلّق داشت . و اين سندى بن شاهك در درشتى و ظلم مشهور و معروف است . القصّه ، آتش فتنه ميانهء اين دو گروه به جايى رسيد كه سور شهر دمشق را شكسته به درون شهر درآمدند و دست به غارت برآوردند .\r\nچون رشيد بر اين معنى اطلاع يافت موسى بن يحيى بن خالد را با لشكرى بسيار نامزد دفع ايشان نمود . چون موسى به دمشق رسيد حكيمانه ميانهء آن دو طايفه طرح انداخته آتش فتنه را فرو نشاند و جماعتى كه سر فتنه بودند ايشان را گرفته به دار الخلافه آوردند . رشيد صالح كار ايشان را به رأى رزين يحيى بن خالد بازگذاشت . يحيى ايشان را نصيحت نموده از گناه ايشان درگذشت .\r\nدر همين سال ، رشيد ، عطريف بن عطا را از ايالت خراسان عزل نموده امارت آن ولايت را به ملك بن هيثم خزاعى كه ملقّب به « عروس » بود ، ارزانى داشت .\r\nو از جمله وقايع اين سال ، عزل موسى بن عيسى بود از حكومت مصر . سبب اين ، آن بود كه به رشيد رسيد كه موسى بن عيسى عزيمت خلع تو دارد و جمعى با او در اين باب اتّفاق كردند .\r\nرشيد در ساعت حكومت مصر را به [ جعفر بن 
  ] « 3 » يحيى بن خالد داد و جعفر نيابت خود ، عمر بن مهران را كه به زشتى صورت يگانهء روزگار بود ، به مصر فرستاد . « 4 » و تعيين عمر بن مهران به\r\n\r\n\r\n","description":"","footnote":"\r\n( 1 ) . در آثار الوزراى عقيلى ( چاپ محدّث ارمورى ، ص 40 ) مسطور است كه يحيى بن عبد اللّه را بعد از پنج ماه مسموم ساختند و ابو الفرج اصفهانى هم در مقاتل الطالبين ( ص 478 ) بتفصيل اين موضوع را آورده است ؛ - حاشيه استاد حسن قاضى طباطبايى بر تجارب السّلف ، ص 103 .\r\n( 2 ) . علّت فتنه اين بود كه يكى از اكابر رشيد در سيستان برادر ابو الهيذم ، رئيس نزاريّه ، را كشته بود . در اين خصوص ، - ابن أثير ، الكامل ، ج 10 ، ص 70 به بعد .\r\n( 3 ) . به تصريح ابن أثير ، رشيد ، جعفر بن يحيى بن خالد را حكومت مصر داد ؛ - الكامل ، ج 10 ، ص 69 .\r\n( 4 ) . عمر بن مهران با اين شرط به مصر رفت كه اگر پريشانى مصر را به سامان برساند خود اختيار مراجعت داشته باشد .\r\n","page_name":" 1379 ","page_number":665},
  {"content":"\r\n\r\nواسطهء آن بود كه رشيد سوگند خورده بود كه : من موسى بن عيسى را از مصر عزل مىكنم و ايالت آن ولايت را به زشت‌ترين خلق خدا خواهم داد .\r\nالقصّه ، عمر بن مهران فرمان نيابت ولايت مصر را برداشته با يك غلام خود ، كه « ابو دره » نام داشت ، متوجّه مصر شد . دو استر داشت كه يكى را خود سوار بود و ديگرى را ابو دره .\r\nچون به مصر رسيد هيچ كس او را نمىشناخت و بر اين قضيّه نيز هيچ احدى را اطلاع نبود .\r\nعمر راست روى به دار الاماره رفت . اتّفاقا ، وقتى رسيد كه موسى بن عيسى سر ديوان نشسته بود . عمر در آن مجلس در صف نعال [ جا 
  ] گرفت و آنجا چندان نشست كه مردم از پيش موسى متفرّق شدند . موسى متوجّه او شد و از وى پرسيد : اى شيخ ، حاجتى دارى ؟ ابن مهران گفت :\r\nآرى ايّها الأمير . پس دست در كيسه كرد و فرمان را بيرون آورده به دست موسى داد .\r\nموسى چون بر مضمون اطلاع يافت از اعراض برخاست و گفت : لعنت خدا بر فرعون كه به حكومت مصر تفاخر و مباهات مىنمود و مىگفت : انا ربّكم الأعلى . « 1 » پس مهمّات مصر را به عمر بن مهران گذاشت .\r\nابن مهران شروع در مهمّات كرد و از مردم غير از طلا و نقره يا قماش چيزى ديگر نمىگرفت و از اين اجناس هرچه براى او مىآوردند مىگرفت و نام آن شخص را بر بالاى او مىنوشت . القصّه ، ابن مهران در اخذ خراج مبالغهء بسيار مىكرد و نقير و قطمير را بازيافت مىنمود و مساهله در امور مالى به هيچ وجه جايز نمىداشت و هركه از اهل مصر در باب خراج سركشى مىكرد او را فى الحال بىتوقّف به ديوان دار الخلافه مىفرستاد تا معاملهء خود را آنجا فيصل داده مىآمد و قبض جهت ابن مهران مىآورد . مردم مصر چون مكرّر اين شيوه از ابن مهران مشاهده نمودند راضى شدند كه خراج خود را در همين جا به او بدهند و به دار الخلافه نروند ؛ چرا كه ، اضعاف مضاعف ايشان را اخراجات واقع مىشد و هركه از اداى خراج عاجز مىشد آنچه از نقد و جنس جهت عمر آورده بود او را بيرون مىآورد و به حساب خراج او مجرى مىداشت .\r\nو چون عمر بن مهران با رشيد شرط كرده بود كه من در اين عمل آن قدر مىباشم كه خراج مصر را درست كنم بعد از آن خود را عزل كرده به ملازمت مىآيم و رشيد اين معنى را قبول كرده بود ؛ بنابراين ، ابن مهران بعد از درست ساختن مهّمات خراج مصر ترك آن عمل نموده متوجّه دار الخلافه شد . در اين مدّت كه در مصر بود غير از ابو دره خدمتكارى ديگر نداشت .\r\nجميع خدمتهاى او را ابو دره متكفّل مىبود حتّى دربانى .\r\n\r\n\r\n","description":"","footnote":"\r\n( 1 ) . ق : گفتهء فرعون را ندارد ؛ ش : اليس لى ملك مصر .\r\n","page_name":" 1380 ","page_number":666},
  {"content":"\r\n\r\nو در اين سال ، عبد الرّحمن بن عبد الملك به غزوهء روم رفت و قلعه‌اى مستحكم از قلاع روم را فتح نمود . « 1 » و در اين سال ، زبيده خاتون به زيارت حرمين رفت . و ابراهيم بن صالح بن علىّ بن عبد اللّه بن عباس كه ابن عمّ رشيد و از كبار امراى او بود و مدتى ايالت مصر به او تعلّق داشت ، وفات يافت .\r\n* * *\r\n\r\n\r\n","description":"","footnote":"\r\n( 1 ) . نام محل مفتوحه « البة » بود .\r\n","page_name":" 1381 ","page_number":667},
  {"content":"\r\n . \r\n","description":"","footnote":"","page_name":" 1382 ","page_number":668},
  {"content":"\r\n\r\n\r\nذكر وقايع سال صد و شصت و هفتم از رحلت خير البشر\r\nو در سال صد و شصت و هفتم از رحلت ، رشيد ، جعفر بن يحيى برمكى را از ايالت مصر عزل كرده امارت آن ولايت را به اسحاق بن سليمان داد . و حمزة بن منذر را در همين سال از امارت خراسان عزل نموده حكومت آن را با ايالت رى و سجستان به فضل بن يحيى بن برمكى ارزانى داشت .\r\nو در اواخر محرّم ، به يك ناگاه در عراق عرب تاريكى عجيبى و بادى عظيم پيدا شد ؛ چنانچه مردم ، آن را از آثار قيامت پنداشتند و مردم بسيار در آن باد هلاك شدند . و اين حادثه ، قريب از صباح تا نماز عصر بود . بعد از آن حقّ ، سبحانه و تعالى ، فرجى بخشيد .\r\n* * *\r\n\r\n","description":"","footnote":"","page_name":" 1383 ","page_number":669},
  {"content":"\r\n . \r\n","description":"","footnote":"","page_name":" 1384 ","page_number":670},
  {"content":"\r\n\r\n\r\nذكر وقايع سال صد و شصت و هشتم از رحلت خير البشر\r\nو در سال صد و شصت و هشتم از رحلت خير البشر ، عليه و آله التّحيّة من الملك الأكبر ، رشيد ، فضل بن يحيى را به خراسان فرستاد . فضل در خراسان آثار خير ، از مساجد و مرابط و خوانق بسيار ، بنياد نهاد و مردم را بسيار رعايت كرد ، چنانچه آوازهء خوبى او در عالم منتشر گشت و از آنجا به جانب ماوراء النهر رفت و والى آن شهر اسروشنه « 1 » كه تا آن وقت سر به اطاعت و انقياد هيچ احدى فرو نياورده بود كمر اطاعت فضل در ميان بسته به ملازمت او آمد .\r\nگويند سبب اطاعت او آن بود كه به واسطهء خوبى فضل بن يحيى كه صيت آن در عالم انتشار يافته بود ، او ديد كه جميع امرا و بلكه رعايا فضل را دوست مىدارند و ملازمت و اطاعت او را خواهانند . بنابراين ، او ناچار قصد ملازمت فضل نموده به خدمت او مشرّف شد و به صلات گرانمايه فايز گشت .\r\nآرى جود و سخا را آثار ارجمندتر از اين مىتواند بود . چنانچه در تاريخ ملوك عجم مسطور است ، روزى به سمع يكى از سلاطين كامكار منهيان راست گفتار رسانيدند كه : فلان سپهسالار شما از جادهء فرمانبردارى انحراف خواهد ورزيد و راه سركشى مسلوك خواهد داشت ، بايد كه پيش از آنكه ناپسنديده‌اى از قول به فعل آيد به تدارك و تلافى آن اشتغال نمود . پادشاه از اين خبر ، بسيار انديشه كرد و با خود گفت : اگر او عنان عزيمت از روى مخالفت به طرفى از اطراف ممالك گرداند بسيارى از اعيان لشكر و سران سپاه با او راه موافقت پيش گيرند و يمكن كه از آوازهء ياغى شدن او قصورى در اركان ملك پديد آيد و\r\n\r\n\r\n","description":"","footnote":"\r\n( 1 ) . از شهرهاى ماوراء النهر بين سمرقند و سيحون . گويا در زمان گشتاسب بنا شده است .\r\n","page_name":" 1385 ","page_number":671},
  {"content":"\r\n\r\nفتورى به قواعد سلطنت راه يابد . پس با خواص دولت و مشيران مملكت در اين باب مشورت فرمود . رأى همگنان بر اين قرار گرفت كه او را بند بايد كرد . پادشاه بر حسن تدبير ايشان آفرين كرد . روز ديگر ، آن امير را طلب داشته به موضعى كه بالاتر از محل موعود او بود بنشانيد و بسيارى از اخلاق حميده و افعال پسنديدهء او بر زبان گذرانيد و از نفايس خزاين و نقود و دفاين خويش زيادى از استحقاق او به وى ارزانى داشت . مشيران نيكورأى كه مصلحت ملك در بند او ديده بودند از اين حال تعجّب نموده و در محل فرصت از پادشاه سؤال كردند كه سبب تخلّف از عزيمت مقرّر خسرو كامكار را چه بود ؟ پادشاه تبسّم نموده گفت : من از رأى شما تخلّف نكردم و از آن عزيمت انحراف نورزيدم . شما گفته بوديد كه او را در بند بايد كرد ، من خواستم كه او را به محكم‌ترين بندى مقيّد سازم ، و هيچ قيدى خوب‌تر از قيد احسان نديدم . ديگر ، تأمّل نمودم كه محل هر قيدى عضوى معيّن است و بندى كه بر يك عضوى باشد پيداست كه چه نوع بندى باشد . خواستم كه بند بر دلش نهم كه سلطان بدن است و جميع اعضا و جوارح خدم و حشم اويند . و چون سلطان مقيّد گردد هر آينه از خدم و حشم مكروهى به ظهور نخواهد رسيد . ديگر ، بند آهنى به سوهان سوده گردد و بند كرم و احسان به هيچ چيز سوده نشود .\r\nآخر الأمر ، همچنانكه به خاطر آن پادشاه روشن رأى رسيده بود ، بعد از آن [ 177 الف 
  ] سپهسالار چون بندگان صافىنيّت نيكوطينت كمر جانسپارى بر ميان خدمتكارى بسته بقيّهء عمر از منهج فرمانبردارى روى برنتافت .\r\nدر روضة الصّفا مسطور است كه فضل در اين وقت در خراسان و ماوراء النهر چنان خوان كرم بگسترانيد كه مهم او از حدّ جود و سخا تجاوز نموده به حدّ اسراف رسيد و از آنجا متوجّه دارالخلافه شد . چون به نواحى بغداد رسيد طبقات خلايق به استقبال او شتافتند و شعرا قصايد غرّا در مدح او گفتند و فضل دست به انعام برآورده كار به مرتبه‌اى رسانيد كه مردم معن بن زايدهء شيبانى و حاتم طايى را فراموش كردند .\r\nمروان بن اميّه « 1 » كه از مشاهير شعراى آن وقت و مادح خلفاى عباسيّه بود ، مىگفت : كه من به زيارت فضل رفتم و در اندك زمانى مرا هفتصد درم انعام كرد . و العهدة على الرّاوى .\r\nو از جمله وقايع اين سال ، آن بود كه طايفه‌اى از بنى قيس و قضاعه در مصر خروج كردند و حاكم آن ديار اسحاق بن سليمان را به قتل رسانيدند « 2 » و اين فتنه در مصر بالا گرفت . رشيد به\r\n\r\n\r\n","description":"","footnote":"\r\n( 1 ) . احتمالا مروان بن ابو حفصه است .\r\n( 2 ) . به تصريح ابن أثير ، اسحاق حاكم مصر به دست خوارج حوفى ( - قبايل قيس و قضاعه ) كشته نشده بود و هرثمة بن أعين با كمك اسحاق حوفىها را سركوب كرد . هارون ، اسحاق را از مصر عزل كرد ؛ - الكامل ، ج 10 ، ص 83 .\r\n","page_name":" 1386 ","page_number":672},
  {"content":"\r\n\r\nهرثمة بن أعين ، كه والى فلسطين بود ، حكم كرد كه با امراى آن سرحدّ به مصر رفته آن جماعت عاصى را گوشمالى بر اصل دهد . پس هرثمه متوجّه مصر شد و آن طايفه در مقام مقاتله و جدال او آمده بعد از كشش و كوشش بسيار عاجز آمده اطاعت و خراج قبول نمودند .\r\nهرثمه قريب به يك ماه در مصر بود و از آن جماعت كسانى را كه سر فتنه بودند به جزا رسانيد . و رشيد عبد الملك بن صالح را به حكومت مصر فرستاد .\r\nو در همين سال ، جماعتى از اهل افريقيهء مغرب خروج كرده حاكم آن شهر ، فضل بن روح ، را به قتل رسانيدند و هركه از آل مهلّب بود از افريقيه بيرون كردند . رشيد چون بر اين قضيّه اطلاع يافت به هرثمة بن أعين حكم كرد كه به افريقيه رفته آن جماعت را نيز تنبيه نمايد . هرثمة به افريقيه رفته و آن جماعت را مطيع و منقاد گردانيد و اهل فساد را به قتل رسانيد .\r\nو در همين سال ، وليد بن طريف « 1 » در جزيرهء عرب ظهور كرد و بر آن ولايات مستولى گشت و خلقى بسيار را كشت و از آنجا به جانب ارمنيه رفت . و احوال او عن قريب به تفصيل خواهد آمد . ان شاء اللّه تعالى .\r\n\r\n\r\n","description":"","footnote":"\r\n( 1 ) . هر سه نسخه : ظريف . در تاريخ طبرى به صورت « وليد بن طريف جانفروش » ( كنايه از خارجى بودن اوست ؛ زيرا جانفروشى شعار خوارج بود ) آمده است .\r\n","page_name":" 1387 ","page_number":673},
  {"content":"\r\n . \r\n","description":"","footnote":"","page_name":" 1388 ","page_number":674},
  {"content":"\r\n\r\n\r\nذكر وقايع سال صد و شصت و نهم از رحلت خير البشر « 1 »\r\nاز تاريخ ابن كثير شامى چنين معلوم مىشود كه باز آمدن فضل بن يحيى از خراسان به بغداد در اين سال بود . و در اين سال ، در خراسان ، حمزة بن ابرك سيستانى خروج كرد و جمعى بر وى جمع آمدند و كار او بالا گرفت . امّا وليد بن طريف در اين سال از ارمنيه بازگشته به جزيره آمد و شوكت او زياده شد و اتباع او بسيار شدند . رشيد را از جهت آن اضطرابى عظيم در دل افتاد ، بنابراين ، نذر كرد كه : اگر حقّ ، سبحانه و تعالى ، مرا بر وليد بن طريف ظفر دهد به اداى مناسك حجّ پياده قيام مىنمايم . پس يزيد بن مزيد « 2 » شيبانى را با لشكرى عظيم به دفع وليد نامزد فرمود . بعد از محاربات متواتر ، يزيد وليد را به قتل رسانيد و سر او را پيش هارون فرستاد . « 3 »\r\nهارون به مجرّد آنكه اين خبر فتح شنيد بىآنكه موسم حجّ رسيده باشد متوجّه سفر حجاز گشته و بعد قضاى عمره به جانب مدينه رفت « 4 » و تا رسيدن موسم حجّ در آن بلدهء طيّبه اقامت نموده بود و موسم حجّ باز به مكّه آمد و پياده به اداى مناسك حجّ قيام نمود و در وقت مراجعت از راه بصره به بغداد آمد .\r\nو در اين سال ، از اعيان ، ابو هاشم اسمعيل بن محمّد بن يزيد بن ربيعه ، كه مشهور به « سيّد\r\n\r\n\r\n","description":"","footnote":"\r\n( 1 ) . متن : پيغمبر صلّى اللّه عليه و آله . - و .\r\n( 2 ) . هر سه نسخه : مرثد . به قياس تاريخ طبرى و الكامل تصحيح شد .\r\n( 3 ) . ابن أثير ماجراى جنگ يزيد و وليد را كه هر دو از قبيلهء وائل بودند بتفصيل شرح داده است ؛ - الكامل ، ج 10 ، ص 84 .\r\n( 4 ) . در خصوص ملاقات هارون با امام موسى كاظم ( ع ) بر سر مرقد مطهّر رسول اللّه ( ص ) و گفتگوى آن دو كه منجر به اعزام امام به بغداد شد ؛ - فسايى ، فارسنامهء ناصرى ، ج 1 ، ص 201 .\r\n","page_name":" 1389 ","page_number":675},
  {"content":"\r\n\r\nحميرى » « 1 » بود ، وفات يافت . وى از كبار شيعه و قبايل برجت بود . و در چهاردهم شهر صفر اين سال امام مالك « 2 » در سن هشتاد و پنج و به قول واقدى در سن نود وفات يافت و در گورستان بقيع مدفون گشت .\r\n\r\n\r\n","description":"","footnote":"\r\n( 1 ) . نامش اسماعيل و از مشاهير شعراى شيعه است و در سال صد و هفتاد و سه فوت كرده است . ديوانش توسط شاكر هادى شكر جمع‌آورى و در بيروت چاپ شده است .\r\n( 2 ) . مراد ، مالك بن انس اصبحى امام شافعى پيشواى يكى از چهار مذهب اهل سنّت است .\r\n","page_name":" 1390 ","page_number":676},
  {"content":"\r\n\r\n\r\nذكر وقايع سال صد و هفتادم از رحلت خير البشر « 1 »\r\nدر تاريخ ابن كثير شامى مسطور است كه در اين سال در شام ميان نزاريّه و يمانيّه فتنه‌اى عظيم پيدا شد ، چنانچه خلقى بسيار هلاك شد . هارون الرّشيد بعد از اطلاع بر آن حادثه جعفر برمكى را به دفع آن نامزد فرمود . جعفر به شام رفته آن فتنه را بر وجه أحسن تسكين داد و جماعتى [ را 
  ] كه از اشرار بود و باعث فتنه و فساد مىشدند از هر دو قبيله گرفته به سزا و جزا رسانيد و مدّتى در دمشق بود تا آنكه از دار الخلافه ، عيسى به ايالت آن ديار مقرّر شد . چون عيسى به دمشق درآمد جعفر متوجّه دار الخلافه گشت و چون به بغداد رسيد رشيد امارت خراسان را به او ارزانى داشت . جعفر ، محمّد بن حسن بن قحطبه را از جانب خود نايب خراسان ساخت و بعد از بيست روز جعفر را از ايالت خراسان عزل نمود .\r\nو از جملهء وقايع اين سال ، آن بود كه هارون به واسطهء كثرت افساد خوارج در شهر موصل فرمود تا حصار آن شهر را خراب كردند « 2 » و در همين سال ، خود به جانب رقّه « 3 » رفت و آن موضع را اقامتگاه « 4 » خود ساخت و در بغداد پسر خود ، محمّد امين ، را به نيابت خود گذاشت و ولايت عراقين را به او ارزانى داشت .\r\nو در همين سال ، هرثمة بن أعين را از ايالت افريقيه عزل نمود . و در اين سال در مصر زلزله‌اى عظيم واقع شد ، چنانچه سر منارهء اسكندريه بيفتاد . و در جزيرهء عرب خراشهء شيبانى\r\n\r\n\r\n","description":"","footnote":"\r\n( 1 ) . متن : پيغمبر عليه و آله التّحيّة الملك الأكبر . - و .\r\n( 2 ) . رهبر خوارج موصل عطاف بن سفيان ازدى بود . به تصريح ابن اثير ، رشيد شخصا به موصل رفت و برج و بارو و حصار آنجا را ويران كرد ، ولى قاضى ابو يوسف او را از قتل مردم منع كرد ؛ - الكامل ، ج 10 ، ص 96 .\r\n( 3 ) . م ، ق : قعه .\r\n( 4 ) . هر سه نسخه : « مقيمگاه » .\r\n","page_name":" 1391 ","page_number":677},
  {"content":"\r\n\r\nخروج كرد و مسلم بن به كار بن مسلم العقيلى او را به قتل رسانيد . و در جرجان در اين سال ، جماعتى از زنادقه پيدا شدند كه ايشان را « محمّره » گفتندى ؛ چرا كه ، شعار ايشان « سرخ پوشيدن » بود و سردار اين طايفه عمرو بن محمّد بن عمركى بود . بعد از افساد بسيار در شهر مرو عمرو به قتل رسيد و نايرهء آن فتنه فرونشست . سيبويه ، امام نحويان ، نيز در اين سال وفات يافت « 1 » .\r\n\r\n\r\n","description":"","footnote":"\r\n( 1 ) . ديگر درگذشتگان اين سال عبارت بودند : مبارك بن سعيد ثورى ، سعيد بن خيثم ، و عبد العزيز بن ابو حازم .\r\n","page_name":" 1392 ","page_number":678},
  {"content":"\r\n\r\n\r\nذكر وقايع سال صد و هفتاد و يكم و دوّم از رحلت خير البشر\r\nدر تاريخ ، ابن كثير شامى آورده كه در اين سال ، هارون الرّشيد به غزوهء بلاد روم رفت و قلعهء صفصاف را كه به استحكام مشهور و معروف بود ، فتح نمود و عبد الملك بن صالح در همين سال ، به اقصى بلاد روم فرستاد تا به شهر آنقره « 1 » رسيد و قلعهء مطموره « 2 » را كه از عجايب روزگار بود ، فتح نمود . و در اين سال ، باز در جرجان محمّره خروج كردند . و هارون در اين سال ، امر فرمود تا در سر فرامين حمد و ثناى الهى و صلوات بر حضرت رسالت ختمى [ مرتبت 
  ] مىنوشته باشند . « 3 » و از اكابر امراى رشيد ، حسن بن قحطبه و حمزة بن مالك كه مدتى امارت خراسان داشت ، وفات يافتند .\r\n* * * و در سال صد و هفتاد و دوّم از رحلت آن سرور ، رشيد از براى پسر خود ، عبد اللّه ، از مردم بيعت گرفت « 4 » كه بعد از محمّد امين ، ولايتعهدى به او تعلّق يابد و او را به « مأمون » ملقّب گردانيد . و از مشاهير علما قاضى ابو يوسف كه از كبار صحابهء ابو حنيفه بود ، وفات يافت .\r\n* * *\r\n\r\n\r\n","description":"","footnote":"\r\n( 1 ) . هر سه نسخه : ابقوه .\r\n( 2 ) . هر سه نسخه ؛ مطرولاه . به قياس تاريخ طبرى تصحيح شد . الكامل : قطموره .\r\n( 3 ) . از جمله اقدامات مهّم هارون در اين سال ، برقرارى فديه و مبادله و خريد اسرا ميان روم و مسلمين بود .\r\n( 4 ) . هارون با اين عمل ، اشتباه جدّ خود ، منصور ، و پدر خود ، مهدى ، را تكرار كرد ؛ - ابن أثير ، الكامل ، ج 10 ، ص 103 .\r\n","page_name":" 1393 ","page_number":679},
  {"content":"\r\n . \r\n","description":"","footnote":"","page_name":" 1394 ","page_number":680},
  {"content":"\r\n\r\n\r\nذكر وقايع سال صد و هفتاد و سيّم از رحلت خير البشر\r\nو در سال صد و هفتاد و سيّم از رحلت آن سرور ، پادشاه خزر بر ولايت ارمنيه و آذربايجان استيلا يافته قريب به صد هزار كس از مسلمانان و اهل ذمّهء آن ديار را به اسيرى بردند و نايب ارمنيه ، سعيد بن سلم ، تاب مقاومت ايشان نياورده فرار نمود . « 1 » هارون بعد از اطلاع بر آن قضيّه ، خزيمة بن خازم و يزيد بن مزيد را به آن حدود فرستاد و لشكرى بىكران با ايشان تعيين نمود . چون خزريان از توجّه ايشان اطلاع يافتند باز به ولايت خود مراجعت نمودند و خزيمة بن خازم به آن حدود رسيده درصدد آبادانى بلاد گشت .\r\nو از جمله وقايع اين سال ، فوت امام موسى كاظم ، عليه السّلام ، است . ولادت آن جناب در موضع ابواء « 2 » كه ميان مكّه و مدينه است ، در سنهء يكصد و بيست و هشت « 3 » اتّفاق افتاد . كنيت آن حضرت ابو الحسن ، ابو ابراهيم ، و ابو عبد اللّه است « 4 » و به واسطهء فرط حلم و كتم غيظ ملقّب به « كاظم » شده و والدهء او حميدهء بربريه است و از اولاد امام جعفر صادق ( ع ) . آن حضرت به\r\n\r\n\r\n","description":"","footnote":"\r\n( 1 ) . بنا به تصريح طبرى و ابن أثير ، علّت حملهء خزران بر مسلمين ، كشته شدن دختر خاقان پادشاه خزر كه قرار بود به همسرى فضل بن يحيى درآيد بود . و نيز كشته شدن منجم سلمى به دست سعيد بن سلم بود كه پسر منجم به خزر پناهنده شد و آنها را بر ضد سعيد وادار كرد ؛ - تاريخ طبرى ، ج 12 ، ص 5279 ؛ الكامل ، ج 10 ، ص 103 .\r\n( 2 ) . ابواء : نام روستايى از نواحى دوردست مدينه كه آرامگاه پاك حضرت آمنه بنت وهب ، مادر رسول اللّه ( ص ) ، نيز در آنجاست . ياقوت از قول ثابت لغوى در وجه تسميهء آن نويسد : « چون سيلابها بدانجا منتهى مىشدند به اين نام مشهور شد . » ؛ - معجم البلدان ، ج 1 ، ص 92 .\r\n( 3 ) . تهذيب التهذيب ، ج 10 ، ص 34 ؛ نور الأبصار ، ص 135 ؛ مناقب ، ج 4 ، ص 323 ؛ كشف الغمة ، ج 2 ، ص 3 ؛ أعيان الشيعه ، ج 4 ، ص 3 ، و در تحفة الأزهار سال تولّد صد و بيست و هفت ثبت شده است . و نيز سال صد و بيست و نه نيز قيد شده است .\r\n( 4 ) . كنيت آن حضرت : ابو الحسن اوّل ، ابو الحسن ماضى ، ابو ابراهيم ، ابو على و ابو اسماعيل بوده است .\r\n","page_name":" 1395 ","page_number":681},
  {"content":"\r\n\r\nكمالات صورى امتياز داشتند و به صفت « احسان در مقابل بدى » مشهور و معروف بود . قرآن را چنان خواندى كه هركه شنيدى بىاختيار گريستى و به واسطه كثرت عبادت او را « زين العابدين » گفتندى . « 1 »\r\nآورده‌اند كه مهدى عباسى امام موسى كاظم را از مدينه به بغداد طلبيد و محبوس داشت .\r\nبعد از چند روز ، مهدى شبى امير المؤمنين على ، عليه السّلام ، را به خواب ديد كه او را به اين آيهء كريمه مخاطب ساخته كه :   فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الْأَرْضِ وَ تُقَطِّعُوا أَرْحامَكُمْ ، أُولئِكَ الَّذِينَ لَعَنَهُمُ اللَّهُ فَأَصَمَّهُمْ وَ أَعْمى أَبْصارَهُمْ   . « 2 » خلاصهء اين آيه آنكه : آيا آرزو و اميد شما اين بود كه اگر بر خلايق والى و حاكم شويد ، در زمين خداى تعالى فساد كنيد و قطع رحم خود نماييد ؟ هر آينه آنان كه اين صفت دارند حقّ ، سبحانه و تعالى ، ايشان را لعنت كرده و از رحمت خود بىنصيب گردانيده و گوش ايشان از شنيدن اوامر و زواجر الهى كر است و چشم ايشان كور .\r\nمهدى از روى اضطراب و بيم تمام بيدار شد و در آن نيمه شب [ 177 ب 
  ] ربيع حاجب را طلبيد . ربيع گويد كه : چون طلب من بىوقت بود بسيار ترسيدم . چون پيش او رفتم شنيدم كه آيهء مذكوره به آواز مىخواند و مىگريست . چون نظرش بر من افتاد گفت : اى ربيع ، همين لحظه برو و موسى بن جعفر را نزد من حاضر ساز . من در ساعت برفتم و موسى بن جعفر را بياوردم . چون از دور نظر او بر امام موسى بيفتاد از جاى برجست و قدرى راه پيش آمده او را در كنار گرفت و صورت واقعه به او تقرير كرد و گفت : هيچ مىتوانى كه مرا از خود ايمن گردانى و بر من و فرزندان من خروج نكنى ؟ امام فرمود : به خدا سوگند كه مرا هرگز اين داعيه نبوده و نخواهد بود و اين نوع امور از شأن من نيست . مهدى گفت : راست مىگويى . پس روى به ربيع حاجب آورده گفت : اى ربيع ، ده هزار دينار جهت خرجى ايشان بده تا ايشان به مدينه مراجعت نمايند . ربيع گويد : من در همان شب از ترس آنكه مبادا مانع پيدا شود اسباب سفر امام موسى را مهيّا ساخته ايشان را روانه ساختم . « 3 »\r\nو در روضة الصّفا مسطور است كه يكى از شيعيان « 4 » اهل بيت كه اكثر اوقات به خدمت امام\r\n\r\n\r\n","description":"","footnote":"\r\n( 1 ) . القاب آن حضرت : صابر ، زاهر ، عبد صالح ، سيّد ، وفىّ ، امين ، فرمانده سپاه ، كاظم ، پاك نفس ، باب الحوايج بوده است ؛ - تحليلى از زندگانى امام كاظم ( ع ) ، ترجمهء محمّد رضا عطايى ، ج 1 ، ص 65 .\r\n( 2 ) . محمد ، 22 - 23 .\r\n( 3 ) . در اين خصوص ؛ - تاريخ بغداد ، ج 13 ، ص 30 ؛ وفيات الأعيان ، ج 4 ، ص 493 . ابن شهر آشوب در مناقب ( ج 2 ، ص 264 ) گويد كه شب قبل از خواب ديدن مهدى ، وى حميد بن قحطبه را مأمور قتل امام ( ع ) كرده بود ، ولى به دليل ديدن همان خواب از خواب بيمناك برخاست و حميد را از دستورى كه داده بود ، بازداشت .\r\n( 4 ) . نام اين شيعهء اهل بيت در نور الأبصار ( ص 136 ) و بحار الأنوار ( ج 11 ، ص 252 ) « ابو خالد » آمده است .\r\n","page_name":" 1396 ","page_number":682},
  {"content":"\r\n\r\nموسى كاظم مىبود ، نقل كند كه نوبت اوّل كه مهدى عباسى امام را از مدينه طلب داشت امام به من گفت : كه اى فلان ، بعضى ضروريّات كه در سفر ناچار است از بازار به من بخر . من از شنيدن اين سخن بسيار مغموم و مهموم شدم . آن جناب به جانب من نگاه كرد و گفت : سبب اندوه تو چيست ؟ گفتم : يابن رسول اللّه ، چون مغموم نباشم ؟ كه پيش اين ظالم مىروى ! معلوم نيست كه سرانجام كار چون شود . ايشان فرمودند : هيچ غم مخور كه در فلان روز از فلان ماه مراجعت خواهم نمود ان شاء اللّه تعالى و تو در اوّل شب منتظر من مىباش .\r\nپس من روزها مىشمردم تا آن روز كه موعود بود رسيد . انتظار مىبردم تا نزديك غروب شد . هيچ كس نديدم . شيطان وسوسه در خاطر من انداخت . ترسيدم كه مبادا شكّى در دل من راه يابد و اضطرابى عظيم از اين جهت بر من مستولى گشت . بنابراين ، بيرون شهر مدينه آمده بر شارع عراق ايستادم كه به يك ناگاه ديدم از جانب عراق سياهيى عظيم پيدا شد و آن حضرت بر پيش‌پيش آن سياهى بر استر خود سوار مىآيد . و هنوز من تشخيص آن حضرت نكرده بودم كه ايشان آواز دادند : كه اى فلان ، گفتم : لبيك يابن رسول اللّه . الحمد للّه كه از دست اين ظالم خلاص شدى . گفت : يك بار ديگر مرا خواهد طلبيد « 1 » و آن بار خلاص نخواهم شد . پس همچنانكه آن جناب فرمودند در ايّام حكومت هارون الرّشيد ايشان را به بغداد طلبيدند و رشيد از خداناترس آن جناب را به دست سندى بن شاهك « 2 » كه در سوء خلق از مشاهير روزگار بود ، سپرد و يحيى بن خالد برمكى به امر رشيد در مجلس ايشان را زهر داد تا درگذشت . « 3 »\r\nدر تاريخ ، ابن كثير شامى آورده كه سبب رنجش هارون الرّشيد از امام موسى كاظم [ ع 
  ] اين بود كه وى در ايّام خلافت خود به زيارت حرمين رفت . چون به مدينه رسيد بر سر روضهء سيّد المرسلين ، عليه صلوات اللّه ربّ العالمين ، آمد و گفت : السّلام عليك يا رسول اللّه و يابن عمّ . در اين اثنا ، امام موسى [ ع 
  ] دررسيد و چنين گفت : السّلام عليك يا ابت هارون از شنيدن\r\n\r\n\r\n","description":"","footnote":"\r\n( 1 ) . البتّه اشارهء امام ( ع ) به رفتار هارون و دستگيرى وى به دست آن ملعون است .\r\n( 2 ) . سندى بن شاهك در عهد هارون رئيس نظميهء بغداد بود . مرحوم قزوينى منابع اخبار و احوال او را جمع‌آورى كرده است ؛ - يادداشتها ، ج 5 ، ص 156 - 165 . كشاجم ، شاعر معروف شيعى ، از اعقاب همين شخص بوده است .\r\nطبق تصريح ابن أثير ، مباشر حبس امام ( ع ) خواهر سندى بن شاهك بوده و او ، به طورى كه در الكامل مندرج است ، زنى صالح و متديّن و رفتارش با آن حضرت فوق العاده محترمانه و مؤدبانه بود و پيوسته اظهار مىداشت : خاب قوم تعرّضوا لهذا الرّجل الصّالح ؛ - الكامل ، ج 6 ، ص 164 .\r\n( 3 ) . يحيى بن خالد امام ( ع ) را به وسيلهء خرما يا انگور زهرآلود مسموم كرده است . ولى روايات گونه‌گونى در اين خصوص در كتب تاريخ و روايات آمده است ، در اين باب ؛ - تحليلى از زندگى امام كاظم ( ع ) ، ج 2 ، ص 576 . بنا به گفتهء هندو شاه نخجوانى ، امام احمد حنبل نيز در جلسهء شهادت امام ( ع ) حاضر بود : « . . . و پنهان مىگريست و چون گفتند : امام روافض نماند ، او گفتى : لا و اللّه العظيم ، بلكه امام مشرق و مغرب نماند . . . » ؛ - تجارب السّلف ، ص 140 .\r\n","page_name":" 1397 ","page_number":683},
  {"content":"\r\n\r\nاين لفظ بسيار متغيّر شد و روى به آن جناب كرد و گفت : اى ابا الحسن ، فخر اين است كه تو دارى . « 1 » امّا اين كدورت در خاطر او ماند تا آنكه در سنهء تسع و ستّين و مائه هجرى « 2 » او را از مدينه طلب داشت و در بند كرد و مدّت چهارده سال در بند بود تا آنكه به زهر ، آن حضرت را شهيد ساخت .\r\nو در اكثر تواريخ معتبره مسطور است كه مأمون خليفه مىگفت كه : من از پدر خود هارون الرّشيد شنيدم كه در شأن امام موسى كاظم [ ع 
  ] با پسران خود مىگفت كه : اين مرد امام مردم است و به خدا سوگند كه وى حجّت خدا است بر خلق ، و خليفهء اوست بر كافّهء عباد ، و من از روى قهر و غلبه خليفه‌ام . و به خدا سوگند كه موسى كاظم [ ع 
  ] سزاوارتر است از من و از ساير خلق براى نشستن به جاى رسول خدا ، صلّى اللّه عليه و آله . و من اين سخن نه به جهت آن مىگويم كه كار ملك و خلافت را سهل مىانگارم و آسان مىشمارم . و اللّه كه اگر عزيزترين اولاد من در خلافت با من منازعه كند چشم او را از كاسه بيرون كشم ، و ليكن اى مأمون ، بدان و آگاه باش كه اين موسى وارث علوم انبياست . اگر علم صحيح خواهى از وى فراگير .\r\nمأمون مىگفت كه : من از آن روز كه اين سخن از پدر خود شنيدم نهال محبّت اهل بيت در روضهء جان خود نشاندم و جان شيرين از جهت ايشان مىفشاندم . « 3 »\r\nو در روضة الصّفا مسطور است كه چون امام موسى كاظم را ، عليه السّلام ، زهر دادند آن جناب فرمود كه : امروز مرا زهر دادند ، و فردا بدن من زرد خواهد شد ، و بعد از آن نصف بدن من به سرخى مايل مىشود ، و بعد از آن به سياهى ميل خواهد نمود ، آنگاه داعى حقّ را اجابت خواهم كرد . آخر الأمر ، آنچه آن حضرت فرموده بود از قوّت به فعل آمد . حيات آن جناب به قول صاحب ربيع الأبرار چهل و پنج سال بود . « 4 »\r\n\r\n\r\n","description":"","footnote":"\r\n( 1 ) . از ديگر عوامل كدورت هارون الرّشيد نسبت به امام ( ع ) تعيين حدود فدك به وسيلهء آن حضرت بود كه شامل بيشتر مناطق اسلامى شد ؛ - ابن شهر آشوب ، مناقب ، ج 2 ، ص 381 .\r\n( 2 ) . سال صد و شصت و نه هجرى . - و .\r\n( 3 ) . تناقض گفتار و رفتار مأمون نسبت به امام رضا ( ع ) قابل تأمل است .\r\n( 4 ) . تاريخ شهادت آن حضرت پنج روز مانده به ماه رجب سال صد و هفتاد و سه هجرى بوده است ؛ - ابن خلكان ، وفيات الأعيان ، ج 2 ، ص 173 .\r\n","page_name":" 1398 ","page_number":684},
  {"content":"\r\n\r\n\r\nذكر وقايع سال صد و هفتاد و چهارم از رحلت خير البشر\r\nدر اين سال ، رشيد از رقّه به بغداد آمد و فرمود تا بقاياى مال خراج از مردم بگيرند . به اين سبب ، رعايا را بسيار تشويش و محنت رسيد . و در اين سال ، در ولايت جزيره ، شخصى كه او را « ابو عمرو شارى » مىگفتند ، خروج كرد و به اندك روز به قتل رسيد و نايرهء آن فتنه فرو نشست . « 1 »\r\nو در اين سال ، احمد بن هارون الرّشيد ترك ملازمت او نموده به عبادت الهى مشغول مىبود و روز شنبه جهت هفتهء خود كارى مىكرد و از اين جهت به احمد « سبتى » [ - شنبه‌اى 
  ] ملقّب گشته . و مادر او بعضى مىگويند زبيده خاتون است و بعضى چنين آورده‌اند كه رشيد قبل از ايّام خلافت زنى ديگر داشت كه او را بسيار دوست مىداشت ، امّا به واسطهء ملاحظهء خاطر زبيده خاتون و تسلّط او بر وى او را به بصره فرستاده بود و يك نگين قيمتى به وى داده كه اين نشانه باشد پيش تو . اگر تو را از اين حمل كه دارى پسرى شود اين را تعويذى وى سازى و چون نوبت خلافت به من رسد خود را به دار الخلافه رسانى و همين نگين را جهت من فرست . اتّفاقا ، آن عورت را پسرى شد كه نامش به وصيّت رشيد احمد نهاده و مادرش قضيّهء نگين با وى گفته آن را به او سپرد . احمد آن را نگاهداشت تا اجل موعود به وى رسيد . در اين وقت ، آن نگين را به شخصى كه در منزل او مىبود ، داد و گفت : بعد از مردن من اين نگين را به هارون الرّشيد مىرسانى و به او مىگويى كه صاحب اين نگين از اين عالم برفت و اين امانت تو\r\n\r\n\r\n","description":"","footnote":"\r\n( 1 ) . رشيد ، زهير قصاب را براى سركوبى ابو عمرو فرستاد كه وى را در شهر زور بكشت ؛ - ابن اثير ، الكامل ، ج 10 ، ص 107 .\r\n","page_name":" 1399 ","page_number":685},
  {"content":"\r\n\r\nرا جهت تو فرستاد ، امّا زينهار ! هزار زينهار ! از آن بترس كه در مستى بميرى كه ندامت ابدى خواهى كشيد .\r\nالقصّه ، احمد سبتى اين وصيت را بكرد و داعى حقّ را لبيك گفت . پس آن ، شخص بعد از فراغ از كفن و دفن احمد متوجّه دار الخلافه شد و آن نگين را نزد هارون الرّشيد آورده حقيقت حال معروض داشت . هارون بسيار بگريست و گفت : سوگند به خداى اى پسر ، كه نيكو نصيحت كردى . پس از آن مرد پرسيد : قبر احمد را مىشناسى ؟ گفت : يا امير المؤمنين ، مدّتى مديد بود كه احمد در منزل من بود و روز شنبه گلكارى مىكرد تا قوت هفتهء او به هم مىرسيد و باقى ايّام به عبادت الهى مشغول مىبود ، امّا هيچ كس از وى اين معنى كه پسر خليفه است درنيافته . بعد از فوت ، من به لوازم كفن و دفن از آنچه جهت اين امور گذاشته بود قيام نمودم و قبرش را مىدانم .\r\nپس هارون به زيارت او رفت و بر سر قبر او ايستاده زارى كرد و آن مرد را ده هزار درم ارزانى داشت و مرسومى جهت او مقرّر كرد و آنجا عمارتى بنا نهاد كه الحال در بغداد به مزار احمد سبتى مشهور و معروف است .\r\n\r\n","description":"","footnote":"","page_name":" 1400 ","page_number":686},
  {"content":"\r\n\r\n\r\nذكر وقايع سال صد و هفتاد و پنجم از رحلت خير البشر « 1 »\r\nو در اين سال ، اهل طبرستان مهرويهء رازى را كه والى ايشان بود ، به واسطهء كثرت ظلم و جور به قتل رسانيدند و رشيد به جاى آن عبد اللّه بن سعيد را به امارت آن ديار فرستاد .\r\nو از جملهء وقايع اين سال ، آنكه شخصى از امراى رشيد كه او را « حمزه تارى » گفتندى در خراسان علم خروج و بغى افراشته . پس عيسى بن علىّ بن عيسى با لشكرى عظيم متوجّه دفع او شده در يك جنگ قريب به ده هزار كس از لشكر حمزه به قتل رسيد و حمزه با بقيّة السيف به جانب كابل رفت . و ابو الخصيب « 2 » كه والى ابيورد بود ، در اين سال خروج كرد و طوس و نيشابور را به تصرّف خود درآورد و با لشكرى عظيم متوجّه مرو شده آن را محاصره كرد و ابو الخصيب در خراسان بسيار قوّت گرفت . عاقبة الأمر ، علىّ بن عيسى بن ماهان والى مرو به استعداد تمام از مرو بيرون آمده و ابو الخصيب به قتل رسيد و كار خراسان باز استقامت پيدا كرد . « 3 »\r\nو در اين سال ، والى بردعه [ 178 الف 
  ] يزيد بن مزيد « 4 » وفات يافت و ايالت آن ديار به اسد بن يزيد قرار گرفت . و از اعيان امراى عباسيان در اين سال عمّ خلفا ، عبد الصّمد بن علىّ بن عبد اللّه بن عباس ، وفات يافت . و رابعهء عدويّه « 5 » كه از مشاهير عباد است و اكثر علماى كبار مثل\r\n\r\n\r\n","description":"","footnote":"\r\n( 1 ) . متن . پيغمبر ، صلّى اللّه عليه و آله . - و .\r\n( 2 ) . نام وى وهيب بن عبد اللّه نسايى بود .\r\n( 3 ) . ابو الخصيب دو سال پيش از اين تاريخ ، هم در محل نسا از خراسان قيام و خروج كرده بود ، ولى علىّ بن عيسى به وى امان داده و او را بخشيده بود .\r\n( 4 ) . وى برادرزادهء معن بن زائده بود كه در بردعه وفات يافت .\r\n( 5 ) . كنيهء وى « ام الخير » بود . در بصره متولّد شد ، به بيت المقدّس كوچ كرد و در آنجا وفات يافت . صاحب غياث اللّغات وجه تسميهء اين زن را به « رابعه » آرد كه دختر « چهارم » پدر خويش بوده است .\r\n","page_name":" 1401 ","page_number":687},
  {"content":"\r\n\r\nقشيرى ، صاحب حليه ، ابن مورى ، و شيخ شهاب الدّين سهروردى او را از جملهء اكمل اوليا شمرده‌اند و در ثناى او داد مبالغه داده‌اند اما ابو داود سجستانى كه از كبار محدّثين است ، او را به زندقه نسبت نموده . و العلم عند اللّه . و در بيت المقدّس وفات يافت و قبر او در جانب شرقى كوه طور است .\r\n\r\n","description":"","footnote":"","page_name":" 1402 ","page_number":688},
  {"content":"\r\n\r\n\r\nذكر وقايع سال صد و هفتاد و ششم از رحلت خير البشر\r\nاكثر مورّخين بر آن‌اند كه ابو الخصيب در اين سال كشته شد . و در اين سال ، هارون الرّشيد عازم حجّ شد و محمّد امين و مأمون را همراه برد . چون به مدينهء مشرفه رسيد متوطّنان آن بلدهء طيّبه را سه نوبت عطا داد . يك نوبت به اسم خود و دو نوبت به اسم محمّد امين و مأمون . و از آنجا به مكّهء معظّمه رفته ، نيز بر همين منوال سلوك نمود . و در تاريخ ابن كثير شامى مسطور است كه انعامات رشيد در اين سال بر اهل حرمين به هزارهزار و پنجاه هزار دينار رسيد .\r\nو در همين سال ، در مكّه ولايات ربع مسكون را در ميان فرزندان خود قسمت نمود ؛ به اين طريق كه كوفه و بصره و عراق عرب و موصل و حجاز و يمن و مصر و اكثرى از بلاد روم كه متصرّف بود تا نهايت مغرب به محمّد ارزانى داشت و عراق عجم و فارس و طبرستان و كابل و هندوستان و ماوراء النهر و آنچه از بلاد ترك در تحت تصرّف داشت به مأمون داد و از براى پسر كوچك خود ، قاسم بن هارون ، بيعت ولايتعهدى گرفت كه بعد از اين دو برادر منصب خلافت به او متعلّق باشد ، و ولايت جزيره را بتمامه به او ارزانى داشت . و چنين مقرّر ساخت كه محمّد امين در بغداد اقامت نمايد و مأمون در مرو قرار گيرد . و هريك از دو برادر را در خانهء كعبه قسم داد كه با يكديگر مخالفت نكنند . و دو وثيقه مشتمل بر عهدنامه نوشته شهادت اكابر و اعيان را در آنجا ثبت نمود و به هريك سپرد .\r\nو چون آوازهء جود و سخاى برامكه ، « 1 » الى يومنا هذا ، چنان در عالم انتشار يافته كه احتياج\r\n\r\n\r\n","description":"","footnote":"\r\n( 1 ) . « برمك » جدّ اين خاندان ، اسم عام است از قبيل اسامى جاثليق رئيس نصارى و جالوت رئيس يهود و مؤبد پيشواى مجوسان ؛ - ابن خلّكان ، وفيات الأعيان ( به نقل تاريخ برامكه عبد العظيم قريب ) . بووا ، مستشرق فرانسوى ، نيز در كتاب\r\n","page_name":" 1403 ","page_number":689},
  {"content":"\r\n\r\nبيان ندارد و در اين سال ، دولت از ايشان برگشته بود و زمانه با ايشان در مقام ستيز درآمد ؛ بنابراين ، شمّه‌اى از احوال آن جماعت قلمى مىگردد .\r\nآورده‌اند كه يحيى بن خالد برمكى را ايزد ، سبحانه و تعالى ، چهار پسر ارزانى داشته بود :\r\nفضل ، جعفر ، محمّد ، و موسى . امّا فضل از جميع برادران در جود و سخا ممتاز بود ، ليكن با وجود اين صفت با ابناى روزگار در مقام كبر و بزرگى مىبود . به خلاف جعفر ، كه با وجود كمال جود و سخا چندان تواضع داشت كه در تواضع نيز ضرب المثل اهل زمانه بود و در صفت كتابت و انشا عديل و نظير نداشت و منصب وكالت و وزارت هارون الرّشيد به وى تعلّق داشت ؛ بنابراين ، زياده از ساير برادران علم توفّق و رأيت نباهت « 1 » مىافروخت . « 2 » و جعفر را در باب رعايت مردم قاعده چنان بود كه بروات بر وكلاى خود مىنوشته به اين طريق كه : « مبلغ كذا تسليم دارندهء اين برات نماييد . و اين بروات را به معتمدان خود مىداد كه در شوارع عام مىانداختند و مردم آن بروات را برداشته از وكلاى جعفر آن مبلغ را بلا قصور مىگرفتند . و گاهى بود كه يك شخص دو برات يا زياده از آن يافته بود و وجه آن گرفته .\r\nدر تاريخ مسعودى مسطور است كه روزى جعفر بن يحيى به قصد ملاقات أصمعى « 3 » سوار شده هزار دينار به يكى از غلامان خود سپرد و گفت : من در مجلس أصمعى خنده كنم ، تو آن وجه را پيش آن بر زمين نه ، و الّا فلا . القصّه ، جعفر به خانهء أصمعى درآمد و هرچند او حكايات مضحكه و سخنان اعجوبه نقل كرد جعفر اصلا تبسّم نكرد . خادم نيز آن زر را نداد .\r\nتا آنكه جعفر برخاست و از خانهء أصمعى بيرون آمده متوجّه منزل خود گشت . در اثناى راه يكى از نديمان گفت : ايّها الأمير ، حالتى عجب مشاهده كردم ؛ چه ، امير در حين توجّه به خانهء أصمعى هزار دينار به غلام داد كه هر وقت أصمعى مرا به خنده آرد تو اين زر را تسليم او نماى و آن بىچاره هرچند كه بذله و لطيف گفت امير اصلا شكفته نشد . اكنون به خلاف عادت ، وجهى كه از خزانه بيرون آمده باز همانجا مىرود ، حكمت در اين چه باشد ؟ جعفر جواب داد : كه از ما به أصمعى در اين مدّت يقين كه صد هزار درم رسيده . امروز جامه و دستار\r\n\r\n\r\n","description":"","footnote":"\r\nتاريخ برامكهء خود مىنويسد : « برمك محرّفى است از كلمهء سانسكريت « پرمك » به معنى بزرگ و مهتر . » ابن خلّكان در مسلمان شدن برمك ترديد مىكند و مىنويسد : « برمك از مجوسان بلخ بود و خدمت معبد نوبهار ، كه عبادتگاه مجوس بود ، مىكرد . »\r\n( 1 ) . نباهت : نجيب بودن ، بزرگوارى . - و .\r\n( 2 ) . مسعودى مىنويسد : « ساليان دراز لياقت و درايت خالد ، هوشمندى و دورانديشى يحيى ، سخاوت و بزرگوارى فضل ، قدرت قلم و فصاحت بيان جعفر ، علوّ طبع و جلالت قدر محمّد ، شجاعت و قدرت موسى در خاطرهء مردم باقى ماند . » ؛ - مروج الذّهب ، ج 2 ، ص 370 . و ثعالبى گويد : « ما رأى الناس مثل ابنى يحيى : الفضل فى سماحته و جعفر فى بلاغته . » ؛ - ثمار القلوب و المضاف و المنسوب ، چاپ محمّد ابو الفضل ابراهيم ، ص 204 .\r\n( 3 ) . نامش عبد الملك بن قريب و مرگ وى در سال دويست و شانزده هجرى بوده است .\r\n","page_name":" 1404 ","page_number":690},
  {"content":"\r\n\r\nو پلاس و هرچه در خانهء او به نظر آمد همه كهنه بود و هيچ شكّ نيست كه : لسان نعمت انطق است از لسان منعم عليه . و هرگاه كه أصمعى به زبان حال سپاس و ستايش به جاى نمىآورد ، ما را چه ضرورت است كه با او در مقام انعام و احسان باشيم . ؟\r\nو در روضة الصّفا آورده كه مورّخان در تغيير مزاج هارون الرّشيد بر برمكيان بسيار وجوه گفته‌اند « 1 » و ما بعضى از آن وجوه كه در اكثر تواريخ معتبره مسطور است در اين اوراق ضبط مىنماييم . از آن جمله يكى آن بود كه فضل ، يحيى بن عبد اللّه بن الحسن را به عهد و ميثاق نزد رشيد آورد ؛ چنانچه سابقا تفصيل آن قضيّه سمت گزارش يافت ، و رشيد او را به جعفر سپرد و در باب محافظت او مبالغت بسيار كرد . اتّفاقا ، شبى جعفر ، يحيى [ بن 
  ] حسن را در خلوت طلبيده بعضى احوال از وى استفسار مىنمود و يحيى چون مىدانست كه هارون الرّشيد درصدد كشتن اوست در اثناى سخن با جعفر گفت : كه از خداى ، سبحانه و تعالى ، بترس و از خصومت حضرت رسالت‌پناهى در روز قيامت برحذر باش . و اللّه كه من گناهى نكرده‌ام كه موجب قتل من باشد و در اعانت مجرمى نيز سعى نكرده‌ام .\r\nالقصّه ، يحيى بن عبد اللّه [ بن 
  ] الحسن چندان در اين باب سخن گفت كه جعفر را رقّت شد و گفت : اى يحيى ، هر جا كه خاطر تو خواهد برو كه تو را رخصت است و هيچ مانعى نيست .\r\nيحيى گفت : از آن مىترسم كه مرا بازگرفته نزد رشيد بياورند . جعفر او را به جمعى از معتمدان خود سپرد تا او را به مأمنى رسانيده بازگشتند . منهيان رشيد اين خبر را به واقعى به وى رسانيدند . و گويند كه فضل بن ربيع « 2 » اين قضيّه را به اقبح وجهى به هارون رسانيد .\r\nالقصّه ، رشيد بعد از چند روز در اثناى حكايات از جعفر پرسيد كه حال يحيى بن عبد اللّه چيست ؟ جعفر در جواب گفت : وى با بند گران در خانهء تنگ زندان در بند است . رشيد گفت : به سر و جان من كه چنين است ؟ جعفر از روى فراست و به قرينهء آنكه رشيد به خلاف متعارف سوگند وى مىدهد ، دانست كه حقيقت حال به وى رسانيده‌اند ، ناچار در جواب گفت : به سر تو يا امير المؤمنين ، كه چنين نيست . امّا چون من دانستم كه يحيى پير و ضعيف شده و از وى حركتى ناشايسته كه موجب آزردگى بندگان امير المؤمنين باشد ، بعد از آن به ظهور نخواهد رسيد و باوجود اين حالت ، قرابت قريبه با امير المؤمنين نيز دارد و فرزند مصطفى و مرتضى ،\r\n\r\n\r\n","description":"","footnote":"\r\n( 1 ) . براى پيدا كردن علّت اصلى نكبت خاندان برامكه ، علاوه بر كتب تاريخى ؛ - ابن خلدون ، مقدّمه ، ج 1 ، ص 24 ؛ ابن خلّكان ، وفيات الأعيان ذيل « اخبار جعفر برمكى » ؛ عقيلى ، آثار الوزرا ، ص 48 ؛ دميرى ، حياة الحيوان ، ذيل مادهء « عقاب » ؛ ابن اسفنديار ، تاريخ طبرستان ، ص 190 ؛ هندو شاه ، تجارب السّلف ، ص 151 ؛ و از همهء مهمتر ، بووا ، برمكيان .\r\n( 2 ) . صاحب آداب الحرب و الشجاعة در باب فضل بن ربيع اطلاعات سودمندى ارائه داده ( ص 8 - 46 ) . ابن خلّكان نيز در حقّ اين وزير اطلاعات مفيدى به دست مىدهد ؛ - وفيات الأعيان ، ج 3 ، ص 205 .\r\n","page_name":" 1405 ","page_number":691},
  {"content":"\r\n\r\nعليهما السّلام ، است ، او را گذاشتم . و اين معنى بر رشيد هرچند بسيار گران آمد ، امّا ملاحظهء خاطر جعفر نموده گفت : نيك كردى . من نيز همين در خاطر داشتم . و چون جعفر برخاسته روان شد رشيد تا وقتى كه جعفر از نظر او غايب شد تندتند در عقب او مىنگريست و گفت :\r\nخداى مرا بكشاد اگر من تو را نكشم !\r\nو يكى از آن وجوه آنكه برامكه بر سر كار رشيد چنان استيلا يافته بودند و زمام حلّ و عقد مهمّات چنان در قبضهء اقتدار خود گرفته كه گاهى هارون الرّشيد را به اندك محقّرى احتياج شدى و هرچند سعى و اهتمام نمودى آن محقّر به دست نيامدى و احيانا به سعى بسيار مطلوب حاصل كردى ، تا آنكه روزى كنيزكى در غايت حسن و لطافت ، « بازغه » نام كه شعر نيكو گفتى و خط خوب نوشتى و علم سياق را بر وجه اتّم دانستى و در رقّاصى و سرودگويى عديل و نظير نداشت و نرد و شطرنج و چنگ و بربط نيكو دانستى ، نزد رشيد آوردند . رشيد بعد از دانش و هنرهاى او ، از صاحبش پرسيد : قيمت اين كنيز چند است ؟ آن مرد گفت : سوگند خورده‌ام كه به صد هزار دينار فروشم و به كمتر از اين مبلغ راضى نشوم . رشيد فرمود تا آن مبلغ را به وى دهند . جعفر چون اين سخن بشنيد به پدر و برادر گفت : اگر رشيد به اين نهج معاش كند زود باشد كه خزانه خالى شود . پس صواب آن است كه اين مبلغ را پراكنده ، در نظر او درآورند . كه البتّه چون چشم او بر اين مبلغ افتد در نظر او بسيار خواهد آمد .\r\nالقصّه ، به موجب صوابديد جعفر چنين كردند . رشيد چون ديد كه مبلغ بسيار بيرون خزانه نهاده‌اند پرسيد : كه اين حمل از كجا رسيد ؟ گفت : بهاى كنيزك است كه از خزانه بيرون آوردند كه تسليم صاحب وى نمايند . رشيد را آن وجه در نظر بسيار عظيم آمده فرمود تا آن مبلغ را در خانه‌اى على حده ضبط نمايند آن خانه را « بيت العروس » نام نهاده و بعد از آن ، [ 178 ب 
  ] تفحّص احوال مكنت و خزاين اشتغال نموده معلوم كرد كه برمكيان تصرّف دارند ؛ چه ، ايشان دست عطا گشاده و خوان كرم گسترانيده ، صلاى عام در داده بودند . و در روضة الصّفا از ابراهيم بن مهدى كه با جعفر محبّت تمام داشت ، نقل مىشود كه ابراهيم نقل مىگفت كه : از روى فراغت در قصر خود نشسته چون مرا ديد گفت : اى ابراهيم ، از سخن منصور بن زياد تعجّب نمىكنى ؟ گفتم : چه سخن ؟ گفت : از وى پرسيدم كه اى منصور ، در اين قصر هيچ عيبى مىبينى ؟ گفت : عيب اين منزل آن است كه درخت خرما ندارد . ابراهيم گفت من در جواب گفتم : اين عيب سهل باشد . عيب اين عمارت آن است كه بيست هزارهزار دينار صرف اين عمارت كرده . من از آن مىترسم كه امير المؤمنين احتمال آن نكند و گويد آنچه جعفر صرف اين عمارت كرده مال من است . جعفر گفت : اين مبلغ را به طريق صله به من داده و من در خدمت امير المؤمنين اموال بىنهايت خرج كرده‌ام . ابراهيم گفت : آرى ، امّا حسّاد و\r\n\r\n","description":"","footnote":"","page_name":" 1406 ","page_number":692},
  {"content":"\r\n\r\nاضداد اين كلمه را به نوعى ديگر به عرض رسانند و گويند شخصى كه دويست هزار تومان در عمارت صرف تواند كرد توان دانست كه ساير نفقات و اخراجات او در چه حدّ باشد ، و اين مجملى است كه در خاطر او زود اثر كند . جعفر گفت : اگر خليفه بر من اين نوع اعتراض كند جواب گويم كه خليفه را بيش از اين نعمتها بر ديگران هست . غايتش ايشان ذخيره نموده پوشيده مىدارند و من مردىام كه انعام امير المؤمنين را بر قلّهء كوه نهاده ندا مىكنم كه اى مردمان ، بياييد و انعام خليفه در باب من مشاهده كنيد . ابراهيم در جواب گفت : اى جعفر ، تو وقتى توانى گفت كه با تو مناظره كند و رخصت سخن و تكلّم تو را ارزانى دارد . چون سخن به اين مقام رسيد جعفر سكوت ورزيد .\r\nو از جملهء وجوه تغيير مزاج هارون الرّشيد ، بلكه عمدهء وجوه ، قضيهء عباسه است . « 1 » تفصيل اين قضيّه آنكه هارون چنانچه مشهور است در باب طرب و استيفاى لذّات جسمانى از ساير عباسيّه در بيش بود و اكثر اوقات خود را به مطايبه مىگذرانيد و از اختلاط جعفر برمكى كه در باب لطافت طبع و حسن صورت عديل و نظير نداشت و همچنين از ديدن خواهر خويش ، عباسه بنت مهدى ، كه در غايت ظرافت و لطافت و جمال بود شكيبايى و چاره نداشت ، و در باب اجتماع اين هر دو در مجلس بزم خود بسيار تأمّل نمود و مىخواست كه هر دو ايشان در يك مجلس به نوعى باشند كه عيبى بر آن نباشد ؛ بنابراين ، رأيش بر آن قرار گرفت كه عباسه را به عقد جعفر درآورد تا نظر بر يكديگر توانند كرد . پس روزى جعفر را طلب داشت و گفت :\r\nاى جعفر ، مرا به ديدن تو انسى تمام است و به ملاقات خواهرم عباسه نيز انسى ما لا كلام ، و اگر يكى از شما دو كس را نبينم گويا عيش من ناقص است . بنابراين ، براى اتمام لذّت و جمعيت خاطر خود فكرى كرده‌ام و رأيى زده‌ام . جعفر گفت : يا امير المؤمنين ، توفيق الهى قرين روزگار تو و عنايت پادشاهى مددكار تو باشد . رشيد گفت : فكر من آن است كه عباسه را با تو عقد كنم تا مجالست هر دو شما در يك مجلس جايز و مشروع باشد ، امّا به شرط آنكه سوى در يكديگر ديدن ، امرى ديگر در ميان شما دو كس به ظهور نرسد . جعفر از تزويج ابا و امتناع نمود و رشيد مبالغهء بسيار كرد . عاقبة الأمر ، عباسه را در عقد جعفر درآورد و او را سوگند داد كه هيچ سقفى سايه بر سر ايشان نيفكند . مگر آنكه رشيد ثالث شما باشد . « 2 »\r\n\r\n\r\n","description":"","footnote":"\r\n( 1 ) . ابن خلّكان ، وفيات الأعيان ، ج 1 ، ص 115 ؛ مسعودى ، مروج الذّهب ، ج 2 ، ص 225 به بعد . صاحب اعلام النّاس علّت كشته شدن جعفر را چنين مىنويسد : « چون دل رشيد از برامكه برگشت و بر انقراض و هلاك ايشان مصمّم گرديد و درصدد بهانه و وسيله بود ، چون قصّهء خواهر خود ميمونه ( عباسه ) و جعفر را بشنيد . . . . » ؛ - عبد العظيم قريب ، تاريخ برامكه ، ص 118 .\r\n( 2 ) . علّت اين امر بر خلاف عقيدهء ابن خلدون نه از بابت آن بود كه هارون از وصلت جعفر با عباسه ننگ داشت و آن را\r\n","page_name":" 1407 ","page_number":693},
  {"content":"\r\n\r\nالقصّه ، بعد از اين ، جعفر و عباسه بىتحاشى در مجلس هارون حاضر مىشدند و جعفر در قول خود ثابت قدم مىبود ، امّا عباسه بىطاقتى مىكرد و ميل صحبت جعفر كه جوانى در كمال زيبايى بود - مىنمود . تا آنكه يك نوبت مكتوبى اشتياق‌آميز نوشته به جعفر فرستاد و جعفر فرستادهء او را زجر كرد و تهديد نمود . بار ديگر ، نيز عباسه كس پيش جعفر فرستاد و اظهار اشتياق نمود . جعفر اين نوبت بيشتر از پيشتر درشتى كرد . چون عباسه از جعفر مأيوس و نااميد گشت با عتّابه ، « 1 » مادر جعفر ، بنياد آشنايى و محبّت آغاز نهاد و جواهر نفيسه به طريق هديه نزد عتّابه فرستاد . چون رابطهء محبّت و دوستى ميانهء عباسه و عتّابه استحكام يافت ، عباسه به وى پيغام فرستاد كه : دامادى امير المؤمنين سبب مباهات و افتخار پسر تو است و هرگاه كه رابطه قوىتر گردد و دولت اتّصال ميانهء من و پسر تو جعفر دست دهد از زوال نعمت و سقوط مرتبت ايمن شويد . اكنون ملتمس چنان است كه در مواصلت ما سعى نمايى و خود را در اين باب معاف و معذور ندارى كه عذرها خواسته خواهد شد . مادر جعفر ملتمس عباسه را تقبّل نموده وعده داد كه : به لطايف الحيل چنان كنم كه ميان شما مواصلت به هم رسد و عقد جمعيت روى نمايد .\r\nالقصّه ، مادر جعفر درصدد تحصيل اين مهمّ درآمده روزى با جعفر گفت : چنين شنيده‌ام كه كنيزكى در غايت ملاحت و صباحت و لطف طبع و كمال هنر و خصال پسنديده كه عديل و نظير ندارد و در خاندان كرم نشو و نما يافته ، در معرض بيع درآمده . مرا در خاطر است كه آن كنيزك را براى تو بخرم . مادر جعفر از اين نوع دمدمه و وسوسه چندان گفت كه جعفر مشتاق وى شد و بىصبرى آغاز نهاد . مادر جعفر از براى شدّت اشتياق ، هر روزبه‌روز ديگر وعده مىكرد تا آنكه جعفر عنان تمالك و صبر از دست داده شروع در بىتابى كرد . پس عتّابه عباسه را از آن حال آگاهى داده با پسر خود گفت كه : فلان شب آن كنيزك را خواهم آورد . چون شب دررسيد عباسه به زيب و زينت تمام آراسته به منزل عتّابه ، مادر جعفر ، آمد و جعفر از مجلس هارون الرّشيد شراب خورده مست به منزل خود درآمده از مادر ، كنيزك موعود طلب داشت . عتّابه گفت : اينك مىآيد .\r\nالقصّه ، عباسه در ساعت قدم در حجرهء جعفر نهاد و آن اسير شهوت از غايت مستى ندانست كه مطلوب او كيست . كام دل حاصل كرده چون از مباشرت بازپرداخت ، عباسه گفت : يا جعفر ،\r\n\r\n\r\n","description":"","footnote":"\r\nبر خلاف شرافت مىپنداشت ، بلكه بيم آن داشت كه مبادا فرزندى از ايشان به وجود آيد و به سبب رابطه و نسبت آنان به خاندان عباسى خلافت از سلسلهء عباسى به ايشان منتقل گردد ؛ - عبد العظيم قريب ، تاريخ برامكه ، ص 209 .\r\n( 1 ) . مسعودى نام وى را « عباده » ذكر كرده است و بعضى از مورّخين وى را فاطمه گفته‌اند . وى دختر محمّد بن حسين بن قحطبه بوده است ؛ - ابن خلّكان ، وفيات الأعيان ، ج 1 ، ص 302 .\r\n","page_name":" 1408 ","page_number":694},
  {"content":"\r\n\r\nكيف وجدت بنات الملوك ؟ يعنى : چگونه يافتى صحبت بنات ملوك را ؟ جعفر گفت : كدام بنات ملوك ؟ اين چه سخن است كه تو مىگويى ؟ عباسه گفت : منم فلانه ، دختر مهدى . چون جعفر اين سخن بشنيد مستى از سر او زايل شده فى الحال از جاى برجست و پيش مادر خود رفت و گفت : اى مادر ، قدر مرا ندانستى و به اندك بها مرا بفروختى . الحال مترصّد مىباش .\r\nاتّفاقا ، عباسه همان شب حامله شد و بعد از انقضاى مدّت حمل پسرى زاييد و او را به خادمى خاص ، « رياش » نام ، سپرد و چون نزديك به آن رسيد كه آن ستر ظاهر گردد ، كودك را با خادم فرستاد تا در حرم به تربيت آن قيام نمايند . « 1 » در اين اثنا ، ميان زبيده زن هارون الرّشيد و يحيى پدر جعفر وحشتى و كدورتى به هم رسيد . زبيده از يحيى نزد هارون شكايت كرد كه : يحيى خادمان و خواجه‌سرايان را آزار مىكند و از آمد و شد در حرم منع مىنمايد . رشيد اين حكايت را به يحيى گفت : يحيى در جواب گفت : يا امير المؤمنين ، مگر من در حرم متّهم به تقصيرم ؟ رشيد گفت : لا و اللّه . يحيى گفت : يا امير المؤمنين ، پس التماس من آن است كه بعد از اين امير المؤمنين حرف زبيده خاتون در حقّ من گوش نكند . رشيد قبول كرد و يحيى در مخالفت زبيده اصرار نموده همين‌كه قرص آفتاب غايب شدى ابواب حرم مقفّل ساخته كليدها به منزل خود ببردى . چون زبيده بار ديگر با رشيد در اين باب سخن گفت ، رشيد گفت : من يحيى را در حرم خود در هيچ امرى متّهم نمىدانم . زبيده در جواب گفت : اگر چنين است چرا پسر خود ، جعفر ، را از ارتكاب اينچنين امر منع نمىكرد و نمىكند ؟ رشيد از شنيدن اين سخن درهم شد و حقيقت حال از زبيده استفسار نمود . زبيده تفصيل واقعهء جعفر و عباسه را تقرير كرد . رشيد اين امر را بسيار عظيم شمرده زبيده را گفت : هيچ شاهد صدق اين مقال دارى ؟\r\nزبيده گفت : هيچ مصدّقى بهتر از ولد تواند بود ؟ رشيد گفت : اكنون آن پسر كجاست ؟ زبيده گفت : مدّتى در حرم تو بود ، و چون عباسه ديد كه سرّ او فاش مىشود و راز او از پرده بيرون مىافتد او را به مكّه فرستاد . رشيد گفت : هيچ احدى غير از تو بر اين قضيّه وقوف دارد ؟ گفت :\r\nهيچ خادمه در قصر تو نيست كه اين قضيّه گوشزد او نشده باشد و آن پسر را نديده باشد .\r\nالقصّه ، رشيد دم دركشيد تا موسم حجّ نزديك شد ، پس شروع در تهيّهء اسباب حجّ « 2 » نمود .\r\nعباسه مسرعى « 3 » را فرستاد تا آن كودك را از مكّه به يمن بردند . امّا رشيد چون به مكّه رسيد\r\n\r\n\r\n","description":"","footnote":"\r\n( 1 ) . همراه خادم ، دايه‌اى « برّه » نام همراه كودك بود . هندو شاه صحبت از دو كودك مىكند ؛ - تجارب السّلف ، ص 151 و صاحب اعلام النّاس مىنويسد : « سه پسر از وى به وجود آمده است كه يكى شش سال و ديگرى پنج سال دارد و پسر كهتر دو سال داشت كه بتازگى درگذشت . » ؛ - منبع پيشين ، ص 119 .\r\n( 2 ) . جعفر برمكى در اين سفر همراه هارون الرّشيد بود . ابن الطقطقى مىنويسد : « به استثناى برمكيان ، وزرا به زيارت مكّه نمىرفتند ، مگر اينكه ترك شغل وزارت كرده باشند . » ؛ - الفخرى ، چاپ درانبورگ ، ص 402 .\r\n( 3 ) . مسرع : پيك تيزپا . - و .\r\n","page_name":" 1409 ","page_number":695},
  {"content":"\r\n\r\nبعد از فراغ از مناسك حجّ در امر آن كودك تفحّص به جاى آورده سخن زبيده را مطابق واقع يافت و خاطر خود را بر استيصال برامكه قرار داد . و چون از مكّه به جانب بغداد مراجعت نموده به رقّه رسيده چند روز در آنجا رحل اقامت [ 179 الف 
  ] انداخت و از آنجا متوجّه انبار شد و جعفر در اين سفر ملازم و مصاحب او بود . چون به انبار رسيد سندى بن شاهك را كه از جمله معتمدان رشيد بود ، به بغداد فرستاد و در وقت وداع با وى گفت : كه در فلان روز بر اهالى برامكه و كاتبان و متعلّقان و خويشان ايشان موكّلان و نگاهبانان گماشته ايشان را چنان به قيد ضبط درآرى كه هيچ احدى از ايشان بيرون نرود و تا مباشر اين امر نگردى بايد كه هيچ كس بر اين امر مطلع نشود . « 1 »\r\nالقصّه ، سندى بن شاهك به جانب بغداد رفت و رشيد در انبار به عيش و نشاط مشغول بود .\r\nروزى در انبار مجلسى و جشنى مهيّا ساخت كه هرگز بيننده‌اى چنين جشنى نديده ، و اقسام تكلّفات و تنعمّات از هر قسم در آن مجلس حاضر ساخته جعفر را به اصناف الطاف و أعطاف « 2 » سرافراز ساخت و چندان نوازش نمود كه حاضران از آن متعجّب گشتند . چون روز به نماز ديگر رسيد جعفر از مجلس برخاست و عزيمت منزل نمود . رشيد با او به مشايعت بيرون آمد تا سوار شد . چون جعفر به منزل خود آمد ابو زكّار طنبورى « 3 » و كاتب « 4 » خويش ، انس ابن أبى الشيخ ، را طلبيده به شراب خوردن مشغول گشتند .\r\nامّا رشيد چون از مشايعت جعفر بازگشت فرمود تا آلات مناهى و ملاهى را از مجلس برداشتند . و ياسر « 5 » خادم را طلبيده گفت : اى ياسر ، من تو را جهت امرى خوانده‌ام كه امين و مأمون و مؤتمن را شايستهء آن امر نمىدانم . بايد كه تو ظنّ مرا در حقّ خود راست گردانى و به فرمودهء من عمل نمايى و مخالفت نورزى كه موجب سقوط مرتبهء تو خواهد شد . ياسر گفت : يا امير المؤمنين ، اگر مرا فرمايى كه شمشير بر سينهء خود نه و از پشت خود بيرون آر چنان كنم .\r\nرشيد گفت جعفر برمكى را مىشناسى ؟ ياسر گفت : يا امير المؤمنين ، آنچنان بزرگى را چون نشناسم ؟ گفت : ملاحظه كردى كه من چون مشايعت او كردم ؟ گفت : آرى . گفت : همين لحظه برو و سر او را بياور . ياسر گفت : يا امير المؤمنين اين مهمّ خطيرتر از آن است كه تصوّر آن\r\n\r\n\r\n","description":"","footnote":"\r\n( 1 ) . علىرغم اينكه هارون با خط خود امان‌نامه‌اى به يحيى نوشته و تسليم كرده بود ، امّا به مفاد آن نامه اهميتى نداد . بنا به تصريح جهشيارى همان نامه در دست اولاد برمك باقى بود و در موقعى كه خانه‌هاى آنان را غارت مىكردند از بين رفت ؛ - الوزراء و الكتّاب ، ص 192 .\r\n( 2 ) . أعطاف : جمع عطف ، مهربانيها . - و .\r\n( 3 ) . اخبار اين مغنّى اعمى در الأغانى ( ج 7 ، ص 227 ) به‌طور مشروح آمده است . در مروج الذّهب به صورت « ابو بكّار » ضبط شده است .\r\n( 4 ) . طبرى ، ابن أثير و هندو شاه همصحبت ديگر جعفر را بختيشوع طبيب ذكر كرده‌اند .\r\n( 5 ) . ابن أثير و هندو شاه نخجوانى ( تجارب السّلف ، ص 147 ) قتل جعفر را به دست مسرور مىنويسد نه ياسر .\r\n","page_name":" 1410 ","page_number":696},
  {"content":"\r\n\r\nتوان كرد و من دوست مىدارم كه اين حركت از من در وجود نيايد . رشيد گفت : ترك اين سخنان كن و به آنچه به تو امر فرموده‌ام عمل نماى ، و الّا قهر ما را آماده باش . ياسر بالضّروره روى به منزل جعفر نهاد . اتّفاقا ، وقتى رسيد كه ابو زكّار مغنّى بيتى مىخواند كه مضمونش اين است كه : همّت مردم آن است كه ظاهر سازند در حقّ ما آنچه در باطن داشتند . « 1 »\r\nالقصّه ، ياسر بىرخصت جعفر به مجلس او درآمد « 2 » . جعفر از غايت دهشت هشيار شده پرسيد : حال چيست ؟ ياسر حقيقت حال به او گفت . جعفر گفت : اين از جمله مطايبات است كه امير المؤمنين با من مىكند . ياسر گفت : امير المؤمنين از سر جدّ تمام مرا به اين امر مأمور گردانيده . جعفر گفت : شايد كه از سرمستى به قتل من فرمان داده باشد ! اكنون بازگرد و او را بگوى كه چنين كرده‌ام و آنچه فرمودى به جاى آورده‌ام . اگر صباح وى را پشيمان بينى به واسطهء بقاى حيات من نعمتى مجدّد كه در حصر نيايد از من به تو رسد ، و اگر بر سر سخن باشد آن زمان گردن من بزن . ياسر از مراجعت امتناع نمود . جعفر گفت : من همراه تو قريب به سراپرده مىآيم تا به گوش خود آنچه دربارهء من حكم كند بشنوم . ياسر ملتمس او را مبذول داشت و جعفر همراه ياسر متوجّه دار الخلافه شده عقب سراپرده بايستاد . ياسر به اندرون رفت . رشيد پرسيد . چه كردى ؟\r\nياسر گفت : يا امير المؤمنين ! سر او را آورده بيرون نهاده‌ام . رشيد گفت : زود نزد من آر ، و الّا فرمايم كه گردن تو را بزنند . ياسر بيرون آمده گفت : اكنون سخن مرا باور داشتى ؟ جعفر گفت :\r\nآرى ، كار را باش . « 3 » آنگاه ياسر منديلى از خز بيرون آورده چشم جعفر را ببست و بعد از آن سرش را از تن جدا ساخته نزد رشيد برد . و چون نظر رشيد بر سر جعفر افتاد ياسر را گفت : فلان و فلان را در مجلس من حاضر كن . چون آن جماعت حاضر شدند رشيد گفت : گردن ياسر را بزنيد كه من كشندهء جعفر را نتوانم ديد . ايشان به موجب فرموده عمل نمودند . « 4 » و اين قضيّه در شب اوّل\r\n\r\n\r\n","description":"","footnote":"\r\n( 1 ) . مطلب مزبور حاصل دو بيت زير است كه از صفحهء 114 تاريخ برامكهء استاد عبد العظيم قريب آورده مىشود .\r\n ما يريد الناس منّا * ما ينام النّاس عنّا\r\nانّما همّتهم ان * يظهروا ما قد دفنّا \r\nولى صاحب تجارب السّلف ( ص 147 ) نويسد كه ابو زكّار مغنّى اين بيت مىگفت :\r\n فلا تبعذ فكل فتى سيأتى * عليه الموت يطرق او يغادى \r\nو ترجمهء فارسى آن تقريبا چنين است : « تأخير روا مدار ؛ زيرا مرگ بامدادان يا شامگاهان به سراغ همگى خواهد رفت . » شعر از بشّار بن برد است .\r\n( 2 ) . مورّخين ، ياسر را مردى زشتخو و سختدل و خشن معرفى كرده و مىنويسند كه در تمام عمر او كسى خنده و تبسّمى بر لبان وى مشاهده نكرده بودند .\r\n( 3 ) . بووا از قول عمر بن ازرق كرمانى مؤلّف تاريخ برامكه و نيز از قول ديگر مورّخين حكايت كشته شدن جعفر را به گونه‌هاى ديگر نقل مىكند ؛ - برمكيان ، ص 123 به بعد .\r\n( 4 ) . هارون بعد از صدور قتل جعفر و ياسر ، أصمعى شاعر را طلب كرد و اين ابيات را بر او خواند :\r\n","page_name":" 1411 ","page_number":697},
  {"content":"\r\n\r\nماه صفر سال مذكور روى نمود . عمر جعفر سى و هفت سال بود .\r\nدر تاريخ مسعودى مسطور است كه از ابتداى حكومت برامكه و تسلّط ايشان در ايّام خلافت هارون الرّشيد تا آن زمان كه جعفر كشته شد هفده سال و هفت ماه و يازده روز بود . و در همان روز ، سندى بن شاهك در بغداد يحيى و فضل و ساير متعلّقان « 1 » و خويشان ايشان را محبوس گردانيد و انواع محن و بلا بر آن قوم روى نمود . و سر جعفر را با جسدش به بغداد فرستاد تا سرش بر يك طرف جسر و جسدش بر طرف ديگر بياويختند و بعد از مدتى جسدش را بسوختند .\r\nو در روضة الصّفا مسطور است كه از غرايب امورى كه مورّخان ذكر كرده‌اند ، و العهدة على الرّاوى ، آن است كه شخصى از اهل دفتر مىگفت كه روزى دفتر اخراجات هارون الرّشيد به نظر من رسيد . در ورقى نوشته‌اى ديدم كه در روز قتل جعفر بفرمود كه بر سبيل انعام چندين زر و سيم و كسوت و فرش و عطر تسليم ابو الفضل جعفر بن يحيى ، أدام اللّه كرامته ، كرده شد .\r\nو من آن صلات را ميزان كردم . سى هزارهزار دينار مىشد . و در ورقى ديگر ديدم كه بهاى نفط و بوريا كه جعفر بن يحيى را به آن سوختند چهار درم و نيم دانگ بود « 2 » . در تاريخ يافعى مسطور است كه يكى از امراى عباسيّه نقل مىكند كه روزى عيد بود كه من به خانهء مادر خود درآمدم . ديدم كه ضعيفه‌اى با جامهء كهنه و پاره‌پاره نزد مادر من نشسته . مادر من از من پرسيد :\r\nاين ضعيفه را مىشناسى ؟ گفتم : نى . گفت : عتّابه ، مادر جعفر برمكى ، است . من تعجّب كردم و گفتم : اى مادر ، از عجايبى كه مشاهده كرده‌اى شمّه‌اى بگوى . گفت : يك سال قبل از اين ، عيدى بر من گذشت كه چهارصد كنيزك به زيب و زينت تمام پيش من ايستاده بودند و من با\r\n\r\n\r\n","description":"","footnote":"\r\n لو ان جعفر هاب اسباب الروى * لنجا بمهجته طمر ملجم\r\nو لكن من حذر المنون بحيث لا * يسموا اليه به العقاب القشم\r\nلكنه لما تقارب وقته * لم يدفع الحدثان عنه منجّم \r\nو ترجمهء فارسى اين اشعار تقريبا از اين قرار است : اگر جعفر از مرگ بيمى داشت مىتوانست با مركبى سبك‌سير و راهوار جان خود را نجات دهد . براى احتراز از مرگ مىتوانست مأمنى بيابد كه عقاب تيزچنگ زمانه او را نيابد ، ولى چون اجل فرارسيده بود هيچ منجّم ماهرى نتوانست او را از حدوث واقعه در امان بدارد ؛ - بووا ، برمكيان ، ترجمهء ميكده ، ص 125 .\r\n( 1 ) . فقط محمّد بن خالد برادر يحيى ، از تعقيب و آزار مأمورين هارون در امان بود . ضياء الدين برنى مىنويسد : « محمّد خالد با برادر نيك نبود و در ابتداى محنت برامكه در عيش و عشرت و شراب و ذوق مشغول گشته ، چنان كه ميان مردم مىنمود كه او را از برافتادن ايشان هيچ غمى و اندوهى نيست . » - اخبار برمكيان ، به نقل از محشى بووا ، برمكيان ، ص 128 .\r\n( 2 ) . هندو شاه نخجوانى ( تجارب السّلف ، ص 147 ) اين داستان را از قول عمرانى مورّخ ذكر كرده است و مرحوم استاد سيد حسن قاضى طباطبايى ، اين شخص را با قيد احتياط على بن محمّد بن احمد خوارزمى معروف به « ابو الحسن عمرانى » مىداند كه شاگرد زمخشرى بوده و در سال پانصد و شصت وفات يافته است . داستان مزبور از زبان عمرانى در تاريخ بيهقى ( چاپ غنى و فيّاض ، ص 194 ) نيز بتفصيل آمده است .\r\n","page_name":" 1412 ","page_number":698},
  {"content":"\r\n\r\nوجود آن ، پسر خود را به عقوق مهمّ منسوب مىداشتم . و در اين عيد ، مطلب « 1 » من دو پوست گوسفند است كه يكى را فراش سازم و ديگرى را بالاپوش ، ميسّر نمىشود . راوى گويد : كه بعد از استماع اين سخن پانصد درم به وى بخشيدم . نزديك بود كه از شادى بميرد . سبحان اللّه مقلّب القلوب و الأبصار .\r\nو در تاريخ ، ابن كثير شامى آورده كه مهذّب ، حاجب عباس بن محمّد ، مىگفت كه در ايّام برامكه مرا تنگدستى روى نمود و قرض بسيار بر ذمّهء من قرار گرفت و در ملك من غير از يك عقد جواهر كه به هزارهزار درم خريده بودم ، چيزى ديگر نماند . بالضّروره ، آن عقد را برداشته نزد ابو الفضل جعفر بن يحيى رفتم كه بفروشم . جعفر آن را از من به هشتصد هزارهزار درهم خريد و زر را در مجلس تسليم من نمود . و آن روز تا نماز مرا در كشتى خود نگاهداشت و به شكار ماهى و سير دجله مشغول مىبود . چون شب من به خانهء خود رفتم آن عقد جواهر را پيش از من به خانه من فرستاده بود . على الصّباح ، من از روى خوشحالى تمام متوجّه دار الخلافه شدم . ديدم كه جعفر و برادرش فضل هر دو نشسته‌اند . چون نظر جعفر بر من افتاد گفت : اى مهذّب ، من احوال ويرانى تو به فضل گفتم و ايشان هزارهزار درهم جهت تو فرستادند . گمان من آن است كه آن مبلغ پيش از آنكه به منزل خود مراجعت نمايى رسيده باشد . و امروز احوال تو به امير المؤمنين خواهم گفت .\r\nراوى گويد : كه هنوز ما در اين سخن بوديم كه هارون الرّشيد ايشان را به اندرون طلبيد .\r\nجعفر مرا گفت : اى مهذّب ، همين جا متوقّف باش . چون ساعتى درگذشت شخصى خبر آورد كه : اى مهذّب ، جعفر بن يحيى احوال پريشانى و بسيارى قرض تو به خدمت امير المؤمنين عرض كرد و امير المؤمنين حكم فرمودند كه سيصد هزار دينار به او بدهند . در اين اثنا ، ملازم جعفر نزد من آمد و گفت : اى مهذّب ، جعفر مىگويد اگر تو مىخواهى به وثاق خود مراجعت نماى . چون به منزل خود رسيدم مبلغى كه امير المؤمنين عنايت كرده بودند با آنچه فضل بن يحيى فرستاده بودند همه در منزل رسيده بود . و احوال من كمال استقامت گرفت .\r\nامثال اين حكايات از برامكه چندان در تاريخ معتبره مسطور است كه « 2 » ايراد آن موجب تطويل مىگردد و عهدهء صحّت آن بر راويان است .\r\n* * *\r\n\r\n\r\n","description":"","footnote":"\r\n( 1 ) . مطلب : مقصود و مراد . - و .\r\n( 2 ) . از جمله ؛ - هندو شاه ، تجارب السّلف ، ص 148 به بعد ؛ عبد الجليل يزدى ؛ تاريخ برامكه ؛ تاريخ بغداد ؛ جهشيارى ، الوزراء و الكتّاب . اصولا مورّخان اسلامى سال صد و هشتاد و شش هجرى ( صد و هفتاد و شش بعد از رحلت ) را سال نكبت و استيصال برامكه نوشته‌اند . براى پيدا كردن علّت اصلى نكبت آن خانواده به غير از كتب تاريخى ذكر شده ؛ - ابن خلدون ، مقدّمه ، ج 1 ، ص 24 به بعد ؛ ابن خلكان ، وفيات الأعيان ، ذيل « اخبار جعفر برمكى » .\r\n","page_name":" 1413 ","page_number":699},
  {"content":"\r\n . \r\n","description":"","footnote":"","page_name":" 1414 ","page_number":700},
  {"content":"\r\n\r\n\r\nذكر وقايع سال صد و هفتاد و هفتم از رحلت خير البشر « 1 »\r\nو از جمله وقايع سال صد و هفتاد و هفتم از رحلت پيغمبر ، عليه و آله التّحيّة من الملك الأكبر ، اهل روم ، اغطشه « 2 » ملكهء خود را از سلطنت عزل نموده و نقفور « 3 » را به سلطنت قرار دادند .\r\nنقفور در اوّل حال نقض عهد و پيمانى كه قبل از وى ميانهء هارون الرّشيد و اغطشه ، ملكهء روم ، استحكام يافته بود كرده و منع ارسال مبلغى كه هر سال به رسم پيشكش اغطشه ملكه به دار الخلافهء هارون مىفرستاد نمود و به اين اكتفا نكرده مكتوبى به هارون نوشت مضمون آن اين‌كه : از نقفور ملك روم به سوى [ 179 ب 
  ] هارون ملك عرب . امّا بعد ، پس بدرستى كه ملك روم كه قبل از اين ، تو را در عرصهء عالم به جاى سوار قرار داده بود و خود را در مقام پياده بازداشته ، هر سال چندين اموال خود را كه سزاوار آن بود كه تو اضعاف مضاعف آن را جهت او مىفرستاده باشى ، مىفرستاد . ليكن اين نوع امور از ضعف زنان و حمق ايشان دور نيست . الحال چون تو كتابت مرا بخوانى بايد كه در ساعت آنچه در اين مدّت از اموال ملكه گرفته بودى با تحف لايقه باز فرستى تا از صولت قهر ما خلاصى يا بى ، و الّا مستعد جنگ باش ، و السّلام » .\r\nچون هارون بر مضمون مكتوب اطلاع يافت چنان غضب بر وى استيلا يافت كه هيچ احدى را ياراى نگاه كردن سوى او نبود . پس دوات و قلم را طلبيده در پشت آن مكتوب به\r\n\r\n\r\n","description":"","footnote":"\r\n( 1 ) . متن ، پيغمبر ، عليه و آله التّحيّة من الملك الأكبر . - و .\r\n( 2 ) . الكامل : رينى (  Renne  ، با تلفظ فارسى « رن » ، در زبان فرانسه به معناى « ملكه » است . - و . )\r\n( 3 ) . ش ، ق : تعفور ؛ م : نعفور . به قياس الكامل تصحيح شد . بنا به ادعاى روميان ، وى از نسل جفنة بن غسّان ، سلسله‌اى از اعراب كه در سوريه سلطنت مىكردند ، بود .\r\n","page_name":" 1415 ","page_number":701},
  {"content":"\r\n\r\nخط خود نوشت كه : « بسم اللّه الرّحمن الرّحيم ، از هارون امير المؤمنين به سوى نقفور ، سگ روم . امّا بعد ، پس به تحقيق كتابت تو را خواندم و جواب آنچه خواهى ديد نه آنچه مىشنوى ، و السّلام » .\r\nو اين كتابت را به همان شخص كه آورده بود باز داده خود در ساعت متوجّه آن جانب شد و بسرعت تمام مىرفت و هيچ جا اقامت ننمود تا به باب هر قله كه از قلاع مشاهير روم بود ، رسيد و به مجرّد رسيدن فتح آن قلعه نمود و غنايم بسيار به دست آورده از آنجا متوجّه نقفور شد . نقفور از صولت رشيد ترسيده طلب مصالحه به همان نحو كه اغطشه ، ملكه ، قرار داده بود ، نمود . هارون ملتمس او را مبذول داشته بازگشت . و چون به رقّه رسيد نقفور باز نقض عهد كرده شروع در افساد كرد و چون موسم زمستان بود امراى رشيد به واسطهء شدّت برودت سرما اين معنى را به عرض هارون الرّشيد نرسانيدند « 1 » ؛ چرا كه مىدانستند كه رشيد به مجرّد شنيدن اين حكايت باز متوجّه اين ديار خواهد شد و به واسطهء كثرت سرما خلقى بسيار به هلاكت خواهد رسيد .\r\n* * *\r\n\r\n\r\n","description":"","footnote":"\r\n( 1 ) . و نيز به خاطر ترس از غضب رشيد . بالاخره مطلب را توسط حجّاج بن يوسف تميمى شاعر در قالب چند بيت به عرض هارون رسانيدند ؛ - ابن أثير ، الكامل ، ج 10 ، ص 126 .\r\n","page_name":" 1416 ","page_number":702},
  {"content":"\r\n\r\n\r\nذكر وقايع سال صد و هفتاد و هشتم از رحلت خير البشر\r\nالقصّه چون زمستان درگذشت در اوايل سال صد و هفتاد و هشتم از رحلت خير البشر ، عليه و آله التّحيّة من الملك الأكبر ، رشيد ، ابراهيم بن جبرئيل را به جنگ اهل روم نامزد نمود .\r\nابراهيم از دربند صفصاف به ولايت روم درآمد و نقفور ملك روم با لشكرى آراسته به جنگ ابراهيم برآمد . بعد از تلاقى فريقين و كارزار جانبين نسيم نصرت و ظفر بر پرچم علم ابراهيم بن جبرئيل وزيد و نقفور سه زخم خورده روى به فرار نهاد و قريب چهل هزار كس از اهل روم به قتل رسيده و زياده از چهار هزار اسب به دست اهل اسلام افتاد . و در اين سال ، رشيد به حجّ بيت اللّه الحرام رفت . و اين آخرين حجّ وى بود .\r\n* * *\r\n\r\n","description":"","footnote":"","page_name":" 1417 ","page_number":703},
  {"content":"\r\n . \r\n","description":"","footnote":"","page_name":" 1418 ","page_number":704},
  {"content":"\r\n\r\n\r\nذكر وقايع سال صد و هفتاد و نهم از رحلت خير البشر\r\nو در سال صد و هفتاد و نهم از رحلت خير البشر ، عليه و آله التّحيّة من الملك الأكبر ، رشيد به جانب عراق عجم متوجّه شد . چون به رى رسيد حكّام بلاد خراسان با نفايس تحف و هدايا به استقبال آمدند و رشيد چند روز در رى توقّف نموده بعضى امراى آن سر حدّ را عزل كرد و بعضى ديگر را نصب نمود و علىّ بن عيسى را كه قبل از اين به مدّتى مديد از ايالت ديار خراسان عزل شده ، باز به امارت آن ديار نصب نمود و از آنجا به جانب بغداد رفت . چون به بغداد رسيد در وقت گذشتن از جسر بغداد فرمود تا جسد جعفر بن يحيى برمكى را كه تا آن زمان بر دار بود ، بسوختند . و در بغداد توقّف نانموده متوجّه رقّه شد و در آنجا قرار گرفت .\r\nو از مشاهير علما در اين سال كسايى نحوى و محمّد بن [ حسن 
  ] شيبانى در رى وفات يافتند . هارون الرّشيد بعد از وفات ايشان گفت كه ما علم نحو و فقه را در رى دفن كرديم .\r\n* * *\r\n\r\n","description":"","footnote":"","page_name":" 1419 ","page_number":705},
  {"content":"\r\n . \r\n","description":"","footnote":"","page_name":" 1420 ","page_number":706},
  {"content":"\r\n\r\n\r\nذكر وقايع سال صد و هشتادم از رحلت خير البشر\r\nو در سال صد و هشتادم از رحلت خير البشر ، عليه و آله التّحيّة من الملك الأكبر ، رافع « 1 » بن ليث بن نصر بن سيّار كه نايب سمرقند بود ، اظهار تمرّد و مخالفت كرد . در روضة الصّفا مسطور است كه سبب خروج رافع آن بود كه يحيى بن أشعث زنى جميله داشت و او را در سمرقند گذاشته خود به دار الخلافه رفته بود . چون غيبت يحيى امتداد يافت ، زن خواست كه از قيد نكاح يحيى بن أشعث بيرون آمده شوهرى ديگر كند . رافع بن ليث بر ارادهء آن زن اطلاع يافته هوس مال و جمال آن عورت دامنگير او شد . بنابراين ، نزد او پيغام فرستاد كه : حيلهء تو در اين باب آن است كه از ملّت محمّد ، صلّى اللّه عليه و آله ، بيزار شوى تا ميانهء تو و شوهر تو تفريق متحقّق شود و بعد از آن باز به اسلام مراجعت نماى كه ديگرى تو را به عقد خود تواند آورد . زن اين معنى را غنيمت دانسته فى الحال به دين ترسا درآمد و بعد از چند روز ، باز به اسلام و دين محمّدى بازگشت نمود و رافع او را در نكاح خود درآورد .\r\nچون اين خبر ، به سمع يحيى بن أشعث رسيد حقيقت حال را به عرض هارون الرّشيد رسانيد . هارون به علىّ بن عيسى كه از قبل او والى خراسان و ماوراء النهر بود ، نوشت كه آن زن را از رافع گرفته و رافع را حد زده و بر خر سوار كرده گرداگرد شهر سمرقند بگردانند و بعد از آن ، او را در حبس نگاهدارند . علىّ بن عيسى به محمّد بن سليمان كه نايب او بود در سمرقند ، نوشت تا به موجب فرمودهء رشيد عمل نموده و رافع بعد از چند روز ، از زندان گريخته به بلخ آمده نزد علىّ بن عيسى و علىّ بن عيسى قصد كشتن او كرد امّا پسرش\r\n\r\n\r\n","description":"","footnote":"\r\n( 1 ) . وى از نوادگان نصر بن سيّار آخرين والى اموى خراسان بود .\r\n","page_name":" 1421 ","page_number":707},
  {"content":"\r\n\r\nعيسى بن على در مقام شفاعت رافع درآمده او را از دست پدر خلاص كرد و بعد از چند روز ، باز به شفاعت عيسى بن على از پدرش رخصت مراجعت به سمرقند گرفته متوجّه آن ديار شد .\r\nو چون به سمرقند رسيد جمعى از اوباش سمرقند را با خود متّفق ساخته خروج كرد و محمّد بن سليمان را به قتل رسانيد . علىّ بن عيسى از حال او آگاهى يافته پسر خود عيسى را به جنگ او فرستاد . رافع با عيسى محاربه نموده عيسى را نيز به قتل رسانيد و كار او بالا گرفت .\r\nرشيد چون از اين قضيّه خبر يافت هرثمة بن أعين را به امارت خراسان فرستاد و فرمود كه :\r\nعلىّ بن عيسى را گرفته نگاهدارى و خود به دفع رافع متوجّه شوى .\r\nو هارون الرّشيد خود در اين سال ، متوجّه غزوهء روم شده بود و چون به موضع ملوايه رسيد نقفور ، ملك روم ، جماعتى شفيع در ميان انداخته قبول نمود كه هرسال به رسم جزيه و خراج پنجاه هزار دينار و اصل دار الخلافه سازد . و چون اين معنى را قبول كرد قيصر روم التماس نمود كه : اگر امير المؤمنين دختر ملك هرقله را كه نامزد پسر من بود و در اسيران گرفتار شده ، باز فرستد از اكرام امير المؤمنين دور نيست . هارون ملتمس او را مبذول داشته آن دختر را به طريقى كه بزرگان فرزندان خود را عروسى نمايند ، با تحف و هداياى نفيسه جهت قيصر روم فرستاد ، امّا شرط كرد كه هر ساله شصت هزار دينار به دار الخلافه مىفرستاد و شهر هرقله را آبادان بسازد . القصّه ، هارون الرّشيد بازگشت و در سرحدّ روم عتبة بن جعفر را گذاشت .\r\nو از جمله وقايع اين سال ، تمرّد و طغيان اهل قبرس بود . چون احوال ايشان به هارون رسيد معيوف بن يحيى را نامزد آن ولايت نمود . معيوف به آن صوب رفته خلقى بسيار را به قتل رسانيد و بندى بسيار گرفت و غنايم بسيار به دست آورد . و از اعيان در اين سال ، يحيى بن خالد برمكى كه در بند بود ، وفات يافت . از سخنان يحيى برمكى است كه به فرزندان خود نصيحت كرد كه : بنويسيد و در قيد كتابت درآريد ؛ احسن آن چيزى كه مىشنويد و حفظ كنيد بهترين آن چيزى را كه نوشتيد و در مجالس و محافل ، چيده‌اى از آنچه حفظ كرديد نقل كنيد .\r\nاز آن جهت است كه حكما گفته‌اند خذ العلم من افواه و الرّجال . يعنى : بگيريد علم را از دهان مردان ؛ چرا كه ، ايشان خلاصهء آنچه دانسته‌اند نقل مىكنند .\r\nو در تاريخ ، ابن كثير شامى آورده كه يحيى برمكى به اولاد خود مىگفت : كه اى فرزندان ، بايد كه در اقبال دنيا از انفاق آن به اهل استحقاق دست باز نداريد كه در وقت اقبال بخشش و انفاق او را فانى نمىتوان كرد و در حين ادبار بايد كه بخشش و انفاق را واجب دانيد ؛ چرا كه ، چون او خود در رفتن است و نگاهداشتن او ممكن نيست بارى ذكر جميل و نام نيك حاصل كرده باشيد . و نيز در تاريخ شامى مسطور است كه رسم يحيى آن بود كه هركه در راه از وى سؤال كردى كم از دويست درهم ندادى . روزى شخصى رسيد و رباعيى خواند كه مضمونش\r\n\r\n","description":"","footnote":"","page_name":" 1422 ","page_number":708},
  {"content":"\r\n\r\nاين بود كه : اى يحيى ، آنچه تو به سائل مىدهى نسبت به من بسيار كم است و مناسب حال من نيست . يحيى چون نگاه به آن شخص كرد از سيماى او سمات « 1 » صدق مقال او يافت . گفت :\r\nراست مىگويى به خانه بيا . چون آن شخص به خانهء يحيى رفت معلوم او شد كه آن شخص از مردم اهل است و ارادهء تزويج دارد . پس فرمود تا چهار هزار دينار وجه صداق ، چهار هزار ديگر بهاى خانه ، چهار هزار ثالث بهاى فروش و ساير اساس و امتعهء خانه ، و چهار هزار رابع جهت ضيافت و ميزبانى در حقّ وى بدادند . و العهدة على الرّاوى . و امثال اين حكايات در تواريخ از يحيى و از اولادش بسيار مسطور است كه ايراد جميع آن مناسب مقام نيست .\r\n* * *\r\n\r\n\r\n","description":"","footnote":"\r\n( 1 ) . سمات : علامتها ، نشانيها . - و .\r\n","page_name":" 1423 ","page_number":709},
  {"content":"\r\n . \r\n","description":"","footnote":"","page_name":" 1424 ","page_number":710},
  {"content":"\r\n\r\n\r\nذكر وقايع سال صد و هشتاد و يكم از رحلت خير البشر [ 180 الف 
  ]\r\nدر اين سال ، مردى از سواد عراق عرب كه او را « ثروان بن سيف » گفتندى با جمعى كثير كه بر وى جمع آمده بودند - خروج كرد و بسيار افساد نمود . « 1 » هارون الرّشيد طوق بن مالك را به دفع او نامزد نمود . طوق متوجّه آن صوب گشت و بعد از كارزار بسيار فتح كرد و اكثر متابعان ثروان به قتل رسيد و او با بقيّة السّيف چندى گريخته به جبال آن بلاد متحصّن شد . و هم در اين سال ، ابو الوليد نام شخصى ، در شام خروج كرد . از دار الخلافه يحيى بن معاذ به دفع او مقرّر شد . بعد از دفع آن ، امارت شام به يحيى مذكور قرار گرفت . و در اين سال ، برقى عظيم در بغداد پديد آمد كه قبل از اين هرگز كسى ياد نداشت .\r\nو از جمله وقايع اين سال آنكه يزيد بن مخلّد با ده هزار سوار به غزوهء اهل روم رفت . اهل روم جماعتى كثير را در كمين يزيد داشتند تا آنكه يزيد خالى الذّهن در ميان درّهء تنگ درآمد . پس ايشان از اطراف و جوانب درآمده تمامى آن جماعت را به قتل رسانيدند . و يزيد بن مخلّد با پنجاه هزار ايشان گريخته به طرسوس آمد « 2 » . چون هارون الرّشيد از اين واقعه خبر يافت هرثمة بن أعين و مسرور خادم را با سى هزار كس به غزوهء روم تعيين نمود و خود نيز متعاقب ايشان به طريق شكار متوجّه آن جانب شد تا آنكه به موضع حدث كه قريب به ثغور روم بود ، رسيد و حكم كرد تا جميع كنايس يعنى عبادتخانه‌هاى روم را ويران كنند و اهل ذمّه را بتمامه فرمود تا در لباس ، از اهل اسلام به علامتى كه دلالت بر ذلّت و خوارى كند متميّز باشند .\r\n\r\n\r\n","description":"","footnote":"\r\n( 1 ) . محلّ خروج ثروان ناحيهء حولايا بود .\r\n( 2 ) . ابن أثير مىنويسد : « يزيد همراه پنجاه تن از همراهانش كشته شد . » - الكامل ، ج 10 ، ص 145 .\r\n","page_name":" 1425 ","page_number":711},
  {"content":"\r\n\r\nالقصّه ، در اين سال هارون الرّشيد به اطراف و جوانب بلاد روم لشكرها فرستاد و اهل هرقله را بند كرده جيوش اسلام تا به عين زريّه رسيدند و آنجا كنيسهء سوداء را كه از مشاهير كنايس ايشان بود ، خراب كردند . و در تاريخ ، ابن كثير شامى آورده كه دخل بازار هرقله هزار و صد و بيست و پنج هزار دينار بود . و العهدة على الرّاوى . و از آنجا لشكر اسلام به جزيرهء قبرس درآمدند و اهل جزيره را بند كردند و اساقفه را بفروختند ؛ چنانچه ، در تاريخ ابن كثير مسطور است كه ثمن اساقفه ، يعنى علماى جزيرهء قبرس ، به دويست هزار دينار رسيد . و در اين سال ، فضل بن سهل بر دست مأمون به شرف اسلام مشرّف گشت .\r\n* * *\r\n\r\n","description":"","footnote":"","page_name":" 1426 ","page_number":712},
  {"content":"\r\n\r\n\r\nذكر وقايع سال صد و هشتاد و دويّم از رحلت خير البشر\r\nدر اين سال ، هرثمة بن أعين را چنانچه سابقا مذكور شد ، به ايالت خراسان فرستادند . هرثمه چون به خراسان آمد على بن عيسى را كه امير خراسان بود « 1 » بعد از اخذ اموال و اسباب او ، بند كرده به دار الخلافه فرستاد . و در اين سال ، جماعتى از خرميّه در گيلان و آذربايجان خروج نموده افساد بسيار كردند . هارون ، عبد اللّه بن مالك بن هيثم خزاعى را با ده هزار به دفع ايشان نامزد كرد . چون عبد اللّه به آن حدود رسيد خلقى بسيار از ايشان را به قتل رسانيد و طايفه‌اى كثير را بند كرده به بغداد آورد و هارون فرمود تا مردان را بتمامه به قتل رسانيدند و عورات و اطفال را بفروختند .\r\nو در ربيع الأوّل اين سال ، هارون از رقّه در كشتى نشسته به بغداد آمد و پسر كوچك خود را ، كه « قاسم » نام داشت و به « مؤتمن باللّه ملقّب » بود « 2 » ، با خزيمة بن خازم در رقّه گذاشت و ضبط سرحدّ روم به اهتمام او گذاشت . و چون اخبار متعاقب مشتمل بر قوّت گرفتن رافع بن ليث به سمع هارون رسيد ، چنانچه يقين او شد كه اطفاى نايرهء اين فتنه بىآنكه خود به آن صوب متوجّه گردد ممكن نيست ، ناچار در شعبان اين سال عنان عزيمت به صوب خراسان منعطف گردانيد و محمّد امين را در بغداد گذاشت . مأمون التماس آن نمود كه در اين سفر در ملازمت بوده باشد . و چون به جرجان رسيد از خزاين علىّ بن عيسى هزار و پانصد شتر پر از زر سرخ جهت ايشان آوردند . پس از جرجان متوجّه طوس شده و در اين راه ، مزاج ايشان\r\n\r\n\r\n","description":"","footnote":"\r\n( 1 ) . وى بعد از جعفر برمكى امارت خراسان را يافت . بنابر روايت تاريخ طبرى ( ج 12 ، ص 5306 ) اين والى قاهر خراسان خليفه را از محبتى كه خراسانيان به برمكيان مىورزيدند ، بدگمان ساخت .\r\n( 2 ) . هارون الرّشيد ، مؤتمن را نامزد جانشينى مأمون ساخته بود .\r\n","page_name":" 1427 ","page_number":713},
  {"content":"\r\n\r\nانحراف پيدا كرد و روزبه‌روز مرض روى به ازدياد مىنهاد تا آنكه به طوس رسيد و در آنجا وفات يافت .\r\nو در تاريخ ابن كثير شامى مسطور است كه جبرئيل بن بختيشوع « 1 » كه طبيب هارون الرّشيد بود ، مىگفت كه در رقّه من در ملازمت ايشان مىبودم و هر صباح پيش ملازمان به مجلس ايشان درمىآمدم و از مزاج ايشان استفسار مىنمودم . گاهى كه انبساط و خوشحالى داشتى احوال شب را مىگفت كه چه خورده و چه قدر بيدار بوده و امثال آن . روزى به دستور معهود على الصّباح رفتم و مدّتى بايستادم . هيچ نگفت و سر از جيب تفكّر برنداشت . پس من پيش رفتم و گفتم : يا امير المؤمنين ، جان من فداى تو باد ، تو را بسيار ملول مىبينم . اگر عارضه‌اى روى داده بيان فرماى تا به توفيق الهى مداوا كنم و اگر حادثهء ملك است خاطر جمع دار كه دولت امير المؤمنين آنچنان قوى و بلند است كه دست هيچ مخالفى و بدخواهى به او نمىتواند رسيد . چون من از سخن فارغ شدم هارون گفت : ويحك يا جبرئيل ، هيچ كدام از اينها نيست ، بلكه امشب خوابى هولناك ديده‌ام . از آن جهت ملولم .\r\nجبرئيل گفت چون سبب الم رشيد معلوم من شد چند قدم پيش نهادم و پاى او را ببوسيدم و گفتم : يا امير المؤمنين ، به جهت خوابى كه به واسطهء بخارى فاسد كسى ديده باشد اين همه غم نتوان خورد . رشيد گفت : يا جبرئيل ، دوش به خواب ديدم كه بر تخت نشسته‌ام كه ناگاه دستى از زير تخت بيرون آمد و مقدارى خاك سرخ در كف داشت . در اين اثنا ، آواز شخصى شنيدم كه او را نمىديدم كه مىگفت : اى هارون ، اين خاكى است كه تو را در اين دفن خواهند كرد .\r\nپرسيدم : مدفن من كجا خواهد بود و اين خاك از كدام ديار است ؟ گفت : مدفن تو در ديار خراسان در بلدهء طوس خواهد بود و اين خاك از آن موضع است . بعد از آن ، دست ناپديد شد و آواز منقطع گشت و من بيدار شدم . جبرئيل گويد من گفتم : يا امير المؤمنين ، اين خواب شوريده از قبيل أضغاث احلام « 2 » است كه تعبير مطلقا ندارد و بر وى هيچ مترتّب نباشد . بايد كه امير المؤمنين التفات به اين نوع چيزها ننموده امروز به طرب و خوشدلى بگذراند و ملالت اين خواب را كه منشأ آن محض غلظ سوداوى است يا تركيب قوّهء متخيّله است به عيش و عشرت گرداند . القصّه ، من چندين از اين نوع كلمات بسط آميز گفتم كه انبساطى و افتراحى از طبع\r\n\r\n\r\n","description":"","footnote":"\r\n( 1 ) . در خصوص ترجمهء حال اين طبيب ؛ - قفطى ، تاريخ الحكما ، ص 180 - 202 ؛ ترجمهء عيون الأنباء فى طبقات الأطباء ، ص 76 - 317 ؛ نظامى عروضى ، چهار مقاله ، ص 406 - 408 ؛ تعليقات استاد محمّد روشن بر تاريخنامهء طبرى ، ج 3 ، ص 1604 به بعد . لفظ « بختيشوع » يك عنوان سريانى است كه مفهوم آن چنين است « عيسى رهايى دادهاست » .\r\nو در خصوص مال اندوزى اين پزشك مخصوص هارون ؛ - تاريخ پزشكى ايران ، ص 102 .\r\n( 2 ) . أضغاث أحلام : خوابهاى آشفته و پريشان . - و .\r\n","page_name":" 1428 ","page_number":714},
  {"content":"\r\n\r\nايشان پيدا شد و آن روز تمام به لهو و عشرت گذرانيد و بعد از مرور شهور و ايّام ، آن خواب مطلقا از خاطر ايشان فراموش شد و از رقّه به بغداد آمدند . چون چند روز در بغداد توقّف نمودند آوازهء تغلّب و تسلّط رافع بن ليث اشتهار يافت و چنين به موقف خلافت رسيد كه امراى آن سرحدّ از دفع آن عاجز آمدند و رفع او بىآنكه امير المؤمنين خود متوجّه آن ديار گردد ممكن نيست .\r\nالقصّه ، هارون الرّشيد بالضّروره متوجّه خراسان شد . چون به جرجان رسيد او را انحراف مزاجى به هم رسيد و روزبه‌روز مرض روى به تزايد مىنهاد و بنابر ناخوشى هواى جرجان اطباى زمان صلاح ديدند كه از روى تعجيل به خراسان بايد رفت كه هواى خراسان بسيار صحيح است . اتّفاقا ، چون به طوس رسيد هواى آنجا را خوش كرده رحل اقامت انداختند . در اين اثنا ، از سمرقند خبر رسيد كه هرثمة بن أعين ، رافع بن ليث را شكست داده و برادرش را گرفته به پايهء سرير خلافت فرستاده است . هارون الرّشيد به احضار برادر رافع امر فرمود . چون او را حاضر گردانيدند قصابى را فرمود تا او را در همان مجلس پاره‌پاره كرد .\r\nجبرئيل بن بختيشوع گويد كه بعد از قتل برادر رافع ، رشيد از هوش برفت . بعد از ساعتى ، به حال خود آمده اضطراب آغاز كرد و از جاى خود برمىجست و مىافتاد . حضار مجلس متعجّب شده پرسيدند : اى امير المؤمنين ، سبب اين همه اضطراب چيست ؟ او از آن ميان مرا مخاطب ساخت و گفت : اى جبرئيل ، خوابى كه من در رقّه ديده بودم ياد دارى ؟ اينك طوس و اينك خاكى كه من در خواب ديده بودم ! آنگاه به مسرور خادم گفت : قدرى از آن خاك بستان و بيار . مسرور خادم كفى از آن خاك پيش رشيد آورد و در آن آستين بالا كشيد ، چنانچه او پيدا شد . چون نظر رشيد بر دست مسرور افتاد فرياد برآورد و گفت : به خدا سوگند كه اين همان كف و همان صاعد و همان خاك سرخ است كه من در رقّه به خواب ديدم و سر مويى تفاوت ندارد . و بنياد بىقرارى كرد و بعد از سه روز جان به قابض ارواح تسليم نمود . مدّت خلافتش بيست و سه سال و كسرى « 1 » و زمان حياتش چهل و هفت سال و به روايتى چهل و سه .\r\nو در اكثر تواريخ معتبر مسطور است كه هارون هر روز هزارهزار درم تصدّق مىنمود و در هر شبانه روزى صد ركعت نماز نافله غير از واجبه ادا مىفرمود و در هر سالى كه خود به زيارت حرمين شريفين مىرفت از علما و صلحا صد كس را [ 180 ب 
  ] مبلغى ، كه بر ايشان حجّ واجب مىشد ، انعام مىفرمود . بعد از آن ، به زاد و راحلهء خود ايشان را همراه مىبرد . و در سنوات\r\n\r\n\r\n","description":"","footnote":"\r\n( 1 ) . ابن أثير مدت حكومت هارون را بيست و سه سال و دو ماه و هيجده روز ، و نيز يك ماه و شانزده روز ذكر كرده است ؛ - الكامل ، ج 10 ، ص 152 .\r\n","page_name":" 1429 ","page_number":715},
  {"content":"\r\n\r\nديگر ، هر ساله سيصد نفر از علماى دانشور و زهاد عبادت سير را زاد و راحله مىداد و به مكّه و مدينه مىفرستاد .\r\nنقل است كه مروان بن أبى حفصه در مدح رشيد قصيده‌اى گفت . چون آن قصيده را گذرانيد خلعتى فاخر با پنج هزار درم و دو غلام رومى و اسبى گرانبها به او صله ارزانى داشت .\r\nو در تاريخ روضة الصّفا آورده كه از علما و شعرا و ظرفا آن مقدار كه بر درگاه رشيد جمع مىشدند بر درگاه هيچ پادشاهى نشان نداده‌اند . همانا اگر اين مورّخين ادراك زمان دولت ظلّ اللّهى ، خليفة اللّه اكبر ، مىكردند به نوشتن اين نوع كلمات جرأت نمىكردند . « 1 »\r\nالقصّه ، هارون الرّشيد به صحبت اهل فضل و دانش رغبتى تمام مىداشت و اكثر اوقات خود را به صحبت اهل علم مصروف مىداشت . نقل است كه روزى هارون الرّشيد در نواحى شهر رقّه به شكار مشغول بود كه يكى از زاهدان آن موضع پيش آمد و گفت : اى هارون ، از خدا بترس . هارون روى به ابراهيم بن عثمان بن نهيك كرد ، و او يكى از مقرّبان او بود ، و گفت : اى ابراهيم ، اين شخص را نگاهدار و چون به شهر رسم او را نزد من حاضر كن .\r\nچون هارون از شكار فارغ شد ابراهيم آن شخص را پيش او حاضر گردانيد . رشيد گفت :\r\nاى زاهد ، من از تو يك سؤال مىكنم . بايد كه در جواب آن طريق انصاف را مرعى دارى .\r\nزاهد گفت : كمترين چيزى كه تو را بر من واجب است اين است كه فرمودى . پس رشيد گفت :\r\nسؤال من آن است كه بگويى كه من خبيث و شريرترم يا فرعون ؟\r\nزاهد گفت : فرعون ؛ چرا كه ، او دعوى الوهيّت كرده انا ربّكم الأعلى گفت . پس رشيد گفت :\r\nتو بهترى يا هارون و موسى ؟ زاهد گفت : مرا به آن دو كس چه نسبت ؟ كه ايشان مهبط وحى و پيغمبران خدا بودند . رشيد گفت : مىدانى كه چون خداى ، سبحانه و تعالى ، موسى و هارون را به رسالت پيش فرعون فرستاد ايشان را امر فرمود كه با فرعون سخن به طريق ملايمت و هموارى بگوييد ؛ چنانچه ، كريمهء  فَقُولا لَهُ قَوْلًا لَيِّناً  « 2 » دالّ است . و مفسّران گفته‌اند كه مراد از اين عبارت آن است كه فرعون را به كنيت خطاب كنيد نه به اسم . و حال فرعون در ضلالت و گمراهى آن است كه مىدانى و معاش من اين است كه مىبينى كه اكثر فرايض الهى را ادا مىنمايم و اوامر او را به قدر امكان به جاى مىآورم و از نواهى به قدر الامكان دست كشيده مىدارم . تو مرا به غلظتى هرچه تمام‌تر و عبارتى بىمزه‌تر خطاب كردى و در نصيحت ، ادب\r\n\r\n\r\n","description":"","footnote":"\r\n( 1 ) . در خصوص تجمّع شعرا ، ادبا و ديگر اربابان فضل و دانش و هنر در دربار جلال الدّين اكبر شاه ، سوّمين پادشاه هنرپرور گوركانيان هند ، علاوه بر كتب تاريخى آن عصر از جمله اكبرنامه و آيين اكبرى ، تأليف شيخ ابو الفضل ناگورى ؛ - استاد گلچين معانى ، كاروان هند ، چاپ انتشارات آستان قدس رضوى .\r\n( 2 ) . و هر دو او را سخن نرم بگوييد ؛ ( طه ، 44 ) .\r\n","page_name":" 1430 ","page_number":716},
  {"content":"\r\n\r\nنگاه نداشتى و خود را در معرض سخط « 1 » آورده از عقوبت من نترسيدى . زاهد گفت : خطا كردم و از آن زلّت استغفار مىكنم . رشيد گفت : خداى تعالى تو را بيامرزاد . بعد از آن ، فرمود تا هشت هزار درم به وى دهند . زاهد گفت : من مردى سيّاحم و به مال احتياج ندارم . هرثمة بن أعين گفت : اى جاهل ، از صلهء امير المؤمنين اعراض مىكنى ؟ رشيد گفت : اى هرثمه ، دست از وى بدار كه معاملهء او با من است نه با تو . آنگاه گفت : اى زاهد ، انعام من با تو از جهت آن واقع نشد كه تو را محتاج دانستم ، بلكه عادت خلفا آن است كه هركه با ايشان سخن كند از خزانهء كرم خود ، او را عطايى لايق دهند . اكنون چندان‌كه خواهى از اين مال برگير و به مصرفى كه دلخواه تو است صرف كن . زاهد دو هزار درم قبول كرد و آن را نيز به حاجبان و كسانى كه به درگاه خلافت بودند بخش كرد .\r\n\r\nذكر خلافت محمّد امين بن هارون الرّشيد\r\nدر روضة الصّفا مسطور است كه در سنهء مذكوره در طوس رشيد داعى حق را اجابت كرد « 2 » و خبر در روز بيستم شهر جمادى الآخر به بغداد رسيد . پس محمّد امين روز جمعه فرمود تا اعيان و اشراف بلده به تجديد امر بيعت پرداخته مراسم تهنيت خلافت را به جاى آوردند .\r\nمأمون نيز در خراسان به احضار مردمان در مسجد جامع امر فرمود . چون مجلسى منعقد شد بر منبر رفته و در اثناى خطبه قطرات عبرات « 3 » بر رخسار او روان شد . بعد از آن گفت : اى اهل خراسان ، بار ديگر به امام خود بيعت كنيد . مردم از روى طوع و رغبت بيعت محمّد امين را تازه كردند . و چند روز ، ميانهء محمّد امين و مأمون طريق موافقت و متابعت مرعى بود .\r\nهمچنين محمّد امين با برادر خرد خود ، كه ملقّب به « مؤتمن » بود ، طريق محبّت و شفقت مسلوك داشت . و چون روزى چند بر اين بگذشت مؤتمن را از جزيره و ثغور روم عزل كرد و حكومت آن ولايت را به خزيمة بن خازم ارزانى داشت و مؤتمن را در بغداد پيش خود نگاهداشت . اين معنى بر مأمون بسيار گران آمد .\r\n\r\n\r\n","description":"","footnote":"\r\n( 1 ) . سخط : خشم و عذاب . - و .\r\n( 2 ) . ابن اثير وفات هارون الرّشيد را در ذيل حوادث سنهء صد و نود و سه هجرى ( صد و هشتاد و سه ) ضبط كرده است ؛ - الكامل ، ج 6 ، ص 211 .\r\n( 3 ) . عبرات : جمع عبره ، اشكها . - و .\r\n","page_name":" 1431 ","page_number":717},
  {"content":"\r\n . \r\n","description":"","footnote":"","page_name":" 1432 ","page_number":718},
  {"content":"\r\n\r\n\r\nذكر وقايع سال صد و هشتاد و سيّم از رحلت خير البشر\r\nالقصّه ، چون يك سال بر اين منوال گذشت در اوايل سال صد و هشتاد و سيّم از رحلت خير البشر ، عليه و آله التّحيّة من الملك الأكبر ، اسباب وحشت و نفاق ميانهء مأمون و محمّد امين به هم رسيد . محمّد امين عزيمت خود را بر عزل مأمون مصمّم گردانيد . « 1 » بنابراين ، روزى اسماعيل بن صبيح را كه ديوان سر محمّد امين بود ، در خلوتى طلبيده پرسيد : اى اسماعيل ، مآل اين امر كه به ما حواله شده چون مىبينى ؟ ابن صبيح گفت : يا امير المؤمنين ، دولتى است مبارك و مرتبه‌اى است بغايت رفيع كه خداوند تعالى آن را به فضل عميم خود به امير المؤمنين ارزانى داشته . امين گفت : مطلوب من قصّه خوانى نيست ، بلكه مقصود من آن است كه مرا بر طريق صواب و راه راست دلالت كنى . اسماعيل گفت : در هر امرى كه امير المؤمنين با من مشورت كند آنچه به خاطر رسد از روى دولتخواهى به عرض مىرسانم . محمّد امين گفت :\r\nداعيهء آن دارم كه عبد اللّه مأمون را از خلافت و حكومت خراسان عزل كنم و آن ديار را به پسر خود موسى دهم . ابن صبيح گفت : اى امير المؤمنين ، به خدا پناه مىبرم از نقض عهد .\r\nقاعده‌اى كه پدر شما بناى آن را محكم وضع نموده از آن تجاوز مكن . امين گفت : وصيّت پدر من در حقّ مأمون روى اندود است . عبد الملك مروان كه از تو در امور ملك و ملّت داناتر بود ، گفته كه دو سر در يك كلاه جمع نمىشوند ، الّا آنكه يكى از آن دو كشته شود .\r\nچون ابن صبيح جدّ امين را در باب عزل مأمون مشاهده نمود گفت : اگر امير المؤمنين\r\n\r\n\r\n","description":"","footnote":"\r\n( 1 ) . بنا به نوشتهء ابن أثير ، فضل بن ربيع از ترس اينكه مبادا مأمون بعد از امين به خلافت رسد و او را به خاطر عهدشكنىاش به سياست رساند ، محمّد امين را وادار كرد كه مأمون را خلع كند و فرزند خود موسى را وليعهد گرداند ؛ - الكامل ، ج 10 ، ص 166 و نيز در اين خصوص ؛ - طبرى ، تاريخ طبرى ، ترجمهء پاينده ، ج 12 ، ص 5410 .\r\n","page_name":" 1433 ","page_number":719},
  {"content":"\r\n\r\nمىخواهد كه مأمون را از امارت عزل كند مصلحت آن است كه اين راز را پنهان دارد و براى او استمالت‌نامه‌اى فرستد و او را به موقف خلافت طلب دارد و به او بنويسد كه اى برادر ، مرا به وجود تو جهت تمشيت مهمّات خلافت و انتظام امور مملكت و ترفيه حال عباد و تعمير بلاد و امصار و رفع مكايد حساد و تسكين نايرهء حقد اضداد احتياج تمام است . وظيفه آنكه طريق برادرى مرعى داشته به اين‌جانب توجّه فرمايى تا به معاونت يكديگر مهمّات مملكت را به فيصل رسانيم . و چون مأمون به اينجا از لشكر خود جدا افتد به آنچه رأى امير المؤمنين باشد در شأن او به تقديم رساند . محمّد امين را اين سخن بسيار معقول افتاد و گفت : اى اسماعيل ، مراسم نصيحت به جاى آوردى و در وظايف نيك‌انديشى تقصير نكردى ، بارك اللّه فيك .\r\nآنگاه اينچنين نامه‌اى به مأمون نوشت و پيغامها فرستاد و عباس بن موسى و محمّد بن عيسى و صالح ، صاحب مصلّى ، را به رسالت نزد مأمون فرستاد . « 1 » چون ايشان بعد از طى مراحل و منازل به مرو رسيده مكتوب را به مأمون داده به زبانى پيغام رسانيدند كه امير المؤمنين محمّد امين را به حضور برادر و معاونت و معاضدت او احتياج تمام است ؛ چرا كه ، هرگاه برادران در انتظام امور مملكت باهم اتّفاق نمايند دشمنان را باد در مشت خواهد ماند .\r\nامّا مأمون چون بر مضمون مكتوب اطّلاع يافت فرمود تا رسولان را در جايى لايق فرود آوردند و علوفه و ما يحتاج ايشان را مرتّب داشتند و در جواب اين مكتوب مردّد و متحيّر شده فضل بن سهل ذو الرّياستين را ، كه در دانش و فضل از ابناى زمان ممتاز بود و به كمال حزم و دوربينى آراسته ، طلب داشت و در آن باب با او مشورت كرد . فضل گفت : به تو از امين خيرى نخواهد رسيد و روى آن هم ندارى كه فى الحال اظهار مخالفت كنى . مأمون گفت : پس صلاح چيست و از رفتن چگونه ابا و امتناع توان نمود ؟ كه محمّد امين مال بىپايان و لشكر فراوان دارد . فضل ذو الرّياستين گفت : مرا امشب مهلت ده تا تأمّلى در اين باب كرده فردا جوابى شافى به عرض رسانم . « 2 »\r\nالقصّه ، چون ذو الرّياستين را در علم نجوم مهارتى تمام بود زايچهء طالع هر دو برادر را به نظر تأمّل ملاحظه نموده على الصّباح به عرض مأمون رسانيد كه : از اوضاع فلكى و دلايل نجومى چنين ظاهر مىشود كه تو بر محمّد امين غالب آمده ملك و مال از وى انتزاع نمايى .\r\nمأمون صلاح در توقّف ديده جواب نامهء محمّد امين را به اين طرز نوشت كه : « پدر ما ،\r\n\r\n\r\n","description":"","footnote":"\r\n( 1 ) . ابن أثير نام محمّد بن عيسى بن نهيك را نيز جزو رسولان ضبط كرده است ؛ - منبع پيشين . براى مطالعهء متن نامهء امين به مأمون ؛ - طبرى ، تاريخ طبرى ، ترجمهء پاينده ، ج 12 ، ص 5401 .\r\n( 2 ) . در باب نقش ذو الرّياستين در تحكيم خلافت مأمون ، ابن أثير حكايتى خواندنى نقل مىكند ؛ - منبع پيشين ، ص 162 .\r\n","page_name":" 1434 ","page_number":720},
  {"content":"\r\n\r\nرحمة اللّه عليه ، مرا به جهت آن والى اين مملكت گردانيده كه ناگاه بيگانگان بر ما استيلا نيابند .\r\nو اگر من در اين ولا « 1 » خراسان را گذاشته متوجّه بغداد شوم يمكن كه فتنه‌اى حادث شود كه ضرر آن به امير المؤمنين عايد گردد و تلافى آن متعسّر باشد . بنابراين [ 182 الف 
  ] ، مطموع و ملتمس آنكه در نقض امرى ، كه پدر اهتمام به استحكام آن انداخته ، نكوشند و عذر اين بندهء كمينه بپذيرند . » پس رسولان را به عواطف پادشاهانه نواخته رخصت مراجعت ارزانى داشت .\r\nچون آن جماعت به بغداد رسيدند و مكتوب مأمون را به محمّد امين رسانيدند امين آن نامه را به اركان دولت خوانده گفت : من به معاونت و مصاحبت برادر خود عبد اللّه احتياج دارم ، شما چه مىگوييد ؟ همه سرها در پيش انداخته خاموش شدند مگر حازم بن خزيمه كه گفت : اى امير المؤمنين ، امراى خود را به ارتكاب عذر ترغيب منماى كه ناگاه به تو نيز همين معامله كنند ، و ايشان را به نقض عهد تحريض مفرماى كه مىترسم كه منجر به شكستن پيمان شود . « 2 » امين گفت : رأى شيخ دولت ما ، علىّ بن عيسى بن ماهان « 3 » ، خلاف رأى تو است ؛ چه ، او مىخواهد كه عبد اللّه در ظلّ حمايت و رعايت من از آفات محروس و مصون باشد و در سوانح مهمّات مدد و معاونت او به من مقرون گردد .\r\nالقصّه ، بعد از گفتگوى ، دايرهء وحشت ميان دو برادر وسعت پيدا كرد و مردم فتنه‌جوى هر روز چيزهاى موحش از جانبين مىرسانيدند ، تا آنكه در سال صد و هشتاد و چهارم از رحلت خير البشر ، عليه و آله التّحيّة من الملك الأكبر ، محمّد امين در ساير بلاد و امصار امر فرمود كه بعد از اين بر رؤوس منابر بعد از اسم خود اسم پسرش كه او را به « ناطق بالحقّ » ملقّب گردانيده بود ، ياد مىكرده باشند و بعد از آن ، اسم مأمون و بعد از آن مؤتمن . و چون اين خبر به مأمون رسيد او نيز فرمود تا اسم محمّد امين را در سكّه ننويسند و بر منابر ذكر او نكنند .\r\nدر خلال اين احوال ، رافع بن ليث كس نزد مأمون فرستاد و امان طلبيد . مأمون ملتمس او را اجابت كرد . پس رافع با لشكرى آراسته به خدمت مأمون آمد و مأمون او را تعظيم و تكريم بسيار كرد . چون هرثمة بن أعين ، كه از جانب محمّد امين به دفع رافع بن ليث مشغول بود ، اين معنى را مشاهده نمود و از اوضاع مردم فهميد كه اكثر مردم ميل به مأمون دارند او نيز به ملازمت مأمون آمد . مأمون او را نيز به كمال تعظيم پيش آمد . پس مأمون به جميع امراى عباسيّه مكتوبات نوشته و ايشان را به مناصب ارجمند اميدوار ساخته اكثر ايشان را به خود متّفق گردانيد .\r\n\r\n\r\n","description":"","footnote":"\r\n( 1 ) . ولا : هول ، اضطراب . - و .\r\n( 2 ) . اين نوع صلاح‌انديشى را قبل از حازم بن خزيمه ، عبد اللّه بن حازم نيز در حقّ امين كرد ، ولى وى اين مشورت را وقعى ننهاد ؛ - مسعودى ، مروج الذّهب ، ترجمهء پاينده ، ج 2 ، ص 390 .\r\n( 3 ) . بنا به تصريح مسعودى وى اوّل كس بود كه به خلع مأمون موافقت كرد ؛ - منبع پيشين .\r\n","page_name":" 1435 ","page_number":721},
  {"content":"\r\n\r\nو در اين سال ، اهل حمص نايب خود را خلع كرده از شهر بيرون كردند . محمّد امين ، عبد اللّه بن سعيد الحرشى را به ايالت ايشان فرستاد . عبد اللّه به آن حدود رفته جمعى كثير از وجوه اهل حمص را به قتل رسانيد و نواحى آن شهر را بتمامه بسوخت و باقى را امان داد . بعد از چند روز ، باز ايشان بر عبد اللّه خروج كرده در ميانهء ايشان جنگى عظيم شد . در اين نوبت نيز عبد اللّه جمعى كثير از اعيان آن بلده را به قتل رسانيد .\r\nو از جمله وقايع اين سال ، آن است كه اهل روم بر ملك خود ميخائيل بيرون آمدند و قصد قتل او كردند . آخر الأمر ، او ترك سلطنت نموده رهبانيّت اختيار كرد . پس اهل روم شخصى از اكابر خود كه به حسن سيرت مشهور و معروف بود برخود والى ساختند . او را « ملك ليون » گفتندى . « 1 »\r\n* * *\r\n\r\n\r\n","description":"","footnote":"\r\n( 1 ) . هر سه نسخه : كنون .\r\n","page_name":" 1436 ","page_number":722},
  {"content":"\r\n\r\n\r\nذكر وقايع سال صد و هشتاد و پنجم از رحلت خير البشر\r\nو در سال صد و هشتاد و پنجم از رحلت خير البشر ، صلوات اللّه عليه و آله من الملك الأكبر ، محمّد امين حكم كرد به زرى كه اسم مأمون باشد معامله نكنند و نام او را بر منابر مطلقا ياد نكنند . « 1 » و در خراسان ، مأمون حكم فرمود كه او را بر منابر به امام المؤمنين ياد مىكرده باشند .\r\nالقصّه ، چون صحبت ميانهء ايشان به اين مرتبه رسيد در ربيع الآخر اين سال امين ، علىّ بن عيسى بن ماهان « 2 » را با لشكرى عظيم - چنانچه در روضة الصّفا مسطور است كه امين شصت هزار سوار جرّار از لشكر خود برگزيده و علىّ بن عيسى را بر ايشان امير گردانيد ، به جانب خراسان فرستاد و دويست هزار دينار به او و پنجاه هزار دينار به پسرش انعام فرمود و دو هزار شمشير اعلى با شش جامهء نفيس جهت او همراه كرد و در وقت وداع به او گفت : اى علىّ بن عيسى ، بايد كه چون به خراسان برسى امراى آن ديار را به نوازش و استمالت مطيع و منقاد خود گردانى و عبد اللّه مأمون را سه روز مهلت دهى تا ساختگى حرب كند .\r\nو زبيده خاتون ، مادر محمّد امين ، با علىّ بن عيسى گفت : عبد اللّه مأمون مرا به مثابهء فرزند صلبى است . بايد كه مكروهى به وى نرسانى و در تعظيم و اجلال او دقيقه‌اى فرونگذارى . بعد از آن ، بندى از نقره به وى داد كه اگر عبد اللّه فرمان بردار نبرده از آمدن ابا و\r\n\r\n\r\n","description":"","footnote":"\r\n( 1 ) . و شعراى دربار امين ، مأمون و وزيرش فضل بن سهل را كه تا سال صد و نود هجرى پيرو آيين زردشت بودند ، ضد عرب و با تعميم معنى ضد اسلامش خواندند . شاعرى درباره‌اش سرود كه : « دولتى كه راه خسروان مىرود ، دينش التقاطى است و مسلمانان را خوار مىشمارد . » ؛ - تاريخ ايران ، پژوهش دانشگاه كيمبريج ، ج 4 ، ص 66 .\r\n( 2 ) . راجع به اين شخص كه بنا به تصريح زركلى در الأعلام ، در سال صد و نود و پنج هجرى به قتل رسيده ، حكايتى مفصّل در تاريخ بيهقى ( ج 1 ، ص 503 ) مندرج است . از مطالعهء آن داستان چنين به دست مىآيد كه وى خائن و ظالم بوده و در حقّ خراسانيان ظلم بسيار كرده است .\r\n","page_name":" 1437 ","page_number":723},
  {"content":"\r\n\r\nامتناع نمايد اين زنجير بر پايش نهاده به اين‌جانب فرست .\r\nالقصّه ، چون علىّ بن عيسى از بغداد بيرون آمد محمّد امين او را مشايعت كرد و يكى از منجّمين به او گفت كه چندان توقّف بايد نمود كه قمر مسعود گردد كه در اين وقت ، ناظر به نحس است . علىّ بن عيسى در جواب گفت : صلاح قمر و فساد و سعادت و نحوست قمر را نمىدانم . همين قدر مىدانم كه هركه با ما جنگ كند با او جنگ كنيم و در وقت مقاتله شمشير را از خون دشمنان آب دهيم .\r\nو قبل از توجّه علىّ بن عيسى از بغداد ، مأمون ، طاهر بن الحسين را ، كه به « ذو اليمينين » اشتهار دارد ، با چهار هزار سوار از لشكر خراسان به رى فرستاد كه به ضبط آن سرحدّ قيام نمايد . طاهر به رى آمد و جاسوسان به اطراف و جوانب فرستاده و طلايع در همه‌جا نامزد كرده كمال تفحّص و هشيارى به جاى مىآورد . و علىّ بن عيسى به غرور هرچه تمام‌تر مىآمد ، و چون با وى گفتند كه طاهر به تهيّهء اسباب حرب مشغول است خنده‌اى كردى و از روى غرور تمام گفتى كه : طاهر كه باشد كه در برابر من آيد ! و اجتماع ايشان چندان است كه ما از عقبهء همدان بگذريم . و فرموده تا سپاه در رفتن مسارعت نمايند .\r\nچون لشكر بغداد از عقبه بگذشتند مردم به سمع علىّ بن عيسى رسانيدند كه طاهر لشكريان را عطاهاى خوب داده و سلاح بخشيده و مترصّد حرب است . در اثناى اين حال ، پسر علىّ بن عيسى ، حسن ، با او گفت : ايّها الأمير ، اگر طاهر ارادهء گريختن داشت يك روز نمىايستاد .\r\nاكنون به مخالفان نزديك رسيديم . طريق حزم و هشيارى را مرعى بايد داشت كه مبادا چشم زخمى رسد . علىّ بن عيسى گفت : اى پسر ، خاموش باش كه طاهر نه آنچنان است كه تو پندارى . مردم براى أماثل و اقران تحفّظ و هشيارى شعار خود مىسازند . و مرتبهء من از آن بلندتر و شأن من از آن رفيع‌تر است‌كه مثل طاهرى كه درجهء او از آحاد النّاس پست‌تر است در مقابل من آيد .\r\nو چون علىّ بن عيسى نزديك به ولايت رى رسيد طاهر با بزرگان لشكر خود مشورت كرد . ايشان گفتند كه : صواب چنان مىنمايد كه ما در شهر متحصن شده از بالاى سور به نوك پيكان چندان سنان ، شرّ دشمنان از خود بازداريم تا مدد مأمون به ما رسد . طاهر گفت : اين رأى صواب نيست ؛ چرا كه ، چون ما در شهر تحصّن نماييم ظنّ غالب ، بلكه يقين است كه مردم از ترس علىّ بن عيسى مخالفت ما كنند و دور نيست كه اكثرى از لشكريان مايل ايشان شوند و به ايشان پيوندند . مصلحت ما در آن است كه بيرون رويم و توكّل بر فضل الهى كرده با ابن ماهان جنگ كنيم . اگر ظفر يافتيم فهو المراد ، و الّا پيش از من بيش در معارك كشته شده‌اند .\r\nپس مجموع خراسانيان و اعيان سپاه بر اين معنى اتّفاق نموده از شهر بيرون آمدند و\r\n\r\n","description":"","footnote":"","page_name":" 1438 ","page_number":724},
  {"content":"\r\n\r\nموضع فلوس را لشكرگاه ساختند . علىّ بن عيسى از اين معنى خبردار شده به استقلال و غرور تمام متوجّه آن‌جانب گشت . چون تلاقى فريقين روى نمود و جانبين تسويهء صفوف و آراستگى سپاه كرده مقابل يكديگر آمدند طاهر با طايفهء خويش مجموعا بر لشكر علىّ بن عيسى حمله آورد و آنچنان كارزار كرد كه ديدهء فلك دوّار تا آن زمان مثل آن حرب مشاهده نكرده بود .\r\nالقصّه ، به يك حملهء مردانهء او لشكر علىّ بن عيسى كه شصت هزار مرد گزين بودند همچون بنات النعّش متفرّق شده هريك به جانبى گريخته و علىّ بن عيسى پاى ثبات فشرده بايستاد و فرياد مىكرد كه : اى دلاوران ، به جانب من بياييد تا به اتّفاق بر دشمنان حمله كنيم . در اين اثنا ، يكى از اصحاب طاهر تيرى به جانب علىّ بن عيسى انداخت و به حسب تقدير آن تير بر مقتل او آمده در ساعت از پشت زين بر روى زمين افتاد و بغداديان بالكليّه منهزم گشتند . مردم طاهر ايشان را تعاقب نموده تا غروب آفتاب ايشان را قتل مىكردند تا آنكه خلقى بسيار به قتل رسيدند و بقيّة السّيف منهزم گشته روى به بغداد نهادند و غنايم بسيار و اسب و اسلحه بىشمار به دست خراسانيان افتاد . و طاهر در ساعت رقعه‌اى به ذو الرّياستين نوشت كه : « اين نامه نوشتم در حالتى كه سر علىّ بن عيسى پيش من نهاده و انگشترين او در انگشت من . » « 1 »\r\nامّا چون خبر قتل علىّ بن عيسى به مرو رسيد اعيان و اشراف آن بلاد بتمامه به خدمت مأمون رفته به خلافت بر وى سلام كردند .\r\nو از تاريخ ابن كثير چنين معلوم مىشود كه قاتل علىّ بن عيسى ، طاهر ذو اليمينين است كه خود به دست خود او را به قتل آورده و از جهت آنكه [ 182 ب 
  ] به دو دست شمشير گرفته على بن عيسى را به قتل رسانيد او را « ذو اليمينين » گفتندى .\r\nمخفى نماند كه وجه تسميهء طاهر ذو اليمينين در اكثر تواريخ معتبره آن است كه چون مأمون ، قاسم ، برادر خود ، را از وليعهدى عزل ساخته به امام على بن موسى الرّضا ، عليه التّحيّة و الثنا ، بيعت نمود طاهر در آن وقت حكومت خراسان را داشت و بعد از آنكه به بغداد آمد و به ملازمت امام مشرّف شد گفت : يا امام ، دست راست من به بيعت امير المؤمنين مشغول است . امّا به دست چپ با تو بيعت مىكنم . چون مأمون اين سخن را شنيد گفت : دست چپ طاهر حكم دست راست او را دارد . و او از آن روز ملقّب به « ذو اليمينين » گرديد .\r\n\r\n\r\n","description":"","footnote":"\r\n( 1 ) . بنا به تصريح تاريخ طبرى ( ج 7 ، ص 6 ) اين گزارش رسمى از طرف طاهر به حضور مأمون ارسال گرديده است نه به سوى ذو الرّياستين ، صاحب البدء و التاريخ هم ( ج 6 ، ص 108 ) دريافت‌كنندهء گزارش را ذو الرّياستين دانسته است . متن گزارش را از تاريخ طبرى نقل مىكنيم : « كتبت اليك و رأس علىّ بن عيسى بين يدىّ و خاتمه فى اصبعى و الحمد للّه ربّ العالمين . »\r\n","page_name":" 1439 ","page_number":725},
  {"content":"\r\n\r\nالقصّه ، اين خبر روزى به بغداد رسيد كه محمّد امين با كوثر خادم در كنار دجله به شكار ماهى مشغول بود و شخصى از گريختگان از معركه در اين وقت پيش امين رفت و حكايت جنگگاه و كشته شدن علىّ بن عيسى پيش او بنياد كرد . امين گفت : بس كن كه كوثر دو ماهى گرفته و من تا غايت هيچ نگرفته‌ام . « 1 » چون امين از آن امر خطير ، يعنى شكار ماهى ، فارغ گشت از نقض عهد پشيمان گشته عبد الرّحمن بن جبلهء انبارى را با سى هزار مرد جنگى نامزد جنگ طاهر ذو اليمينين كرد و ايشان را وصيّت كرد كه با حزم و احتياط باشيد و مانند على بن عيسى از مكر اعدا غافل مشويد .\r\nچون عبد الرّحمن به همدان رسيد طاهر به عزم محاربهء او روان شد . در ظاهر شهر همدان تلاقى فريقين روى نمود . بغداديان به مجرد ملاقات بىآنكه محاربه و مقاتله كنند گريخته روى به شهر همدان رفتند . طاهر ايشان را محاصره نمود . چون يك ماه از محاصره گذشت و از جانب بغداد هيچ مددى ظاهر نشد ، عبد الرّحمن جبله بالضّروره از طاهر امان طلبيده تا از شهر بيرون آمده شهر را به او سپارد . طاهر ملتمس ايشان مبذول داشته مهمّ به مصالحه قرار گرفت .\r\nالقصّه ، چون عبد الرّحمن جبله از همدان بيرون آمد طاهر به عهد و ميثاق وفا نموده او را با اصحابش امان داد . عبد الرّحمن در آن سفر ، با ياران خودش در كنار لشكرگاه طاهر آمدند و ميان هر دو طايفه اختلاطى و امتزاجى واقع شده از قصد يكديگر امن مىبودند . چون طاهر به اسدآباد رسيد عبد الرّحمن با خود انديشه كرد كه روزى كه به خدمت امين رسد از تقصيرات خود به چه كيفيّت عذرخواهى نمايد . بنابراين ، رأى او بر غدر و محاربه با طاهر قرار گرفت .\r\nپس سحرگاه به تعبيهء لشكر خود پرداخته چون صبح بدميد به يك ناگاه غافل بر لشكر ذو اليمينين ريخته جنگ آغاز كرد . امّا پيادگان لشكر سپرها در سر كشيده به زانو درآمده آن مقدار ممانعت نمودند كه سواران لشكر مكمّل و مسلّح گشته روى به جنگ آوردند و قتال به جايى رسيد كه آلات حرب هر دو طايفه از كار رفت و تيرها شكسته عاقبت كار ، بغداديان روى به گريز نهادند و عبد الرّحمن با طايفه‌اى از خويشان خود از سر و جان گذشته پياده شدند و چندان كوشش نمودند كه به قتل رسيدند . اين واقعه در شهر ذيحجّة الحرام اين سال روى نمود . چون اين خبر ، به بغداد رسيد خوفى عظيم بر محمّد امين استيلا يافت و اهل بغداد هراسيدند . امّا طاهر بعد از فتح ، تمامى عمّال محمّد امين را از ولايات عراق عجم بيرون كرد .\r\nو در همين ذيحجّة الحرام على « 2 » بن عبد اللّه بن خالد بن [ يزيد بن 
  ] معاوية بن أبى سفيان در شام\r\n\r\n\r\n","description":"","footnote":"\r\n( 1 ) . اين قسمت عينا از تاريخ طبرى ( ج 7 ، ص 7 ) ترجمه شده است .\r\n( 2 ) . مادر وى نفيسه دختر عبيد اللّه بن عباس بن علىّ بن أبى طالب بود . خود على بن عبد اللّه مىگفت : « من زادهء دو پير صفّين هستم . » و مقصود على ( ع ) و معاويه بود ؛ - ابن أثير ، الكامل ، ج 10 ، ص 187 . كنيهء وى « أبو العميطر » بود .\r\n","page_name":" 1440 ","page_number":726},
  {"content":"\r\n\r\nخروج كرد . مردم آن ديار بر وى جمع آمده نايرهء فتنه بالا گرفت . محمّد امين لشكرى به دفع سفيانى نامزد كرد . چون لشكر محمّد امين به رقّه رسيد از ترس تسلّط و تغلّب سفيانى كه به گوش ايشان رسيده بود ، قدم از رقّه بيرون ننهادند و همانجا توقّف نمودند . و عن قريب تفصيل احوال سفيانى معلوم خواهد شد . ان شاء اللّه .\r\n\r\n","description":"","footnote":"","page_name":" 1441 ","page_number":727},
  {"content":"\r\n . \r\n","description":"","footnote":"","page_name":" 1442 ","page_number":728},
  {"content":"\r\n\r\n\r\nذكر وقايع سال صد و هشتاد و ششم از رحلت خير البشر\r\nدر اين سال ، محمّد امين ، اسد بن يزيد بن مزيد را كه از كبار امراى هارون بوده ، حبس كرد ، به واسطهء آنكه محمّد امين را نصيحت مىكرد كه : تو به واسطهء شغل به ملاهى و مناهى ، خلافت از دست داده و خبر ندارى . بعد از حبس اسد عمّ او احمد بن مزيد ، عبد اللّه بن حميد بن قحطبه ، عبد الرّحمن الجرشى ، و حسن بن علىّ بن عيسى را با چهل هزار سوار به دفع طاهر ذو اليمينين فرستاد . چون لشكر محمّد امين به حوالى حلوان رسيد ذو اليمينين نيز متوجّه ايشان گشت .\r\nبغداديان به مجرّد آوازهء ذو اليمينين گريخته روى به حلوان نهادند . طاهر در ظاهر حلوان قرار گرفت تا آنكه هرثمة بن أعين « 1 » با سى هزار كس از پيش مأمون به مدد او رسيد و حكم مأمون به ذو اليمينين چنين صادر شده بود كه مهمّات لشكر حلوان به هرثمه بازداشته خود متوجّه اهواز گردد . ذو اليمينين ، هرثمه را در ظاهر حلوان گذاشته عنان عزيمت به تسخير ولايات اهواز و بصره معطوف گردانيد و به هر ديار كه مىرسيد عمّال محمّد امين را رانده گماشتگان خود را نصب مىكرد و در خلال اين احوال امين را از خلافت خلع كرده . و تفصيل اين قضيّه بر وجهى كه در تاريخ ابن كثير شامى مسطور است ، آن است كه از جملهء آن لشكرى كه در رقّه توقّف نمودند كه امارت آن به عبد الملك بن صالح « 2 » تعلّق داشت ، حسين بن على بن ماهان نيز يكى از امراى آن لشكر بود . اتّفاقا ، عبد الملك مذكور در رقّه وفات يافت و حسين بن علىّ بن ماهان با تمامى لشكر از رقّه مراجعت نموده به بغداد آمد . اهل بغداد او را اكرام و تعظيم بسيار نموده به\r\n\r\n\r\n","description":"","footnote":"\r\n( 1 ) . هرثمه از قوّاد دورهء هارون و مأمون بوده و سرانجام در سال دويست و دو هجرى بنا به بعضى روايات تاريخى در زندان با اشاره و دستور فضل بن سهل كشته شده است ؛ - زركلى ، الأعلام ، ج 9 ، ص 75 .\r\n( 2 ) . در خصوص احوال اين سردار و پشتيبانى وى از امين ؛ - ابن أثير ، الكامل ، ج 10 ، ص 196 به بعد .\r\n","page_name":" 1443 ","page_number":729},
  {"content":"\r\n\r\nشهر درآوردند ؛ و اين در ماه رجب اين سال واقع بود . و چون حسين بن علىّ بن عيسى در بغداد فرود آمد ، هنوز كوفت راه نينداخته بود كه كسان امين به طلب او آمدند . حسين از اين رهگذر آزرده شده در جواب گفت : و اللّه من افسانه‌گوى يا مسخرهء امين نيستم و هيچ عملى از اعمال او نيز قبول نكرده‌ام و مال او پيش من نيست . از براى چه مرا در اين شب تار مىطلبد ؟\r\nالقصّه ، آن شب حسين به نزد امين نرفت و با وجود آن على الصّباح جماعتى متجنّده « 1 » جمع نموده « 2 » در ميان ايشان علانيه ، زبان به تعداد عيوب محمّد امين و شغل او به لهو و لعب گشاد و چندان عيوب بر مردم شمرد كه خلقى بسيار از وى روىگردان شده بر حسين جمع آمدند .\r\nچون اين خبر ، به سمع محمّد امين رسيد در ساعت لشكرى مستعد به جنگ او فرستاد . او نيز با مردم خود مهيّاى جنگ شده اصحاب خود را امر كرد كه پياده شويد كه در كوچه سواره جنگ كردن مصلحت نيست . القصّه ، در ميان هر دو طايفه جنگى عظيم واقع شد . حسين به آواز بلند مىگفت كه : اى ياران ، مسلمانان ، به اتّفاق ، امين را از خلافت كردند و بيعت به عبد اللّه مأمون نمودند . و اين قضيّه در روز يكشنبه اوّل ماه رجب اين سال به وقوع انجاميد .\r\nچون روز سه‌شنبه شد امين از قصر خود انتقال نموده به قصر ابو جعفر كه در ميان شهر بغداد بود ، درآمد و متابعان حسين گرداگرد او را محاصره نمودند و كار بر وى تنگ نمودند تا آنكه آخر الأمر ، در قصر درآمده محمّد امين را مقيّد ساختند . عباس بن موسى بن عيسى ، زبيده « 3 » ، مادر امين ، را با تمامى اتباع و اولادش قهرا و جبرا از خانه بيرون كرده نزد امين فرستاد .\r\nو روز چهارشنبه لشكريان از حسين عطاياى خود طلب كردند و به واسطهء اين بر وى شوريده دو فرقه گشتند . فرقه‌اى به جانب محمّد امين رفتند و فرقه‌اى جانب حسين اختيار نمودند . باز در ميانهء ايشان جنگ درگرفت . امّا اين نوبت فرقهء محمّد امين غلبه كرده حسين بن علىّ بن عيسى را دستگير كردند . و محمّد امين را از قيد خلاص كرده بر سرير خلافت نشانيدند و حسين را دست بسته پيش محمّد آوردند . امين بعد از ملازمت بسيار از وى پرسيد : چرا چنين كردى ؟ حسين گفت : اعتماد بر عفو خليفه داشتم .\r\nالقصّه ، از گناه او درگذشت و منصب وزارت به وى ارزانى داشت و انگشترين خود را به دو سپرد . بعد از آن ، سپاه را با وى روان كرده به جانب حلوان فرستاد . امّا آن بىمروّت با آن\r\n\r\n\r\n","description":"","footnote":"\r\n( 1 ) . متجنّده : مسلّح و مجهّز .\r\n( 2 ) . م : جماعتى از اهل محلّه جمع نموده .\r\n( 3 ) . نام اصلى وى « امّة العزيز » بوده بعدا جدّش منصور دوانيقى او را با همين لقب زبيده ملقّب ساخت ؛ - ابن خلّكان ، وفيات الأعيان ، ج 2 ، ص 70 . زبيده زنى مؤدّب و سياستمدار بوده و از قسمتهاى سودمند تاريخ الفخرى وصاياى اوست خطاب به علىّ بن عيسى در باب حفظ احترام مأمون كه متأسفانه قضيّه برعكس شد ، مأمون غالب آمد و امين از بين رفت ؛ ابن طقطقى ، الفخرى ، ص 214 و نيز ؛ - دينورى ، ترجمهء أخبار الطّوال ، ص 413 .\r\n","page_name":" 1444 ","page_number":730},
  {"content":"\r\n\r\nلشكر چون از جسر بغداد بگذشت با خيل و حشم خود روى به گريز نهاد . محمّد امين متعاقب او لشكرى تعيين كرد . ايشان در منتصف شهر رجب به او رسيده بعد از كارزار بسيار سر او را از تن جدا ساخته نزد محمّد امين آوردند . چون حسين به قتل رسيد علىّ بن فضل بن ربيع حاجب كه به اتّحاد او متّهم بود از پيش امين گريخته پيش طاهر ذو اليمينين رفت . و طاهر از اكثر بلاد ، نوّاب محمّد امين را بيرون كرده نايبان خود را مىگذاشت و از مردم جهت مأمون بيعت مىگرفت تا آنكه مداين و واسط را نيز به تصرّف خود درآورد و نوّاب از جانب مأمون به حجاز و يمن و ولايت جزيره و موصل فرستاد . و در ماه شعبان اين سال ، محمّد امين چهارصد امير را لوا و علم داده همراه علىّ بن محمّد بن عيسى بن نهيك به جنگ هرثمة بن أعين فرستاد . در رمضان تلاقى فريقين اتّفاق افتاد و جنگ عظيمى دست داد . آخر الأمر ، نسيم فتح و فيروزى بر پرچم علم هرثمة بن أعين وزيد و علىّ بن محمّد بن عيسى بن نهيك گرفتار شد و [ 183 الف 
  ] بقيّة السّيف گريخته روى به بغداد نهادند . هرثمه ، على بن محمّد نهيك را نزد مأمون فرستاد .\r\nدر اين اثنا ، پنج هزار سوار از لشكر طاهر ذو اليمينين اتّفاق كرده گريختند و روى به بغداد آمدند . « 1 » چون اين خبر ، به محمّد امين رسيد ايشان را كمال اعزاز و اكرام نموده صلات گرانمايه فراخور حال هريك ارزانى داشت و فرمود كه محاسن اين پنج هزار كس به غاليه گيرند . از اين جهت ، آن جماعت به « جيش غاليه » شهرت يافتند . « 2 »\r\nالقصّه ، محمّد امين به سبب آمدن اين جماعت قوّت تمام يافته لشكرى عظيم با ايشان همراه ساخته به جنگ طاهر فرستاد . اتّفاقا ، چون ارادهء ازلى متعلّق به آن بود كه منصب خلافت بر مأمون قرار گيرد ، اين لشكر عظيم مطلقا تاب و طاقت يك حملهء ذو اليمينين نياورده روى به گريز نهاده متفرّق گشتند و خلقى بسيار به قتل رسيد . و در دوازدهم شهر ذيحجّة الحرام طاهر ذو اليمينين متوجّه بغداد شد و مقابل دروازهء انبار فرود آمده و در اندرون شهر بغداد اوباش و أجلاف و اجامره « 3 » سر برآورده شروع در افساد نمودند ، اموال و اطفال و اهل و عيال مردم را مىكشيدند و هيچ كس را ياراى منع ايشان نبوده و قريب هيجده روز آنچنان افساد از آن طايفه به ظهور رسيد كه گنجايش بيان ندارد .\r\n\r\n\r\n","description":"","footnote":"\r\n( 1 ) . امين براى تهييج لشكر خود به جنگ مأمون ، به آنها مال زيادى انعام مىداد و همين امر باعث شد كه اين پنج هزار سپاهى از لشكر طاهر جدا شده به امين پيوستند .\r\n( 2 ) . غاليه نوعى عطر است ، امين به جهت اكرام و احترام اين عده ، دستور داد به ريش آنها از آن عطر بزنند . اهالى بغداد از راه استهزاى اين عده از سپاه را « سالاران غاليه » ناميدند .\r\n( 3 ) . أجلاف و أجامره : مردمان فرومايه ، اراذل . - و .\r\n","page_name":" 1445 ","page_number":731},
  {"content":"\r\n . \r\n","description":"","footnote":"","page_name":" 1446 ","page_number":732},
  {"content":"\r\n\r\n\r\nذكر وقايع سال صد و هشتاد و هفتم از رحلت خير البشر\r\nو در غرّهء محرّم سال صد و هشتاد و هفتم از رحلت خير البشر ، عليه و آله التّحيّة من الملك الأكبر ، طاهر كار بر مردم شهر تنگ گرفت و از اطراف و جوانب منجنيقها تعبيه نمود و در اين وقت ، قسم بن رشيد با عمّ خود ، منصور بن مهدى ، هر دو گريخته از بغداد بيرون آمدند و چون پيش مأمون رسيدند لوازم اعزاز و اكرام نسبت به ايشان به جاى آورده ايالت ولايت جرجان را به برادر خود ، قسم بن رشيد ، ارزانى داشت . امّا كار بر محمّد امين چنان تنگ شد كه از اموال و خزاين هيچ چيز پيش وى نماند تا آنكه فرمود ظروف طلا و نقره را دينار و درم زدند و از تجّار شهر بغداد اموال بىنهايت گرفته بر لشكر تقسيم نمود و باوجود اين ، مردم زر از وى گرفته در ساعت روى به لشكرگاه طاهر مىنهادند . طاهر در اين وقت ، در خفيه به جمعى از امراى عباسيّه و هاشميّه كه با محمّد امين مانده بودند امان‌نامه فرستاده و ايشان را بر بيعت مأمون ترغيب مىنمود . اكثر ايشان اين معنى را فوزى عظيم دانسته بيعت كردند . از آن جمله عبيد اللّه بن حميد بن قحطبه ، يحيى بن علىّ بن ماهان ، محمّد بن ابو العباس « 1 » طوسى و جمعى ديگر از امراى از بغداد بيرون آمده به طاهر پيوستند .\r\nاز عجايب حالات آنكه در اين وقت اتّفاقا ، جمعى از اوباش و اجامرهء بغداد از جانب محمّد امين رفته با جمعى از لشكريان طاهر جنگ كردند . چون مردم طاهر سواره بودند و اين اجامره پياده ، در كوچه بند بغداد سه چهار سوار از ايشان به قتل رسانده اسب ايشان را گرفته نزد محمّد امين آوردند . آن برگشته روزگار به مجرّد همين شروع در لهو و لعب نموده فرمود\r\n\r\n\r\n","description":"","footnote":"\r\n( 1 ) . طبرى : ابو العاص .\r\n","page_name":" 1447 ","page_number":733},
  {"content":"\r\n\r\nتا مجلس شراب و كنيزكان مغنيّه حاضر ساختند . روز ديگر ، باز اوباشان شهر هجوم عام آورده در محلّهء شماسه هرثمة بن أعين را زنده به دست آوردند . امّا چون اين خبر به طاهر ذو اليمينين رسيد نايرهء غضب او اشتعال يافته [ فرمود 
  ] تا جسر بستند و خود سوار شده روى به بغداد نهاد و چندان كشش نمود تا هرثمه را از ايشان بازگرفته و خلقى بسيار را به قتل رسانيد .\r\nالقصّه ، اين سال ، بتمامه محمّد امين در بغداد محاصره بود و به قدر امكان جدّ و سعى مىنمود .\r\n\r\n","description":"","footnote":"","page_name":" 1448 ","page_number":734},
  {"content":"\r\n\r\n\r\nذكر وقايع سال صد و هشتاد و هشتم از رحلت خير البشر\r\nو چون هلال محرّم سال صد و هشتاد و هشتم از رحلت خير البشر روى نمود ، طاهر از يك جانب و هرثمة بن أعين از جانب ديگر ، هجوم آورده در شهر درآمدند و محاذى قصر خلد و خانهء زبيده منجنيقها نصب نموده كار بر ايشان تنگ گرفته . پس امين با مادر خود ، زبيده ، و فرزندان از آن قصر بيرون آمده متوجّه دار ابو جعفر شد و خود فرمود تا قصر خلد و آنچه در آن بود آتش زدند . چون به قصر ابو جعفر درآمده ساعتى قرار گرفت كه ايشان خبردار شده آن قصر را محاصره كردند . خدّام ايشان در اين محل كنيزكان مغنّيه جمع كرده به لهو و لعب مشغولى مىنمايند .\r\nالقصّه ، چون لشكر طاهر روى به اين قصر نهاد جماعتى از خدم و حشم كه با امين مانده بودند ، اتّفاق كرده با وى گفتند كه : برخيز كه به جانب شام و جزيره رويم تا لشكر بر تو جمع شود و كار از پيش توانى برد . جماعتى ديگر گفتند كه : در اين وقت ، رفتن به آن جانب ممكن نيست . مصلحت آن است كه از طاهر امان خواسته نزد مأمون روى كه صاحب مروّت است و تو را آن مقدار مىدهد كه به فراغت تمام معيشت مىكرده باشى . و جمعى ديگر گفتند كه : امان از هرثمة بن أعين كه مولاى شماست بايد گرفت ، نه از طاهر .\r\nچون اجل رسيده بود محمّد امين اين را اختيار كرد و در ساعت شخصى را پيش هرثمة بن أعين فرستاد و از وى امان خواست . هرثمه خوشحال شده قبول اين معنى نموده خود در زورقى سوار شده متوجّه قصر ابو جعفر شد . چون اين خبر ، به محمّد امين رسيد از روى انبساط تمام لباس خلافت درپوشيد و طيلسان عباسيّه در بر كرده بر اسب سياه سوار شده و از مادر و پسران وداع نموده متوجّه آن زورق شد . چون هرثمه او را بديد از زورق بيرون آمده در جلو او درآمد .\r\n\r\n","description":"","footnote":"","page_name":" 1449 ","page_number":735},
  {"content":"\r\n\r\nالقصّه ، محمّد امين در زورق درآمده متوجّه لشكرگاه هرثمه شد كه طاهر ذو اليمينين از حقيقت حال خبردار شده نايرهء حميّت او به اشتعال درآمده گفت : اين همه مشقت و محنت مىكشم و هرثمه را از دست أجلاف بغداد خلاص كنم آخر محمّد امين را نزد مأمون برد ! پس در ساعت برخاست و در كشتى سوار شده خود را به ايشان رسانيده فرمود تا زورق را غرق كردند . پس هركه در آن زورق بود غرق شده الّا محمّد امين كه شنا كرده بيرون رفت « 1 » و به خانهء يكى از رعايا درآمده پنهان شد . طاهر بر اين حال اطلاع يافته جمعى از اهل عجم را فرستاد كه سر او را بياورند . القصّه ، آن جماعت رسيده محمّد امين را پاره‌پاره كردند و سرش را نزد طاهر ذو اليمينين آوردند . « 2 » و اين قضيّه در شب يكشنبه چهارم ماه صفر ختم بالخير و الظفر روى نمود . « 3 »\r\nچون سر او را پيش طاهر آوردند فرمود كه بر نيزه كردند و اين آيهء كريمهء  قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ  « 4 » برخواند . مدّت عمر محمّد امين بيست و هشت سال ، از آن جمله ايّام خلافتش چهار سال و هفت ماه و هشت روز . بعد از آن ، طاهر سر محمّد امين را با پسر عمّ خود ، محمّد بن [ حسين بن 
  ] مصعب ، پيش مأمون فرستاد . چون نظر مأمون بر سر محمّد امين افتاد سجدهء شكر به جاى آورده فرمود تا هزارهزار درهم به محمّد بن مصعب دادند . امّا ذو الرّياستين در مجلس مأمون شروع در عتاب كرده گفت : طاهر بايستى ، چنانچه مأمور بود ، امين را زنده نزد امير المؤمنين فرستادى و جرأت بر كشتن او نكردى . مأمون گفت : مضى ما مضى . يعنى : گذشت آنچه گذشت . و در اين اثنا ، كتابت طاهر رسيد مشعر بر آنكه : « قتل محمّد امين بىاختيار من در جنگ واقع شده . » در تاريخ ابن كثير شامى مسطور است كه بعد از قتل امين به پنج روز ، كه روز جمعه بود ، طاهر ذو اليمينين به بغداد درآمده خطبه‌اى بليغ و فصيح مشتمل بر وعد و وعيد ادا نمود و خلايق را به اطاعت مأمون دعوت كرد و زبيده خاتون را از قصر أبو جعفر بيرون كرده به قصر خلد خود فرستاد « 5 » و دو پسر محمّد امين را ، كه يكى را\r\n\r\n\r\n","description":"","footnote":"\r\n( 1 ) . بنا به قول ابن أثير ( الكامل ، ج 10 ، ص 227 ) هرثمه نيز جزو كسانى بود كه در كشتى بودند . وى نيز به آب افتاد ، ولى يكى از ملّاحين زلف وى را گرفته و او را از غرق شدن نجات داد .\r\n( 2 ) . بنا به تصريح ابن أثير قاتل امين شخصى بود به نام قريش . ابن أثير ضمن روايتى مىنويسد : « قال شيخ من اهل المدينة ، كنّا نروى انّه يقتله قريش ، فذهبنا الى القبيلة فوافق الاسم الاسم . » ؛ - الكامل ، ج 6 ، ص 287 .\r\n( 3 ) . در حقيقت جنگ ميان امين و مأمون ، جنگ بين دو عنصر ايرانى و عرب بود . ايرانيان طرفدار شيعيان علوى كه از ستم و بىداد علىّ بن عيسى فرمانرواى خراسان و رفتار زشت خليفه نسبت به علويان سخت آزرده‌خاطر بودند ، پيرامون عبد اللّه ( مأمون روزهاى آينده ) گرد آمده از او در برابر امين ، برگزيدهء سران عرب و مردم بغداد ، حمايت كردند . انتخاب يك ايرانى كاردان به نام فضل بن سهل در مقام وزارت از سوى مأمون ، تأكيدى بر اين امر است .\r\n( 4 ) . بگو كه اى خداى صاحب ملك ، تو ملك را به هركه خواهى بدهى ؛ ( آل عمران ، 26 ) .\r\n( 5 ) . و مدّتى بعد زبيده به خدمت مأمون رسيد . در العقد الفريد ( ج 2 ، ص 273 ) آمده است وقتى اين بانو به حضور\r\n","page_name":" 1450 ","page_number":736},
  {"content":"\r\n\r\nموسى و ديگرى را عبد اللّه گفتندى ، در ساعت به جانب خراسان نزد مأمون روانه ساخت .\r\nچون مردم بغداد از اين فرستادن پسران امين به جانب خراسان خبر نداشتند ، روز ديگر ، جمعى كثير اتّفاق كرده نزد طاهر آمدند و طلب مرسوم كردند . طاهر چون چيزى معتدبه « 1 » نداشت شروع در عذر و تعلّل نمود و اين باعث فتنه‌اى عظيم شد تا آنكه جمعى كثير بر خيمهء طاهر ريختند و آنچه يافتند غارت كردند . طاهر با جمعى از خواص خود به جانبى گريخت .\r\nآن جماعت ، بعد از نهب و غارت به تفحّص پسران امين درآمده فرياد « يا موسى » و « يا عبد اللّه » برآوردند . تا آنكه مشخّص شد كه طاهر ايشان را در همان لحظه به خراسان فرستاده است . اين معنى باعث نااميدى و تفرّق آن جماعت گشت . در اين اثنا ، طاهر فوج خود را آراسته متوجّه حرب آن جماعت شد . چون صحبت به حرب انجاميد جماعتى از اعيان طرفين در ميان درآمده نزد طاهر آمده از جانب آن جماعت مفسد عذر خواستند . طاهر ملتمس ايشان را قبول نموده بيست هزار دينار از بعضى تجّار قرض كرده در وجه مرسوم چهارماههء ايشان رسانيد . و چون منصب خلافت از روى استقلال بر مأمون [ قرار 
  ] گرفت ايالت عراق و فارس و اهواز و كوفه و بصره و حجاز و يمن به فضل ذو الرّياستين « 2 » ارزانى داشت و طاهر ذو اليمينين [ 183 ب 
  ] هنوز در بغداد بود كه به او فرمان نوشته كه : « ايالت جزيره و موصل و شام و مصر و ساير بلاد مغرب به تو تعلّق دارد ، امّا بايد كه در ساعت متوجّه رقّه شده سر نصر بن [ سيار بن 
  ] « 3 » شبث را كه در آن ولايت دم از طغيان و عصيان مىزند و به قدم اطاعت و انقياد در دايرهء خلافت درنمىآيد ، از تن خبيثش جدا ساخته . » و ايالت خراسان را به هرثمه ارزانى داشت .\r\nو در اين سال ، امير حاجّ ، عباس بن موسى هاشمى بود . و در ذيحجّهء اين سال ، در عراق شخصى پيدا شد كه او را « حسن هرشى » گفتندى « 4 » و مردم را به بيعت امام رضا ، عليه السّلام ، دعوت مىكرد « 5 » . بنابراين ، خلقى بسيار بر وى جمع آمده شروع در تسخير بلاد كردند و هنوز قوّت چندانى نگرفته بودند كه مأمون لشكرى عظيم به دفع او نامزد كرد ، تا آنكه در محرّم سال آينده به قتل رسيد .\r\n\r\n\r\n","description":"","footnote":"\r\nخليفه رسيده عباراتى گفته است رقّت‌انگيز . نظر به اهميت تاريخى اين مطالب ، آن را نقل مىكنيم : « الحمد للّه الذّى ادّ خرك لى لمّا اثكلنى ولدى ، ما ثكلت ولدا كنت لى عوضا منه . فلمّا خرجت ، قال المأمون لا حمد بن خالد : ما ظننت انّ نساء جبلن على مثل هذا الصبر . » ؛ - تعليقات و حواشى مرحوم استاد حسن قاضى طباطبايى بر تجارب السّلف ، ص 124 .\r\n( 1 ) . معتدبه : فراوان ، بسيار . - و .\r\n( 2 ) . مأمون او را « ذو الرّياستين » لقب داد از بهر آنكه منصب سيف و قلم داشت ؛ - هندو شاه ، تجارب السّلف ، ص 162 .\r\n( 3 ) . اين شخص غير از سردار مشهور امويان است .\r\n( 4 ) . م : حسن هرس ؛ ش : حسن هرش .\r\n( 5 ) . ابن أثير معتقد است كه دعوت حسن هرشى براى خلاف رضاى آل محمّد بوده است و منظور از رضا ، شخص غيرمعين بوده كه پس از پيروزى به انتخاب او راضى خواهند شد ، به شرط اينكه از خاندان محمّد باشد . و اين عقيدهء شيعيان آل محمّد بود ؛ - الكامل ، ج 10 ، ص 247 .\r\n","page_name":" 1451 ","page_number":737},
  {"content":"\r\n . \r\n","description":"","footnote":"","page_name":" 1452 ","page_number":738},
  {"content":"\r\n\r\n\r\nذكر وقايع سال صد و هشتاد و نهم و نودم از رحلت خير البشر\r\nدر اوايل اين سال ، حسن بن سهل ذو الرّياستين به نيابت برادر به بغداد آمده عمّال خود را بر ساير بلاد فرستاد و طاهر ذو اليمينين متوجّه حرب نصر بن شبث گشت . همچنين هريك از امراى به قطرى كه متعلّق او بود متوجّه گشته همّت بر تنسيق و تنظيم مهام خلايق گماشتند . و در جمادى الآخر اين سال ، در كوفه محمّد بن اسماعيل بن ابراهيم بن الحسين بن الحسن بن على ظاهر شد و مردم را به بيعت امام رضا ، عليه السّلام ، دعوت نمود . ابن طباطبا عبارت از اين محمّد بن اسماعيل است و مدبّر امور ابن طباطبا ، ابو السّرايا بن منصور شيبانى « 1 » بود . القصّه ، مردم كوفه و نواحى آن ديار از بعيد و قريب بر وى جمع شده شوكت او زياد شد . از جانب حسن بن سهل ، سليمان بن ابو جعفر والى كوفه بود . چون بر حقيقت حال اطلاع يافت مكتوبى به حسن بن سهل نوشت و تمامى احوال را اعلام كرد . حسن بن سهل ، زاهر بن زهير بن مسيّب را با ده هزار كس به ملازمت سليمان فرستاد كه به اتّفاق يكديگر به دفع محمّد بن اسماعيل ابو السّرايا كوشيده نايرهء اين فتنه را فرو نشانند .\r\nالقصّه ، در روز چهارم شنبه سلخ ماه جمادى الآخر در ظاهر كوفه تلاقى فريقين روى نمود و جنگ قايم شد و بعد از كارزار بسيار ، زاهر بن زهير تاب مقاومت نياورده روى به گريز نهاد . ابو السّرايا تعاقب آن جماعت نموده خلقى بسيار را به قتل رسانيد و غنايم بىشمار به دست آورده . اتّفاقا ، صبح روز پنجشنبه غرّهء شهر رجب المرجّب ابن طباطبا وفات\r\n\r\n\r\n","description":"","footnote":"\r\n( 1 ) . بنا به تصريح ابن أثير ، وى از اولاد هانى بن قبيصة بن هانى بن مسعود شيبانى بوده است ؛ - الكامل ، ج 1 ، ص 248 .\r\nطبرى نام ابو السّرايا را « سرى بن منصور » ضبط كرده است ؛ - تاريخ طبرى ، ج 13 ، ص 5628 .\r\n","page_name":" 1453 ","page_number":739},
  {"content":"\r\n\r\nيافت . « 1 » مىگويند ابو السّرايا او را زهر داد « 2 » . القصّه ، بعد از فوت ابن طباطبا ، ابو السّرايا ، محمّد بن زيد بن علىّ بن الحسين بن ابى طالب ، عليهم السّلام ، را قائم مقام محمّد بن ابراهيم طباطبا بازداشت و زاهر بن زهير با جمعى معدود به قصر ابن هبيره پناه برد . چون اين خبر ، به حسن بن سهل رسيد عبدوس بن محمّد را با چهار هزار سوار به مدد زاهر فرستاد . چون زاهر به اتّفاق عبدوس متوجّه جنگ ابو السّرايا گشت ، ابو السّرايا نيز مستعد حرب شده متوجّه ايشان شد . بعد از تلاقى فريقين باز ابو السّرايا غالب آمده عبدوس با زاهر روى به هزيمت نهادند . ابو السّرايا تعاقب ايشان نموده تمامى اصحاب عبدوس را به قتل رسانيد و طالبيان بر كوفه و سواد آن مستولى گشتند و حكم كرد كه در كوفه بر دراهم و دنانير آيهء  إِنَّ اللَّهَ يُحِبُّ الَّذِينَ يُقاتِلُونَ فِي سَبِيلِهِ صَفًّا كَأَنَّهُمْ بُنْيانٌ مَرْصُوصٌ  « 3 » نقش كردند . بعد از آن ، ابو السّرايا از روى استقلال تمام لشكرهاى خود را به جانب بصره و واسط و مداين فرستاد . آنچنان هيبت ابو السّرايا بر مردم استيلا يافته بود كه هر جا كه فوج او مىرفت لشكر آن شهر روى به هزيمت بنهادند .\r\nالقصّه ، حسن بن سهل در بغداد متحيّر و متفكّر ماند و روزبه‌روز شوكت و استيلاى ابو السّرايا و طالبيان زياده شد . طالبيان در كوفه خانه‌هاى عباسيان را خراب كردند و غنايم بسيار به دست آوردند . و در اين سال ، ابو السّرايا ، حسن بن حسن الانطش « 4 » بن علىّ بن الحسين بن علىّ بن أبى طالب را به جانب مكّهء معظّمه فرستاد . چون حسن به حوالى حرم رسيد اندك ملاحظه كرده خفيه در شب در مكّه درآمد . داود بن عيسى عباسى كه نايب مكّه بود ، از قبل حسن بن سهل ، چون خبر درآمدن حسن بن حسن الانطش شنيد در ساعت از مكّه بيرون آمده روى به عراق نهاد و مردم در ايّام حجّ بىامام ماندند . چون خبر به حسن بن حسن الانطش رسيد از روى استقلال و شوكت در حرم آمد و طواف خانهء كعبه به جاى آورده بعد از آن متوجّه عرفات گشت و در عشر اوّل سال صد و نودم از رحلت خير البشر ، عليه و آله التّحيّة من الملك الأكبر ، در حرم درآمده بر كرسى بنشست و فرمود تا لباس سياه كعبه كه شعار عباسيان بود ، از خانهء معظّمه دور نمودند و به جاى آن لباس زرد كه اسم ابو السّرايا بر آن نوشته بودند\r\n\r\n\r\n","description":"","footnote":"\r\n( 1 ) . بنا به تصريح زركلى ، ابن طباطبا در سال صد و نود و نه هجرى از دنيا رفته و به قولى به دست ابو السّرايا مسموم گرديده است ؛ - الأعلام ، ج 6 ، ص 182 .\r\n( 2 ) . اختلافات اخلاقى بين ابن طباطبا و ابو السّرايا باعث اين عمل شده است . ابن طباطبا با اينكه بر ضدّ بنى عباس قيام كرده بود ، مع ذلك پيوسته جانب زهد و تقوى را رعايت مىنمود و اتباع خود را از ظلم و نهب و غارت نهى مىكرد .\r\nخطبه‌اى ( - جمهرة خطب العرب ، ج 3 ، ص 124 ) كه وى در مذمت ابو السّرايا پس از غارت كردن قصر عباس بن موسى بن عيسى ايراد كرده شاهد اين مدعاست .\r\n( 3 ) . بىگمان خدا دوست دارد كسانى را كه در راه او صف زده پيكار مىكنند ، گويى آنان بنيانى از سرب هستند ؛ ( صف ، 40 ) .\r\n( 4 ) . تاريخ طبرى ، الكامل : حسين بن حسن افطس .\r\n","page_name":" 1454 ","page_number":740},
  {"content":"\r\n\r\nدر پوشانيد و آنچه از كنوز و اموال كعبه جمع شده بود همه را تصرّف نمود و از مردم حرم اموال بنى عباس مطالبه مىنمود . و به اين بهانه ، شروع در ايذاى اهل حرم و اخذ اموال از ايشان نمود تا آنكه اكثرى [ از 
  ] اهل مكّه گريخته روى به شعب جبال نهادند و افعال قبيحهء حسن بن حسن الانطش به جايى رسيد كه تمامى زينت حرم حتّى آنكه آنچه از طلا بر ستونهاى مسجد الحرام از براى زينت به كار برده بودند تراشيده و همچنين سنگهاى مسجد الحرام را بيرون آورده به بهايى اندك بفروخت .\r\nالقصّه ، چندان ظلم و تعدّى در حرم پيش گرفت كه فوق آن متصوّر نبود . اتّفاقا ، در اين اثنا ، خبر كشته شدن ابو السّرايا در رسيد ، امّا اين معنى را پنهان داشته بر همان اعمال خود مصّر مىبود و در شانزدهم محرّم به يك ناگاه با اسباب و اموال بىنهايت از مكّه روى به گريز نهاده به جانبى بدر رفت .\r\nامّا تفصيل كشته شدن ابو السّرايا در روضة الصّفا چنين آمده كه چون حسن بن سهل ديد كه هر لشكر كه با ابو السّرايا جنگ كرده مغلوب گشته و او [ روى 
  ] به هر ديارى كه نهاده فتح كرده .\r\nرسولان پيش هرثمة بن أعين فرستاد التماس نمود كه به بغداد آمده ( متوجّه حرب ابو السّرايا گردد . و هرثمه در آن وقت به حكم مأمون منصب خود تسليم حسن بن سهل نموده از روى آزردگى خاطر تمام « 1 » ) متوجّه خراسان شده بود و چون به حلوان رسيده رسولان حسن بن سهل با مكتوبات به وى رسيدند . هرثمه بعد از اطلاع بر مضمون ، ملتمس حسن بن سهل اجابت ننموده گفت :\r\nچه ضرورت است كه مدّة الحيات بلا و محنت مرا بايد كشيد و حكومت ديگران مىكرده باشند !\r\nالقصّه ، رسولان حسن مأيوس برگشتند و صورت حال معروض حسن بن سهل داشتند .\r\nحسن بن سهل بار ديگر نامه‌اى مشتمل بر ملاطفه و عذرخواهى بسيار نوشته ارسال داشت .\r\nبنابراين ، هرثمه به جانب بغداد مراجعت نموده به ترتيب و تجهيز سپاه مشغول شده آنگاه با لشكر آراسته عنان عزيمت به جانب نهر صرصر كه معسكرگاه ابو السّرايا بود ، معطوف گردانيده ميانهء ايشان مقاتله‌اى عظيم دست داد و خلقى نامحدود از لشكر ابو السّرايا به قتل رسيدند و خودش به اقبح حال روى به كوفه نهاد . هرثمه تعاقب او كرده به كوفه درآمد و ابو السّرايا به اتّفاق محمّد بن زيد العلوى از كوفه بيرون آمده به جانب سوس متوجّه شد « 2 » . چون والى سوس ، حسن بن على البادغيسى ، از آمدن ابو السّرايا خبر يافت با لشكرى آراسته بيرون آمده ابو السّرايا را دنبال كرد .\r\n\r\n\r\n","description":"","footnote":"\r\n( 1 ) . م : مطلب بين ( ) را ندارد .\r\n( 2 ) . فرار ابو السّرايا از كوفه در تاريخ شانزدهم محرّم سال دويست هجرى بود كه از راه قادسيّه و خوزستان به شوش رفت ؛ - ابن أثير ، الكامل ، ج 10 ، ص 254 .\r\n","page_name":" 1455 ","page_number":741},
  {"content":"\r\n\r\nدر اين اثنا ، فوجى از لشكر حسن بن سهل به ايشان رسيده محمّد بن محمّد بن زيد العلوى را دستگير كرده به مداين نزد حسن بن سهل فرستادند و هرثمه سر در پى ابو السّرايا نهاده تا آخر الأمر بر وى ظفر يافت و سر او را از تن جدا ساخته « 1 » پيش مأمون فرستاد و جثّه‌اش به بغداد روانه كرد تا دو نيم ساخته در دو طرف جسر بغداد آويختند . « 2 »\r\nچون خاطر هرثمه از ابو السّرايا فراغت يافت بىرخصت مأمون عازم خراسان گشت . و غرضش آن بود كه به خدمت مأمون معروض دارد كه حسن بن سهل از عهدهء امارت بيرون نمىتواند آمد « 3 » . اين معنى را حسن بن سهل فهميده حقيقت حال را به برادر خود فضل ذو الرّياستين اعلام داشت . ذو الرّياستين پيش از رسيدن هرثمه شروع در خبث او كرده گفت : يا امير المؤمنين ، مشخّص شده كه فتنهء ابو السّرايا بنابر تحريك هرثمه واقع شده بود ؛ چه ، اگر او نخواستى ، ابو السّرايا را چه ياراى آن بود كه خروج كردى ؟ « 4 »\r\nالقصّه ، چون هرثمه به مجلس مأمون درآمد او را بعد از ايذاى زبانى ، فرمود تا در بند كردند و به سعى فضل بن سهل در زندان كشته شد . و در اين سال ، در بصره زيد بن موسى بن جعفر بن علىّ بن حسين بن على كه او را به واسطهء آنكه هر جا كه مىرسيد آن موضع را مىسوخت « زيد النّار » گفتندى ، [ 184 الف 
  ] ظهور كرد و بعد از چندگاه علىّ بن ابو سعيد ، نايب مأمون ، او را گرفته در بند كرد . و در خلال اين احوال ، خبر رسيد كه در بلاد يمن ابراهيم بن موسى بن جعفر بن محمّد بن علىّ بن الحسين بن على كه او را به سبب افراط در كشتن مردم « ابراهيم جزّار » گفتندى ، « 5 » خروج كرده و اكثر اهل يمن بر وى گرويدند . و در اوايل حال ، اين ابراهيم در مكّه مىبود . چون خبر خروج ابو السّرايا كه در اصل مردى همه كاره بود ، « 6 » شنيد كه او بر اكثر بلاد عراق مستولى شده او را نيز طمع خلافت پيدا شده از مكّه به يمن رفت .\r\nالقصّه ، چون علىّ بن ابو سعيد بر اين مضمون اطلاع يافت مصلحت چنان ديد كه زيد النّار را كه در زندان بود ، با متابعانش به جنگ وى فرستد . بنابراين ، زيد النّار را از زندان بيرون آورده\r\n\r\n\r\n","description":"","footnote":"\r\n( 1 ) . بنا به تصريح طبرى ( تاريخ طبرى ، ج 13 ، ص 5636 ) و ابن أثير ( الكامل ، ج 10 ، ص 254 ) حسن بن سهل گردن ابو السّرايا را بزد . طبرى شعرى نيز از قول تميمى دربارهء كشته شدن ابو السّرايا به دست حسن بن سهل ذكر كرده است .\r\n( 2 ) . در باب خصوصيات شخصى ابو السّرايا و فتنه‌اى كه با استفاده از اختلاف امين و مأمون برپا كرد ؛ - صفدى ، وافى ، ج 2 ، ص 79 ؛ ابو الفرج اصفهانى ، ترجمهء مقاتل الطالبين ، ص 476 به بعد .\r\n( 3 ) . طبرى در خصوص حركت هرثمه به سوى مأمون مىنويسد : « نامهء مأمون مكرّر به او مىرسيد كه بازگردد و ولايت‌دار شام باشد يا حجاز ، امّا نپذيرفت و گفت : باز نمىگردم تا امير المؤمنين را ببينم ؛ كه نسبت به وى جسور بود از آن رو كه با وى و نياكانش نيكخواهى كرده بود و مىخواست تدبيرهايى را كه فضل بر ضدّ مأمون مىكرد ، با وى بگويد و رهايش نكند تا به بغداد ، خانهء خلافت و ملك نياكانش ، باز برد كه در ميان قلمرو خويش باشد و ناظر اطراف آن باشد . » - تاريخ طبرى ، ج 13 ، ص 5646 .\r\n( 4 ) . منبع پيشين .\r\n( 5 ) . در اين باب ؛ - كشف الغمّة ، ج 3 ، ص 40 .\r\n( 6 ) . م : حركاره ؛ ش : خركار .\r\n","page_name":" 1456 ","page_number":742},
  {"content":"\r\n\r\nبه جنگ ابراهيم جزّار فرستاد . چون زيد النّار به حدود يمن رسيد ابراهيم متوجّه قتال او شده ميانهء هر دو محاربات بسيار واقع شد ، امّا هيچ يكى بر ديگرى غلبه نتوانستى كرد . در اين اثنا ، در بغداد هواخواهان هرثمة بن أعين خروج كردند و ( با حسن بن سهل ) « 1 » گفتند : ما به امارت تو راضى نيستيم . و اسحاق بن موسى بن مهدى را به نيابت مأمون بر خود امير ساختند و با حسن بن سهل شروع در جنگ كردند . و مدّتى مديد ميانهء هر دو طايفه محاربه مىبود . و چون خبر اين فتنه و آشوب به زيد النّار رسيد با ابراهيم جزّار مصالحه كرده روى به عراق نهاد و از حوالى انبار سر درآورده شروع در افساد نمود . و برادر ابو السّرايا با جمعى اوباش نيز به وى ملحقّ گرديد .\r\nالقصّه ، در اين سال ، از جميع جوانب و اطراف فتنه و آشوب درگرفت تا آنكه روميان در اين سال بر ملك خود ، اليون ، بيرون آمدند و او را به قتل رسانيدند و ميخائيل را پادشاه خود گردانيدند . و اين نوبت ديگر بود كه قبل از اين ، به هفت سال نيز اليون را از سلطنت عزل كرده و ميخائيل را به حكومت نشانيده بودند و بعد از اندك مدّتى باز اليون را بر سرير حكومت نشانيده ميخائيل را محافظت مىنمودند . و در اين سال ، مأمون ، يحيى بن عامر بن اسماعيل را به سبب آنكه او را « امير الكافرين » خطاب كرده بود به گرسنگى بكشت . و در اين سال ، مأمون فرمود تا جماعت عباسيان را به قلم آوردند . از مرد و زن سى و سه هزار به قلم آمدند و همه را در مرو حاضر گردانيد .\r\n* * *\r\n\r\n\r\n","description":"","footnote":"\r\n( 1 ) . م : مطلب بين ( ) را ندارد .\r\n","page_name":" 1457 ","page_number":743},
  {"content":"\r\n . \r\n","description":"","footnote":"","page_name":" 1458 ","page_number":744},
  {"content":"\r\n\r\n\r\nذكر وقايع سال صد و نود و يكم از رحلت خير البشر\r\nاز جمله وقايع اين سال ، آن بود كه اهل بغداد نايب حسن بن سهل ، علىّ بن هشام ، را از بغداد اخراج كرده منصور بن مهدى را به نيابت مأمون در بغداد نشانيدند . به واسطهء اين ، هرج و مرج در بغداد پيدا شد و اوباش دست برآورده زن و فرزند مردم را مىكشيدند و اموال ايشان را به تاراج مىبردند .\r\nو در ماه شعبان اين سال ، دو مرد كه يكى را « خالد در بوشى » و ديگرى را « سهل بن سلامه » گفتندى ، اتّفاق نموده با جمعى كه متابعت ايشان را وجههء همّت خود ساخته بودند درصدد دفع اوباشان شدند و جمعى كثير از ايشان را به قتل رسانيدند و مردم را از شرّ و فساد ايشان مستخلص ساخته چنانچه ، در ماه رمضان بغداديان به آسايش و فراغت تمام در منازل خود مطمئن بودند . و در ماه شوّال ، حسن بن سهل از مداين به بغداد مراجعت نموده اهل بغداد و لشكريان كمر اطاعت و انقياد در ميان بسته در مقام خدمتكارى درآمدند و منصور بن مهدى با جمعى كه به او متّفق بودند ، دست از آن مهمّ بازداشته كنار گرفتند .\r\nو از جمله وقايع اين سال ، وليعهد گردانيدن مأمون ، علىّ بن موسى الرّضا ، عليه التّحيّة و السّلام را ، مخالفت نمودن عباسيان در بغداد با مأمون ، توجّه او به جانب بغداد ، و كشته شدن فضل بن سهل در سرخس بود .\r\nدر روضة الصّفا آورده كه به واسطهء امارت حسن بن سهل اطراف حجاز و يمن و اكثر بلاد عرب پرفتنه و آشوب شد و در هر شهرى يكى از علويان دعوى خلافت مىكردند و فضل بن سهل اين معنى را به مأمون نمىگفت ، امّا همين قدر به عرض او مىرسانيد كه در شهرى يكى از اولاد على بن أبى طالب ، عليه السّلام ، ظهور كرده دعوى خلافت مىكند و مردم متابعت\r\n\r\n","description":"","footnote":"","page_name":" 1459 ","page_number":745},
  {"content":"\r\n\r\nايشان مىنمايند و هرج و مرج به ديار عرب راه يافته تدبير اين فتنه پيش از آنكه كار از دست برود بايد كرد . القصّه ، بعد از مشورت ارباب دولت ، آراء بر آن قرار گرفت كه مأمون شخصى از اجلّهء سادات را كه به علم و دانش سرآمد روزگار باشد ، وليعهد خود گرداند تا علويان به سبب او دست از اين فتنه و آشوب بازدارند . در كشف الغمّه مسطور است كه فضل بن سهل مطلقا به اين امر راضى نمىشد و با مأمون مىگفت : اين امر موجب زوال دولت از خاندان عباسيان است ؛ « 1 » چرا كه ، مردم عالم همه متابعت سادات را غنيمت مىدانند . غايتش چون دست ايشان از اسباب دنيا كوتاه است و مردم طالب دولت و حشمت مىباشند متابعت ايشان نمىنمايند . بنابراين بود كه هارون الرّشيد و آبا و اجداد تو دست ايشان را از امور دنيا كوتاه مىداشتند . امّا چون مأمون در اين باب مجدّ بود فضل بن سهل بالضّروره ساكت شد و بعد از تأمّل و تدبّر قرعهء اختيار بر امام عالى مقدار علىّ بن موسى الرّضا ، عليه التّحيّة و الدّعا ، افتاد كه اقاصى و ادانى ، آشنا و بيگانه ، مخالف و مؤالف به فضيلت و تقدّم او اعتراف داشتند و در بزرگى و سيادت او سخن نداشتند . بنابراين ، مأمون در سنهء مأتين هجرى « 2 » خال خود ، رجاء بن ضحاك ، را با يكى « 3 » از مقرّبان خود كه هر دو ايشان به فصاحت بيان و طلاقت لسان از ابناى روزگار امتياز تمام داشتند ، به طلب امام رضا ، عليه التّحيّة و الثّنا ، به مدينهء طيّبه فرستاد .\r\nالقصّه ، چون امام رضا ، عليه التّحيّة و الثّنا به صحّت و سلامت به مرو تشريف آوردند « 4 » مأمون به اعزاز و اكرام آن حضرت را ملاقات نموده در خلوتى كه غير از امام و مأمون و فضل بن سهل ، رابعى نبود گفت : يابن رسول اللّه ، من مىخواهم كه خود را از خلافت خلع نموده زمام امور مسلمانان به دست تو واگذارم ، كه با وجود تو هيچ كس را استحقاق اين امر نيست . امام ، عليه السّلام ، چون اين سخن از مأمون شنيد بسيار ابا و امتناع نمود و گفت : امرى كه ممكن نيست نبايد گفت . « 5 »\r\n\r\n\r\n","description":"","footnote":"\r\n( 1 ) . پل هرن مىنويسد : « فضل بن سهل كه دم از تشيّع مىزد براى رفع فتنه و ساكت كردن مردم و رضايت خاطر پيروان اين مذهب و جهت اصلاح كار ، چنين صلاح ديد كه مأمون حضرت رضا را به مرو بخواند و ولايتعهدى را به او دهد و از دانش و بينش و حسن رأى و تدبير آن بزرگوار استفاده كند . » ؛ - ترجمهء تاريخ پل هرن ، ص 21 . و بيهقى نيز صحبت از نذر و سوگند مأمون مبنى بر انتقال خلافت به علويان مىكند كه اگر بر امين پيروز شود اداى سوگند نمايد . و در اين زمان ، فضل وى را به اداى نذر و سوگند وادار مىكند نيز ؛ - سيد مؤمن شبلنجى ، نور الأبصار ؛ جهشيارى ، الوزراء ، ص 256 .\r\n( 2 ) . سال دويست هجرى . - و .\r\n( 3 ) . وى « فرناس » از چاكران مأمون بود .\r\n( 4 ) . امام ( ع ) را اوّل به كوفه بردند و از آنجا از راه بصره به مرو رسانيدند ؛ - عيون أخبار الرّضا ، ج 2 ، ص 141 .\r\n( 5 ) . امام ( ع ) فرموده : اگر كه اين خلافت از تو است و خدا آن را جهت تو قرار داده روا نباشد لباسى را كه خدا به اندام تو پوشانيده آن را از خود بكنى و به ديگرى بپوشانى ، و اگر كه خلافت از آن تو نيست ، چگونه رواست چيزى را كه از تو نيست به ديگرى بدهى ! امام ( ع ) با اين سخن آشكار بر خلاف ميل باطنى مأمون ، كه آرزو داشت به كمك امام ( ع ) به خلافت خود مشروعيت بدهد ، به مأمون و ديگران فهماند كه خلافت مأمون به هيچ عنوان مشروع و بحقّ نيست .\r\n","page_name":" 1460 ","page_number":746},
  {"content":"\r\n\r\nالقصّه ، هرچند مأمون مبالغه مىكرد امام ، عليه السّلام ، ابا و استغفار مىنمود . آخر الأمر ، مأمون گفت : يابن رسول اللّه ، چون اين امر را قبول نمىنمايى ولايتعهدى را البته قبول بايد نمود . امام ، عليه السّلام ، اين را نيز قبول نمىكرد تا آنكه مأمون شروع در تهديد كرده قصّهء شورى در ميان آورد و گفت : عمر خطّاب جدّ تو علىّ بن أبى طالب را در شورى داخل گردانيد و گفت هركه از اين امر سركشى كند گردن او بزنيد . بنابراين ، امام رضا ، عليه السّلام ، قبول آن نموده « 1 » و مأمون فرمود تا مردم لباس سياه‌پوشى را ، كه لباس عباسيان بود ، بر طرف سازند و رايات و اعلام سبز كردند .\r\nروز ديگر ، مأمون مجلس راست كرد و جهت امام رضا ، عليه السّلام ، پهلوى خود جايى ترتيب داد و امام رضا با لباس سبز متقلّد به سيف در آنجا قرار گرفت و مأمون فرمود تا اوّل پسرش ، عباس بن مأمون ، آمد و با امام رضا ، عليه السّلام ، بيعت كرد . بعد از آن ، طبقات خلايق فوجى بعد از فوجى به بيعت آن حضرت مشرّف مىشدند و مأمون به قدر حال هريك را جايزه مىداد . « 2 » و از مداينى ، كه از محبّان صميمى اهل بيت ، صلّى اللّه عليه و آله است ، منقول است كه يكى از خواص امام رضا ، عليه السّلام ، مىگفت كه در وقتى كه مأمون از مردم جهت امام رضا بيعت مىگرفت و علمهاى سبز بر سر آن حضرت بازداشته بودند من از خوشحالى در پيراهن نمىگنجيدم و با خود مىگفتم كه الحمد للّه و المنّه كه آخر الأمر ، منصب خلافت در مركز خود قرار گرفت ، كه به يك ناگاه امام به جانب من نگاه كرد و آثار خوشحالى و سرور من مشاهده فرمود . پس مرا پيش طلبيد و آهسته با من گفت : بسيار خوشحال مباش كه اين امر تمام مىشود .\r\nالقصّه ، مأمون فرمود تا به اطراف و جوانب بلاد اسلام فرامين نوشتند كه مردم به بيعت امام رضا ، عليه السّلام ، درآيند . و در جميع بلاد حكم شد كه رايات را سبز كنند . پس مجموع سكّان بلاد و امصار از روى انبساط خاطر به فرمان مأمون به بيعت آن حضرت درآمدند غير از جمعى از بنى عباس كه در بغداد استيلا داشتند ، كه ايشان چون اين خبر شنيدند بر مأمون لعنت كردند و گفتند كه او از صلب رشيد نيست . اگر او فرزند او بودى بايستى كه خلافت از خاندان\r\n\r\n\r\n","description":"","footnote":"\r\n( 1 ) . جهت مطالعهء متن پيمان‌نامهء ولايتعهدى امام رضا ( ع ) به خط مأمون و آن حضرت ؛ - كشف الغمّه ، ص 277 ؛ مجلسى ، بحار الأنوار ، ج 11 .\r\n( 2 ) . مأمون مىخواست از خلال اعطاى ولايتعهدى به امام ( ع ) در آن واحد به چند هدف دست يابد :\r\nالف - محاصرهء امام ( ع ) و زير نظر گرفتن رفت‌وآمد وى و دور ساختن آن حضرت از پايگاههاى مردمى .\r\nب - كاشتن تخم شك و ترديد در راه رهبرى اهل بيت ( ع ) كه مردم با خود بگويند مخالفت امام ( ع ) با خواسته‌هاى مأمون و پذيرفتن ولايتعهدى چگونه باهم مىخواند .\r\nج - زير نظر داشتن حركات شورشى و كوشش در جلب عواطف علويان .\r\n","page_name":" 1461 ","page_number":747},
  {"content":"\r\n\r\nعباس به در نبردى . القصّه ، اتّفاق نموده به ابراهيم بن مهدى عباسى بيعت كردند . « 1 »\r\nچون اين خبر ، به مأمون رسيد از فضل بن سهل پرسيد كه : اين چه حكايت است كه از جانب بغداد مىشنوم ؟ فضل در جواب گفت : مردم ، ابراهيم را به امارت نشانده‌اند ، و هركس كه غير از اين به سمع امير المؤمنين رسانيده دروغ گفته .\r\nالقصّه ، فضل طرحى افكنده بود كه هيچ كس زهره نداشت كه به خلاف رأى او در مجلس مأمون سخن گويد . و اين معنى را صغار و كبار از مأمون عجب مىدانستند ؛ چرا كه ، او پادشاهى [ 184 ب 
  ] بود در كمال فضيلت و اكثر اوقات او به مطالعهء كتب حكمى و سياسى صرف مىشد ، « 2 » بلكه جميع كتب حكمى در زمان او از زبان يونانى به عربى آمده . و حكما در باب آداب سلاطين نوشته‌اند كه يكى از امورى كه سلاطين را مرعى بايد داشت آگاهى است از حال رعيّت و لشكريان . پس بر سلاطين واجب است كه پنهانى مستخبران معتمد نصب فرمايند و مستحفظان امين برگمارند تا به تجسّس و تفحّص حالات مملكت و مهمّات رعيّت قيام نموده به موقف جلال اعلام نمايند .\r\n* * * و در وصاياى ارسطو مسطور است كه پادشاه بايد كه از تفحّص احوال دشمنان به هيچ وجه تغافل نورزد و منهيان و متجسّسان به تفحّص امور ايشان گماشته دارد و از احوال ظاهرهء ايشان استنباط حالات باطنهء ايشان نمايد . و در اطلاع بر عزايم و نيّات ايشان ، استفسار از حواشى و خدم كه به قلّت عقل و بلاهت موسوم باشند ، اجرى عظيم داند . و بسيار بود كه سلاطين در شب به لباس مجهول مىگشتند و تفحّص احوال مملكت و رعيّت مىكردند ؛ چه بسيار ، اخبار باشد كه مقرّبان بارگاه سلطنت نشنوند و اگر به سمع ايشان رسد جهت مصلحت خود يا ملاحظهء وقت و زمان به پادشاه نگويند يا نتوانند گفت . و از حضرت داود ، على نبيّنا و عليه الصلوات و السّلام ، منقول است كه شبها جامه بدل كردى و در شهر و بازار گشتى و به صورت مردم غريب آمده از هركسى چيزى پرسيدى و گفتى : داود با شما چه نوع معامله مىكند و نوكران و كاركنان او به چه وجه سلوك مىنمايند ؟ پس اگر جايى ديدى كه خللى پديد آمده به تلافى آن مشغول گشتى . و چون در اين صورت كه پادشاه به خود بيرون آيد و تفحّص كند امكان خطر است ،\r\n\r\n\r\n","description":"","footnote":"\r\n( 1 ) . بيعت با ابراهيم بن مهدى در سال دويست و دو هجرى بود و او را « مبارك » لقب دادند . مدّت خلافتش در حدود دو سال بود ؛ - ابن أثير ، الكامل ، ج 6 ، ص 341 . وى در فن موسيقى ماهر بود و او را ملقّب به « شيخ المغّنين » كرده بودند ؛ - ابن خلّكان ، وفيات الأعيان . و نيز در خصوص انقلاب بغداد و طغيان بنى عباس و بيعت با ابراهيم كه منتهى به شهادت امام رضا ( ع ) و قتل فضل بن سهل شد ؛ - ابن أثير ، منبع پيشين ، ص 346 .\r\n( 2 ) . هندو شاه حكايتى خواندنى در باب ذكاوت و شعرشناسى مأمون ذكر كرده است ؛ - تجارب السّلف ، ص 160 .\r\n","page_name":" 1462 ","page_number":748},
  {"content":"\r\n\r\nحكما دستورى نهاده‌اند كه سلطان بايد كه منهيى امين ، معتمد ، دولتخواه ، بىغرض ، پاك اعتقاد و بلندهمّت تعيين نمايد بر وجهى كه كسى بر آن وقوف نيابد و مرسوم او به دلخواه او مقرّر نمايد تا اگر كسى بر احوال او واقف شود او را به زر فريب نتواند داد . و چنان بايد كه آن منهى به هر وقت كه خواهد پيش پادشاه تواند رفت ؛ چه ، شايد كه چيزى باشد كه توقّف برندارد . و چون حال بر اين منوال بود هر آينه پادشاه بر جزوى و كلّى ملك صاحب وقوف باشد . و چون اركان دولت و اعيان ولايت بر اين حال اطلاع يابند معاش بر وجهى كنند كه بايد ، و اعمال ناشايسته از ايشان در وجود نيايد . و مناسب اينجاست آنچه از خوارزمشاه منقول است . و آن‌چنان است كه خوارزمشاه در باب سياست و عدالت كار به جايى رسانيده بود كه هيچ آفريده‌اى در قلمرو او مرتكب عمل ناشايست از فسق و فجور نمىتوانست شد مگر يكى از اعيان امراى دولت او كه حقوق خدمت قديمى داشت و اختيار تمام در سر كار او داشت و خود را به صورت صلاح به خوارزمشاه نمودى و در خفيه به شرب و انواع فسق و فجور مشغول بودى و هيچ كس را ياراى آن نبود كه از وى شكايت كند . خوارزمشاه بر اين حال وقوف يافته نخواست كه ظاهرا در آن باب با وى سخنى گويد ؛ چه ، اظهار اين نوع كلمات از بزرگان رفع حجاب احتشام و هيبت نمايد . بنابراين ، روزى آن امير را طلبيده گفت : مرا مرغى بايد كه منقار او سرخ باشد و سرهاى بال او سياه و باقى تمام سفيد و جز تو اين مرغ را كسى پيدا نتواند كرد . آن امير گفت : به طلب آن اشتغال نمايم به هر وجه كه توانم به دست آرم ، امّا مرا سه روز مهلت بايد داد .\r\nالقصّه ، آن شخص به جستجوى آن مرغ مشغول گشت و در شهر و نواحى چنين مرغى نتوانست آورد . بعد از سه روز به پايهء سرير سلطنت آمده مراسم اعتذار تمهيد نمود و گفت : اى ملك ! بدان مقدار كه مقدور بود در تفحّص كوشيدم و شرط سعى به جاى آوردم ، هيچ جا پيدا نشد . اشارهء پادشاه به هرچه صادر شود در عوض آن مهيّا گردانم . پادشاه گفت : مطلوب من آن مرغ است كه گفتم . من اختيار شهر و ولايت مدتى است كه به دست تو دادم و تو از تحصيل اين مقدار چيز عاجزى . باز سه روز تو را مهلت دادم ، بايد كه اين نوبت بىچنين مرغى نيايى .\r\nآن بىچاره باز سه روز ديگر تفحّص و تتبّع نمود . به هيچ وجه پى به مقصد نبرد . بعد از سه روز تهيدست بازآمد . خوارزمشاه فرمود : تبارك اللّه ! تو از شهر چنين خبر دارى ؟ ! چهار مرغ به اين شكل و هيئت در يك خانه است و تو پيدا نمىتوانى كرد ! برو به سر چهار سوى شهر و از بازار شرقى گذر كن ، به در فلان مسجد محلّه‌اى است بر دست راست . در اين محلّه كوچه‌اى است درش جانب غرب . بدان خانه درآى و به صفّه‌اى كه بر طرف جنوب است ، توجّه كن . بر دست چپ او خانه‌اى است . در اندرون آن خانه ، خانه‌اى خرد است . در آن خانه بگشا . در آنجا\r\n\r\n","description":"","footnote":"","page_name":" 1463 ","page_number":749},
  {"content":"\r\n\r\nقفصى [ - قفسى 
  ] يا بى ، نمد زرد در آن پوشيده و در آن قفص چهار مرغ است بدان نوع كه من گفته‌ام .\r\nامير حيران شده از نزد خوارزمشاه بيرون آمده و به دستورى كه نشان داده برفت و قفص با مرغان حاضر گردانيد . ملك فرمود كه : اهل حكومت بايد كه از شهر و ولايت خود چنين خبر داشته باشند كه من هستم . آن امير كه اين سخن شنيد ، با خود انديشيد كه پادشاهى كه از كوچه و بازار و خانهء شهر چنين باخبر است امكان دارد كه بر اعمال پنهانى من هم وقوف داشته باشد .\r\nمن بعد معاش خود را تغيير بايد داد . پس ، از معاصى بالكليّه توبه كرد و بر راه راست درآمد .\r\nاز اين حكايت چنين مفهوم مىشود كه اطلاع سلاطين بر احوال مردم فوايد بسيار دارد .\r\n* * * القصّه ، كار ابراهيم در بغداد روزبه‌روز قوّت مىگرفت و لشكر بر وى جمع مىگرديد و فضل بن سهل اين معنى را بر مأمون پوشيده مىداشت . امّا چون اخبار قوّت و شوكت متواتر به خراسان رسيد به نوعى كه عوام النّاس در كوچه و بازار مىگفتند ؛ ظاهرا به طريق افواه از زبان جماعتى غير معتد بها به مأمون شمّه‌اى از آن حكايت رسيد و مأمون از آن آگاهى يافته با امام علىّ بن موسى الرّضا خلوت نموده احوال عراق عرب از آن حضرت استفسار نمود . امام ، عليه السّلام ، احوال عراق را از بدايت امارت حسن بن سهل تا آن غايت آنچه واقعى بود با مأمون در ميان نهاد و به شرح و بسط ، تمامى قضايا كه در اين مدّت در عراق عرب روى نموده به عرض وى رسانيده . مأمون متعجّب گشته گفت : فضل با من چنين گفت كه ابراهيم به اتّفاق حسن بن سهل به امارت بغداد و انتظام امور آن بلاد مىپردازند . امام رضا ، عليه السّلام ، فرمود :\r\nفضل دروغ به عرض رسانيده و خيانت كرده . سخن راست آن است كه من مىگويم . مأمون گفت : هيچ كس غير از تو بر اين قضيّه اطلاع دارد ؟ امام جواب داد كه : يحيى بن معاذ ، عبد العزيز بن عمران ، خلف مصرى ، و فلان و فلان كه همه از ثقات و معتمدان تواند بر اين قضيّه اطلاع دارند .\r\nمأمون آن جماعت را طلب داشته از ايشان استفسار احوال نمود . همه متّفق اللّفظ و المعنى موافق سخن امام ، عليه السّلام ، به عرض رسانيدند و گفتند كه : ما در اين مدّت از بيم فضل بن سهل اين سخنان مىشنيديم و به زبان نمىتوانستيم آورد . مأمون آن قوم را سرزنش بسيار نمود و به استفسار احوال عراق عرب مشغول گشت تا آنكه جمعى كثير به عرض او رسانيدند كه از ابتداى حكومت حسن بن سهل تا اين زمان ، در عراق عرب شورش و غوغاست . و هرثمة بن أعين براى آن آمده بود كه معروض دارد كه سپاهى و رعيّت ، امارت حسن بن سهل را كاره‌اند ؛ امّا فضل او را از امير المؤمنين افكنده مجال نداد كه از روى دولتخواهى كلمه‌اى به\r\n\r\n","description":"","footnote":"","page_name":" 1464 ","page_number":750},
  {"content":"\r\n\r\nعرض رساند . عاقبت در خون آن بىگناه دولتخواه سعى كرد ، چنانچه بر همه روشن است .\r\nچون مأمون بر كماهى حالات خبر يافت نداى كوچ نموده عزيمت بغداد فرمود . فضل از سعايت و بدگويى دشمنان آگاه گشته درصدد تأديب ايشان شد . و امام رضا ، عليه السّلام ، شمّه‌اى از جرأت فضل در مجلس مأمون به عرض او رسانيد . مأمون در جواب گفت : بعد از اين ، همّت من در تلافى مافات مصروف خواهد بود .\r\nنقل است كه فضل بن سهل در علم نجوم مهارت داشت « 1 » و از دلايل نجومى چنين معلوم كرده بود كه خون او ميان آب و آتش فلان روز خواهند ريخت . « 2 » و با خود انديشيد كه هيچ شكّ نيست كه جايى چنين كه اين دو ضدّ باهم ملاقات دارند حمام است . اتّفاقا ، مأمون در آن روز به سرخس رسيده ميل حمام نمود و نزد امام رضا ، عليه السّلام ، كس فرستاد كه بياييد كه به اتّفاق به حمام رويم . امام به ايشان نوشت كه : « امشب من جدّ خود پيغمبر را ، صلّى اللّه عليه و آله ، در خواب ديدم كه مرا از رفتن حمام منع فرمود و امروز مطلقا به حمام نبايد رفت . بايد كه امير المؤمنين خود را امروز از حمام رفتن بازدارد و به هيچ وجهى به حمام نرود . »\r\nالقصّه ، مأمون عزيمت حمام رفتن بر طرف و فضل بن سهل به حمام رفت . و غرض فضل آنكه حمام رفته فصد كند تا تقدير ايزدى بدان حيله از خود رفع نمايد . اتّفاقا ، به حمام رفت و فصد كرد . [ 185 الف 
  ] بيرون كه آمد غالب المسعودى أسود ، « 3 » قسطنطين رومى ، فرج ديلمى ، و موفّق الصقلبى « 4 » انتهاز فرصت نموده فضل بن سهل را بر سر حمام پاره‌پاره كردند . چون اين خبر ، به مأمون رسيد اظهار اضطراب كرده فرمود كه ده هزار دينار به آن كس مىدهم كه قاتلان فضل را به دست آرد . « 5 » ابو العباس دينورى « 6 » ايشان را پيدا كرده نزد مأمون حاضر گردانيد . مأمون از ايشان پرسيد كه : به چه سبب مرتكب اينچنين امرى شنيع گشتيد ؟ بعضى از ايشان گفتند كه : خواهر زادهء فضل ، على بن ابو سعيد ، ما را بر آن داشت . و قولى آنكه گفتند :\r\nاى امير المؤمنين ، از خداى تعالى بترس . نه تو ما را به اين كار تحريض نمودى و به ما وعده‌ها دادى ؟ مأمون از اين سخن به غضب آمده فرمود تا ايشان را به فضل رسانيدند .\r\n\r\n\r\n","description":"","footnote":"\r\n( 1 ) . هندو شاه مىنويسد : « پدر و پسر [ - سهل و فضل 
  ] علم نجوم مىدانستند . فضل طالع مأمون را بديد و دلايل سلطنت و خلافت واضح بود . »\r\n( 2 ) . عبارت ابن خلّكان را عينا نقل مىكنيم : « هذا ما قضى الفضل بن سهل على نفسه ، قضى انه يعيش ثمانيا و اربعين سنة ثم يقتل ما بين ماء و نار . »\r\n( 3 ) . وى دايى مأمون بوده است .\r\n( 4 ) . هر سه نسخه : موقر صفدى . يعقوبى مىنويسد : « . . . غالب رومى و سراج خادم با شمشيرها بر وى درآمدند و . . . » ؛ ترجمهء تاريخ يعقوبى ، ج 2 ، ص 469 .\r\n( 5 ) . در خصوص سخنى كه مادر فضل در جواب تعزيت و تسليت مأمون گفته و از نوادر كلمات است ؛ - فرهنگ ايران زمين ، ج 10 ، ص 314 .\r\n( 6 ) . الكامل : عباس بن هيثم دينورى .\r\n","page_name":" 1465 ","page_number":751},
  {"content":"\r\n\r\nاز ياسر مولى منقول است : شبى كه فضل بن سهل كشته خواهد شد ، « 1 » پيش امام رضا ، عليه السّلام ، بودم كه حاضران مجلس شريف را فرمود كه نعوذ باللّه من شرّ ما نزل فى هذه الليلة .\r\nيعنى : پناه مىجوييم از شرّ آنچه امشب نازل خواهد شد . پس با آن جماعت چند نوبت اين كلمه بر زبان گذرانيديم . ياسر گويد چون امام نماز بامداد گزارد مرا گفت : بر بام رو و معلوم كن كه چه واقع شد . من به موجب فرموده عمل نمودم و بر بام رفتم . ناگاه آواز گريه‌اى به گوش من رسيد كه دم به دم زياده مىشد . در اين اثنا ، مأمون از راهى كه ميانهء منزل او و امام مفتوح بود ، درآمد و گفت : يا سيدى ابو الحسن ، خبر دارى كه جمعى فضل بن سهل را در حمام كشته‌اند و سه كس گرفته‌اند كه يكى از آن سه كس خال اوست ؟ و مأمون بعد از اداى تعزيت طبل رحيل كوفته روى به طوس نهاد و در آنجا مرغ روح آن حضرت به حظاير قدس خراميد .\r\nو در سبب موت آن حضرت روايات بسيار واقع است . اكثر علماى اماميهء اثنى عشريه « 2 » بر آن‌اند كه مأمون او را زهر داد . صاحب كشف الغمّه و صاحب [ مصباح 
  ] كفعمى و ابن طاوس مأمون را از اين امر مبّرا مىدانند و در اين باب مبالغهء بسيار دارند كه از مأمون اين حركت شنيعه سرنزده ، بلكه او از صميم قلب با اهل بيت محبتّى داشت . و اللّه اعلم بحقايق الأمور .\r\nدر روضة الصّفا چنين آورده است كه سبب تغيير مأمون بر امام رضا ، عليه السّلام ، آن بود كه به واسطهء آنكه مأمون آن حضرت را وليعهد ساخته بود و عباسيان و اهل بيت خود را از دولت خلافت محروم داشته ، چنانچه مجملى قلمى شد ، جماعتى از عباسيان و هواخواهان ايشان در بغداد با عمّ مأمون ، ابراهيم بن مهدى ، بيعت كرده نام مأمون را از خطبه و سكّه بينداختند .\r\nمأمون از آن جهت انديشه نموده قصد امام ، عليه السّلام ، نموده به انگورى كه به زهر پرورش يافته بود آن حضرت را مسموم گردانيد . و طايفه‌اى از مورّخان چنين آورده‌اند كه امام رضا ،\r\n\r\n\r\n","description":"","footnote":"\r\n( 1 ) . در خصوص نسب فضل بن سهل و علّت اساسى قتل وى و نمونه‌اى از اشعارش ؛ مرزبانى ، معجم الشعرا ، ص 83 . و نيز دربارهء وى ؛ - تاريخ ابن تغرى بردى ج 2 ، ص 172 ؛ ابن عماد حنبلى ، شذرات الذّهب ، ج 2 ، ص 5 ؛ ابن خلّكان ، وفيات الأعيان ، ج 3 ، ص 210 ؛ آداب الحرب و الشجاعة ، ص 346 . مرزبانى و ابن خلّكان سال فوت فضل را دويست و دو قيد كرده‌اند . سن وى به وقت مرگ چهل و هشت بود . ( نقل از تعليقهء مرحوم قاضى طباطبايى بر تجارب السّلف ، ص 153 ) و فضل را نه مالى بود و نه مزرعه‌اى بجز پنج غلام و يك اسب و يك يابو ؛ - يعقوبى ، ترجمهء تاريخ يعقوبى ، ج 2 ، ص 469 .\r\n( 2 ) . علاوه بر علماى شيعه ، بعضى از علماى اهل تسنّن نيز بر شهادت امام رضا ( ع ) به دست مأمون تأكيد دارند . ابن أثير از مسموميّت آن حضرت سخن به ميان آورده است ( متن عربى الكامل ج 6 ، ص 203 ) . ابن حجر تصريح مىكند كه علىّ بن موسى در سناباد شهيد شد ( تهذيب التهذيب ، ج 7 ، ص 387 ) و سمعانى نيز مىگويد كه امام با آب انار شهيد شد ( الأنساب ، ورق 255 ) ؛ - تعليقهء ابو القاسم پاينده بر ترجمهء تاريخ طبرى . خوردن انگور يا انار مسموم كه تفصيل مسموم ساختن آن دو در مقاتل الطّالبين أبو الفرج اصفهانى ( ص 567 ، چاپ سيّد احمد صقر ) آمده ، بنا به تصريح مرحوم استاد سيد حسن قاضى طباطبايى ( در تعليقات و حواشى بر تجارب السّلف ، ص 130 ) از روى اجبار و اصرار بوده است .\r\n","page_name":" 1466 ","page_number":752},
  {"content":"\r\n\r\nعليه السّلام ، به مقتضاى قل الحقّ و لو كان مرّا « 1 » در نصيحت مأمون مبالغه نمودى و مداهنه مطلقا جايز نداشتى ؛ چنانچه ، روزى امام ، عليه السّلام ، به خانهء مأمون درآمده ديد كه وضو مىساخت و غلامى آب بر دست و پاى او مىريخت . فرمود كه : يا امير المؤمنين ، هيچ كس را در عبادت خداى تعالى با خود شريك مگردان . مأمون غلام را از آن كار بازداشته خود وضو به اتمام رسانيد . و هرچند مأمون به حسب ظاهر متابعت و مطاوعت امام مىنمود امّا غبار نقار و ملال بر حاشيهء ضمير او مىنشست ، تا آنكه بعد از تراكم ايّام ، اين حركت شنيع از وى در وجود آمد .\r\nديگر آنكه اگرچه فضل بن سهل در باب وليعهد گردانيدن امام رضا ، عليه السّلام ، سعى بسيار كرد ، امّا چون بالطّبع او و برادرش ، حسن بن سهل ، جابر و ستمكار بودند و به خلق خدا آزار ايشان بسيار مىرسيد و هرچند امام ايشان را از اين امور قبيحه سرّا و جهرا منع مىفرمود مفيد نمىافتاد . بنابراين ، هرگاه مأمون ذكر فضل و حسن ، برادرش ، كردى امام از كمال ديانت و نيك‌انديشى ، مأمون را از گوش به سخن ايشان كردن منع مىفرمودى و مىگفتى كه : صلاح دارين تو در آن است كه به سخن ايشان عمل ننمايى . و ايشان بر اين معنى اطلاع يافته به واسطه و بىواسطه به غمز امام مشغول شدند . تا به تحريك آن بدكيشان بدى به خاطر مأمون راه يافت و عاقبت به حسب اتّفاق امام رضا و مأمون باهم طعام بخوردند و امام رنجور شد و مأمون نيز اظهار مرض كرده عبد اللّه « 2 » بشير را گفت كه دست از ناخن چيدن باز دار تا دراز شود . عبد اللّه گفت كه چون ناخنهاى من دراز شد مأمون چيزى مانند تمر هندى به من داد كه : اين را به هر دو دست خمير كن و بمال . من چنان كردم . بعد از آن ، در همان موضع گذاشته خود پيش امام رضا ، عليه السّلام ، رفت و از حال او پرسيد . امام فرمود : اميد مىدارم كه بهتر شوم . مأمون گفت : الحمد للّه امروز [ من هم 
  ] بسيار بهترم . اكنون طبيب پيش تو خواهد آمد كه به معالجه قيام نمايد . امام گفت : هيچ احتياجى به طبيب و معالجه نيست . مأمون به خشم رفت و گفت : آب انار بايد آشاميد . آنگاه مرا طلب داشت و گفت : مقدارى آب انار حاضر كن . من انار حاضر گردانيدم . مأمون در حضور امام ، عليه السّلام ، انار را به من داد كه اين انار را به هر دو دست خود فشرده آبش را بيار . من به موجب فرموده عمل نمودم و مأمون به دست خويش آن آب را به امام ، عليه السّلام ، داد تا بخورد . بعد از آن ، به دو روز وفات يافت .\r\nو از أبا صلت هروى « 3 » كه از خواص امام رضا ، عليه السّلام ، بود مروى است كه روزى پيش\r\n\r\n\r\n","description":"","footnote":"\r\n( 1 ) . حقيقت را بگوى گرچه تلخ باشد . - و .\r\n( 2 ) . در بعضى منابع تاريخى به صورت « عبد الرّحمن بن بشير » آمده است .\r\n( 3 ) . أبا صلت عبد السّلام بن صالح هروى است . از خدّام آستان و مقربان درگاه حضرت علىّ بن موسى الرّضا كه اخبارى از آن حضرت روايت نموده است . قبر وى در نزديكى شهر مشهد و صاحب بقعه و آثار است .\r\n","page_name":" 1467 ","page_number":753},
  {"content":"\r\n\r\nامام رضا ، عليه السّلام ، ايستاده بودم كه با من گفت : اى أبا صلت ، در اين گنبد هارون برو و از چهار جانب آن خاك بياور . آنچه فرمود به جاى آوردم . پس آن خاك گرفته و بوى كرده از دست بينداخت و فرمود كه : زود باشد كه در اين موضع براى من حفر كنند و سنگى ظاهر شود كه هر كلنگ‌دارى كه در خراسان باشد بياورند آن را قلع نتواند كرد . بعد از آن فرمود كه : از فلان موضع خاك بيار . من به موجب فرموده عمل نمودم و از آن موضع كه فرموده بود خاك بياوردم . فرمود كه : از جهت من در اين موضع قبرى حفر كنند . بايد كه در آن زمان بگويى كه هفت درجه فرو برند و در ماينهء قبر شق كنند ، و اگر مانع آيند بگويى كه لحد دو زراع و شبرى باشد كه آن را خداى به رحمت خود واسع و فراخ خواهد گردانيد . و در زمان كندن قبر از جانب سر قبر رطوبتى پيدا خواهد شد . اى أبا صلت ، به كلامى كه تو را تعليم مىكنم در آن وقت تكلّم كن تا آب زياده شود و لحد برگردد و دور آن آب ماهيان كوچك بينى اين نان كه به تو مىدهم ريزه‌ريزه كن و در آن آب بينداز تا ماهيان بخورند . آنگاه ماهيى بزرگ پيدا شود و تمامى آن ماهيان بىحدّ را كه در دور آن ماهى بزرگ باشد ، برچيند ؛ چنانچه ، هيچ يكى از آنها نماند . بعد از آن ، ماهى بزرگ غايب شود . به كلامى كه تو را تعليم كردم به آن تكلّم كن كه جميع آن آب خشك گردد . و بايد كه جميع آنچه به تو گفتم در حضور مأمون به فعل آرى . و چون سخن به اينجا رسيد فرمود : اى أبا صلت ، من فردا پيش اين جانى ، يعنى مأمون ، خواهم رفت . اگر بيرون آيم و بر سر خود چيزى نپوشيده باشم با من سخن گوى ، كه جواب تو خواهم گفت . اگر چيزى بر سر خود انداخته باشم با من هيچ مگوى .\r\nأبا صلت گويد : روز ديگر امام بعد از اداى نماز بامداد جامه‌هاى پاك پوشيده منتظروار بنشست ، كه به يك ناگاه غلامى از پيش مأمون به طلب آن حضرت آمد و امام متوجّه منزل مأمون گشت و من در پى آن مىرفتم تا به مجلس مأمون درآمد . و در پيش او طبقهاى ميوه نهاده بودند و در دست او خوشهء انگور بود و آن را مىخورد . چون امام را ديد برجست و رسم معانقه به جاى آورد و ميانهء هر دو چشم آن [ حضرت 
  ] بوسه داد و آن خوشهء انگور را به دست امام داد و گفت : يابن رسول اللّه ، از اين خوب‌تر انگور ديده‌اى ؟ امام فرمود : انگور نيكو در بهشت باشد . آنگاه خوشهء ديگر انگور به دست امام داد و گفت : از اين انگور تناول نماى . امام امتناع فرمود كه معاف دار مرا . مأمون مبالغه نمود و گفت : آيا مرا متّهم مىدارى ؟\r\nپس امام رضا ، عليه السّلام ، بالضّروره آن خوشه را گرفت و چند دانه تناول نمود و باقى را بينداخت و در ساعت برخاست . مأمون گفت : كجا مىروى ؟ گفت : بدانجا كه فرستادى . و چيزى بر سر خود انداخته بيرون آمد . با وى سخن نگفتم تا به منزل مقدّس خود رفت و فرمود تا در سراچه ببندند و بر فراش خود تكيه نمود . من در ميان سراى غمگين و متحيّر بماندم كه\r\n\r\n","description":"","footnote":"","page_name":" 1468 ","page_number":754},
  {"content":"\r\n\r\nناگاه جوانى كه فرّ بزرگى از آن هويدا بود ، در ميان سراى پيدا شد . نگاه كردم بسيار شبيه به امام رضا ، عليه السّلام ، بود . بر وى سلام كردم و بتعجيل پيش او رفته پرسيدم : از كجا درآمدى ؟\r\nكه من در سراى [ 185 ب 
  ] بسته بودم . گفت : آن كس مرا آورد كه از مدينه به يك ساعت مرا به اينجا رسانيد . پرسيدم : تو كيستى ؟ گفت : من حجّة اللّه محمّد بن علىّ بن موسىام . و به روايتى گفت : من حجّت خدايم بر تو اى ابا صلت .\r\nالقصّه ، اين سخن گفته عزم كرد كه پيش پدر رود . به من نيز اشارت كرد كه تو نيز درآى .\r\nچون امام رضا ، عليه السّلام ، قرّة العين خود را بديد برخاست و با وى رسم معانقه به جاى آورد و به سينهء خويش او را منضم گردانيد و تنگ در بغل درگرفت و با وى در سرّ سخنها گفت كه من ندانستم . آنگاه ديدم كه بر دو لب امام رضا ، عليه السّلام ، كفى سفيدتر از برف ظاهر گرديد و محمّد بن على ، عليهما السّلام ، او را مىليسيد و بعد از آن ، دست در ميان جامه و سينهء پدر بزرگوار خود برده چيزى مثل گنجشك كوچك بيرون آورده آن را فرو برد و امام به جوار رحمت ايزدى پيوست .\r\nپس امام محمّد روى به من آورده گفت : اى أبا صلت ، از خزانه آب ريخته حاضر كن .\r\nگفتم : يابن رسول اللّه ، در خزانه آب ريخته نيست . فرمود : آنچه به تو مىگويم چنان كن . من در خزانه بازگشتم . ديدم كه ظرفى بزرگ پر آب ريخته حاضر است . آن را نزد امام حاضر گردانيدم . آن حضرت فى الحال برخاست و شروع در غسل دادن امام رضا كرد . من خواستم كه او را امداد كنم . گفت : يا أبا صلت ، دست از امداد بازدار كه با من ديگرى هست كه با من امداد نمايد .\r\nو چون از غسل فارغ گشت فرمود : اى أبا صلت ، در خزينه جامه‌اى است كه در آن كفن و حنوط است ، بيرون آر . من در خزانه رفتم جامه‌دانى در آنجا ديدم كه هرگز نديده بودم . چون آن را پيش امام محمّد حاضر گردانيدم كفن و حنوط از آن بيرون آورده امام را تكفين كرده نماز گزارد . بعد از آن گفت : تابوتى حاضر كن . گفتم : نجّار را بگويم تا مرتّب سازد . گفت : در خزانه رو كه تابوت مهيّاست . رفتم تابوتى ديدم كه هرگز نديده بودم . آن را پيش امام حاضر گردانيدم . پس جسد مطهّر آن جناب را در تابوت نهاده دو ركعت نماز آغاز كرد . هنوز نماز تمام نگذارده بود كه تابوت از جاى خود برخاست و ميل بالا كرده سقف خانه شكافته تابوت از آنجا بيرون رفت . گفتم : يابن رسول اللّه ، همين لحظه مأمون بيايد و امام را بطلبد ، من جواب او چه گويم ؟ فرمود : خاموش باش . تابوت باز خواهد گشت . اى أبا صلت ، هيچ پيغمبرى نيست كه در مشرق مرده باشد و وصىّ او در مغرب بميرد مگر آنكه بارى ، سبحانه و تعالى ، ميان اجساد و ارواح ايشان جمع كند . و پيش از تمام شدن اين سخن ديدم كه باز سقف خانه شكافته شد و تابوت فرود آمد . امام محمّد بن [ علىّ بن موسى 
  ] الرّضا او را از تابوت بيرون آورده بر\r\n\r\n","description":"","footnote":"","page_name":" 1469 ","page_number":755},
  {"content":"\r\n\r\nفراش بخوابانيد كه گويا او را تغسيل و تكفين نكرده بودند . آنگاه مرا گفت : برخيز و در را باز كن . چون در بگشادم مأمون و غلامان او را ديدم محزون و گريان دست بر روى مىزدند و گريبان مىدريدند . مأمون گفت : فجعت بك يا سيّداه . يعنى : مغموم و مهموم گشته‌ام به فوت تو اى سيد من . بعد از آن ، مأمون فرمود تا به تجهيز و تكفين آن حضرت مشغول گشتند . چون شروع در كندن قبر نمودند ، همچنانكه امام فرموده بود ، در موضع اوّل سنگى پيدا شد كه از كندن آن عاجز آمدند . بنابراين ، آن موضع را گذارده به جايى - كه امام فرموده بود - شروع در كندن كردند . بعد از آنكه هفت درجه پايين رفته بود ، همچنانكه امام فرموده بود ، رطوبتى ظاهر شد . من به فرمودهء آن حضرت عمل نموده در حضور مأمون به آن كلام كه مرا تعليم فرموده بودند تكلّم نمودم . آبى ظاهر شد كه ماهيان كوچك بسيار داشت .\r\nالقصّه ، جميع آنچه آن حضرت فرموده بودند سمت ظهور پيوست . مأمون چون آن امور غريبه و عجيبه مشاهده نمود گفت : ابو الحسن چنانچه در ايّام حيات خويش ما را عجايب و غرايب مىنمود بعد از وفات نيز مىنمايد . يكى از مخصوصان و مقرّبان كه در آن مجلس حاضر بود ، به او گفت : هيچ مىدانى اينها اشاره به چيست ؟ گفت : نمىدانم ، بيان كن . گفت :\r\nاشاره به آن است كه ملك و دولت شما بنى العباس با وجود كثرت شما و امتداد دولت ، مانند اين ماهيان است . چون وقت اجل شما فرا رسد و هنگام انقطاع آثار شما قريب گردد حقّ ، سبحانه و تعالى ، مردى بر شما مسلّط گرداند تا شما را به سر حدّ عدم رساند . مأمون گفت : صدقت .\r\nو از أبا صلت مروى است كه بعد از آنكه مأمون از تكفين و تدفين و تعزيت آن حضرت فارغ گشت مرا طلب داشت و گفت : اى أبا صلت ! آن كلامى كه امام رضا ، تو را تلقين و تعليم كرده با من بگوى . سوگند خوردم كه همان لحظه فراموش كردم . مأمون در خشم شد و به حبس من فرمان داد . مدّت يك سال محبوس بماندم و عيش بر من تنگ شد . روزى گفتم : بار خدايا ، به حق محمّد و آل محمد كه مرا از اين شدّت فرجى روزى كن ، كه هنوز سخن تمام نكرده بودم كه محمّد بن رضا را ديدم كه درآمد و گفت : تنگدل مباش اى أبا صلت . گفتم : و اللّه تنگدلم . فرمود : برخيز و بيرون رو . و قيودى كه بر من بود دست زده همه را بگشاد و دست مرا بگشاده از حبس بيرون آورد . حارسان مأمون مىديدند و نتوانستند كه با من سخن گويند . امام محمّدجواد فرمود : اى أبا صلت ، برو در حفظ و امان خداى ، سبحانه و تعالى ، كه تو ديگر به مأمون نرسى و او به تو نرسد . أبا صلت گويد كه من بعد الى يومنا هذا چشم من بر مأمون نيفتاد .\r\nو وفات آن حضرت در ولايت طوس اتّفاق افتاده و در قريهء طيّبهء سناباد مضجع « 1 » شريفش\r\n\r\n\r\n","description":"","footnote":"\r\n( 1 ) . مضجع : آرامگاه ، گور . - و .\r\n","page_name":" 1470 ","page_number":756},
  {"content":"\r\n\r\nشد در سال دويست و يكم از هجرت « 1 » سيّد البشر كه سال يكصد و نود و يكم از رحلت آن سرور باشد . مدّت حيات آن حضرت به قول اصحّ پنجاه سال و به روايتى پنجاه و پنج سال بود . كنيت آن جناب ابو الحسن و لقبش رضى و مرتضى و صابر ، امّا اشهر القاب آن حضرت « رضا » بود . والدهء ماجدهء آن حضرت نجمه نام داشت كه او را « طاهره » و « امّ البنين » نيز گفتندى .\r\nدر روضة الصّفا مسطور است كه حميده مادر امام موسى كاظم [ ع 
  ] بود . كنيزكى از اشراف عجم كه به عفّت و صلاح و عقل و ديانت از جميع دختران عجم امتياز داشت خريد و بعد از مدّتى پيغمبر را ، صلّى اللّه عليه و آله ، به خواب ديد كه حميده را خطاب كرد و گفت : اى حميده ، نجمه را به پسر خود موسى بخش كه از وى فرزندى متولّد شود كه بهترين اهل زمين باشد . حميده به موجب اشارت حضرت رسالت پناه ختمى عمل نموده نجمه را طاهره نام نهاده و آن را به امام موسى كاظم ، عليه السّلام ، بخشيد . و از طاهره منقول است كه در آن ايّام كه به على حامله بودم اصلا گرانى حمل احساس نمىكردم و اكثر اوقات در حين خواب از شكم خود آواز تسبيح و تهليل و تقديس و تمجيد الهى مىشنيدم ، چنانچه هول و هيبت بر من استيلا مىيافت . چون بيدار مىشدم هيچ آواز به گوش من نمىرسيد .\r\nو روايتى ديگر در اين باب ، آن است كه يكى از خواص امام موسى كاظم ، عليه السّلام ، گويد كه روزى امام با من گفت : هيچ دانسته‌اى كه در اين نزديكى تاجرى از جانب مغرب آمده باشد ؟ جواب دادم كه : معلوم ندارم . فرمود : آمده است . بيا تا برويم ، شايد كنيزكى داشته باشد .\r\nبه اتّفاق امام سوار شده به آن موضعى كه تجّار مغربى فرود آمده بودند رفتيم . اتّفاقا ، تاجرى مغربى يافتيم . از وى التماس نموديم كه : هر كنيزكى كه آورده‌اى بر ما عرض كن . گفت :\r\nكنيزكى چند داشتم ، مردم خريدند . ديگر غير از يك كنيز كه بيمار و صاحب فراش است نمانده . امام گفت : چه شود اگر آن كنيزك بيمار را به ما نمايى . تاجر از اين معنى ابا و امتناع نموده بالضّروره بازگشتيم . روز ديگر ، امام موسى كاظم ، عليه السّلام ، مرا باز فرستاد و پيغام داد كه : از آن تاجر مغربى بپرس كه نهايت بهاى آن كنيزك بيمار چند است ؟ به هرچه بگويد آن را بخر . چون من پيغام امام را به بازرگان رسانيدم ، گفت : بهاى آن از فلان مبلغ كه در متعارف مردمان به آن بها كنيز خريد و فروخت مىكردند ، كم نيست . گفتم : به آنچه نام بردى خريدم . تاجر گفت : من نيز به تو فروختم ، امّا با من بگوى كه آن مرد كه ديروز همراه داشتى كيست ؟ گفتم : مردى است از بنى هاشم . گفت : از كدام بطن بنى هاشم ؟ گفتم : بيش از اين معلوم ندارم . گفت : از حال اين كنيزك با تو سخنى خواهم گفت . گفتم : بگوى . گفت : چون من اين\r\n\r\n\r\n","description":"","footnote":"\r\n( 1 ) . اكثر مورّخين بالاتّفاق سال دويست و دو هجرى را تاريخ شهادت امام رضا ( ع ) دانسته‌اند .\r\n","page_name":" 1471 ","page_number":757},
  {"content":"\r\n\r\nكنيزك را در اقصى بلاد مغرب خريدم زنى از اهل كتاب با من ملاقات كرد و گفت : تو ظرف آن نيستى كه اين كنيزك مخصوص به تو ماند و مملوك تو باشد ، و بايد كه اين كنيزك نزد بهترين اهل زمين باشد ، كه در اندك فرصتى از وى فرزندى متولّد گردد كه از شرق تا غرب عالم هيچ فردى عديل و نظير وى نباشد . راوى گويد كه چون نجمه را نزد امام موسى كاظم ، عليه السّلام ، آوردم بعد از اندك روزگار امام رضا ، عليه السّلام ، متولّد شد .\r\nنقل است كه روزى مردى به امام رضا گفت : تو بهترين خلايقى . فرمود : خلاف واقع مىگويى . هركه از من پرهيزكارتر باشد بهتر باشد ، و اين آيه منسوخ نشده كه :  إِنَّ أَكْرَمَكُمْ عِنْدَ اللَّهِ أَتْقاكُمْ  . « 1 » يعنى : هركه از شما پرهيزكارتر بود نزد حقّ ، سبحانه و [ 186 الف 
  ] تعالى ، عزيز [ تر 
  ] است .\r\nو در روضة الصّفا مسطور است كه از احمد كوفى نقل كرده‌اند كه روزى از كوفه به عزم خراسان بيرون آمدم و در وقت بيرون رفتن ، دختر من حلّه‌اى به من داد كه آن را در خراسان فروخته از بهاى آن جهت من فيروزه بخر . چون بعد از طى مراحل و منازل به مرو رسيدم در بيرون شهر فرود آمدم كه در اين اثنا ، جمعى از غلامان امام رضا ، عليه السّلام ، به منزل من درآمدند و گفتند : اى احمد ، يكى از خادمان امام فوت شده ، حلّه‌اى به ما فروش تا كفن وى كنيم . گفتم : هيچ حلّه‌اى ندارم . ايشان برفتند . بعد از ساعتى بازگشتند و گفتند : مولاى ما تو را سلام مىرساند كه تو را حلّه‌اى است در فلان صندوق نهاده كه آن را به موجب وصيّت دختر خود خواهى فروخت و فيروزه خواهى خريد . اينك بها بستان و حلّه به ما تسليم نماى .\r\nاحمد گويد زر بستدم و حلّه تسليم ايشان نمودم و با خود قرار دادم كه از امام رضا ، عليه السّلام ، چند مسئلهء بپرسم ، اگر جواب گويد بىشك صاحب ولايت و امام عهد اوست . پس آن مسئله‌ها كه با خود قرار داده بودم ، بر كاغذى نوشته متوجّه موقف امام گشتم . چون به در سراى دولت ايشان برسيدم ازدحام غلبه به مرتبه‌اى بود كه مجال ملاقات محال مىنمود .\r\nساعتى بر آستانهء آن حضرت كه قبلهء راستان بود ، توقّف كردم . ناگاه خادمى ديدم بيرون آمد و كاغذى به من داد و گفت : اى احمد ، اين جواب مسئله‌هاى تو است . چون آن را ملاحظه كردم موافق مسائل خود يافتم . دانستم كه آن حضرت از اكابر اصفيا و اوصياست .\r\nو چون فضايل و مناقب و خوارقى كه از آن حضرت ظاهر شده بيش از آن است كه به نوشتن حصر توان نمود ، بدين قدر اكتفا آمد . و اللّه اعلم بحقايق الامور .\r\n* * *\r\n\r\n\r\n","description":"","footnote":"\r\n( 1 ) . حجرات ، آيهء 13 .\r\n","page_name":" 1472 ","page_number":758},
  {"content":"\r\n\r\nالقصّه ، مأمون بعد از فراغ از لوازم تعزيت امام ، عليه السّلام ، طبل كوچ زده به جانب بغداد متوجّه گشت و پيش از رفتن مكتوبى به بنى عباس كه در آن شهر دم از طغيان و عصيان او مىزدند ، نوشت ، مضمون آنكه : « تمرّد و عصيان شما بر من به واسطهء ولايتعهدى علىّ بن موسى الرّضا بود و اينك وى به عالم بقا رحلت نمود . بايد كه از سر تمرّد و عصيان درگذشته قدم در دايرهء اطاعت و انقياد نهيد ، و الّا آنچه بينيد از خود بينيد ، و السّلام » .\r\nچون اين مكتوب به ايشان رسيد جوابى درشت نوشت مرسول داشتند . و در اين اثنا ، خبر به مأمون رسيد كه حسن بن سهل در مداين ديوانه شده او را امراى آنجا مقيّد ساخته‌اند . امّا چون آوازهء مأمون به بغداد رسيد و بغداديان را يقين شد كه وى به نفس خود متوجّه ايشان است اكثرى از اهل بغداد بر ابراهيم خروج كردند و كار در ميانه به جنگ كشيد و باز اوباش و أجامره دست برآورده شروع در غارت بغداد كردند . از امراى مأمون كه در آن حدود مىبودند ، حميد بن عبد الحميد با لشكرى انبوه به بغداد رسيد و مردم به آمدن او قوّت يافته ابراهيم را خلع كردند . حميد بغداد را محاصره كرده و لشكريان كه در اندرون بغداد بودند همه به تطميع او بيرون آمدند و از جانب ابراهيم ، عيسى بن محمّد ابو خالد با جمعى كثير جنگ مىكرد آخر الأمر ، در دست مأمونيان اسير گشت . ابراهيم چون اين حال را مشاهده كرد به يك بار از ميان مردم غايب گشت . و در سال صد و نود و يكم از رحلت سيّد البشر ، عليه و آله التّحيّة من الملك الأكبر ، در خراسان و رى و اصفهان آنچنان قحطى پيدا شد كه اكثر مردم از گرسنگى هلاك شدند . و در همين سال ، مردى پيدا شد كه او را « بابك خرّمى » گفتندى . خلقى بسيار متابعت او نموده اوّلا در آذربايجان خروج كرد و قايل به تناسخ بود و در تقويّت مذهب اسماعيليّه مىكوشيد « 1 » .\r\n\r\n\r\n","description":"","footnote":"\r\n( 1 ) . در خصوص تاريخ دين خرّميان آگاهى كافى به ما نرسيده است و آنچه در عقايدشان در كتابها نوشته‌اند همه آلوده به غرض و تهمت است . آنچه ظاهرا مسلّم است اين است كه دين خرّمى يكى از فروع دين مزدكى بوده و خرّميان را مزدكيان جديد و مزدكيان پس از اسلام بايد دانست و همان افتراها كه دربارهء مزدكيان در كتابها هست ، دربارهء اين گروه نيز آمده است . . . امّا چيزى كه در اين ميان تا اندازه‌اى بوى حقيقت مىدهد اين است كه خرّميان به تناسخ و بازگشت ارواح قايل بوده‌اند و مانند مزدكيان برخى چيزها را مشترك و مباح مىشمرده‌اند ؛ - سعيد نفيسى ، بابك خرّمدين ، ص 22 .\r\n","page_name":" 1473 ","page_number":759},
  {"content":"\r\n . \r\n","description":"","footnote":"","page_name":" 1474 ","page_number":760},
  {"content":"\r\n\r\n\r\nذكر وقايع سال صد و نود و دويّم و سيّم و چهارم از رحلت خير البشر\r\nالقصّه ، در اين سال و سال نود و دويّم و سال نود و سيّم چندان در عراق و خراسان و عراق عرب و آذربايجان فتنه و فساد پيدا شد كه شرح تفاصيل آن موجب تطويل و ملال مىگردد ، تا آنكه در سال صد و نود و چهارم از رحلت ، مأمون با ابّهت و عظمت از خراسان به عراق عجم درآمد و آن ولايت را نسق و انتظام داده متوجّه عراق عرب گشت تا به نهروان رسيد . در آن موضع ، هشت روز رحل اقامت انداخته فرمان به طلب طاهر بن الحسين كه والى رقّه بود ، فرستاد . در اوايل شهر صفر ، طاهر بن الحسين با لشكرى عظيم به اردوى مأمون ملحقّ گرديد . « 1 » مأمون او را به اعزاز و اكرام تمام تلقى نمود و از آنجا متوجّه بغداد گشت و در شانزدهم ماه صفر ، مأمون به شوكت و عظمت هرچه تمام‌تر به بغداد درآمده . در آن روز ، لباس جميع لشكر او سبز بود و هركه را در بغداد به لباس سياه مىيافتند مىسوختند . بنابراين ، جميع بغداديان لباس سبز پوشيدند . و بعد از هشت روز ، حكم شد كه طاهر بن الحسين مهمّات خود را به عرض رساند تا به مقتضاى مصلحت ساخته گردد . پس طاهر بن الحسين حاجات خود را نوشته به عرض مأمون رسانيد . اوّل حاجتى كه نوشته بود اين بود كه : « ملتمس اين دولتخواه آن است كه امير المؤمنين باز به لباس سياه كه شعار آبا و اجداد ايشان بود و در آن لباس دولت عظمى و خلافت كبرى به ايشان رسيد ، معاودت نمايد . » و همچنين ديگر مهمّات ملكى نوشته به عرض رسانيد .\r\nمأمون بعد از اطلاع بر آن ، هيچ جواب نگفت تا آنكه روز شنبه بيست و سيم ماه صفر\r\n\r\n\r\n","description":"","footnote":"\r\n( 1 ) . طاهر در نهروان به پيش مأمون رسيد .\r\n","page_name":" 1475 ","page_number":761},
  {"content":"\r\n\r\nمأمون بار عام داده و به صدر دار الخلافه با لباس سياه قرار گرفت . چون امراى عظام حاضر شدند فرمود تا خلعت سياه به طاهر بن الحسين پوشانيدند . بعد از آن ، به امراى ديگر هر يكى را فراخور حال ايشان خلعت سياه داده شد و لباس سبز باز لباس عباسى گشت . و در همين روز ابراهيم را در صورت زنان كه با دو عورت از سرايى به سرايى ديگر مىرفت ، گرفته نزد مأمون آوردند « 1 » . چون نظر مأمون بر وى افتاد گفت : تويى خليفهء سياهپوش ؟ ابراهيم گفت : يا امير المؤمنين ، مرا بر اين حركت شنيعه دلير نساخت الّا عفو تو . گويا اين سخن ابراهيم اشاره بود به آنچه از مأمون مشهور است كه مىگفت : اگر مردمان بدانند كه مرا چه لذّتى است در عفو كردن و چه بهجتى است از سر گناه كسى درگذشتن ، هر آينه تحفهء درگاه ما جز گناه نياوردندى . و نيز از سخنان مأمون است كه : من آن مقدار از عفو لذّت مىيابم كه مىترسم كه بر آن مثاب نباشم . و نيز از سخنان مأمون است كه : علامت بزرگى آن است بر بلند مرتبه‌تر از خود ظلم كند و از دون مرتبهء خود ، يعنى از مغلوب خود ، ظلم كشد ، و الّا ظلم كردن بر مغلوب آسان است .\r\nو حكما گفته‌اند كه عفو عبارت از ترك عقوبت گناهكار است در حال قدرت بر او ، و از شريف‌ترين خصايل آدمى است ، لهذا يكى از اسماء اللّه « عفوّ » است . اسكندر از ارسطو پرسيد كه : در باب فلان گناهكار چه گويى ؟ حكيم گفت : اى ملك ، اگر گناه نبودى ، صفت عفو كه بهترين فضيلتى است از كسى ظاهر نشدى . پس گناه آيينهء عفو است و گناهكار سبب ظهور اين صفت باشد . اسكندر پرسيد : اى حكيم ، عفو در چه وقت نيكو است ؟ گفت : در وقت قدرت و در وقت ظفر بر خصم ، تا بدان عفو شكرگزارى ظفر كرده باشد .\r\nو در ادب السّلاطين مشهور است كه پادشاهى بر دشمن خود ظفر يافت ، او را اسير كرده در معرض خطاب بازداشتند . پس پادشاه از وى پرسيد : خود را چون بينى ؟ جواب داد :\r\nخداى تعالى چيزى را دوست مىدارد كه آن عفو است و تو چيزى دوست مىداشتى كه آن ظفر است . پس چون حضرت عزّت ظفرى كه تو دوست مىداشتى به تو ارزانى فرمود تو نيز عفوى كه او دوست مىدارد ، به جاى آر . پادشاه اين سخن را پسنديد و او را آزاد كرد . و نيز آورده‌اند كه يكى از مقرّبان پادشاه جرمى كرده بود و در معرض تأديب و تعذيب افتاده .\r\n\r\n\r\n","description":"","footnote":"\r\n( 1 ) . ابن أثير ماجراى دستگيرى ابراهيم بن مهدى را كه يك سال خلافت كرده بود ، در ماه ربيع الأوّل سال دويست و ده هجرى ضبط كرده است . در خصوص اخبار ابراهيم بن مهدى معروف به « ابن شكله » كه در سال دويست و بيست و چهار هجرى مرده و معتصم بر جنازه‌اش نماز خوانده ؛ - ابو الفرج اصفهانى ، الأغانى ، ج 10 ، ص 95 ؛ ابن خلّكان ، وفيات الأعيان ، ج 1 ، ص 21 . همين خليفهء يكسالهء خوش آواز است كه دعبل او را هجو كرده است :\r\n نعر ابن شكله بالعراق و اهله * فهفا الى كلّ اطلس مائق . . . \r\n","page_name":" 1476 ","page_number":762},
  {"content":"\r\n\r\nروزى آن پادشاه با يكى از خواص خود دربارهء آن مجرم مشورت كرد . آن شخص گفت : اگر بنده به جاى پادشاه بودمى او را حكم سياست كردمى . شاه فرمود : اكنون چون تو به جاى من نيستى كردار من بايد كه بر خلاف كردار تو باشد . من او را عفو كردم ؛ چه ، اگر گناه از او بد نمود عفو از من نيكو مىنمايد . و نيز در ادب السّلاطين آورده كه يكى از گناهكاران به نزديك يكى از ملوك آمد و حال آنكه چند كس از اقرباى ملك كشته بود . پادشاه گفت : بسى جرأت است كه با وجود گناهان بزرگ كه از تو نسبت به من و خويشان من صادر شده از عقوبت من نترسيدى و نزديك من آمدى ! گفت : جرأت من در آمدن به حضرت تو و ناترسيدن از عقوبت تو جهت آن است كه مىدانم كه هرچند كه گناه من بزرگ است عفو پادشاه از آن بزرگتر خواهد بود . پادشاه سخن او را بپسنديد و گناهان او را عفو نمود و به عنايات پادشاهانه‌اش سرافراز گردانيد . يكى از محرمان ملك از او سؤال كرد كه : بر چنين خصمى قادر شدى و از او انتقام نكشيدى و به سخن او فريفته شدى ؟ پادشاه [ 186 ب 
  ] فرمود : نه اينچنين است ، بلكه من با خود تأمّل نمودم كه اگر از او انتقام كشم نفس من شاد شود و تشفّى يابد ، و اگر عفو كنم دل او شاد شود و مرا نيكنامى دنيا و ثواب عقبى حاصل آيد . دانستم كه در عفو لذّتى است كه در انتقام نيست . القصّه ، مأمون از سر جريمهء ابراهيم ، عمّ خويش ، برخاست « 1 » و درصدد تربيت او برآمد و او را مصاحب خويش گردانيد .\r\nو در روضة الصّفا آورده كه در ايّامى كه ابراهيم مختفى و پنهان مىبود هر روز در جايى و هر شبى در منزلى به سر مىبرد و مأمون [ در 
  ] صدد تفحّص او درآمده منادى فرمود كه : هر كس كه ابراهيم را بياورد صد هزار درم به وى بدهم . و بدين سبب ، اضطراب ابراهيم زياده شد و به زحمت زندگانى مىكرد . و در آن اوقات كه مختفى بود او را حالات و واقعات دست داد .\r\nيكى از آن جمله اين بود كه ابراهيم مىگفت كه نوبتى در گرماى روز ، بنابر توهّمى كه روى نمود ، از زاويه بيرون آمده خواستم كه نهانخانهء ديگرى پيدا كنم و صورت خود را تغيير داده بودم كه در بادى النّظر كسى مرا نشناسد ، و نمىدانستم كه كجا روم . ناگاه در كوچه‌اى ، پيش بسته‌اى رسيدم و بر در سراى مردى سياه چرده ايستاده گفتم : توانى كه مرا در خانهء خود لحظه‌اى جاى دهى ؟ گفت : بلى ، در اين خانه درآى . چون به قول او عمل نمودم در خانه را از بيرون بسته برفت . با خود گفتم آنچه از آن مىترسيدم پيش آمد و همين لحظه اين مرد عسسان و عوانان « 2 » را\r\n\r\n\r\n","description":"","footnote":"\r\n( 1 ) . طبرى و ابن أثير عامل مهمّ عفو ابراهيم را درخواست « بوران » مىدانند . بوران دختر حسن بن سهل است كه در همان روزهاى دستگيرى ابراهيم مهدى به عقد نكاح مأمون درآمده بود ؛ - ترجمهء طبرى ، ج 13 ، ص 5724 ؛ ابن أثير ، ترجمهء الكامل ، ج 11 ، ص 20 . در كتاب حاضر نيز مؤلّف ضمن وقايع سال دويست به اين مسئله اشاره‌اى دارد .\r\n( 2 ) . ق : اعيان و اعوان .\r\n","page_name":" 1477 ","page_number":763},
  {"content":"\r\n\r\nخواهد آورد كه مرا گرفته نزد مأمون برند . در اين انديشه بودم كه صاحبخانه باز آمد و مقدارى نان و گوشت و كاسه‌اى نو و فرشى پاكيزه آورد و عذرخواهى نموده گفت : من حجّامم ، با خود گفتم كه شايد تو را از چيزهايى كه دستزد من است كراهيتى و تنفّرى پيدا شود ، بنابراين زمانى از خدمت تخلّف نموده به خريدن اينها مشغول گشتم .\r\nابراهيم گويد : خود برخاستم و جهت خود طعامى پختم و چون از طعام پختن فارغ شدم گفت : ميل دارى كه قدرى شراب حاضر سازم و در خدمت تو امروز به لهو و عشرت مشغول باشم ؟ گفتم : اختيار با تو است . حجّام صراحى و پياله‌اى حاضر كرد . چون دو سه پياله خورديم عودى بيرون آورد و گفت : هرچند گستاخى مىكنم ، امّا هيچ مىتوانى كه بندهء خود را به استماع غنا مسرور و محفوظ گردانى ؟ ابراهيم گفت : از وى پرسيدم : تو را از كجا معلوم شد كه من در اين فن موسيقى دخلى دارم ؟ گفت : تو معروف‌تر و مشهورتر از آنى كه كسى تو را نشناسد .\r\nابراهيم بن مهدى تويى كه مأمون صد هزار درم جهت آن كس قبول كرده كه تو را پيش او برد .\r\nابراهيم گويد : چون اين سخن از حجّام شنيدم عود از وى بستدم و در كنار كشيدم و خواستم كه به سرود گفتن اشتغال نمايم كه حجّام گفت : ملتمس آن است كه نخست من صوتهايى كه در عمل آوردم بگويم . من گوش به صوتهاى او نهاده مستمع شدم كه حجّام صوت و عملى چند گفت كه من از آن متعجّب ماندم . از وى پرسيدم : اين اصوات از كه آموختى ؟ گفت : مدّتى ملازم اسحاق بن ابراهيم موصلى بودم و اين سرودها از وى كسب كردم .\r\nو چون شب شد و عزم آن نمودم كه از منزل حجّام بيرون آمده به جايى ديگر روم خريطه‌اى پر از دينار پيش او نهادم و گفتم : اين محقّرى است به مصارف وجوب خويش صرف نماى . حجّام گفت : عجب حالتى است ! من مىخواهم كه آنچه دارم پيشكش كنم تا به قبول آن بر من منّت نهى و تو مىخواهى كه به صله و انعام مرا ممنون گردانى ! هرگز اين امر پيش نرود .\r\nالغرض ، هرچند ابراهيم الحال نمود حجّام برنگرفت و او را به موضعى برده پنهان ساخت تا آنكه كسان مأمون بعد از تفحّص بسيار او را يافتند .\r\nو از جمله وقايع اين سال ، فوت امام شافعى « 1 » مطلبى است . مدفن او در مصر است .\r\n\r\n\r\n","description":"","footnote":"\r\n( 1 ) . امام محمّد بن ادريس شافعى ، رئيس مذهب شافعى و دوّمين امام بزرگ اهل سنّت و جماعت است . وى خود از شيعيان و موالى علىّ بن أبى طالب ( ع ) و خاندان آن حضرت بود و به همين جرم در زمان منصور دوانيقى تحت تعقيب بود .\r\n","page_name":" 1478 ","page_number":764},
  {"content":"\r\n\r\n\r\nذكر وقايع سال صد و نود و پنجم از رحلت خير البشر\r\nدر اين سال ، مأمون در صدد تربيت طاهر بن ابراهيم درآمده ايالت بغداد ، خراسان ، و تركستان تا نهايت بلاد مشرق به او ارزانى داشت و حكومت آذربايجان ، ارمنيه ، و شيروان به عيسى بن محمّد بن ابو خالد تعلّق گرفت ، به شرط آنكه بابك مزدكى [ خرّمى 
  ] را از آن ولايت بيرون كند و به قتل رساند . و ميان بابك و عيسى مذكور محاربات بسيار واقع شد . و احوال بابك خرّمى بتفصيل مذكور خواهد شد . ان شاء اللّه تعالى .\r\nو در اين سال ، والى سند ، داود بن يزيد وفات يافت و [ مأمون 
  ] حكومت آن را به بشير بن داود ارزانى داشت ؛ به شرط آنكه هر سال هزارهزار درهم به دار الخلافه فرستد .\r\n* * *\r\n\r\n","description":"","footnote":"","page_name":" 1479 ","page_number":765},
  {"content":"\r\n . \r\n","description":"","footnote":"","page_name":" 1480 ","page_number":766},
  {"content":"\r\n\r\n\r\nذكر وقايع سال صد و نود و ششم از رحلت خير البشر « 1 »\r\nو در سال صد و نود و ششم از رحلت پيغمبر ، صلّى اللّه عليه و آله و سلّم ، يحيى بن معاذ كه حاكم جزيره ورقّه بود ، وفات يافت و حكومت آن ديار به عبد اللّه بن طاهر بن الحسين تعلّق گرفت و داود بن ماسجور را در اين سال به ايالت بلاد بصره و كوفه و حلّه و يمامه و بحرين فرستاد و طاهر بن الحسين به پسر خود ، عبد اللّه كه حاكم جزيره ورقّه بود ، در اين سال از خراسان كتابتى نوشت مشتمل بر نصايحى كه ملوكان را به كار آيد . و اين مكتوب مرغوب از بس كه مشتمل بر فوايد بود مأمون طلب داشته فرمود تا در مجلس او بتمامه برخوانده شد و بعد از آن فرمود تا نسخهء آن به تمامى بلاد فرستادند . و ابن جرير طبرى با وجود طول مكتوب تمامى آن را ايراد نموده ، « 2 » امّا چون آن كتاب در حين تأليف اين كتاب حاضر نبود نوشته نشد .\r\nو در اين سال ، حكم بن هشام كه پادشاه ديار مغرب بود و پايتخت او جزيرهء اندلس بود ، وفات يافت و بيعت وى در ماه صفر سال صد و هفتاد از رحلت خير البشر ، عليه و آله التّحيّة من الملك الأكبر ، بود . مدّت حيات وى پنجاه سال بود . و او اوّل كسى است كه در اندلس لشكريان را روزينه تعيين نمود « 3 » . و پنجاه و پنج هزار غلام زرخريد داشت و طويلهء اسب بر در خانه بستى و اين غلامان به نوبت حراست قصر او نمودى . و هر قضيّه‌اى كه در قلمرو او واقع\r\n\r\n\r\n","description":"","footnote":"\r\n( 1 ) . متن : رحلت پيغمبر ، صلّى اللّه عليه و آله و سلّم . - و .\r\n( 2 ) . ابن أثير نويسد : « من هم بهترين قسمت آن نامه را در اين كتاب ثبت كرده‌ام ؛ زيرا داراى ادب و تعليم مكارم اخلاقى و آموختن خصال نيك است . هيچ كس خواه پادشاه باشد و خواه رعيت از چنين نامه‌اى بىنياز نيست . . . » ؛ - ترجمهء الكامل ، ج 10 ، ص 306 و طبرى نيز نامه را تمام آورده است ؛ - ترجمه طبرى ، ج 13 ، ص 5692 . نيز ؛ جمهرة خطب العرب ، ج 3 ، ص 134 .\r\n( 3 ) . سرباز مزدور استخدام مىكرد . و اين مزدوران را به لحاظ اينكه زبان تازى نمىدانستند « لال و گنگ » مىناميدند .\r\n","page_name":" 1481 ","page_number":767},
  {"content":"\r\n\r\nشده ، خواه دور و خواه نزديك ، خود برسيدى . و علما را بسيار دوست داشتى . و بعد از وى عبد الرّحمن پسر او ، حاكم و امير آن ديار شد . « 1 »\r\n\r\n\r\n","description":"","footnote":"\r\n( 1 ) . حكم بن هشام بن عبد الرّحمن اموى ، سلطنت و بنياد امارت بنى اميّه را در اندلس محكم نمود . بعد از او پسرش عبد الرّحمن مكنّى به « ابو المطرف » جانشين وى شد .\r\n","page_name":" 1482 ","page_number":768},
  {"content":"\r\n\r\n\r\nذكر وقايع سال صد و نود و هفتم از رحلت خير البشر « 1 »\r\nدر اين سال ، عبد الرّحمن بن احمد بن عبد اللّه بن محمّد بن عمر بن علىّ بن أبى طالب ، عليه السّلام ، در بلاد يمن ظهور كرد و مردم يمن انقياد او نمودند . چون اين خبر ، به مأمون رسيد دينار بن عبد اللّه را با لشكرى عظيم و مكتوبى مشتمل بر امان او ، اگر قبول اطاعت و انقياد نمايد ، به آن جانب فرستاد . چون دينار بن عبد اللّه به حوالى يمن رسيد آن مكتوب را پيش عبد الرّحمن فرستاد . عبد الرّحمن اطاعت و انقياد نموده از سر عصيان درگذشت و پيش دينار آمده به بيعت مأمون درآمد و به اتّفاق دينار بن عبد اللّه به بغداد آمد و مأمون [ او را 
  ] به اعزاز و اكرام تمام نگاه مىداشت .\r\nو از جمله وقايع اين سال ، فوت طاهر بن الحسين است كه والى عراق و خراسان و تركستان بود . گويند روز جمعه طاهر بر منبر رفت و دعاى مأمون نكرد و صباح روز شنبه او را در جامهء خواب مرده يافتند . مأمون با وجود آن ، جاى او را با زيادتى ولايت جزيره و شام به پسرش عبد اللّه ارزانى داشت « 2 » و عبد اللّه به نيابت خود برادر خود ، طلحة بن طاهر ، را به ايالت خراسان فرستاد . هفت سال طلحه حكومت خراسان نمود و بعد از هفت سال ، فوت شد و عبد اللّه مستقل حكومت آنجا گشت .\r\nدر تاريخ ابن كثير شامى مسطور است كه سبب رفتن طاهر به خراسان آن بود كه چون طاهر ، محمّد امين را بكشت و استيلاى تمام يافت ، روزى پيش مأمون آمد و حاجتى خواست .\r\n\r\n\r\n","description":"","footnote":"\r\n( 1 ) . متن : پيغمبر ، صلّى اللّه عليه و آله . - و .\r\n( 2 ) . واگذارى امارت خراسان به عبد اللّه طاهر بعد از كشته شدن طاهر ، نشان مىدهد كه در باب اهميّت عصيان طاهر نبايد قول مورخان را خالى از مبالغه پنداشت .\r\n","page_name":" 1483 ","page_number":769},
  {"content":"\r\n\r\nمأمون بىتأمّل ، آن حاجت را روا ساخت . در اثناى اين حال ، مأمون به جانب طاهر نگاه كرد و بىاختيار آب از چشم او فروريخت . طاهر چون اين حالت مشاهده كرد گفت : يا امير المؤمنين ، هرگز چشم تو گريان مباد . سبب گريه چيست ؟ مأمون در جواب او هيچ نگفت و طاهر بسيار متفكّر ماند . بنابراين ، حسين خارم را دويست هزار درم داد « 1 » و تقبّلات ديگر نيز نمود كه او را از سبب گريهء مأمون در حين نگاه كردن به جانب طاهر مطّلع گرداند . حسين چون از محرمان مأمون بود اين معنى از طاهر تقبّل نموده در وقت لايق از مأمون استفسار اين معنى نمود .\r\nمأمون گفت : اى حسين ، با تو سبب گريهء خود مىگويم ، امّا به شرط آنكه به هيچ احدى آن را ظاهر نسازى ، و الّا سعى در كشتن خود كرده باشى . بعد از آن ، گفت : هرگاه كه من طاهر را مىبينم حالت خوارى و زارى برادرم ، محمّد امين ، به خاطرم مىرسد و مىدانم كه چه جفاهاست كه از دست اين برادرم و اهل بيت او رسيده و اميدوارم از حقّ ، سبحانه و تعالى ، كه جزا و سزاى او از من فوت نشود . حسين بعد از اخذ عهود و مواثيق از طاهر او را از حقيقت حال اعلام داد . طاهر به واسطهء آن سعى بسيار كرد و احمد بن ابو خالد را باعث ساخت تا احمد ضامن طاهر شده از براى او ايالت خراسان گرفت . « 2 » امّا در وقت توجّه طاهر به جانب خراسان ، احمد يكى از محرمان خود را همراه او گردانيد و به او گفت كه هرگاه از طاهر آثار عصيان و تمرّد امير المؤمنين ملاحظه كنى بايد كه فى الحال او را زهر دهى .\r\nالقصّه ، چون طاهر در خراسان استقلال پيدا كرد روز جمعه بر منبر رفت و بعد از خطبه ، اسم مأمون را ياد نكرد . كلثوم بن ثابت كه بريدان خراسان تعلّق به او داشتند ، [ 187 الف 
  ] در ساعت حقيقت حال را به مأمون نوشت و شب شنبه ملازم احمد بن ابو خالد ، طاهر را زهر داد و على الصّباح روز شنبه طاهر را در جامهء خواب مرده يافتند .\r\nنقل است كه وقتى نامه كلثوم بن ثابت به مأمون رسيد به جزاى آنكه طاهر اسم خليفه در خطبه ياد نكرده بود مأمون اضطراب بسيار كرد و احمد بن ابو خالد را طلب داشت و فرمود كه : طاهر را بايد حاضر ساخت و از عهده بيرون بايد آمد . احمد گفت : يا امير ، تا صباح مرا مهلت ده كه از عهده بيرون خواهم آمد . ان شاء اللّه تعالى . و هنوز نماز ديگر نشده بود كه مكتوب ديگر از كلثوم بن ثابت رسيد كه طاهر را صباح شنبه فلان تاريخ در فراش خود مرده يافتند . چون مأمون\r\n\r\n\r\n","description":"","footnote":"\r\n( 1 ) . بنا به تصريح ابن أثير ، طاهر مبلغ سيصد هزار درم به هارون بن جيعونه ( در تاريخ طبرى : جغونه ) داد تا دويست هزار درم آن را به حسين خارم و صد هزار درم بقيّه را به محمّد بن هارون ، منشى مأمون ، دهد ؛ - الكامل ، ج 10 ، ص 302 .\r\n( 2 ) . گفته‌اند طاهر سه ميليون درهم به احمد بن خالد ، وزير مأمون ، براى دريافت اين منصب رشوه داده است ؛ - عبد الحسين زرّين كوب ، تاريخ مردم ايران ، 98 .\r\n","page_name":" 1484 ","page_number":770},
  {"content":"\r\n\r\nحقيقت حال استكشاف نمود معلوم شد كه فرستادهء احمد بن ابو خالد او را زهر داده بود . « 1 » پس احمد را بسيار پسنديده داشت .\r\nو از جمله وقايع اين سال فوت واقدى « 2 » كه از مشاهير علماى كبار و اعاظم اصحاب اخبار است ، بوده . مدّت حيات او هفتاد و هفت سال بود . و در هر باب تصانيف مسلّمه دارد .\r\nو از غرايب واقعاتى كه در بعضى تواريخ معتبره از واقدى نقل كرده‌اند آن است كه گفت :\r\nمن دو دوست مىداشتم ، و يكى از آن دو دوست هاشمى بود و قاعدهء خلوص و اتحاد ميانهء ما به مثابه‌اى مؤكّد بود كه هر سه خود را نفس واحد تصوّر مىكرديم . اتّفاقا ، در وقتى افلاس و پريشانى حال من به درجهء كمال رسيد . روزى نزديك به عيد ، مادر اطفال با من گفت كه : ما در شدّت و محنت شاكر و صابريم ، ليكن دل من تحمّل بىنوايى فرزندان ندارد ؛ چه ، ابناى جنس ايشان در اين روز عيد جامه‌هاى رنگين خواهند پوشيد و اين مستمندان با جامه‌هاى كهنه خواهند بود . اگر مىتوانى تدبيرى كن تا محقّرى به دست آيد تا دربهاى كسوت جگرگوشگان مصروف گردد .\r\nواقدى گويد چون من اين سخن شنيدم رقعه‌اى به دوست هاشمى خود نوشتم كه : « بدانچه قدرت داشته باشى مدد فرماى كه احتياج بسيار داريم . » بعد از ساعتى ، ديدم كه آن صديق هاشمى كيسه‌اى به مهر روان كرده پيغام داد كه : در اين صرّه هزار درهم است . واقدى گويد كه هنوز سر آن صرّه را نگشوده بودم كه شخصى از دوست ديگر نوشته‌اى به من آورد به همان مضمون كه من به دوست هاشمى نوشته بودم . من كيسهء زر را به تمام نزد او فرستادم و از شرمندگى اطفال آن شب به خانه نرفتم و در مسجد ماندم و صباح مادر اطفال به واسطهء ايثارى كه كرده بودم مرا بسيار برنجانيد . اتّفاقا ، همان زمان دوست هاشمى كس نزد من فرستاد كه :\r\nوجهى را كه به تو فرستاده بودم چه كردى ؟ من صورت واقعه را براستى نوشتم و ارسال داشتم .\r\nساعتى نگذشت كه رقعهء آن صديق هاشمى به طلب من رسيد . چون به منزل او رسيدم ديدم همان صرّه پيش او نهاده . گفت : ديروز چون نوشتهء تو به من رسيد با آنكه غير از اين هزار درهم هيچ نداشتم مروّت چندان اقتضا كرد آن وجه را به تمام نزد تو فرستادم و چون مرا نيز اخراجات ضروريّه واقع بود چاره منحصر در آن دانستم كه بر فلان كس كه دوست من است رقعه‌اى نوشته التماس كردم كه : « بدانچه توانى مرا دستگيرى كن . » و او همين كيسه به مهر من\r\n\r\n\r\n","description":"","footnote":"\r\n( 1 ) . موضوع زهر را ابن خلّكان و هندو شاه نخجوانى در كتاب خود آورده‌اند و مىتوان گفت كه اين قسمت از كتاب حاضر با متن وفيات الأعيان و تجارب السّلف مطابق است .\r\n( 2 ) . محمّد بن عمرو بن واقد واقدى مدينى مولى اسلم ، مكنّى به « ابو عبد اللّه » از محدّثان و از قديمىترين مورّخان است .\r\nتولّد وى به سال صد و سى هجرى بوده است ؛ - زركلى ، الأعلام .\r\n","page_name":" 1485 ","page_number":771},
  {"content":"\r\n\r\nارسال داشت . لاجرم در تعجّب افتادم و خواستم كه حقيقت حال را از تو استفسار نمايم .\r\nواقدى گويد : بعد از گفت و شنيد آن دوست را به حضور طلبيده به اتّفاق ايشان صد درهم از آنجا جدا كرده جهت والدهء اولاد خود فرستادم و نهصد باقى را سه حصّه على السّويّه كرديم .\r\nو اين حكايت اشتهار يافته به سمع مأمون رسيد و مرا طلبيده بعد از تحقيق قضيّه هفت هزار دينار انعام فرمود و گفت : از اين مبلغ هزار دينار به والده فرزندان خود تسليم نماى و شش هزار را هر سه دوست على السويّه تقسيم كنيد .\r\n\r\n","description":"","footnote":"","page_name":" 1486 ","page_number":772},
  {"content":"\r\n\r\n\r\nذكر وقايع سال صد و نود و هشتم از رحلت خير البشر\r\nو در سال يكصد و نود و هشتم از رحلت آن سرور ، عليه و آله التّحيّة من الملك الأكبر ، برادر طاهر ذو اليمينين ، حسن بن حسين ، از خراسان گريخته به كرمان رفت و در آنجا علم طغيان و عصيان برافراشته شروع در مخالفت كرد . مأمون بعد از اطلاع بر حال او احمد بن ابو خالد را با لشكرى انبوه به دفع او فرستاد . احمد بعد از تردّد و سعى بسيار حسن بن حسين را به دست آورده نزد مأمون آورد . مأمون بنابر عادتى كه در عفو داشت از گناه وى نيز درگذشت . و از اعيان ، فضل بن ربيع كه بعد از برامكه وزارت هارون به او تعلّق داشت ، بلكه باعث برانداختن برامكه او بود و بعد از هارون در وزارت محمّد امين مستقّل بود و چون محمّد امين كشته شد فضل بن ربيع مختفى بود ، « 1 » در اين سال وفات يافت .\r\n\r\n\r\n","description":"","footnote":"\r\n( 1 ) . به طورى كه ديگر مورّخين نوشته‌اند فضل بن ربيع مورد عفو مأمون قرار گرفته بود . اطلاعات مفيدى در آداب الحرب و الشجاعة ( ص 46 ) و وفيات الأعيان ( ج 3 ، ص 205 ) در مورد وى آمده است . ابو نواس در مدح او و خاندان وى گفته :\r\n عباس عباس اذا لحتدم الوغى * و الفضل فضل و الرّبيع ربيع \r\n؛ - ديوان ، چاپ احمد عبد المجيد ، ص 463 .\r\n","page_name":" 1487 ","page_number":773},
  {"content":"\r\n . \r\n","description":"","footnote":"","page_name":" 1488 ","page_number":774},
  {"content":"\r\n\r\n\r\nذكر وقايع سال صد و نود و نهم از رحلت خير البشر\r\nو در سال يك صد و نود و نهم از رحلت خير البشر ، عبد اللّه بن طاهر ، « 1 » نصر بن شبث را كه مدّت پنج سال به محاربهء وى مشغول بود ، محاصره نموده « 2 » كار بر وى تنگ گرفت ، تا آنكه نصر مضطّر گشته از عبد اللّه طاهر امان طلبيد . عبد اللّه حقيقت حال را نوشته پيش مأمون فرستاد و مأمون كتاب امان به نام نصر بن شبث نوشته نزد عبد اللّه فرستاد . و نصر بيرون آمده نزد عبد اللّه بن طاهر آمده و به اتّفاق يكديگر پيش مأمون آمدند . مأمون نصر بن شبث را رعايت كرد ، امّا عبد اللّه بن طاهر آن قلعه را كه نصر مدتها در وى متحصّن بود ، فرمود تا ويران كردند . و در اين سال ، بابك خرّمى كه جمعى كثير از امراى عظام مأمون را كشته بود ، در دست بعضى از امراى مأمون گرفتار شد ، امّا بعد از دو روز باز از دست ايشان گريخته . و ملك روم ، ميخائيل بن جورجس ، وفات يافت و مدت سلطنت او نه سال بود و بعد از وى توفيل بن ميخائيل بر سرير سلطنت روم نشست .\r\n\r\n\r\n","description":"","footnote":"\r\n( 1 ) . عبد اللّه علاوه بر تصنيف رسالاتى در فن موسيقى و عدد و افعال فلك ، شاعر و كاتب بليغى بود . چنانچه مجموعهء رسائل وى و همچنين مجموعهء رسائل پدرش طاهر مشهور شد ؛ - عبد الحسين زرّين كوب ، تاريخ مردم ايران ، ج 2 ، ص 101 .\r\n( 2 ) . نصر در قلعهء كيسوم محاصره شده بود .\r\n","page_name":" 1489 ","page_number":775},
  {"content":"\r\n . \r\n","description":"","footnote":"","page_name":" 1490 ","page_number":776},
  {"content":"\r\n\r\n\r\nذكر وقايع سال دويستم از رحلت خير البشر\r\nو در سال دويستم از رحلت پيغمبر ، عليه و آله التّحيّة من الملك الأكبر ، مأمون متوجّه موضع فم الصّلح « 1 » كه معسكرگاه حسن بن سهل بود گشت و حسن بن سهل از آن مرضى كه داشت شفا يافته بود . و اين سال را « سنة العرس » يعنى سال عروسى خواندندى ؛ چرا كه ، مأمون در اين سال ، دختر خود امّ الفضل را به امام محمد جواد پسر امام رضا ، عليه السّلام ، داد « 2 » و بوران دختر حسن بن سهل را به نكاح خود درآورد . « 3 » و در كشف الغمّه آورده كه چون مأمون ارادهء اين كرد كه دختر خود امّ الفضل را به پسر امام رضا ، عليهما السّلام ، بدهد عباسيان از اين معنى خبر يافته ابا و امتناع نمودند و جمعى كثير از سفيدريشان عباسى و دولتخواهان ايشان اتّفاق نموده نزد مأمون آمدند و او را از اين اراده مانع شدند و گفتند : يا امير المؤمنين ، اگر تو اين كار مىكنى خلافت از دست ما مىرود ، و تو بهتر مىدانى كه ميانهء ما و اين خانواده دشمنى قديم است و خلفاى راشدين ، كه قبل از تو بودند ، يا امير المؤمنين ، همهء اين طايفه را تمكين و قدرت نمىدادند ، بلكه در قمع و استيصال ايشان مىكوشيدند . ما به هزار دعا و مناجات شرّ رضا را از خود گذرانيديم ، اين زمان باز امير المؤمنين را داعيه پيدا شد . بر امير المؤمنين ظاهر باشد كه اين\r\n\r\n\r\n","description":"","footnote":"\r\n( 1 ) . فم الصّلح : به كسر و تشديد صاد ، نهر بزرگى است در قسمت بالاى واسط و خانه حسن بن سهل در همين محل بوده ؛ - ياقوت ، معجم البلدان .\r\n( 2 ) . صاحب تجارب السّلف به اشتباه تزويج امّ الفضل را با امام رضا ( ع ) ثبت كرده است ( ص 163 ) . به طورى كه از اكثر متون برمىآيد ( از جمله كشف الغمّه ، تاريخ طبرى ، تاريخ طبرستان ) مأمون دختر بزرگ خود امّ حبيبه را به تزويج امام رضا ( ع ) درآورده بود .\r\n( 3 ) . مورّخان نام اين عروسى را « دعوة الاسلام » گذاشته‌اند ؛ - ثعالبى ، ثمار القلوب و المضاف و المنسوب ، چاپ محمّد ابو الفضل ابراهيم ، ص 165 .\r\n","page_name":" 1491 ","page_number":777},
  {"content":"\r\n\r\nلايق دولت نيست . مناسب آن است كه امير المؤمنين امّ الفضل را به يكى از اهل بيت خود كه لايق داند تزويج نمايد .\r\nالقصّه ، چون اين جماعت از تقرير سخنان خود فارغ شدند مأمون در جواب گفت : امّا آنچه ميانهء شما و آل أبى طالب از دشمنى و عداوت واقع است ، اگر شما به ديدهء انصاف بنگريد حقّ به جانب ايشان است . و امّا آنچه جماعتى قبل از من در مقام اهلاك و استيصال ايشان درآمدند و سعيها كردند محض قطع رحم بود . نعوذ باللّه از آن افعال . من از حقّ ، سبحانه و تعالى ، پناه مىجويم از ارتكاب افعال قبيحه ، خصوصا قطع رحم . سوگند به ذات واجب الوجودى كه خالق جميع خلايق است كه من پشيمان نبودم بر وليعهد ساختن علىّ بن موسى الرّضا ، بلكه خدا داناست كه مىخواستم آن حضرت متقلّد امر خلافت شود تا من به او بيعت كنم . غايتش او خود قبول اين معنى نكرد تا آنكه به تقدير الهى ، او پيشتر از ما به عالم بقا خراميد . و امّا آنكه من الحال محمّد جواد را جهت تزويج دختر خود ، امّ الفضل كه بسيار او را دوست مىدارم ، اختيار كردم به واسطهء آن است كه او با اين صغر سن در كمالات علمى و عملى بر تمامى اهل عالم فايق است . چون آن جماعت از مأمون اين سخنان شنيدند گفتند : يا امير المؤمنين ، محمّد جواد هنوز خردسال است و او را از علم دين و شريعت چيزى نيست .\r\nچون امير المؤمنين را اين داعيه هست پس چند روز او را مهلت ده تا كسب علوم كند . مأمون گفت : ويحكم ! « 1 » من به احوال آن كودك داناترم از شما . او از اهل بيتى است كه علم ايشان از حقّ ، سبحانه و تعالى ، است و ايشان در كسب علم از رعيّت ناقصهء خود مستغنىاند . و اگر خواهيد كه حقيقت صدق مقال من بر شما ظاهر گردد او را امتحان كنيد . گفتند : ابقاك اللّه يا امير المؤمنين ، « 2 » بر سر انصاف آمدى . اكنون ما شخصى را از علما قرار مىدهيم كه در مجلس امير المؤمنين از محمّد جواد چند مسئله بپرسد ، اگر او جواب درست گفت ما را متابعت امير المؤمنين واجب است ، و الا بايد كه امير المؤمنين ترك اين داعيه نموده بر سخن دولتخواهان عمل نمايد . مأمون گفت : قرار چنين است . پس آن جماعت به اتّفاق از پيش مأمون بيرون آمده نزد يحيى بن أكثم « 3 » كه از فضلاى [ 187 ب 
  ] مناظرين آن زمان بود و نزد مأمون رتبهء عظيم داشت و آن زمان منصب قاضى القضاة تمامى قلمرو مأمون به وى تعلّق\r\n\r\n\r\n","description":"","footnote":"\r\n( 1 ) . واى بر شما . - و .\r\n( 2 ) . خداوند تو را باقى بداراد اى امير المؤمنين . - و .\r\n( 3 ) . يحيى بن اكثم پيش از آنكه مناسباتش با مأمون محكم شود عهده‌دار قضاى بصره بود . به مأمون شكايت كردند كه او به سبب افراط در لواط ، اطفال آنها را فاسد كرده است . . . پس مأمون ، يحيى را از قضاوت بصره معزول كرد . وى دربارهء فروع و اصول فقه مصنّفاتى داشت و كتابى بنام التّنبيه نوشته بود ؛ - مسعودى ، ترجمهء مروج الذّهب ، ج 2 ، ص 435 .\r\n","page_name":" 1492 ","page_number":778},
  {"content":"\r\n\r\nداشت ، آمدند . القصّه ، يحيى بن اكثم را عباسيان بر آن داشتند كه در مجلس مأمون از محمّد مسائلى چند پرسيده او را عاجز سازد تا جهل او بر مأمون ظاهر شود و از اين داعيهء ناصواب بازگردد . و يحيى را در مقابل اين كار اموال بسيار قبول كردند .\r\nراوى گويد روز ديگر مجلس منعقد گشت و يحيى بن اكثم در مجلس ظاهر شد و عباسيان و هواخواهان ايشان منتظر بودند كه همين لحظه يحيى آن طفل نه ساله را آنچنان الزام دهد كه هيچ حرف نتواند گفت . و مأمون كس به طلب امام محمّد جواد فرستاد و از براى آن حضرت در پهلوى خود جايى آماده ساخت . چون امام محمّد جواد در آن سن به مجلس درآمد عباسيان با يكديگر گفتند كه او طفل است ، معلوم نيست كه از دهشت اين مجلس حرف تواند زد ، چه جاى آنكه جواب مسئلهء يحيى بن اكثم ، كه رئيس مناظرين است ، بگويد .\r\nالقصّه ، آن معصوم به تأييد الهى در مجلس درآمد و به جاى خود قرار گرفت . بعد از ساعتى ، يحيى بن اكثم روى به مأمون كرده گفت : يا امير المؤمنين ، رخصت هست كه از ابو جعفر « 1 » محمّد مسئله بپرسم ؟ مأمون گفت : از ايشان اذن بايد خواست . پس يحيى روى به امام محمّد جواد آورده گفت : آيا اذن هست ، جان من فداى تو باد ، كه مسأله‌اى از مسائل شريعت از خدمت تو بپرسم ؟ آن حضرت فرمود : هرچه خواهى بپرس . گفت : جعلت فداك ، « 2 » چه مىفرمايى در حقّ محرمى كه صيد را كشته باشد ؟ امام محمّد على البديهه گفت : اى يحيى ، اين سؤال مجمل است . اوّلا تفصيلش را گوش كن بعد از آن ، هر شقىّ كه مراد تو باشد جواب او گفته خواهد شد . آيا آن صيد را در حرم كشته يا در بيرون حرم ؟ و آن محرم عالم بوده به حرمت قتل آن يا جاهل ، و بعمد قتل از وى صادر شده يا خطا ؟ و آزاد بوده آن محرم يا بنده ؟\r\nو كوچك بوده يا بزرگ ؟ و اين قتل نوبت اوّل بار بوده تا نوبتى ديگر ؟ و آن صيد از جنس مرغ بوده يا غير آن ؟ و از شكارهاى كوچك بوده يا بزرگ ؟ و آن شخص بر قتل آن مصر بوده يا پشيمان ؟ و در شب بوده يا در روز ؟ و احرام او به عمره بوده يا به حجّ ؟ چون آن حضرت از بيان اين شقوق فارغ گشت يحيى مبهوت بماند و هيچ جواب نتوانست گفت ، چنانچه بر تمامى اهل مجلس عجز يحيى بن اكثم ظاهر و هويدا گشت و مأمون از روى خوشحالى و بشاشت تمام گفت : الحمد للّه على هذه النّعمة « 3 » . راوى گويد كه بعد از آن مأمون در همين لحظه امّ الفضل را به عقد ابو جعفر درآورد . و بعضى از اهل تاريخ برآن‌اند كه مأمون در حين حيات امام رضا ، عليه السّلام ، دخترش ، امّ الفضل ، را به عقد امام محمّد جواد درآورده بود . و اهل مجلس را به\r\n\r\n\r\n","description":"","footnote":"\r\n( 1 ) . امام جواد ( ع ) معروف به « ابو جعفر ثانى » بود . ابو جعفر اوّل كنيهء حضرت امام باقر ( ع ) بود ؛ - زركلى ، الاعلام ، ج 7 ، ص 155 .\r\n( 2 ) . فدايت شوم . - و .\r\n( 3 ) . سپاس خداى را بر اين نعمت . - و .\r\n","page_name":" 1493 ","page_number":779},
  {"content":"\r\n\r\nعنايات پادشاهانه سرافراز ساخت و هر يكى را فراخور حال او تشريف ارزانى داشت . بعد از آن ، مأمون روى به امام محمّد جواد آورده گفت : يابن رسول اللّه ، اگر احكام اين مسئله را بيان فرمايى نعمت افاده به كمال مىرسد . پس آن حضرت احكام هر يكى از شقوق را بيان فرمود و تفصيل آن در كتب مفصّله مسطور است . و بعد از آن حضرت امام محمّد جواد روى به يحيى بن اكثم آورده گفت : اى يحيى ، از تو مسأله‌اى پرسم ؟ گفت : يابن رسول اللّه بپرسيد . اگر مىدانم مىگويم ، و الّا مستفيد مىشوم . پس امام فرمود : مرا خبر ده از مردى كه صباح نظر كرد بر عورتى و نظرش بر وى حرام بود ، و بعد از يك ساعت ديدن او ، آن عورت حلال شد ، و چون نيم روز شد باز آن عورت بر وى حرام شد ، و چون وقت عصر گشت باز بر وى حلال گشت ، و وقت مغرب باز بر وى حرام گشت . يحيى گفت : و اللّه كه من جواب اين مسئله را نمىدانم .\r\nمأمون گفت : يابن رسول اللّه ، بيان فرماييد . امام فرمود : اين عورت على الصّباح كنيز مردى بود و نظر اجنبى به كنيز مردمان حرام است . و بعد از ساعتى ، اين مرد او را خريد ، نظر بر وى حلال شد . و بعد از ساعتى او را آزاد نمود ، باز نظرش بر وى حرام شد . ساعتى ديگر ، او را عقد كرد ، بر وى حلال شد . ساعتى ديگر ، طلاق كرد ، بر وى حرام شد . و در همين مجلس ، پوران ، « 1 » دختر حسن بن سهل ، را مأمون به حبالهء نكاح خود درآورد و حسن جشنى آراست كه در زمان جاهليت و اسلام مثل آن كسى نشان نمىداد . « 2 » از جمله تكلّفات يكى آن بود كه حسن فرمود تا بناديق « 3 » مشك كه مشتمل بود بر كاغذ پاره‌هايى كه در آنجا اسامى ضياع و نامهاى كنيزان و غلامان نوشته بودند بر بنى هاشم و امرا و اعيان بپاشيدند . هر بندقى به حسب طالع نصيب شخصى شده آن مرد به وكيل حسن رجوع نموده آنچه در آن رقعه بود از وى مىگرفت .\r\nهمچنين بر ساير مردم نافه‌هاى مشك و بيضه‌هاى عنبر نثار مىكردند . و در شب زفاف هزار دانهء مرواريد كه هر يكى برابر و شبيه به تخم گنجشك بود ، در باركشى زرّين نهاده در وقتى كه پوران را به خدمت مأمون آوردند بر سر او ريختند و مأمون بر سر بساط زربفت نشسته بود .\r\nچون نظرش بر اين مرواريدها افتاد گفت : قاتل اللّه . ابو نواس گويا در اين مجلس حاضر بوده\r\n\r\n\r\n","description":"","footnote":"\r\n( 1 ) . نام اصليش خديجه بود ، امّا به « بوران » شهرت يافته ، سال فوت وى در دويست و هفتاد و يك ذكر شده است .\r\nمصادر اخبارش در الأعلام زركلى ( ج 2 ، ص 56 ) ثبت شده است . هندو شاه نويسد : « بورانى كه از كشك و بادمجان مىسازند اختراع اين بوران است . » ؛ - تجارب السّلف ، ص 165 .\r\n( 2 ) . براى مطالعهء جلوه‌هاى دلپذير اين عروسى ؛ - مجمل التواريخ و القصص ، ص 354 ؛ ثعالبى ، لطائف المعارف ، ص 171 ؛ نظامى عروضى ، چهار مقاله ، 34 ؛ شابشى ، ديارات ، ص 100 .\r\n( 3 ) . بناديق : در متن به همين صورت آمده است كه ظاهرا نادرست است ؛ چرا كه ، جمع بندق ( به معنى گلوله ) بنادق است . - و .\r\n","page_name":" 1494 ","page_number":780},
  {"content":"\r\n\r\nكه گفته : حصباء درّ على ارض من الذّهب « 1 » . يعنى : سنگريزه‌هاى مرواريد بر زمين طلاست . بعد از آن ، مأمون فرمود تا آن مرواريدها را جمع كرده در آن خانه نهادند . گفتند : يا امير المؤمنين ، اينها را براى آن نثار كرديم تا كنيزان و مشاطگان بردارند . مأمون گفت : ايشان را من بهاى اين مىدهم . و آن مرواريدها را در دامن پوران ريخت كه : اين از آن تو است و هر حاجتى كه دارى بخواه . بوران از شرمندگى سر پيش انداخته بود . آخر الأمر ، جدّهء بوران كه همراه او بود ، و زبيده خاتون ، مادر محمّد امين ، گفتند : اى دختر ، از سيّد خود آنچه حاجت دارى بخواه .\r\nپوران گفت : يا امير المؤمنين ، حاجت من آن است كه امير المؤمنين عمّ خود ، ابراهيم بن مهدى ، را در مقام عنايت درآورده به مرتبهء ارجمند رساند . مأمون گفت : چنين كردم . باز حوايجى كه دارى بگوى . گفت : يا امير المؤمنين ، حاجت ديگر آنكه زبيده خاتون را رخصت فرمايى كه به زيارت حرمين رود . گفت : رخصت دادم .\r\nگويند در شب عروسى شمعى معنبر به وزن چهل من در شمعدان زرّين فراخ دامن نهاده به مجلس مأمون درآوردند . مأمون بر آن نگاه كرده گفت : اين اسراف است . و مأمون هفده روز در آن موضع بود « 2 » و حسن ما يحتاج جميع لشكر او از اطعام و عليق چهارپاى مرتّب مىداشت ، حتى گاوبانان و ملاحان در آن ايّام از فكر خود فارغ بودند . چون مأمون از آنجا متوجّه بغداد گشت فرمود تا خراج يك سالهء ولايت فارس و اهواز نقد كرده به خزانه‌دار حسن سپارند .\r\n\r\n\r\n","description":"","footnote":"\r\n( 1 ) . مصرع دوّم بيتى است كه مصرع اوّل آن چنين است . كأنّ صغرى و كبرى من فواقعها . علماى نجومى بر صحيح بودن مصرع اوّل بيت ايراد گرفته‌اند ؛ - تعليقهء مرحوم استاد حسن قاضى طباطبايى بر تجارب السّلف ، ص 139 .\r\n( 2 ) . صاحب چهار مقاله مىنويسد : « . . . مأمون هژده روز از آن خانه بيرون نيامد ، و به هيچ كار مشغول نشد الّا به دو . . . » .\r\n","page_name":" 1495 ","page_number":781},
  {"content":"\r\n . \r\n\r\n","description":"","footnote":"","page_name":" 1496 ","page_number":782}
  ]