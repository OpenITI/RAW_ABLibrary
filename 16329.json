[
  {"content":"\r\n\r\nترجمه جلد هفدهم\r\nبحار الانوار\r\nتأليف :\r\nمرحوم ملا محمد باقر مجلسى ره\r\nدر مواعظ امامان عليهم السلام\r\nجلد دوم\r\nمترجم : موسى خسروى\r\nحق چاپ محفوظ\r\nاز انتشارات :\r\nكتابفروشى اسلاميه\r\nتهران خيابان 15 خرداد تلفن 521966\r\nچاپ اسلاميه\r\n1362 ش - 1403 ق\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\n[ اندرزها خطبه‌ها و حكمت‌هاى امير المؤمنين عليه السلام 
  ]\r\nبِسْمِ اللَّهِ الرَّحْمنِ الرَّحِيمِ\r\n49 - كتاب غارات . ابو زكريا جريرى از يكى از اصحاب نقل كرد كه امير المؤمنين ( ع ) خطبه‌اى بدين مضمون ايراد نمود :\r\nالحمد لله او را ستايش ميكنم و از او يارى مىخواهم و به او پناه مىبرم از شرهاى نفس خود . و اعمال زشت خويش . هر كه خدايش هدايت كند كسى نمىتواند او را گمراه نمايد و هر كه خدا او را گمراه كند هدايت‌كننده نخواهد داشت . گواهى مىدهم به اينكه خدائى نيست جز خداى يكتا كه او را شريكى نيست . و اينكه محمد صلى اللَّه عليه و آله بنده و پيامبر اوست كه انتخابش نموده بولايت و ممتازش كرده باكرام و برانگيخته او را برسالت محبوبترين خلق است پيش خدا و گرامىترين آنها در نزد او ماموريت تبليغى خويش را به پايان رسانيد ، و خيرخواه امت بود و وظيفه خويش را انجام داد .\r\nشما را سفارش ميكنم به پرهيزگارى زيرا پرهيزگارى بهترين سفارش به بندگان است و بهترين وسيله است كه او را برضوان خدا نزديك مىكند و از نظر عاقبت و آينده براى او بهتر است . شما را دستور به تقوى داده‌اند و براى همين آفريده شده‌ايد ، از خدا چنان بترسيد كه ترس شما همراه با تظاهر و خودنمائى و ناتوانى نباشد . شما را بيهوده نيافريده است و هرگز رهايتان نخواهد كرد . تمام كردار شما را ثبت نموده و برايتان اجل‌هائى مقرر كرده و آثارتان را يادداشت نموده است مبادا فريب دنيا را بخوريد . زيرا دنيا بس فريبنده است . هر كه فريفته او شود زيانكار است و دوران آن رو بزوال .\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nاز خداوند درخواست ميكنيم كه بما و شما خشيت و بيم سعيدان را عنايت نمايد و جايگاه شهيدان را و رفاقت با انبياء . ما نيازمند به او هستيم و در راه او كوشش ميكنيم .\r\n50 - با همين اسناد خطبه‌اى از امير المؤمنين ( ع ) : الحمد لله او را ستايش ميكنيم ستايشى پاك و منزه و به حق او را تمجيد ميكنيم ، بزرگيش را مىستائيم چون جلالش عزيز است و به يكتائى تقديسش ميكنيم در حالى كه موحد و مخلص هستيم و او را بر كارهاى والايش سپاسگزاريم . او شايسته حمد و ثناى عالى است . از او تقاضاى مغفرت مينمائيم تا گناهانمان را فروريزد . و از او خواهانيم كه از تراوش گناهانى كه موجب بلا مىشود ما را نگهدارد ، ايمان به خدا داريم بهمراه يقين در امرش .\r\nهدايت مىجوئيم . هدايتى پايدار و نجات‌بخش كه ما را يارى كند در انجام بهترين دستورات و موجب تميز و تشخيص قضاى نافذ پروردگار گردد قضائى كه ما را به سعادتى كه در كتاب كريم مقرر نموده مىرساند .\r\nبه خدا پناه مىبريم از تنگناهاى بسيار دشوارى كه براى مردم پيش مىآيد با اينكه راههاى حق و حقيقت وسيع است اما چون علامات نوربخش هدايت در پس پرده ابهام قرار داده شد . و فتنه‌هاى گمراه‌كننده به لباس حق درآمده است چنين گرفتارى پيش آمده .\r\nگواهى مىدهم گواهى همراه با يقين كه شك‌ناپذير است به يكتائى خداى يكتا ، آن خدائى كه بوعده خويش وفا مىكند و پيمان استوار دارد و در گفتار صادق است ، او را شريكى در آفرينش نيست و نه همكار و كمك كارى دارد . به بزرگى او را مىستائيم خدائى جز او نيست عزيز و حكيم است .\r\nگواهى مىدهم كه محمد مصطفى صلى اللَّه عليه و آله مبعوث به وحى و پيام‌آور از جانب اوست و فرستاده مؤيد بنور او ، پذيرا و تذكردهنده و انجام‌دهنده ماموريت خويش است بپادارنده چراغهاى روشنگر و روشنىبخش ديده‌ها است ، از بين‌برنده و نابودكننده آداب و سنن ياوه‌سرايان است . در زمانى كه ظلمت كفر عقده‌هائى ناگشودنى بوجود آورده درياهاى جهل و نادانى را با آيات و بيانات خود روشن نموده . و براى جويندگان حق با دلائل آشكار راه را روشن كرده . و آياتى نيز آورد متشابه كه دستاويز آشوب‌طلبان و فتنه‌انگيزان گرديد و به نفع عقايد شوم خويش آنها را تاويل نمايند .\r\nاين آشوب و فتنه‌انگيزيها طرفداران مخصوصى دارد ، راه حق نيز راهى روشن و آشكار است هر كه مطيع پيامبر باشد اطاعت خدا را كرده و هر كه مطيع خدا باشد مستوجب پاداش\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nاز جانب اوست . و هر كه مخالف خدا و پيامبر باشد باستقبال دشوارى حساب در روز قيامت ميرود اين يك حكومت و داورى عادلانه‌ايست وقتى كيفر ميدهد و خلايق محشور ميشوند .\r\nاما بعد شخصى كه متوجه است و گوش فرامىدهد و از توجه و گوش دادن خود بهره مىبرد و ديگرى ساكت است ولى دلى بيدار دارد و در انديشه امر پروردگار است تا بصير و بينا مىشود و مىفهمد كه اطاعت خدا چه ارزشى دارد و راه ثواب پيمودن با راه معصيت از پيش گرفتن چقدر فرق دارد و درك مىكند و در قيامت چه مقامى دارد ، كسى كه نائل برضاى خدا شده ، در مقابل آنها كه سزاوار خشم اويند .\r\nبين اين دو صفت فاصله بسيار است و ميان آنها فرق زياد . شما را سفارش مىكنم به پرهيزگارى و تقوى . بپرهيزيد از خداوندى كه بوجود آورنده ارواح و روشنىبخش صبحگاه است .\r\n51 - از كتاب مطالب السؤول . محمد بن طلحه گفت از سخنان امير المؤمنين ( ع ) است كه فرمود : من تعهد گفتار خود را ميكنم و ضامن سخنان خويشم همانا كسى كه ديده بينا و بصير او را متوجه رنج و عذاب و گرفتاريهاى امم گذشته كرده باشد تقوا و پرهيزگاريش او را مانع مىشود كه گرفتار شبهات و كارهاى ناسنجيده شود .\r\nبايد توجه داشته باشيد كه گناهان مركبى چموشند كه سواركاران مخصوصى دارند و آنها لجامش را رها كرده سرعت سواره خويش را به آتش مىافكنند اما پرهيزگارى و تقوى مركبى راهوار است كه سواركاران مخصوص دارد و لجام در اختيار آنها است و به بهشت رهسپار ميشوند .\r\nيك راه حق است و ديگرى راه باطل و هر كدام طرفدارانى دارد ، اگر طرفداران باطل زيادند اين يك مسأله سابقه‌داريست كه پيوسته چنين بوده و اگر طرفداران حق كمند ممكن است و شايد و گاهى امكان دارد چيزى كه به كمبود گرائيد و كساد شد باز به او رو آورند و بسويش بشتابند .\r\nكسى كه در پيش ، بهشت و جهنم دارد گرفتار كار خويش است . گروهى با سعى و كوشش بسرعت پيش ميروند و نجات مىيابند و گروهى در جستجويند و با كندى مىروند اميد نجات دارند . اما دسته‌اى نيز غفلت ميكنند و تقصير دارند كه به آتش گرفتار مىشوند .\r\nراست‌گرائى و چپ‌روى موجب گمراهى است ميانه‌روى جاده واقعى است ( از طرف چپ جاده و يا از طرف راست آن يك نوع افراط و تفريط است بايد از وسط جاده رفت كه غير قابل گمراهى است ) .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nكتاب خدا و آثار نبوت و سيره و روش پيامبر و بازگشت بعاقبت پسنديده در همين التزام طريق وسطى و ميانه جاده است . هر كه بادعا پرداخت هلاك شد و هر كه تهمت زد نااميد گرديد . و هر كس آخرت را به دنيا فروخت زيان كرد . هر جريانى قرارگاهى دارد و هر آينده‌اى به زودى خواهد آمد .\r\n52 - از كتاب مطالب السؤول : آشكارا مشاهده مىكنيد مسائل عبرت‌انگيز را و با مطالبى كه هر انسانى كافى است با توجه به آنها از كار زشت خوددارى كند شما را هراس داده‌اند از جانب خدا مبلغى بعد از پيامبران نيست مگر بشرها . بدانيد كه بسوى نتيجه نهائى رهسپار ميشويد و قيامت از پس ، خواهد آمد . بسوى رستاخيز برده ميشويد سعى كنيد سبكبار باشيد تا بهدف برسيد . شما را در آن صحرا جمع ميكنند تا همه گرد آيند و ديگران نيز برسند .\r\n53 - روزى كه گروهى از مردم اطراف على ( ع ) را گرفته بودند شروع به سخنرانى كرده فرمود :\r\nشما را ميترسانم از دنيادوستى زيرا دنيا جايگاه ناپايدار است نه چراگاه هموار بسيار بىارزش است پيش خدا . خوبى و بدى و تلخى و شيرينى آن در هم آميخته . خدا دنيا را قرارگاه دوستان خود قرار نداده . و مضايقه و ممانعتى ندارد از دنيايابى دشمنانش .\r\nمحل عبور است نه جاى ماندن . مردم در دنيا دو دسته‌اند يك دسته كسانى هستند كه خود را فروخته‌اند كه موجب هلاكت خويش گشته و گروهى جان خويش را خريده‌اند و آن را آزاد ساخته‌اند . اگر گوارا باشد قسمتى از دنيا و شيرين بكام آيد باز در كنارش قسمتى ناگوار و تلخ است كه دچار بيمارى و مرگ مىكند . ابتداى دنيا رنج و انتهاى آن فنا و نابودى است هر كه خود را بىنياز از دنيا كرد دنيا را بدام افكنده و هر كه در پى دنيا رفت خود را بغم انداخته ، هر كه در پى دنيا با سعى و كوشش رفت آن را از دست داده و هر كه كناره‌گيرى كرد دنيا بسويش مىآيد . هر كه با ديده بينا به دنيا بنگرد روشن‌بين مىشود و هر كه با ديده تمايل به آن بنگرد دنيا او را كور و نابينا مىكند . انسان در دنيا هدف تيرهاى مرگ است با هر جرعه‌اى كه بياشامد يك نوع گلوگير شدن است و با هر لقمه‌اى كه بخورد غصه‌اى است به هيچ نعمتى در دنيا نميرسد مگر بوسيله از دست دادن نعمتى ديگر .\r\n54 - و نيز روزى در مسجد كوفه كه گروهى از شخصيت‌هاى برجسته اطرافش را گرفته بودند فرمود : مردم ! ما گرفتار روزگارى ستمگر و زمانى سخت و دشوار شده‌ايم . آدم خوب را بد ميشمارند و ستمگران پيوسته بر ستم خود ميافزايند . نميتوانيم از علم خود بهره‌گيرى\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nكنيم و نه آنچه نميدانيم مىپرسيم از هيچ پيش‌آمدى باك نداريم تا دامنمان را فراگيرد .\r\nمردم چهار دسته هستند : 1 - بعضى تبهكارى مانع آنها نميشود ، مگر خوار و خسته شوند و دچار كمبود مالى گردند .\r\n2 - بعضى با شمشير آخته اعلان شر و بزهكارى ميكنند و با دار و دسته خود ( از هيچ كارى روگردان نيستند ) خود را به هلاكت مىاندازند و دين خويش را بنابودى مىسپارند ، براى زخارف مادى كه در پى آن هستند يا فرماندهى سپاه غارتگرى را به عهده ميگيرند يا بر فراز منبرى بالا ميروند چقدر تجارت ناستوده‌اى است كه انسان دنيا را بها و ارزش نفس خويش قرار دهد و در مقابل آنچه در نزد خدا دارد دنيا را بها نگيرد .\r\n3 - بعضى بوسيله اعمال آخرت ، دنيا را مىطلبند كه بر عكس بايد با اعمال دنيا آخرت را طلبيد خود را آرام نشان ميدهد و قدمهاى كوتاه برميدارد و پيراهن بالا مىزند ( كه نشان دهد از ناپاكيها پرهيز مىكند ) و نفس خويش را مىآرايد تا امانت‌دار جلوه كند و راه و روش آئين خدا را وسيله معصيت و نابكارى خويش قرار ميدهد .\r\n4 - گروهى نيز عقب‌ماندگى آنها از رياست بواسطه ضعف و ناتوانى آنها است كه وسيله‌اى براى رسيدن بهدف خويش ندارند ، به همين جهت به آن حال باقيمانده‌اند ، اما خود را مىستايد كه من قانعم و به لباس زهاد و تاركان دنيا درمىآيد با اينكه به آنها هيچ شباهتى ندارد و هرگز در آن وادى نيست .\r\nباقيماندند گروهى كه چشم از دنيا بسته‌اند ، بواسطه توجه بعالم آخرت و سيلاب اشك فرو مىريزند از ترس قيامت اين دسته را ( بصورتهاى مختلف در شكنجه و ناراحتى قرار ميدهند ) بعضى بفاصله‌هاى دوردست تبعيد شده‌اند و برخى در بيم و هراسند و پيوسته بر جان خويش ميترسند و عده‌اى هم زبان از سخن بسته‌اند چون آنان كه لجام بر دهن دارند و برخى با اخلاص تمام بدعا مشغولند و در مصيبت جانگداز ميسوزند تقيه آنها را گوشه‌گير و منزوى كرده و لباس خوارى و زبونى برايشان پوشانده . در دريائى از ناملايمات غوطه‌ورند .\r\nزبان‌بسته‌اند و دل‌خسته ، آنقدر پند داده‌اند كه ملول و افسرده‌اند و آنقدر مغلوب و مقهور شده‌اند كه به صورت خوار و ذليل درآمده‌اند آنقدر از اين گروه را كشته‌اند كه كم و اندك شده‌اند .\r\nبايد دنيا در نظر شما خوارتر و بىارزش‌تر از پوست جو و ريزه‌هاى دم قيچى باشد .\r\nاز گذشتگان درس بگيريد قبل از اينكه آيندگان از كار شما درس بگيرند ، دنيا را رها\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nكنيد كه ناپسند است آنها كه از شما دل‌بسته‌تر به دنيا بودند مىبينيد كه رهايش كرده‌اند .\r\nاى واى چه بسيار فريب نيرنگ او را خوردند به خيال اينكه مادر شيرده آنها است . و چه بسيار زيان ديدند دلبستگان به دنيا وقتى اين مادر ، قطع شير از آنها كرد .\r\n55 - نقل شده كه امير المؤمنين ( ع ) وقتى گروه زيادى اطرافش را گرفته بودند فرمود از خدا بپرهيزيد هيچ كس را خدا بيهوده نيافريده كه بلهو اشتغال ورزد و نه او را رها خواهد كرد تا بتواند به كار ناپسند مشغول شود . هرگز دنياى خوشآيند در نظر او برابرى ندارد با آخرتى كه به آن بدبين است و نه آن كس كه فريب زر و زيور دنيا را خورده وقتى به پيشگاه پروردگار خويش رود نجات خواهد يافت .\r\n56 - فرمود از آموختن علم خوددارى نكنيد كه موجب همبستگى برادران است .\r\nعلم موجب رفعت و بلندى مقام شخص گمنام مىشود ، و ترك علم باعث پست شدن فرد با شخصيت مىشود . ( علم را به پيكرى ميتوان تشبيه كرد ) كه سر آن تواضع است و چشمش دورى از رشك و حسد و گوشش فهم و زبانش صدق و قلبش حسن نيت ، و عقلش شناسائى نسبت بوسائل كارها است ، از نتايج علم تقوى و پرهيز از هوى و پيروى از هدايت و فاصله از گناهان و دوستى برادران و گوش فرادادن بعلماء و پذيرفتن از آنها است .\r\n57 - ديگر از فوائد علم ، ترك انتقام هنگام قدرت و ناپسند شمردن اعمال زشت و پسنديدن پيروى حق ، و سخن راست و دورى از شادمانى و سرورى كه همراه با غفلت است و اجتناب از كارى كه موجب پشيمانى است . علم باعث افزايش عقل عاقل مىشود . دانشجو را آراسته بصفات پسنديده مىكند . مرد بردبار را امير و شخص فهميده را وزير مىكند . حرص را از بن مىكند ، و مكر و حيله را از ميان مىبرد و بخل و پستى را نابود مىكند هر وحشى غير مانوس را اسير انسان مىكند . و كسانى كه دير پيوندند نزديك مىكند .\r\n58 - فرمود : عقل دو نوع است : 1 - عقل ذاتى . 2 - عقل تجربى و هر دو موجب بهره‌مندى انسانند . كسى كه در گرو عقل است صاحب عقل و دين است و هر كه ناقد آنست سرمايه‌اش گناه و معصيت است . دوست هر كسى عقل اوست و دشمنش نادانى . عاقل كسى نيست كه خوبى را از بدى تمييز دهد ولى عاقل كسى است بتواند تمييز دهد بين دو بدى كدام بهتر است . همنشينى با عقلاء موجب افزايش شرف مىشود . عقل كامل بر سرشت بد غالب مىشود .\r\nبر عاقل لازم است كه كارهاى زشت خود را در دين و نظر و راى و اخلاق و ادب مورد توجه قرار دهد يا بدل بسپارد و يا در دفترى بنويسد و سعى كند آنها را بر طرف نمايد .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n59 - فرمود انسان داراى عقل و قيافه است ، هر كس از عقل استفاده نكند اما قيافه خود را نگهدارد كامل نيست . مثل پيكرى است كه بىروح است و هر كه در جستجوى عقل متعارف است بايد صورت اصول و اضافيها را بداند . چون بيشتر مردم در پى مسائل اضافى و زيادى هستند و اصول را رها ميكنند هر كس پايه و اساس را بدست آورد از اضافات صرف نظر مىكند .\r\nاصل امور در انفاق و خرج كردن ، بدست آوردن از راه حلال است و ملايمت در طلب آن است . پايه و اصل امور در دين اينست كه اعتماد بر نمازها نمايد و پرهيز از گناهان كبيره كند و چنان متوجه اين پرهيز و نماز باشد كه يك چشم بهم زدن از آن غفلت نكند ، اگر محروم شود هلاك ميگردد ، اگر در اين راه به پيش برود تا بفقه و عبادت برسد اينست بهره عالى .\r\nاصل عقل عفت است و نتيجه‌اش خوددارى از گناه ، ريشه عفت قناعت است و نتيجه‌اش كم شدن اندوه ، ريشه شجاعت و دلاورى قدرت و نيرومندى است و نتيجه‌اش پيروزى است .\r\nريشه كار قدرت و توانستن است و نتيجه‌اش شادى ، نمىتوان بر امور زندگى كمك گرفت مگر بوسيله عقل . و نه بر ادب مگر با بحث و جستجو و نه بر حسب و شخصيت مگر با وفا و نه بر وقار و سنگينى مگر با مهابت و نه بر سرور مگر با نرمى و نه بر مغز و خرد مگر با سخاوت .\r\nو نه بر بذل و بخشش مگر با اميد مكافات و پاداش و نه بر تواضع مگر با سلامتى صدر هر دليرى احتياج بعقل دارد . و هر كمك محتاج به تجربه است و هر سربلندى و سرافرازى نيازمند به كار خوب است و هر شادى محتاج به امن و آرامش است و هر خويشاوندى نياز بمودت و دوستى دارد و هر علمى احتياج به نيرو و پرهيز و نيازمند به بذل و بكاربردن آن است .\r\nتوجه به چيزى كه بدردت نميخورد مكن با ترك كردن چيزى كه برايت ضرورى است كه بسيارى از سخن‌گويان هستند كه در غير محل حرف زده‌اند و اين سخن براى آنها اشكالى بوجود آورده .\r\n60 - و نيز فرمود مبادا دورانديشى را جز براهنمائى عقل بجوئى كه اين خود خطائى است در راى ، بهترين عقل اينست كه حق را بوسيله خودش تشخيص دهد ، و بهترين علم وارد بودن شخص است بعلم خود بهترين جوانمردى نگهدارى آبروى خويش است و بهترين\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nمال آنست كه بوسيله آن آبروى انسان حفظ شود و حقوق مردم را با آن پرداخت كنيم .\r\n61 - عبد الله بن عباس گفت بهره از سخنى بعد از پيامبر ( ص ) نبردم به اندازه نامه‌اى كه امير المؤمنين ( ع ) برايم نوشت به اين مضمون :\r\nاما بعد گاهى انسان شاد مىشود براى بدست آوردن چيزى كه از دستش نميرفت و ناراحت مىشود از بدست نياوردن چيزى كه هرگز به دستش نمىآمد . بايد شادمانى تو براى چيزهائى باشد كه از آخرت بدست آورده‌اى و تاثر و ناراحتىات براى آنچه از آخرت از دست داده‌اى .\r\nخيلى خورسند نباش براى بدست آوردن يك مسأله دنيوى و مادى و براى آنچه از دنيا از دست داده‌اى زياد ناراحت نباش ، بايد همت خود را در مسائل مربوط به بعد از مرگ به كار برى و السلام .\r\n62 - بعده‌اى فرمود : اين سخنان مرا به گوش بگيريد كه اگر بر پشت شترها بنشينيد و آنقدر راه طى كنيد كه مركبتان از پا درآيد ، نميتوانيد چنين سخنانى را بدست آوريد .\r\nبه هيچ كس بجز خدا اميدوار نباشيد و از هيچ چيز جز گناه خود نترسيد . خجالت نكشيد اگر چيزى را نميدانيد بياموزيد و خجالت نكشيد اگر از شما چيزى را پرسيدند كه نميدانيد بگوئيد نميدانم .\r\nبدانيد كه صبر نسبت بايمان مانند سر است نسبت بجسد . بدنى كه بىسر باشد ارزشى ندارد . پس تحمل كنيد و صبر داشته باشيد در مورد چيزهائى كه وظيفه شما است ، باميد دريافت آنچه بشما در مقابلش وعده داده‌اند .\r\n63 - اشياء دو نوع است بعضى چيزها است كه من به آن دسترسى ندارم نه قبلا به من داده شد و نه در آينده اميد دريافت آن برايم هست . و بعض چيزها است كه تا وقتش فرا نرسد به آن نخواهيم رسيد ، گرچه از تمام نيروى آسمانها و زمين براى رسيدن به آن كمك بگيرم .\r\nشگفت از كار انسان است كه خوشحال مىشود براى بدست آوردن چيزى كه قبلا بدست نياورده بود اگر درست بيانديشد خواهد فهميد كه او در اختيار و تدبير خدا است . به همين جهت حركت خود را منحصر مىكند به مقدارى كه برايش ممكن است . و در تكاپوى چيز مشكل و غير مقدور برنميآيد . در نتيجه آرامش دل پيدا مىكند نسبت بمشكلات .\r\nپس در راه كدام‌يك از اين دو چيز عمر خود را تمام كنم . در نتيجه در كمال فقر و تنگدستى خوشحال‌ترين چهره را دانسته باشيد . خداوند بزرگ بندگان مؤمن عارف خود\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nرا به بهترين وجه ادب مىآموزد فرموده است :\r\n يَحْسَبُهُمُ الْجاهِلُ أَغْنِياءَ مِنَ التَّعَفُّفِ ، تَعْرِفُهُمْ بِسِيماهُمْ لا يَسْئَلُونَ النَّاسَ إِلْحافاً  « 1 » .\r\nبواسطه عفت و خويشتن‌دارى شخص جاهل خيال مىكند آنها ثروتمندند . تو آنها را از چهره‌اشان مىشناسى هرگز از مردم درخواستى با اصرار ندارند .\r\n64 - و فرمود : شخص غنى نخواهد بود مگر اينكه عفيف باشد و زاهد نخواهد بود مگر اينكه متواضع باشد و حليم نيست مگر اينكه سنگين باشد . بسلامتى قلب خود اعتماد نداشته‌باش مگر اينكه دوست بدارى براى مؤمنين آنچه براى خود ميخواهى . در نادانى شخص همين بس كه مرتكب كارهاى نهى شده مىشود . و در عقل او همين بس كه از شرش در امان باشى . از نادانى و نادانان فاصله بگير . بپوشان از مردم آنچه را مايلى از تو بپوشانند كسى كه از در صفا با تو درآمده گراميش بدار . با همسايه خود رفتار نيكو داشته‌باش . ملايم نما رفتار خود را و از آزار خوددارى كن ، از بداخلاقى ديگران چشم‌پوشى كن . تا وقتى ميتوانى سعى كن دست خود را بالاتر بدارى ( منظور در كمك كردن بمردم و گذشتهاى مالى است ) .\r\nخود را آماده صبر كن نسبت به پيش‌آمدها و به خود قناعت را تلقين نما . اميد خود را متهم ساز ( و به آن تكيه مكن ) زياد بدعا بپرداز از حمله شيطان محفوظ ميمانى ، رقابت مكن در بدست آوردن دنيا و پيرو هواى نفس مباش . ميانه‌رو باش در همت . از دست عيبجو آسوده خواهى بود . راستگو نخواهى بود مگر اينكه پنهان كنى بعض از چيزهائى كه ميدانى .\r\nاز نادان چشم‌پوشى كن تا ياور تو عليه او زياد شود . سعى كن در عادات و اخلاق برجسته بر دشمن خود پيروز ميشوى سخن به حق بگو ، و خود را به متقين نزديك كن و از تبهكاران جدا شو . و از منافقين فاصله بگير . و مصاحبت با جنايتكاران نكن .\r\n65 - فرمود : هنگام هر شدت بگو « لا حول و لا قوه الا بالله » حمايت خواهى شد بوسيله آن . و در هنگام هر نعمتى بگو « الحمد لله » نعمتت افزايش خواهد يافت . هر وقت كم روزى شدى بگو « استغفر الله » وسعت خواهى يافت .\r\nسعى كن از راه روشنى كه پيچ و خم ندارد به روى كه از هدف و راه باز نمانى . مردم سه دسته هستند : 1 - عالم ربانى . 2 - دانشجوى در راه نجات . 3 - و اشخاصى كه همچون پشه‌هاى ناتوان در مسير باد هستند ( راه صحيحى را براى خود تعيين نميكنند ) كليد بهشت صبر است . كليد شخصيت تواضع ، و كليد بىنيازى يقين است ، و\r\n\r\n\r\n","description":"","footnote":"\r\n( 1 ) بقره : 273 .\r\n","page_name":" 10 ","page_number":10},
  {"content":"\r\n\r\nكليد كرم و بزرگوارى تقوى . كسى كه مايل است با شخصيت شود تواضع را از پيش بگيرد خودپسندى يكى از مبارزين و مخالفين عقل اوست اعتماد قبل از دقت و دورانديشى مخالف احتياط است . كسى كه يقين خوبى داشته باشد مورد حسرت مردم قرار ميگيرد .\r\n66 - و فرمود : لهو و بازيچه موجب خشم خدا و خشنودى شيطان و فراموشى قرآن است . راستگوئى را از دست ندهيد خدا با راستگويان است . گول خورده كسى است كه از دين فريب خورده باشد .\r\nاز دروغ بپرهيزيد كه دروغ مخالف ايمان است . راستگو در راه نجات و شخصيت است و دروغگو كنار پرتگاه هلاكت و خوارى است . واقعيت را بگوئيد تا بواقع‌گوئى معروف شويد به حق عمل كنيد اهل حق خواهيد بود . امانت را تسليم هر كس بشما داده بكنيد . مبادا خيانت كنيد با كسى كه خيانت بشما كرده . رابطه خويشاوندى را با كسى كه از شما قطع نموده برقرار كنيد . كسى كه شما را محروم نموده مورد فضل و بخشش خود قرار دهيد . هر گاه پيمانى بستيد وفا كنيد . وقتى قضاوت كرديد عدالت را رعايت نمائيد . مبادا به اكابر و اجداد خود افتخار كنيد . مردم را با لقبهايشان مسخره نكنيد . حسد را رها كنيد . كينه‌توزى نكنيد از هم قطع رابطه ننمائيد . سلام كردن آشكار نمائيد . جواب سلام و تهنيت را به بهترين وجه بدهيد . به بيوه‌زنان و يتيمان رحم كنيد . به ناتوان و مظلوم كمك كنيد . كاسبى پاك و پاكيزه از پيش بگيريد و در راه جستجوى رزق راه صحيح و خوبى را انتخاب كنيد .\r\nو فرمود آسايش براى حسود نيست ، مودت و دوستى براى افسرده نيست . دروغگو جوانمردى ندارد بخيل بىشخصيت است . شخص پست همت ندارد . كسى كه زياد با مردم آميزش دارد سلامت نخواهد بود . تنهائى آسايش است . كناره‌گيرى عبادت ، قناعت بىنيازى است . اقتصاد انسان را از تقاضاى كمك ديگران بىنياز مىكند . عدالت سلطان بهتر از فراخى سال است . كسى كه نه از طريق خدا عزيز شده باشد ذليل است . ثروتمند حريص فقير است . مردم شناخته نميشوند مگر با آزمايش . خانواده و فرزندانت را در غيبت خود بيازما . و دوست خود را در مصيبت و گرفتارى . خويشاوند را هنگام احتياج و دوست و چاپلوس را هنگام تنگدستى ، تا بفهمى موقعيت تو در نظر آنها چه اندازه است . بپرهيز از كسى كه وقتى با او بصحبت مىپردازى ملول و افسرده‌ات مىكند و وقتى او با تو بصحبت مىپردازد غمگينت مىكند . اگر شادش كنى يا زيان به او برسانى او هم همين كار را مىكند .\r\nاگر از تو فاصله بگيرد غيبت او ترا ناراحت مىكند بواسطه عيبجوئيهاى كه از تو مىكند ، اگر جلوگيرى كنى از او تهمت به تو مىزند و بدروغ نسبت‌هاى ناروا به تو ميدهد ، اگر موافقت با او\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nبنمائى بر تو حسد ميورزد و ستم روا ميدارد ، اگر مخالفت با او بنمائى خشم ميگيرد بر تو و به نزاع مىپردازد ، از پاداش كسى كه به او نيكى كرده ناتوان است ، و در مورد كيفر كسى كه به او بدى كرده راه افراط از پيش ميگيرد ، مصاحب با او اجر مىبرد ولى خود او بار گناه بر دوش ميكشد ، زبانش بر ضرر دوست است نه بنفع او ، دلش نگهدار سخنش نيست . بدنبال دانش ميرود براى جر و بحث و بدنبال اطلاعات دينى ميرود براى ريا و خودنمائى ، به سوى دنيا بسرعت ميتازد ، تقوى را به اين و آن مىسپارد ، از ايمان فاصله دارد و به نفاق نزديك ، مخالف رشد و رستگارى است و موافق گمراهى ، او ستمگرى است گمراه ، هرگز به ياد هدايت‌يافتگان نيست .\r\n68 - فرمود : سخنى را كه اطمينان ندارى مگو كه دروغگو خواهى بود . همنشينى با مسخره‌كن منما مشكوك شمرده ميشوى . با نابكار رفت و آمد مكن مورد تهمت قرار ميگيرى .\r\nدفاع از جنايتكاران مكن كه افسرده خواهى شد ، همنشين با نيكوكاران باش از آنها محسوب خواهى شد . از مردمان شرور فاصله بگير جدا خواهى شد از ايشان . بدان كه يك جزء از پايدارى تصميم است . از لج‌بازى بپرهيز از سقوط نجات مىيابى . خيانت مكن به كسى كه امانت به تو سپرده گرچه او در امانت‌دارى تو خيانت كرده باشد . افشاى سر كسى كه سر تو را افشا كرده نكن . باميد افزايش چيزى خود را بخطر ميانداز . لطف و محبت را بپذير و نيكو ببخشاى . و بمردم سخن خوب بگو . دشمن دوست خود را بدوستى مگير كه با دوست خود دشمنى كرده‌اى . كمك كن به برادرت گرچه به تو ستم كرده باشد اگر با او قطع ارتباط كرده‌اى ، مقدارى جانبش را نگهدار كه ارتباط از طرف تو به كلى قطع نشده باشد . حق برادر خود را ضايع مكن كه برادرى را از بين مىبرى . نبايد شقىترين مردم نسبت به تو خانواده‌ات باشند . زياد اظهار علاقه نكن به كسى كه از تو كناره ميگيرد . پاداش كسى كه ترا شاد كرده اين نيست كه او را ناراحت كنى . بدان كه عاقبت دروغگوئى سرزنش است ، و عاقبت راستگوئى نجات .\r\n69 - نقل شده كه امير المؤمنين ( ع ) جابر بن عبد الله رحمة اللَّه عليه را ديد كه آهى سرد كشيد فرمود جابر ، اين آه را براى چه كشيدى . از كمبود و ناراحتيهاى دنيا بود جابر گفت : آرى .\r\nفرمود : جابر آنچه موجب لذت مىشود در دنيا هفت نوع است . خوردنيها آشاميدنيها پوشيدنيها . همبسترى و وسائل سوارى و بوئيدنيها و شنيدنيها . لذيذترين خوردنيها عسل است كه آب دهان زنبور است . و گواراترين مشروبات آب است . كه فراوان\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nو آزاد در روى زمين جارى است . عالىترين لباسها ابريشم است كه لعاب دهان كرمى است . و بهترين همبسترى با زنان است كه آن عمل داخل نمودن آلت بول است در آلت بول و چيزى داخل در مشابه خود مىشود . و بهترين قسمت خوبى زن در بدترين عضو او قرار گرفته .\r\nعالىترين وسائل سوارى اسب است كه كشنده است . بهترين بوئيدنيها مشك است كه خون ناف حيوانى است . بهترين شنيدنيها غنا است كه آن هم گناه است . پس چيزى كه داراى چنين مشخصاتى باشد براى او نبايد عاقل آه بكشد . جابر گفت به خدا بعد از آن ديگر دنيا برايم ارزشى نداشت .\r\n70 - از گفتار امير المؤمنين ( ع ) در بارهء مثلها است . با صبر بايد به مبارزه روزگار رفت . جزع و ناراحتى يك نوع محروميت است . عدالت خوشايند است و هواپرستى ستم دورى كيفر عشق است . بخل پوششى است براى فقر . اطمينان به شخص ملول مكن . از بن بر كندن كوهها ساده‌تر است از ايجاد محبت در دلهائى كه از هم تنفر دارند . پيرو هواى نفس گمراه است . شجاعت يك ساعت صبر است . بهترين امور ميانه‌روى است . دل در گرو گرفتارى است . هر كه ترا دوست بدارد خشنودت كرده . كمبودها يك نوع خوارى است .\r\nگرسنگى فقر است . بهترين افراد خانواده‌ات كسى است كه ترا كمك و كفايت مىكند .\r\nگناه نكردن ساده‌تر از توبه كردن است . هر كه حريص در حسد باشد حريص به پليدى است . چقدر از دست داده چاپلوس . چقدر ستم روا داشته كسى كه اسراف نموده . دشمن دانا بهتر از دوست نادان است . توفيق از سعادت است . خوارى از شقاوت . هر كه در جستجوى عيب ديگران است ابتدا از خود عيبجوئى كند . هر كه در پى برآوردن حاجت برادر خويش است خدا در پى برآوردن حاجت اوست . هر كه از زبان مردم آسوده باشد سعادتمند است . هر كه مصاحب پادشاهان باشد گرفتار دنيا مىشود . فقر ، يك ناحيه از كفر است . هر كه به زبان مردم بيافتد هلاك مىشود . كسى كه خوددارى از سخنان بيهوده نمايد رستگار است . هر كار خوب صدقه است . بسا از اشخاص غير خويشاوند كه بهتر از خويشاوندند اگر حكمت بر كوهها القا شود آنها را به تحرك و هيجان درمىآورد . چقدر از غرق‌شده‌ها هستند كه در درياى نادانى هلاك شده‌اند . بسا از دانشمندان كه دنيا آنها را نابود كرده .\r\nبهترين برادرانت كسى است كه با تو مواسات و برابرى نمايد . و بهتر از او كسى است كه كفايت كند ترا و بىنيازت نمايد . بهترين مال تو آن مالى است كه كمك به برآوردن حاجت و نيازت كند . شايسته‌ترين كسى كه بايد تحمل در باره او داشته باشى كسى است كه به او نيازمندى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nشايسته‌ترين كسى كه بايد اطاعتش را بكنى كسى است كه راهنمائيت مىكند و مخالف تو نيست . هر كه دنيادوست باشد براى ديگران جمع مىكند . كار نيك لازم است . روزگار در گردش است . وقتى بلا به نهايت برسد فرج ميرسد . كسى كه در نعمت باشد مقدار گرفتارى را درك نمىكند . هر كه سرور و شاديش كم شود مرگ آسايش اوست . گاهى چيز كم بركت مىكند و زياد مىشود . چيز زياد نابود مىشود و از بين ميرود . بسا از لقمه‌ها كه مانع ادامه زندگى انسان مىشود ، پيروزمندترين افراد كسى است كه دشمنش گواه پيروزى او باشد . در خواست يك نوع خوارى است . بخشش نوعى محبت است . كسى كه چاهى براى برادر خود بكند شايسته‌تر بافتادن در آن چاه است .\r\nزبان خود را نگهدار . حسن تدبير با داشتن قدرت مالى به اندازه احتياج انسان را بىنيازتر مىكند از زياد داشتن با اسراف . فاحشه و عمل زشت مانند نام اوست . با هر نوشيدنى نيشى است و با هر خوردنى غمى . به مقدار شادى گرفتارى است . هواپرستى موجب سقوط هواپرست است . دشمن عقل هوى است . شب گرفتارى را مخفىتر مىكند . همنشينى با اشرار موجب بدگمانى اخيار و خوبان مىشود . هر كس كارى را زياد بكند به همان معروف مىشود . بسا از زيادها كه با كمى بهيجان و اضطراب درمىآيد . بسا از ملامت‌شده‌ها كه گناهى ندارند آزاد مرد آزاد است گرچه گرفتار تنگدستى شود . گمراه نميشود كسى كه از راه بر بپرسد و نه حيران مىماند كسى كه مشورت نمايد . كسى كه حزم و استقامت دارد خودراى نيست مورد اطمينان‌تر از خودت كسى است كه اسرارت را به او سپرده‌اى . دوستى بين پدرها موجب خويشاوندى فرزندان است .\r\n71 - و فرمود : هر كه خودخواه باشد زياد دشمن دارد . و هر كه در دشمن مبالغه كند بگناه دچار مىشود و هر كه كوتاهى نمايد به او ستم مىشود . هر كه به خود علاقه داشته باشد شهوترانى در نظرش پست مىشود . بهاى جان شما جز بهشت نيست به چيز ديگرى نفروشيد هر كس گرفتاريهاى اندك را بزرگ شمارد گرفتار ناراحتيهاى بزرگ مىشود . شهرستانها جولانگاه مردان است . نيست شهرى شايسته‌تر براى تو از شهر ديگرى و بهترين شهرها جايى است كه ترا بردارد و بپذيرد . اگر شخص داراى يك صفت پسنديده باشد منتظر نظائر آن صفت در او باش . بدگوئى و غيبت كمال قدرت شخص ناتوان و عاجز است . بسا از اشخاص كه گرفتار شده‌اند بواسطه خوش‌بينى مردم به آنها . نبايد فرزند آدم فخر كند ابتدايش نطفه است و آخرش مردار است . نه ميتواند خود را روزى دهد و نه مانع مرگ خويش شود .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nدنيا ميفريبد و زيان مىرساند و ميگذرد . خداوند دنيا را پاداش دوستان خود قرار نداده و نه عقاب دشمنان دنياداران مانند قافله‌اى هستند همان دم كه براى استراحت پياده شدند كاروان سالار فرياد مىزند حركت كنيد . . . هر كه با حق نبرد كند به زمين مىخورد . قالب ؟ ؟ ؟ كتاب ديده است . پرهيزكارى سرور اخلاق است . چقدر خوب است تواضع اغنياء براى فقرا به جهت رضاى خدا و بهتر از آن بىاعتنائى فقرا است نسبت به اغنياء به جهت توكل بر خدا .\r\nهر چه بتوان بر او اكتفا نمود كافى است . روزگار دو روز است يك روز بنفع تو و يك روز بر ضرر تو اگر بنفع تو بود به خود مبال و اگر بر ضررت بود منال . هر كه در جستجوى چيزى باشد يا همه آن و يا بعضى از آن را بدست مىآورد . اعتماد به دنيا با مشاهداتى كه از آن دارى نادانى است . كوتاهى در مورد اعمال نيك با اعتقاد نسبت به ثواب زيان است اعتماد بهر كس قبل از آزمايش ناتوانى است .\r\nبخل و پستى مجموعه اخلاق زشت است . نعمت خدا به بنده‌اى اينست كه مردم را به او نيازمند مىكند . هر كس در راه برآوردن نياز مردم كوشش كند موجب بقاى نعمت مىشود و هر كه در اين راه نكوشد سبب زوال و نابودى آن نعمت ميگردد . عشق و علاقه كليد گرفتارى است . حسد مركب رنج است هر كه بداند سخن او نيز از اعمال او به حساب مىآيد كمتر صحبت مىكند مگر در موارد ضرورى . هر كس ديده در عيب ديگران داشته باشد و آن را زشت شمارد بعد همان را براى خود بپسندد احمق است . عفت زينت فقر است . و سپاسگزارى زينت ثروت ، پيك و نمايندهء تو مشخص مىكند عقل ترا . نوشته تو بهترين زبان گوياى تو است . مردم فرزندان دنيايند ملامت نميشود شخص براى دوست داشتن مادرش . طمع ضامن بىوفا است ، آرزوها ديده عقل را كور مىكند . تجارتى به عمل صالح نميرسد . سودى مانند ثواب نيست . رهبرى چون توفيق نيست . هيچ شخصيتى مانند تواضع نيست ، و شرافتى مانند علم . هيچ پرهيزكارى مانند توقف در مقابل شبهه‌ها نيست و همنشينى چون اخلاق خوب نيست . هيچ عبادتى چون انجام واجبات نيست . عقلى مانند تدبير نيست تنهائى وحشت‌انگيزتر از خودپسندى نيست . هر كه آرزوى دراز داشته باشد كم‌عمل خواهد بود .\r\n72 - على ( ع ) شنيد يكى از خوارج قرآن ميخواند و نافله شب بجا مىآورد . فرمود خوابيدن با يقين بهتر از عبادت با شك است . وقتى عقل كامل شود سخن كم مىشود .\r\nارزش شخص به اندازه همت اوست . قيمت هر كس به مقدار كارهاى نيك اوست . مال مايه شهوتها است . مردم دشمنان چيزهائى هستند كه نسبت به آن جاهلند . نفسهاى انسان ،\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nگامهاى اوست بسوى اجل .\r\n73 - فرمود : شما را از دنيا ميترسانم زيرا دنيا مرغزار خوش و خرم است كه آن را شهوت‌ها احاطه كرده محبوب مردم شده كه متاعى حاضر است . بوسيله آرزوها آباد شده و با فريب آراسته گرديده اعتماد به برگشت آن نيست و دوامى براى شادى و سرورش . زيان رسان و مكار و فريبنده است نابودشدنى و قطع گرديدنى است . نهايت درجه موافقت دنيا با دنياطلبان و دنيادوستان بيشتر از اين مثل كه خداوند در قرآن مىزند نيست .\r\n كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ فَأَصْبَحَ هَشِيماً تَذْرُوهُ الرِّياحُ  .\r\nمثل بارانى كه از آسمان ميفرستيم باعث رشد و نمو گياهان مىشود ولى بعد پژمرده و خشك ميگردد و در اختيار باد قرار گرفته بهر جانب پراكنده مىشود .\r\nبدانيد هر كس در اين دنيا به نعمتى رسيد متعاقب آن بايد اشك بريزد از خوشى دنيا شكمى پر نكرده دچار ناراحتى آن مىشود . باران خصب و فراوانى بر او نباريده جز اينكه دچار رنج و بلا گرديده .\r\nشايسته است وقتى صبحگاه به تو دنيا رو آورد شب هنگام پشت كند اگر يك طرف دنيا براى كسى خوش‌آيند و شيرين باشد طرف ديگر آن ناخوشايند و تلخ است اگر كسى از طراوت دنيا خوشحال شد بناچار مبتلا بمصيبت‌ها و رنج آن خواهد گرديد . سحرگاه هيچ كس در دنيا با من و امان نميگذرد جز اينكه شامگاهش در خوف و هراس است .\r\nفريبنده‌ايست كه هر چه دارد فريب است . فناپذيرى است كه هر چه در اوست فانى است .\r\nهر كس مقدار كمى از دنيا بدست آورد دنيا مقدار زيادى از سرمايه او را ميگيرد و هر كه بهره‌اش از دنيا زياد باشد برايش دوامى ندارد و به زودى از دست ميدهد . چقدر اشخاص بودند كه دل به دنيا بستند ناگهان گرفتار مصيبت آن شدند . بسا از كسانى كه اعتماد به دنيا كردند آنها را به زمين زد . و فريبكارانى كه فريب دنيا را خوردند . شخصيتهاى برجسته‌اى كه دنيا آنها را حقير نمود . و متكبرانى كه دنيا آنها را به ترس و فقر مبتلا نموده و تاجدارانى كه برو بر زمين افتادند . قدرت دنيا در انقلاب و دگرگونى است خوشى دنيا آب گل‌آلود است و خوشگوارى آن همراه با شور و تلخى است . و شيرينى آن با تلخكامى . خوراك دنيا . زهر است و دست‌آويزهاى آن ريسمان پوسيده . زنده دنيا در معرض مرگ و سلامت دنيا در معرض بيمارى . شرافتمند دنيا در حال زوال است و عزيز آن در حال ذلت . قدرت و مكنت دنيا در راه دستبرد و مهمان دنيا مورد سرزنش و همسايه دنيا دزد زده .\r\nتازه پس از همه اينها گرفتارى قيامت و ناهنجارى مرگ و توقف در پيشگاه عدل الهى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاست .  لِيَجْزِيَ الَّذِينَ أَساؤُا بِما عَمِلُوا وَ يَجْزِيَ الَّذِينَ أَحْسَنُوا بِالْحُسْنَى  .\r\nمگر شما ساكن خانه‌هائى نيستيد كه صاحبان قبلى آن عمر بيشتر و اثر زيادتر و مال فراوان‌تر و سپاه افزون‌تر و قدرت بيشتر و دلبستگى زيادتر از شما به دنيا داشتيد با تمام علاقه دل به آن بسته بودند اما به زودى كوچ كرده و با خوارى رفتند .\r\nآيا شنيده‌ايد كه دنيا به آنها بهائى بدهد يا ديگر از كشتن سير شود چون خيلى اشخاص را بدست نابودى سپرده نه بلكه آنها را با مصيبتها ذليل كرده و با ناملايمات بيچاره نموده و بينى آنها را به خاك ماليده و گرفتار تغيير و تحول روزگار شده‌اند . ملاحظه كرديد بىميلى دنيا را به كسى كه به آن دل بسته كوچك كردند براى هميشه . ارمغان دنيا جز ضعف و ناتوانى است يا رنج و تعب و يا ظلم و ستم يا گرفتارى آتش جهنم . بدنبال چنين چيزى ميرويد ؟ و به آن بشدت علاقه داريد و اطمينان كرده‌ايد خداوند ميفرمايد :\r\n  مَنْ كانَ يُرِيدُ الْحَياةَ الدُّنْيا وَ زِينَتَها نُوَفِّ إِلَيْهِمْ أَعْمالَهُمْ فِيها وَ هُمْ فِيها لا يُبْخَسُونَ أُولئِكَ الَّذِينَ لَيْسَ لَهُمْ فِي الْآخِرَةِ إِلَّا النَّارُ وَ حَبِطَ ما صَنَعُوا فِيها وَ باطِلٌ ما كانُوا يَعْمَلُونَ   . « 1 » بد جايگاهى است براى كسى كه دنيا را متهم نكند گرچه از دنيا بيم و هراسى نداشته باشد . بدانيد بناچار بايد دنيا را رها كنيد و كاملا داراى صفتى است كه خداوند در قرآن آن را تعريف نموده ( لهو و لعب ) پند بگيريد از كسانى كه در مراكز مرتفع علامتها و مناره‌ها ميساختند كه نشانه‌اى براى عابرين باشد . ساخت و پرداختهائى در دنيا داشتند مثل اينكه هميشه در اينجا جاودان مىمانند .\r\nعبرت بگيريد از كسانى كه ميگفتند چه كس بيشتر از ما نيرو دارد ؟ پند بگيريد از كسانى كه منتقل بقبرها شده‌اند و مركب سوارى نداشتند . قبر خانه آنها شده و خاك لباسشان و استخوان پوسيده همسايه‌شان . ساكنانى هستند كه جواب كسى را نميدهند . و نه مىتوانند از خود دفاع نمايند ، كينه‌هاى آنها آشكار شده مثل اينكه نبوده‌اند همان طورى كه خداوند فرموده :\r\n فَتِلْكَ مَساكِنُهُمْ لَمْ تُسْكَنْ مِنْ بَعْدِهِمْ إِلَّا قَلِيلًا وَ كُنَّا نَحْنُ الْوارِثِينَ  « 2 » .\r\n\r\n\r\n","description":"","footnote":"\r\n( 1 ) هود : 15 / 16\r\n( 2 ) قصص 058\r\n","page_name":" 17 ","page_number":17},
  {"content":"\r\n\r\nبجاى روى زمين به زير زمين جاى گرفته‌اند . و فراخناى پهنه دنيا را تبديل به جايى تنگ كرده‌اند و بجاى خانواده خود غربت و تنهائى را گزيده‌اند همانطور كه آمدند رفتند با اعمال خود بسرائى جاودان براى هميشه چنانچه خداوند ميفرمايد :\r\n كَما بَدَأْنا أَوَّلَ خَلْقٍ نُعِيدُهُ وَعْداً عَلَيْنا إِنَّا كُنَّا فاعِلِينَ  « 1 » .\r\n74 - و فرمود : اى كسى كه دنيا را سرزنش ميكنى تو مدعى گناه او هستى يا او مدعى گناه بر تو است يكى از حاضرين گفت من گناهكار بر او هستم يا امير المؤمنين فرمود پس چرا دنيا را سرزنش ميكنى ؟ مگر دنيا خانه راستى نيست براى كسى كه راستى را از پيش بگيرد و جايگاه ثروت نيست براى كسى كه از آن بهره بگيرد . خانه سلامتى است براى كسى كه متوجه آن باشد .\r\nسجده‌گاه دوستان خدا و نمازخانه انبياء و نزولگاه ملائكه و تجارتخانه اولياى خدا است كه در آن بندگى خدا را بدست آورده‌اند و بهشت را بهره برده‌اند چه كسى ميتواند دنيا را زشت شمارد . او خود اعلام فناى خويش را نموده و فرياد بىدوامى را كشيده و از بلاى خود ترسانيده اگر شب گرفتارى داشته سحرگاه شادى آورده و اگر عصر ناراحتى بوجود آورده صبح خوشى آفريده گروهى در قيامت دنيا را زشت ميشمارند و گروه ديگرى ستايش ميكنند . جريان را براى آنها دنيا نقل كرده ايشان تصديق نموده‌اند و تذكر داده متوجه شده‌اند .\r\nاى كسى كه دنيا را سرزنش ميكنى كه فريب او را خورده‌اى كى او ترا فريب داده ؟ يا چه وقت مستوجب نكوهش تو شده بواسطه استخوانهاى پوسيده پدرانت يا بواسطه جايگاه مادرانت زير خاك ، چقدر بدست خود معالجه كرده‌اى و بيمارشده‌اى و شيرينى و تلخى به كام تو كرده اگر بواسطه تلخى نكوهشى ميكنى بواسطه شهد و شيرينى ستايش كن . و گر نه رها كن او را نه سرزنش و نه ستايش موقعيت ترا برايت مشخص كرده وقتى گريه برايت سودى ندارد و دوستانت به تو رحمى نميكنند .\r\n75 - و فرمود : دنيا پشت نموده و اعلان جدائى داده ، و آخرت روى آورده و اعلام فرارسيدن نموده بدانيد امروز تحرك و جولان است و فردا جايزه . جايزه بهشت است عقب مانده جهنم . شما در دوران مهلت هستيد كه پشت سر آن اجل است و به زودى مرگ ميرسد هر كس در دوران مهلت عمل كند قبل از فرارسيدن اجل سود مىبرد از عمل خود\r\n\r\n\r\n","description":"","footnote":"\r\n( 1 ) انبياء : 104 .\r\n","page_name":" 18 ","page_number":18},
  {"content":"\r\n\r\nو آرزو برايش زيانبخش نيست و كسى كه عمل نكند در اين ايام پيش از فرارسيدن اجل ، آرزو زيانبخش اوست و عملش مفيد نخواهد بود اگر هزار سال عمر كنى بالاخره مرگ دامنت را فرامىگيرد و دچار آن ميشوى مبادا فريب آرزوها را بخوريد . فريب نخوريد به خدا قسم او فريب‌دهنده است . پيش از دنيا ساكنينى داشته كه ساختمانهاى محكم ساخته‌اند و آنجا را وطن خويش گرفته‌اند كه بدنهايشان در قبر خاك شده و جانشان از بين رفته كسى كه فرصت را از دست داده با هزار افسوس ميگويد : يا ليتنى نظرت لنفسى يا ليتنى اطعت ربى اى كاش ملاحظه خود را ميكردم و اطاعت پروردگارم را مينمودم .\r\n76 - و فرمود : دنيا قرارگاه دينست و نه محل اقامت شما در دنيا مانند كاروانى هستيد كه براى استراحت پياده شده و تجديد نيرو كرده بر سر نشاط آمده كوچ مىكند سبك وارد شده سنگين خارج مىشود چاره‌اى از جدا شدن ندارند و بازگشتى بسوى آنچه نهاده‌اند بكوشش واداشته شدند كوشش كردند و دل به دنيا بستند آماده نشدند ، تا بالاخره نفس آنها را گرفتند و رهسپار خانه‌اى شدند كه از بيشتر ساكنان آن خانه‌ها خبر و اثرى نيست .\r\nدرنگ آنها در دنيا كم بود . و به زودى بسوى آخرت رفتند شما جايگزين آنها شديد و بدنبال آنها كوچ ميكنيد ، مرگ در حركت بسوى شما است كه وقت آن معين نشده و كندى ندارد . روزتان با مشقت و شبتان جان كندن است شما نيز تا اندازه‌اى پيرو آنهائيد و قدم جاى قدم آنها ميگذاريد . مبادا فريب زندگى دنيا را بخوريد شما در دنيا مسافر هستيد در حال حركت و مرگ سايه بر سرتان افكنده كه هدفهاى خود را از شما ميگيرد و بر مركب خويش سوارتان مىكند و بجانب خانه ثواب يا عقاب و پاداش و حساب ميبرد . خداوند رحمت كند مردى را كه مراقب پروردگار خويش است و از گناه خود ميترسد و مخالف هواى نفس است و براى آخرت عمل مىكند . و از زيبائى دنيا چشم پوشيده .\r\n77 - و فرمود : دنيا از شما فاصله گرفته چنانچه از دست پيشينيان رفت هر چه ميتوانيد جديت كنيد اى بندگان خدا در روزهاى كوتاه دنيا توشه بگيريد براى روز طولانى آخرت . زيرا دنيا دار عمل و آخرت پايگاه پايدار و پاداش است جانب تهى كنيد از دنيا كه گول خورده كسى است كه گول دنيا را بخورد هرگز آرزوى علاقمندان به دنيا در واپسين روزهاى زندگى برآورده نشده . كسانى كه اعتماد به دنيا دارند گول خورده‌اند و مانند اين آيه هستند :\r\n كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ مِمَّا يَأْكُلُ النَّاسُ وَ الْأَنْعامُ  .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nو اينست كه هيچ كس در اين دنيا شادى نديده مگر اينكه پشت سر آن اشك ريخته و صبح نكرده هيچ كس مگر اينكه بيمناك است از بلا يا تغيير نعمت و يا زوال سلامتى . مرگ از پى تمام اين ناراحتىها است . باضافه وارد شدن به پيشگاه پروردگار عادل تا پاداش هر كسى را به مقدار عمل خوب يا بد او بدهد .\r\n78 - فرمود : شما را به دنيا چكار . متاع آن نابودشدنى و افتخار به آن ننگ است و زينت دنيا زوال‌پذير . و نعمتش همراه با گرفتارى و صحت آن هم آغوش با درد و پيرى است و برگشت بسوى پايان سريع و فناى نزديك ، هر چيزى زمان محدودى دارد . و هر زنده‌اى بگرفتاريها تحويل مىشود آيا وضع پيشينيان و پدران گذشته موجب پند و بينش شما نيست اگر علتى را به كار بريد . نمىبينيد رفته‌ها برنمىگردند و به آنها كه هستند توجه نمىكنيد كه پايدار نخواهند بود . نمىبينيد دنيانشينان صبح و شب داراى حالات مختلف هستند يكى مرده ديگرى تسليت ميدهد و يكى بيمار است و ديگرى بعيادت ميرود و مريضى در حال مرگ است و ديگرى در پى دنيا با اينكه مرگ در پى اوست . آن يكى غافل است با اينكه رهايش نخواهند كرد . طبق برنامه گذشتگان آينده‌ها نيز خواهند رفت عاقبت كارها در اختيار خدا است .\r\n79 - فرمود : به دنيا بديده بىعلاقه‌ها نگاه كنيد به زودى دنيانشين را از ميان مىبرد و خودخواه و لاابالى را گرفتار مصيبت مىكند ، مبادا چيزهاى خوش‌آيند دنيا موجب غرور و فريب شما شود . چون دوامى ندارد . خدا رحمت كند شخصى را كه تفكر مىكند و عبرت ميگيرد و متوجه برگشت دنيا و حضور پيش‌آمدها هست . هر چه در دنيا وجود دارد به زودى از بين ميرود و آنچه در آخرت هست پايدار خواهد بود . هر آينده نزديك است . بسيار از آرزوها كه به آن نرسيدند و بسيار از مالها كه جمع شد ولى بهره نبردند . اموالى كه جلوش را گرفت ولى واگذارد . شايد از راه ناصحيح جمع كرد ، يا جلو حقى را گرفت از حرام بدست آورد . و بستم ارث گذاشت . متحمل زيان آن شد و معامله با گناه كرد و به پيشگاه پروردگار خود رفت با تاسف و سوز و گداز زيانكار در دنيا و آخرت است زيانى آشكار .\r\n80 - و فرمود دنيا مانند مار است كه نرم و ملايم است اما زهر كشنده دارد . كنار بگير از چيزهائى كه خوش‌آيند تو است در دنيا بواسطه عمر كوتاهى كه دارد . و از هر چه بيشتر خوشت مىآيد در دنيا فرار بيشتر بكن زيرا دنياداران بهر چه بيشتر متمايل شوند تحويل مينامند بناراحتى .\r\nگاهى شخصى خوشحال مىشود از بدست آوردن چيزى كه به دستش مىآمد و اندوهگين\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمىشود بواسطه بدست نياوردن چيزى كه هرگز به دستش نمىآمد گرچه كوشش ميكرد ، بايد شادى تو براى عمل يا گفتارى باشد كه پيش فرستاده‌اى و حزن و اندوهت براى از دست دادن اين كار و گفتار باشد .\r\n81 - و فرمود : به دنيا بديده بىميلى نگاه كنيد به خدا قسم به زودى دنيا بىبند و بار را بدبخت مىكند . و ساكن را به حركت درمىآورد و كسى كه اقامت گزيده حركتش ميدهد .\r\nصفاى آن همراه با كدورت است و شادى آن بافته با اندوه . پايان زندگى دنيا همراه با ضعف و ناتوانى است مبادا خوشتان بيايد از چيزهاى فريبنده دنيا به زودى نقل مكان خواهيد داد و هر آينده‌اى نزديك است .\r\n هُنالِكَ تَبْلُوا كُلُّ نَفْسٍ ما أَسْلَفَتْ وَ رُدُّوا إِلَى اللَّهِ مَوْلاهُمُ الْحَقِّ وَ ضَلَّ عَنْهُمْ ما كانُوا يَفْتَرُونَ  .\r\n82 - و فرمود : از دنيا شما را ميترسانم اينجا محلى كه حسرت آن را بخوريد نيست آراسته با فريب و فريب‌دهنده با آرايش است براى كسى كه تماشايش مىكند او را خوب بشناسيد . جايگاهى است كه در نزد خدا بىارزش است حلال آن مخلوط به حرام و شيرينى آن بتلخى و خوبى آن با بدى است . خداوند دنيا را بعنوان امتياز به هيچ يك از اولياء و انبياى خود نبخشيد . و جلو دنيا را براى دشمنان خود نگرفته خوبيهاى دنيا كمياب و بديهايش حاضر است . و مال جمع شده آن تمام‌شدنى است و قدرتش از دست رفتنى .\r\nعزت دنيا از ميان ميرود دنياداران دلهايشان گريان است اگر چه شاد باشند . و از خود به سختى بيزارند گرچه ديگران بواسطه نعمتى كه دارند بر آنها حسرت ميخوردند . دنيا فانى است و بقائى ندارد و آخرت باقى است فناناپذير . دنيا خود روى مىآورد . و آخرت پناه دنيا است . از عالم آخرت گريزگاه و جاى ديگر براى انتقال نيست هر كه همت خود را براى دنيا به كار برد غم و اندوهش زياد خواهد بود و هر كه دنيا را بر آخرت گزيند گرفتار بدبختى بزرگ مىشود .\r\n83 - فرمود دنيا خانه فنا و رنج و تغيير و پند است از فناى دنيا همين است كه مىبينى روزگار پيوسته كمان را آماده كرده و تير بر آن نهاده آدم سالم را با مريض مىزند و زنده را با مرده و بىتقصير را با تقصير كار و از رنج دنيا اينكه مشاهده ميكنى شخص جمع مىكند چيزى را كه نميخورد . و ميسازد جايى را كه ساكن آن نميشود و آرزو مىكند چيزى را كه بدست نمىآورد .\r\nو از تغييرات دنيا اينست كه مىبينى . كسى كه بايد به او رحم شود مورد حسرت قرار\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nميگيرد . و شخصى كه بايد بر او حسرت خورد مورد رحم واقع مىشود . چيزى بين آنها نيست مگر نعمت فناناپذير يا گرفتارى كه پيش آمده يا مرگى كه وارد شده از پند و عبرت دنيا اين است كه شخص نزديك مىشود كه بآرزويش برسد ولى قبل از رسيدن به آرزو مرگ او را در بر مىگيرد .\r\n84 - و فرمود : دنيا را خارستانى حساب كن متوجه باش پاى خود را كجا ميگذارى . هر كه به آن اعتماد كند خوارش مينمايد و هر كه به آن انس بگيرد بوحشتش مياندازد . و هر كه دل به او ببندد بىارزشش مىكند و هر كه او را در بر گيرد ميكشدش و هر كه در جستجويش باشد بدشوارى مىاندازدش و هر كه خوشحال به دنيا شود محزونش مىكند و هر كه طمع در آن پيدا كند بزمينش مىزند و هر كه دنيا را مقدم دارد او را دنيا عقب مىزند و هر كه ملازم دنيا باشد خوارش مىكند و هر كه دنيا را بر آخرت برگزيند از آخرت دور مىشود و هر كه فاصله از آخرت بگيرد به آتش جهنم نزديك مىشود .\r\nپس دنيا خانه كيفر و زوال و فنا و بلا است روشنى آن تاريكى و زندگى آن ملال‌انگيز و ثروت آن فقر و سالم آن بيمار و عزيز آن ذليل است هر دنيادارى كه در وسعت و فراخى زندگى است بدبخت است و هر كه فريب زينت دنيا را خورد در فتنه قرار گرفته وقتى پرده برداشته شود پشيمانى زياد خواهد شد بعد آن كس كه وارد شده ستايش خواهد شد يا سرزنش .\r\n85 - و فرمود : خواهد آمد بر مردم زمانى كه بشخصيت شناخته نميشود مگر كسى كه با سلطان رفت و آمد دارد و بطرزنت و شوخى نسبت داده نمىشود مگر كسى كه فسق و فجور كند . و مورد اعتماد قرار نميگيرد مگر خائن و بخيانت نسبت داده نميشود مگر امين . بيت المال را بهره شخصى خود ميگيرند و صدقه را زيان به حساب مىآورند و صله رحم را منت ، عبادت را طول كشيدن كار و تعدى و مهترى براى مردم ميدانند جريان وقتى پيش مىآيد كه زنان فرمانروا شوند و كنيزان را به مشورت ميگيرند و بچه‌ها را فرمانروا ميكنند .\r\n86 - و فرمود از دنيا بترسيد وقتى مردم نماز را از بين بردند و امانتها را ضايع كردند و پيرو شهوتها شدند و دروغ را جايز دانستند و برباخوارى مشغول شدند و رشوه‌خوارى را از پيش گرفتند . و ساختمانها را آراستند و پيرو هواى نفس شدند و دين را به دنيا فروختند . و خون مردم را سبك شمردند و بريا و ظاهر\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nسازى پرداختند و قطع رابطه خويشاوندى نمودند بردبارى ضعف شمرده شد و ستمكارى فخر .\r\nفرمانروايان فاجر و وزيران دروغگو و امينها خيانت‌كار ، همكاران سلطان ستمگر و قاريان قرآن فاسق شوند و ستم آشكار گردد و طلاق و مرگ ناگهانى زياد شود . و قرآنها را بيارايند و مساجد را آئين بندند و منبرها را بلند كنند . پيمان‌شكنى نمايند و دلها خراب گردد . تار و طنبور حلال شمرده شود و شراب خوارى شايع گردد و با مردان جمع شوند و زنان شغل از پيش گيرند و با همسران خود به تجارت پردازند بواسطه حرص به دنيا .\r\nزنان سوار زينها گردند . و شبيه مردان شوند . در چنين زمانى خود را مرده بشماريد مبادا فريب زندگى دنيا را بخوريد مردم دو دسته هستند نيكوكار و تقى و بدكار و شقى و خانه فقط دو تا است سومى ندارد و نامه عمل يكى است كه هيچ گناه كوچك و بزرگى را فروگذارى نكرده .\r\nبدانيد علاقه به دنيا سرآمد هر گناهى است و درب هر بلا و جايگاه هر آشوب و منشأ هر تظاهر واى بر كسى كه دنيا را جمع كند و بگذارد براى كسى كه او را نمىستايد و خود برود به پيشگاه كسى كه عذرش را نمىپذيرد .\r\nدنيا خانه منافقين است نه خانه متقين بايد بهره‌ات از دنيا به مقدارى باشد كه تو را از توليد و تناسل محروم نكند و وجودت را حفظ كند و توشه بگيرى براى آخرتت .\r\n87 - و فرمود اى دنيا ، اى دنيا ، متعرض من شده‌اى ؟ تمايل به من پيدا كرده‌اى افسوس ، افسوس برو ديگرى را بفريب من از تو سه بار جدا شده‌ام . ديگر امكان رجوع نيست . عمر تو كوتاه و زندگىات پست و خطر تو زياد است آه از كمى توشه و وحشت راه .\r\n88 - و فرمود : از دنيا بپرهيزيد كه در حلال آن حساب و در حرامش كيفر است ابتداى آن رنج و آخرش فنا است هر كه سالم باشد پير مىشود و هر كه مريض باشد پشيمان مىشود . و هر كه بدنبال بىنيازى باشد فريفته دنيا مىشود و هر كه فقير باشد محزون ميگردد هر كه بدنبالش رود از دستش ميرود و هر كه فاصله بگيرد به دنبالش مىآيد ، هر كه چشم به دنيا بدوزد كورش مىكند و هر كه بينش از دنيا بخواهد بينايش مىكند . اگر رو آورد فريب ميدهد و اگر پشت كند زيان مىرساند .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n89 - در ستايش امير المؤمنين ( ع ) از مؤمنين فرمود : مؤمنان جامع برازندگىها هستند . ظاهرى ساكت قيافه‌اى خاشع دارند . آراسته باتواضع‌اند در حال خشوع چشمهاى خود را از حرام بسته‌اند و گوش بعلم فراداده‌اند در گرفتارى چنان هستند كه در موقع رضا و فراوانى چنانند . اگر نباشد اجلهائى كه براى ايشان مقرر شده روح‌ها در پيكرشان يك لحظه نمىماند . به جهت شوق به ثواب و خوف از عذاب خدا در چشمهايشان بزرگ است و جز او كوچك . گوئى بهشت و نعمت آن و جهنم و عذابش را به چشم ديده‌اند دلهاى محزون دارند اما از شر آنها مردم در امانند .\r\nنيازمندى آنها كم است و پيكرى ضعيف دارند ولى كمك به برادران زياد ميكنند ، زمين فرش آنها است و آب آن عطر ايشان . دنيا را رها كرده‌اند . چند روزى شكيبائى ميكنند بعد بسوى يك آسايش مداوم ميروند .\r\nتجارتى سودمند دارند كه خداوند كريم بشارت آن را داده دنيا در پى آن است و آنها اراده دنيا را ندارند دنيا در جستجوى ايشان است ولى آنها فرار ميكنند .\r\nاما شبانگاه به روى پا مىايستند تلاوت قرآن ميكنند با آداب مخصوص آن ، هر وقت ميگذرند بآيه‌اى كه در آن تشويق است دل به آن مىبندند باميد رسيدن ، از شوق مانند كسى هستند كه عزيزى در آستانه آمدن است چشم به آن تشويق مىبندند اما وقتى بآيه‌اى ميگذرند كه در آن تخويف و ترساندن است با دل و گوش متوجه آنند . پوست بدنشان برعشه مىافتد و دلها از ترس و بيم در هراس است و بدنها نحيف . چنان كه گوئى زفير جهنم و صداى شعله آن و برخورد زنجيرهاى آتشين در گوش آنها است برو بر زمين مىافتند و اشكهايشان جارى مىشود پناه به خدا مىبرند براى نجات خويش ( از اين عذاب ) .\r\nاما روزها دانشمندان پرهيزكار و نيكوكارند كه ترس آنها را ضعيف و لاغر نموده مانند يك تيركمان هستند . وقتى ايشان را ببينى خيال ميكنى مريضند با اينكه مرضى ندارند و خيال ميكنند عقل را از دست داده‌اند نه چنين است وقتى به ياد عظمت خدا و قدرت او و مرگ و هراس قيامت مىافتند ، دلهايشان مضطرب و ديوانه‌وار عقل از سرشان ميرود وقتى به حال مىآيند باعمال صالح روى مىآورند هرگز به مقدار كم راضى نميشوند و عمل كثير خود را زياد نمىانگارند .\r\nخود را متهم ميدارند و از اعمال خويش بيمناكند اگر يكى از آنها را بستائى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nاز خدا ميترسد و اين ستايش برايش مصيبتى مىشود مىگويد من خودم را بهتر مىشناسم از شما و خدا از خودم مرا بهتر مىشناسد خدايا از من بازخواست نكنى حرفى را كه اينها در باره‌ام ميگويند و مرا همانطور قرار بده كه ميگويند و ببخش آن خطاهايم را كه اينها نميدانند .\r\nاز نشانه‌هاى آنها اينست كه داراى اطمينانند بهمراه ملايمت و ايمان با يقين و حرص در تقوى و فهم و بينش مذهبى و بردبارى با علم و زيركى با مدارا و ميانه روى در ثروت و خشوع در عبادت و تحمل در تنگدستى و صبر در گرفتارى و بخشش در راه حق و جستجوى حلال و سرحالى در راه هدايت و خوددارى از طمع و فاصله دارد از ميل‌گرائى گرائى و نيكى در پايدارى ، پناه بردن به خدا از پيروى شهوات ، پناه بردن به او از شيطان مطرود ، شب را بصبح مىرساند همتش در شكر است و صبحگاه كارش فكر و انديشه است اينهايند كسانى كه در امانند و مطمئن هستند آن شخصيتهائى هستند كه مىآشامند از جامى كه در آن لغو و گناه وجود ندارد .\r\n90 - فرمود : مؤمنين كسانى هستند كه ميدانند جلوشان چيست لبهايشان خشك شده . چشمهايشان پوشيده است و رنگهايشان تغيير كرده بطورى كه از چهره آنها آثار خشوع ديده مىشود آنها بندگان خدا هستند كه بر روى زمين آرام و طبيعى راه ميروند . و زمين را فرش گسترده و خاك آن را بستر نرم گرفته‌اند . دنيا را رها كرده روى بآخرت آورده‌اند . بروش عيسى مسيح اگر حضور داشته باشند شناخته نميشوند و اگر غايب باشند گم نشده‌اند . اگر مريض شوند بعيادت آنها نمىروند در گرماى شديد روزه دارند و در شبهاى تار شب زنده‌دار ، در پيش آنها هر آشوبى از بين ميرود و هر شبهه و اشتباهى كشف ميگردد آنهايند اصحاب من آنها را در پهندشت دنيا بجوئيد اگر يكى از آنها را ملاقات كرديد تقاضا كنيد برايتان طلب مغفرت نمايد .\r\n91 - و فرمود شيعيان ما كسانى هستند كه در راه ولايت ما به يكديگر كمك ميكنند و در راه محبت ما با هم بدوستى مىپردازند و در امر ما با يك ديگر همكارى دارند .\r\nكسانى هستند كه اگر خشم بگيرند ستم نمىكنند و اگر خشنود باشند اسراف ندارند بركت براى همسايگانند . و تسليم براى دوستان . آنها سياحت‌گران ضعيف و لاغر اندام لبهايشان خشك است و شكمهايشان گرسنه و رنگهايشان تغيير يافته .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nچهره‌هاى زرد دارند گريه زياد ميكنند و اشكهايشان جارى است مردم شادند آنها غمگين ، مردم در خوابند آنها شب زنده‌دار ، وقتى حاضرند شناخته نمىشوند و وقتى غايبند گم نشده‌اند . اگر بخواستگارى دختران بروند با آنها ازدواج نمىكنند دلهاى محزون دارند و شر آنها مامون است ، داراى نفسى عفيف و نيازهاى سبك و خفيف هستند لبان خشك از تشنگى و شكمهاى خالى از گرسنگى ، ديده‌هاى به هم خورده از بيدارخوابى ، كناره‌گيرى از دنيا در آنها آشكار است . و پيوسته بيمناكند هر كدام از ايشان كه بميرند ديگرى همچون او جايش را ميگيرد آنهايند كه در قيامت چهره‌شان چون ماه تابان مىدرخشد مورد حسرت گذشتگان و آيندگانند ، نه بيمى بر آنها است و نه محزون ميشوند .\r\n92 - فرمود : مؤمن علاقه بزندگى پايدار دارد و بىميل بدنياى ناپايدار است حلم را با علم ، علم را با عمل مخلوط مىكند ، دير كسل مىشود و پيوسته در حال نشاط است آرزوى دور و دراز ندارد و قلبش زنده است ، زبان ذكرگو دارد سخن در باره چيزى كه دوستان بر آن اعتماد ندارند نميگويد و شهادت را در باره دشمنان پنهان نميدارد هرگز كار نيكى را از روى ريا انجام نميدهد و نه از خجالت ترك مىكند . اميد بخير او هست و از شرش در امانند اگر در ذاكرين باشد غافل نيست ، اگر در ميان غافلان باشد از جمله ذاكران به حساب مىآيد . ستمگر خويش را مىبخشد و به كسى كه او را محروم نمود عطا مىكند و با قاطع خويشاوندى رابطه برقرار مينمايد و نيكى مىكند به كسى كه به او بدى كرده بردبارى را از دست نمىدهد و در كارهاى مشكوك عجله ندارد ، از نادانى فاصله دارد و گفتار نرم دارد ، نيكى او نزديك و كار زشتش دور است . راستگو و خوش كردار است . خيرخواه و بيزار از شر است ، در پيش‌آمدها سنگين و در گرفتاريها شكيبا ، و در نعمت و فراوانى شكرگزار است ستم به دشمن خود نميكند و نه بگناه دست مىزند در باره دوست . چيزى را كه مال او نيست ادعاى آن را نميكند و منكر حق ديگران بر خود نميشود . خود به حق اعتراف مىكند پيش شهادت مشهود هر چه در اختيار او بگذارى در حفظش ميكوشد . علاقه‌اى به چيزى كه ضرورى او نيست ندارد مردم را با لقب تمسخر نميگيرد و ستم به كسى روا نميدارد و كسى را مسخره نميكند و زيان بهمسايه نمىرساند و در گرفتارى و مصيبت مردم را شماتت نمىكند به باز پس دادن امانتها تربيت شده . در اطاعت و بندگيها سرعت دارد ، مواظب نمازها است و در انجام كارهاى زشت كند است .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبنادانى وارد كارها نميشود ، و از حق بواسطه ناتوانى خارج نميشود اگر سكوت كند از سكوت خود ملول نميگردد اگر سخن بگويد خطا ندارد اگر بخندد صداى خنده‌اش از گوش او بلندتر نميشود ، خشم ، او را نافرمانى نمىكند .\r\nو هوىپرستى بر او پيروز نميشود و حرص او را مغلوب نمىكند . و شهوت بر او فرمانروائى نخواهد كرد ، با مردم براى علم آميزش دارد . و ساكت است تا سالم بماند . مىپرسد تا بفهمد سكوت مىكند در باره كار خوب تا عمل به آن بنمايد هرگز سخن كار خود را نمىگويد تا افتخار بر ديگران بكند . جان خود را به رنج مياندازد و ديگران از او آسايش مىيابند برنج مىافتد براى آخرت .\r\nمخالفت هواى نفس مىكند در راه اطاعت خدا ، فاصله‌اش از كسى كه با او فاصله دارد بواسطه عفت و پاكدامنى است و نزديكى او با نزديكان رحمت و ملايمت است فاصله‌اش از كبر و خودپسندى نيست و نه نزديكى او نيرنگ . پيرو پيشينيان مؤمن است و پيشواى آيندگان پرهيزكار .\r\n93 - فرمود : خوشا به حال زاهدان در دنيا كه دل بآخرت بسته‌اند . آنها زمين را گهواره و خاك را بالش و آب را عطر و كتاب خدا را شعار و دعا را كار خود قرار داده‌اند . خداوند به بنده خود عيسى مسيح وحى كرد كه به بنى اسرائيل بگو داخل يكى از خانه‌هاى من نشويد مگر با دلى پاك و چشمى خاشع و دستهاى پرهيزكار و به آنها اعلام كن دعاى هيچ يك از آنها را اجابت نميكنم در صورتى كه حقى از ديگرى به گردن او باشد .\r\n94 - و فرمود مؤمن در پيش‌آمدهاى سخت سنگين است و در ناملايمات پايدار و در بلا شكيبا و در رضا و فراوانى سپاسگزار ، قانع به روزى خدا است ستم به دشمنان نميكند و گناه به گردن خود در رابطه با دوستان نميگيرد . مردم از او در آسايشند اما او خود را برنج مياندازد . علم دوست اوست و عقل همنشين ، حلم وزيرش و صبر اميرش و مدارا برادرش و ملايمت پدرش .\r\n95 - سخن آن جناب به نوف بكالى : ميدانى نوف ، شيعه من كيست ؟ گفت نه به خدا ، فرمود شيعه من كسى است كه لبان او خشك شده شكمش خالى است .\r\nرهبانيت از چهره‌اش آشكار است . گوشه‌گير است در شب و شير است در روز . شب هنگام جامه بر تن مىپوشند و ردا بر دوش مىافكنند و به پا ميايستند و چهره بر خاك مىنهند اشكشان بر صورت جارى مىشود از خدا تقاضا ميكنند كه از آتش جهنم\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nآزادشان كند اما در روز حليم و دانا بزرگوار نجيب نيكوكار پرهيزكارند . اى نوف شيعه من كسى است كه چون سگ زوزه نزند و همچون كلاغ طمع نداشته باشد از مردم درخواست نكند گرچه از گرسنگى بميرد ، اگر مؤمنى را ببيند گرامى بدارد و اگر فاسقى را مشاهده كند فاصله بگيرد ، به خدا قسم اينهايند شيعيانم .\r\n96 - نوف گفت احتياجى بامير المؤمنين ( ع ) پيدا كردم از پى جندب بن زهير و ربيع بن خثيم و پسر برادرش همام بن عباده بن خثيم كه از عباد بشمار ميرفت رفتم خدمت آن جناب رسيديم وقتى خارج شده بود و تصميم مسجد داشت در همان موقع كه ما خدمتش بوديم بگروهى از متدينين كه مشغول صحبت و خنده و شوخى بودند و با يك ديگر مزاح ميكردند رسيد همين كه مولا را ديدند از جاى حركت كردند و سلام دادند ، جواب آنها را داد پرسيد شما كيستيد ؟\r\nگفتند گروهى از شيعيان شمائيم يا امير المؤمنين فرمود خير است پس فرمود چرا آثار شيعه را در شما نمىبينم و زيور دوستان ما در شما نيست . آنها از خجالت چيزى نگفتند ، جندب و ربيع عرضكردند علامت شيعيان شما چيست يا امير المؤمنين امام سكوت كرد ، همام كه مردى عابد و پارسا و بسيار كوشا در عبادت بود گفت شما را سوگند مىدهم به آن خدائى كه شما خانواده را گرامى داشته و امتياز بخشيده علامت شيعيان خود را بفرمائيد فرمود قسم مده ، اكنون براى همه شما توضيح مىدهم .\r\nدست بر روى شانه همام گذاشت و فرمود : شيعيان ما عارف به خدا و عامل به امر اويند . ممتاز بفضائل و گويا براستى هستند خوراك آنها به قدر كفايت است ، لباسشان اقتصادى است و راه رفتنشان با تواضع است . جان خويش را در معرض تلف قرار داده‌اند در راه اطاعت خدا و خاضعند در راه عبادتش در زندگى چشم فرو بسته‌اند از محرمات كمال توجه دارند بعلم دينى ، در هنگام فراخى و نعمت آن چنان هستند كه در هنگام تنگدستى و نعمت ، راضى به قضاى پروردگارند ، اگر نباشد اجلهائى كه خدا براى آنان مقدر نموده يك چشم بهم زدن روح در كالبدشان نميماند به جهت اشتياق بديدار خدا و ثواب و ترس از عذاب دردناك . خدا در نظر آنها بزرگ است و غير از او كوچك .\r\nگوئى بهشت را به چشم ديده‌اند كه بر تختهاى آن تكيه زده‌اند و جهنم را نيز مشاهده نموده‌اند كه در آن معذبند . چند روز مختصر صبر كرده‌اند پشت سر آن در\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nيك آسايش ابدى هستند ، دنيا در پى آنها است ولى آنها دنيا را نمىخواهند چنان دنيا بجستجوى ايشان است كه عاجزش كرده‌اند .\r\nدر شب هنگام بپاى مىايستند و با راه و رسم صحيح به تلاوت قرآن اشتغال دارند و از پند و اندرزهاى آن بهره مىبرند و از داروهاى شفابخش آن دوا ميگيرند گاهى چهره بر زمين ميسايند و زانوان و پيكر خود را بر زمين ميگذارند اشك از دو ديده مىبارند . ستايش پروردگار بزرگ را ميكنند و تقاضاى آزادى خويش را از جهنم مينمايند اين شب آنها است .\r\nاما روز بردباران و دانشمندان و ابرار و اتقياءاند اندامشان را ترس از خدا لاغر كرده كه همچون تيرى در كمان شده‌اند ، هر كس آنها را ببيند خيال مىكند مريض هستند و ديوانه شده‌اند با اينكه چنين نيست ، بلكه قدرت پروردگار و عظمت او دلهايشان را مضطرب و پيكرشان را ضعيف و هوش از سرشان برده ، همين كه به حالت وجد درمىآيند با جديت تمام رو باعمال شايسته مىآورند ، راضى باعمال كم نيستند ، اعمال كثير خود را زياد نمىشمارند ، پيوسته خود را متهم ميدارند و از اعمال خويش بيمناكند .\r\nهر يك از آنها را مشاهده كنى نيرومند در دين و احتياط دارند در موضعش و ايمان با يقين و حرص دارند بعلم و علم با حلم و زيرك در اقتصاد و اقتصاد در بينيازى و ثروت و ظاهر آراسته با تنگدستى شكيبا در گرفتارى ، جويندهء حلال و پاكدامن در خواسته‌ها و خواسته‌هائى دور از ميل‌گرائى و نشاط و سرحالى در راه هدايت ، خوددار از شهوت‌پرستى ، و نيكوكار با استقامت .\r\nنادانى او را نمىفريبد ، و از كردار خود چشم نمىپوشد خود را در كارها كند ميشمارد و از كارهاى خوب خويش بيمناك است . صبحگاه او در ذكر است و شامگاه همتش در شكر . شب را بسر مىبرد در بيم و ترس از خواب غفلت و صبح مىكند شادمان از آنچه كسب كرده از فضيلت و رحمت .\r\nاگر انجام كارهاى دينى مانند كمك بمستمندان براى نفسش دشوار است و ميل به آن ندارد . كارهائى كه نفسش به آن مايل است و گرايش دارد ( مثل شهوت‌پرستى ) با نفس خود مخالفت مىكند و اطاعت او را نميكند . دلبستگى بچيزهاى پايدار دارد و از چيزهاى فانى بيزار است ( مانند دنيا ) ، علم را با عمل همراه كرده و عمل را با حلم . پيوسته با نشاط است . و از كسالت فاصله دارد ، آرزوى دور و دراز ندارد .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاشتباهاتش كم است متوجه مرگ است دلى خاشع دارد ، و قلبى به ياد خدا و نفسى قانع ، از نادانى فاصله دارد و ديندار است . دردى ندارد ، خشم خويش را فرو خورده ، و اخلاقى پاك دارد ، همسايه از او آسوده است . در كارها سختگير است ، از تكبر بيزار است . شكيبا و پرتوان و پيوسته در ياد خداست هرگز كار نيكى را از روى ريا و تظاهر انجام نميدهد و هرگز كار نيكى را از خجالت رها نميكند ، اينهايند شيعيان و دوستان ما كه از ما و با مايند آه چقدر مشتاق و علاقمند بآنهايم .\r\nهمام فريادى كشيد و بر زمين افتاد و غش كرد ، او را تكان دادند اما قالب تهى كرده و جان بجانان داده بود رحمة اللَّه عليه . پيكرش را غسل دادند و امير المؤمنين ( ع ) بر او نماز خواند ما نيز با آن جناب بوديم .\r\nشيعيان على ( ع ) چنين هستند و اينها صفت مؤمنين است كه قبلا مقدارى از آن ذكر شد .\r\n97 - فرمود : بهشتى كه خداوند آماده كرده آن را براى پرهيزكاران ديده‌ها را خيره مىكند ، در آنجا درجات متفاوتى است . منزلها بلند و عالى ، نعمتش پايان پذير نيست و آراستگى آن نابود نميشود و سرور و شادمانى در آن قطع نميشود ، ساكن بهشت بجاى ديگر كوچ نميكند و پير نميشود و ناراحت نميگردد از مرگ در امانند ديگر باكى ندارند . زندگى شيرينى دارند نعمت براى آنها پيوسته هست در جويهاى آبى كه تغيير نكرده و جويهاى شيرى كه طعمش را از دست نداده و جويهاى شرابى كه موجب لذت كسانى است كه مىآشامند . نهرهائى از عسل مصفى هر نوع ميوه در آنجا هست و آمرزش پروردگار . روى فرشهاى آراسته و زنان پاك و حوريه‌هاى زيبا كه همچون مرواريد درون صدف ميدرخشند . ميوه‌هاى زياد كه پايان پذير نيست و نه مانعى براى استفاده كرده از آنها است ملائكه از هر در بر آنها وارد ميشوند و ميگويند  سَلامٌ عَلَيْكُمْ بِما صَبَرْتُمْ فَنِعْمَ عُقْبَى الدَّارِ  ، سلام و درود بر شما بر اين صبر و تحملى كه كرديد خوب جايگاهى است بهشت برين .\r\nتوضيح : در كتاب ايمان و كفر در بخش مؤمن و صفاتش خبر همام و تقاضايش از على ( ع ) كه مؤمنين را توصيف نمايد گذشت و اينكه خطبه در مسجد كوفه بود از طرق مختلف و كتابهاى متعدد ولى در عبارات مختصر اختلافى بين اين كتابها وجود دارد ، حتى بين خبرى كه در اين كتاب ذكر شد با خبر ديگرى كه قبلا ذكر كرديم بايد توجه داشته باشيد ، ضمنا در همان بخش سخن ابن ابى الحديد را ذكر\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nكرديم كه مدعى بود همام آن همام بن شريح بن يزيد است كه در اينجا همام شخص ديگرى است .\r\n98 - جامع الاخبار : مردى خدمت امير المؤمنين ( ع ) آمد و گفت آمده‌ام تا از چهار مسأله سؤال كنم ، فرمود بپرس گرچه چهل مسأله باشد ، گفت صعب ( دشوار ) چيست ، دشوارتر كدام است ، نزديك چيست ، نزديكتر كدام ، شگفت چيست ، شگفت‌تر كدام ، چه واجب است و واجب‌تر چيست ؟ فرمود : صعب گناه است و دشوارتر از دست دادن ثواب آن است . نزديك : هر آينده نزديك است نزديك‌تر مرگ است ، شگفت دنيا است و غفلت ما در دنيا شگفت‌تر است واجب توبه است و واجب‌تر ترك گناه است .\r\n99 - گفته شده : شخصى خدمت امير المؤمنين ( ع ) آمد و گفت من از هفتصد فرسخ راه آمده‌ام تا از هفت مسأله سؤال كنم فرمود هر چه مايلى بپرس .\r\nگفت چه چيز از آسمان بزرگتر است و چه چيز از زمين وسيع‌تر و چه چيز از يتيم ضعيف‌تر و چه چيز از آتش گرمتر و چه چيز سردتر از زمهرير و چه چيز بىنيازتر از دريا . و چه چيز سخت‌تر از سنگ ؟\r\nامير المؤمنين ( ع ) فرمود تهمت به شخص پاك از آسمان بزرگتر است ، حق از زمين وسيع‌تر است سخن‌چينى سخن‌چينان از يتيم ضعيف‌تر و حرص از آتش گرمتر است و تقاضا از مرد بخيل و پست كردن سردتر از زمهرير است . شخص قانع بىنيازتر از دريا است . و قلب كافر سخت‌تر از سنگ است .\r\n100 - اختصاص صفحه 188 : روايت شده از امير المؤمنين ( ع ) كه فرمود :\r\nآن كس كه افتخار به خود مىكند شرافتش بيشتر است از كسى كه افتخار به پدرش مىكند زيرا من شريفتر از پدرم و پيامبر اكرم صلى اللَّه عليه و آله شريفتر از پدرش هست ابراهيم نيز اشرف از تارخ بود .\r\n101 - سؤال شده : افتخار به چيست ؟ فرمود بيكى از سه چيز مال آشكار ، يا ادب بارز يا صفتى كه مرد از آن خجالت نكشد .\r\n102 - عرضكردند به امير المؤمنين ( ع ) چگونه صبح كردى يا امير المؤمنين ؟\r\nفرمود صبح كردم در حالى كه ميخورم و منتظر اجل خود هستم .\r\n103 - عرض شد : در باره دنيا چه ميفرمائيد ؟ فرمود چه بگويم در باره خانه‌اى كه اولش غم است و آخرش مرگ هر كس بدنبال بىنيازى دنيا باشد محتاج است و هر كه محتاج و فقير باشد محزون است در حلال دنيا حساب است و در حرام آن\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nآتش عذاب .\r\n104 - سؤال شد چه كسى بيشتر مورد حسرت مردم است ؟ فرمود جسدى كه درون خاك است و از عذاب ايمن و اميدوار ثواب است .\r\n105 - فرمود هر كس بديدار برادر مسلم خود برود در راه خدا او را خداوند ندا مىكند اى زيارت‌كننده خوشحال باش و بهشت گوارايت باشد .\r\n106 - و فرمود برآورده نمىكند مؤمنى حاجت برادر خود را مگر اينكه خداوند ندا مىكند او را كه ثواب تو بر عهده من است من نيز غير از بهشت برايت راضى نيستم .\r\n107 - و فرمود سه نفرند كه خداوند به آنها ميخندد روز قيامت . مردى كه در رختخواب با همسرش هست و او را دوست ميدارد وضو ميگيرد و به مسجد ميرود و نماز ميخواند و مناجات با خدا مىكند . و مردى كه جنب شده و آب نيافته از جاى حركت مىكند يخ را ميشكند و داخل آن مىشود و غسل مىكند و مردى كه دشمن را مىبيند و او با ياران خويش است آمده براى جنگ كردن با او بجنگ مىپردازد تا كشته شود .\r\n108 - و فرمود تعزيت و تسليت موجب بهشت مىشود .\r\n109 - و فرمود وقتى حمل ميكنى گوشه‌هاى تابوت مرده را چنان از گناه خارج ميشوى مثل روزى كه از مادر متولدشده‌اى .\r\n110 - و فرمود هر كس براى خانواده خود گوشت بخرد بيك درهم مثل كسى است كه بنده‌اى از فرزندان اسماعيل را آزاد كرده .\r\n111 - هر كه نيم خورده برادر خود را از جهت تبرك بخورد خداوند فرشته‌اى را بين آن دو خلق مىكند تا براى هر دو استغفار نمايد تا روز قيامت .\r\n112 - و فرمود در نيم خورده مؤمن شفا از هفتاد درد است .\r\n113 - اختصاص : ابو الجارود بامير المؤمنين ( ع ) مىرساند كه فرمود : هر كس خويشتن را متهم بداند ديگر سرزنش نخواهد كرد كسى را كه به او بدگمان است ، هر كس سر خويش را نگهدارد اختيار در دست خود اوست . و هر حرفى از دو نفر گذشت افشاء مىشود . قرار بده كار برادرت را بر بهترين صورت تا اطلاع حاصل كنى از آن بطورى كه نتوانى چنين محملى برايش قرار دهى . با شنيدن يك حرف از برادر خود گمان بد به او مبر با اينكه ميتوانى حمل بيك جهت خوب كنى برو دنبال برادران\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nصادق و هر چه ميتوانى تعداد آنها را بيافزا تا وسيله آسايش باشند هنگام فراخى و سپاه باشند در موقع بلا . با كسانى مشورت كن كه از خدا مىترسند ، برادران خويش را به نسبت تقوايشان دوست بدار . بپرهيز از زنان شرور و از خوبها نيز بر حذر باش ، اگر شما را امر به كار خوب كردند با آنها مخالفت كنيد تا طمع پيدا نكند بامر منكر و كار زشت .\r\n114 - حضرت صادق ( ع ) از پدر خود از جابر بن عبد اللَّه نقل كرد كه در شماره 74 اين روايت با مختصر اختلافى نقل شده و ترجمه شد آخر روايت مطلبى اضافه دارد كه ترجمه مىشود :\r\nدر اين موقع نگاهى به جانب قبرستان نمود و فرمود اى خاك‌نشينان و اى همجواران ، اما منزلها را ديگران ساكن شدند و اموال را قسمت كردند . و زنان به ازدواج درآمدند ، اين اخبارى بود كه ما داشتيم شما چه خبر داريد ؟ آنگاه رو به ياران خود نموده فرمود به خدا قسم اگر اجازه سخن گفتن به آنها داده شود ميگويند بهترين توشه تقوى است .\r\n115 - حضرت رضا ( ع ) از آباء گرام خود نقل كرد كه امير المؤمنين ( ع ) فرمود ترس نااميدى است . فرصت غنيمت است حكمت گمشده مؤمن است او را بجوئيد گرچه در اختيار مشرك باشد خواهيد بود شايسته‌تر به آن و اهل حكمت هستيد .\r\n116 - على بن الحسين ( ع ) نقل كرد كه امير المؤمنين ( ع ) در روز جمعه اين خطبه را ايراد نمود . سپاس خداى را كه يگانه است با قدم و ازلى است كه بودنش را نهايتى نيست و نه اول دارد ، بوجود آورد مردم را نه از نقشه و اصولى كه قبلا باشد ، بزرگتر از داشتن شريك است و منزه است از داشتن دوست و فرزند او پايدار براى هميشه است و بوجود آورنده موجودات بدون همكار و معاون .\r\nبا وسايل نيافريد و نه بوسيله به كار بردن جوارح پديد آورد ، احتياج به صرف فكر و انديشه ندارد و نه به تهيه شبيه و مانند و اندازه‌گيرى . بوجود آورد جهانيان را بصورتها و شكلهاى مختلف نه با فكر و دل . علمش پيش بود در تمام كارها و خواست او نافذ بود در تمام زمانها ، تنها او آفريد اشياء را با محكمترين وضع و عالىترين تدبر ، منزه است خداوند لطيف و خبير مانند ندارد شنوا و بينا است .\r\n117 - عبد الرحمن بن نعيم از بزرگتران خود نقل كرد كه امير المؤمنين ( ع ) بارها در خطبه‌هاى خود ميفرمود دنيا پشت نموده و اعلان جدائى به اهل خود\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nداده و آخرت روى آورده و اعلام فرارسيدن كرده بدانيد امروز تحرك و جولان است و فردا جايزه ، جايزه بهشت است و عقب ماندن جهنم شما در دوران مهلت هستيد كه فرصت داريد پشت سر آن اجل و مرگ است كه به زودى فرامىرسد هر كس در فرصت خود عمل كند قبل از رسيدن اجل ، سود مىبرد از عمل خود و آرزو برايش زيانبخش نيست « 1 » .\r\nبدانيد آرزو دل را ميفراموشاند و وعده را دروغ مينماياند و غفلت را زياد مىكند و موجب حسرت مىشود از دنيا فاصله بگيريد بشديدترين وجهى كه از چيزى فاصله ميگيريد . زيرا دلبستگى به دنيا براى شخص آشكار نيست و پنهان و پوشيده است به پا داريد دين خود را بواسطه انجام نماز در وقت آن و پرداخت زكات به اهلش ، و تضرع به پيشگاه خدا و خشوع براى او و پيوند خويشاوندى و ترس از معاد و بخشيدن بسائل و پذيرائى ميهمان . قرآن بياموزيد و عمل كنيد به آن . حرف راست بزنيد و راستى را مقدم بداريد ، بعهد خود وفا كنيد هر وقت عهدى بستيد و اگر امانتى بشما سپردند به صاحبش برسانيد و دل به ثواب خدا ببنديد و از كيفرش بترسيد من نديده‌ام چيزى مانند بهشت كه جويندهء آن در خواب باشد ، و نه مانند آتش جهنم كه گريزان از آن بخوابد .\r\nتوشه برگيريد از دنيا به مقدارى كه بتوانيد فردا تن خويش را از آتش برهانيد كار نيك كنيد پاداش نيك مىيابيد در روزى كه نيكوكاران نائل به پاداش نيكى ميشوند .\r\n\r\n\r\n","description":"","footnote":"\r\n( 1 ) اين قسمت در شماره 75 تا اينجا گذشت .\r\n","page_name":" 34 ","page_number":34},
  {"content":"\r\n\r\n\r\nبخش شانزدهم مجموعه جوامع كلم امير المؤمنين ( ع )\r\nجاحظ كه از دانشمندان اهل سنت است صد كلمه از مفردات كلمات على ( ع ) جمع كرده و آن مجموعه به صورت رساله‌ايست معروف يكى از دانشمندان ما نيز كلمات آن جناب را در كتاب نثر اللئالي جمع كرده سيد مرتضى عليه الرحمه كلمات قصار را در بين نهج البلاغه آورده مخصوصا در آخر آن همچنين در كتاب خصائص الائمه پس از آنها آمدى كه يكى از دانشمندان ما است بسيارى از آن كلمات را در كتاب غرر و درر جمع كرده كه كتابى معروف و مشهور است .\r\nگروهى ديگر از دانشمندان سنى و شيعه كلمات امير المؤمنين ( ع ) را با كلمات پيامبر اكرم و ساير امامان در كتابهاى ديگر ذكر كرده‌اند از آن جمله حسن بن على شعبه در كتاب تحف العقول ، و حسين بن محمد بن حسن در كتاب نزهة الناظر و شهيد در كتاب الدره الباهره من الاصداف الطاهره . همچنين شيخ على بن محمد ليثى واسطى در كتاب عيون الحكم و المواعظ و خيرة المتعظ و الواعظ كه ما از آن بنام كتاب عيون و محاسن ياد ميكنيم اين كتاب شامل بسيارى از كلمات آن جناب و ساير ائمه عليهم السلام است .\r\nشيخ سعد بن عبد القاهر از علماى شيعه نيز بين كلمات پيامبر اكرم صلى اللَّه عليه و آله كه ذكر شده در كتاب شهاب قاضى قضاعى از علماى اهل سنت و بين\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nكلماتى كه در نهج البلاغه ذكر شده جمع كرده‌اند در كتاب مجمع البحرين ولى ما تمام كلمات آن جناب را نقل كرده‌ايم در ضمن بابهاى مناسب در طول كتاب بحار الانوار باندازه‌اى كه ممكن بوده اينك مقدار منتخبى از آن كلمات را ذكر مىكنيم ان شاء اللَّه .\r\n1 - تحف فرمود از گنجهاى بهشت نيكوكارى است و پنهان داشتن عمل و صبر بر مصيبتها و پنهان نمودن مصائب .\r\n2 - و فرمود خوش اخلاقى بهترين دوست و سرلوحه و عنوان نامه عمل مؤمن حسن خلق است .\r\n3 - و فرمود زاهد در دنيا كسى است كه حرام بر صبر او نفوذ نكند و حلال مانع شكرگزاريش نشود .\r\n4 - براى عبد اللَّه بن عباس نوشت اما بعد شخص خوشحال مىشود از بدست آوردن چيزى كه از دستش نميرفت و محزون مىشود بواسطه بدست نياوردن چيزى كه به دستش نمىآمد بايد شادمانى تو براى كسب آخرت باشد و ناراحتى و اندوهت براى از دست دادن آن . بر موفقيتهاى مادى خيلى شاد نباش و بر آنچه از اينها از دستت رفت متأثر نشو ، بايد كوشش خود را براى بعد از مرگ به كار برى .\r\n5 - و فرمود در باره سرزنش دنيا : اول آن رنج و آخرش نابودى است در حلال آن حساب و در حرامش عقاب است هر كه سالم باشد در دنيا ايمن است « 1 » و هر كه مريض شد پشيمان . هر كه بدنبال ثروت دنيا باشد شيفته آن مىشود و هر كه به تنگدستى دچار شود محزون ميگردد ، هر كه كوشش براى دنيا بكند از چنگش ميرود و هر كه بىعلاقه باشد دنيا به او روى مىآورد . هر كه چشم به دنيا بسته باشد كورش مىكند و هر كه ديده عبرت به دنيا باز كند بينش به او ميدهد .\r\n6 - و فرمود دوست بدار دوست خود را نه به مقدار افراطى ممكن است يك زمان آغاز مخالفت با تو بكند و با كينه‌توز خود دشمن باش نه بافراط و زياده‌روى ممكن است يك روز دوست تو بشود .\r\n7 - و فرمود ثروتى چون عقل نيست و فقرى شديدتر از جهل .\r\n\r\n\r\n","description":"","footnote":"\r\n( 1 ) در بخش قبل شماره 88 گذشت به من صح فيها هرم ، هر كه سالم باشد در دنيا پير مىشود .\r\n","page_name":" 36 ","page_number":36},
  {"content":"\r\n\r\n8 - و فرمود ارزش هر شخص به مقدار محاسن و اخلاق پسنديده اوست .\r\n9 - و فرمود ترس همراه با نااميدى است و خجالت با محروميت . حكمت گمشده مؤمن است بايد آن را بجويد گرچه در اختيار مردمان شرور باشد .\r\n10 - اگر علما و دانشمندان بار علم را از مروى واقعيت و حقيقت بدوش بكشند محبوب خدا و پيامبر و ملائكه و مردمان مطيع خدا قرار ميگيرند اما آنها علم را بواسطه دنيا بدست آورده‌اند به همين جهت مورد خشم خدا و خوارى مردم قرار ميگيرند .\r\n11 - فرمود بهترين عبادت صبر و خاموشى و انتظار فرج است .\r\n12 - فرمود گرفتاريها و ناملايمات داراى زمان مخصوص هستند كه حد و مرز زمانى دارند هر گاه يك نفر از شما دچار چنين محكوميتى شديد شد به آرامى به آن تن‌دردهيد و صبر كنيد تا مدتش سپرى شود چاره‌انديشى در مورد اين گرفتاريها وقتى سر بر آستانه شخصى گذاشت بيشتر موجب ناراحتى بوده و ( رنج آن را افزون مىكند ) .\r\n13 - به مالك اشتر فرمود : مالك : اين سخن را از من به گوش بگير و حفظ كن .\r\nمالك : هر كس تعينش ضعيف باشد جوانمردى خود را ناچيز نموده ، و خود را خوار نموده كسى كه بدنبال طمع است ، و هر كه پرده از گرفتارى خود بردارد موجب خوارى خود شده پيش هر كه مطلع بر اسرار او بشود بىارزش خواهد شد ، و خود را به هلاكت افكند هر كه افسار خود را بدست زبان خويش دهد . حرص شديد خطرآفرين است . هر كه دل بامور مختلفى كه از هم فاصله دارند ببندد دچار دل‌زدگى به آنها مىشود . بخل ننگ است و ترس نقص ، ورع و پرهيزكارى سپر است و سپاسگزارى ثروت . شكيبائى شجاعت ، شخص فقير در وطن و شهر خود غريب است ، فقر و تنگدستى زبان شخص را از استدلال بنفع خويش كوتاه مىكند .\r\nچقدر خشنودى خوب است . ادب لباسهاى زينت‌بخش تازه است . ارزش شخص به عقل اوست . دلش خزينه اسرارش ، پايدارى اعتماد است . انديشه كردن يك آينه صاف است حلم صفتى برجسته و صدقه دواى شفابخش است اعمال مردم در دنيا مقابل چشم آنها است در آينده . پند يك بيداركننده صالح است . خوش برخورد بودن وام ايجاد محبت است .\r\n14 - و فرمود صبر نسبت بايمان همچون سر نسبت به بدن است هر كه صبر\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nنداشته باشد ايمان ندارد .\r\n15 - و فرمود شما در يك دوران مهلت هستيد كه متعاقب آن اجل و مرگ است و داراى آرزوهائى هستيد كه جلو عمل شما را ميگيرد . مهلت را غنيمت بشماريد . قبل از فرارسيدن اجل ، كارهاى خود را بكنيد و آرزوها را تكذيب نمائيد و از عمل توشه برداريد آيا ميتوان رهائى يافت يا چاره‌اى كرد يا فرار و گذرگاه و يا پناه و تكيه‌گاهى وجود دارد چه ميكنيد .\r\n16 - و فرمود شما را توصيه ميكنم به پرهيزكارى از خدا زيرا تقوى آرزوى هر جوينده اميدوار است و پناه هر فرارى پناه‌جو است . خود را بواقع دل‌بند به تقوى كنيد ، و با خلوص به ياد خدا باشيد تا بهترين زندگى را بيابيد . و از بهترين راهها بهدف برسيد . به دنيا با ديده جدائى و مفارقت نگاه كنيد زيرا دنيا ساكن خود را خارج مىكند ، و بىبند و بار آسوده را به مصيبت گرفتار مينمايد گذشته عمر قابل باز گشت نيست تا چاره بيانديشيد و از آينده اطلاعى ندارد تا پيش‌بينى بكند . رضاء و فراوانى آن وصل به بلا است ، بقاء و دوامش همراه با فنا . شادى دنيا مخلوط به اندوه است و باقيمانده آن همراه با ضعف و سستى .\r\n17 - و فرمود حركت و راه رفتن از روى خودخواهى نوعى طاغوت منشى است و طاغوت منشى از نخوت و خودپسندى است و خودپسندى از تكبر است .\r\nشيطان دشمن حاضرى است كه پيوسته به انسان وعده باطل مىدهد مسلمان برادر مسلمان است . در صدد خوارى يك ديگر نباشيد و هم را مسخره نكنيد . زيرا راههاى دين يكى است و تمام آنها انسان را بهدف مىرساند هر كه پيرو دين باشد به مقصود ميرسد . و هر كه جدا شود نابود ميگردد و هر كه ترك دين كند خارج از دين مىشود مسلمان در صحبت خود دروغ نميگويد و خلاف وعده نميكند و اگر امانتى به او سپرده شد خيانت نميكند .\r\n18 - و فرمود عقل دوست مؤمن است و حلم كمكارش و مدارا پدرش و نرمى و ملايمت برادرش . بناچار بايد عاقل سه چيز را متوجه باشد : 1 - موقعيت خويش را نگاه كند . و زبان خود را نگه دارد . و زمانش را بشناسد . بايد متوجه باشيد كه يك نوع از بلا تنگدستى است و بدتر از تنگدستى بيمارى است و بدتر از بيمارى بدن بيمارى قلب است . و يكى از نعمتها ثروت است ، و بهتر از قدرت مالى سلامتى بدن است و بهتر از سلامتى تقواى دل است .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n19 - و فرمود مؤمن بايد وقت خود را بسه قسمت كند يك قسمت بمناجات خدا پردازد و قسمتى را به محاسبه خويش اشتغال ورزد و قسمتى را اختصاص به لذتهاى حلال و شايسته ميدهد .\r\nعاقل نبايد اشتغال ورزد مگر بسه چيز : 1 - اصلاح امر معاش . 2 - حركت در امور آخرت . 3 - لذت و بهره‌ورى نفسى در راه حلال .\r\n20 - و فرمود چقدر از اشخاصى كه محكوم ميشوند بواسطه نعمتهائى كه خدا به آنها داده و چقدر از اشخاص فريب ميخورند بواسطه سرپوشى كه خدا بر عمل آنها نهاده و چقدر فريفته شده به دنيا هستند كه حسن ظن و خوش‌گمانى مردم موجب دلبستگى آنها شده خداوند گرفتار نكرده بنده‌اى به چيزى مانند مهلت دادن به او ، در قرآن ميفرمايد :  إِنَّما نُمْلِي لَهُمْ لِيَزْدادُوا إِثْماً  « 1 » . به آنها مهلت ميدهيم تا بر گناه خويش بيافزايند بايد در دل تو ، احتياج و نياز بمردم و بىنيازى از آنها هر دو جمع باشد .\r\n21 - و فرمود احتياجت را به آنها در نرمى و ملايمت سخن گفتن و حسن بر خورد قرار دهى و بىنيازيت را در حفظ آبرو و بقاى شخصيت خود .\r\n22 - و فرمود خشم نگيريد عصبانى نشويد و قطع ارتباط خويشاوندى نكنيد سلام دادن را شعار خود قرار دهيد و حسن برخورد در سخن داشته باشيد .\r\n23 - و فرمود : شخص كريم وقتى از او كمك بخواهى ملايمت بخرج ميدهد و مرد پست خشونت مىكند اگر لطف و محبتى بنمايد .\r\n24 - و فرمود : بشما بگويم فقيه واقعى كيست ؟ كسى كه مردم را در انجام معصيت آزاد نگذارد و از رحمت خدا نااميدشان نكند . و آنها را از غافلگير كردن خداوند مطمئن نسازد . قرآن را رها نكند بواسطه دل بستن به چيز ديگر . عبادتى كه در آن تفقه و درك مذهبى نباشد بىفايده است . و علمى كه در آن انديشه نباشد بيهوده . و خواندن قرآنى كه همراه با تدبر و عميق‌انديشى نباشد بىارزش است .\r\n25 - و فرمود : وقتى خداوند جهانيان را جمع كند يك منادى فرياد مىزند مردم نزديكترين شما به خدا امروز كسى است كه بيشتر از خدا بترسد . و محبوبترين شما در پيش خدا كسى است كه عمل بهتر بكند . با شخصيت‌ترين شما در نزد خدا از نظر مقام كسى است كه بواسطه عشق و علاقه‌اى كه به لطف خدا دارد بهتر عمل كند گرامىترين شما نزد خدا پرهيزگارترين شما است .\r\n\r\n\r\n","description":"","footnote":"\r\n( 1 ) آل عمران : 178 .\r\n","page_name":" 39 ","page_number":39},
  {"content":"\r\n\r\n26 - و فرمود در شگفتم از كسانى كه پرهيز از غذا مىنمايند تا دچار ناراحتى نشوند چطور پرهيز از گناه ندارند تا دچار آتش نشوند . و در شگفتم از كسى كه بنده و برده‌ها را با پول ميخرد ولى آزار مردم را با كمك و لطف خود نمىخرد كه مالك آنها شود . سپس فرمود خوبى و بدى شناخته نميشود مگر بوسيله مردم وقتى ميخواهى خوبى را بشناسى كار خوب بكن خوبان را خواهى شناخت و وقتى بخواهى بدى را بشناسى كار بد بكن بدكاران را خواهى شناخت .\r\n27 - و فرمود من بر شما از دو چيز ميترسم : 1 - آرزوى دراز و پيروى هواى نفس . آرزوى دراز موجب فراموشى آخرت مىشود . و پيروى هواى نفس انسان را از حقيقت بازمىدارد .\r\n28 - مردى در بصره از امام ( ع ) راجع به برادران پرسيد : فرمود برادران دو گروه هستند : 1 - برادران مورد اعتماد . 2 - برادران زبانى . اما برادران مورد اعتماد پناه و بال و پر و خانواده و مال انسان حساب ميشوند اگر به برادرت اعتماد دارى مال و دست خويش را در اختيارش بگذار و با كسى كه بواقع دوست است دوست باش و با دشمنى و دشمن اسرار و عيوبش را بپوشان . كارهاى نيكش را اظهار نما . ولى بدان تو كه ميپرسى چنين برادرانى از كبريت احمر كمترند اما برادران ظاهرى تو كه از آنها بهره‌مند ميشوى بهره خود را از آنها قطع مكن . چيز ديگرى از آنها در دلشان مخواه . در باره تو هر چه گذشت دارند تو نيز همان گذشت را داشته باش از قبيل حسن برخورد و خوشروئى و شيرين‌زبانى .\r\n29 - و فرمود دشمن دوست خود را بدوستى مگزين كه ستم بدوست خود روا داشته‌اى .\r\n30 - و فرمود از برادر خود جدا نشو بواسطه مشكوك شدن ، و نه قطع كن از او مگر اينكه خشنودش كنى .\r\n31 - و فرمود : شايسته است كه مسلمان از برادرى سه نفر بپرهيزد : 1 - فاجر تبهكار . 2 - احمق . 3 - دروغگو . شخص تبهكار و فاجر كارهاى ناپسند خود را خوب جلوه ميدهد برايت و مايل است كه تو هم مثل او بشوى . ترا در امور دين و معاد كمك نخواهد كرد همنشينى با او ستم و سنگين دلى است و روبرو شدن با او ننگى است براى تو اما احمق هيچ گاه نميتواند راهنماى تو به كارهاى خوب باشد ، و نه ميتوان براى رفع گرفتاريها به او اميدوار بود گرچه كوشش خود را به كار برد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nگاهى ممكن است بخواهد نفعى به تو برساند ولى موجب زيان تو گردد . پس مرگ او بهتر از زندگى است و سكوتش بهتر از سخن گفتن و فاصله‌اش بهتر از نزديك شدن است اما دروغگو . زندگى با او خوش نميگذرد ، گفتار ترا به ديگران نقل مىكند و گفتار ديگران براى تو . هر وقت كار ناپسندى كند ، بلافاصله شبيه آن را تكرار مىكند ، تا به جائى كه حرف راست ميگويد ولى كسى باور نميكند . بين مردم دشمنى و كينه بوجود مىآورد . و نفرت و كينه در دلها تلقين مينمايد . از خدا بپرهيزيد و متوجه خود باشيد .\r\n32 - و فرمود چه اشكالى دارد كه دوست و همنشين شخص فهميده باشى گرچه از سخاوت و بخشايش او استفاده نكنى . اما از عقل و فهم او استفاده ميكنى و از بد اخلاقيش محفوظ هستى مبادا رها كنى همنشينى با شخص كريم و سخاوتمند را گرچه از عقل او بهره‌مند نشوى ولى از كرم او استفاده كن بوسيله عقل و فهم خويش فرار كن فرار ، از آدم پست و لئيم و احمق .\r\n33 - و فرمود : صبر سه قسم است : 1 - صبر بر مصيبت و پيش‌آمدهاى ناگوار 2 - صبر بر اطاعت و بندگى . 3 - صبر و خوددارى از معصيت و گناه .\r\n34 - هر كه بتواند خود را از چهار چيز نگه دارد بايد هرگز دچار ناراحتى نشود . عرضكردند آنها چيست ؟ فرمود : عجله و شتاب . 2 - لجاجت و ستيزه‌جوئى 3 - عجب و خودپسندى . 4 - تنبلى و سستى .\r\n35 - و فرمود اعمال بر سه نوع است فرائض و فضائل و معاصى . اما فرائض بستگى بامر خدا و مشيت او و رضايت و علم و تقديرش دارد . بنده به آن امر عمل مىكند و نجات مىيابد از عذاب خدا بواسطه آن عمل اما فضائل بستگى بامر خدا ندارد ولى بسته بمشيت و رضا و علم و تقدير اوست ، بنده به آن عمل مىكند و پاداشش را مىگيرد اما معاصى نه بامر و نه مشيت و نه رضاى خدا است ولى با علم و تقدير اوست . در موقع معين مقدر مىكند و بنده آن معصيت را انجام ميدهد با اختيار خود ، خداوند او را كيفر مينمايد ، چون نهى كرده بود ولى نپذيرفت .\r\n36 - و فرمود : مردم از براى خدا در هر نعمتى كه ارزانى بشما ميدارد حقى است . هر كس اين حق را ادا كند نعمتش افزون مىشود و هر كه كوتاهى نمايد خود را در خطر زوال نعمت و پيش آمدن كيفر قرار داده بايد خداوند شما را از نعمت بيمناك ببيند ، همان طورى كه از گناهان هراسناك مىبيند .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n37 - و فرمود هر كس دچار تنگدستى و فقر شد اگر چه توجه به اين مطلب نكرد كه تنگدستى او لطفى است از جانب خدا ( كه گرفتار مسئوليت داشتن ثروت او را نكرده ) چنين شخصى اجر و پاداش خود را بيهوده از دست داده . و ثروتمندى كه متوجه اين نباشد كه ثروت آزمايشى است كه در اختيارش قرار داده ( و در قبال ثروت از او مسئوليتى خواسته است ) چنين شخصى بىخيال و بىتوجه بمسئوليت خويش و كيفر خدا است .\r\nآيا مردم از خدا يقين خواهش كنيد و روى بعافيت آريد زيرا والاترين نعمت عافيت است و خوبترين چيزى كه پايدار در دل است يقين باشد ، مغبون آن كس است كه زيان دينى دارد و رشك بر آن كس بايد برد كه يقين خوب دارد .\r\n38 - و فرمود مزه ايمان را شخص نچشيده تا موقعى كه بداند آنچه به او رسيده از دستش نميرفت و آنچه به دستش نيامده هرگز به دستش نمىآمد .\r\n39 - و فرمود مؤمن وظيفه‌اى سنگين‌تر برايش از اين سه كار نيست كه محروم از ثوابش مىشود گفتند آنها چيست ؟ فرمود : مواسات در مورد قدرتهاى مالى با برادران خود . انصاف دادن بمردم از جانب خويش ، و پيوسته به ياد خدا بودن .\r\nمنظورم از اين ذكر آن نيست كه بگوئيد سبحان اللَّه و الحمد لله ، ولى به ياد خدا بودن در موقع انجام كار نيك و هنگام روبرو شدن با كار زشت .\r\n40 - فرمود هر كه خوشحال باشد از دنيا به مقدارى كه برايش لازم و ضرورى است . مقدار كمى از دنيا برايش كافى است و هر كه راضى نباشد به مقدار نياز و ضرورتى خود در دنيا چيزى نخواهد بود كه او را راضى و كافى باشد .\r\n41 - فرمود مرگ آرى خوارى و پستى نه ، تحمل شلاق آرى ، حسرت و اندوه نه « 1 » روزگار دو روز دارد يك روز بنفع تو و يك روز بر ضررت وقتى بنفع تو بود به خود مبال .\r\nوقتى بر ضررت بود اندوهگين مشو ، با هر يك از اين دو حالت تو آزمايش ميشوى .\r\n42 - و فرمود نيكى كن بهر كه ميخواهى اسير تو مىشود .\r\n43 - و فرمود مؤمن چاپلوس و حسود نميشود مگر در جستجوى علم .\r\n45 - فرمود پايه‌هاى كفر چهار چيز است : 1 - تمايل . 2 - ترس . 3 - خشم 4 - غضب 46 - صبر كليد رسيدن بهدف است رستگارى و رسيدن بهدف از پى صبر است . از براى هر جوينده نياز و حاجتى ، وقتى است كه تقدير خدا آن را تحريك\r\n\r\n\r\n","description":"","footnote":"\r\n( 1 ) در نهج البلاغه چنين است ( التقلل لا التوسل ) پذيرفتن كمبود آرى وابستگى نه .\r\n","page_name":" 42 ","page_number":42},
  {"content":"\r\n\r\nمىكند .\r\n47 - زبان وسيله سنجش است نادانى موجب سبكى و بىارزشى آن مىشود و عقل آن را سنگين مىكند .\r\n48 - هر كس جوياى تشفى خشم خود بناحق باشد خدا گرفتار خوارى و ذلتش به حق مىكند . خداوند دشمن كارهاى ناپسند است .\r\n49 - حيران و سرگردان نيست كسى كه استخاره كند . و پشيمان نميشود كسى كه مشورت كند .\r\n50 - شهرها آباد شده بواسطه حب وطن .\r\n51 - و فرمود سه چيز است هر كه آنها را از دست ندهد سعادتمند مىشود .\r\n1 - وقتى نعمتى بر خود ديدى خدا را ستايش كن . 2 - هر وقت دچار كمبود زندگى شدى استغفار نما . 3 - و هر وقت مبتلا بيك گرفتارى شدى زياد اين جمله را بگو :\r\nلا حول و لا قوة الا بالله .\r\n52 - علم سه نوع است : 1 - علم فقه براى دين . 2 - علم طب براى بهداشت و بدن . 3 - علم ادبيات براى زبان .\r\n53 - حق خدا در حالت تنگدستى ، رضايت و خشنودى و صبر و شكيبائى است و حق خدا در هنگام فراخى نعمت حمد و سپاس اوست .\r\n54 - و فرمود ترك گناه ساده‌تر از توبه كردن است . بسا از يك ساعت شهوترانيها كه اندوه و تاثيرى براى هميشه بوجود آورده . و مرگ پرده از روى دنيا برميدارد ، براى هيچ خردمندى شادى باقى نميگذارد و براى هيچ عاقلى لذت .\r\n55 - فرمود علم رهبر است و عمل محرك و نفس سركش .\r\n56 - و فرمود نسبت به چيزى كه اميدوار نيستى اميدوارتر باش تا چيزى كه به آن اميدوارى . حضرت موسى رفت تا براى خانواده خود آتش‌گيره بياورد ، خدا با او سخن گفت ، با نبوت برگشت . ملكه سبا از محل حكومت خود خارج شد . در كنار سليمان ايمان آورد . جادوگران فرعون در پى قدرت بخشيدن به فرعون بودند .\r\nايمان بخداى يكتا آوردند .\r\n57 - و فرمود مردم بفرمانروايان خود شبيه‌ترند تا بآباء و اجداد خويش .\r\n58 - و فرمود مردم : بدانيد عاقل نيست كسى كه از بهتان و سخن ناحق كه در باره‌اش گفته شده مضطرب شود و نه حكيم است كسى كه از تمجيد نادان خوشش\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nبيايد . مردم فرزند خصال و رفتار خويشند و ارزش هر شخصى به مقدار نيكيهاى اوست در باره علم سخن بگوئيد تا ارزش شما معلوم شود .\r\n59 - و فرمود : خدا رحمت كند كسى را كه دل به خدا ببندد و از گناه بپرهيزد و دشمن هواى نفس خويش باشد و آرزوى خود را تكذيب كند . نفس خود را با افسار تقوى در اختيار گيرد و بر آن دهنه‌اى از خشيت خدا بزند بوسيله افسار او را بجانب اطاعت و بندگى بكشد و بوسيله لجام و دهنه او را از سركشى و معصيت بازدارد .\r\nبجانب معاد و رستاخيز سر برافرازد . آماده مرگ باشد . پيوسته بفكر بپردازد . بيدار خوابى زياد داشته باشد از دنيا بيزار باشد و با تحمل رنج و مشقت بآخرت بپردازد صبر را مركب نجات خويش قرار دهد . و تقوى را وسيله روز درگذشت و دواى التهاب و حرارت شدت علاقه‌اش پند بگيرد و مقايسه كند . از دنيا و مردم جدا شود . به دنبال دانش براى اطلاعات مذهبى و استوارى برود . ياد معاد دلش را فراگرفته است به همين جهت از رختخواب و بالش كناره گرفته و دل به ثواب خدا بسته و سخت از عذاب او بيمناك است كمتر در ميان مردم آشكار مىشود و اكتفا به كمتر مقدارى كه ميداند ضروريش هست مىكند . اينها امانتهاى خدايند در شهرها كه بواسطه آنها خداوند بلا را از مردم دفع مىكند . اگر هر كدام از آنها خدا را سوگند به چيزى بدهد خداوند درخواست او را مىپذيرد . آخرين سخن آنها اينست  الْحَمْدُ لِلَّهِ رَبِّ الْعالَمِينَ  .\r\n60 - و فرمود روزى بستگى بحماقت دارد و محروميت وابسته بعقل است و بلا پيوسته با صبر .\r\n61 - فرمود باشعث كه تسليت به او ميگفت در مورد برادرش عبد الرحمن : اگر ناراحت باشى حق برادرت عبد الرحمن را وفا كرده‌اى ، اما اگر صبر كنى حق خدا را . با اينكه اگر صبر داشته باشى آنچه مقدر بوده در بستر زمان نسبت به تو انجام شد ، و تو مورد ستايش قرار ميگيرى ( بواسطه صبر ) اما اگر ناراحت باشى باز قضاى خدا پيش آمده ولى تو مورد سرزنش خواهى بود اشعث گفت :  إِنَّا لِلَّهِ وَ إِنَّا إِلَيْهِ راجِعُونَ  فرمود تفسير اين جمله را ميدانى . جوابداد علم بشما برميگردد و منتهى مىشود ، فرمود اما سخن تو (  إِنَّا لِلَّهِ  ) اقرار بقدرت خدا و ملك اوست و اين حرف (  إِنَّا إِلَيْهِ راجِعُونَ  ) اعتراف بمرگ است .\r\n62 - روزى امير المؤمنين سوار مركب بود و گروهى در ركاب او پياده ميرفتند\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nبه آنها فرمود نميدانيد راه رفتن پياده با سواره براى سواره صحيح نيست و موجب خوارى پيادگان مىشود . متفرق شويد .\r\n63 - فرمود امر سه نوعند . بعضى اعتماد برشد و صلاح آن دارى . انجام بده و برخى از امور صلاح نبودنش را ميدانى از آنها اجتناب كن . و كارهائى نيز هست كه مرددى آنها را بعالمش مراجعه كن .\r\n64 - روزى جابر به او گفت چگونه صبح كردى يا امير المؤمنين ؟ فرمود آنقدر غرق در نعمت خدائيم كه شماره نميشود با گناهان زيادى كه داريم . نميدانم سپاس كداميك را داشته باشيم آيا سپاسگزارى كنيم اين همه نعمت را كه ارزانى داشته و يا سپاس ستر و پوششى كه بر كارهاى زشتمان نهاده بداريم .\r\n65 - عبد إله بن عباس را كه فرزند كوچكش از دنيا رفته بود چنين تسليت گفت . مصيبتى كه در مورد ديگرى پيش آمد ولى ثوابش مال تو است برايم محبوبتر است از مصيبتى كه در مورد تو پيش آيد ولى ثوابش مال ديگرى باشد پس تو داراى اجر باشى نه موجب اجر و خوب تسلى داشته باشى و نه از پيش آمد ناگوار كه در رابطه پيش آمد براى تو ديگران تسلى داشته باشند ، خداوند بجاى آنچه از دست داده‌اى مشابهش را به تو عنايت كند .\r\n66 - عرضكردند توبه نصوح چيست ؟ فرمود در دل پشيمان شدن و استغفار با زبان كردن و تصميم به بازگشت نكردن .\r\n67 - و فرمود شما را با قدرت آفريده‌اند و تحت نفوذ خدا ، بىآنكه اختيارى داشته باشيد پرورش يافته كه مرگ شما تضمين شده و به صورت استخوان پوسيده در مىآئيد ، و تنها محشور ميشويد و به حساب شما رسيدگى مىشود خدا بيامرزد مردى را كه نزديك آيد و اعتراف كند و بترسد و عمل نمايد و بيمناك شود و غنيمت شمارد در طول عمر پند بگيرد و از بيم و وحشت . خويشتن را از كار ناشايست بازدارد .\r\nپاسخ بخداى دهد و بزارى و گريه پردازد و برگردد و توبه كند . پيرو واقعى شود در جستجوى هدف باشد و با ترس خود را نجات بخشد . ذخيره‌اى براى خود تهيه كند و دلى پاك بيارايد ، آماده رستاخيز شود . و باز زاد و توشه خود را بر پشت كشد براى روز حركت . و بين راه و موقع احتياج و هنگام فقر و تنگدستى . از پيش فرستد براى قرارگاه دائمى خود . آماده كنيد براى خويشتن . مگر نوجوانان خوش قد و قامت انتظار غير پيرى را دارند ؟ و خوش چهرگان شاداب و سلامت در آستانه\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nفرارسيدن درد و بلا نشينند ؟ و زندگان مگر در معرض فنا نخواهند بود ؟ و فرارسيدن اجل و نزديك شدن مرگ .\r\n68 - و فرمود از خدا بپرهيزيد چون آن كسى كه بسرعت لباس ناجور از تن مىكند و در حال خفت و سبكى كوشش مىكند در فرصت پيش آمده جديت مينمايد و بيمناك است در هنگام ترس و متوجه زيادى ثروت هست و عاقبت صبر و نتيجه بازگشت . كافى است كه خدا انتقام گير و يارىكننده است و بهشت پاداش و بهره و جهنم كيفر و انتقام و كتاب خدا دليل و بازخواست‌كننده .\r\n69 - شخصى از سنت و بدعت و افتراق و اجتماع پرسيد . فرمود سنت همان روش پيامبر است و بدعت هر چه مخالف آن باشد . اما افتراق جمعيت كفار است گرچه زياد باشند و اجتماع همآهنگى اهل حق است گرچه كم باشند .\r\nفرمود بنده نبايد اميدوار باشد به غير خدا و نه بيمناك باشد از غير گناه خود و مبادا خجالت بكشد عالم اگر از او سؤال كردند از چيزى كه نمىداند از گفتن اينكه خدا ميداند ( يعنى بگويد : من اطلاع ندارم ) شكيبائى نسبت به ايمان مانند سر است نسبت به بدن .\r\n70 - شخصى گفت مرا سفارشى بفرما . فرمود به تو توصيه ميكنم كه براى كار خوب نهايت و اندازه‌اى قائل نباشى از جهت فزونى و كثرت و نه براى گناه قدر و اندازه‌اى از نظر كمى و قلت ( يعنى بگوئى اين قدر ثواب بس است يا اين قدر گناه كم اشكالى ندارد ) .\r\n71 - ديگرى تقاضاى سفارش و وصيت كرد فرمود : خود را وعده به فقر و تنگدستى مده و نه طول عمر ( شايد منظور اينست كه به فقر و تنگدستى تن در دهد و از كوشش باز ايستد و به طول عمر اميدوار شود و فرصت را از دست بدهد ) .\r\n72 - فرمود متدينين و دين داران علاماتى دارند كه بوسيله آن مشخصات شناخته ميشوند . راستگوئى ، امانت دارى ، وفا بعهد . توجه بصله رحم . و رحم و شفقت به ضعيفان و كم اطاعت از خانم‌ها كردن و كمك به ديگران نمودن . خوش اخلاقى . حلم و بردبارى زياد . بدنبال دانش رفتن و آنچه موجب تقرب به خدا مىشود . به‌به بچنين مردمانى ، چه آينده‌اى درخشان در پيش دارند .\r\n73 - هر كس آرزوى دراز داشته باشد دچار فراموشى وظيفه مىشود .\r\n74 - فرمود فرزند آدم شبيه‌ترين چيز است به ترازو . سبك مىشود با جهل\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nو سنگين مىشود با علم .\r\n75 - و فرمود ناسزا بمؤمن گفتن فسق است و جنگ با او كفر ، احترام مال او مانند خون اوست .\r\n76 - و فرمود در راه برادر دينى خود از جان و مال دريغ مكن و در باره دشمن خود از عدالت و انصافت و در مورد ساير مردم از برخورد خوب و نيكى به مردم سلام كن به تو سلام ميكنند .\r\n77 - و فرمود سرور مردم در دنيا سخاوتمندان هستند ، و در آخرت پرهيزكاران .\r\n78 - و فرمود اشياء دو نوعند : 1 - مال ديگرى است كه نه در گذشته به من داده شد و نه بايد اميد داشته باشم كه در آينده به من داده شود . 2 - چيزى كه به آن نميرسم مگر در موقع مقرر گرچه نيروى آسمانها و زمين را بكمك خود بگيرم ، پس چرا عمر در راه اين دو بيهوده بسر برم .\r\n79 - فرمود مؤمن نگاهش پند است و سكوتش فكر و سخنش ذكر و بىنيازيش شكر ، در هنگام گرفتارى شكيبا است زود راضى مىشود دير خشمگين ، بكم از خدا راضى است ثروت زياد موجب خشم او نميشود . هرگز نميتواند كارهاى خوبى كه در نظر دارد بانجام رساند . كارهاى نيك زيادى تصميم ميگيرد ، اما مقدارى از آن را ميتواند انجام دهد و بر آنچه نتوانسته انجام دهد متأثر است كه چرا نتوانسته انجام دهد منافق وقتى نگاه ( به دنيا مىكند ) فريفته آن مىشود ، سكوتش نسيان و فراموشى است و سخنش بيهوده وقتى ثروتمند باشد سركش مىشود و وقتى گرفتار گردد خوار و ضعيف . زود خشمگين مىشود و دير راضى ميگردد . از كمبود زندگى بر خدا خشم ميگيرد . و ثروت زياد او را خشنود مىكند . كارهاى ناشايست زيادى را در نظر ميگيرد كه مقدارى از آن را انجام ميدهد . و از آنها كه نكرده متاثر است كه چه شد نتوانست انجام دهد .\r\n80 - و فرمود دنيا و آخرت دو دشمن سرسخت هم هستند و دو راه مختلف هر كه دنيا را دوست بدارد و برايش ارزش قائل باشد دشمن آخرت است و با او بدشمنى برخاسته . مثل دنيا و آخرت مثل مغرب و مشرق است كسى كه بين مشرق و مغرب در حركت است بهر كدام نزديك شود از ديگرى دور ميگردد .\r\n81 - و فرمود هر كه از كيفر آينده بترسد بعيد براى او نزديك مىشود و كسى\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nكه از خوراك ضرورى دنيا سير نميشود هر چه جمع كند كفايتش نمىكند . هر كه براى دنيا كوشش كند بدست نخواهد آورد و هر كه از آن كناره كند دنيا بسويش مىآيد ، دنيا يك سايه گسترده‌ايست كه تا زمان معينى هست .\r\nخدا رحمت كند شخصى را كه حكمتى را بشنود و حفظ كند و اگر او را به رستگارى دعوت كردند بيايد و چنگ بدامن راهنمائى هادى بزند و نجات يابد .\r\nاعمال نيك خود را پيش از خود بفرستد و به كار نيك بپردازد . ذخيره‌هاى خود را بآينده بسپارد . و از كار زشت بپرهيزد هدف‌گيرى صحيح داشته باشد . بهرهء كار خويش بآخرت بياندازد . با هواى نفس بدشمنى پردازد . و آرزوى خود را تكذيب كند . بر مركب صبر براى نجات نشيند و تقوا را وسيله هنگام وفات گزيند . پيرو راه راست و طريق روشن باشد . و فرصت از دست ندهد و قبل از فرارسيدن اجل به كار خود پايان دهد و از عمل براى خويش توشه برگيرد .\r\n82 - به مردى فرمود حالتان چطور است ؟ جوابداد اميدواريم مىترسيم .\r\nفرمود هر كه اميد چيزى را داشته باشد در جستجوى آن برميآيد و هر كه از چيزى بترسد از آن فرار مىكند معنى ندارد ترس شخص وقتى برايش يكنوع شهوترانى پيش آيد آن را ترك نكند چون ميترسد ، و همچنين اميدوار بودن او وقتى يك بلا و گرفتارى دچارش مىشود در مقابل آن تحمل نداشته باشد و صبر نكند بواسطه اميدى كه دارد .\r\n83 - به عبايه بن ربعى كه از آن جناب راجع به استطاعتى كه موجب حركت و سنت و برخاست و كار ما مىشود فرمود تو سؤال ميكنى از استطاعت و نيروى خود آيا اين قدرت و نيرو را به تنهائى خودت مالك هستى بىارتباط با خدا يا با خدا .\r\nعبايه سكوت كرد .\r\nامير المؤمنين فرمود اگر بگوئى قدرت دارم با خدا مىكشمت و اگر بگوئى بدون خدا در اختيار من قدرت هست باز ترا خواهم كشت . عبايه گفت پس چه بگويم ؟ فرمود بايد بگوئى قدرت و استطاعت دارم بوسيله لطف خدا و خدا اين نيرو را در اختيار دارد بىارتباط به من . اگر به تو عنايت كند اين نيرو را لطف نموده و بخشيده و اگر از تو بگيرد اين بلائى است از او . پس او مالك چيزى است كه در اختيار تو نهاده و قادر است بر چيزى كه به تو قدرت بخشيده .\r\n84 - اصبغ بن نباته گفت از امير المؤمنين شنيدم كه ميفرمود . براى شما\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nحديثى نقل ميكنم كه شايسته است هر مسلمانى آن را حفظ كند . بعد متوجه باشد فرمود : خداوند هر بنده‌اى را كه در اين دنيا عقاب نمايد او كريمتر و بزرگتر از آن است كه دو مرتبه در قيامت او را كيفر نمايد . و نه ميپوشاند گناه بنده مؤمن را در اين دنيا و مىبخشد او را جز اينكه بزرگتر و كريمتر و بخشنده‌تر است از اينكه در روز قيامت از عفو خود برگردد ، سپس فرمود گاهى خداوند مؤمن را گرفتار بلا مىكند در بدن يا مال يا فرزند يا خانواده‌اش ، و اين آيه را قرائت نمود :\r\n ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  .\r\nامير المؤمنين دست خود را بهم چسباند و سه مرتبه فرمود :  وَ يَعْفُوا عَنْ كَثِيرٍ  ( يك قسمت از آيه كه شاهد گذشت و لطف و عنايت پروردگار است و ميفرمايد مىبخشد بسيارى از گناهان را سه مرتبه تكرار مىنمايد ) .\r\n85 - و فرمود : اول جدائى و قطع ارتباط پوشيدن ( نيكى دوست است ) پيروى مكن از كسى كه افسرده است . بدترين نوع مكافات پاداش دادن ببدى است .\r\n86 - و فرمود ابتداى خودپسندى شخص فساد و تباهى عقل اوست . هر كس اختيار زبان خود را داشته باشد از دست او در امان است . هر كس اخلاق خود را اصلاح نكند گرفتار مصيبت و ناراحتى آن خواهد شد هر كه بداخلاق باشد . خانواده خود را رنجيده مىكند . بسا كلماتى كه موجب سلب نعمت مىشود . سپاس پيشگيرى از آشوب مىكند . خوددارى ابتداى جوانمردى است . شفيع و واسطه بخشش گناه گناهكار خضوع و كوچكى نمودن اوست ريشه احتياط توقف در مقابل شبه است در خوش اخلاقى گنجهاى روزى نهفته است .\r\n87 - و فرمود مصائب بين مردم به تساوى تقسيم شده . از گناه خود نااميد مشو وقتى درب توبه باز باشد رستگارى در مخالفت با شهوترانى است . تاريخ آرزو مرگ است . ديدار شخص پست و بخيل دل را سخت مىكند ديدار شخص احمق چشم را تنگ مىكند . سخاوت زيركى است . بسرنوشتش خود را بغفلت زدن و بىاعتنائى است .\r\n88 - و فرمود فقر ، مرگ بزرگتر است . كمى تعداد خانواده يكى از دو توانگرى است و اين خود نيمى از زندگى است ، حزن و اندوه نيمى از پيرى است . بىنوا نخواهد شد كسى كه اقتصاد را از پيش گرفت سرزنش نمىشود كسى كه مشورت كند خوبى از بين ميرود مگر در نزد كسى كه خانواده‌دار باشد يا متدين . سعادتمند كسى\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاست كه بوسيله ديگرى پند داده شود . شخص گول خورده نه پسنديده است و نه به او ثواب ميدهند . نيكى كهنه نميشود و گناه فراموش نخواهد شد .\r\n89 - و فرمود خوبى كنيد تا ستايش را بدست آوريد . حمد و سپاس را شعار خود قرار دهيد عقلاء علاقه به همنشينى شما پيدا مىكنند . حرفهاى اضافى را رها كنيد نادانان از شما فاصله ميگيرند . همنشين خود را گرامى بداريد مجلس شما آباد مىشود . اخلاق پسنديده در خود ايجاد كنيد كه موجب سربلندى است . از اخلاق زشت بپرهيزيد كه موجب خوار شدن اشخاص با شخصيت و نابودى شرافت ميگردد .\r\n90 - قانع باش تا عزيز شوى .\r\n91 - فرمود صبر سپر تنگدستى است و حرص علامت فقر و تنگدستى است .\r\nخودآراستن فرار از بيچارگى است موعظه غارى است براى كسى كه پناه به آن ببرد .\r\n92 - و فرمود هر كه بزيور علم آراسته شود عيبش از ديده مردم پنهان است .\r\n93 - و فرمود آسايش براى حسود نيست و دوستى براى پادشاهان و مروت براى دروغگو .\r\n94 - كمك بگير براى بقاى عزت خود از تنهائى .\r\n95 - و فرمود هر عزيزى كه تحت نفوذ صاحب قدرتى است ذليل است .\r\n96 - و فرمود دو چيز موجب هلاكت مردم شده : 1 - ترس از فقر . 2 - پىگيرى از فخر .\r\n97 - و فرمود مردم : بپرهيزيد از علاقه به دنيا . حب دنيا منشأ هر گناهى است و درب هر بلا و سبب هر فتنه و موجب هر مصيبت .\r\n98 - و فرمود تمام خوبيها در سه صفت جمع شده . نگاه و سكوت و سخن .\r\nهر نگاهى كه در آن پندى نباشد اشتباه است و هر سكوتى كه انديشه با آن نباشد غفلتى است . و هر سخنى كه در آن ياد خدا نباشد لغو و بيهوده است . خوشا به حال كسى كه نگاهش عبرت و سكوتش فكرت و سخنش ذكر است و بر خطاى خود بگريد و مردم از شر او آسوده باشند .\r\n99 - و فرمود چقدر شگفت‌انگيز است كه انسان مسرور است بواسطه بدست آوردن چيزى كه از دستش نميرفت و محزون است براى بدست نياوردن چيزى كه به دستش نمىآمد . اگر او بيانديشد خواهد فهميد و مىبيند كه در اختيار ديگرى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nاست و روزيش تعيين شده . خود را مقيد مىكند به مقدارى كه ميسر است و خود را در معرض مشكلات قرار نميدهد .\r\n100 - هر وقت در ميان بازارها راه ميرفت مردم را موعظه ميكرد و ميفرمود تجار : خيرخواهى را مقدم بداريد . بركت بجوئيد از آسانى و سهولت . معامله را ساده بگيريد و خود را بحلم بيارائيد . از قسم خوردن دورى كنيد و از دروغ بپرهيزيد . و از ظلم بترسيد . با مظلومين انصاف داشته باشيد . برباخوارى نزديك نشويد پيمانه و ترازو را درست بدهيد و بمردم كم نفروشيد . در زمين سعى در تبهكارى ننمائيد .\r\n101 - سؤال كردند چه چيز بهترين خلق خدا است ؟ فرمود سخن ، باز پرسيدند چه چيز بدترين خلق خدا است باز فرمود سخن ، بوسيله سخن گروهى سفيدرو شده‌اند و با كلام گروهى سيه‌رو .\r\n102 - و فرمود سخن خوب بگوئيد شناخته مىشويد به آن و عمل به كار نيك كنيد از نيكان خواهيد بود .\r\n103 - و فرمود اگر دچار بلائى شديد اموال خود را فداى جان خويش كنيد و اگر گرفتارى پيش آمد جان خود را فداى دين خويش نمائيد بدانيد هلاك شده كسى است كه دين خود را از دست داده و دزد زده شخصى است كه دينش ربوده شده باشد . بدانيد فقر و ناتوانى بعد از بهشت وجود ندارد و ثروت توانگرى بعد از جهنم نخواهد بود .\r\n104 - و فرمود شخص مزه ايمان را نمىيابد مگر اينكه دروغگوئى را كنار بگذارد چه شوخى و چه جدى .\r\n105 - و فرمود سزاوار است مرد مسلمان پرهيز كند از برادرى با شخص دروغگو آنقدر دروغ ميگويد كه وقتى راست هم گفت باور نمىكنند .\r\n106 - و فرمود بزرگترين خطا تصرف مال شخص مسلمان است بناحق .\r\n107 - و فرمود هر كس از قصاص بترسد خوددارى از ظلم بمردم مىكند .\r\n108 - و فرمود ظالمى را نديدم شبيه‌تر باشد بمظلوم از حسود .\r\n109 - و فرمود ظالم و كمك‌كننده به او و راضى به اين ستم هر سه شريكند .\r\n110 - و فرمود صبر دو نوع است : صبر هنگام مصيبت پسنديده و خوب است ولى بهتر از آن خوددارى و صبر هنگام روبرو شدن با آنچه برايت حرام كرده .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nذكر و يادآورى نيز دو نوع است . يك يادآورى هنگام مصيبت خوب و نيكو است بهتر از آن يادآورى خدا است در روبرو شدن با محرمات كه اين يادآورى مانع انجام عمل زشت مىشود .\r\n111 - و فرمود خدايا حاجت و نياز مرا در اختيار مردم شرور قرار مده .\r\nنيازمنديهاى مرا بدست كسانى كه خوشروترين افراد و سخاوتمندترين و چرب‌زبان ترين آنها و كمتر منت‌گذارترين ايشان است قرار بده .\r\n112 - فرمود خوشا به حال كسى كه با مردم الفت و دوستى دارد و مردم نيز با او الفت دارند در راه طاعت خدا .\r\n113 - فرمود از نشانه‌هاى ايمان واقعى اينست كه بنده خدا راستگوئى را مقدم بدارد بطورى كه از دروغ بيزار باشد گرچه نفع زيادى به او برسد . نبايد شخص گفتارش از اطلاعات و علمش تجاوز كند ( و چيزهائى كه نميداند بگويد ) .\r\n114 - و فرمود امانت را پس بدهيد گرچه صاحب امانت كشنده پسر پيامبر باشد .\r\n115 - تقوى ريشه ايمان است .\r\n116 - و فرمود بدانيد خوارى در راه بندگى و اطاعت خدا بعزت و شرافت نزديك‌تر است از كمك به معصيت خدا .\r\n117 - و فرمود ثروت و اولاد محصول كشتزار دنيا است ولى عمل صالح محصول كشت آخرت است خداوند جمع كرده بين محصول دنيا و آخرت براى گروهى .\r\n118 - و فرمود در تورات در دو صفحه اين مطالب هست : در صفحه اول نوشته : هر كس صبح كند و بر دنيا اندوهگين باشد بر قضاى خدا خشم گرفته . و هر يك از مؤمنين شكايت گرفتارى خود را بمخالفين دينى خويش بگويد شكايت از خدا بدشمنش نموده . و هر كس تواضع كند براى ثروتمندى بواسطه ثروتش دو سوم دين خود را از دست داده . و هر كه قرآن بخواند و بميرد و داخل آتش شود او از كسانى بوده كه آيات خدا را مسخره كرده است .\r\nو در صفحه ديگرى نوشته است هر كس مشورت نكند پشيمان مىشود و هر كه خود را در گرو جمع مال كند هلاك مىشود قعر مرگ بزرگتر است .\r\n119 - فرمود نماينده خرد انسان زبان اوست و نشانگر عقلش دين او .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nجوانمرديش به مقدارى است كه براى خود شخصيت قائل است . روزى قسمت شده ، و روزگار در تغيير و تبديل است . مردم تا آدم همه برابر و مساويند .\r\n120 - و فرمود بكميل بن زياد . مواظب باش خود را مشهور نكنى . خود را پنهان كن كه از تو صحبت نكنند بدنبال دانش باش تا بياموزى . ساكت باش سالم ميمانى . چه اشكالى دارد وقتى خدا ترا عارف بدين خود نموده ولى تو مردم را نمىشناسى و مردم هم ترا .\r\n121 - فرمود حكيم نيست كسى كه مدارا ندارد با شخصى كه چاره‌اى نيست از مدارا با او .\r\n122 - فرمود چهار چيز است كه اگر بر پشت شترها سوار شويد و پيوسته آنها را بتازيد تا بچنگ آوريد كار زيادى نكرده‌ايد . 1 - هيچ كس جز بخدايش اميدوار نباشد . 2 - و جز از گناهش نترسد . 3 - و خجالت نكشد وقتى چيزى را نميداند بگويد نميدانم . 4 - و تكبر نورزد از آموختن وقتى نميداند .\r\n123 - در نامه‌اى بعبد الله بن عباس نوشت : اما بعد در جستجوى چيزى باش كه مفيد براى تو است رها كن چيزهائى را كه برايت فايده ندارد . وقتى رها كنى بىفايده‌ها را بدست آورده‌اى مسائل سودمند را . تو روبرو ميشوى با چيزهائى كه قبلا فرستاده‌اى نه با چيزهائى كه بجا گذاشته‌اى . بناى روبرو شدن فرداى قيامت را بگذار بر چيزى كه علاقه دارى با آن روبرو شوى و السلام .\r\n124 - و فرمود بهترين راه براى نفوذ در دل دوستان و زدودن كينه از دل دشمنان . گشاده‌روئى است هنگام ملاقات . و جويا شدن از روى مهر و محبت از حال آنها در موقع غيبت ، و شادى و خوشحالى هنگام حضور و آمدنشان .\r\n125 - و فرمود شخصى مزه ايمان را نمىچشد مگر اينكه بداند آنچه به او رسيده از دستش نميرفت و آنچه به او نرسيده به دستش نميرسيد .\r\n126 - و فرمود خدايا واقعا چقدر شقى است كسى كه به چشم و دلش بزرگ و عظيم نمىآيد آنچه از قدرت و نيروى تو مىبيند ، در مقابل آنچه چشم و دلش نمىبيند . و شقىتر از او كسى است كه آنچه از قدرت و نيروى تو به چشم و دل مىبيند و آنچه نمىبيند كوچك و حقير نمىآيد بنظرش در مقابل عظمت و جلال تو  لا إِلهَ إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ  .\r\n127 - و فرمود دنيا فانى و رنج‌آور و تغييرپذير و عبرت‌انگيز است . از فناى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nدنيا اينكه پيوسته مىبينى كه كمان مرگ در دست اوست و تير در چله كمان نهاده و هدف را هم اشتباه نمىكند . و مجروحين شفاپذير نيستند . سالم را با تير بيمارى هدف ميگيرد و زنده را با ناوك مرگ .\r\nاز رنج دنيا اينست كه انسان جمع مىكند چيزى را كه خورده‌اش نمىشود و ميسازد چيزى را كه ساكن آن نمىشود او رهسپار پيشگاه پروردگار مىشود بدون مال و بدون ساختمانى كه ساخته .\r\nتغيير و تبدل دنيا اينست كه مىبينى كسى كه حسرتش را ميخوردند حالا مردم به او رحم ميكنند و كسى كه به او رحم ميكردند حالا حسرتش را ميخورند . فرقى بين آنها بوجود نيامده جز نعمت زوال‌پذير و گرفتارى ناخوانده از عبرت و پند دنيا اينست كه شخص نزديك به رسيدن بآرزويش مىشود ناگهان عقاب تيز چنگال مرگ او را در پنجه ميگيرد . نه بآرزويش رسيده و نه اميدوارى برايش مانده سبحان الله چقدر ناياب است شادى دنيا . تشنه‌كام است سيرآبى آن و گرم و سوزان است سايه‌اش گويا آنچه در دنيا وجود دارد نبوده و آنچه هست قبلا هم بوده ( بود و نبودش فرقى ندارد ) ولى سراى آخرت جاى زيست و قرارگاهى دائمى با بهشت و جهنم است دوستان خدا رهسپار پاداش دور ميشوند بواسطه شكيب و تحمل و بسوى آرزوى خويش ميروند با عمل .\r\n128 - و فرمود از بهترين جنبشها و حركتها بسوى خدا دو نوع فرو خوردن است : 1 - فرو خوردن خشم حلم و بردبارى . 2 - فرو خوردن اندوه با صبر و شكيبائى . و از بهترين حركت و جنبشها بسوى خدا دو قطره است . 1 - قطره اشكى كه در دل شب بريزى . 2 - و قطره خونى كه در راه خدا بدهى .\r\nاز بهترين حركت و جنبشها بسوى خدا دو گام است : 1 - گامى كه مسلمانى برميدارد براى استحكام صفوف مسلمانان در پيكار با دشمنان دين و راه خدا . 2 گامى كه برميدارد براى ديدار خويشاوند اين گام بهتر است از قدمى كه در راه استحكام صفوف پيكار در راه خدا برميدارد .\r\n129 - و فرمود دوست ، دوست شخص نخواهد بود مگر اينكه نگهدار او باشد در هنگام گرفتارى و در پشت سر و بعد از مردن .\r\n130 - و فرمود دل نادانان پايبند طمع است و در گرو آرزو و وابسته به نيرنگها 131 - و فرمود هر كس در او يك خصلت از خصال پسنديده رسوخ داشته باشد\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nچشم‌پوشى از چيزهاى ديگرش ميكنم اما چشم‌پوشى از بىعقلى و بىدينى نميكنم ، زيرا دين نداشتن آسايش نداشتن است و زندگى با ترس و لرز ارزشى ندارد و بىعقلى مرگ است . و شخص بىعقل در شمار مردگان است .\r\n132 - فرمود هر كس خويشتن را در معرض تهمت قرار دهد بايد خود را ملامت كند اگر گمان بد در باره‌اش بردند هر كس اسرار خود را پنهان كند زمام امور در دست اوست .\r\n133 - و فرمود خداوند شش گروه را به شش كار عذاب مىكند . عرب را براى تعصب ( جاهلى ) و ملاك‌ها و زمين داران را بواسطه كبر و امراء و فرمانروايان را به واسطه ستم و فقيهان و دانشمندان را بواسطه حسد و تجار را به جهت خيانت و دهاتيها را بواسطه جهل و نادانى .\r\n134 - و فرمود مردم از خدا بترسيد . تحمل تقوى و پرهيزكارى ساده‌تر از تحمل عذاب خدا است .\r\n135 - و فرمود پارسائى و زهد در دنيا كوتاه كردن آرزو است و سپاسگزارى هر نعمت و خوددارى در مقابل هر حرام .\r\n136 - و فرمود وقتى اشياء با يك ديگر پيوستند تنبلى و ناتوانى نيز با هم آميختند و از پيوند آنها فقر و تنگدستى بوجود مىآيد .\r\n137 - و فرمود روزها سه قسمند : 1 - روزى كه گذشته اميد بازگشتش را ندارى . 2 - روزى كه باقى است كه در آن قرار گرفته‌اى ( در يك نسخه ديگرى است \" برايت دوام ندارد \" ) . 3 - و روز آينده كه اطمينان به آن ندارى روز گذشته برايت پندى است و امروز غنيمت است ( فرستى از دست رفتنى ) براى فردا نميدانى كه خواهد بود .\r\nروز گذشته گواهى پذيرفته شده است و امروز امين بازپس‌دهنده است ( هر چه در آن انجام دهى نتيجه ميگيرى ) فردا را در نظر ميگيرى زودگذر و با فاصله زياد روى به تو آورده ولى تو بسوى او نرفته‌اى .\r\nمردم بقا بعد از فنا است ما وارث پيشينيان خود هستيم و ما نيز وارث‌هائى خواهيم داشت سعى كنيد بسوى نيكيها و خوبيها بشتابيد بوسيله آنچه خواهيد گذاشت . و راه نيك از پيش بگيريد مبادا وحشت كنيد كه از اين راه كمتر ميروند .\r\nبدانيد كه خدا همراه با شما است در اين مسير .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبدانيد هدف‌گيرى و مسابقه امروز است . جوائز را فردا ميدهند . ما شاخه‌هائى از ريشه‌هائى هستيم كه از بين رفته‌اند ديگر شاخه بقائى پس از گذشت ريشه ندارد مردم ، اگر شما دنيا را مقدم بداريد بر آخرت بسرعت پذيرفته‌ايد متاع پست و بىارزش را و مركب آرزوى شما نهايت سير خود را نموده كه بسرچشمه‌هاى پشيمانى وارد مىشود و بشما ميچشاند آنچه نسبت بگذشتگان و قرنهاى پيش چشانده از تغييرها و گرفتاريهاى دشوار .\r\n138 - فرمود نماز وسيله تقرب هر پرهيزگار است . و حج جهاد و پيكار هر ضعيف و ناتوان . هر چيزى داراى زكات است زكات بدن روزه است . بهترين عمل شخص انتظار فرج خدا است . كسى كه دعا مىكند بدون عمل مانند تير زنى است كه كمانش زه ندارد . هر كه يقين بپاداش داشته باشد با خاطرى آسوده مىبخشد . از خدا روزى بخواهيد با صدقه دادن . اموال خود را حفظ كنيد بوسيله زكات . به فقر مبتلا نميشود كسى كه اقتصاد را رعايت كند . تقدير و برنامه‌ريزى نصف زندگى است محبت نيمى از عقل است حزن نصف پيرى است . كمى افراد خانواده يكى از دو توانگرى است . هر كه پدر و مادر خود را محزون كند نافرمان آنها است ( عاق والدين بشمار ميرود ) هر كه در موقع مصيبت با دست خود بر ران خويش بزند اجر خود را از دست داده ، نيكى به حساب نيكى گذارده نميشود مگر در نزد شخص با خانواده و شخصيت و يا نزد ديندار ( يعنى خوبى از بين ميرود مگر پيش چنين اشخاصى ) .\r\nخداوند روزى را به قدر گرفتارى ميفرستد . هر كس اندازه داشته باشد خدا او را روزى ميدهد و هر كه اسراف كند محرومش مينمايد . امانت موجب افزايش رزق مىشود . و خيانت سبب فقر و تنگدستى اگر خدا خير و صلاح مورچه را بخواهد به او پر نميدهد ( شايد منظور اين باشد كه داشتن پر و بال كه كنايه از ثروت و مكنت است گاهى موجب نابودى است ) .\r\n139 - و فرمود متاع دنيا مانند خاشاك است و بازمانده آن مشتى شتر و گاو و گوسفند گل و لاى است مقدار كافى آن بهتر است از آنچه نگهدارى . گذشت از آن بهتر از اعتماد به آن است . محتاج است كسى كه زياد دارد . آسايش در آستانه زندگى شخصى است كه دل به آن نبندد ، هر كس خوشش بيايد از تماشاى جمال و زيبائى دنيا . مبتلا بكورى خواهد گرديد . هر كه در پى شادى دنيا باشد . دلش مملو اندوه مىشود . پيوسته بر سويداى قلبش اضطراب و ناراحتى از انبوه حزن\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nهست ، مانند غليان و حركت كره و چربى بر روى مشك ( منظور اينست كه غم و اندوه دلش را فرامىگيرد ) يك نوع گرفتارى موجب اندوهش مىشود و نوعى ديگر او را به خود مشغول ميدارد ، همين طور پيوسته او را احاطه مىكند تا نفسش را ميگيرد و رگهاى حياتى او را قطع مىكند و پيكرش را در اختيار پيش‌آمد ميگذارد .\r\nجثه‌اى بىارزش كه مدار و مبلغى نزد خدا ندارد و مقبره‌اش براى نيكان ارج و اهميتى . مؤمن به دنيا بديده عبرت مينگرد و به مقدار ضرورت از آن بهره مىبرد و با گوش كينه و خشم نغمه‌هايش را ميشنود .\r\n140 - حلم و بردبارى بياموزيد كه بردبارى دوست مؤمن و كمك و پشتيبان اوست و علم راهنمايش و مدارا برادرش و عقل رفيقش و صبر فرمانده سپاهش .\r\n141 - به مردى كه سخت بىتوجه بنظافت بر وضع خود بود فرمود : فلانى مگر نشنيده‌اى اين فرمايش خدا را  وَ أَمَّا بِنِعْمَةِ رَبِّكَ فَحَدِّثْ  نعمت خدايت را به ديگران بازگو كن .\r\nبه خدا قسم به كار بردن نعمت خدا را عملا محبوبتر است نزد خدا از زبان به نعمت خدا گشودن .\r\n142 - به فرزند خود امام حسن فرمود سفارش ميكنم ترا به پرهيزگارى از خدا و نماز بوقت خواندن و زكات دادن در موقعش و بگذشت از گناه و فروخوردن خشم و صله رحم و بردبارى در مقابل نادان و تفقه در دين و پايدارى در كار و توجه به قرآن و رفتار نيك با همسايه و امر بمعروف و نهى از منكر و پرهيز از تمام كارهاى زشت در هر موردى كه مخالفت و معصيت خدا است .\r\n143 - و فرمود پايدارى دنيا به چهار چيز است : 1 - عالمى كه علم خود را به كار بندد . 2 - ثروتمندى كه بخشنده باشد . 3 - نادانى كه تكبر از آموختن ندارد 4 - فقيرى كه آخرت خود را بدنياى ديگرى نفروخته باشد ، وقتى عالم از علم خود بهره نبرد و ثروتمند بخيل شود و جاهل از آموزش سر بتابد ، و فقير آخرت خود را بدنياى ديگرى بفروشد مرگ بر چنين جامعه‌اى .\r\n144 - و فرمود هر كه بتواند خود را از چهار چيز نگهدارد بايد هيچ گاه دچار ناراحتى نشود . گفتند آن چهار چيز كدام است : فرمود شتاب و عجله . 2 - لجاجت و ستيز . 3 - خودپسندى . 4 - سستى و تنبلى .\r\n145 - و فرمود بدانيد مردم كه تقوى دژ محكمى است و تبهكارى دژى خوار\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاست مانع ناراحتى ساكنان خود نميشود و كسى كه به آن پناه ببرد حفظ نمىشود .\r\nبدانيد بوسيله تقوى رنج و ستم گناهان زدوده مىشود و با صبر بر بندگى خدا به ثواب او نائل ميشوى و با يقين بعاليترين درجه ميرسى . بندگان خدا ، بدانيد خداوند مانع دوستان خويش نشده از مسائلى كه موجب نجات آنها است زيرا آنها را به اين مسائل آشنا ساخته . و از رحمت خويش مايوسشان نكرده بواسطه گنهكارى اگر توبه كنند و برگردند بسوى او .\r\n146 - و فرمود خاموشى حكمت است و سكوت سلامت . و كتمان گوشه‌اى از سعادت .\r\n147 - و فرمود كارها در چنگال قضا و قدر خوار و ذليلند بطورى كه گاهى بلا از تدبير و چاره‌انديشى بوجود مىآيد .\r\n148 - و فرمود جوانمردى شخص كامل نميشود مگر اينكه تفقه در دين خود بيابد و اقتصاد در زندگى و صبر در ناراحتى كه به او روى آورد داشته باشد و رنجيده شود از گرفتارى برادران خود .\r\n149 - پرسيدند مروت چيست ؟ فرمود : اينكه انجام ندهى پنهانى كارى را كه در آشكار از انجام آن خجالت ميكشى .\r\n150 - و فرمود استغفار با اصرار بر گناه گناههاى جديدى است .\r\n151 - عرفان خدا را در دل خود جاى دهيد تا از حركت و جنبش جوارح خود در عبادت بهره‌مند گرديد ( منظور اينست كه عبادت بدون عرفان حركت بىفايده‌اى است ) .\r\n152 - و فرمود كسى كه معيشت زندگى خود را بوسيله دين روبراه مىكند بهره او از دينش همان مقدارى است كه مىخورد .\r\n153 - ايمان سخن با زبان است و به كار بستن اعمال و بينش با عقلها .\r\n154 - فرمود ايمان بر روى چهار پايه استوار است : 1 - توكل به خدا . 2 - واگذارى به او . 3 - تسليم نسبت بفرمانش . 4 - و رضايت از قضاى او و پايه‌هاى كفر نيز چهار است . ميل ، ترس ، خشم ، شهوت .\r\n155 - و فرمود هر كه در دنيا زاهد و پارسا باشد از خوارى در دنيا ناراحت نميشود و پيوسته مباهات و افتخار بموقعيت دنيا نمىكند . خداوند او را بدون ارتباط با مخلوقى هدايت نموده و بىارتباط با معلمى علم آموخته . حكمت را در\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nدلش جاى داده و آن را بر زبانش جارى ساخته .\r\n156 - و فرمود خدا را بندگانى است كه با او با دلى پاك معامله كرده‌اند .\r\nخداوند نيز سپاس عمل آنها را بواقع خواهد داشت . روز قيامت نامه عمل آنها خالى در محشر ميگذرد وقتى به پيشگاه پروردگار بايستند نامه عمل ايشان پر و مملو مىكند از اعمال شايسته‌اى كه خالص و پاك به پيشگاهش تقديم نموده‌اند .\r\n157 - فرمود اخلاق خويش را در اختيار بگيريد با نيكوكارى و آن را پايبند نمائيد به صفات شايسته و خود را بحلم عادت دهيد . در چيزهائى كه مورد علاقه شما است ديگران را بر خود مقدم بداريد ( مانند خوراكيها ) زياد با مردم در مسائل مالى دقت بخرج ندهيد و سخت نگيريد به صورت موازنه خيلى دقيق شخصيت خود را بالا ببريد بفاصله گرفتن از كارهاى پست با موقعيت خود بيچاره و ناتوان را نگهدارى كنيد و با كمك كردن در صورتى كه قدرت بانجام خواسته او نداريد زياد گفتگو در باره چيزهائى كه از شما دور است نكنيد كه موجب خورده‌گيرى زياد بر شما مىشود . از دروغ خوددارى كنيد كه از بدترين اخلاق است دروغ يك نوع كار ناشايست و نوعى پستى است . بزرگوارى خود را حفظ كنيد با چشم‌پوشى از پىگيرى زياد . روايت شده با خود را بغفلت زدن از پىگيرى زياد .\r\n158 - و فرمود كفايت مىكند در حفاظت و نگهدارى اجل از انسان زيرا هر فردى نگهبانى بر او گماشته شده كه نگاهش ميدارند از افتادن در چاه يا فرو ريختن ديوار بر او و دچار شدن با درنده اما وقتى اجلش رسيد . رهايش ميكنند .\r\nتوضيح - در مناقب ابن جوزى فصلى در سخنان امير المؤمنين ( ع ) مشاهده كردم علاقه دارم آن را نقل كنم . ابو نعيم در حليه مينويسد .\r\n1 - عبد خير گفت كه امير المؤمنين ( ع ) فرمود خوبى به آن نيست كه مال و اولادت زياد شود ولى خوبى باينست كه علمت زياد شود و حلم و بردباريت عظيم گردد و اينكه افتخار كنى با مردم بعبادت پروردگار اگر خوب‌كرده بودى حمد و ستايش ميكنى خدا را و اگر بد كرده بودى از خدا طلب مغفرت مىنمائى . دنيا سودمند نيست مگر براى يكى از دو نفر . شخصى كه گناهى كرده و با توبه آن را جبران مىكند يا شخصى كه در كارهاى نيك سرعت ميگيرد . عملى كه بهمراه تقوى باشد كم شمرده نميشود چگونه ميتوان كم شمرد عملى كه مقبول واقع مىشود .\r\n2 - ابو نعيم گفت . . . امام صادق ( ع ) از پدر خود از جد بزرگوارش نقل كرد\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nكه امير المؤمنين جنازه‌اى را تشييع كرد همين كه ميت را درون قبر گذاشتند بستگان او صدا بگريه بلند كردند على ( ع ) فرمود چرا گريه ميكنيد ؟ به خدا قسم اگر آنچه ميت شما مىبيند شما مشاهده كنيد از گريه فراموش خواهيد كرد به خدا قسم مرگ براى مردم برگشت خواهد داشت . باز براى مرتبه سوم برميگردد آنقدر خواهد آمد تا يكنفر را باقى نگذارد . بعد آن جناب از جاى حركت كرد در ميان مردم ايستاد و فرمود :\r\nمردم ، شما را سفارش ميكنم به پرهيزگارى از خدائى كه براى شما مثلها زده اجل‌ها را تعيين نموده . گوشها را قرار داده كه ميگيرند صدائى كه بجانب آنها مىآيد و ديده‌ها را داده تا پوشيده‌ها را آشكار كند و دلها را تا توجه كند به خطرهائى كه متوجه اوست ، در تركيب صورتها و طول زندگى ، خداوند شما را بيهوده نيافريده و شما را مهمل وانگذاشته بلكه با نعمتهاى فراوان شما را گرامى داشته و بخشيده بشما وسيع‌ترين زندگى گوارا را در محاصره اين الطاف قرارداريد و پاداش در خوشى و ناخوشى برايتان آماده كرده .\r\nاز خدا بترسيد بندگان خدا . بكوشيد در طلب ، و مبادرت به عمل بجوئيد پيش از آنكه علاقه‌ها قطع شود و مرگ فرارسد و پراكنده‌كننده اجتماعات جلو آيد زيرا نعمت دنيا دوامى ندارد و ضمانتى در مقابل فجايع و دشواريهايش نشده .\r\nفريبى است كه از واقعيت بازمىدارد و سايه‌اى ضعيف و تكيه‌گاهى است كه كج شده و نعمتى فناپذير و گروهى بيهوده‌گرا .\r\nپند بگيريد بندگان خدا ، از عبرتها ، و از آيات و آثار ، درس عبرت بياموزيد از بيمها بهراسيد . و از مواعظ بهره ببريد . گويا چنگال مرگ گريبانتان را گرفته .\r\nبلا شما را محاصره كرده و خانه خاكى منظور قبر است شما را در بر گرفته و مضطرب نموده شما را امور وحشت‌انگيز با دميدن در صور و افتادن در قبر و حركت در محشر و هنگام حساب كشيدن در قيامت . جهانيان بدون لباس و پابرهنه پيش آمده‌اند .\r\nهر كسى او را فردى ميكشد و گواهى دارد . و بازخواست از آنها شده در مورد كم و زياد اعمال و نخ باريك و نقطه‌اى كه بر روى دانه خرما است . زمين بنور پروردگارش درخشان شده و پيامبران و شهدا را آورده‌اند . به حق بين آنها داورى شده و ستم به آنها نميشود . شهرها در اين روز باضطراب درمىآيد . و مردم بخشوع مىافتند از نزديك فريادى بلند مىشود . جنبندگان محشور ميشوند . و تزويج ميشوند نفسها\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدر محل قرارگاههاى حشر . اسرار آشكار مىشود و اشرار از ميان مىروند و دلها مضطرب ميگردد . دوزخيان را از جانب خدا قدرتى بىچاره‌كننده ميرسد و كيفرى دردناك . جهنم آشكار مىشود صداهاى شديد و زيروروشدنى وحشتناك دارد . صداى رعد و برق و خشمى عجيب بهمراه كيفر . آتشش افروخته و آبهاى فلزات گداخته به جوش آمده .\r\nبپرهيزيد بندگان خدا يك نوع پرهيزگارى مانند كسى كه از ترس و وحشت به خضوع درآمده و كوچ كرده از ديار خود . او را ترسانيده‌اند توجه پيدا كرده و متنبه شده . با شوق و علاقه به كار افتاده و از فرار نجات پيدا كرده . براى معاد ذخيره نموده . و زاد و توشه بر دوش كشيده كفايت مىكند كه انتقام‌گير خداست و كتاب او دليل و حجت و بهشت از نظر ثواب و نعمت جهنم كيفر و عقاب . از خدا طلب مغفرت ميكنم براى خود و شما سبط بن جوزى ميگويد جملاتى از اين كتاب بما رسيده كه شامل بهترين دستور العمل‌ها است اسناد و نام راويان را حذف كرديم تا مختصر گردد و به طول نيانجامد .\r\n3 - فرمود دنيا خانه‌ايست در گذرگاه ولى آخرت جايگاه پايدار است از گذرگاه خود توشه برداريد براى قرارگاه ، پرده‌هاى خود را ندريد در مقابل خداوندى كه عالم باسرار شما است . دل از دنيا بكنيد قبل از اينكه پيكرهاى شما را از دنيا بيرون ببرند . در اين دنيا آزمايش ميشويد اما شما را براى جاى ديگرى آفريده‌اند .\r\nوقتى جنازه را حمل ميكنند مردم ميگويند چه گذاشته ؟ اما ملائكه ميگويند چه پيش فرستاده مقدارى از ( دنياى خود را ) پيش فرستيد تا ذخيره‌اى بنفع شما باشد . مبادا بجاى بگذاريد كه و بال و بار گرانى بر دوش شما است .\r\n4 - و فرمود وقتى مشاهده ميكنيد خدا پيوسته نعمتهاى خويش را بر شما يكى پس از ديگرى ارزانى ميدارد در حالى كه شما معصيت ميكنيد . برحذر باشيد و از خدا بترسيد .\r\n5 - و فرمود كفاره گناهان بزرگ فريادرسى از بيچاره و درمانده است و غم از دل گرفتارى برداشتن .\r\n6 - و فرمود وقتى تو بسرعت فرار ميكنى و مرگ از روبرو به تو روى مىآورد چقدر سريع بهم خواهيد رسيد .\r\n7 - و فرمود هر كه آرزو را دراز كند ، عمل را از دست داده و گناهى كه موجب\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nناراحتى و شرمندگى شود بهتر است از ثوابى كه موجب خوشحالى ( و به خود باليدن گردد ) .\r\n8 - فرمود روزگار پيكرها را فرسوده مىكند و آرزوها را تازه و مرگ را نزديك و خواسته‌ها را دور ، هر كه بر روزگار غلبه پيدا كند در رنج و تعب است و هر كه آن را از دست بدهد گرفتار و ناراحت .\r\n9 - در شگفتم از كسى كه نااميد است با بودن استغفار .\r\n10 - فرمود در روى زمين دو وسيله امان و آسايش وجود داشت كه يكى بر داشته شد و آن پيامبر اكرم ( ص ) بود . چنگ بزنيد بدومى كه استغفار است خداوند فرموده :\r\n وَ ما كانَ اللَّهُ لِيُعَذِّبَهُمْ وَ أَنْتَ فِيهِمْ  - . . . ) 11 - فرمود هر كه بين خود و خداى خويش را اصلاح نمايد خداوند بين او و مردم را اصلاح مىكند و هر كه عمل براى آخرت خود نمايد خداوند كار دنياى او را به راه مىبرد و هر كه در درون خود واعظ و پنددهنده‌اى داشته باشد خداوند براى حفظ و نگهدارى او نگهبانى قرار داده .\r\n12 - و فرمود بسا از كسانى كه غفلت دامن آنها را گرفته بواسطه اينكه مشمول احسان و لطف خدا شده‌اند و بسا از كسانى كه فريب خورده‌اند چون كردارشان را پوشيده‌اند ( و رازشان فاش نشده ) و فريفته‌هائى كه شيفته تعريف كردن مردم از آنها شده‌اند . چقدر فاصله است بين دو عمل . عملى كه لذت آن از بين ميرود اما كيفرش باقى ميماند ، و عملى كه رنج و زحمت آن تمام مىشود ولى اجرش باقى ميماند .\r\n13 - فرمود رزق و روزى را با صدقه بجانب خود سرازير كنيد ، كسى كه يقين به پاداش داشته باشد بخشيدن برايش ساده است .\r\n14 - فرمود بهر كس چهار چيز بدهند محروم از چهار چيز ديگر نيست . 1 - هر كه را توفيق دعا بدهند محروم از اجابت نمىكنند . 2 - هر كه توفيق توبه يابد محروم از پذيرش نميشود . 3 - و هر كه توفيق استغفار يابد محروم از مغفرت نخواهد شد . 4 - بهر كس توفيق شكر بدهند از افزايش نعمت محرومش نمىكنند گواه بر اين مطالب از قرآن در مورد دعا آيه :  ادْعُونِي أَسْتَجِبْ لَكُمْ  و در مورد توبه :  إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ السُّوءَ بِجَهالَةٍ  . . . و در مورد استغفار  وَ مَنْ يَعْمَلْ سُوءاً أَوْ يَظْلِمْ نَفْسَهُ ثُمَّ يَسْتَغْفِرِ اللَّهَ  . . . و در مورد شكر آيه :  لَئِنْ شَكَرْتُمْ \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n لَأَزِيدَنَّكُمْ  .\r\n15 - و فرمود استغفار درجه عليين و شخصيتهاى بزرگ است . و آن كلمه‌اى است كه داراى شش قسمت است : 1 - پشيمانى از عمل گذشته . 2 - تصميم بر ترك و بازگشت نكردن به آن كار . 3 - پرداخت حقوق مردم تا وقتى بملاقات پروردگار خويش ميرود بارى گران بر دوش نداشته باشد . 4 - توجه بواجبات نمايد و حق هر كدام را ادا كند ( مثلا نمازهاى از دست رفته را قضا كند ) 5 - گوشتى كه با حرام بر تنش روئيده بوسيله حزن و اندوه آن را ذوب كند تا گوشتى از نو با حلال بر تنش برويد . 6 - رنج طاعت و بندگى خدا را بجسم خود بچشاند چنانچه لذت معصيت را قبلا به او چشانده .\r\n16 - و فرمود : از كسانى نباش كه با عمل دنيا جوياى آخرتند يا بدون عمل و توبه را بتاخير مياندازند براى آرزوى دراز . در دنيا سخن زاهدان و پارسايان را بر زبان دارد ولى در عمل كار مشتاقان دنيا را مىكند . اگر از دنيا بهره‌مند شود سير نخواهد شد . اگر ثروتمند باشد قانع نيست . امر بمعروف مىكند ولى خود بجا نمىآورد و نهى از منكر مينمايد اما از انجام منكر خوددارى نمىكند . صالحان و مردان پاك را دوست دارد ولى پيرو عمل آنها نيست با گنهكاران دشمن است ولى خود يكى از گنهكاران است . از مرگ گريزان است بواسطه گناه زياد ، و پيوسته به كارهائى كه ناپسند خدا است اشتغال دارد . وقتى سرحال است از خودش خوشش مىآيد ، وقتى بيمار و گرفتار است نااميد مىشود . اگر دچار بلا شود از روى اضطرار دعا مىكند ، و اگر در رضا و فراوانى نعمت قرار بگيرد با غرور پشت بدعا دارد .\r\nنفس سركش او زمام اختيار را از دستش گرفته در مسائلى كه برايش احتمالى است ولى نميتواند بر نفس خود حكومت كند در مسائلى كه به آنها يقين دارد . اگر ثروت داشته باشد متكبر است . و اگر فقير شود نااميد . معصيت را پيش مياندازد ولى توبه را تاخير . بيان از عبرت مىكند و عبرت نميگيرد در پند و اندرز مبالغه دارد ولى پند نميگيرد فراوان حرف مىزند ولى عمل كم دارد . سخت‌گير است در امور مالى سهل‌انگار است در مسائل دينى ، زيان واقعى را سود مىانگارد و سود را زيان ، از مرگ ميترسد ولى در فكر از دست رفتن فرصت نيست ، گناه ديگرى را بزرگ ميشمارد كه همان گناه را از خود كوچك ، اطاعت و فرمانبردارى خود را زياد ميانگارد كه همان اطاعت را از ديگرى حقير و بىارزش . او هميشه بر مردم خورده ميگيرد و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nخويشتن را مىستايد ، شب‌نشينى محل عيش و عشرت را با ثروتمندان بيشتر دوست دارد از مجلس ذكر و ياد خدا با فقيران . راهنماى ديگران است و خود گمراه  أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ وَ أَنْتُمْ تَتْلُونَ الْكِتابَ أَ فَلا تَعْقِلُونَ  .\r\n17 - فرمود هر كه بر وضع دنيا محزون باشد ، از قضاى خدا خشمگين است و هر كس گرفتارى و مصيبتى كه برايش پيش آمده بمخلوقى چون خود شكايت كند از خدا شكايت كرده . و هر كه در پيش ثروتمندى تواضع كند بواسطه ثروتش دو سوم از دين خود را از دست داده .\r\nدر معنى اين جمله گفته‌اند چون انسان دين و آئين پاك خدا را بوسيله بدن و زبان و قلب در خود بوجود مىآورد . تواضع نمودن احتياج به كار بردن بدن و زبان دارد اگر دل به زبان افزوده شود تمام دين خود را از دست داده .\r\n18 - و فرمود گروهى خدا را عبادت ميكنند از روى علاقه و ميل ( به نعمتهاى بهشت ) اين عبادت تجار است و گروهى نيز از روى ترس عبادت ميكنند اين عبادت بردگان است و گروهى او را عبادت ميكنند به جهت سپاس نعمتش اين عبادت آزاد مردان است .\r\n19 - و فرمود بترسيد از فرار نعمت ( ترس باينست كه حق هر نعمتى را ادا كنى ) نه هر چه فرار كرد برميگردد .\r\n20 - بهترين اعمال اينست كه در انجام آن خود را به زحمت اندازى .\r\n21 - و فرمود اگر خدا مردم را تهديد نميكرد از معصيت باز لازم بود انسان خلاف و معصيت انجام ندهد به جهت شكر و سپاسگزارى نعمت او از همين معنى استفاده كرده گوينده شعر - اين شعر را نسبت به خود امير المؤمنين ( ع ) داده‌اند :\r\n هب البعث لم تأتنا رسله * و جاحمة النار لم تضرم\r\nا ليس من الواجب المستحق * حياء العباد من المنعم \r\n22 - فرمود چقدر عبرت و پند فراوان است ولى پندگير كم .\r\n23 - و فرمود كمترين وظيفه‌اى كه در راه خدا دارى اينست كه از نعمتهاى خدا در راه مخالفت و معصيت او استفاده نكنى .\r\n24 - مهلت گرچه طولانى باشد كوتاه است ، گذشته براى ما عبرت است .\r\nمرده براى زنده پند . روز گذشته برنميگردد . بفردا نيز اعتمادى نيست . همه چيز از همه چيز جدا مىشود و به او مىپيوندد ، آماده شويد براى روزى كه مال و فرزندان\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nسودى نمىبخشند مگر كسى كه با دلى صاف و پاك آمده باشد . تحمل كنيد و پايدار باشيد در مورد عملى كه از ثواب آن بىنياز نيستند . و خوددارى نمائيد از كارى كه طاقت كيفر آن را نداريد . صبر بر طاعت ساده‌تر است از صبر بر عذاب . شما داراى نفسهاى معدود و معين هستيد و آرزوى طولانى و مدت زندگى محدود بالاخره مدت فرامىرسد و نفسها پايان مىپذيرد . كار بالاخره درهم پيچيده مىشود « 1 » بر شما ملائكه‌هائى موكلند كه آنچه انجام ميدهيد آنها مينويسند .\r\n25 - و فرمود از معصيت خدا در خلوتها بترسيد زيرا همان كسى كه شاهد معصيت شما است داور است .\r\n26 - و فرمود بسا از آرزومندان كه بآرزوى خود نرسيدند و ساخت خانه‌اى را كه سكونت نكرد و بايد به زودى رهايش كند . شايد اين ثروت را از حرام ناصحيح جمع كرده باشد . از حرام كه بار گناهش را بدوش كشيده . گاهى انسان به استقبال روزى ميرود كه آن روز را پشت سر نميگذارد . بسا از اشخاص كه صبحگاه مورد حسرت مردمند ولى شامگاه گريه‌كنندگان ماتمش را برپا ميدارند ، از همين مطلب شاعر استفاده نموده در شعر خود :\r\n يا راقد الليل مسرورا باوله * ان الحوادث قد يطرقن اسحارا\r\nافنى القرون التى كانت مسلطه * من الحوادث اقبالا و ادبارا\r\nيا من يكابد دنيا لا بقاء لها * يمسى و يصبح تحت الارض سيارا\r\nكم قد ابادت صروف الدهر من ملك * قد كان في الارض نفاعا و ضرارا \r\n27 - و فرمود تمام زهد در دو جمله از قرآن جمع شده  لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ  .\r\nهر كس متاثر از گذشته و خوشحال از آينده نباشد او زاهد است .\r\n28 - و فرمود بهترين پارسائى پنهان نمودن آن است ( نه تظاهر به پارسائى كردن ) .\r\n29 - و فرمود از هر چه خدا شما را برحذر داشته بپرهيزيد و چنان بترسيد كه اثر آن در شما آشكار شود عمل خود را خالى از ريب و ريا كنيد . زيرا هر كس عمل\r\n\r\n\r\n","description":"","footnote":"\r\n( 1 ) - شايد از قرينه عبارت امل در اينجا با همزه باشد نه به صورت عمل و معنى چنين است كه آرزوها نارسيده به آن درهم پيچيده مىشود .\r\n","page_name":" 65 ","page_number":65},
  {"content":"\r\n\r\nبراى غير خدا نمايد خداوند او را واگذار به همان كس مىكند ( كه برايش عمل كرده ) .\r\n30 - فرمود ممكن است مردم سه چيز را از دست بدهند : 1 - پول حلال .\r\n2 - زبان راستگو . 3 - برادرى كه بتوان در سايه‌اش آسايش كرد .\r\n31 - آماده مرگ شويد كه ابر آن بر سر شما سايه افكنده ، و از آن دسته مردم باشيد كه ميان آنها نداى كوچ داده شده است و بيدار شده و حركت كرده‌اند بين شما و بهشت يا جهنم جز مرگ فاصله‌اى نيست . فرصتى كه يك چشم بهم‌زدن آن را ميكاهد و يك ساعت آن را نابود مينمايد بايد گفت مدتى كوتاه است . غائبى ( مرگ ) كه بسرعت شب و روز آن را مىآورند بايد گفت به زودى برميگردد ( و سر ميرسد ) .\r\nخدا رحمت كند بنده‌اى را كه پندى شنيد به گوش بگيرد و او را براى نجاتى كه دعوت كرده‌اند نزديك شود و در راه ( ولايت ) پايدار باشد تا نجات يابد ، خدايش را دوست بدارد . و از گناهش بهراسد و اعمال نيك را پيش فرستد ، و عمل خالص انجام دهد ، و ذخيره بدست آورد . از گناه بپرهيزد و هدف را نشانه بگيرد . و پاداش بدست آورد ، و با هواى نفس بستيزد ، و آرزويش را تكذيب كند ، بر مركب صبر براى نجات خود سوار شود و تقوى را وسيله هنگام مرگ قرار دهد در شاهراه سعادت حركت كند و از راه روشن و درخشان سر نپيچد . فرصت را غنيمت شمارد و مدت را دريابد . و از عمل توشه بردارد .\r\nشماره 32 تكرار شده .\r\n33 - و فرمود كسى كه به كم قانع نباشد زياد او را سودمند نيست .\r\n34 - و فرمود با مردم مدارا كن و دانشمندان را گرامى دار و از لغزش برادران درگذر سرور جهانيان از گذشته‌ها و آيندگان به تو ادب آموخته با اين فرمايش خود گذشت كن از كسى كه به تو ستم كرده و پيوند نما با كسى كه قطع رابطه با تو كرده و به بخش به كسى كه ترا محروم نموده .\r\nشماره 35 نيز تكرارى است .\r\n36 - كميل بن زياد گفت از امير المؤمنين ( ع ) شنيدم وقتى اشعار اسود بن يعفر را ميخواند :\r\n ما ذا أؤمل بعد آل محرق * تركوا منازلهم و بعد إباد \r\nفرمود چرا اين آيه را نميخوانيد : ؟  كَمْ تَرَكُوا مِنْ جَنَّاتٍ وَ عُيُونٍ  . . .\r\n37 - و فرمود تعجب از كسى است كه دعا مىكند دير مستجاب مىشود با\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاينكه راه استجابت دعا را با معصيت بسته است .\r\n38 - و در ستايش توبه‌كنندگان فرمود : درختهاى گناه خود را مقابل چشم و دل خويش كاشته‌اند و آنها را با آب پشيمانى آبيارى ميكنند . آن درختها ميوه سلامت به آنها ميدهد و متعاقب آن موجب خشنودى خدا و مقام ارجمند در نزد او مىشود .\r\n39 - و در مورد توصيف اولياى خدا . حسن بصرى گفت امير المؤمنين ( ع ) فرمود : خوشا به حال كسى كه مردم را بشناسد ولى مردم او را نمىشناسند . آنها چراغ هدايتند . بواسطه آنها خدا از اين امت هر فتنه وحشت‌انگيز را بر طرف مىكند ايشان را خداوند در رحمت و فضل خويش داخل مىكند . آنها سر نگهدارند و حفظ اسرار ميكنند ، نه ستمگران رياكار .\r\n40 - ابن ابى الدنيا . . . . از ابى اراكه نقل كرد كه گفت با امير المؤمنين ( ع ) نماز صبح را خوانديم پس از سلام نماز به طرف راست پيچيد مدتى صبر كرد مثل اينكه ناراحت و محزون است تا بالاخره آفتاب به اندازه يك نيزه يا دو نيزه بر ديوار مسجد تابيد . بعد دست خود را زير و رو كرده گفت اصحاب پيامبر صلى اللَّه عليه و آله را با حالى مشاهده كرده‌ام كه حالا كسى شبيه آنها نيست . سحرگاه كه آنها را ميديدى ژوليده و غبارآلود و زردرنگ بودند پيشانى آنها همچون زانوى بز پينه بسته شب را در حال سجده و قيام براى خدا بسر برده بودند ، قرآن ميخوانند ، گاهى به پا ميايستند و گاهى چهره بر خاك ميمالند صبحگاه كه بذكر خدا مشغول ميشوند ميلرزند چون درختى كه در تند باد ميلرزد و چنان اشك ميريختند كه لباسهايشان تر ميشد . به خدا قسم مثل اينكه اين مردم شب را بغفلت گذرانده‌اند از جاى حركت كرد ، ديگر به هيچ وجه امير المؤمنين آرام و آسوده ديده نشد تا ابن ملجم ملعون ضربت بر سر مباركش زد .\r\n41 - ابن عباس گفت : امير المؤمنين ( ع ) روزى در وصف مؤمن فرمود :\r\nمؤمن اندوهش را بدل دارد و شاديش را در چهره ، از همه مردم سعه صدر بيشتر دارد و مقامش بالاتر . از بلند نشان دادن خود كراهت دارد و به گوش ديگران زدن كار خويش را دوست ندارد . غمى طولانى و همتى بلند دارد پيوسته خاموش است دلبسته بكارى است كه سودمند است شكيبا ، سپاسگزار است دل بذكر خدا آباد كرده خوش اخلاق و خوش برخورد است .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nشماره 42 چون خطبه همام است و دو مرتبه تكرار شده از ترجمه آن صرف نظر شد و همچنين شماره 43 .\r\n44 - شخصى از امير المؤمنين ( ع ) تفسير مروت و جوانمردى را پرسيد فرمود اطعام اطعام و خبرگيرى از برادران و خوددارى از آزار همسايگان بعد اين آيه را قرائت نمود :  إِنَّ اللَّهَ يَأْمُرُ بِالْعَدْلِ وَ الْإِحْسانِ  « 1 » .\r\n45 - از سفارشهاى امير المؤمنين ( ع ) عامر شعبى گفت امير المؤمنين فرمود مردم اين جملات را از من گوش كنيد اگر بر پشت مركب خويش بنشينيد و طى طريق كنيد تا جايى كه مركب خود را از پا درآوريد چنين مطالبى را بدست نمىآوريد .\r\nاميدوار نباشد كسى مگر خدايش را . و نترسد مگر از گناهش . و خجالت نكشد وقتى نميداند بدنبال آموزش برود . خجالت نكشد اگر سؤالى كردند از او و نميدانست بگويد نميدانم . بدان كه صبر نسبت بايمان مانند سر است نسبت به بدن بدن بدون سر ارزش ندارد . شنيده‌ام خداوند بيكى از پيامبران خود وحى كرد :\r\nهيچ خانواده يا ساكنين خانه و يا اهل دهى نيست كه روش و راهى كه مورد پسند من است داشته باشند و بعد تغيير روش دهند و به راه نامطلوب گرايند جز اينكه من نيز تغيير روش مىدهم و آنچه آنها دوست دارند تبديل ميكنم به چيزى كه ناپسند آنها است و هيچ خانواده و ساكنين خانه و يا دهى نيستند كه روش ناپسندى دارند ولى تغيير داده به راه مورد پسند من روند جز اينكه منهم آنچه ناپسند آنهاست تغيير مىدهم و وصفى كه دوست دارند برايشان بوجود مىآورم .\r\n46 - وصيت امير المؤمنين ( ع ) به كميل بن زياد گفت امير المؤمنين ( ع ) دست مرا گرفت و ميان صحرا برد . آهى سوزناك كشيد سپس فرمود : كميل بن زياد اين دلها جايگاه و ظرفند بهترين دل ، دلى است كه ظرفيتش بيشتر باشد . آنچه برايت توضيح مىدهم حفظ كن .\r\nمردم سه دسته هستند : 1 - عالم ربانى . 2 - دانشجوى در راه نجات . 3 و مردم بىثباتى كه پيرو هر صدايند و بهر طرف كه باد بوزد تغيير جهت ميدهند از نور دانش استفاده نكرده‌اند و پايگاه محكمى ندارند .\r\nكميل : علم بهتر از مال است . علم حافظ تو است و تو حافظ مالى ، علم با\r\n\r\n\r\n","description":"","footnote":"\r\n( 1 ) - نحل ، 9 .\r\n","page_name":" 68 ","page_number":68},
  {"content":"\r\n\r\nبخشش افزون مىشود ، ولى مال از ميان ميرود . دوست داشتن دانشمند از وظائف دينى است . بوسيله علم در طول زندگى دانشمند راه خدا را مىپيمايد و بهترين جايگاهها را در آخرت بدست مىآورد . مال را بخشيدن كم مىكند . علم حاكم است ولى مال محكوم .\r\nكميل ثروتمندان مرده‌اند در حال زندگى ، ولى دانشمندان تا ابد زنده‌اند ، پيكرهاى آنها از ميان رفته است اما قيافه ايشان در دلها موجود است .\r\nسپس فرمود : آه ، آه اينجا گنجينه علم است اگر علم‌جويان و بار علم كشان را بيابم با دست به سينه خود اشاره نموده سپس فرمود : آرى گاهى اشخاص پيدا ميشوند خوش فهم اما اعتمادى به آنها نيست ، دين را در راه بدست آوردن دنيا به كار ميبرد و با نعمت خدا بر ديگران برترى مىجويد و با دلائل كتاب خدا ، يا دشمن اهل حق است كه با كوچكترين شبهه شك و ترديد در او بوجود مىآيد ، نه اين و نه آن ، بعضى نيز سرگرم لذتها و تابع شهوت‌هايند . فريب جمع مال و اندوختن را خورده‌اند ، بهره‌اى از دين نبرده‌اند . كمال شباهت را به چارپايان دارند ، اين چنين علم از ميان ميرود بواسطه مرگ پژوهش گرانش . اما خدايا تو زمين را خالى از حجت خود قرار نداده‌اى تا حجت تو بر بندگان تمام شود اما آنها بسيار كمند و با شخصيت‌ترين افرادند در نزد خدا ، خداوند بوسيله آنها دين خود را حفظ مىكند تا برسانند بافرادى نظير خود ، و بذر علم را در دل اشباه خود كشت ميكنند ( در روايت ديگر است كه بوسيله آنها خدا حجتهاى خويش را حفظ مىكند ) .\r\nدانش آنها را بجانب واقعيت كشانده ، خو گرفته‌اند به چيزى كه تبهكاران از آن بيزارند و انس گرفته‌اند به چيزى كه نادانان از آن وحشت دارند ، ساكن دنيايند با پيكرهائى كه ارواح آنها پيوسته مرتبط بعالم بالا است آنهايند خلفاى خدا در زمين ، و دعوت‌كنندگان بدين آه . باز آه چقدر مشتاق ديدار آنهايم از خدا طلب مغفرت براى خود و تو ميكنم اينك مايلى حركت كن برو .\r\n47 - امير المؤمنين ( ع ) بفرزندان خود سفارش نموده فرمود : فرزندانم ، با مردم چنان معاشرت كنيد كه در زندگى مشتاق شما باشند و اگر از دنيا رفتيد بر شما بگريند سپس فرمود :\r\n اريد بذاكم ان تهشوا الطلقتى * و ان تكثروا بعدى الدعاء على قبرى \r\n\r\n","description":"","footnote":"","page_name":" 69 ","page_number":69},
  {"content":"\r\n\r\n و ان يمنحونى في المجالس و دهم * و ان كنت عنهم غائبا احسنوا ذكرى \r\n48 - ابن عباس گفت مردى از امير المؤمنين ( ع ) درخواست كه او را وصيت و سفارشى بنمايد . فرمود خود را به فقر وعده مده و نه به طول عمر .\r\n49 - شعبى و عبد خير از امير المؤمنين ( ع ) راجع باحاديث پيامبر ( ص ) پرسيدند كه چرا مردم باختلاف نقل ميكنند .\r\nفرمود مردم چهار قسمند . يك دسته منافق كه تظاهر باسلام ميكنند ولى در دل ايمان ندارند . از دروغ باكى ندارند ، بر پيامبر اكرم عمدا دروغ مىبندند ، اگر مردم بدانند چطور شخصى است از او حديث نمىپذيرند ، اما ميگويند از صحابه پيغمبر است حرفش را قبول ميكنند . با اينكه خداوند از منافقين اطلاع داده و آنها را معرفى كرده . اين چنين صحابه‌اى پس از پيامبر بواسطه تقرب بفرمانروايان گمراه و داعيان جهنم چنگ بدروغ و تهمت زدند . با همين كار بمقام استاندارى و حكومت بر مردم رسيدند ، بوسيله آنها شروع بدنياخوارى نمودند آنها پيرو پادشاهان شدند مگر شخصى كه خدا نگاهش دارد .\r\nقسم دوم - شخصى است كه از پيامبر شنيده يا عملى را مشاهده كرده بعد رفته و عيبت نموده ، اين حديث و فعل نسخ شده اما او اطلاع نيافته اگر ميدانست نسخ شده اين حديث را بازگو نميكرد اگر مردم بدانند منسوخ است نقل نميكنند .\r\nقسم سوم - كسى است كه چيزى از پيامبر اكرم صلى اللَّه عليه و آله شنيده ولى اشتباه نموده اگر باشتباه خود پى ببرد آن حديث را نميگويد ، و عمل به آن نميكند .\r\nچهارمى - آن كسى است كه نه دروغ ميگويد و نه غيبت كرده آنچه شنيده نقل مىكند و عمل مينمايد .\r\nاما دسته اول ، سخن آنها هيچ اعتبارى ندارد و حلال نيست حديث گرفتن از آنها اما سه دسته ديگر بالاخره متوجه ميشوند و يك روز برميگردند آنها از يك سرچشمه استفاده نموده و سخنشان بنور نبوت درخشيده و از شاخسار وحى روشن گرديده .\r\nدر روايت ديگر فرمود ميان مردم حق و باطل و راست و دروغ و ناسخ و منسوخ و عام و خاص و محكم و متشابه و صحيح و ناصحيح هست در زمان حيات خود پيامبر ( ص ) بايشان تهمت زدند و بدروغ نسبت دادند بطورى كه ميان مردم ايستاد و فرمود هر كس عمدا بر من دروغ ببندد نشيمنگاهش پر از آتش مىشود .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nحديث را برايت يكى از چهار نفر نقل مىكنند كه پنجمى ندارند . بعد آن چهار گروه را بيان مىكند .\r\n« 1 » توضيح : اين حديث را از پيامبر گروهى از صحابه نقل كرده‌اند از آن جمله ده نفرى كه بشارت بهشت به آنها داده شده اما نقل اين حديث ( من كذب على متعمدا ) از طريق امير المؤمنين چند نفر از عبد الاول صوفى سند را به ربعى بن خراش ميرسانند كه گفت شنيدم امير المؤمنين ( ع ) فرمود از پيامبر شنيدم ميفرمود \" من كذب على \" به همان صورت نقل نموده و احمد نيز در مسند خود و كتاب جماعه نقل كرده .\r\n50 - كشف الغمه محمد بن طلحه اخبارى را از حضرت جواد نقل كرده كه آن جناب از آباء گرام خويش از على بن ابى طالب نقل كرده است . على ( ع ) فرمود پيامبر اكرم مرا به يمن فرستاد و چنين توصيه و سفارش كرد يا على هر كه بدنبال خوبى باشد سرگردان نميشود ( استخاره كند حيران نيست ) و هر كه مشورت نمايد پشيمان نميشود على جان شب راه برو آن طور كه ميتوان شب طى سفر كرد روز نميشود ، يا على سحرگاه بنام خدا بدنبال كار خويش برو خداوند بركت بامت من ارزانى داشته در سحرگاه حركت كردن .\r\n51 - و فرمود هر كه برادرى در راه خدا بيابد خانه‌اى در بهشت يافته .\r\n52 - از امير المؤمنين ( ع ) راجع به اين حديث پيامبر ( ص ) پرسيد : فاطمه پاكدامن است خداوند فرزندانش را بر آتش حرام كرده . فرمود اين امتياز اختصاص بحسن و حسين ( ع ) دارد .\r\n53 - در نوشته على بن ابى طالب ( ع ) بود كه فرزند آدم شبيه‌ترين چيز بترازو است يا بوسيله علم سنگين مىشود ، مرتبه ديگرى فرمود بعقل يا سبك وزن مىشود با نادانى .\r\n54 - على ( ع ) به ابا ذر فرمود تو براى خدا خشم گرفتى . اميدوار باش از همان كسى كه بواسطه او خشمگين‌شده‌اى ، آنها از تو بر دنياى خود ترسيدند و تو از آنها بر دين خود ترسيدى . به خدا سوگند اگر درهاى آسمانها و زمين بسته شود بر بنده‌اى و او پرهيزگار باشد خداوند برايش راه فرارى باز مىكند . مباد جز با حق\r\n\r\n\r\n","description":"","footnote":"\r\n( 1 ) - توضيح از سبط بن جوزى كه ترجمه شد .\r\n","page_name":" 71 ","page_number":71},
  {"content":"\r\n\r\nانس بگيرى و جز از باطل بهراسى .\r\n55 - على ( ع ) هنگام بازگشت قيس بن سعد از مصر به او فرمود : قيس ناراحتيها و اندوهها اندازه‌اى دارند و بيك جا منتهى مىشود شخص عاقل بايد خوابش ببرد در پيش آمد اين ناراحتيها تا موقعى كه رو برفتن كرد ، ستيز و سخت‌گيرى با آنها وقتى روى آورده‌اند باعث افزايش آنها مىشود .\r\n56 - فرمود هر كس به خدا اعتماد كند شادش مىكند . و هر كه بر او توكل نمايد كارهايش را كفايت مينمايد ، اعتماد به خدا دژ محكمى است كه پناه به آن نمىبرد مگر مؤمن امين . و توكل بر خدا نجات از هر ناراحتى و سپر براى هر دشمنى است ، دين شرافت است و علم گنج ، چيزى بيشتر مردان را تباه نميكند از طمع .\r\nبوسيله فرمانروا رعيت اصلاح مىشود و با دعا بلا رفع مىشود ، هر كس بر مركب صبر نشيند راه به جولانگاه پيروزى مىيابد ، هر كس عيبجوئى كند عيبش را ميگيرند و هر كه ناسزا گويد جواب مىشنود و هر كه درخت تقوى را بكارد ميوه آرزوها را مىچيند .\r\n57 - و فرمود چهار چيز انسان را در كارها كمك مىكند صحت و ثروت و علم و توفيق .\r\n58 - و فرمود : خدا را بندگانى است كه ممتاز به بهره‌بردارى از نعمت‌هاى خدايند و به آنها ارزانى داشته تا وقتى بذل و بخششى داشته باشند وقتى جلوگيرى كردند از آنها ميگيرد و به ديگران مىسپارد .\r\n59 - و فرمود نعمت خدا بر كسى افزون نميشود مگر اينكه مخارج و كفالت مردم نيز بر او افزون ميگردد كسى كه اين مخارج را به گردن نگيرد در معرض زوال قرار ميگيرد .\r\n60 - و فرمود كسانى كه اهل دستگيرى هستند احتياجشان به اين كار بيشتر است از مستمندان بدستگيرى چون در قبال اين دستگيرى آنها پاداش و افتخار و سر بلندى بدست مىآورند ، پس وقتى كسى دست ديگرى را ميگيرد ابتدا دست خود را گرفته نبايد سپاسگزارى و تشكر بطلبد از ديگرى در مقابل كارى كه براى خود كرده .\r\n61 - و فرمود هر كس اميد بشخصى داشته باشد او را بزرگ نموده و هر كسى چيزى را نداند از آن عيب ميگيرد فرصت مجالى است هر كه زياد ناراحت باشد خود را بيمار مىكند ، مؤمن خشم خود را به كار نمىبندد عنوان نامه عمل مؤمن\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nحسن خلق اوست و در جاى ديگر فرمود عنوان نامه عمل سعيد تمجيد و تحسين از اوست .\r\n62 - و فرمود هر كس بىنياز بواسطه توكل بر خدا شود مردم به او نيازمند ميشوند و هر كه از خدا بپرهيزد مردم او را دوست ميدارند گرچه ميل نداشته باشند 63 - و فرمود دانشجوئى بر شما لازم است زيرا دانش‌آموزى واجب است ، و كنجكاوى و بحث از آن خوب است و اين موجب ارتباط با برادران است و راهنماى بر جوانمردى است و تحفه‌اى است در مجالس و دوستى است در سفر و مونسى است در غربت .\r\n64 - و فرمود علم دو نوع است ، علمى كه نوشته شده و علمى كه شنيده شده ، علم مسموع سودمند نيست مگر اينكه نوشته شده باشد ، و هر كس عارف بحكمت باشد نميتواند خوددارى از افزايش آن نمايد زيبايى در زبان است و كمال در عقل .\r\n65 - و فرمود عفاف زينت فقر است و سپاسگزارى زينت ثروت و صبر زينت بلا و تواضع زينت شخصيت و فصاحت زينت كلام و عدل زينت ايمان و آرامش زينت عبادت و حفظ زينت روايت و نقل . و فروتنى زينت علم و مؤدب بودن زينت عقل و خوشرويى زينت حلم و ايثار زينت زهد ، بخشش به مقدار قدرت زينت نفس است و زياد گريه كردن زينت خوف . و به كم گذراندن زينت قناعت ، و منت نگذاشتن زينت كمك نمودن است ، خشوع زينت نماز و ترك آنچه نامربوط است زينت ورع .\r\n66 - و فرمود شخصيت انسان از جنبه مروت و جوانمردى كامل او رها كردن چيزهائى است كه ناپسند است و از حياى او محسوب مىشود كه با هيچ كس برخورد نامتناسب نداشته باشد . و از عقل او خوب رفاقت كردنش هست و از ادب او اينست كه چيزهاى لازم را ترك نكند . و از بينش و عرفان او اطلاع اوست از زمانش . از ورع اوست چشم پوشيدن و جلوگيرى از شكم و از خوش اخلاقى خوددارى از آزار است و از سخاوت نيكى به كسى است كه حق بگردنش دارد و خارج نمودن حق خدا را از مالش از اسلام اوست رها كردن چيزهائى كه به درد نميخورد و پرهيز از جدال و ستيز در دين و از كرم اوست ديگران را بر خود مقدم داشتن . و از صبر او محسوب مىشود كم شكايت كردنش ، و از عقل اوست انصاف دادن نسبت به خود . و از حلم اوست ترك خشم هنگام مخالفتش و از انصاف اوست قبول كردن حق وقتى برايش واضح شد . از خيرخواهى نهى نمودن ديگران راست از چيزهائى كه براى خود\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nنمىپسندد . از حفظ همسايگىاش اينست كه ترا سرزنش نكند وقتى كار بدى كردى با اطلاع از عيبهايت . و از حسن رفاقتش اينست كه سرزنش را رها كند در موقع عصبانيت تو پيش كسى كه خوشت نمىآيد . و برخورد خوب او با تو به اينست كه آزار و اذيت خود را از تو نگه‌دارد از دوستى او موافقت زياد اوست و مخالفت كمش و از صلاح و خوبيش ترس زياد از گناه خود است و از سپاسگزارى او توجه به نيكى كسى كه به او نيكى نموده و از تواضعش شناختن قدر اوست و از حكمت او اطلاعش از نفس خويش است و از سلامتى او كم حفظ نمودن عيوب ديگران است و توجه باصلاح عيب خود .\r\n67 - فرمود بنده ايمان را تكميل نكرده مگر وقتى دين خود را بر شهوت مقدم بدارد و هلاك نميشود مگر شهوتش را بر دين مقدم دارد .\r\n68 - و فرمود فضائل چهار نوع است : 1 - حكمت كه اساس آن در انديشه است . 2 - عفت كه اساس آن در شهوت است . 3 - قدرت و نيرو كه اساس آن در غضب است . 4 - عدالت و اساسش در اعتدال نيروهاى نفس است .\r\n69 - و فرمود عامل ظلم و همكار او و راضى به آن ظلم هر سه شريك هستند .\r\n70 - روز عدالت براى ظالم دشوارتر است از روز ستم بر مظلوم .\r\n71 - ميانه‌روترين دانشمندان در استدلال كسى است كه هنگام شبهه خوددار باشد . مجادله و بحث و انتقاد موجب ريا مىشود هر كس قسمتهاى مهم مطالب را اشتباه كند چاره‌انديشى برايش سودى ندارد طمعكار در گرو خوارى است . هر كس مايل بقا است بايد براى مصائب دلى صبور آماده كند .\r\n72 - فرمود دانشمندان غريبند بواسطه زيادى جهال بين آنها .\r\n73 - فرمود صبر بر مصيبت مصيبت است براى كسى كه سرزنش به آن پيش آمد ميكرد .\r\n74 - توبه داراى چهار پايه است : 1 - پشيمانى دل . 2 - استغفار به زبان 3 - عمل بوسيله اعضا . 4 - تصميم به ترك تكرار .\r\nسه كار از ابرار و نيكان است ، بپاداشتن واجبات و اجتناب از محرمات ، پرهيز از غفلت در دين . سه چيز بنده را برضوان خدا مىرساند . استغفار زياد . و نرمى و خوش اخلاقى و صدقه زياد . چهار چيز در هر كس باشد ايمانش كامل است ، هر كس عطا كند براى خدا و جلوگيرى كند در راه خدا . و دوست بدارد و براى خدا .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nدشمنى نمايد در راه خدا . سه چيز است كه در هر كس باشد پشيمان نميشود . ترك عجله و مشورت كردن و توكل بر خدا هنگام تصميم .\r\n75 - فرمود اگر نادان ساكت باشد مردم اختلاف با هم ندارند .\r\n76 - و فرمود كشتنگاه شخص دهان اوست . راى صحيح با تفكر و انديشه است بد پشتيبانى است راى بدون انديشه و تفكر .\r\n77 - سه چيز موجب جلب محبت مىشود . انصاف در معاشرت و مواسات و برابرى در گرفتارى و همآهنگى ، و برگشت بقلب درست و سالم .\r\n78 - و فرمود فساد اخلاق بواسطه همنشينى با نادانان بوجود مىآيد و اخلاق خوب بوسيله مزاحمت و آمد و رفت با عقلاء اخلاق عبارت است از شكلها ، هر كسى رفتارش مطابق نوع شكل اوست . مردم برادر يك ديگرند ، هر كس برادر در غير راه خدا بگيرد موجب عداوت و دشمن مىشود و اين فرموده خداست  الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ  .\r\n79 - و فرمود هر كس كار خوبى را بد شمارد شريك با اوست .\r\n80 - و فرمود ناسپاسى نعمت موجب خشم است هر سپاسى نعمت ترا با تشكر داد ، بيشتر از آنچه گرفته به تو داده .\r\n81 - و فرمود دوستى كه يقين در خوبى او يافته‌اى با گمان نميتوان او را بد شمرد . هر كس برادر خود را پنهانى پند داد او را آراسته و هر كه آشكار بموعظه او پرداخت از شخصيتش كاسته . راهنمائى آدمهاى خوب با احترام به آنها است . ولى اشرار را بايد تاديب نمود . دوستى و محبت يك نوع خويشاوندى سودمند است كفايت مىكند اجل در احتياط .\r\nپيوسته عقل و حماقت تا هجده سال براى پيروزى بر شخص در مبارزه هستند وقتى به هجده سالگى رسيد هر كدام از اين دو را كه بيشتر داشته باشد بر او غالب مىشود . هر نعمتى را كه خداوند به بنده‌اى ارزانى داشت اگر بداند كه اين نعمت از خدا است سپاس و شكر آن را بجاى آورده پيش از اينكه حمد و ستايش كند بر آن نعمت و هر گناهى كه انجام داد اگر بداند خدا مطلع است و او را اگر خواست عذاب مىكند و بخواهد مىبخشد خداوند آن گناهش را مىبخشد قبل از توبه و استغفار .\r\n82 - و فرمود با شخصيت ، كسى كه واقعا با شخصيت است ، فردى است كه علم به او شخصيت داده ، بزرگوارى آن بزرگوارى واقعى . براى كسى است كه از خدا بپرهيزد\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nكريم واقعى كسى است كه چهره خويش را از دچار شدن بكيفر آتش نگهدارد .\r\n83 - و فرمود هر كس اميدوار به شخص فاجرى باشد كمترين كيفر او محروميت است .\r\n84 - و فرمود دو نفر هميشه مريض خواهند بود . شخص سالمى كه پرهيز ندارد و بيمارى كه از خوردن مضر باك ندارد . مرگ انسان بوسيله گناهان بيشتر از مرگ او نسبت بوسيله اجل . و زندگى او با نيكوكارى بيشتر از زندگى اوست با عمر .\r\n85 - و فرمود عجله در كار نكنيد پيش از موقع ، كه موجب پشيمانى است مبادا زمان به نظر شما طولانى بيايد كه موجب قساوت قلب مىشود . به ضعيفان رحم كنيد . رحمت از خدا بخواهيد با رحم كردن به آنها .\r\nاز كتاب مطالب السؤال .\r\n86 - از سخنان آن جناب است ترا فريب داده شخصيت كاذبت و به نهايت رساندن اين شخصيت كاذب موجب خوارى تو است از كار بد خود بترس شايد بدين وسيله هدايت شوى .\r\n87 - و از سخنان امير المؤمنين است كه فرمود جهان باغ و بستانى است كه سياحتگر آن ، شريعت است و شريعت سلطان و پادشاهى است كه اطاعتش واجب است . فرمانبردارى و اطاعت راه و روشى است كه موجب بقاى ملك و مملكت است . پادشاه نگهبان و حافظ مردم است بكمك سپاه . سپاه همكارانى هستند كه بوسيله مال اداره ميشوند ، مال نيز رزق توشه‌ايست كه رعيت و مردم آن را جمع ميكنند ، مردم توده‌اى هستند كه ميتوان آنها بنده خود كرد با عدل و دادگرى ، عدالت اساس و پايه استوارى جهان است .\r\n88 - از نهج البلاغه فرمود گفتارها محفوظ است و اعمال پنهان براى خدا آشكار است هر كسى در گرو اعمال خويش است مردم پيوسته در زيانند و عقل و درايت خويش را از دست ميدهند مگر آنها كه در پناه لطف خدايند . سؤال‌كننده آنها لجباز و جواب‌دهنده‌شان خودنما . بهترين صاحب نظر آنها ممكن است با يك خوشحالى يا خشم تغيير نظر و عقيده دهد . پايدارترين آنها در دين با يك تماشا سقوط مىكند و يك سخن او را از عقيده‌اش برميگرداند .\r\nمردم : از خدا بپرهيزيد ، بسا از آرزومندانى كه بآرزوى خود نرسيدند و مسكنى را ساختند كه سكنى در آن نگرفتند و بسا از جمع‌كنندگان كه به زودى رهايش\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمىكند . شايد از راه ناصحيح جمع كرده و يا جلوگيرى از حقى نموده از حرام بدست آورده و گرفتار گناهان شده . معامله با گناه نموده به پيشگاه پروردگار با تاسف و افسوس ميرود . زيانكار دنيا و آخرت اين است زيان آشكار .\r\n89 - فرمود مرگ آرى ، پستى و ذلت نه كمبود و بكم ساختن آرى ، وابستگى نه ، هر كس نشسته ندهد برخاسته هم نخواهد داد . روزگار دو روز است . يك روز بنفع تو و يك روز به زيانت وقتى بنفع تو بود از تكبر بپرهيز و وقتى بر ضرر تو است صبر كن .\r\n90 - و فرمود بيچاره است پسر آدم . اجلش پنهان است و دردها و ناراحتيهايش نامعلوم اما عملش محفوظ از نيش يك پشه ناراحت است و يك جرعه آب اگر در گلويش گير كند او را ميكشد . و عرق موجب بوى بد پيكرش ميگردد .\r\n91 - كنز الفوائد : روايت شده كه امير المؤمنين ( ع ) از مدائن عبور كرد همين كه چشمش بآثار كسرى افتاد كه در شرف خرابى است يكى از همراهانش گفت :\r\n جرت الرياح على رسوم ديارهم * فكانهم كانوا على ميعاد \r\nامير المؤمنين ( ع ) فرمود چرا اين آيه را نميخوانى ؟      كَمْ تَرَكُوا مِنْ جَنَّاتٍ وَ عُيُونٍ . وَ زُرُوعٍ وَ مَقامٍ كَرِيمٍ . وَ نَعْمَةٍ كانُوا فِيها فاكِهِينَ . كَذلِكَ وَ أَوْرَثْناها قَوْماً آخَرِينَ . فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ      « 1 » .\r\nاز كتاب مطالب السؤال كمال الدين محمد بن طلحه از اشعار مولا امير المؤمنين ( ع ) است :\r\n دليلك ان الفقر خير من الغنى * و ان قليل المال خير من المثرى\r\nلقاءك مخلوقا عصى الله بالغنى * و لم تر مخلوقا عصى الله بالفقر \r\nدليل تو بر اينكه فقر بهتر از ثروت است و مال كم بهتر از بر هم انباشتن است اينكه بسيارى را ديده‌اى از ثروتمندان كه گناهكارند ولى كسى را نديده‌اى به واسطه فقر گناه كند .\r\nشعرى ديگر :\r\n لكل اجتماع من خليلين فرقة * و كل الذى دون الوفات قليل\r\nو ان افتقادى واحد بعد واحد * دليل على ان لا يدوم خليل \r\n\r\n\r\n","description":"","footnote":"\r\n( 1 ) - دخان : 25 تا 29 .\r\n","page_name":" 77 ","page_number":77},
  {"content":"\r\n\r\nاجتماع هر دو دوستى مبدل با فراق مىشود اما هر جدائى كه غير مرگ باشد چيزى نيست از دست دادن يكى پس از ديگرى دليل است بر اينكه هيچ دوستى باقى نمىماند .\r\nشعرى ديگر :\r\n علل النفس بالكفاف و الا * طلبت منك فوق ما يكفيها\r\nما لما قد مضى و لا للذى لم * يأت من لذة لمستحليها\r\nانما انت طول مدة ما * عمرت كالساعد التى انت فيها \r\nنفس را به مقدار كفاف و اندازه لازم عادت بده و گر نه از تو ميخواهد بيشتر از مقدار لازم را گذشته و آينده براى كسى كه ( يكى را از دست داده و ديگرى را هم درك نكرده ) لذتى ندارد . در طول مدت گذشته و آينده به اندازه همين ساعتى كه در آن هستى نميتوانى بهره بردارى كنى اشعار آن جناب در مرثيه پيامبر اكرم ( ص )\r\n امن بعد تكفين النبى و دفنه * با ثوابه آسى على هالك ثوى\r\nرزينا رسول الله فينا فلن نرى * بذاك عديلا ما حيينا من الرزى\r\nو كان لنا كالحصن من دون اهله * لم معقل فيها حصين من العدى\r\nو كنا بمرآه نرى النور و الهدى * صباح مساء راح فينا او اغتدى\r\nفقد غشيتنا ظلمة بعد موته * نهارا و قد زادت على ظلمة الدجى\r\nفيا خير من ضم الجوانح و الحشا * و يا خير ميت ضمه الترب و الثرى\r\nكان امور الناس بعدك ضمنت * سفينة موج البحر و البحر قد سما\r\nو ضاق فضاء الارض عنهم برحبه * لفقد رسول الله اذ قيل قد مضى\r\nفقد نزلت للمسلمين مصيبة * كصدع الصفا لا شعب للصدع في الصفا\r\nفلن يستقل الناس تلك مصيبة * و لن يجبر العظم الذى منهم وهى\r\nو في كل وقت للصلاة يهيجه * بلال و يدعو باسمه كل من دعا\r\nو يطلب اقوام مواريث هالك * و فينا مواريث النبوة و الهدى \r\nهمين مرثيه از امير المؤمنين به صورت ديگرى كه بيشتر از اين اشعار است نقل شده كه شايسته نديدم مكررات را حذف كنم عين اشعار را نقل نمودم :\r\n امن بعد تكفين النبى و دفنه * باثوابه آسى على ميت ثوى\r\nلقد غاب في وقت الظلام لدفنه * عن الناس من هو خير من وطئ الحصا\r\nرزينا رسول الله فينا فلن نرى * لذاك عديلا ما حيينا من الرزى\r\n\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n رزبنا رسول الله فينا و وحيه * فخير خيار ما رزينا و لا سوى\r\nفمثل رسول الله إذ حان يومه * لفقدانه فليبك يا عيش من بكى\r\nو كان لنا كالحصن من دون اهله * لهم معقل منه حصين من العدى\r\nو كنا برؤياه نرى النور و الهدى * صباح مساء راح فينا او اغتدى\r\nفقد غشيتنا ظلمه بعد موته * نهارا فقد زادت على ظلمة الدجى\r\nو كنابه شم الانوف بنجوة * على موضع لا يستطاع و لا يرى\r\nفيا خير من ضم الجوانح و الحشا * و يا خير ميت ضمه الترب و الثرى\r\nكان امور الناس بعدك ضمنت * سفينة موج البحر و البحر قد طمى\r\nو هم كالاسارى من توقع هجمة * من الشر يرجو من رجاها على شفا\r\nو ضاق فضاء الارض عنهم برحبه * لفقد رسول الله اذ قيل قد قضى\r\nفيا لانقطاع الوحى عنا بنوره * اذا امرنا اعشى لفقدك اودجى\r\nلقد نزلت بالمسلمين مصيبة * كصدع الصفا لا شعب للصدع في الصفا\r\nفيا حزننا انا رزينا نبينا * على حين تم الدين و اشدت القوى\r\nفلن يستقل الناس تلك مصيبة * و لن يحبر العظم الذى منهم وهى\r\nكانا لا ولى شبهه سفر ليلة * اضلوا الهدى لا نجم فيها و لا ضوا\r\nفيا من لأمر اعترانا بظلمة * و كنت له بالنور فينا اذا اعترى\r\nفتجلو العمى عنا فيصبح مسفرا * لنا الحق من بعد الرخا مسفر اللوا\r\nو تجلو بنور الله عنا و وحيه * عمى الشرك حتى يذهب الشك و العمى\r\nتطاول ليلى اننى لا ارى له * شبيها و لم يدرك له الخلق منتهى\r\nو في كل وقت للصلاة يهيجه * بلال و يدعو باسمه كل من دعا\r\nيذكر في رؤيا الرسول بدعوه * ينوه فيها باسمه كل من دعا\r\nفولى ابا بكر امام صلاتنا * و كان الرضا منا له حين يجتبى\r\nابى الصبر الا ان يقوم مقامه * و خاف بان يقلب الصبر و العنا « 1 » \r\n\r\n\r\n","description":"","footnote":"\r\n( 1 ) - چنانچه ملاحظه فرموديد عين اشعار نقل شد . اما معلوم نيست اين اشعار را مرحوم مجلسى از چه كتابى نقل نموده با تكرارى كه هست و شعرهائى كه اضافه نموده و نسبت به امير المؤمنين ( ع ) داده شده و ضمنا چون بعضى از اشعار نامناسب در مرثيه بود ترجمه نشد .\r\n","page_name":" 79 ","page_number":79},
  {"content":"\r\n\r\nاشعار ديگرى در مرثيه پيامبر صلى الله عليه و آله :\r\n الا طرق الناعى بليل فراعنى * و ارقنى لما استهل مناديا\r\nفقلت له لما رايت الذى اتى * أ غير رسول الله إذ كنت ناعيا\r\nفحقق ما اشفقت منه و لم يبل * و كان خليلى عزنا و جماليا\r\nفو الله ما انساك احمد ما مشت * بى العيس في ارض تجاوزن واديا\r\nو كنت متى اهبط من الارض تلعة * ارى اثرا منه جديدا و عافيا\r\nشديد جرى الصدر نهد مصدر * هو الموت معذور عليه و عاديا \r\nاز اشعارى كه به آن جناب نسبت داده شده بعضى گفته‌اند اين دو شعر متعلق به ديگرى است :\r\n زعم المنجم و الطبيب كلاهما * ان لا معاد فقلت ذاك اليكما\r\nان صح قولكما فلست بخاسر * اوصح قولى فالوبال عليكما \r\nمنجم و پزشك خيال ميكنند كه معاد وجود ندارد ، گفتم ميل خودتان اگر سخن شما صحيح باشد من زيانى نميكنم اما اگر عقيده من صحيح بود بدبختى دامن شما را ميگيرد .\r\nاين شعر را نيز به آن جناب نسبت داده‌اند :\r\n ولى فرس بالخير للخير ملجم * ولى فرس للشر بالشر مسرج\r\nفمن رام تقويمى فانى مقوم * و من رام تعويجى فانى معوج \r\nمن يك مركبى دارم كه براى كارهاى نيك لجام نيك دارد و مركبى دارم براى كارهاى شر زمينى از شر دارد هر كه مايل باشد مرا به راه صحيح بدارد من در آن را هم و هر كه مايل باشد مرا بكژى وادارد من خود در كژى هستم ( منظور اينست كه انسان براى پذيرش نيك و بد هر دو آماده است ) .\r\n و لو انى اطعت حملت قومى * على ركن اليمامه و الشام\r\nو لكني متى ابرمت امرا * تنازعنى اقاويل الطغام \r\nاگر از من اطاعت ميكردند وادار ميكردم قوم خود را بر ركن يمامه و شام ولى هر وقت من تصميم كارى را گرفتم مواجه شدم با اشكال‌تراشيهاى مردمان رذل .\r\nپس از شهادت عمويش حمزه در احد اين اشعار را در رابطه با مصيبت ايشان سروده :\r\n اتانى ان هندا حل صخر * دعت دركا و بشرت الهنودا \r\n\r\n","description":"","footnote":"","page_name":" 80 ","page_number":80},
  {"content":"\r\n\r\n فان تفخر بحمزة يوم ولى * مع الشهداء محتسبا شهيدا\r\nفإنا قد قتلنا يوم بدر * ابا جهل و عتبة و الوليدا\r\nو شيبة قد قتلنا يوم احد * على اثوابه علقا جسيدا\r\nفبوئ في جهنم شر دار * عليه لم يجد عنها محيدا\r\nفما سيان من هو في حميم * يكون شرابه فيها صديدا\r\nو من هو في الجنان يدر فيها * عليه الرزق مغتبطا حميدا \r\nو اين شعر نيز سروده آن جناب است :\r\n الا ايها الموت الذى لست تاركى * ارحنى فقد افنيت كل خليل\r\nاراك بصيرا بالذين احبهم * كانك تسعى نحوهم بدليل \r\nاى مرگ كه گريبانم را رها نميكنى مرا آسوده بگذار تو كه تمام دوستان مرا از بين بردى . مىبينم چشم دوخته‌اى بدوستان من گويا يك نفر به تو آنها را معرفى مىكند .\r\nشعرى ديگر در مرثيه حمزه از آن جناب :\r\n رايت المشركين بغوا علينا * و لجوا في الغواية و الضلال\r\nو قالوا نحن اكثر اذ نفرنا * غداة الروح بالاسل النبال\r\nفان يبغوا و يفتخروا علينا * بحمزه فهو في غرف العوالى\r\nفقد اودى بعتبة يوم بدر * و قد ابلى و جاهد غير آل\r\nو قد غادرت كبشهم جهادا * به حمد الله طلحة في المجال\r\nفخر لوجهه و رفعت عنه * رقيق الحد حودث بالصقال \r\nشخصى درخواست كرد كه اين سؤالها را جواب بدهد واجب چيست و واجب كدام ؟ عجب چيست و عجب‌تر چه ؟ دشوار كدام و دشوارتر چيست ؟ نزديك چيست و نزديكتر كدام ؟ هنوز سخنش تمام نشده و زبان در دهان نبرده بود كه با اين اشعار جوابش را داد .\r\n توب رب الورى واجب عليهم * و تركهم للذنوب اوجب\r\nو الدهر في صرفه عجيب * و غفلة الناس فيه اعجب\r\nو الصبر في النائبات صعب * لكن فوت الثواب اصعب\r\nو كلما يرتجى قريب * و الموت من كل ذاك اقرب \r\nترجمه اشعار : توبه نمودن به پيشگاه پروردگار واجب است از آن لازم‌تر ترك\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nگناه است تغيير روزگار شگفت‌انگيز است از آن عجيب‌تر غفلت مردم است در زندگى از اين تغييرات شكيبائى در ناملايمات و مصيبتها دشوار است اما دشوارتر از آن از دست دادن ثواب آن است هر چيزى را كه اميد آمدنش را داشته باشى نزديك است مرگ از همه آنها نزديك‌تر است .\r\nمجلسى مينويسد : چقدر جوابى متين و عالى فرمود براى جويندگان حق و چقدر فصيح و روان در اين شعر گنجانيد مطالب را و روشى را در علم بيان به كار برد كه بسيار مشكل است براى اهل فن . دستوراتى از ايمان واقعى را برشمرد كه چقدر مورد توجه و علاقه متدينين است .\r\nو فرمود هر گاه دنيا روى آورد انفاق و بخشش كن زيرا موقعى كه روى آورد خواهد بود و وقتى دنيا پشت كرد باز انفاق كن زيرا انفاق از بين نمىرود و اين شعر را سرود :\r\n لا تبخلن به دنيا و هى مقبلة * فليس ينقصها التبذير و الاسراف\r\nو ان تولت فاحرى ان تجود بها * فالحمد منها اذا ما ادبرت خلف \r\nو اين شعر ديگر :\r\n اذا جادت الدنيا عليك فجد بها * على الخلق طرا انها تتقلب\r\nفلا الجود يفينها اذا هى اقبلت * و لا النجل يبقيها اذا هى تذهب \r\nدر شعر دوم ميفرمايد وقتى دنيا روى به تو آورد به همه مردم ببخش زيرا دنيا زيرورو مىشود ، وقتى روى آورد جود آن را نابود نميكند و نه بخل موجب بقاى دنيا مىشود وقتى دنيا رو بزوال گذاشت .\r\nو اين شعر :\r\n اصم عن الكلم المحفظات * و احلم و الحلم بي اشبه\r\nو انى لا ترك بعض الكلام * لئلا اجاب بما اكره\r\nاذا ما جتررت سفاه السفيه * على فانى اذن اسفه\r\nفلا تغترر برواء الرجال * و ان زخرفوا لك او موهوا\r\nفكم من فتى تعجب الناظرين * له السن و له اوجه \r\nخود را به ناشنوائى ميزنم از سخنان ناهنجار و شكيبائى مىنمايم شكيبائى براى من بهتر است و از گفتن بعضى حرفها خوددارى مىكنم مبادا جوابم را به حرفى بدهند كه ناپسند من است اگر پاسخ دهم نادانى شخص نادان را در اين صورت\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمن از او نادان‌ترم .\r\nمبادا ظاهر فريبنده اشخاص موجب فريب تو شود گرچه خود را آراسته باشند و تغيير داده باشند بسيار اشخاص يا قسمت مىشوند كه ظاهرى خوش‌آيند و زيبا دارند اما مردمانى چاپلوس و دورو و چند رويند .\r\nو اين شعرش :\r\n اتم الناس اعلمهم بنقصه * و اقمعهم لشهوته و حرصه\r\nفلا تستغل عافيه بشىء * و لا تسترخصن داء لرخصه \r\nكاملترين مردم كسانى هستند كه از نقص و عيب خود بااطلاع‌ترند و بيشتر مبارزه با شهوت و حرص خويش ميكنند سلامتى را با چيز ديگرى معامله مكن بهر قيمت كه باشد . و نه بىارزش بدانى دردى را بواسطه عموميت و فراوانيش .\r\n93 - كتاب درة الباهره من الاصداف الطاهره : امير المؤمنين ( ع ) فرمود :\r\nبخشش در مورد كسى است كه اقرار بگناه خود دارد نه كسى كه اصرار مىكند . چقدر زشت است كوچكى هنگام احتياج و ستم هنگام ثروت . گرفتارى انسان از زبان است زبان درنده‌ايست كه اگر رهايش كنند . زيان بسلامتى مىرساند سلامتى ده قسمت است كه نه قسمت آن در خاموشى است مگر به ياد خدا و يكى از آن ده قسمت در مجالست و همنشينى با نادانان است . عاقل كسى است كه باطل را رها كند . پايه دين ورع و پرهيزگارى است و تباه شدن دين بوسيله طمع است .\r\n94 - دعوات راوندى : امير المؤمنين ( ع ) فرمود چگونه است حال كسى كه بقاى او موجب فنايش مىشود و سلامتى موجب بيمارى و باستقبال چيزى ميرود كه از آن فرار مىكند و فرمود با جرعه‌اى گرفتارى است و با هر خوردنى غصه و فرمود مردم داراى مدت معينى از زندگى و اعمالى مخصوص هستند .\r\nنهج البلاغه : فرمود عيبت پنهان و پوشيده است تا وقتى دنيا و ثروت به يارى تو بيايد .\r\n95 - كنز كراجكى : امير المؤمنين ( ع ) فرمود : كسى كه سعه صدر نداشته باشد تاب و توان اداى حق را ندارد . هر كه تنبلى كند حق خدا را نمىپردازد . هر كس دستورات خدا را عظيم شمارد پاسخ به فرمان او ميدهد ، هر كه خوددارى از كارهاى حرام كند عفو خدا به او روى مىآورد هر كس دلى متواضع براى خدا داشته باشد به بدنش از اطاعت و بندگى خسته نميشود . دعاكننده بدون عمل مانند تيرزنى است\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nكه كمانش زه ندارد . با قطع خويشاوندى پيشرفتى نيست . و با تبهكارى ثروتى وقتى دلها را از آلودگى پاك كنى گناهان بزرگ بخشيده مىشود . پاك نمودن عمل بهتر از عمل است . هنگام ترس عمل خوب مىشود . سر از پيكر دين . يقين صحيح است . بهترين عملى كه به پيشگاه خدا مىبرى نصيحت از ته دل و توبه از گناه است . از جدال بپرهيزيد كه موجب شك در دين خدا مىشود . سرمايه آخرت فراوان است و مشترى ندارد زياد از اين سرمايه جمع كنيد موقعى كه كساد و بىمشترى است . وارد شدن به بهشت ارزان است و وارد شدن به جهنم گران .\r\nپرهيزگار در هر كار نيك سبقت مىگيرد . هر كه درخت تقوى بنشاند ميوه هدايت مىچيند . كريم كسى است كه چهره خويش را از آتش جهنم نگه دارد .\r\nخندانى كه اعتراف بگناه خويش دارد بهتر است از گريانى كه با گريه خويش از خدا طلبكار است . هر كه عيب خود را بشناسد گرفتار آن مىشود و بعيب ديگران نمىپردازد و هر كه از خطاى خويش فراموش كند خطاى ديگران به نظرشان بزرگ مىآيد .\r\nهر كه چشم به عيب مردم داشته باشد و آن عيب را براى خود بپسندد احمق واقعى اوست . كافى است در ادب نمودن خويش خوددارى از چيزى كه براى ديگران بد ميشمارى . از ديگران پند بگير نه اينكه ديگران از تو پند بگيرند . در لذتى كه موجب پشيمانى مىشود چيزى نيست . تمام اخلاص پرهيز از گناهان است از بهترين صفتها پرهيز از گناهان است . عيب خويش ندانستن از بزرگترين گناهان است . هر كه دوست تو باشد از كار زشت بازت ميدارد . و هر كه دشمنت باشد وادارت مىكند .\r\nهر كه خطا كند در وحشت است و هر كه عيبجوئى نمايد عيبش گرفته مىشود . و هر كه ناسزا بگويد جواب ميشنود . امانت را بازپس دهيد اگر چه صاحب آن قاتل انبياء باشد ، علاقه و شهوت كليد ناراحتى است . رنج ، ملال مركب زحمت است ، شر و فتنه انسان را بارتكاب گناهها وادار مىكند . هر كس خود را در گرداب كارها بياندازد بدون فكر در مورد عاقبت آنها خود را در مسير گرفتاريها و بلاها قرار داده . هر كس پايدارى را رها نكند سلامتى همراه اوست شماره 96 در شماره 65 تكرار شده .\r\n97 - از كارهاى شگفت‌انگيز آن جناب اين بود كه شخصى سخنش را قطع نموده درخواست كرد كه دنيا را برايش توصيف نمايد ، فرمود ابتدايش رنج و آخرش\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبلا است حلالش داراى حساب و حرامش عقاب است هر كه صحت داشت در دنيا در امان است و هر كه بيمار شد پشيمان . و هر كه ثروتمند شد فريفته مىشود . كسى كه فقير گرديد محزون . هر كه كوشش براى دنيا بكند از دست ميدهد . و هر كه كناره‌گيرى كند دنيا بسويش مىآيد و هر كه تماشاى دنيا را بكند دل به او مىبندد و هر كه سبك شمارد او را بياريش مىشتابد بعد باز از همان جا كه سخن خود را قطع كرده بود شروع نمود .\r\nكنز كراجكى : امير المؤمنين ( ع ) فرمود سخاوتمند كسى است كه ببخشد چيزى را كه مصرفش را براى خود روا نميدارد ( يعنى آنچه حتى براى خودش زورش مىآيد مصرف كند ) هر كس نژاد اصيلى داشته باشد عملش خوب است .\r\nو فرمود خود را بىارزش كرده كسى كه طمع را شعار خويش قرار داده . كسى كه روى آورد به كارهاى مختلف و چيزهاى گوناگون . علاقه او را خوار مىكند . بزرگترين ثروت ترك آرزوها است . هر كه ترك شهوت كند آزاد است . حرص كليد رنج و وسيله گرفتار شدن بگناهان است . آز جامع تمام عيبها است حرص علامت فقر است ، هر كه زبان رها كند تأسف زياد مىخورد . بسيار كم ، آرزويت بحقيقت مىپيوندد بسا از طمعهاى كاذب و آرزوهاى بانجام نرسيده . هر كس پناه باميد ببرد از شخصيتش كاسته مىشود ، همت زاهد ، مخالفت با هواى نفس و فراموشى شهوات است . چيزى دين را مانند بدعت از بين نبرده و چيزى شخص را مثل طمع نابود نكرده . از آرزوها بپرهيز زيرا آرزو سرمايه احمقان است .\r\nشخص ايمان را كامل نكرده مگر اينكه دين خود را برخاسته نفس مقدم دارد و نابود نميشود مگر اينكه شهوت را بر دين مقدم دارد . هر كس بداند خدا او را مىبيند در حال معصيت باز مشغول گناه شود خدا را خوارترين تماشاگران محسوب نموده .\r\n99 - و فرمود بپرهيزيد از زبان درازى كه موجب پوزش خواستن و درخواست گذشت مىشود .\r\n100 - فرمود دوست هر كسى عقل اوست و دشمنش نادانى . عقلها ذخاير با ارزش و اعمال گنج‌هايند . نفس‌ها بشكلهاى مختلفى هستند هر كدام هم شكل خود را بيابند با هم اتفاق دارند . و مردم بهم‌شكلهاى خود علاقه بيشتر دارند .\r\n101 - و فرمود انديشه آينه پاك است و پند گرفتن ، بيم‌دهنده خيرخواهى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاست ، هر كه بيانديشد عبرت ميگيرد و هر كه عبرت بگيرد كناره‌گيرى مىكند و هر كه كناره‌گيرى كرد سالم ميماند . تعجب از كسى است كه از عذاب ميترسد ولى خوددارى نميكند . و اميد ثواب دارد اما عمل نميكند . پند گرفتن موجب رستگارى است . هر سخنى كه در رابطه با ياد خدا نباشد لغو است و هر خاموشى كه در آن انديشه نباشد سهو و هر نگاهى كه در آن پندى نباشد اشتباه است .\r\n102 - اين شعرها از آن جناب روايت شده :\r\n اذا كنت تعلم ان الفراق * فراق الحياة قريب قريب\r\nو ان المعد جهاز الرحيل * ليوم الرحيل مصيب مصيب\r\nو ان المقدم مالا يفوت * على ما يفوت معيب معيب\r\nو انت على ذاك لا ترعوى * فامرك عندى عجيب عجيب \r\nوقتى بدانى فراق و جدائى جدائى زندگيت به زودى خواهد آمد به زودى و كسى كه آماده مىكند خود را براى روز حركت كار صحيحى انجام ميدهد كار صحيح آن كس كه مقدم ميدارد چيزى را كه از دستش نخواهد رفت بر چيزى كه از دستش ميرود اشتباه كرده اشتباه تو با اين توجه باز هم خوددارى نميكنى كار تو در نزد من عجيب است عجيب .\r\n103 - امير المؤمنين ( ع ) فرمود نعمت از قومى برنگشت و نه زندگى خوش از آنها رخت بربست مگر بواسطه گناهانى كه مرتكب شدند خداوند ستم به بندگان خويش روا نميدارد .\r\n104 - و فرمود : ارزش شخص بمقداريست كه براى خود شخصيت قائل است هر كه وارد جاهاى بد شود متهم خواهد شد و هر كه خود را در معرض تهمت قرار دهد نبايد كسانى را كه به او بدگمان شدند سرزنش كند . هر كس كارى را زياد بكند به همان شناخته مىشود . هر كس مزاح و شوخى كند كم‌ارزش مىشود . هر كه خود را به دريا زند غرق مىشود . مزاح موجب دشمنى است . هر كس در پنهانى كارى را انجام دهد كه آشكارا از آن خجالت مىكشد براى نفس خود ارزشى قائل نيست نابود نشده كسى كه قدر خود را بشناسد .\r\nحق‌شناس باش نسبت به كسى كه ترا آشنا به حق كرده بلند مقام باشد آن شخص يا پست ، هر كس از حق تجاوز كند راه را بر خود دشوار نموده . هر كه چيزى نداند دشمن آن چيز است . بدترين مردم در زندگى كسى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاست كه به هيچ كس اعتماد ندارد بواسطه بدگمانى يك نفر را براى خود نگه نميدارد بواسطه كار زشت خويش . راهنمائى بهتر از گوش فرادادن به حق نيست .\r\nهر كه جامه خود را تميز نگه دارد ناراحتى او كم مىشود . شخص كريم ملايمت بخرج ميدهد وقتى از او درخواست لطف نمودند و شخص پست سنگدل مىشود وقتى به او لطف شود . اعتراف نيكو موجب غرق نشدن در گناه مىشود فتنه و آشوب را تاخير بيانداز هر وقت تصميم بگيرى ميتوانى بسرعت شروع كنى . نيكى كن اگر مايلى به تو نيكى شود وقتى شخصى منكر نيكى خود به ديگران شود باعث سپاسگزارى و امتنان آنها مىشود . عفو و بخشش بقدرى اثر بد روى شخص پست ميگذارد معادل همان اثر خوبى كه روى شخص كريم مىگذارد . هر كه مبالغه در دشمنى بكند . بگناه مبتلا مىشود و هر كه كوتاهى كند بدشمنى او برمىخيزند . دشمنى خود را با كسى كه قدرت بر او ندارى آشكار مكن .\r\n105 - و فرمود نگرانى نيمى از پيرى است . و سلامت نيمى از سود است .\r\n106 - اعلام الدين : فرمود امير المؤمنين ( ع ) بهترين جامه‌اى كه مىپوشى حلم است و اگر بردبار نيستى خود را بردبار نشان بده زيرا كسى كه شبيه گروهى شد اميد است از آنها محسوب شود .\r\nو فرمود مردم در دنيا دو دسته هستند گروهى فعاليت ميكنند در دنيا براى دنيا كه دنيايش او را سرگرم از آخرت نموده ، ميترسد بازماندگانش دچار فقر شوند ولى از فقر خود بيم ندارد . عمر خود را بپايان مىبرد براى سود ديگران .\r\nگروهى نيز در دنيا براى آخرت عمل ميكنند . مقدارى كه از دنيا بايد به او برسد به دستش خواهد آمد بدون فعاليت او همچون فرمانروا و پادشاهى كه در زندگى ( اسير هواهاى نفسانى نيست ) از خدا هر چه درخواست كند به او ميدهد .\r\n107 - و فرمود تعجب ميكنم از بخيل كه بسوى فقرى كه از آن ميترسد شتاب دارد و غنى و ثروتمندى را كه جويا است و علاقه دارد از دست داده . در طول زندگى چون فقيران ميگذراند ولى در آخرت بايد حساب ثروتمندان را بدهد . و تعجب ميكنم از متكبرى كه ديروز نطفه‌اى بود و فردا مردار گنديده و در شگفتم از كسى كه در باره خدا شك دارد با اينكه مخلوق خدا را مشاهده مىكند . در شگفتم از كسى كه مرگ را فراموش كرده اما مشاهده مىكند كسانى را كه مىميرند . در شگفتم از كسى كه منكر زندگى رستاخيز و آخرت است با اينكه زندگى اول را مشاهده مىكند . در\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nشگفتم از كسى كه دنيا را آباد مىكند كه خانه فناپذير است با اينكه بايد كوچ كند بسراى جاودان .\r\n108 - فرمود فقيه واقعى كسى است مردم را نااميد از رحمت خدا نكند و از كيفرش ايمن نگرداند و نه مايوس از لطف او نمايد و نه اجازه انجام معصيت به آنها بدهد .\r\n\r\nبخش هفدهم سخنان امير المؤمنين در مورد عدالت در تقسيم و صرف بيت المال در مورد لازم .\r\n1 - تحف العقول اما بعد مردم ، ما خدا واله و صاحب نعمتمان را ستايش ميكنيم نعمتهاى ظاهرى و باطنى نه اينكه ما اين نعمتها را به حركت و نيروى خود بدست آورده باشيم بلكه خداوند بر ما منت نهاده و لطف فرمود تا آزمايش كند شكرگزار او هستيم يا كفران ميكنيم . هر كه شكرگزار باشد نعمتش را براى او ميافزايد و هر كه كفران كند عذابش مىكند .\r\nگواهى مىدهم كه خدائى جز پروردگار يكتا نيست او را شريكى نيست يكتا و بىنياز است و گواهى مىدهم كه محمد بنده و پيامبر اوست او را براى رحمت بمردم و شهرها و حيوانات و چهارپايان مبعوث نموده . نعمتى است كه از روى لطف و عنايت خويش ارزانى داشته .\r\nبدانيد بهترين مردم در نزد خدا و بالاترين آنها كسى است كه بيشتر مطيع دستور خدا و بااطلاع‌تر از فرامين او باشد . و بيشتر از همه مردم پيرو سنت پيامبر بوده و از همه بيشتر كتاب خدا و سنت پيامبر را زنده كند . اين كتاب خدا است در مقابل ما و پيمان پيامبر و سيره او ميان ما است . جاهل به آن نيست مگر كسانى كه دشمن و مخالف باشند خداوند ميفرمايد :\r\n يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ  .\r\nهر كس از خدا بپرهيزد و با تقوى باشد با شخصيت و محترم و دوست‌دار و پيرو خدا و پيامبر او است . خداوند در قرآن كريم ميفرمايد :\r\n إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ وَ اللَّهُ غَفُورٌ رَحِيمٌ  و فرمود :  قُلْ أَطِيعُوا اللَّهَ وَ الرَّسُولَ فَإِنْ تَوَلَّوْا فَإِنَّ اللَّهَ لا يُحِبُّ الْكافِرِينَ \r\n\r\n","description":"","footnote":"","page_name":" 88 ","page_number":88},
  {"content":"\r\n\r\nبعد با صداى بلند فرمود : مهاجرين و انصار ، و اى مسلمانان ، شما منت بر خدا و پيامبر ميگذاريد بواسطه اسلام آوردنتان . خدا و پيامبر بر شما منت دارد اگر راستگو هستيد ، سپس فرمود : هر كس شريك قبله ما باشد و از ذبيحه ما استفاده نمايد و گواهى بوحدانيت خدا و رسالت محمد كه بنده و پيامبر اوست بدهد ما احكام قرآن و روشهاى اسلام را بر او اجرا ميكنيم .\r\nهيچ كس بر ديگرى برترى و مزيتى ندارد مگر با تقوى و اطاعت خدا . خداوند ما و شما را از متقين و اوليا و دوستانش كه باك و اندوهى ندارند قرار دهد .\r\nسپس فرمود اين دنيايى كه آرزويش را داريد و به آن دل بسته‌ايد و او شما را پند ميدهد و هدف آماج بلاى خود قرار داده ، خانه شما نيست و منزلى كه براى آن آفريده شده باشيد نخواهيد بود ، و نه شما را براى آن دعوت كرده‌اند .\r\nبدانيد دنيا براى شما پايدار نيست شما نيز براى او ، مبادا فريب زيبائيهاى زودگذر آن را بخوريد شما را از دنيا برحذر داشته . و دنيا را برايتان درست معرفى نموده و خودتان نيز آزمايش كرده‌ايد آن را . آينده آن خوش‌آيند شما نيست ، هر چه بيشتر سرعت بگيريد بمنازلى كه دستور داده‌اند آنها را آباد كنيد آن خانه‌ها آباد است تا ابد و پايدار خواهد بود خداوند شما را به آن خانه‌ها ترغيب نموده و ثواب شما را در آنجا قرار داده .\r\nاى مهاجران و انصار و متدينين توجه كنيد : خداوند شما را بچه چيز در قرآن ستايش نموده و موجب ارزش و مقام نزد پيامبر ميشده و كوشش ميكرديد تا آن را بدست آوريد كه سبب امتياز براى شما ميشد آيا شخصيت شخصى شما بود يا نژاد و وابستگىتان ، يا بوسيله عمل و اطاعت . از خدا ادامه نعمتش را بر خودتان بخواهيد بواسطه شكيبائى و دستوراتى كه اجراى آن را در قرآن خواسته است بدانيد كه با حفظ دستور خدا و تقوا اگر دستتان از دنيا كوتاه باشد ضررى براى شما نخواهد داشت و با نداشتن تقوى و مراعات ننمودن دستورات خدا هر چه از دنيا در دست داشته باشيد برايتان مفيد نخواهد بود بايد تسليم فرمان خدا و راضى به قضاى او باشيد و شكيبا در گرفتاريها .\r\nاما اين غنيمت و بيت المال هيچ كس را بر ديگرى در مورد آن برترى و مزيت نيست . خداوند از تقسيم آن آسوده شده اموال متعلق بخداست و شما بندگان مسلمان او هستيد اينك كتاب خدا هست كه به آن اقرار و ايمان داريم و پيمان پيامبر\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n( ص ) نيز از بين ما نرفته . بايد تسليم كتاب و سنت پيامبر شويد خدا رحمت كند شما را .\r\nكسى كه برايش ناگوار است اين رفتار بهر جا كه مايل است برود ، زيرا شخصى كه عمل بدستور خدا و حاكم به حكم پروردگار باشد از چيزى باكى نخواهد داشت اؤلئك الذين لا خوف عليهم و لا هم يحزنون اؤلئك هم المفلحون .\r\nاز خداى خود و پروردگارمان خواستاريم كه ما و شما را از فرمانبرداران خويش قرار دهد و ما را علاقمند به آنچه در نزد اوست بنمايد . شنيديد آنچه گفتم براى خود و شما طلب مغفرت مينمايم .\r\n2 - تحف العقول : گروهى از اصحاب امير المؤمنين ( ع ) در صفين مشاهده كردند هر كس بمعاويه مىپيوندد معاويه او را گرامى ميدارد و اموال زيادى در اختيارش ميگذارد . مردم دنيادوست هستند . چند نفر پيشنهاد كردند كه اين اموال را بده و شخصيتهاى ممتاز را درياب و به آنها كه مىترسى مخالفت ساز كنند امتيازى بده ، تا استقرار بر حكومت پيدا كنى ( و مخالفين سركوب شوند ) آنگاه آن عدالت و مساواتى كه در نظر دارى اجرا خواهى نمود فرمود شما مرا وادار ميكنيد كه پيروزى را بوسيله ظلم و ستم بمردمى كه حاكم بر آنها شده‌ام بچنگ آورم به خدا سوگند هرگز چنين نخواهم كرد و تا دنيا باشد و تا ستاره‌اى بدرخشيد اگر اين اموال متعلق به خود من بود بين آنان مساوات را برقرار ميكردم حالا كه مال خود آنها است .\r\nبعد مدتى سكوت كرد ، سپس فرمود توجه داشته باشيد هر كس ثروتى در اختيار دارد بايد از تبهكارى دست بكشد خرج كردن مال در راه ناصحيح نابود كردن و اسراف است . اين كار موجب سربلندى شخص بين مردم مىشود ولى موجب سرافكندگى پيش خدا است .\r\nهيچ كس ثروتش را بىمورد خرج نكرده و بنا اهل نداده مگر اينكه محروم از سپاسگزارى آنها شده و استفاده را ديگرى برده . اگر چند نفرى هم باشند كه سپاسگزارى كنند و اظهار علاقه و دوستى نمايند ، اشخاص چاپلوس و دروغگويند .\r\nاين چاپلوسى و اظهار دوستى را براى استفاده مادى ميكنند معامله است .\r\nاگر پيش‌آمد ناگوارى برايش بشود و احتياج بكمك آنها پيدا كند كه پاسخ اين بذل و بخشش خود را بخواهد روبرو مىشود با بدترين دوستان و پست‌ترين رفيقها تا وقتى به آنها مىبخشد با چاپلوسى از تعريف دريغ نمىكنند .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nبا اينكه همان شخص در راه خدا حاضر نيست چيزى بپردازد از اين بهره و نصيب ، ناپايدارتر و بىارزشتر وجود دارد ، كدام كار نيكى از اين كار بىصرفه‌تر و بىفايده‌تر است .\r\nهر كس ثروتى بدست آورد بوسيله آن صله رحم نمايد ( بخويشاوندان ببخشد ) و ميهمانى بدهد و مستمندى را نجات بخشد و اسيرى را دريابد و كمك به بدهكاران و درماندگان و مستمندان و مهاجرين نمايد و در راه ثواب خدا شكيبائى و عمل كند با اين اعمال براى خود شرافت و شخصيت بدست مىآورد و بامتيازات و مقامهائى در آخرت نائل مىشود .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n\r\nبخش هجدهم وصيت امير المؤمنين ( ع ) هنگام درگذشت\r\nمجالس مفيد : حضرت امام حسن مجتبى ( ع ) فرمود هنگام درگذشت پدرم كه رسيد شروع به وصيت نمود و فرمود اين وصيت على بن ابى طالب برادر محمد رسول اللَّه ( ص ) و پسر عمو و مصاحب او است . اولين وصيت من گواهى به يكتائى خدا و رسالت حضرت محمد برگزيده خداست كه بعلم خود او را انتخاب نمود و بنمايندگى خويش معين كرد . گواهى مىدهم كه خداوند مردگان را برميانگيزاند . و از اعمال مردم بازخواست خواهد نمود و مطلع از اسرار دلها است .\r\nاينك ترا وصيت ميكنم حسن جان به آنچه پيامبر اكرم مرا سفارش نموده تو شايسته وصايت هستى . وقتى من از دنيا رفتم ملازم خانه‌ات باش . و بر خطاى خويش گريه كن . مبادا دنيا بزرگترين هم و كوشش تو باشد .\r\nبه تو سفارش ميكنم پسرم ، نماز را در اول وقت آن بخوان و زكات را در موقعش باهل آن بپرداز . و در هنگام شبهه و اشتباه ساكت باش ، و اقتصاد و عدالت را رعايت كن در هنگام خشنودى و خشم .\r\nهمسايه‌دار و مهمان‌نواز باش . و به گرفتاران و مبتلايان رحم كن . ارتباط خويشاوندى را رعايت كن ، تهيدستان را دوست بدار و از نشستن با آنها استقبال كن . تواضع را فرو مگذار كه شايسته‌ترين عبادت است آرزو را كوتاه كن و به ياد مرگ باش . در دنيا پارسا باش كه تو در گرو مرگى و هدف بلاها . و در كشاكش بيماريها\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nتو را سفارش ميكنم از خدا بترس در پنهان و آشكار . عجله در سخن و عمل بخرج مده وقتى مقابل با امرى از امور آخرت شدى مشغول آن شو ولى اگر كارى از كارهاى دنيا برايت پيش آمد دقت بخرج بده تا درست صلاحيت آن را تشخيص بدهى .\r\nبپرهيز از جاهائى كه مورد تهمت قرار ميگيرى و به تو مظنون مىشوند . زيرا همنشين بد ، روى شخص اثر ميگذارد .\r\nپسرم براى خدا عمل كن و از ناسزا متنفر باش و به كار نيك امر كننده و از كار بد بازدارنده باش ، با برادران برادرى كن در راه خدا . و اشخاص خوب را براى خوبيشان دوست بدار . و با فاسق مدارا كن از نظر دينى ولى در دل دوستش مدار و عملا نيز با او مخالف باش تا مبادا شبيه او بشوى . بپرهيز از نشستن در سر بازارها و بحث و گفتگو را با كسانى كه داراى عقل و علم نيستند رها كن . در زندگى پسرم ميانه‌رو باش و در عبادت اقتصاد و اندازه را رعايت كن . سعى كن عبادتى را كه طاقت دارى و دشوار بر تو نيست بطور مداوم انجام دهى خاموشى را از دست نده تا سالم بمانى ، براى خود پيش فرست تا بهره‌اش را ببرى . كار نيك را بياموز تا دانا شوى پيوسته در هر حال به ياد خدا باش . نسبت به بچه‌هاى كوچك خانواده و بستگان خود رحم داشته باش و بزرگتران را احترام نما هر غذائى كه ميخواهى بخورى تا صدقه از آن نداده‌اى نخور . روزه بدار كه روزه زكات بدن است و سپرى ( از آتش قيامت ) براى روزه‌داران . با نفس خود مبارزه كن ، از همنشين خود بپرهيز و از دشمن اجتناب كن . از مجالس ذكر و ياد خدا غافل مشو دعا زياد بكن پسرم من نصيحتى را از تو فروگذار نكردم اين ديگر جدائى است بين من و تو .\r\nترا سفارش ميكنم نسبت به برادرت محمد او علاقمند به تو است و پسر پدر تو است و ميدانى كه او را دوست ميدارم و اما برادرت حسين پسر مادر تو است نميخواهم در باره او سفارش كنم . خدا نگهدار شما است از او تقاضا ميكنم كه كار شما را اصلاح نمايد و حافظ شما از شر تبهكاران و ستمگران باشد ، صبر كنيد صبر .\r\nتا خداوند امر و فرمان خود را اجرا كند نيروئى نيست مگر بوسيله خداى بزرگ و و الا .\r\nتحف العقول وصيت امير المؤمنين هنگام وفات .\r\nاين وصيت على بن ابى طالب است مؤمنين را سفارش ميكنم به شهادت  لا إِلهَ إِلَّا اللَّهُ  وحده لا شريك له و رسالت محمد مصطفى صلى اللَّه عليه و آله .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nارسله  بِالْهُدى وَ دِينِ الْحَقِّ لِيُظْهِرَهُ عَلَى الدِّينِ كُلِّهِ وَ لَوْ كَرِهَ الْمُشْرِكُونَ  .\r\nسپس ميگويم :   إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ ، لا شَرِيكَ لَهُ وَ بِذلِكَ أُمِرْتُ وَ أَنَا أَوَّلُ الْمُسْلِمِينَ   .\r\nاينك به تو حسن جان و به تمام فرزندان و خانواده‌ام و كسانى كه اين نامه من به آنها ميرسد از مؤمنين وصيت ميكنم به تقوى و پرهيزكارى از خدا نميريد مگر با اسلام و چنگ بزنيد بريسمان خدا همگى و متفرق نشويد .\r\nمن از پيامبر اكرم شنيدم ميفرمود : اصلاح بين مردم و ايجاد اتحاد بهتر از تمام نماز و روزه است . و آنچه نابودكننده دين است اختلاف و ناسازگارى با يك ديگر است نيروئى نيست مگر بوسيله خداى يكتا . دقت كنيد نسبت به خويشاوندان خود با آنها ارتباط داشته باشيد ( صله رحم را مراعات كنيد ) خداوند حساب را بر شما ساده و آسان ميگيرد .\r\nالله الله در باره يتيمان مبادا با بودن شما بنا بودى سپرده شوند از پيامبر اكرم شنيدم ميفرمود : هر كس سرپرستى يتيمى را مينمايد تا وقتى كه بىنياز شود ، خداوند در مقابل اين كار بهشت را بر او ارزانى مىدارد همان طورى كه جهنم را براى خورنده مال يتيم لازم شمرده .\r\nالله الله در باره قرآن مبادا ديگرى در باره عمل به آن بر شما سبقت بگيرد .\r\nاللَّه الله در باره همسايگان پيامبر اكرم در باره آنها سفارش ميكرد پيوسته از همسايگان نام مىبرد بطورى كه ما خيال كرديم به زودى حكم ارث بردن آنها از يك ديگر تشريع خواهد شد .\r\nالله الله در باره خانه خدا تا زنده هستيد نبايد خالى از شما باشد اگر رها شود بشما توجهى نخواهد شد . و كمترين بهره‌اى كه مىبرد زائر بيت الله اينست كه گناهان گذشته‌اش بخشيده مىشود .\r\nالله الله در باره نماز ، نماز بهترين عمل و پايه دين شما است .\r\nالله الله در باره زكات خشم خدا را فرومىنشاند .\r\nالله الله در باره روزه ماه رمضان . روزه ماه رمضان سپر از آتش است .\r\nالله الله در باره فقرا و مساكين آنها را در معاش و زندگى خود شريك سازيد .\r\nالله الله در مورد جهاد با اموال و جانها و زبانتان . جهادكننده دو نفرند 1 - امام و رهبر واقعى . 2 - پيرو و مطيع او كه از هدايت امام خود پيروى مىكند .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nالله الله در باره خانواده و بازماندگان پيامبرتان مبادا به آنها ستم شود با بودن شما و قدرت داشتن از جلوگيرى ستم .\r\nالله الله در باره اصحاب پيامبرتان آنها كه موجب بدعت در دين نشده‌اند و پناه براى بدعت‌گزارى نگرديده‌اند .\r\nپيامبر اكرم صلى اللَّه عليه و آله سفارش آنها را نموده و لعنت كرده بدعتگزاران اصحاب و سايرين را و پناه دهنده بدعتگزاران را .\r\nالله الله در باره زنان و بردگان و كنيزان آخرين سفارشى كه پيامبر اكرم ( ص ) نمود اين بود كه فرمود شما را سفارش ميكنم در مورد دو دسته از ناتوانان زنان و كنيزان .\r\nنماز ، نماز ، نماز ، مبادا بترسيد از سرزنش سرزنش‌كنندگان . خداوند ، دفاع مىكند از جانب شما نسبت به كسانى كه اراده بدى نسبت بشما داشته باشند و ستم روا دارند . بمردم حرف خوب بزنيد همان طورى كه خدا شما را امر كرده امر بمعروف و نهى از منكر را رها نكنيد كه خداوند مردمان شرور را بر شما مسلط خواهد كرد بعد دعا ميكنيد و مستجاب نميشود .\r\nپسرم ، هرگز ارتباط و هماهنگى و گذشت و بخشش و سبقت گرفتن در كارهاى نيك را از دست ندهيد مبادا قطع رابطه و بىاعتنائى و بىتوجهى به گرفتارى ديگران و اختلاف را از پيش بگيريد . كمك كنيد به كار نيك و پرهيزكارى مبادا كمك بگناه و ستم نمائيد .\r\nاز خدا بپرهيزيد خداوند سخت كيفر ميگيرد ، خداوند شما خانواده را حفظ كند و پيامبرتان را در مورد شما نيز حفظ كند . شما را به خدا مىسپارم و به همه شما سلام دارم . رحمت و بركت خدا بر شما باد پيوسته ميگفت :  لا إِلهَ إِلَّا اللَّهُ  تا از دنيا\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nبخش نوزدهم مواعظ حسن بن على عليهما السلام\r\nمعانى الاخبار : امير المؤمنين عليه السلام از پسر خود حسن بن على ( ع ) پرسيد پسر جان عقل چيست ؟ گفت حفظ نمودن دل آنچه را بامانت به او مىسپارند فرمود احتياط چيست ؟ جوابداد انتظار فرصت كشيدن و به اندازه امكان عجله نمودن فرمود بزرگوارى چيست . تحمل غرامت‌ها و اساس زندگى را بر اخلاق پسنديده قرار دادن ، فرمود جود و سخاوت چيست ؟ جوابداد پذيرفتن درخواست سؤال‌كننده و نيازمند و بخشيدن مقدار ممكن . فرمود بخل چيست ؟ اينكه بخشش كم را اسراف انگارد و هر چه انفاق كند تلف شده به حساب آرد . فرمود ضعف و ناتوانى چيست ؟\r\nجوابداد بجستجوى چيز كم رفتن و جلوگيرى از حقير و چيز پست نمودن .\r\nو فرمود مشقت چيست ؟ گفت چنگ زدن به كسى كه ترا پناه نميدهد . و توجه به چيزى كه بدردت نميخورد ، فرمود جهل چيست ؟ جوابداد بفوريت حمله بر فرصت نمودن پيش از آمدن موقعيت مناسب و خوددارى از جواب . خوب همكارى است خاموشى در بسيارى از جا گرچه فصيح باشى .\r\nسپس روى بجانب حسين ( ع ) فرزندش نموده فرمود پسرم سيادت و آقائى چيست ؟ رسيدگى بقوم و قبيله نمودن و تحمل ناراحتى و جرم كشيدن . فرمود ثروت چيست ؟ آرزوى كم و خشنود بودن به مقدار كافى فرمود فقر چيست ؟ فرمود طمع داشتن و زياد نااميد بودن . فرمود پستى و دنائت چيست ؟ گفت نفس خويش را\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nنگهداشتن و زن خود را آزاد گذاشتن . فرمود ( مخالفت با روش معمول ) و كار نابجا چيست ؟ جوابداد : دشمنى با فرمانده خويش نمودن كسى كه قادر است به انسان ضرر و نفع برساند .\r\nدر اين موقع امير المؤمنين ( ع ) روى بجانب حارث اعور كرده فرمود : حارث اين پند و اندرزها را به فرزندان خود بياموزيد كه موجب افزايش عقل و احتياط و اطلاع مىشود .\r\n2 - تحف العقول جوابهاى امام حسن ( ع ) به سؤالهاى امير المؤمنين ( ع ) يا ديگرى در مسائل مختلف .\r\nاز آن جناب پرسيدند زهد چيست ؟ فرمود علاقه به تقوى و بىميلى به دنيا ، گفتند حلم چيست ؟ فرمود فرو بردن خشم و اختيار داشتن نفس . گفتند : استوارى چيست ؟ فرمود جلوگيرى از منكر بوسيله معروف . گفتند شرف چيست ؟ فرمود رسيدگى بقوم و قبيله ( از نظر احتياجات ) و تحمل جرم و خيانت . گفتند بزرگوارى چيست ؟\r\nفرمود جلوگيرى از همسايه و صبر در جاها ( بسيار ) و اقدام در موقع ناراحتيها ، گفتند : عظمت چيست ؟ فرمود پرداخت غرامت و گذشت از جرم و خيانت .\r\nسؤال كردند مروت چيست ؟ فرمود حفظ دين ، بزرگ داشتن نفس و برخورد ملايم و پاسخ صحيح به نيكى ديگران دادن و پرداخت حقوق و علاقه داشتن به مردم .\r\nپرسيدند جود و كرم چيست ؟ فرمود بخشيدن قبل از درخواست و سؤال و اطعام در هنگام تنگدستى و سختى . پرسيدند پستى چيست ؟ فرمود باارزش دانستن چيز كم و جلوگيرى از چيز پست و حقير نمودن . سؤال شد پستى و دنائت چيست ؟\r\nفرمود بخشش كم و زبان بناسزا باز كردن . سؤال شد سماحت و كرم چيست ؟\r\nفرمود سخاوت داشتن در خوشيها و ناخوشيها . گفتند حرص چيست ؟ فرمود به آنچه دارى ببالى و آنچه بخشيدى تلف شمارى . سؤال شد برادرى چيست ؟ فرمود برادر بودن در گرفتارى و فراخى همت . پرسيدند ترس چيست ؟ فرمود جرات داشتن بر دوست و خوددارى از دشمن . گفتند غنى و ثروت چيست ؟ فرمود خشنودى نفس به آنچه قسمتش شده گرچه كم باشد .\r\nپرسيدند فقر چيست ؟ فرمود شدت علاقه نفس بهر چيز . پرسيدند جود چيست ؟ فرمود بخشش بگرفتار . گفته شد پس كرم چيست ؟ فرمود حفظ نمودن و نگاه\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nداشتن مراسم دوستى در هنگام خوشى و ناخوشى . گفته شد جرات چيست ؟ فرمود هم‌آوردى و نبرد با همطرازان . گفتند عظمت و بزرگى چيست ؟ فرمود هيبت داشتن و پيكار در راه خدا و برخورد شديد با شخصيتهاى بزرگ . گفتند خوارى چيست ؟\r\nفرمود ترس هنگام راستگوئى . گفته شد كار نابجا كردن چيست ؟ فرمود دشمنى با فرمانروا كردن كسى كه ميتواند به تو ضرر بزند . گفتند بلند مقامى چيست ؟ فرمود كار خوب كردن و ترك كار زشت . گفتند احتياط چيست ؟ فرمود زياد حلم و سنگينى نمودن و مدارا با فرمانروايان ، و مواظبت و بيم داشتن از همه مردم .\r\nپرسيدند شرافت چيست ؟ فرمود موافقت با برادران و نگهدارى همسايگان .\r\nگفتند محروميت چيست ؟ فرمود رها كردن سهم و قسمت خودت را وقتى به تو عرضه شده . پرسيدند نادانى چيست ؟ فرمود پيروى از اشخاص پست نمودن و همنشينى با گمراهان . پرسيدند ناتوانى در سخن چگونه است ؟ فرمود بازى كردن با ريش و زياد ان ان كردن موقع صحبت . گفتند شجاعت چيست ؟ فرمود هم‌آوردى و نبرد با همطرازان و شكيبائى در هنگام تيراندازى و نيزه . گفتند مشقت چيست ؟ فرمود سخن در باره چيزى كه مربوط به تو نيست . گفتند سفاهت و نادانى چيست ؟ فرمود كسى كه در مورد مال خود احمق است و آبرو و حيثيت خود را بىارزش مىكند . گفتند پستى چيست ؟ فرمود : شخص خود را نگه دارد اما همسر خويش را رها سازد ( تا هر كه هر كار خواست بكند ) .\r\n3 - تحف العقول و از پندهاى امام حسن ( ع ) است كه فرمود :\r\nمردم ، هر كس نصيحت كند براى خدا و فرمان او را راهنماى خود قرار دهد رهنمائى شده است بطريقى كه پايدارتر و استوارتر است و خداوند به او توفيق رستگارى داده و تائيدش نموده براى كارهاى نيك . كسى كه همسايه خدا باشد در پناه او محفوظ و در امن و سلامتى است . دشمن خدا ترسان و خوار و ذليل است . مواظب خدا باشيد با كثرت ذكر و از خدا بترسيد با تقوى ، و به خدا نزديك شويد بوسيله اطاعت و بندگى ، او نزديك و جواب‌دهنده است خداوند تبارك و تعالى فرموده است :\r\n وَ إِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَ لْيُؤْمِنُوا بِي لَعَلَّهُمْ يَرْشُدُونَ  « 1 » .\r\n\r\n\r\n","description":"","footnote":"\r\n( 1 ) بقره ، 182 .\r\n","page_name":" 98 ","page_number":98},
  {"content":"\r\n\r\nاز خدا بخواهيد و به او ايمان آوريد شايسته نيست كسى كه عارف بعظمت خداست خود را بزرگ نشان دهد بزرگى و عظمت كسانى كه عارف بعظمت خدا هستند به اين است كه تواضع داشته باشند و عزت كسانى كه عارف بجلال خدايند اينست كه خود را در مقابل او خوار و كوچك انگارند . و سلامتى كسانى كه قدرت خدا را شناخته‌اند به تسليم شدن در مقابل خداست . منكر خويشتن نشوند پس از شناسائى خود و به گمراهى نگروند بعد از هدايت بدانيد كه بدون شك شما عارف به تقوى نميشويد مگر اينكه عارف به مشخصات هدايت باشيد . هرگز چنگ به پيمان قرآن نزده‌ايد مگر اينكه بشناسيد چه كسى قرآن را پشت سر انداخته . و تلاوت واقعى قرآن را درك نكرده‌ايد مگر اينكه بشناسيد كسى را كه تحريف نموده قرآن را وقتى اين مطلب را دريافتيد بدعتها و گزاف‌ها را تشخيص مىدهيد و عارف به افتراها كه بر خدا زده‌اند و تحريفات ميشويد و تشخيص خواهيد داد آنها كه منحرف شده‌اند چگونه بوده و نادانى ديگران شما را بجهل و نادانى نمىكشد . اين مطالب را بجوئيد از اهلش زيرا فقط آنهايند كه پرتو درخشان در طريق تاريك زندگىاند و رهبران قابل اعتمادند بوسيله آنها دانش زنده است و جهل مرده . آنهايند كه از حلمشان پى بجهل مخالفين مىبريد و پند و اندرز آنها در خاموشى ايشان نهفته است و از ظاهرشان به باطنشان راه مىيابيد مخالف حق نيستند و اختلاف در آن ندارند تكليف آنها از جانب خدا معين شده و حكم پروردگار در باره‌شان قبلا شده است .\r\nدر اين جملات توجه و تذكرى است براى كسانى كه متذكر شوند . و خواهيد يافت وقتى شنيديد يك نوع دريافتى كه همراه با عمل باشد نه دريافتى كه بخواهيد براى ديگران نقل كنيد زيرا راويان كتاب زيادند اما عاملان به آن كم خدا كمك‌كننده است .\r\n4 - از امام مجتبى ( ع ) در اين رابطه كلمات قصارى نيز نقل شده .\r\n1 - فرمود مشورت نكرده‌اند گروهى جز اينكه موجب راهيابى آنها شده .\r\n2 - و فرمود پستى اينست كه انسان سپاسگزار نعمت نباشد .\r\n3 - به يكى از فرزندان خويش فرمود با كسى برادرى نكن مگر اينكه خصوصيات زندگى او را از جهات دينى تشخيص داده باشى وقتى با تجربه اطلاع حاصل كرده و بمعاشرت و آميزش او راضى شدى با او برادرى كن مشروط به گذشت از لغزش و اشتباه و برابرى در هنگام تنگدستى و گرفتارى .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n4 - و فرمود در جستجوى روزى و بدست‌آوردن معيشت آنچنان كوشش نكن كه تمام وقتت را فراگيرد و بر مقدار مقدر چنان اعتماد منما كه خود را ( بدون جنبشى و حركتى ) در اختيار قدر قرار دهى . در جستجوى افزايش زندگى از سنت پيامبر است و در پى روزى بودن از راه آبرومند و صحيح از عفت بشمار ميرود . هرگز عفت و ( خوددارى از حرص و طمع ) جلو روزى را نميگيرد و حرص موجب افزايش زندگى نميشود . روزى قسمت شده است . به كار بردن حرص دچار شدن به گناهها است .\r\n5 - و فرمود شخص قريب و نزديك به انسان كسى است كه دوستى موجب نزديكى او شده باشد گرچه فاصله نژاديش زياد باشد . و بيگانه كسى است كه از دوستى دور شده باشد گرچه خويشاوند نزديك باشد . چيزى از دست به انسان نزديكتر نيست همان دست ميشكند ، بعد بايد قطع شود و آن را بايد سوزاند و با آهن داغ كرد تا سالم بمانى .\r\n6 - و فرمود كسى كه اعتماد بحسن انتخاب خدا برايش داشته باشد . نبايد گمان كرد كه در غير حالتى است كه خدا برايش خواسته ( يعنى كسى كه چنين اعتمادى به خدا داشته باشد حتما خداوند هم برايش وضعى را كه مىپسندد بوجود مىآورد ) .\r\n7 - و فرمود خيرى كه در او شرى وجود ندارد . سپاسگزارى و شكر با نعمت شكيبائى و صبر بر پيش‌آمد است .\r\n8 - فرمود بشخصى كه از بيمارى خوب شده بود خداوند ترا متوجه و متذكر نمود به ياد او باش و بخشيد ترا سپاسگزارى كن .\r\n9 - و فرمود : تحمل عار و ننگ ساده‌تر از آتش جهنم است .\r\n10 - و فرمود هنگام صلح با معاويه : به خدا سوگند ما دست از شاميان بر نداشتيم ( بواسطه شك و ترديدى كه در تكليف خود داشته باشيم ) ما پيكار با آنها را بوسيله هماهنگى و شكيبائى آغاز نموديم اما هماهنگى تبديل باختلاف و دشمنى شد و صبر و تحمل به ناراحتى و اندوه . وقتى در صفين شما با شاميان پيكار ميكرديد دين راهنما و رهبر دنياتان بود اما امروز دنيا رهبر دين شما است « 1 » .\r\n11 - و فرمود من احدى را نمىشناسم جز اينكه بين خود و خداى خويش احمق است .\r\n\r\n\r\n","description":"","footnote":"\r\n( 1 ) - عبارت عربى صحيح به نظر نمىرسيد با اقتباس و توجه بنقل همين خطبه در اسد الغابه جلد 2 صفحه 13 ترجمه شد .\r\n","page_name":" 100 ","page_number":100},
  {"content":"\r\n\r\n12 - به آن جناب عرضكردند در شما يك بزرگ‌منشى است فرمود بلكه در من عزت و شرافت است خداوند ميفرمايد :  وَ لِلَّهِ الْعِزَّةُ وَ لِرَسُولِهِ وَ لِلْمُؤْمِنِينَ  .\r\n13 - امام مجتبى ( ع ) در ستايش برادر صالحى كه داشته درگذشته چنين ميفرمايد : او از همه مردم در نظر من بزرگتر بود بواسطه آنكه دنيا در نظرش خوار و بىارزش مينمود . هرگز اسير نادانى نميشد . و دست به چيزى كه دراز ميكرد اعتماد داشت كه سودمند است . هرگز شكايت نمىنمود و نه خشمگين ميشد و نه افسرده و ملول ، بيشتر اوقات ساكت بود اما وقتى سخن ميگفت بر سخن‌گويان پيروز بود و پيشتاز ، ناتوان بود و ناتوان شمرده ميشد ( يعنى متواضع بود ) اما وقتى هنگام گوش فرامىرسيد همچون شير ژيان حمله ميكرد « 1 » .\r\nوقتى با دانشمندان مىنشست علاقه‌اش به گوش دادن بيشتر از حرف زدن بود اگر در سخن گفتن مغلوب ميشد ولى از سكوت مغلوب نبود ( يعنى كسى نمىتوانست آنقدر بسكوت بگذراند ) آنچه را عمل نميكرد حرفش را نمىزد . انجام ميداد آنچه را كه ميگفت ، هر وقت بين دو عمل قرار ميگرفت و نميدانست كدام در نزد خدا بهتر است دقت ميكرد كدام عمل بهواى نفس و ميل شخصى او نزديكتر است بر خلاف آن رفتار ميكرد ، بر كارى كه گاهى امكان داشت پيش آيد و عذر فاعل آن پذيرفته است كسى را سرزنش نميكرد .\r\n14 - فرمود هر كس رفت و آمد بمساجد را ادامه دهد يكى از هشت امتياز نصيبش مىشود : 1 - نشانه‌اى استوار و محكم ( در دين ) . 2 - برادرى قابل استفاده 3 - علمى كمياب . 4 - اميد رحمت . 5 و 6 - سخنى كه موجب هدايتش شود يا از گمراهى بازش دارد . 7 و 8 - ترك گناه يا از خجالت و يا از ترس .\r\n15 - براى امام حسن ( ع ) پسرى متولد شد . قريش براى تهنيت آن جناب آمدند . و چنين تهنيت گفتند قدم چابك‌سوار را تهنيت ميگوئيم . فرمود اين چه حرفى است كه ميزنيد شايد سواره نبود و پياده بود جابر عرض كرد پس چطور تهنيت بگوئيم ؟ فرمود اگر براى يكى از شما پسرى متولد شد و براى تهنيت رفتيد\r\n\r\n\r\n","description":"","footnote":"\r\n( 1 ) گفته‌اند منظور امام ابو ذر است . بعضى عثمان بن مظعون را مىگويند ممكن است مرادش خود حضرت على ( ع ) باشد .\r\n","page_name":" 101 ","page_number":101},
  {"content":"\r\n\r\nبه او ميگوئيد خداى بخشنده را سپاسگزارى خواهى كرد و اين نعمت براى تو مبارك باشد . خداوند او را بسن كمال برساند و از نيكوكارى اين فرزند ترا بهره‌مند كند .\r\n16 - از جوانمردى و مروت سؤال شد فرمود حريص بودن شخص بدين خود و اصلاح مال و پرداخت حقوق .\r\n17 - بيناترين چشمها چشمى است كه بينائى او در كارهاى خوب باشد . و شنواترين گوشها ، گوشى است كه تذكر را به گوش گيرد و از آن بهره‌مند شود ، سالمترين دلها دلى است كه پاك از شبهات باشد .\r\n18 - مردى تقاضاى پند و اندرز نمود . فرمود : بپرهيز از ستايش نمودن من زيرا من خود را بهتر از تو مىشناسم يا دروغ به من مىگوئى چون سخن دروغگو و اظهار نظرش پذيرفته نيست يا احدى را پيش من غيبت كنى . مردك عرضكرد اجازه ميفرمائيد مرخص شوم فرمود هر وقت مايلى برو .\r\n19 - و فرمود هر كس در جستجوى عبادت باشد خود را براى آن پاك مىكند وقتى نافله‌ها موجب زيان نمازهاى واجب شود . نافله را ترك كنيد . يقين پناهگاه سلامت است . هر كه متوجه دورى راه باشد خود را آماده مىكند ( براى سفر آخرت ) دانا غش در نصيحت كسى كه با او مشورت مىكند نخواهد كرد . احساس شخصيت فاصله مىشود بين شما و موعظه . قطع علم بهانه‌ايست براى دانشجويان . هر كس كه عجله در مطلب خود داشته باشد از او تقاضاى مهلت خواهند نمود . و هر تاخيراندازى بآينده موكول مىكند .\r\n20 - و فرمود بپرهيزيد بندگان خدا ، و كوشش بخرج دهيد در جستجوى هدف و روبرو شدن با فرار سرعت بگيريد در انجام كار قبل از فرارسيدن گرفتاريها و روبرو شدن با مرگ زيرا نعمت دنيا دوام ندارد و از گرفتارى آن كسى در امان نيست و از بديهايش راه چاره‌اى نيست فريبنده‌اى تغييرپذير و تكيه‌گاهى غير قابل اعتماد است . پند بگيريد از گذشته‌ها و عبرت بگيريد از باقيمانده‌ها . نفرت بيابيد با گرفتاريها از موعظه‌ها بهره بگيريد خدا كافى است در پناه بودن و يارى كردن و قرآن كافى است بعنوان دليل و بازخواست‌كننده . بهشت كافى است از نظر پاداش و جهنم نيز كافى است از لحاظ كيفر و عذاب .\r\n21 - و فرمود وقتى هر كدام از شما برادر خود را ملاقات كرد محل نور پيشانى او را ببوسد ( منظور جلو پيشانى است ) .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\n22 - در روز فطر گذشت به چند نفر كه بازى ميكردند و مىخنديدند روى سر آنها ايستاد و فرمود خداوند ماه رمضان را جولانگاه مردم قرار داده كه به وسيله اطاعت و بندگى مسابقه ميدهند تا به خشنودى خدا برسند . گروهى در اين مسابقه مىبرند رستگار ميشوند و گروهى كوتاهى ميكنند نااميد ميگردند . تعجب و شگفت واقعى از كسى كه در روز پاداش گرفتن نيكوكاران ، به بازى و خنده مشغول است و زيان مىبرند تبهكاران . به خدا سوگند اگر پرده برداشته شود خواهند ديد كه نيكو كار مشغول بهره‌بردارى از نيكوكارى خويش است و تبهكار دچار كيفر كار زشت خود اين سخن را فرمود و رفت .\r\n5 - تحف العقول يك موعظه از امام حسن ( ع ) .\r\nبدانيد خداوند شما را بيهوده نيافريده و هرگز شما را مهمل رها نخواهد كرد . اجلهاى شما را معين نموده و ارزاقتان را تقسيم كرده تا هر خردمندى موقعيت خويش را دريابد و آنچه مقدر برايش نموده به او خواهد رسيد و هر چه بهره او نيست هرگز به آن نميرسد . شما را از صرف خرج دنيا آسوده كرده و آسايش خاطر داده براى پرستش او . و وادار نموده به سپاسگزارى و ذكر را بر شما لازم و واجب كرده و سفارش به تقوى كرده . و تقوى را نهايت درجه خشنودى قرار داده . تقوى باب هر توبه است و سرآمد هر حكمت و شرف هر عمل است بوسيله تقوى رستگار شدند رستگاران متقى خداوند تبارك و تعالى ميفرمايد :\r\n إِنَّ لِلْمُتَّقِينَ مَفازاً  « 1 » . و فرموده :  وَ يُنَجِّي اللَّهُ الَّذِينَ اتَّقَوْا بِمَفازَتِهِمْ لا يَمَسُّهُمُ السُّوءُ وَ لا هُمْ يَحْزَنُونَ  « 2 » .\r\nبندگان خدا تقوى را پيشه سازيد بدانيد هر كس از خدا بپرهيزد براى او راه فرارى از هر گرفتارى خواهد بخشيد و در كارش او را استوار ميسازد و وسيله رشد و پيشرفت او را فراهم مىآورد و او را به حجت خويش توانا مىكند و چهره‌اى درخشان به او مىبخشد و آرزويش را ميدهد بهمراه كسانى كه خداوند به آنها نعمت بخشيده از قبيل پيامبران و صديقين و شهداء و صالحين كه اينها خوب رفيقهائى هستند .\r\n6 - كشف الغمه : حسن بن على عليهما السلام فرمود كسى كه عقل نداشته باشد ادب ندارد ، و جوانمردى ندارد كسى كه همت نداشته باشد . و حياء نيست براى كسى كه دين ندارد ، اصل عقل معاشرت نيكو با مردم است بوسيله عقل انسان به تمام هر دو جهان ميرسد و هر كه عقل نداشته باشد از تمام هر دو جهان محروم است .\r\n\r\n\r\n","description":"","footnote":"\r\n( 1 ) سوره نبأ : 32 .\r\n( 2 ) زمر : 61 .\r\n","page_name":" 103 ","page_number":103},
  {"content":"\r\n\r\nو فرمود بمردم علم خود را بياموز و از ديگران علمشان را ياد بگير ، در نتيجه هم علم خود را محكم كرده‌اى و هم چيزى كه نميدانستى فراگرفته‌اى .\r\nپرسيدند خاموشى چه فايده‌اى دارد ؟ فرمود پرده‌ايست بر كورى و نادانى و آرايشى است براى عرضه داشتن شخص خاموش آسوده است و همنشين او از او در امان است .\r\nو فرمود هلاك مردم در سه چيز است كبر و حرص و حسد . كبر موجب نابودى دين است و بواسطه كبر شيطان ملعون شد . حرص دشمن جان است و بواسطه حرص آدم از بهشت خارج گرديد . حسد رهنماى بديها است بواسطه رشك بود كه قابيل هابيل را كشت .\r\nو فرمود رفت و آمد مكن مگر با كسى كه يا از نعمتش برخوردار ميشوى و يا از دست او ميترسى و يا از علمش سود مىبرى و يا اميد بركت دعايش را دارى و يا پيوند خويشاوندى ميكنى كه بين شما است .\r\nو فرمود خدمت امير المؤمنين ( ع ) رسيدم موقعى كه داشت از دنيا ميرفت به واسطه ضربت ابن ملجم جزع و زارى كردم بر اين مصيبت فرمود زارى ميكنى ؟ گفتم ناراحت نشوم با اينكه شما را در اين حال مشاهده ميكنم ؟ فرمود به تو چهار خصلت نياموزم كه اگر آنها را حفظ كنى نجات مىيابى و اگر نابود نمائى هر دو جهان را از دست خواهى داد فرمود پسرم ، ثروتى بزرگتر از عقل نيست و فقرى همانند جهل نه . هيچ وحشتى شديدتر از خودپسندى نيست و هيچ زندگى لذت‌بخش‌تر از خوش اخلاقى نه .\r\nو فرمود نديدم ظالمى را كه شبيه‌تر به مظلوم باشد از حسود .\r\nو فرمود آنچه را از دنيا جستجو كردى و به آن نرسيدى قرار بده به صورتى كه به خاطرت خطور نكرده و بدان كه جوانمردى در قناعت و رضا بيشتر از جوانمردى در بخشش است تمام نمودن كار نيك بهتر از شروع نمودن آن است .\r\nاز عقوق سؤال كردند فرمود به اين صورت است كه پدر و مادر را محروم نمائى و از آنها جدا شوى .\r\nروايت شده كه امير المؤمنين ( ع ) به امام حسن فرمود حركت كن سخنرانى بنما تا سخن ترا بشنوم از جاى حركت نموده گفت ستايش خدائى را كه هر كس سخن بگويد سخنش را مىشنود و هر كه ساكت باشد از دل او اطلاع دارد . هر كه زندگى كند خدا\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبايد به او روزى بدهد . و هر كه بميرد بازگشتش بسوى اوست .\r\nاما بعد بدانيد كه قبرها محله ما است و قيامت وعده‌گاه‌مان و به پيشگاه پروردگار خواهيم رفت . على ( ع ) دربى است هر كه داخل در آن درب شد مؤمن است و هر كه خارج گرديد كافر است .\r\nعلى ( ع ) از جاى حركت نمود و او را در آغوش گرفت فرمود پدر و مادرم فدايت  ذُرِّيَّةً بَعْضُها مِنْ بَعْضٍ وَ اللَّهُ سَمِيعٌ عَلِيمٌ  .\r\nاز سخنان امام حسن ( ع ) است كه فرمود : پسر آدم از محارم خدا خوددارى كن عابد خواهى بود و به آنچه خدا بهره تو قرار داده خشنود باش غنى و ثروتمند هستى . نيكو همسايه‌دارى كن مسلمان خواهى بود . با مردم مصاحبت كن به نوعى كه مايلى با تو مصاحبت كنند عادل خواهى بود . در مقابل شما گروهى بودند كه بسيار اندوختند و ساختمانهاى محكم ساختند و آرزوهاى دراز داشتند . همه هلاك شدند و كارشان فريب بود و خانه‌هاى آنها قبرستان شد .\r\nاى پسر آدم روزى كه از مادر متولد شدى پيوسته در راه نابودى عمر خويش هستى از آنچه در اختيار دارى بهره‌بردارى كن براى آينده‌ات . مؤمن توشه بر ميدارد و كافر در دنيا برخوردار است بعد اين موعظه را ميخواند :\r\n وَ تَزَوَّدُوا فَإِنَّ خَيْرَ الزَّادِ التَّقْوى  .\r\nاز سخنان آن جناب است : اين قرآن داراى چراغهاى نورانى است و شفاى دلها . در پرتو قرآن جولان دهيد و صفات قرآن‌داران را بر خود لازم شماريد ، زيرا تلقين موجب حيات دل بينا است همان طورى كه چراغ‌دار در تاريكيها با نور حركت مىكند .\r\n7 - فرمود عقل عبارت است از حفظ نمودن دل آنچه به او امانت داده مىشود و احتياط اينست كه انتظار فرصت بكشى و به اندازه مقدر عجله نمائى و بزرگوارى تحمل غرامتها و پايه‌گذارى اخلاق پسنديده است . سخاوت پاسخ دادن به سائل و بذل موجود و پستى درخواست چيز كم و جلوگيرى از چيز حقير است . مشقت چنگ زدن به كسى كه با تو آمد رفت ندارد و توجه به چيزى كه بدردت نميخورد و نادانى اگر چه زبان‌آور باشى .\r\nو فرمود هرگز خداوند درب سؤال و درخواست را بر روى بنده‌اى نمىگشايد و درب اجابت را بر او ببندد و نه شخص درب عملى را باز مىكند كه درب قبول\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nبر او بسته باشد و درب شكر را براى كسى نمىگشايد كه درب افزايش را بر او ببندد .\r\nبه او عرض شد يا ابن رسول الله چگونه صبح كردى ؟ فرمود صبح كردم در حالى كه پروردگارى بالاى سرم دارم و جهنم در پيش و مرگ در جستجويم و حساب مرا احاطه نموده و من در گرو عمل خويشم نه آنچه دوست دارم مىيابم و نه آنچه از آن بيزارم ميتوانم جلوگيرى كنم . كارها بدست ديگرى است اگر بخواهد عذاب مىكند و اگر بخواهد مىبخشد ، كدام فقيرى از من ناتوان‌تر است .\r\nو فرمود نيكى آن است كه مسامحه و سرگردانى در موردش قبلا نكرده باشى و پشت سر آن منت نگذارى ، بخشيدن قبل از سؤال از بزرگترين بزرگواريها است .\r\nاز بخل سؤال شد فرمود اينست كه شخص انفاق خود را تلف شده بداند و آنچه نگه‌داشته شرافت و فرمود هر كس نعمتهاى خود را بشمارد كرم خويش را نابود كرده .\r\nو فرمود وحشت از مردم به اندازه توجه و زيركى نسبت به آنها است .\r\nو فرمود : وعده بيمارى جود است و پرداخت و انجام آن وعده دواى اوست .\r\nو فرمود : پرداخت وعده و انجام كمك دواى كرم و بخشش است .\r\nو فرمود : عجله در كيفر گناه مكن بانتقام‌گيرى و شكنجه ، بين گناه و كيفر فاصله‌اى براى عذرخواهى و پوزش بگذار .\r\nو فرمود : مزاح و شوخى هيبت و شخصيت را از بين مىبرد چقدر شخصيت آن كس كه خاموش است زياد مىشود .\r\nو فرمود : كسى كه از او تقاضا مىشود آزاد است تا وعده بدهد وقتى وعده داد بنده و برده است تا وفا كند .\r\nو فرمود : مصيبت كليدهاى پاداش هستند .\r\nو فرمود : نعمت محنت و رنج است وقتى سپاس آن را داشتى و شكرگزاردى نعمت مىشود اگر كفران كردى نقمت و بلا ميگردد .\r\nو فرمود : فرصت زودگذر و دير بازگشت است .\r\nو فرمود : نظر و عقيده شخص شناخته نميشود مگر هنگام خشم .\r\nو فرمود : هر كه تهيدست شد خوار شده . و بهترين ثروت قناعت است و بدترين فقر كوچكى كردن است .\r\nو فرمود : زبانت همان مقدار برايت كافى است كه راه رستگاريت را از گمراهى\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nتوضيح دهد .\r\nشماره 8 در شماره 6 تكرار شده كه على ( ع ) امام حسن را دستور به خطبه و سخنرانى ميدهد .\r\n9 - كتاب عدد : امير المؤمنين ( ع ) مريض شده بود روز جمعه امام حسن ( ع ) براى انجام نماز خارج شد و نماز صبح را خواند پس از حمد و ثناى پروردگار و درود بر پيامبر اكرم ( ص ) فرمود خداوند پيامبرى را مبعوث ننمود مگر اينكه براى او نفس و قبيله و خانواده‌اى برگزيده قسم به آن خدائى كه محمد ( ص ) را به حق مبعوث كرد از حق ما احدى ناقص نميكند جز اينكه خداوند از علم او ميكاهد . و هيچ كس بر ما حكومت نخواهد كرد مگر اينكه براى ما عاقبتى خواهد بود . اين جريان را بعدها خواهيد فهميد .\r\n10 - كتاب عدد : مولا امام حسن ( ع ) فرمود خداوند عزيز و بزرگ پيامبرش را به بهترين وجه ادب نموده فرموده است :\r\n خُذِ الْعَفْوَ وَ أْمُرْ بِالْعُرْفِ وَ أَعْرِضْ عَنِ الْجاهِلِينَ  .\r\nوقتى كه حفظ كرد پيامبر اكرم آنچه خدا دستور داده بود فرمود :  ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا  . جبرئيل پرسيد عفو چيست ؟ فرمود اين است كه وصل نمائى به كسى كه قطع نموده و ببخشى به كسى كه ترا محروم نموده و بگذرى از كسى كه به تو ستم نموده وقتى اين دستورات را انجام داد خداوند به او وحى كرد :\r\n إِنَّكَ لَعَلى خُلُقٍ عَظِيمٍ  .\r\nو فرمود استوارى اينست كه جلوگيرى از كار زشت بوسيله كار خوب بكنى .\r\nبزرگوارى كمك بفاميل و تحمل خطاى آنها است مروت عبارت از عفت و اصلاح مال است بقيه اين شماره در شماره 7 و صفحات قبل گذشته است .\r\n11 - حضرت امام حسن ( ع ) فرمود كار نيك و كمك در صورتى نيك است كه قبلا مسامحه و سردوانى در آن نكرده باشى و بعد هم منت پشت سر آن كرده نشود بخل عبارت است از اينكه آنچه خرج كرده‌اى تلف بدانى و هر چه نگهداشته‌اى به عنوان شرف به حساب آرى . هر كه نعمت خويش را برشمارد كرم خود را از دست داده ، پرداخت دواى كرم است . عجله در انتقام براى گناه نداشته باش بين اين دو راهى براى عذر و پوزش بگذار . انديشه نمودن حيات دل بينا است . بهترين موقعى كه كريم بايد چشم‌پوشى كند موقعى است كه گناهكار برايش پوزش خواستن\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nدر او دشوار است .\r\nبه امام حسن عرضكردند در شما يك نوع بزرگ منشى است فرمود نه بلكه در من عزت است كه خداوند ميفرمايد عزت متعلق به خدا و پيامبر و مؤمنين است .\r\nو فرمود با مردم چنان معاشرت كن كه مايلى با تو معاشرت كنند .\r\nپيوسته ميفرمود پسر آدم تو از وقتى از مادر متولد شدى عمر خويش را نابود ميكنى آنچه در اختيارت هست براى آينده‌ات ذخيره كن . مؤمن توشه برميدارد و كافر از دنيا بهره‌ور مىشود و گاهى اين پند را ميداد :\r\n وَ تَزَوَّدُوا فَإِنَّ خَيْرَ الزَّادِ التَّقْوى  .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nبخش بيستم پند و اندرزهاى امام حسين ( ع )\r\n1 - المجالس : حضرت صادق ( ع ) فرمود از حسين بن على ( ع ) پرسيدند چگونه صبح كرده‌ايد يا ابن رسول الله ( يعنى در چه حال هستيد ؟ ) فرمود در حالى هستم كه پروردگارى بالاى سرم دارم و جهنم در پيش و مرگ جوياى من است و حساب مرا احاطه نموده و من در گرو عملم هستم . آنچه را دوست ميدارم نمىيابم و نميتوانم دفع نمايم آنچه را دوست ندارم كارها بدست ديگرى است . اگر بخواهد مرا عذاب مىكند و اگر خواست مىبخشد . كدام شخص از من فقيرتر است .\r\n2 - تحف العقول امام حسين بن على ( ع ) سخنان آموزنده كوتاهى در اين خصوص فرموده‌اند .\r\nفرمود در بين راه كه عازم كربلا بود : اين دنيا تغيير كرده و منفور شده است خوبيهايش رفته . و باقى نمانده از دنيا مگر ته‌مانده‌اى همچون كاسه‌اى كه در ته آن مختصرى بماند . مختصر زندگى بىارزشى همچون چراگاه خطرناك مگر شما مشاهده نميكنيد كه به حق عمل نميكنند و از باطل گريزان نيستند ، بايد مؤمن دل بديدار پروردگار خود ببندد در حالى كه طالب حق است . من مرگ را جز حيات و زندگى نمىبينم و زنده ماندن با ستمگران را جز بدبختى ، مردم بنده دنيايند و دين بر سر زبانهاى آنها آويزان است آن را مىچرخانند بر محور زندگى خود ، وقتى بوسيله بلا آزمايش شدند دين‌داران كم خواهند بود .\r\n3 - به مردى كه غيبت شخصى را در نزد آن جناب ميكرد فرمود : فلان كس از اين كار خوددارى كن غيبت و بدگوئى پشت سر ديگران خوراك سگهاى جهنم است .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n3 - مردى در خدمت ايشان گفت وقتى نيكى كنى به كسى كه اهليت نداشته باشد نيكى تو از بين رفته . فرمود چنين نيست . نيكوكارى مانند ژاله باران است كه خوب و بد را فرامىگيرد .\r\n4 - فرمود خداوند توان كسى را نميگيرد مگر اينكه به همان نسبت اطاعت و بندگى را نيز نخواسته و برداشته است و بهر نسبتى كه قدرتش را بگيرد مشقت او را نيز كم كرده .\r\n5 - فرمود گروهى خدا را مىپرستند به جهت آرزوى بهشت اين عبادت تاجران است و گروهى خدا را مىپرستند از ترس جهنم ، اين عبادت بردگان است و گروهى خدا را ميپرستند بشكرانه نعمتهايش اين عبادت آزادمردان است و اين بهترين عبادت است .\r\n6 - مردى ابتداء عرضكرد حال شما چطور است خدا بشما سلامتى ببخشد فرمود سلام قبل از حرفهاى ديگر است خدا ترا عافيت بخشد سپس فرمود اجازه سخن گفتن باحدى ندهيد تا سلام نكرده .\r\n7 - و فرمود وقتى خدا انسان را بدام اندازد و گرفتار كند به اين صورت است كه نعمتهاى فراوان خود را به او ارزانى ميدارد ولى شكر را از او ميگيرد .\r\n8 - بعبد الله بن عباس وقتى كه عبد الله بن زبير او را بجانب يمن فرستاد نوشت : شنيده‌ام پسر زبير ترا بجانب طائف فرستاده خداوند صيت آوازه‌ات را بلند كند و گناه و خطايت را براندازد . گرفتارى پيوسته در كمين مردان صالح است اگر بنا باشد اجر و پاداش فقط در مسائلى باشد كه آدم دوست مىدارد در نتيجه اجر بسيار كم خواهد شد . خداوند صبر و تحمل را در سر راه گرفتارى و سپاس هنگام نعمت و خوشى را بما و تو ارزانى دارد ما را دچار سرزنش دشمنان و حسودان نگرداند و السلام .\r\n9 - مردى خدمت امام حسين بن على ( ع ) رسيد و تقاضاى كمك كرد . امام فرمود سؤال و درخواست صحيح نيست مگر در مورد يكى از اين گرفتاريها . 1 - تعهدى كه پرداخت آن ضرورى و لازم باشد ( مانند قرض ) . 2 - فقر و تنگدستى كه انسان را زمين گير كرده . 3 - يا ملزم بپرداخت غرامت و خونبها شده باشد .\r\nآن شخص عرضكرد من براى يكى از همين سه چيز خدمت شما آمده‌ام . دستور داد به او صد دينار بدهند .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n11 - به فرزند خود على بن الحسين عليهما السلام فرمود پسرم بترس از ستم كردن به كسى كه جز خدا ياورى ندارد .\r\n12 - مردى از معنى اين آيه سؤال كرد  وَ أَمَّا بِنِعْمَةِ رَبِّكَ فَحَدِّثْ  فرمود خداوند به انسان امر كرده مردم را مطلع نمايد از نعمتى كه به او ارزانى داشته در دين .\r\n13 - مردى از انصار خدمت حضرت حسين ( ع ) رسيد و خواست تقاضائى از ايشان بنمايد . فرمود برادر انصارى آبروى خود را از هدر رفتن بوسيله سؤال نگه دار خوب است تقاضاى خود را در نامه‌اى بنويسى و بدهى من ان شاء الله آن طور كه مورد علاقه‌ى تو است انجام خواهم داد .\r\nنوشت يا ابا عبد الله فلان كس از من پانصد دينار طلب كار است و خيلى اصرار بپرداخت آن دارد ، با او صحبت بفرمائيد تا مهلتى به من بدهد . امام ( ع ) پس از خواندن نامه داخل منزل شد و كيسه‌اى را آورد كه در آن هزار دينار بود . فرمود پانصد دينار آن را در پرداخت قرض خود مصرف كن و با پانصد دينار ديگر كمك بزندگى خود بگير . و درخواست و حاجت خود را مبر مگر پيش يكى از سه نفر .\r\n1 - شخص متدين . 2 - جوانمرد . 3 - با شخصيت و فاميل‌دار . اما متدين بواسطه حفظ دين خود ( در راه كمك به تو سعى مىكند ) اما جوانمرد بواسطه جوانمردى خجالت ميكشد اما شخص فاميل‌دار ميداند كه تو بيخودى آبروى خود را نريخته‌اى ( لا بد يك گرفتارى دشوارى دارى ) او نيز آبرويت را حفظ مىكند و نيازت را بر مىآورد .\r\n14 - و فرمود برادران چهار قسمند : 1 - برادرى كه نافع براى تو و خودش هست . 2 - برادرى كه براى تو سودمند است . 3 - برادرى كه برايت زيان دارد .\r\n4 - برادرى كه نه براى تو و نه خودش سود دارد . تقاضا كردند توضيح بدهد .\r\nفرمود برادرى كه براى خود و تو نافع است برادرى است كه با برادرى طالب دوام عمر برادر خويش است نه جوياى مرگ او ، چنين برادرى مفيد براى تو و خود اوست ، زيرا وقتى برادرى تكميل شود زندگى بهر دو خوش ميگذرد اما وقتى برادرى در آرزوى كم و كاستى يك ديگر باشند براى هر دو زيان دارد .\r\nبرادرى كه بر تو سودمند است آن برادرى است كه خود را از طمع خارج\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nنموده و به صورت علاقه و ميل درآمده است او بواسطه طمع بامور مالى برادرى را بر قرار نكرده ، چنين برادرى تمام قدرت و نيروى خود را به تو ارزانى داشته و برادرى كه بر ضرر تو است برادرى است كه انتظار بدبختى ترا دارد و دشمنى خود را پنهان مىكند و بين مردم در مورد تو دروغ ميگويد و با ديده حسد به تو مينگرد .\r\nخدا او را لعنت كند . اما برادرى كه نه بنفع تو و خويش است برادرى است كه احمق كامل است . خدا او را از رحمت خود دور كند . او را ميتوانى بدين وسيله بشناسى كه پيوسته خود را بر تو مقدم ميدارد و از روى حرص و علاقه تمام آنچه دارى از تو ميخواهد .\r\n15 - و فرمود از دلائل علامات قبول و شايستگى نشستن با خردمندان است و از علامات اسباب جهل منازعه با غير اهل كفر است و از نشانه‌هاى عالم انتقاد نمودن او براى حديث و گفتار و اطلاعش از فن و فوت واقعى بينش است .\r\n16 - و فرمود مؤمن خدا را پناه خود گرفته و سخن او را آئينه خويش .\r\nگاهى در اين آينه مشخصات مؤمنين را تماشا مىكند و گاهى حالات ستمگران را و خويشتن را مشمول الطاف خدا ميداند و نفس خود را ميشناسد و از زيركى او اطلاع كامل دارد و بر پاك نمودن نفس خود قدرت دارد .\r\n17 - و فرمود بپرهيز از كارى كه مجبورى پوزش بخواهى از آن ، زيرا مؤمن خطا نمىكند تا معذرت بخواهد اما منافق پيوسته هر روز خطا مىكند و معذرت ميخواهد .\r\n18 - و فرمود سلام هفتاد ثواب دارد كه شصت و نه ثواب آن متعلق به كسى است كه سلام مىكند و يك ثواب متعلق به كسى كه جواب ميدهد .\r\n19 - و فرمود بخيل كسى است كه از سلام كردن بخل ورزد .\r\n20 - و فرمود كسى كه كارى را با معصيت خدا از پيش بگيرد از دست دادن آرزو و خواسته‌اش نزديك‌تر و برخورد كردنش با ترس سريعتر است .\r\n3 - تحف العقول : يك پند و موعظه از امام حسين ( ع ) . شما را وصيت ميكنم به پرهيزكارى از خدا و ميترسانم از ايام او و بلند ميكنم براى شما نشانه‌هايش را .\r\nترساننده نزديك شده با هراس و هول و رود خود و نفرت حلولش و طعم و مزه بدى كه دارد ( منظور مرگ است ) شما را دلبسته خود نموده و از انجام اعمال بازمىدارد هر چه زودتر در هنگام صحت به عمل پردازيد كه پيوسته مورد حمله ناگهانى او هستيد\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nو از روى زمين شما را نقل به داخل آن ميدهد ، از بالا به پائين و از انس به وحشت و از شادى و روشنائى به ظلمت و از فراخى به تنگناى قبر كه هيچ دوستى بديدن شما نمىآيد و بعيادت بيمارش نمىروند و بفرياد گرفتارش نميرسند . خداوند ما و شما را كمك كند در هول و هراس چنين روزى و از عقاب و كيفر آن نجات بخشد و ثواب بزرگ بما و شما عنايت كند ، بندگان خدا اگر آخرين مسير شما همين باشد و انتهاى سفر ما باينجا برسد كافى است كه انسان تمام اندوه خود را در اين راه به كار برد و از دنيا فراموش كند و پيوسته در راه نجات از اين گرفتارى باشد با اينكه تازه پس از مرگ در گرو اعمال خويش است . و از او حساب خواهند كشيد . هيچ مدافعى ندارد و هيچ دلسوزى كه به او كمك كند . در چنين موقعى ايمان شخص برايش سودى نخواهد داشت اگر قبلا ايمان نداشته و يا در راه ايمان كار نيكى انجام نداده . بگو منتظر باشيد ما نيز انتظار آن را داريم .\r\nشما را سفارش به تقوى ميكنم خداوند براى پرهيزكاران ضمانت كرده آنها را از آنچه ناراحتند برگرداند به آنچه علاقه دارند و از جايى كه گمان ندارند به ايشان روزى بدهد ، مبادا از كسانى باشى كه از گناه مردم ميترسد ولى از اعمال و عواقب كردار خويش هراسى ندارد هرگز نميتوان خدا را فريب داد در رابطه با بهشتش و نميتوان رسيد به نعمت‌هاى آخرت مگر با اطاعت و بندگى او ان شاء الله .\r\n4 - كشف الغمه : امام حسين ( ع ) سخنرانى كرد و فرمود : مردم در كسب اخلاق پسنديده افتخار نمائيد و در بدست آوردن غنائم ( عملى ) سرعت بگيريد .\r\nكار نيكى را كه در آن عجله نكرده باشيد به حساب نياوريد . ستايش را بدست آوريد با رستگارى . مبادا با سهل انگارى سرزنش را بخريد . هر گاه شخصى به ديگرى نيكى كرده باشد و او خود را از سپاس نيكى او عاجز بداند خداوند بجاى آن شخص پاداش او را خواهد داد . خدا بهترين پاداش‌دهنده و بيشترين عطا را مىبخشد .\r\nبدانيد كه نيازهاى مردم بشما از نعمتهاى خدا است براى شما مبادا از نعمتها ملول شويد كه تبديل به بلا خواهند شد . بدانيد كار نيك موجب ستايش است و از پس آن پاداش . اگر كار نيك را در نظر خود مجسم كنيد مردى خوش‌صورت و زيبا خواهيد ديد كه از چهره‌اش انسان شاد مىشود اما اگر پستى و خست را به نظر آوريد شخصى را خواهيد ديد بدشكل و زشت و منفور كه دل از ديدنش تنفر دارد و چشم با ديدنش بسته مىشود .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمردم ، هر كس جود داشته باشد سيادت و بزرگوارى مىيابد و هر كس بخل ورزد رذل و پست مىشود باسخاوت‌ترين مردم كسى است كه ببخشد به كسى كه اميدوار از او نيست و باگذشت‌ترين مردم كسى است كه گذشت كند با قدرت و پيوندگرترين مردم كسى است كه پيوند خويشاوندى را برقرار كند با كسى كه از او قطع نموده است .\r\nريشه‌ها در پايگاه خود موجب رشد و نمو و شاخه‌ها ميشوند ، هر كس بفوريت در باره برادر دينى خود يك نيكوكارى را انجام دهد فردا كه وارد قيامت شد نتيجه آن را خواهد ديد . و هر كه منظورش خدا باشد در اين نيكوكارى به برادر خود خداوند در موقع احتياج و نيازش پاداش او را خواهد داد و بلاهاى دنيا را از او برميگرداند بيشتر از آن نيكى كه به برادر خود كرده . و هر كس اندوهى از دل مؤمنى بزدايد خداوند اندوههاى دنيا و آخرت را از او بر طرف مىكند و هر كه نيكى كند خدا به او نيكى خواهد نمود . خداوند نيكوكاران را دوست ميدارد .\r\n5 - خطبه‌اى ايراد كرد و در ضمن آن فرمود حلم و بردبارى زينت است و وفا مروت و صله رحم نعمت خودخواهى تجاوز از حد است و عجله نادانى است زياده روى و غلو گردابى است و همنشينى با اشخاص شر است و همنشينى با گنهكاران موجب شك و ريب مىشود .\r\n6 - كشف الغمه ابو مخنف لوط بن يحيى گفت بيشتر شعرهائى كه مردم از مولايمان ابا عبد الله الحسين ( ع ) نقل كرده‌اند شعرهائى است كه در آنها امام مثل زده من اشعار امام را از مواضع آن بدست آورده‌ام و از جاهائى كه احتمال ميدادم ضبط كرده‌ام . و از رجال برجسته‌اى آنها را روايت نموده‌ام از جمله عبد الرحمن بن نجبه خزاعى و ديگران .\r\nروزى مردى از اهالى سلع ( محلى است نزديك مدينه ) شعرهاى زير را برايم خواند گفتم برايم اين شعرها را مينويسى ؟ گفت به‌به چه ردائى دارى . آن ردا را همان روز بده دينار خريده بودم بر دوش او افكندم اين اشعار را برايم نوشت :\r\nحضرت ابو عبد الله حسين بن على بن ابى طالب بن عبد المطلب بن هاشم بن مناف بن قصى فرمود :\r\n ذهب الذين احبهم * و بقيت فيمن لا احبه\r\nفي من اراه يسينى * ظهر المعيب و لا اسبه \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n يبغى فسادى ما استطاع * و امره عما اربه\r\nحنقا يدب الى الضراء * و ذاك عما لا ادبه \r\nترجمه اشعار : آنهائى را كه دوست داشتم رفتند من باقيمانده‌ام بين كسانى كه آنها را دوست نميدارم و كسانى كه مىبينم مرا دشنام ميدهند پشت سر ولى من او را دشنام نميدهم . تمام نيروى خود را در راه خراب كردن من به كار مىبرد با اينكه كار او در اختيار من است از روى كينه كوشش بزيان و ناراحتى من دارد و اين كارى است كه من هرگز تمايل به آن ندارم .\r\nبيش از شش خط ديگر از اشعار را باضافه بقيه اشعارى كه در متن عربى نقل شده حذف نموديم چون براى فارسى زبانان آن طور كه بايد مورد استفاده قرار نميگرفت .\r\n7 - روايت شده كه مردى خدمت حضرت حسين ( ع ) رسيده گفت من شخصى گناهكارم كه نميتوانم خود را از معصيت نگهدارم مرا پند و اندرزى بده فرمود پنج كار را انجام مده بعد هر گناهى مايلى بكن :\r\nاول از رزق روزى خدا نخور هر گناهى مايلى بكن . دوم از ولايت خدا خارج شو هر گناهى ميخواهى بكن . سوم جايى را پيدا كن كه خدا ترا نبيند هر چه ميخواهى بكن . چهارم وقتى ملك الموت براى قبض روح تو آمد جلوگيرى از او بكن هر گناهى ميخواهى بكن . پنجم وقتى مالك دوزخ ترا داخل جهنم كرد داخل نشو هر گناهى مايلى انجام ده .\r\n8 - اختصاص : حضرت صادق ( ع ) از پدرش و آن جناب از پدر خود نقل كرده كه مردى از اهالى كوفه در ضمن نامه‌اى به حضرت حسين ( ع ) نوشت : مولاى من بفرمائيد خير دنيا و آخرت چيست ؟ در جواب او نوشت :\r\n بِسْمِ اللَّهِ الرَّحْمنِ الرَّحِيمِ  اما بعد هر كس جوياى رضاى خدا باشد با خشم مردم خداوند بجاى مردم كارهاى او را كفايت مىكند و هر كه بجوى رضاى مردم را با خشم خدا او را خداوند بمردم واميگذارد و السلام .\r\n9 - درة الباهرة حضرت حسين بن على ( ع ) فرمود حوائج مردم بشما از نعمتهاى خدا است بر شما مبادا از نعمتها ملول شويد ( در روايت ديگرى گذشت كه نعمتها تبديل به بلا مىشود ) .\r\nفرمود خدايا مرا بوسيله احسان دچار فريفتگى مگردان و با بلا ادبم مكن .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nو فرمود هر كس عطاى ترا بپذيرد در كرم و سخاوت تو كمك نموده .\r\nو فرمود ثروت تو اگر بدردت نخورد تو براى آن ثروت هستى تو خود را براى نگهدارى ثروت باقى نگذار كه او براى تو باقى نخواهد ماند و بخور آن را قبل از اينكه ترا بخورد .\r\n10 - كنز الفوائد : امام حسين ( ع ) روزى بابن عباس فرمود : در باره چيزى كه به تو مربوط نيست سخن مگو زيرا ميترسم بگناه دچار شوى . در باره چيزى كه مربوط به تو است نيز صحبت مكن مگر بدانى جاى صحبت كردن است بسا از گويندگان كه به حق سخن گفته‌اند ولى سرزنش شده‌اند با دو كس بحث و جدال مكن شخص حليم و شخص سفيه . حليم ترا عصبانى مىكند و نادان اذيتت مىكند ، در پشت سر برادر مؤمن خود چيزى بگو كه دوست دارى او پشت سر تو بگويد . چنان عمل كن همانند مردى كه ميداند از جرائمش بازخواست ميكنند و پاداش كارهاى نيكش را ميدهند و السلام .\r\nسخن نافع بن جبير به او رسيد كه در باره معاويه گفته بود : معاويه به جهت حلم ساكت ميماند و بواسطه داشتن علم سخن ميگويد . امام عليه السلام فرمود بلكه خودخواهى موجب سخن گفتن او مىشود و فروماندن موجب سكوتش ميگردد .\r\n11 - اعلام الدين : قسمت اول اين سخنان در شماره 4 گذشت .\r\nصحبت از عقل شد در نزد معاويه امام حسين ( ع ) فرمود عقل كامل نميشود مگر به پيروى حق معاويه گفت در دل شما جز يك چيز نيست ( شايد منظورش كينه است ) .\r\nو فرمود براى هيچ پادشاهى دوائى را تعريف نكن اگر برايش سودمند شود ترا ستايش نخواهد كرد . و اگر ضرر به او برساند ترا متهم مىكند .\r\nو فرمود بسيارى از گناهان است كه بهتر از پوزش خواستن از آن گناه است .\r\nو فرمود مال تو اگر بنفع تو نباشد تو خود را فداى او كرده‌اى . خرج آن را مگذار براى بعد از خود كه ذخيره براى ديگران كرده‌اى . اما از تو بازخواست خواهند كرد و به حساب تو ميگذارند بدان كه تو براى آن نميمانى او نيز براى تو نخواهد ماند بخور آن را قبل از اينكه ترا بخورد .\r\nو در روز عاشورا اين رجز را ميخواند :\r\n الموت خير من ركوب العار * و العار خير من دخول النار \r\n\r\n","description":"","footnote":"","page_name":" 116 ","page_number":116},
  {"content":"\r\n\r\nو الله من هذا و هذا جار مرگ بهتر از ننگ است ، و ننگ بهتر از آتش جهنم قسم به خدا پناه مىبرم از ننگ و مرگ را برميگزينم نه ننگ را .\r\nو فرمود درس دادن علم موجب پيدا شدن معرفت مىشود و طول تجربه عقل را افزايش ميدهد ، شرافت تقوى است ، و قناعت آسايش بدنها است ، هر كه تو را دوست داشته باشد ( از كار ناپسند ) بازت ميدارد و هر كه با تو دشمن باشد فريبت ميدهد ( و تشويقت مىكند ) .\r\nو فرمود هر كس نتواند راى خود را اظهار كند و راه چاره بر او بسته باشد رفق و مدارا وسيله گشايش اوست .\r\n\r\nبخش بيست و يكم سفارشات حضرت زين العابدين ( ع ) و پند و اندرزهاى آن جناب\r\n1 - تحف العقول : از سخنان آن جناب در باره زاهدان .\r\nعلامت كسانى كه در دنيا زاهد و پارسايند و دل بآخرت بسته‌اند ، ترك نمودن آميزش با هر همنشين و دوستى است و رها كردن هر رفيقى را كه با آنها هماهنگ نيست بدانيد هر كس عمل براى ثواب آخرت كند زاهد است نسبت به زيبائى زود گذر دنيا . جوياى مرگ كسى است كه آمادهء آن باشد علاقه و شدت شوق به عمل قبل از گذشتن زندگى است قبل از آمدن چيزى كه چاره‌اى از آن نيست ( يعنى مرگ ) و بيم داشتن قبل از مردن زيرا خداوند ميفرمايد :\r\n  حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ   « 1 » بايد در همين حال زندگى خود را بجاى كسى بگذاريد كه دو مرتبه به دنيا برگشته كه پشيمان كرده از اعمال صالحى كه بجا نياورده براى روز تنگدستى و احتياجش .\r\nبدانيد هر كس از شبيخون بترسد سر به بستر گرم نميگذارد و از خوابيدن خوددارى مىكند ، مقدارى از آب و خوراك خود ميكاهد از ترس يك قدرت دنيائى ( پادشاهى قصد شبيخون دارد ) چگونه آرميده‌اى واى بر تو پسر آدم از شبيخون\r\n\r\n\r\n","description":"","footnote":"\r\n( 1 ) مؤمنون آيه 100 تا زمانى كه مرگ يكى از آنها فرارسد ميگويد خدايا مرا برگردان تا اعمال صالحى را كه از دست داده‌ام جبران كنم .\r\n","page_name":" 117 ","page_number":117},
  {"content":"\r\n\r\nزدن پروردگار عزيز و سخت‌گيرى او و غافل‌گيريش گناهكاران را و بىخبر فرارسيدن مرگ در شب و روز ، اين شبيخونى است كه چاره‌اى از آن نيست و پناهگاهى از آن ندارد و نه جاى فرارى ، مؤمنان ، بترسيد از شبيخون مانند ترسى كه متقين دارند خداوند ميفرمايد :  ذلِكَ لِمَنْ خافَ مَقامِي وَ خافَ وَعِيدِ  « 1 » .\r\nاز زيبائى زندگى دنيا بترسيد و از فريب و شرور آن بهراسيد و متوجه زيان علاقه به دنيا باشيد ، زيرا زينت دنيا آزمايش است و علاقه به آن گناه .\r\nواى بر تو پسر آدم بدان كه سخت‌دلى و قساوت كه از شكم خوارگى پيش مىآيد و سستى كه از تمايل به دنيا پيدا مىشود و خمارى سيرى و غرور قدرت و ثروت مجموعه اينها از چيزهائى است كه انسان را به خود مشغول مىكند و از عمل بازمىدارد و به فراموشى ميگرايد و به ياد نزديك شدن اجل نمىافتد گويا كسى كه مبتلا بحب دنيا است ديوانه است از خمارى شراب ، كسى كه عقل خود را در راه خدا به كار برد بيمناك است ، كسى كه براى خدا عمل كند نفس خود را تمرين و رياضت ميدهد و بگرسنگى او را عادت ميدهد ، بطورى كه اشتياق بسيرى ندارد . چنانچه اسب را عادت به گرسنگى ميدهند براى مسابقه و پيشى گرفتن در مسابقات .\r\nاز خدا بپرهيزيد مانند آن پرهيزكارى كه اميد ثواب دارد و از كيفرش ميترسد خدا را سوگند ياد ميكنم كه او بهانه شما را قطع كرده و ترسانيده است ، شما را تشويق نموده و برحذر داشته ، نه شما علاقه‌اى به ثوابهاى عالى خدا پيدا كرده‌ايد كه عمل نمائيد و نه از عقاب و كيفر شديدى كه ترسانيده است ميترسيد تا از كار زشت خوددارى نمائيد در قرآن كريم بشما اطلاع داده .\r\n فَمَنْ يَعْمَلْ مِنَ الصَّالِحاتِ وَ هُوَ مُؤْمِنٌ فَلا كُفْرانَ لِسَعْيِهِ وَ إِنَّا لَهُ كاتِبُونَ  « 2 » .\r\nهر كه اعمال صالح با ايمان انجام دهد كوشش را نديده نميگيريم و ما براى او يادداشت ميكنيم .\r\nبعد خداوند در قرآن كريم مثلها زده و آياتى را مقرر داشته تا بترسيد از زيبائى زودگذر دنيا فرموده است :\r\n إِنَّما أَمْوالُكُمْ وَ أَوْلادُكُمْ فِتْنَةٌ وَ اللَّهُ عِنْدَهُ أَجْرٌ عَظِيمٌ  « 3 » .\r\n\r\n\r\n","description":"","footnote":"\r\n( 1 ) سوره ابراهيم آيه 18 .\r\n( 2 ) سوره انبياء آيه 94\r\n( 3 ) سوره تغابن آيه 15 .\r\n","page_name":" 118 ","page_number":118},
  {"content":"\r\n\r\nاز خدا بترسيد هر چه ميتوانيد ، بشنويد و اطاعت كنيد . از خدا بترسيد و پند بگيريد از پندهاى خدا ، مىبينم بسيارى از شما را نتيجه كيفر معصيتها ناتوان نموده باز هم نمىترسيد و بدين او آسيب رسانده باز رها نميكنيد نمىشنويد كه خداوند اعلام نموده دنيا بىارزش است و كامل نيست در اين آيه كه ميفرمايد :\r\n  أَنَّمَا الْحَياةُ الدُّنْيا لَعِبٌ وَ لَهْوٌ وَ زِينَةٌ وَ تَفاخُرٌ بَيْنَكُمْ وَ تَكاثُرٌ فِي الْأَمْوالِ وَ الْأَوْلادِ كَمَثَلِ غَيْثٍ أَعْجَبَ الْكُفَّارَ نَباتُهُ ثُمَّ يَهِيجُ فَتَراهُ مُصْفَرًّا ثُمَّ يَكُونُ حُطاماً وَ فِي الْآخِرَةِ عَذابٌ شَدِيدٌ ، وَ مَغْفِرَةٌ مِنَ اللَّهِ وَ رِضْوانٌ وَ مَا الْحَياةُ الدُّنْيا إِلَّا مَتاعُ الْغُرُورِ سابِقُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُها كَعَرْضِ السَّماءِ وَ الْأَرْضِ أُعِدَّتْ لِلَّذِينَ آمَنُوا بِاللَّهِ وَ رُسُلِهِ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ   « 1 » و فرموده :\r\n  يا أَيُّهَا الَّذِينَ آمَنُوا اتَّقُوا اللَّهَ وَ لْتَنْظُرْ نَفْسٌ ما قَدَّمَتْ لِغَدٍ وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ وَ لا تَكُونُوا كَالَّذِينَ نَسُوا اللَّهَ فَأَنْساهُمْ أَنْفُسَهُمْ أُولئِكَ هُمُ الْفاسِقُونَ   « 2 » .\r\nاز خدا بپرهيزيد بندگان خدا ، بيانديشيد و عمل كنيد براى كارى كه خلق شده‌ايد . خداوند شما را بيهوده نيافريده و نه رهايتان خواهد كرد . خود را معرفى نموده و پيامبران را فرستاده و كتاب خود را نازل كرده ، در آن حلال و حرام را بيان نموده ، و حجتها و امثال را توضيح داده ، پرهيزكارى كنيد خداوند بر شما استدلال نموده و فرموده است :\r\n   أَ لَمْ نَجْعَلْ لَهُ عَيْنَيْنِ . وَ لِساناً وَ شَفَتَيْنِ . وَ هَدَيْناهُ النَّجْدَيْنِ    « 3 » .\r\nمگر ما براى او دو چشم قرار نداديم و زبان و دو لب ؟ و او را راهنمائى به دو راه نكرديم .\r\nاين حجتى است بر شما هر چه ميتوانيد پرهيزكار باشيد نيروئى جز به خدا نيست و پناهى جز بر او نه ، صلى الله على محمد و آله .\r\n2 - تحف العقول : نامه‌اى كه زين العابدين عليه السلام به محمد بن مسلم زهرى مينويسد و او را پند ميدهد خداوند ما و تو را از فتنه و آشوبها نگه دارد و از آتش جهنم به تو رحم كند . تو فعلا داراى حالى هستى كه هر كس ترا بشناسد به تو\r\n\r\n\r\n","description":"","footnote":"\r\n( 1 ) سوره حديد : 20 - 21 .\r\n( 2 ) سوره حديد : 20 - 21 .\r\n( 3 ) سوره حشر : 18 - 19 .\r\n","page_name":" 119 ","page_number":119},
  {"content":"\r\n\r\nرحمش مىآيد . نعمتهاى خدا كه موجب سلامتى تو شده ترا سنگين كرده و عمرت را طولانى نموده و حجتهاى خدا بر تو تمام شده از قرآن . و ترا نسبت بدين خود فقيه و مطلع نموده و بسنت پيامبر عارفت كرده در هر نعمتى كه به تو ارزانى نموده و هر حجتى كه بر تو تمام كرده مىآزمايد شكر و سپاسگزارى ترا در آن مورد و آشكارا لطف و فضل خويش را بر تو نمايانده در قرآن كريم ميفرمايد :\r\n لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ  « 1 » .\r\nاى مرد متوجه باش وقتى فردا در مقابل پروردگار خود مىايستى و از تو سؤال مىكند كه چگونه نعمتهايش را پاس داشته‌اى و دستورهايش را بر خود چطور انجام داده‌اى چه پاسخ خواهى داد بدان هرگز خداوند بهانه‌ات را نمىپذيرد و از تو تقصير و كوتاهى را قبول نخواهد كرد . هرگز ، هرگز ، چنين نيست ، از دانشمندان در كتاب خود پيمان گرفته فرموده است :  لَتُبَيِّنُنَّهُ لِلنَّاسِ وَ لا تَكْتُمُونَهُ  « 2 » تا براى مردم بيان كنند و پنهان ننمايند .\r\nبدان كوچكترين چيزى كه پنهان كرده‌اى و سبكترين گناهى را كه به دوش گرفته‌اى همين است كه انس و الفت با ستمگران گرفته‌اى ( زهرى از طرفداران بنى اميه بود كه هشام بن عبد الملك او را معلم فرزندان خود قرار داده بود ) و راه ستمگرى و طغيان را بر او ساده و آسان نموده‌اى با نزديك شدن به آنها و پذيرفتن درخواست ايشان بيم آن دارم كه فردا دين خود را با گناه بدنياى اين خيانتكاران مبادله كرده باشى و از تو بازخواست نمايند راجع به آنچه گرفته‌اى و كمكى كه بظلم ايشان نموده‌اى آنچه را كه حقت نبود گرفتى از كسى كه به تو بخشيد و نزديك به اشخاصى شدى كه حق احدى را نپرداختند و با نزديك شدن خود به آنها يك باطلى را جلوگيرى نكردى . علاقمند به كسى شدى كه دشمن خدا است ، مگر نمىبينى ترا كه دعوت بهمكارى با خود ميكنند استوانه آسياب ستمگرى خويش قرار ميدهند . پلى براى عبور از گرفتاريها و نردبانى براى رفتن بقله گمراهيها تو مردم را دعوت به گمراهى ايشان ميكنى و راه آنها را از پيش ميگيرى . بوسيله تو دانشمندان را به شك و ترديد مياندازند و دلهاى نادانان را به خود متمايل ميكنند . بزرگترين وزراى آنها و قوىترين كارمندانشان نميتوانند به قدر تو تبهكارى آنها را اصلاح نمايد و رفت و\r\n\r\n\r\n","description":"","footnote":"\r\n( 1 ) سوره ابراهيم آيه 7 .\r\n( 2 ) سوره آل عمران آيه 187 .\r\n","page_name":" 120 ","page_number":120},
  {"content":"\r\n\r\nآمد خواص و عوام بسوى آنها . چقدر به تو كم ميدهند در مقابل مقدار زيادى كه از تو ميگيرند . و چقدر كم به تو ميرسند ولى چقدر زياد برايت خرابى بوجود مىآورند متوجه خود باش هيچ كس ملاحظه ترا نخواهد كرد . و به حساب خويش چنان رسيدگى كن كه از تو بازخواست خواهند نمود .\r\nدقت كن چگونه سپاسى كسى را داشته‌اى كه از كوچكى تربيت و تغذيه‌ات نموده تا بزرگى . بيم آن دارم كه مشمول اين آيه شوى :  فَخَلَفَ مِنْ بَعْدِهِمْ خَلْفٌ وَرِثُوا الْكِتابَ يَأْخُذُونَ عَرَضَ هذَا الْأَدْنى وَ يَقُولُونَ سَيُغْفَرُ لَنا  « 1 » .\r\nبعد از آنها گروهى وارث كتاب خدا شدند كه دل به دنيا بستند و شروع به جمع‌آورى دنيا كردند و گفتند در آينده ما را خواهند بخشيد .\r\nتو در جايگاهى پايدار نيستى . در خانه‌اى هستى كه اعلان كوچ داده هيچ كس پس از دوستان خود باقى نخواهد ماند خوشا به حال كسى كه در دنيا بيمناك باشد .\r\nچقدر بدبخت است كسى كه ميميرد ولى گناهانش باقى است .\r\nبترس كه به تو اطلاع داده‌اند و سرعت بگير كه به تو مهلت داده‌اند ، تو با كسى معامله ميكنى كه بىاطلاع نيست . و كسى است كه تمام اعمال ترا حفظ مىكند و هيچ غفلت ندارد ، آماده باش كه سفر دور و درازى در پيش دارى كه نزديك شده مداوا كن گناه خود را كه مبتلا به بيمارى شديد شده ، گمان نكنى كه من ميخواهم تو را توبيخ و سرزنش و تعيير كنم بلكه منظورم اينست كه خداوند بينش ترا كه نابود شده زنده كند و آنچه از دينت را از دست داده‌اى به تو برگرداند و به ياد اين آيه افتادم  وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ  « 2 » .\r\nفراموش كرده‌اى از دوستان و همرديفانت كه از دنيا رفته‌اند و تو تنها مانده‌اى ببين آنها گرفتار شده‌اند مانند تو . و در گردابى چون تو افتاده‌اند آيا آنها را ديده‌اى كه كار خوبى را تو بگوئى آنها بدانند و چيزى را تو بدانى آنها ندانند ( منظور اينست كه مطلب اطلاع تو و جهل آنها نيست ) بلكه موقعيتى است كه تو در دل عامه مردم پيدا كرده‌اى و آنها گرفتار استفاده از تو شده‌اند چون پيرو تو هستند و بدستوراتت عمل ميكنند اگر تو حلال بدانى آنها نيز حلال ميشمارند ، اگر حرام بشمارى آنها هم حرام ميشمارند ، با اينكه حلال و حرام نمودن در اختيار\r\n\r\n\r\n","description":"","footnote":"\r\n( 1 ) سوره اعراف : 168 .\r\n( 2 ) سوره ذاريات آيه 55 .\r\n","page_name":" 121 ","page_number":121},
  {"content":"\r\n\r\nتو نيست ولى اطراف ترا گرفته‌اند بواسطه چشم‌داشتى كه دارند از موقعيت تو و حركت و دانشمندان آنها و غلبه جهل بر تو و آنها و حب رياست و دنياطلبى از تو و آنها . مگر نمىبينى كه در چه جهل و فريبى فرورفته‌اى و مردم در چه بلاء و گرفتارى هستند ، آنها را گرفتار كرده‌اى و فريفته‌اى و از كار خود افتاده‌اند بواسطه مقام و موقعيتى كه در تو مشاهده ميكنند ، علاقه دارند بمقام علمى تو برسند و موقعيت ترا بيابند . بواسطه اين گمراهى در دريائى عميق كه عمق آن قابل درك نيست فرو رفته‌اند و در بلائى بىاندازه گرفتارند خدا نگهبان ما و شما است او ياور است .\r\nاما بعد از هر چه به آن گرفتارى دست بردار تا ملحق به صالحين گردى ، آنها كه در كفنهايشان دفن شده‌اند و شكم آنها به پشتشان چسبيده كه بين آنها و خدا حجابى نيست دنيا آنها را فريب نداده و نه آنها فريب دنيا را خورده‌اند . علاقمند شدند ، به آنچه ( خدا برايشان آماده كرده ) و بجستجوى آن شدند ، مدتى درنگ نكردند و بكاروان پيوستند وقتى دنيا در مثل تو با اين سن زياد و علم فراوان و نزديكى اجل اثر بگذارد و علاقمند به آن باشى چطور ميتواند سالم بماند كسى كه جوان است و اطلاعى ندارد و بينش مختصرى دارد و داراى خرد نيست  إِنَّا لِلَّهِ وَ إِنَّا إِلَيْهِ راجِعُونَ  .\r\nبچه كسى ميتوان پناه برد و چه كسى بفرياد انسان ميرسد . غم و اندوه خود را به خدا شكايت ميكنيم و آنچه در تو مشاهده ميكنيم پاداش و مصيبت خود را در مورد تو از خدا خواهانيم .\r\nدقت كن چگونه سپاسگزار مربى و منعم خود هستى كه از كوچكى تا بزرگى ترا مشمول نعمت خود قرار داده و چگونه بزرگ ميدارى كسى را كه بوسيله دين خود تو را بين مردم شخصيت داده و چطور حفظ ميكنى پوشش و لباس كسى را كه با لباس خود ترا در ميان مردم پوشانده و چگونه نزديك يا دورى نسبت به كسى كه دستور داده به او نزديك و خوار باشى ، چرا از خواب بيدار نميشوى و از لغزش خود پوزش نميخواهى ، بگوئى به خدا قسم دين يك نفر را زنده نكردم و كسى را از گمراهى باز نداشتم اينست سپاسگزارى تو در مقابل ماموريتى كه دارى بيم آن دارم كه چون آنها باشى كه در اين آيه ميفرمايد :\r\n أَضاعُوا الصَّلاةَ وَ اتَّبَعُوا الشَّهَواتِ فَسَوْفَ يَلْقَوْنَ غَيًّا  . « 1 » .\r\n\r\n\r\n","description":"","footnote":"\r\n( 1 ) سوره مريم 59 .\r\n","page_name":" 122 ","page_number":122},
  {"content":"\r\n\r\nترا مامور بانجام دستورات قرآن نموده و علم خود را به تو سپرده ولى آن را ضايع كرده‌اى خدا را سپاسگزارم كه مرا سالم نگه داشته از گرفتاريهاى تو و السلام .\r\n3 - تحف : از امام زين العابدين ( ع ) در مورد اين معانى كلمات قصارى نقل شده .\r\n1 - و فرمود رضايت به قضاى نامطلوب و ناگوار بلندترين درجهء يقين است .\r\n2 - و فرمود هر كس براى خود ارزشى قائل باشد دنيا برايش بىارزش خواهد بود .\r\n3 - عرض شد به آن جناب كه چه كسى از همه مردم با شخصيت‌تر است ؟ فرمود كسى كه دنيا را براى خويش باارزش نداند .\r\n4 - شخصى در خدمت امام گفت خدايا مرا از مردم بىنياز كن ، فرمود اين صحيح نيست ، مردم بهم نيازمندند ولى بگو خدايا مرا نيازمند بمردم شرور مكن .\r\n5 - و فرمود كم نيست عملى با تقوى و چگونه كم شمرده مىشود عملى كه قبول مىشود .\r\n6 - و فرمود از دروغ بپرهيزيد چه دروغ كوچك و چه بزرگ ، دروغهاى جدى و شوخى زيرا شخص وقتى در چيزهاى كوچك دروغ گفت براى دروغ بزرگ نيز جرات پيدا مىكند .\r\n7 - و فرمود كفايت مىكند در يارى خدا ترا همين كه مىبينى دشمنت مشغول معصيت خدا است در رابطه با تو .\r\n8 - و فرمود نگهدارى انسان نفس خود را تمام خير و نيكى است .\r\n9 - بيكى از فرزندان خود فرمود خداوند مرا براى تو خواسته ولى ترا براى من نخواسته ترا سفارش كرده در مورد حقوق من و مرا سفارش نكرده در مورد تو .\r\nنيكى نسبت به پدر و مادر را از دست مده كه تحفه ساده‌ايست .\r\n10 - مردى گفت زهد چيست ؟ فرمود زهد و پارسائى ده قسمت است عاليترين درجه ورع پست‌ترين درجه يقين است و عالىترين درجه يقين پائين‌ترين درجه رضا است . و زهد در يك آيه قرآن توضيح داده شده :\r\n لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ  « 1 » .\r\n\r\n\r\n","description":"","footnote":"\r\n( 1 ) سوره حديد : 23 .\r\n","page_name":" 123 ","page_number":123},
  {"content":"\r\n\r\n11 - و فرمود درخواست نيازمنديها را از مردم خوارى در زندگى و از بين برنده شرم و سبك شدن و فقر و تنگدستى حاضر است . و كمتر نياز خواستن از مردم ثروت حاضر است .\r\n12 - و فرمود محبوبترين شما نزد خدا كسى است كه بهترين عمل را داشته باشد . و باعملترين شما نزد خدا كسى است كه بيشتر علاقه داشته باشد به آنچه نزد خدا است . و كسى كه از همه بيشتر نجات از عذاب خدا پيدا مىكند شخصى است كه ترس از خدا بيشتر داشته باشد و نزديكترين شخص به خدا كسى است كه خوش‌اخلاق‌تر باشد و پسنديده‌ترين شخص در نزد خدا كسى است كه فراوانتر بخانواده خود نعمتها را ارزانى بدارد ( و زندگى را بيشتر به آنها وسعت دهد ) در روايتى در كافى است ( شخصى است كه بيشتر كوشش در راه زندگى خانواده خود كند ) و گرامىترين شما نزد خداوند پرهيزكارترين شما است .\r\n13 - فرمود بيكى از فرزندانش پسرك من دقت كن با پنج نفر مصاحبت و گفتگو و رفاقت در راه مكن ، عرضكرد پدر جان آنها كيانند ؟ فرمود : 1 - بپرهيز از مصاحبت دروغگو زيرا او همچون سراب است كه دور را برايت نزديك نشان ميدهد و نزديك را دور . 2 - بپرهيز از مصاحبت فاسق زيرا او ترا معامله مىكند با يك شكم خوراك يا كمتر از آن . 3 - بپرهيز از مصاحبت بخيل زيرا او از تو مضايقه مىكند در حساسترين موقعيتى كه به او احتياج دارى . 4 - بپرهيز از مصاحبت نادان زيرا او ميخواهد به تو نفع برساند ولى ( از نادانى ) ضرر مىرساند . 5 - بپرهيز از كسى كه قطع رحم مىكند زيرا من او را در كتاب خدا ملعون ديده‌ام « 1 » .\r\n14 - و فرمود معرفت و كمال دين مسلمان باينست كه ترك كند سخن در باره چيزى كه مربوط به او نيست و كم بحث نمودن و داشتن حلم و صبر و اخلاق خوش .\r\n15 - و فرمود فرزند آدم ، تو پيوسته بسوى خير و نيكى در حركت هستى تا وقتى پنددهنده‌اى در خود داشته باشى تا ( وجدان بيدارى داشته باشى ) و سعى كنى از خود حساب كشى و ترس را شعار خود قرار دهى و برحذر بودن را رفتار خويش نمائى .\r\nپسر آدم : تو خواهى مرد و برانگيخته مىشوى و در پيشگاه پروردگار براى\r\n\r\n\r\n","description":"","footnote":"\r\n( 1 ) در كافى است ج 2 ص 641 او را ملعون يافتم در سه جاى قرآن آيات را نقل مىكند .\r\n","page_name":" 124 ","page_number":124},
  {"content":"\r\n\r\nمحاسبه خواهى ايستاد براى آن روز جوابى آماده كن .\r\n16 - فرمود افتخار نژادى براى هيچ قريشى و عربى نيست مگر با تواضع و شرافت و كرم هست مگر با تقوى و نيست عملى مگر با نيت و نيست عبادتى مگر با اطلاع فقهى ، بدانيد دشمن‌ترين شخص در نزد خدا كسى است كه روش امامى را بپذيرد ولى عمل او را انجام ندهد .\r\n17 - فرمود مؤمن در دعاهاى خود يكى از سه استفاده را مىبرد يا برايش ذخيره مىشود و يا دعايش مستجاب ميگردد و يا بلائى از او دفع مىشود كه بايد دچار آن بلا ميشد .\r\n18 - و فرمود منافق نهى مىكند اما خود از كار زشت خوددارى نمىنمايد و امر مىكند ولى خود انجام نميدهد وقتى به نماز ميايستد متوجه اين طرف و آن طرف است . و وقتى به ركوع ميرود خود را مثل چهارپايان به زمين مياندازد وقتى به سجده ميرود همچون پرنده‌ها كه دانه مىچينند سر ميگذارد و برميدارد شب را به اميد شام خوردن دوست دارد و صبح باميد خوابيدن و شب‌زنده‌دارى ندارد اما مؤمن عمل خود را با حلم مىآميزد مىنشيند تا چيزى بياموزد و ساكت است تا سالم بماند . با دوستان خود از امانت‌دارى خويش صحبت نميكند ، و شهادت را براى اشخاص كه از او دورند كتمان نمىنمايد هرگز كار نيكى را از روى ريا نميكند و نه به واسطه خجالت ترك مىكند اگر از او تعريف كنند ميترسد از حرف آنها و از خدا طلب مغفرت مىنمايد راجع بچيزهائى كه آنها نمىدانند نادانى ديگران او را ضرر نمىرساند ( كه تحت تاثير جهل آنها قرار گيرد ) .\r\n19 - امام ( ع ) بيمارى را كه خوب شده بود ملاقات كرده به او فرمود مبارك باشد پاك شدن از گناه برايت خدا به ياد تو افتاد تو هم او را ياد كن و بخشيد ترا از او سپاسگزارى كن .\r\n20 - فرمود پنج چيز است كه اگر در پى آموختنش آنقدر سير و سفر كنيد كه مركب خويش را لاغر و ضعيف نمائيد نميتوانيد مانند آنها را بدست آوريد : 1 - هيچ كس جز از گناه خويش نترسد . 2 - و جز به پروردگار خود اميد نداشته باشد .\r\n3 - و خجالت نكشد كسى كه نميداند اگر چيزى را از او پرسيدند بدنبال آموختن آن برود . 4 - صبر نسبت بايمان مانند سر است نسبت به بدن . 5 - كسى كه صبر ندارد ايمان ندارد .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n21 - و فرمود خداوند ميفرمايد : پسر آدم خشنود باش به آنچه به تو داده‌ام زاهدترين مردمى و عمل كن به آنچه بر تو واجب نموده‌ام از پارساترين و عابدترين اشخاصى و بپرهيز از حرامها از باورع‌ترين مردمى .\r\n22 - فرمود چقدر از فريفته‌ها كه فريب تعريف كردن مردم از آنها را خورده‌اند و چه بسيار از گول خورده‌هائى كه گول پوشش خدا را خورده‌اند و بسا از غفلت زده‌ها كه از تلاش و سعى دست بازداشته‌اند بواسطه اينكه به آنها كمك شده ( و نميدانند كه نيكى و لطف خدا بواسطه اتمام حجت است نه اينكه شايسته آن بوده‌اند ) .\r\n23 - فرمود واى بر آن كس كه يكىهاى او بيشتر از دهگانش باشد منظورش گناه است كه به اندازه همان گناه كيفر مىشود ولى ثواب ده مقابل خواهد شد .\r\n24 - و فرمود دنيا آماده كوچ شده در حالى كه فاصله ميگيرد و آخرت روى آورده در حالى كه نزديك مىشود هر كدام داراى فرزندانى هستند . از فرزندان آخرت باشيد مبادا از فرزندان دنيا شويد . از پارسايان در دنيا باشيد و علاقمندان به آخرت زيرا زاهدان ، زمين خدا را فرش و خاك را لحاف و سنگ و ريگ را بالش آب را پاك‌كننده و بوى خوش و از زندگى در دنيا بسيار زياد كاسته‌اند .\r\nبدانيد هر كس مشتاق بهشت باشد به كارهاى نيك سرعت مىگيرد و از شهوت‌پرستى كناره‌گيرى مىكند و هر كه از آتش بترسد مبادرت بتوبه مينمايد نزد خدا از گناهان خود و از كارهاى حرام بازمىايستد و هر كه زاهد باشد در دنيا گرفتارى و مصائب دنيا بر او ساده و آسان است و از دنيا بيزار نيست .\r\nهمانا خداوند را بندگانى است كه دلهاى آنها وابسته بآخرت و ثواب است آنها گويا بهشتيان را در بهشت ديده‌اند كه مشغول بهره‌بردارى از نعمتهاى بهشتند و دوزخيان را در جهنم مشاهده كرده‌اند كه در آتش معذبند .\r\nاين چنين اشخاصى مردم از شر و ناراحتىهاى ايشان در امانند زيرا دلهاى آنها پيوسته متوجه خوف و ترس از خدا است چشم از حرام بسته و نيازمندى آنها به مردم كم است بكم ساخته‌اند و راضى هستند در معاش به همان مقدار ضرورى .\r\nمدت كوتاهى را صبر ميكنند مبادا روز قيامت دچار حسرت و اندوه طولانى شوند .\r\n25 - مردى به آن جناب عرضكرد من بشما بسيار علاقه دارم در راه خدا . امام\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n( ع ) مدتى سر به زير انداخت سپس فرمود خدايا به تو پناه مىبرم كه مردم مرا در راه تو دوست داشته باشند و تو مرا دشمن بدارى سپس فرمود به او منهم ترا دوست ميدارم در همين راهى كه تو مرا دوست ميدارى .\r\n26 - و فرمود خداوند دشمن ميدارد شخص بخيل را كه سؤال مىكند و اصرار مىورزد .\r\n27 - و فرمود بسا از گول‌خورده‌ها كه فريفته شده‌اند صبح و شام به لهو و خنده مشغولند مىخورد و مىآشامد با اينكه نميداند شايد خداوند او را مورد خشم خود قرار داده كه بواسطه آن خشم دچار جهنم خواهد شد .\r\n28 - و فرمود از اخلاق مؤمن انفاق و بخشش است به مقدارى كه خود در حال تنگى و سختى ميگذراند و وسعت مىدهد به ديگران باندازه‌اى كه امكان وسعت دارد .\r\nو بمردم انصاف ميدهد در رابطه با نفس خويش و اول او سلام بمردم مىكند .\r\n29 - فرمود سه چيز موجب نجات مؤمن است نگاهداشتن زبان از مردم و غيبت نمودن آنها و مشغول كردن خود را بچيزهائى كه براى آخرت و دنيايش سودمند است ، و زياد گريه كردن بر گناه خويش .\r\n30 - فرمود نگاه كردن مؤمن بچهره برادر مؤمن خود بواسطه دوست داشتن و محبت به او عبادت است .\r\n31 - و فرمود سه چيز است هر كه همراه با آن سه چيز باشد در پناه لطف خدا است و در سايه عرش او در قيامت جا ميگيرد و از وحشت بزرگ ، خدا او را در امان خواهد داشت . هر كه آنچه از مردم متوقع است نسبت بمردم در مورد خويش بجا آورد و كسى كه دست دراز نكند و قدم برندارد بسوى كارى مگر اينكه بداند در راه اطاعت خدا است يا مخالفت با او و شخصى كه عيبى از برادر خود نگيرد جز اينكه آن عيب را خود رها نموده گرفتارى شخص همين بس كه مشغول بعيب خويش است كه بعيب ديگران نپردازد .\r\n32 - و فرمود هيچ چيز محبوبتر نزد خدا بعد از عرفان از عفت شكم و شهوت نيست و چيزى محبوبتر نزد خدا از اينكه از او بخواهند نيست .\r\n33 - فرمود بفرزندش كار نيك انجام بده در باره هر كس كه از تو درخواست آن را دارد اگر شايسته نيكوكارى باشد كه كار به جائى كرده‌اى و اگر شايسته نباشد تو شايسته نيكوكارى هستى ، اگر كسى به تو فحش داد از جانب راست برگشت به طرف چپ و عذرخواهى نمود عذر او را بپذير ( منظور اينست كه حتى با اين فاصله كم\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nعذر او را بپذير ) .\r\n34 - و فرمود همنشينى با صالحين موجب اصلاح است برخورد با دانشمندان عقل را افزون مىكند . و فرمانبردارى از فرمانروايان و پيشوايان موجب كمال عزت مىشود و بهره‌بردارى از مال كمال جوانمردى است و راهنمائى كسى كه با تو مشورت مىكند موجب انجام حق نعمت ( است كه خدا به تو ارزانى داشته ) و آزار نرساندن از كمال عقل است و موجب آسايش انسان در دنيا و آخرت .\r\n35 - هر وقت حضرت زين العابدين ( ع ) اين آيه را تلاوت ميكرد  وَ إِنْ تَعُدُّوا نِعْمَةَ اللَّهِ لا تُحْصُوها  « 1 » ميفرمود منزه است خدائى كه هر كس را عارف بنعمت خود نموده او را عارف كرده باينكه نميتواند معرفت بنعمتهاى خدا پيدا كند همانطور كه هيچ كس را عارف بذات خود بيش از اين ننموده كه مىفهمد نميتواند خدا را درك كند . خداى بزرگ معرفت عارف را به همين مقدار كه خود را از شناخت ذاتش قاصر مىيابد پذيرفته است و اينكه بدانند در مقابل نعمت خدا تقصير دارند و كوتاهى ميكنند همين عرفان را بعنوان شكر مىپذيرد ، همان طورى كه علم عارفان را باينكه نميتوانند خدا را درك كنند ايمان قرار داده ، چون ميدانند كه طاقت آنها بيش از اين نيست و از همين بيشتر قدرت پيشرفت ندارند .\r\n36 - و فرمود منزه است خداوندى كه اعتراف بنعمت را بعنوان سپاس قرار داد و منزه است خدائى كه اعتراف به ناتوانى از شكر را شكر قرار داد .\r\n4 - امالى : ثمالى گفت از على بن الحسين ( ع ) شنيدم مىفرمود . تعجب واقعا تمام تعجب از متكبر خودخواهى است كه ديروز نطفه و فردا مرده گنديده است تعجب تمام تعجب از كسى است كه شك در خدا دارد با اينكه آفرينش را مشاهده مىكند . تمام شگفت از كسى است كه منكر مرگ است با اينكه او ميميرد در هر شبانه روز ( با خواب كه نوعى مرگ است ) تمام تعجب از كسى است كه منكر زندگى آينده است با اينكه مىبيند زندگى پيشين را تعجب واقعا از كسى است كه عمل براى دنيا مىكند و آخرت را رها كرده .\r\n5 - دره باهره : حضرت زين العابدين ( ع ) فرمود از خدا بترس بواسطه\r\n\r\n\r\n","description":"","footnote":"\r\n( 1 ) سوره ابراهيم : 37 اگر نعمتهاى خدا را بخواهيد بشمارش درآوريد نميتوانيد آنها را بشماريد و بيك عدد منحصر نمائيد .\r\n","page_name":" 128 ","page_number":128},
  {"content":"\r\n\r\nقدرتى كه بر تو دارد و از او خجالت بكش بواسطه نزديكى او به تو با هيچ كس دشمنى مكن گرچه خيال ميكنى او به تو زيان نميرساند و از دوستى هيچ كس امتناع نورز ، گرچه خيال ميكنى او برايت نفعى ندارد . تو نميدانى چه وقت اميد بدوست خوددارى و نميدانى چه موقع از دشمن خويش بايد بترسى هيچ كس از تو پوزش نخواست مگر اينكه پوزش او را بپذيرى گرچه ميدانى او دروغ ميگويد عيبجوئى از مردم بايد بر زبان تو كم باشد .\r\nو فرمود هر كه بر زمانه خشم بگيرد اين خشم او طولانى خواهد شد .\r\nو فرمود هر كس با پناه بردن به خدا بىنياز باشد ، مردم به او نيازمند ميشوند هر كس متكى بر حسن انتخاب خدا براى خويش باشد آرزو نميكند در غير حالى باشد كه خدا براى او خواسته است و فرمود شخص كريم خوشحال است از بخشش خود ولى شخص لئيم و پست افتخار مىكند بر ثروت خويش .\r\n6 - امالى : سعيد بن مسيب گفت امام زين العابدين ( ع ) مردم را هر جمعه در مسجد پيامبر ( ص ) موعظه ميكرد و آنها را بزهد و پارسائى در دنيا تشويق مينمود و باعمال آخرت ترغيب ميكرد با اين سخنان كه از آن جناب ثبت شده ميفرمود :\r\nمردم از خدا بترسيد و بدانيد كه شما بسوى او برميگرديد هر شخصى آنچه عمل نموده از كارهاى نيك در اين دنيا مشاهده مىكند و آنچه از كارهاى زشت بجا آورده مايل است بين او و آن اعمال فاصله زيادى باشد . خداوند شما را از خويش برحذر داشته ، واى بر تو اى فرزند آدم تو غافلى ولى از تو غفلت نخواهد شد ، فرزند آدم اجل تو سريعترين چيزى است كه بسويت مىآيد . با سرعت هر چه بيشتر در جستجوى تو است . و ممكن است به زودى ترا بيابد ، كه مدت خود را بپايان برده‌اى و ملك الموت روحت را ميگيرد و بسوى منزلى تنها ميروى كه در آن منزل روحت را باز پس ميدهند .\r\nو دو فرشته نكير و منكر بر تو وارد ميشوند براى سؤال و آزمايش بسيار سخت بدان اولين چيزى كه از تو مىپرسند از خدائى است كه مىپرستى و از پيامبرى است كه بسوى تو فرستاده شده . و از دينى كه به آن معتقدى . و از كتابى كه آن را تلاوت ميكنى ، و از امامى كه ولايت او را پذيرفته‌اى . بعد از عمرت مىپرسند كه در چه راه فانى كرده‌اى و از مالت كه از چه راهى بدست آورده‌اى و در چه راه صرف كرده‌اى وسيله دفاع خود را آماده كن و متوجه خويش باش آماده باش براى جواب قبل از\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nآزمايش و سؤال و امتحان . اگر مؤمن و پرهيزكار و عارف بدين و پيرو صادقين و دوستدار اولياى خدا باشى خداوند دليل را به تو تلقين مينمايد و درست جواب خواهى داد و ترا بشارت به بهشت و خشنودى خدا و نيكيها ميدهند و فرشتگان با خوشى و شادى باستقبالت مىآيند اگر چنين نباشى زبانت به لكنت مىافتد و دليل نخواهى داشت و عاجز از جواب ميشوى ترا مژده بجهنم ميدهند و ملائكه عذاب به استقبالت مىآيند با سفره‌هاى گسترده از آتش .\r\nبدان پسر آدم كه پشت سر اين گرفتاريها در روز قيامت چيزهائى است وحشت‌انگيزتر و ناراحت‌كننده‌تر  ذلِكَ يَوْمٌ مَجْمُوعٌ لَهُ النَّاسُ وَ ذلِكَ يَوْمٌ مَشْهُودٌ  خداوند همه جهانيان را از ابتدا تا انتها در آن روز جمع مىكند آن روزى است كه در صور دميده مىشود و هر كس در قبرها است برانگيخته ميگردد . از هيچ كس خون بها گرفته نخواهد شد و از كسى پوزش نمىپذيرند و هيچ كس نمىتواند آن روز به توبه پردازد . جز پاداش نيكيها و كيفر بديها چيزى نيست هر مؤمنى كه به اندازه وزن يك ذره عمل نيك انجام داده باشد آن را مىيابد و هر يك از مؤمنين به اندازه وزن يك ذره كار بد كرده باشند نتيجه‌اش را خواهند ديد .\r\nمردم بترسيد از معصيت و گناهها خداوند شما را در قرآن كريم از آن نهى نموده و برحذر باشيد مبادا از مكر خدا خود را آسوده پنداريد و از كيفر سخت او خود را در امان ببينيد در آن موقع كه شيطان ملعون شما را دعوت به شهوت‌رانى زودگذر و لذتهاى فانى در اين دنيا مىكند خداوند در قرآن كريم ميفرمايد :\r\n إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ  « 1 » .\r\nكسانى كه پرهيزكارند وقتى خيال و وسوسه‌اى شيطانى در آنها پيدا شود متوجه خدا ميشوند و بينش واقعى پيدا ميكنند .\r\nشما را به خدا قسم دلهايتان را همآهنگ با خوف خدا كنيد و به ياد وعده‌هائى كه بشما داده است هنگام بازگشت بسوى او باشيد از قبيل پاداش نيكو همانطور كه از كيفر شديد خود شما را ترسانيده زيرا هر كس از چيزى بهراسد از آن پرهيز مىكند . و هر كه از چيزى بپرهيزد از برخورد با آن ميترسد مبادا از غفلت‌زده‌هائى باشيد كه دلبسته بزيور ظاهرى دنيا شده‌اند كه در نتيجه از آنهائى خواهيد بود\r\n\r\n\r\n","description":"","footnote":"\r\n( 1 ) اعراف : 201 .\r\n","page_name":" 130 ","page_number":130},
  {"content":"\r\n\r\nكه در پى انجام گناهانند خداوند در اين آيه ميفرمايد :\r\n   أَ فَأَمِنَ الَّذِينَ مَكَرُوا السَّيِّئاتِ أَنْ يَخْسِفَ اللَّهُ بِهِمُ الْأَرْضَ أَوْ يَأْتِيَهُمُ الْعَذابُ مِنْ حَيْثُ لا يَشْعُرُونَ أَوْ يَأْخُذَهُمْ فِي تَقَلُّبِهِمْ فَما هُمْ بِمُعْجِزِينَ ، أَوْ يَأْخُذَهُمْ عَلى تَخَوُّفٍ فَإِنَّ رَبَّكُمْ لَرَؤُفٌ رَحِيمٌ    « 1 » .\r\nبپرهيزيد از آنچه خدا شما را پرهيز داده و پند بگيريد از آنچه با ستمگران رفتار كرده در قرآن مجيد مطمئن نباشيد از اينكه گرفتار بعضى از كيفرهائى كه ستمگران را نموده و در قرآن تذكر داده بشويد . به خدا قسم شما را بوسيله ديگران پند داده‌اند و سعادتمند كسى است كه بوسيله ديگرى پند گيرد . خداوند به گوش شما رسانده چه كرده با ستمگران شهرها در گذشته مانند اين آيه :\r\n   وَ كَمْ قَصَمْنا مِنْ قَرْيَةٍ كانَتْ ظالِمَةً وَ أَنْشَأْنا بَعْدَها قَوْماً آخَرِينَ فَلَمَّا أَحَسُّوا بَأْسَنا إِذا هُمْ مِنْها يَرْكُضُونَ . لا تَرْكُضُوا وَ ارْجِعُوا إِلى ما أُتْرِفْتُمْ فِيهِ وَ مَساكِنِكُمْ لَعَلَّكُمْ تُسْئَلُونَ    ( فلما آتاهم العذاب )   قالُوا يا وَيْلَنا إِنَّا كُنَّا ظالِمِينَ . فَما زالَتْ تِلْكَ دَعْواهُمْ حَتَّى جَعَلْناهُمْ حَصِيداً خامِدِينَ   « 2 » .\r\nبه خدا سوگند اين پندى است واقعى اگر شما پندپذير باشيد و بترسيد .\r\nسپس بازگشت بسخن در باره آيات قرآن راجع باهل معصيت و گنهكاران فرمود :  وَ لَئِنْ مَسَّتْهُمْ نَفْحَةٌ مِنْ عَذابِ رَبِّكَ لَيَقُولُنَّ يا وَيْلَنا إِنَّا كُنَّا ظالِمِينَ  « 3 » .\r\nاگر مختصرى از عذاب خدا آنها را فراگيرد فرياد مىزنند اى واى ما خود ستمكار بوديم .\r\nاگر بگوئيد مردم ، اين آيه مربوط به مشركين است صحيح نيست زيرا خداوند ميفرمايد :\r\n وَ نَضَعُ الْمَوازِينَ الْقِسْطَ لِيَوْمِ الْقِيامَةِ فَلا تُظْلَمُ نَفْسٌ شَيْئاً وَ إِنْ كانَ مِثْقالَ حَبَّةٍ مِنْ خَرْدَلٍ أَتَيْنا بِها وَ كَفى بِنا حاسِبِينَ  « 4 » .\r\nبدانيد كه براى مشركان ميزان و سنجشى قرار نميدهند و نه نامه عملى براى آنها باز مىشود نامه عمل مخصوص مسلمانان است . بپرهيزيد بندگان خدا . خداوند دنيا را براى هيچ يك از اولياى خود انتخاب نكرده و هرگز آنها را تشويق به دنيا و\r\n\r\n\r\n","description":"","footnote":"\r\n( 1 ) نحل 44 تا 47 .\r\n( 2 ) سوره انبياء : 12 تا 15 .\r\n( 3 ) انبياء : 46 .\r\n( 4 ) انبياء : 47 .\r\n","page_name":" 131 ","page_number":131},
  {"content":"\r\n\r\nزينت و ظاهر فريبنده آن ننموده . دنيا و مردم را آفريد براى اينكه بيازمايد چه كس عمل بهتر دارد جهت آخرت . به خدا قسم براى شما در قرآن مثلها زده و آيات مختلفى را بيان نموده جهت خردمندان . بيائيد از خردمندان باشيد نيست نيروئى جز به خدا . چشم بپوشيد از چيزى كه خدا دستور داده به آن بىميل باشيد كه منظور همان ظاهر فريبنده دنيا است خداوند در قرآن كريم ميفرمايد :\r\n إِنَّما مَثَلُ الْحَياةِ الدُّنْيا كَماءٍ أَنْزَلْناهُ مِنَ السَّماءِ فَاخْتَلَطَ بِهِ نَباتُ الْأَرْضِ  .\r\nبندگان خدا ، از انديشمندان باشيد و تكيه به دنيا نكنيد خداوند به حضرت محمد ( ص ) پيامبرش و اصحاب فرموده :  وَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ  « 1 » .\r\nمبادا متكى شويد به ظاهر زيباى دنيا و آنچه در دنيا است مانند اعتماد كسى است كه اينجا را خانه ابدى گرفته و محل مورد اعتماد . دنيا منزل بين راه است و بايد بوسيله آن بهدف آخرت رسيد و محل عمل است از اين دنيا اعمال صالح را توشه قرار دهيد پيش از خارج شدن از آن و قبل از آنكه خدا اجازه ويرانى آن را بدهد مثل اينكه دنيا را خراب نموده كسى كه ابتدا شروع بآبادى دنيا كرده و بنايش را نهاده خدا وارث جهان است .\r\nاز خدا براى شما و خود تقاضاى توشه تقوى دارم و زهد در دنيا . خداوند ما و شما را از زاهدان نسبت به ظاهر زيباى دنيا قرار دهد و علاقمندان و عمل‌كنندگان براى رسيدن به ثواب آخرت ما در اختيار خدائيم و بقدرت او زنده‌ايم و متعلق به او هستيم .\r\n7 - امالى : طاوس يمانى گفت از حجر الاسود گذشتم شخصى را ديدم به ركوع و سجده ميرود درست دقت كردم ديدم على بن الحسين زين العابدين عليهما السلام است . با خود گفتم اى نفس مردى پاك از خاندان پيامبر است به خدا بايد دعاى او را غنيمت بشمارم . پيوسته آن جناب را زير نظر داشتم تا نمازش را تمام كرد دست بسوى آسمان بلند و شروع كرد به اين دعا :\r\n\" سيدى سيدى هذه يداى قد مددتهما اليك بالذنوب مملوءة و عيناى بالرجاء ممدودة و حق لمن دعاك بالندم تذللا ان تجيبه بالكرم تفضلا سيدى\r\n\r\n\r\n","description":"","footnote":"\r\n( 1 ) سوره هود : 113 .\r\n","page_name":" 132 ","page_number":132},
  {"content":"\r\n\r\nا من اهل الشقاء فاطيل بكائى ؟ ام من اهل السعادة خلقتنى فابشر رجائى سيدى الضرب المقامع خلقت اعضائى ؟ ام شرب الحميم خلقت امعائى ؟ سيدى لو ان عبدا استطاع الهرب من مولاه لكنت اول الهاربين منك ، لكنى اعلم انى لا افوتك ، سيدى لو ان عذابى مما يزيد في ملكك لسألتك الصبر عليه غير انى اعلم انه لا يزيد في ملكك طاعة المطيعين ، و لا ينقص منه معصية العاصين ، سيدى ما انا و ما خطرى ؟ هب لى بفضلك و جلّلني بسترك و اعف عن توبيخى بكرم وجهك ، الهى و سيدى ارحمنى مصروعا على الفراش تقلبنى ايدى احبتى و ارحمنى مطروحا على المغتسل يغسلنى صالح جيرتى ، و ارحمنى محمولا قد تناول الاقرباء اطراف جنازتى ، و ارحم في ذلك البيت المظلم وحشتى و غربتى و وحدتى . \" طاوس گفت من گريه خود را سردادم بطورى كه صدايم بلند شد ، توجه به من نموده فرمود چرا گريه ميكنى يمانى ؟ مگر اينجا مقام گنهكاران نيست ؟ گفتم مولاى من شايسته است كه خدا دعايت را رد نكند با اينكه جدت محمد مصطفى ( ص ) است .\r\nگفت در همين صحبت بوديم كه چند نفر از اصحاب امام ( ع ) آمدند بجانب آنها توجه نموده فرمود اصحاب من ، شما را سفارش بآخرت ميكنم سفارش به دنيا نميكنم شما خود به دنيا سفارش شده هستيد و نسبت به آن حريص مىباشيد و چنگ به آن ميزنيد . اصحاب من ، دنيا خانه بين راه است و آخرت محل پايدار . از منزل بين راه براى سراى جاويد خود توشه برداريد . پرده‌هاى خود را ندريد در مقابل كسى كه اسرار شما از او پنهان نيست دلهاى خود را از دنيا خارج كنيد قبل از اينكه بدنهاى شما را از دنيا خارج كنند . نديده‌ايد و نشنيده‌ايد غفلتى كه پيشينيان و گذشتگان را فراگرفته بود . نفهميديد چگونه اسرار پنهان آنها گشوده شد . دچار باران خوردى شدند با دگرگون شدن شادى و زندگى خوش و رفاهى كه داشتند .\r\nهدف گرفتاريها و پلكان براى بلاها قرار گرفتند . اين سخن خود را گفتم و براى خود و شما طلب آمرزش ميكنم .\r\n8 - شماره 8 در شماره 16 گذشت و شماره 9 در شماره 17 گذشت .\r\n10 - زهرى گفت حضرت زين العابدين ( ع ) فرمود شديدترين ساعات انسان سه ساعت است :\r\n1 - ساعتى كه با ملك الموت روبرو مىشود . 2 - ساعتى كه از قبر خود بر\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nانگيخته مىشود . 3 - ساعتى كه در پيشگاه پروردگار ميايستد . كه يا به طرف بهشت رهسپار مىشود و يا به طرف جهنم . سپس فرمود اگر نجات يافتى در هنگام مرگ كه تو داراى شخصيت هستى و گر نه هلاك‌شده‌اى ، اگر نجات‌يابى موقعى كه درون قبرت ميگذارند تو رستگارى و گر نه هلاك‌شده‌اى اگر نجات‌يابى در قيامت كه آسوده‌شده‌اى و گر نه هلاك گشته‌اى . و اگر نجات‌يابى پسر آدم هنگامى كه مردم را بر صراط مىبرند رستگارى و گر نه هلاك ميشوى ، اگر نجات‌يابى هنگامى كه مردم به پا ميايستند در پيشگاه پروردگار كه رستگارى و گر نه هلاك گشته‌اى بعد اين آيه را قرائت نمود :\r\n وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ  « 1 » .\r\nفرمود اين برزخ همان قبر است كه در آنجا زندگى دشوارى دارند . به خدا قسم قبر يا باغى از باغهاى بهشت و يا گودالى از گودالهاى جهنم است .\r\nدر اين موقع متوجه يكى از حاضرين شده فرمود به او آسمان‌نشينان مىشناسند چه كس ساكن بهشت و چه كس ساكن جهنم است تو از كداميك آنهائى و كدام خانه مربوط به تو است .\r\n11 - تحف العقول : حكمت و پند و پارسائى امام عليه السلام .\r\nخداوند ما و شما را از نيرنگ ستمكاران و ستم حسودان و ظلم جباران نگه دارد .\r\nمؤمنان . مبادا طاغوتها و پيروان آنها كه دل به دنيا بسته‌اند شما را فريب بدهند آنها به دنيا ميل دارند و به آن روى آورده‌اند و فريفته ماديات شده‌اند و دل به زيور بىدوام و متاع نابودشدنى آن بستاند . بترسيد از آنچه خداوند شما را نسبت به آن برحذر داشته و پارسا باشيد نسبت بچيزهائى كه خداوند دستور زهد و پارسائى به آن داده . تكيه بر دنيا نكنيد مانند اعتماد كردن اشخاصى كه دنيا را محل امن و پايدارى ميدانند . به خدا سوگند در اين دنيا شاهد و نمونه‌هاى بسيارى است كه گواهى بر زينت آن و تغيير روزگار و زيرورو شدن احوال مردم و بلاها و بازى كردن ساكنان دنيا مينمايد .\r\nدنيا كسى را كه داراى شخصيتى نيست بلند مىكند و اشخاص با شخصيت را\r\n\r\n\r\n","description":"","footnote":"\r\n( 1 ) مؤمنون : 100 .\r\n","page_name":" 134 ","page_number":134},
  {"content":"\r\n\r\nپست مينمايد گروهى را فردا داخل جهنم مينمايد در اين جريانها عبرت و امتحان و تنفر است براى كسانى كه بيدار باشند .\r\nروبرو شدن در شبانه‌روز با امورى از قبيل آشوبهاى وحشت‌انگيز و پيش‌آمدهاى تازه و انواع ستم و بلاهاى روزگار و ترس از دژخيم سلطان و وسوسه شيطان دلها را از تصميمهاى خداپسندانه برميگرداند و از راهيابى بسوى حق مىفراموشاند و شناختن اهل حق ، مگر براى گروه اندكى كه خداوند آنها را نگهداشته . جز آنها كه در پناه لطف خدا قرار گرفته‌اند كسى نميتواند تشخيص دهد تغيير روزگار وزير و رو شدن آن را و زيان دلبستگى به دنيا را و آنهايند كه راه رستگارى و طريق واقعى را مىپيمايند سپس با زهد و انديشه زياد كمك مىگيرند و از پندها مىآموزند و متنفر ميشوند . بىعلاقه مىشود بزيور زيباى زودگذر دنيا . و فاصله مىگيرد از لذتهاى آن و دل بنعمتهاى دائم آخرت مىبندد و كوشش خود را در آن راه به كار مىبرد . مراقب مرگ است و زندگى با ستمگران را زشت ميشمارد در چنين هنگامى دنيا را با ديده‌اى روشن و تيزبين تماشا مىكند و توجه به فتنه‌ها و پيش‌آمدهاى انحرافى و ستم پادشاهان ستمگر دارد . بجان خود سوگند ياد ميكنم كه شما فتنه و آشوبهاى گذشته را پشت سر گذاشته‌ايد و گرفتار شدن مردم را به آن فتنه‌ها بطورى آزموده‌ايد كه دليل و راهنمائى است براى شما تا از گمراهان و بدعت‌گذاران و ستمگران و تبهكاران فاصله بگيريد از خدا كمك بگيريد و بازگشت باطاعت او كنيد و اطاعت كسى كه شايسته‌تر باطاعت است از ديگران ( منظور اطاعت از ائمه و پيشوايان دين است كه شايسته اطاعتند ) .\r\nبپرهيزيد ، بپرهيزيد قبل از پشيمان شدن و حسرت خوردن . و رفتن به پيشگاه پروردگار و ايستادن در مقابل او به خدا قسم هيچ كس دچار گناه و معصيت خدا نشد مگر اينكه بسوى عذاب او رفت . و هيچ كس دنيا را بر آخرت مقدم نداشت جز اينكه گرفتار آينده‌اى ناگوار شد و رهسپار جايگاه ناسازگار گرديد . علم به خدا و عمل به طاعت او با يك ديگر پيوسته‌اند هر كه خدا را بشناسد از او ميترسد . اين ترس او را وادار به عمل بفرمان خدا مىكند .\r\nدانشمندان و پيروان آنها كه عارف بخدايند براى او عمل ميكنند و دل به او مىسپارند خداوند در قرآن كريم ميفرمايد :  إِنَّما يَخْشَى اللَّهَ مِنْ عِبادِهِ الْعُلَماءُ  مبادا در جستجو چيزى از دنيا باشيد بوسيله معصيت خدا و در اين زندگى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاشتغال باطاعت او بورزيد . چند روز دنيا را غنيمت بشماريد و كوشش كنيد در كارهائى كه خود فردا موجب نجات شما از عذاب خدا باشد . اين كار دشواريش كمتر از گرفتار شدن به معصيت و آسان‌تر از پوزش خواستن و اميد به نجات با اين عمل بيشتر است .\r\nاطاعت خدا و كسانى را كه خداوند اطاعت آنها را واجب نموده بر هر چيز مقدم بداريد ، مبادا پيروى از فرمانروايان طاغوت منش و فريفته شدن به ظاهر دنيا را مقدم بداريد بر امر خدا و طاعت او و اطاعت از اولو الامر . بدانيد شما بندگان خدائيد و ما با شما هستيم بر ما و شما سرورى فردا حكومت خواهد كرد و او باز خواست از ما مينمايد . پيش از رفتن به اين جايگاه جواب خود را آماده كنيد و هم قبل از بازخواست و رفتن به پيشگاه پروردگار جهانيان .  يَوْمَ يَأْتِ لا تَكَلَّمُ نَفْسٌ إِلَّا بِإِذْنِهِ  .\r\nبدانيد خداوند هيچ دروغگوئى را تصديق نخواهد كرد و هيچ راستگوئى را تكذيب نمىنمايد و پوزش كسى را كه استحقاق دارد رد نمىكند و عذر كسى را كه معذور نيست نمىپذيرد . خداوند حجت كامل را بر مردم بوسيله پيامبران تمام نموده و بعد از پيامبران توسط جانشينان آنها .\r\nاز خدا بپرهيزيد و روى آوريد باصلاح خويش و اطاعت خدا و كسانى كه در راه خدا آنها را دوست ميداريد شايد يك نفر پشيمان شود از كوتاهى كه ديروز نموده در راه خدا و حقوقى را كه ضايع كرده . استغفار كنيد و توبه نمائيد . او توبه‌پذير و از گناهان ميگذرد و اطلاع از كردار شما دارد . از همنشينى با معصيت‌كاران و كمك به ستمكاران و هم‌آهنگى با تبهكاران بپرهيزيد . از فتنه آنها برحذر باشيد و از آنها كناره‌گيرى كنيد . بدانيد كسى كه مخالف اولياء خدا باشد و راه غير خدا را بپذيرد و خودرأى كند در مقابل امر ولى خدا در آتش فروزان است . كه بدنهاى بدون روح را با شعله خود مىخورد . بدنهايى كه شقاوت بر آنها چيره شده : ( آنها مرده‌هائى هستند كه حرارت آتش را نمىيابند ) عبرت بگيريد خردمندان ، خدا را ستايش كنيد بر اينكه شما را هدايت كرده بدانيد كه از قدرت خدا نميتوانيد خارج شويد . عمل شما را به زودى رسيدگى مىكند سپس بسوى او برميگرديد از پندها عبرت بگيريد و بآداب صالحين خود را بيارائيد .\r\n12 - مجالس مفيد : ثمالى گفت نشنيدم كسى زاهدتر از على بن الحسين\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n( ع ) باشد جز آنچه در بارهء على بن ابى طالب ( ع ) شنيده‌ام .\r\nبعد ابو حمزه گفت وقتى على بن الحسين ( ع ) در مورد زهد صحبت ميكرد و پند ميداد هر كه حضور داشت بگريه مىافتاد ابو حمزه گفت در يك يادداشتى سخنانى از امام ( ع ) در باره زهد خواندم آن را نوشتم و خدمت ايشان عرضه داشتم امام آن را تصحيح نمود در آن نامه نوشته بود :  بِسْمِ اللَّهِ الرَّحْمنِ الرَّحِيمِ  خدا ما و شما را از حيله ستمگران نگهدارد تا آخر روايتى كه در شماره 11 گذشت .\r\n13 - مجالس مفيد ابن حازم از على بن الحسين ( ع ) نقل كرد كه پيامبر اكرم ( ص ) فرمود : از اين دو گام محبوبتر در نزد خدا گامى نيست . قدمى كه برداشته مىشود براى تحكيم صفى در راه خدا . و گامى كه برداشته مىشود براى صله رحمى كه آن را قطع كرده و هيچ جرعه و آشاميدنى از اين دو آشاميدن نزد خدا محبوبتر نيست :\r\n1 - خشمى كه با حلم مؤمن فرو مىخورد . 2 - و ناراحتى گرفتارى و مصيبتى را كه با صبر بر خود هموار مىكند . و هيچ قطره‌اى در نزد خدا از اين دو قطره محبوبتر نيست . قطره خونى كه در راه خدا ريخته شود و قطره اشكى كه در دل شب از خوف خدا بريزد .\r\n14 - مجالس مفيد : حضرت زين العابدين ( ع ) پيوسته ميفرمود واى بر كسى كه يكان او بر دهگانش افزايش داشته باشد و حضرت صادق ( ع ) ميفرمود : زيانكار كسى است كه از عمر خود زيان كرده باشد ساعتى بعد از ساعت ديگر .\r\nحضرت زين العابدين ميفرمود : نااميدى را از مردم اظهار نما كه اين خود بىنيازى و غنى است . درخواست را از مردم كم كن درخواست نمودن فقر حاضر است . بپرهيز از چيزهائى كه بايد پوزش از آن بطلبى نماز به خون مثل كسى كه ميخواهد از نماز وداع كند . اگر ميتوانى امروز از روز گذشته و فردا بهتر از امروز باشى اين كار را بكن .\r\n15 - مجالس مفيد : زهرى از يكى از دو امام حضرت باقر يا صادق عليهما السلام نقل كرد كه فرمود : واى بر كسانى كه اعتقاد بامر بمعروف و نهى از منكر ندارند و فرمود هر كس بگويد  لا إِلهَ إِلَّا اللَّهُ  وارد نشده اين گواهى او بملكوت آسمان مگر اينكه تكميل شده با عمل صالح . دين ندارد كسى كه معتقد است بايد اطاعت از ظالم كرد سپس فرمود تمام مردم دل به افزايش ثروت بسته‌اند تا زمانى كه بديدار قبرهاى\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nخود بروند .\r\n16 - مجالس مفيد صفحه 109 ثمالى گفت از حضرت زين العابدين ( ع ) روايت شده كه ميفرمود هر كس واجبات را انجام دهد او از بهترين مردم است . و هر كه اجتناب از محرمات نمايد از عابدترين مردم و باورعترين آنها است و هر كه قانع باشد به آنچه خدا به او ارزانى داشته او از غنىترين مردم است .\r\n17 - اعلام الورى - روايت شده كه على بن الحسين ( ع ) روزى مشاهده كرد حسن بصرى جلو حجر الاسود براى مردم قصه ميگفت به او فرمود : حسن از مردن خوشت مىآيد ؟ جوابداد نه . فرمود راضى هستى اعمالت را حساب كنند گفت نه ، فرمود در غير اين دنيا جاى ديگرى هست كه در آنجا انسان عمل كند گفت نه ، پرسيد خدا را در روى زمين خانه‌ى ديگرى غير اين خانه است كه مردم به او پناه برند گفت نه فرمود پس چرا مردم را از طواف باز ميدارى به آن جناب عرض كردند حسن بصرى گفته است تعجب نيست از كسى كه هلاك شده چطور بدبخت گرديده ؟\r\nتعجب از كسى است كه نجات يافته چگونه نجات يافته . فرمود من ميگويم تعجب نيست از كسى كه نجات يافته چگونه نجات يافته اما تعجب از كسى است كه هلاك شده چطور هلاك گرديده با وسعت رحمت پروردگار .\r\n18 - كشف الغمه : عامر بن واثله گفت هر وقت على بن الحسين ( ع ) اين آيه را تلاوت مينمود :  يا أَيُّهَا الَّذِينَ آمَنُوا اتَّقُوا اللَّهَ وَ كُونُوا مَعَ الصَّادِقِينَ  . « 1 » اى مؤمنين از خدا بپرهيزيد و با راستگويان باشيد . ميفرمود خدايا مرا در بلندترين درجه اين گروه قرار ده ، مرا كمك كن به تصميم‌گيرى و به من آينده نيكو عنايت فرما . مرا چنان از خودخواهى دور كن كه خاطرات دنيا از دلم زدوده شود بواسطه ترسى كه از تو دارم . خدايا به من دل و زبانى بده كه در راه عيبجوئى دنيا و كناره‌گيرى صحيح از آن حركت كنم بطورى كه جز راست نگويم خدايا آثار اجابت دعايم را به من نشان بده با توفيق نيكوئى كه به من ارزانى ميدارى . بطورى كه در هر حال چنان باشم كه تو ميخواهى .\r\n فقد قرعت بى باب فضلك فاقة * به حد سنان نال قلبى فتوقها \r\nبر در خانه لطف و عنايتت مرا نوعى فقر و تنگدستى پناهنده كرده همچون\r\n\r\n\r\n","description":"","footnote":"\r\n( 1 ) سوره توبه آيه 119 .\r\n","page_name":" 138 ","page_number":138},
  {"content":"\r\n\r\nخدنگ برنده‌اى كه دلم را هدف قرار داده باشد با بلاهاى خود .\r\nتا كى سخن از گرفتاريهاى دنيا و مقام صديقين برانم . و خود را وعده بدهم به تصميم راسخى از ميل و اراده‌اى كه در حال حركت بسوى گناهان و خطاها است .\r\nشكايت از خوارى قدرت دنيائى و بدرفتارى آن بكنم با اينكه ديده و شنيده‌ام اگر ديده بصيرت و دلى بيدار داشته باشم .\r\n و كلا الاقى نكبة و فجيعة * و كاس مرارات ذعافا اذوقها \r\nپيوسته روبرو با بدبختى و مصيبت هستم و جامهاى زهرآگينى كه بايد آنها را به چشم .\r\nتا چه وقت خود را بآرزوها سرگرم كنم و اعتماد بدنياى فريبنده داشته باشم .\r\nو دل به دنيا ببندم با شيوه‌هاى ناپسندى كه پيوسته آماده دارد . من در معرض بلاهاى روزگارم ولى انتظار دوام و بقا را دارم و پيك اجل پيوسته در رهگذر است من در دو حالت مختلف هستم با اينكه دنيا راه و رسم مخصوص خود را دارد .\r\n و هن المنايا اى واد سلكته * عليها طريقى او على طريقها \r\nآنها مرگهايند در كدام بيابان قرار گرفته‌ام من بايد از آن راه بگذرم يا آن راه از من ميگذرد ( از اين مرگها رد ميشوم يا مرگها از پيكر من گذر خواهند كرد و مرا بنابودى ميكشانند ) .\r\nتا چه وقت دنيا مرا وعده ميدهد و خلاف وعده مىكند و تا كى به او اعتماد كنم و او خيانت نمايد . هيچ لباس تازه‌اى بر تن نمىپوشى مگر اينكه تازه‌ات كهنه شده و هيچ اجتماعى بوجود نمىآيد مگر اينكه افتراق و جدائى در گروه ديگرى پيدا مىشود ، مثل اينكه دنيا نميتواند آسايش ما را ببيند و بر الفت و هم‌آهنگى ما رنج مىبرد و بر نعمت‌داران رشك و حسد مىورزد .\r\n فقد آذنتنى بانقطاع و فرقة * و اومض لى من كل افق بروقها \r\nدنيا اعلام جدائى و فراق نموده و از هر كرانه‌اى سوسوى جدائى چشمك مىزند .\r\nهيچ بهانه و عذرى ندارد كسى كه بسرعت در سفرى است و در يك منزل بين راه آسوده بيارمد و در غفلت فرو رود ، با انواع ستمهاى دوران و تلخى زندگى و نسيم ملايم فريب . شيرينى دنيا همراه با تلخى شده درگذشته و اين نسيم را گرد و غبار و حسرت و اندوه دگرگون نموده حركتهائى بود ولى ساكن شد . هر دوره‌اى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nهر چه داشت از بين برد .\r\n فما عيشة الا تزيد مرارة * و لا ضيقة الا و يزداد ضيقها \r\nهيچ خوشى نيست مگر اينكه افزايش تلخكامى است و به هيچ تنگنائى دچار نميشوى مگر اينكه مرتب تنگتر مىشود .\r\nچگونه اشك خردمند خشك مىشود و چشم بيدار دل آرام ميگيرد با بدرفتارى دنيا و مصيبتهائى كه دچار ساكنان دنيا مىشود و تغيير و حركتها بناگهان . چگونه دل به او مىبندد كسى كه دنيا را شناخته كه پدران را بداغ فرزندان مبتلا مىكند و فرزندان آسوده از پدران ، اينها هرگز غم پدران خود را نميخورند و از دست پدران عزيزانشان را ميگيرد .\r\n و ترمى قساوات القلوب باسهم * و جمر فراق لا يبوخ حريقها \r\nدلهاى سنگين را با تيرها چنان هدف ميگيرد و آنچنان شعله فراق را بين آنها مىافروزد كه هرگز لهيب و شراره آن فرونمىنشيند ، هيچ اميدى ندارم كه گرفتاريهاى دنيا را توضيح دهم و پرده بردارم از اسرار پنهان كه در معرض دوران فلك قرار گرفته . حرفى نميزنم جز از كشته‌اى كه نابود شده و كسى كه درون خاك پنهان شده و از او كناره گرفته‌اند عبرت بگير شنونده از نابودى ملتهاى گذشته و از بين رفتن نعمتها و آثار دلخراشى كه ميشنوى و مىبينى در شهرهاى خالى از سكنه و باقيماندهء ساختمانهائى كه در حال فنا است و خانه‌هاى خالى .\r\n و كم عاقل افنت فلم تبك شجوه * و لا بد ان تفنى سريعا لحوقها \r\nچه بسيار از مردان عاقلى را كه دنيا از ميان برد و بر اندوه و حزن آنها گريه نكردى پيوستگى به دنيا بسيار سريع گسسته مىشود .\r\nبا ديده دل نگاه كن متكبران و طاغوتان زمان را چگونه به زمين خوردند و با دقت تماشا كن قصرهاى پادشاهان را و ساخته و پرداخته‌هاى ستمگران را . چگونه دنيا با دگرگونيهاى خود و فنا و زوال آنها را متوجه نموده و با زشتيها روبرو كرده و دامن نيستى را بر سر آنها افكنده . مانند دانه گندم آنها را آسياب كرده و در معرض شدت طوفانها قرار داده كه بادهاى سهمگين بر مزار آنها در پهندشت بيابان مىوزد .\r\nفتلك مغانيهم و هذى قبورهم توارثها اعصارها و قبورها اينجا است منزلهاى ايشان و اين هم قبرهاشان كه روزگار بيادگار از آنها\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nباقى گذارده اى كسى كه در آثار ملتهاى گذشته كوشائى بايست و دقت كن . نگاه كن كدام عزت پادشاهى و نعمت انس و الفتى يا خوشگذرانى شخصى است كه شادكامى آنها را آلوده و همراه با غصه نكرده و دست مرگ بين آنها جدائى نيانداخته و آنها را درون خاك تيره نكرده . در دل قبرها از پيكرشان استخوانهاى پوسيده و گلهاى خشك باقيمانده و كهنه و فرسوده شده‌اند .\r\n و آليت لا تبقى الليالى بشاشة * و لا جدة الا سريعا خلوقها \r\nقسم ميخورم كه روزگار شادى نميگذارد و نه چيزى تازه براى انسان مىماند هر چه زودتر كهنه مىشود ديده‌هاى تيزبين و روشن‌بينى خود را از دست داده و افكار دقيق از بين رفته در مطالعه حال آنها كه در برزخ بسر مىبرند و آن خاموشى خواب زياد و مدت اقامت فراوان كه در قبرها دارند و عاقلان را از غفلت سرزنش كرده‌اند چقدر اينها خوش‌گذراندند در اين قصرهاى فرسوده كنونى كه با صداى بلند نامشان را بردند و ستمگران را فراخواندند . پزشكان و دانشمندان را دعوت كردند و از پايگاه رسالت و نبوت نيز تقاضا نمودند ( كه دعا كنيد من خوب شوم اما ) در رختخواب خود همچون مارگزيده از اين پهلو به آن پهلو ميروم و چون دل افسردگان ميگريم و فرياد ميكشم ولى افسوس كه وقت گذشته .\r\n سوى انهم كانوا فبانوا و اننى * على جدد قصد سريعا لحوقها \r\nجز اينكه آنها بودند و ساختند و من نيز به زودى راه آنها را از پيش ميگيرم تيزبينى و هوشيارى انسان را متوجه دلهاى داغدار مىكند . دنيا پرده برداشت از غفلت‌زدگى كسانى كه ديده بر مناظر زيباى دنيا دوخته‌اند . جاى شگفتى است چگونه به دنيا اعتماد مىكند كسى كه آن را ميشناسد عقل خويش را از دست داده با اين اعتماد و بهانه‌ها را برايش پيش كشيده و ديده از برگشت دنيا فروبسته پيوسته نشانه‌ها و نمودارهائى از برگشت روزگار مشاهده مىكند نسبت به گذشتگان و حال آنها و عاقبت كارشان كه چگونه بودند و دنيا چيست و فريب روزگار چگونه است .\r\n و هل هى الا لوعة من ورائها * جوى قاتل او حتف نفس يسوقها \r\nمگر دنيا جز يك عشق ناپايدار است كه پشت سرش بيمارى كشنده و اصلى است كه بسرعت مىآيد راهنمايان راه نجات در هر زمان سخت سرزنش كرده‌اند دنيا را ديده‌ها از اندوه فراوان خون باريده‌اند ولى اين راهنمائيها كهنه شد و آثار بىارزشى دنيا ناشناخته ماند و اختصاص بيك مدت داده شد گرفتاريهاى دنيا .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nوارثان حكمت از يك ديگر جدا شدند من تنها ماندم مانند آهوئى كه يك شاخ دارد تذكر مىدهم اما گوش شنوا نيست و از درد مينالم ولى كسى كه دلسوز باشد نمىيابم .\r\n و ان ابكهم اجرض و كيف تجلدى * و في القلب منى لوعة لا اطيقها \r\nاگر بگريم بر آنها هلاك ميشوم چگونه صبر كنم با اينكه در دل شراره‌اى دارم كه طاقت آن را ندارم ، تا كى به ياد شيرينى دنيا و خوشگذرانى دوران آن باشم و پيرو دلبستگان به دنيا شوم و دل مشغول داشته باشم بارواح گذشتگان با اينكه آنها رهسپار بسوى فساد و تباهى خود شدند و من در بقيه امور دنيا از آنها كناره‌گيرى كرده و از دوستان جدا شدم ، آنچنان خود را بواسطه از دست دادن آنها ناراحت كرده‌ام كه پيوسته آتش اندوهم فزونى مىيابد . و صبر از كفم ميرود گويا من اولين كسى هستم كه بآزمايش درآمده‌ام به ياد معارف دنيا و فراق دوستان مىافتم .\r\n فلو رجعت تلك الليالى كعهدها * رأت اهلها في صورة لا تروقها \r\nاگر روزگار گذشته بازگردد همانطور كه قبلا بوده مردمان زمان خود را به صورتى مشاهده مىكند كه از آنها متنفر است و بدش مىآيد .\r\nچه كسى را سرزنش كنم و با اين نوايم چه كسى را راهنمايى نمايم و بر كه بگريم و كه را بخوانم با او باندوه بنشينم فزون باشم بر نابودى مردگان يا بر جانشينى زشت زنده‌ها . تمام اينها موجب افزايش حزن و ريختن اشكم مىشود .\r\nچه كسى مرا كمك مىكند بر گريه كردن . خردمندى از دلها رخت بربسته .\r\nاشك فرو ميريزد و بايد درد انسان را آب كند با اين فاصله زيادى كه از پزشكان گرفته‌ايم . چگونه خواهند بود آنها با راهنمايان از در مخالفت برخاسته‌اند . زمان رهبران درك نكرده‌اند . آنها را به خود واگذاشته‌اند در گمراهىها و شبهاى تيره و تار سر در گم حركت ميكنند .\r\n حيارى و ليل القوم داج نجومه * طوامس لا تجرى بطئى خفوقها \r\nسرگردانند شب آنها تيره است و ستارگانش بىفروغند . و باقيمانده اين شب كند رو تمام نميشود و فرمود هر كس يك خنده كند مقدارى از عقل خود را از دست داده مثل فراموش كردن يك مطلب علمى و فرمود وقتى بدن مريض نشود به خود مىبالد و فايده‌اى نيست در پيكرى كه به خود ببالد و تكبر ورزد و فرمود از دست دادن دوستان غربتى است .\r\nو فرمود هر كس قانع باشد به آنچه خدا به او داده از بىنيازترين مردم است .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n19 - كتاب نثر الدرر : امام زين العابدين ( ع ) چشمش به گدائى افتاد كه گريه مىكند فرمود اگر تمام دنيا دست اين مرد باشد و يك مرتبه از دستش برود سزاوار نيست بر آن گريه كند .\r\nاز آن جناب پرسيدند چرا پيامبر اكرم يتيم شد از پدر و مادر فرمود تا حق مخلوقى بگردنش نباشد .\r\nو به فرزند خود فرمود پسركم بپرهيز از دشمنى با مردم زيرا از چاره‌انديشى شخص بردبار و حليم خلاصى ندارى و از غافلگيرى شخص پست رهائى نه .\r\nبه او عرضكردند چه كسى از همهء مردم با ارزشتر است فرمود كسى كه براى دنيا ارزشى قائل نباشد « 1 » .\r\nمردى به حضرت زين العابدين ( ع ) گفت چقدر قريش نسبت به پدر شما كينه دارند . فرمود زيرا پيشينيان آنها را بجهنم فرستاد و آيندگانشان را دچار ننگ كرد و بعد صحبت از گناهان شد . فرمود تعجب ميكنم از كسى كه خوددارى از غذا مىكند مبادا ضرر داشته باشد ولى خوددارى از گناه نميكند بواسطه زشتى و كيفر آن .\r\nعرض شد آقا ، چگونه صبح كرديد ؟ فرمود ما صبح كرديم بواسطه انتساب به پيامبر ميترسيم ولى تمام مسلمانان بواسطه پيامبر در امان و آسايشند .\r\nاز مردى شنيد كه خدمت آن جناب رفت و آمد داشت بدگوئى از شخصى مىكند به او فرمود بپرهيز از غيبت زيرا غيبت خورش سگهاى جهنم است .\r\nاز جمله سخنان آن جناب كه محمد بن حسن حمدون در كتاب تذكره آورده اينست كه فرمود : مؤمن بين سه خصلت هلاك نميشود : 1 - گواهى به  لا إِلهَ إِلَّا اللَّهُ  وحده لا شريك له . 2 - شفاعت پيامبر اكرم ( ص ) . 3 - وسعت رحمت خدا . بترس از خداى عزيز بواسطه قدرتى كه بر تو دارد و از او خجالت بكش بواسطه نزديك بودنش به تو . وقتى نماز ميخوانى مثل كسى نماز بخوان كه مىخواهد از نماز وداع كند .\r\nبپرهيز از كارهائى كه بايد پوزش بخواهى . بترس از خدا بنوعى كه همراه با بهانه‌تراشى و پوزش‌طلبى نباشد .\r\nو فرمود بترس از خوشحال شدن از گناه زيرا خوشحالى از گناه بدتر از ارتكاب\r\n\r\n\r\n","description":"","footnote":"\r\n( 1 ) عبارت قبلا ترجمه شده .\r\n","page_name":" 143 ","page_number":143},
  {"content":"\r\n\r\nگناه است و فرمود هلاك شده كسى كه حكيمى ندارد كه راهنمائيش كند و خوار است كسى كه نادانى « 1 » ندارد كه كمكش كند .\r\n20 - روضة الواعظين على بن الحسين ( ع ) فرمود :\r\n مليك عزيز لا يرد قضاؤه * عليم حكيم نافذ الامر قاهر\r\nعنا كل ذى عز لعزة وجهه * فكل عزيز للمهيمن صاغر\r\nلقد خشعت و استسلمت و تضاءلت * لعزة ذى العرش الملوك الجبابر\r\nو في دون ما عاينت من فجعاتها * الى رفضها داع و بالزهد آمر\r\nفجد و لا تغفل فعيشك زائل * و انت الى دار المنية صائر\r\nو لا تطلب الدنيا فان طلابها * فان نلت منها غبها لك ضائر \r\nفرمانرواى عزيزى است كه حكمش را نميتوان رد كرد دانا و حكيم و چيره و نافذ الامر است ذليل و خوارست هر عزيزى در مقابل عزت خدا و هر عزيز در پيشگاه پروردگار كوچك است خوار و تسليم و كوچك و حقيرند در مقابل عزت خداى جهان تمام ستمگران روزگار در برخورد با كوچكترين ناكاميهاى دنيا . پند و اندرزى است براى ترك و زهد و پارسائى در آن كوشش كن غافل مباش كه زندگى زودگذر است و تو بسراى نيستى و مرگ رهسپارى .\r\nبدنبال دنيا مباش كه جستجوى دنيا گرچه به آن برسى عاقبت زيانمند است .\r\n21 - اختصاص : مردى خدمت زين العابدين ( ع ) رسيد و از حال خود شكايت نمود امام ( ع ) فرمود : بيچاره فرزند آدم هر روز گرفتار سه مصيبت است كه از يكى آنها پند و عبرت نميگيرد اگر عبرت بگيرد دنيا و گرفتاريهاى آن برايش ساده مىشود . مصيبت اول يك روز كه از عمرش كاسته شده فرمود اگر زيان و نقصانى در مالش پيدا شود غمگين ميگردد با اينكه پول ممكن است بازگردد ولى عمر قابل برگشت نيست .\r\nدوم روزى خود را در آن روز گرفته اگر حلال باشد بايد حساب آن پس بدهد و اگر حرام باشد بر آن كيفر مىشود . فرمود سومى بزرگتر از اين است عرض كرد چيست ؟ فرمود : هر روز را كه بشام مىرساند يك قدم نزديك بآخرت شده نميداند بجانب بهشت ميرود يا به طرف جهنم .\r\nو فرمود بزرگترين و طولانىترين عمر فرزند آدم روزى است كه از مادر متولد مىشود . دانشمندان گفته‌اند اين سخن را احدى قبل از امام نفرموده .\r\n\r\n\r\n","description":"","footnote":"\r\n( 1 ) در بعضى عبارات خليل يعضده دوستى كه او را كمك كند ذكر شده و اينجا سفيه است كه نادان معنى مىشود .\r\n","page_name":" 144 ","page_number":144},
  {"content":"\r\n\r\n22 - اين شماره قبلا ترجمه شد تا اين قسمت كه در زير ترجمه مىشود : و فرمود هر چيزى ميوه‌اى دارد ميوه گوش سخن نيكو است .\r\nو فرمود هر كس عيبجوئى مردم را بكند با عيبهائى كه در آنها است مردم از او خورده‌گيرى ميكنند بچيزهائى كه در او نيست . هر كس درد خود را نشناسد دوايش موجب ناراحتى و فساد او مىشود .\r\nبه فرزند خود حضرت باقر ( ع ) فرمود : خوددارى از آزار كن و ناسزا را رها كن كمك بگير بر سخن گفتن با سكوت . زيرا سخن گفتن در بعضى از مواقع زيان‌آور است از نادان بپرهيز .\r\nو فرمود كار زشت را رها كن گرچه مشهور به آن شده باشى و علاقه به برگشت بنادانى نداشته باش گرچه بخلاف آن مشهور شده باشى . بپرهيز از خشنود بودن از گناه زيرا پسنديدن گناه بدتر از ارتكاب آن است . بزرگى در تواضع است . و ثروت در قناعت است .\r\nو فرمود هر كس بىنيازى او بواسطه خدا باشد مردم به او نيازمند ميشوند .\r\nو فرمود بهترين كليد كارها راستى است . و بهترين پايان براى آنها وفا است و فرمود هر چشمى در قيامت بيدار خوابى ميكشد مگر سه چشم . چشمى كه در راه خدا بيدار خوابى كشيده و چشمى كه از حرام بسته بوده و چشمى كه از خوف خدا اشك ريخته .\r\nو فرمود شخص كريم از بخشش خود خوشحال است ولى شخص پست به مال خود افتخار مىكند .\r\nو فرمود بپرهيز از غيبت كه خورش سگهاى جهنم است .\r\nو فرمود هر كس متكى بحسن انتخاب خدا براى خود باشد آرزوى حالى غير آن حالى كه خدا برايش خواسته نميكند .\r\nگفته شده : با آن جناب در بعضى از مسائل فقهى بحث و مجادله نمودند فرمود فلانى اگر تو به منزل ما بيائى نشانت مىدهم آثار جبرئيل را بر روى فرشهاى خود . ممكن است كسى از ما بسنت پيامبر واردتر باشد .\r\nو فرمود : هر گاه ميخواست نماز بخواند ميرفت در محلى ناملايم خود را پنهان ميكرد و در آنجا نماز ميخواند . زياد گريه ميكرد يك روز در گرماى شديد به طرف كوهها رفت تا در آنجا نماز بخواند . غلامش از آن جناب تعقيب نمود ديد سر بر\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nروى سنگى به سجده نهاده ، سنگى ناهموار و گرم است و گريه مىكند آنقدر نشست تا امام سر از سجده برداشت . مشاهده كرد مثل اينكه سر در آب فرو برده از اشكى كه بر چهره مباركش هست ، عرضكرد سرور من نميرسد آن موقعى كه اندوه شما پايان پذيرد ؟\r\nفرمود واى بر تو يعقوب ، پيامبر بود و پسر پيامبر و دوازده پسر داشت يكى از آنها از نظرش پنهان شد آنقدر گريه كرد تا چشمش كور شد و پشتش خميده و سرش از غم سفيد گرديد . با اينكه پسرش زنده بود و اميد ديدارش را داشت . من به چشم خود ديدم پدر و برادر و عموهايم و پسر عموهايم هجده نفر كشته شدند و بر روى زمين افتاده بودند كه باد بر پيكر عزيزشان ميوزيد چگونه اندوهم پايان پذيرد و اشك چشمم خشك شود .\r\n\r\nبخش بيست و دوم سفارشات حضرت باقر عليه السلام\r\n1 - تحف العقول : سفارش بجابر يزيد جعفى روايت شده از امام باقر ( ع ) كه بجابر فرمود : جابر پنج چيز را از مردم زمان خود غنيمت بدان : 1 - اگر حاضر باشى ميان جمع شناخته نميشوى . 2 - و اگر غايب شدى بدنبالت نميگردند . 3 - اگر در جمع بودى با تو مشورت نخواهد شد . 4 - اگر مشورت شود گفتارت پذيرفته نخواهد شد .\r\n5 - و اگر بخواستگارى رفتى با تو ازدواج نكنند . ( مجموعه فرمايش امام در اين مورد برحذر داشتن از خطرهاى شهرت‌طلبى است ) و ترا به پنج چيز سفارش ميكنم اگر به تو ظلم كنند تو ظلم نكن ، 2 - و اگر به تو خيانت كردند تو خيانت نكن . 3 - اگر ترا لعنت بدروغ‌گوئى دادند خشمگين مشو . 4 - و اگر ترا تعريف كردند خوشحال مشو . 5 - اگر از تو بدگوئى كردند ناراحت مشو .\r\nدقت كن در مورد حرفى كه در باره‌ات گفته‌اند اگر آنچه گفته‌اند در خود مىيابى . خشم تو بر يك واقعيت موجب افتادنت از نظر خدا مىشود كه اين بزرگتر است از ترسى كه دارى از نظر مردم نيافتى اگر بر خلاف گفته آنهائى . ثوابى بدست آورده‌اى بدون آن كه در كسب اين ثواب بدن خود را برنج بياندازى .\r\nبدان تو دوست ما نيستى تا آنكه اگر اهل شهر شما جمع شوند و بگويند تو مرد بدى هستى از اين حرف آنها محزون نشوى و اگر بگويند مرد خوبى هستى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nموجب خوشحاليت نشود . ولى خود را بر كتاب خدا عرضه بدار اگر از راه قرآن ميروى . آنچه را او برحذرت داشته بدان بىميلى و آنچه ترغيبت نموده به آن رغبت و علاقه دارى . از مسائلى كه ترسانيده ميترسى . پايدار و ثابت قدم باش و شادمان در اين صورت هر چه در باره‌ات بگويند ترا زيانى نمىرساند . اما اگر مخالف قرآن هستى پس چرا فريب نفس خود را خورده‌اى . از مؤمن خواسته‌اند كه با نفس خود بمبارزه برخيزد . تا بر او پيروز شود گاهى در اثر مبارزه انحراف نفس را جلوگيرى مىكند و مخالفت با هواى نفس خود در راه خدا مىكند . و گاهى نفسش او را بر زمين مىزند و پيرو هواى نفس مىشود . خداوند دستش را ميگيرد و بلندش مىكند و او از جاى برمىخيزد . از خطايش خدا مىگذرد و او نيز متذكر مىشود و رو بتوبه و بيم و ترس مىآورد . كه اين مطلب موجب افزايش بصيرت و بينش او ميگردد چون ترسش افزون شده . زيرا خداوند ميفرمايد :  إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ  « 1 » .\r\nجابر روزى كم خدا را براى خود زياد شمار ، تا راه بشكر پيدا كنى و اطاعت و بندگى زياد خود را كم بشمار تا نفس خود را سرزنش كرده باشى و راه به عفو و بخشش پيدا كنى . جلوگيرى از نفس خود كن شر فعلى را دفع كن از خود بوسيله علم و اطلاع موجود . علم و اطلاع موجود را به كار بند با عمل خالص و برحذر باش در عمل خالص از غفلت عظيم بوسيله شدت بيدارى و هوشيارى « 2 » .\r\nهوشيارى شديد و بيدارى زياد را بوسيله خوف واقعى بدست آور . بترس از آرايش پنهان بوسيله زندگى فعلى و برحذر باش از هم‌آهنگى با هواى نفس بوسيله راهنمائى عقل . خوددارى كن هنگام غلبه هواى نفس بوسيله راهنمائى علم . به سرعت در پى اعمال خالص باش براى روز جزاء خود را بميدان قناعت برسان با پرهيز از حرص . حرص عظيم را جلوگيرى كن بوسيله مقدم داشتن قناعت شيرينى\r\n\r\n\r\n","description":"","footnote":"\r\n( 1 ) اعراف : 200 پرهيزكاران وقتى دچار وسوسه شيطانى شوند متذكر شوند و بينش و بصيرت مىيابند .\r\n( 2 ) شايد منظور اينست كه گاهى در عمل خالص ممكن است عجب و خودپسندى چنان انسان را فراگيرد در حالى كه غافل است و با هوشيارى بايد متوجه اين عجب شود كه عمل را تباه مىكند .\r\n","page_name":" 147 ","page_number":147},
  {"content":"\r\n\r\nپارسائى و زهد را بوسيله كوتاه كردن آرزو بدست‌آور . وسائل طمع را قطع كن با نااميدى . جلو راه عجب را ببند بوسيله شناختن نفس . خود را آسوده كن بآسايش نفس بوسيله واگذارى امور به خدا . آسايش بدن را بوسيله آسايش دل بجو و خود را بآسايش دل برسان بوسيله كم خطا كردن . قلب رقيق را بوسيله زياد ياد خدا كردن در خلوتها بدست‌آور . روشندلى را با حزن دائم پيدا كن . از شيطان برحذر باش با ترس واقعى . مبادا اميد كاذب داشته باشى كه در ترس واقعى قرار خواهى گرفت خود را براى پيشگاه خدا بيارا بوسيله صداقت در اعمال خود را محبوب خدا قرار ده با سرعت انتقال . بپرهيز از به تعويق انداختن و عمل را بآينده سپردن كه اين كار دريائى است كه در آن بسيارى غرق شده‌اند . بپرهيز از غفلت كه موجب قساوت قلب مىشود از سستى در كارى كه بهانه‌اى ندارى بپرهيز . پشيمان‌شده‌ها به اين بهانه‌ها پناه مىبرند . گناهان گذشته را جبران كن با پشيمانى زياد و استغفار فراوان ، خود را در معرض رحمت و عفو خدا قرار ده به برگشت نيكو . كمك بگير به بازگشت نيكو از دعاى خالص و مناجات در دل شبها . خود را بشكر بزرگ برسان به وسيله زياد شمردن رزق كم و كم شمردن عمل زياد و افزايش نعمت را با شكر زياد بدست‌آور و خود را پايبند شكر عظيم بكن بوسيله ترس از زائل شدن نعمت . بقاى شرافت و بزرگوارى را با نابود كردن طمع بجو . خوارى طمع را با عزت نااميدى ( از مردم ) جلوگيرى كن عزت نااميدى را با همت بلند بدست‌آور . از دنيا توشه بردار با كوتاه نمودن آرزو عجله كن در رسيدن بهدف هنگام فرصت . امكان وجود ندارد مانند روزهاى گذشته با صحبت بدنها . بپرهيز از اطمينان بشخصى كه مورد اعتماد نيست زيرا شر و ناراحتى به صورت عادت درمىآيند مانند اعتياد به غذا .\r\nو بدان هيچ علمى مانند سلامت‌جوئى نيست . و هيچ سلامتى مانند سلامت دل نيست . عقلى مانند مخالفت با هواى نفس نيست و هيچ خوفى مانند ترسى كه مانع از انجام كار زشت شود نيست . و هيچ اميدى مانند اميدى كه كمك به رسيدن به هدف بكند نيست . فقر و تنگدستى مانند فقر دل نيست . و ثروتى مانند ثروت نفس نه . نيروئى نيست مانند غلبه شهوت و هواى نفس . نور و روشنى مانند يقين وجود ندارد . و هيچ يقين مانند كوچك دانستن دنيا نيست . و شناختن مانند شناخت نفس خويش نيست نعمتى مانند عافيت و سلامتى نيست . عافيتى مانند مساعدت توفيق وجود ندارد . هيچ شرافتى مانند همت بلند نيست و زهدى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nهمچون كوتاه نمودن آرزو نيست و هيچ حرصى مانند مسابقه دادن در بدست آوردن درجات نيست . عدلى مانند انصاف وجود ندارد و هيچ تجاوزى مانند ستم نيست و هيچ ستمى مانند پيروى هواى نفس وجود ندارد . و هيچ طاعتى مانند انجام فرائض نيست و هيچ ترسى مانند حزن وجود ندارد و مصيبتى مانند ندانستن عقل نيست . و هيچ بىعقلى چون كم يقينى وجود ندارد و هيچ كمبود يقينى مثل ترس نداشتن نيست . هيچ ترس نداشتن مانند كمبود حزن نيست بر نداشتن ترس . و هيچ مصيبتى مانند سبك شمردن گناه نيست و خشنودى تو بوصفى كه فعلا دارى . فضيلتى چون جهاد نيست و هيچ جهادى مانند مبارزه با هواى نفس نه ، نيروئى مانند فرو بردن خشم نيست و گناهى مانند علاقه بزندگى نيست و خوارى مانند خوارى طمع وجود ندارد . بپرهيز از تفريط هنگام فرصت زيرا تفريط براى تفريطكننده موجب زيان است .\r\n2 - و از سخنان آن جناب نيز بجابر است كه روزى بيرون آمد در حالى كه ميفرمود جابر به خدا قسم صبح كردم در حالى كه محزون و دل به آن مشغول دارم عرضكردم مولاى من بفرمائيد بر چه چيز محزونى و دل بچه مشغول ميدارى آيا تمام اينها در ارتباط با دنيا است . فرمود نه جابر ولى اندوهگين براى كارهاى آخرت جابر هر كس بواقع ايمان در قلبش داخل شود دلش هرگز تمايل بزينت دنيا ندارد زينت و آرايش زيباى دنيا بازيچه و بيهوده است . خانه آخرت زندگى واقعى است جابر شايسته نيست كه مؤمن اعتماد نمايد و تكيه كند بر ظاهر فريبنده‌ى دنيا .\r\nبدان كه دنياداران اهل غفلت و غرور و نادانى هستند همانا فرزندان آخرت مؤمن عامل و زاهدند اهل علم و فقه و اهل فكر و عبرت و آزمايش هستند و از ياد خدا خسته نميشوند .\r\nو بدان جابر پرهيزكاران ثروتمندند . مقدار كمى از دنيا آنها را بىنياز كرده و خرج كمى دارند . اگر كار نيك را فراموش كنى بيادت مىآورند و اگر عامل كار نيك باشى كمك به تو ميكنند . شهوتها و لذتهاى خود را پشت سر مياندازند . و اطاعت خدا و امامشان را مقدم ميدارند توجه به راه نيك دارند و به ولايت دوستان خدا و آنها را دوست بداريد و پيروى كنيد .\r\nخود را در دنيا همچون كسى قرار ده كه ساعتى در منزلى آرميده و بعد از آنجا كوچ مىكند . يا مثل مالى كه در خواب بدست آورده‌اى شاد شدى و مسرور\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nگرديدى بعد بيدار شدى از خواب و هيچ چيز در دست ندارى من برايت مثل زدم تا متوجه شوى و به آن عمل كنى اگر خدا به تو توفيق بدهد . جابر دين و آئينى كه خدا به تو ارزانى داشته حفظ كن . و خيرخواه خود باش . ببين خدا در زندگى تو چگونه است . همانطور براى تو تضمين شده در بازگشتت بسوى او . دقت كن اگر دنيا در نظر تو به آن صورتى نيست كه برايت توضيح دادم . خود را به صورتى دگرگون كن كه بتوانى رضاى خدا را امروز بدست آورى . بسا از حريص‌ها بر يكى از امور دنيا كه حرص دارد بر رسيدن به آن امر همين كه به آن رسيد همان امر براى او و بال و بدبختى مىشود . و بسا از كسانى كه علاقه‌اى بيكى از كارهاى آخرت ندارد ولى آن كار را مىكند بوسيله همان سعادتمند مىشود .\r\n3 - از سخنان امام باقر ( ع ) در باره شمشيرها . يكى از شيعيان در مورد جنگهاى امير المؤمنين ( ع ) سؤال كرد . در جواب او فرمود : خداوند محمد مصطفى ( ص ) را برانگيخت با پنج شمشير سه شمشير از آنها آخته است كه در غلاف نميرود تا وقتى كه جنگ پايان پذيرد . و جنگ پايان‌پذير نيست جز اينكه خورشيد از مغرب طلوع كند ( كنايه از نشانه‌هاى قيامت است ) وقتى خورشيد از مغرب طلوع كرد تمام مردم در امانند آن روز . در چنين روزى ديگر ايمان آوردن براى شخص سودى ندارد اگر قبلا ايمان نياورده باشد و يا در ايمان خود كسب خيرى نكرده باشد ، و يك شمشير پيچيده شده و نگهداشته شده و شمشير ديگرى نيز در غلاف است . ديگرى آن را از غلاف خارج مىكند و اما حكمش مربوط بما است .\r\nاما شمشيرهاى آخته و از نيام درآمده يكى شمشيرى است كه بر سر مشركين عرب كوفته شد كه خداوند ميفرمايد :\r\n فَاقْتُلُوا الْمُشْرِكِينَ حَيْثُ وَجَدْتُمُوهُمْ وَ خُذُوهُمْ وَ احْصُرُوهُمْ وَ اقْعُدُوا لَهُمْ كُلَّ مَرْصَدٍ  « 1 »  فَإِنْ تابُوا  ( اى آمنوا )  وَ أَقامُوا الصَّلاةَ وَ آتَوُا الزَّكاةَ فَإِخْوانُكُمْ فِي الدِّينِ  « 2 » .\r\nاز اينها جز كشته شدن يا اسلام آوردن پذيرفته نميشود اگر كشته شدند اموال آنها غنيمت است و خانواده‌اشان اسير اسلام بنا بر روش و سنتى كه پيامبر اسلام صلى اللَّه عليه و آله عمل كرده زيرا آن جناب اسير گرفت و بخشيد و خونبها\r\n\r\n\r\n","description":"","footnote":"\r\n( 1 ) سوره توبه آيه 5 : مشركين را بكشيد هر جا پيدا كرديد آنها را بگيريد و محاصره كنيد و در هر سنگرى در كمين آنها باشيد .\r\n( 2 ) سوره توبه آيه 11 : اگر ايمان آوردند و نماز به پا داشتند و زكات دادند برادر دينى شما هستند .\r\n","page_name":" 150 ","page_number":150},
  {"content":"\r\n\r\nگرفت شمشير دوم بر اهل كتاب و ذمه است خداوند ميفرمايد :  وَ قُولُوا لِلنَّاسِ حُسْناً  « 1 » با مردم سخن به نيكى بگوئيد اين آيه در باره اهل ذمه نازل شده و اين آيه نيز نسخ آن است :  قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ لا يُحَرِّمُونَ ما حَرَّمَ اللَّهُ وَ رَسُولُهُ وَ لا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَ هُمْ صاغِرُونَ  . « 2 » پيكار كنيد با كسانى كه ايمان به خدا و روز قيامت ندارند و حرام نمىدانند آنچه را خدا و پيامبرش حرام نموده و اعتقاد صحيح ندارند از اهل كتاب تا موقعى كه حاضر به پرداخت ماليات مخصوص ( بنام جزيه ) شوند و با دست خود خوارى بپردازند هر كدام در منطقه اسلام ساكن باشند از آنها جز پرداخت جزيه يا كشته شدن پذيرفته نمىشود اموالشان غنيمت و خانواده‌شان اسيرند . اگر جزيه را پذيرفتند بر ما حرام است اسير نمودن آنها و اموالشان و ازدواج با آنها نيز براى ما حلال مىشود اما كسانى كه در \" دار المحراب \" منطقه جنگى باشند جايز است اسير كردن و گرفتن اموالشان و ازدواج با آنها براى ما صحيح نيست و از آنها پذيرفته نميشود مگر داخل شدن در منطقه اسلام و جزيه يا كشته شدن .\r\nو شمشير سوم بر مشركين غير عرب است مانند ترك و ديلم و خزر ( كه گروهى هستند چشمهاى كوچك دارند شايد چينىها باشند ) خداوند عزيز در اول سوره‌اى كه بحث از كفار نموده و داستان آنها را نقل مىكند ميفرمايد :  فَضَرْبَ الرِّقابِ حَتَّى إِذا أَثْخَنْتُمُوهُمْ فَشُدُّوا الْوَثاقَ . فَإِمَّا مَنًّا بَعْدُ وَ إِمَّا فِداءً حَتَّى تَضَعَ الْحَرْبُ أَوْزارَها  « 3 » .\r\nگردن آنها را بزنيد تا كشته زيادى از ايشان بنمائيد سپس باقيمانده را در بند اسارت قرار دهيد يا بعد از اسارت منت بر آنها مىنهيد و يا فدا و خونبها ميگيريد تا جنگ پايان پذيرد . از اينها جز كشته شدن يا دخول در اسلام پذيرفته نميشود و ازدواج با آنها براى ما حلال نيست تا وقتى كه در منطقه جنگى هستند .\r\nاما شمشيرى كه پيچيده است و نگهداشته شده شمشيرى است كه بر ستمگران و اهل بغى كشيده مىشود و از تاويل آيه استفاده ميگردد خداوند ميفرمايد :  وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الْأُخْرى \r\n\r\n\r\n","description":"","footnote":"\r\n( 1 ) سوره بقره : آيه 83 .\r\n( 2 ) سوره توبه : آيه 30 .\r\n( 3 ) سوره محمد آيه 4 .\r\n","page_name":" 151 ","page_number":151},
  {"content":"\r\n\r\n فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّهِ  « 1 » .\r\nهمين كه اين آيه نازل شد پيامبر اكرم ( ص ) فرمود : برخى از شما پس از من بر تاويل قرآن جنگ خواهد كرد چنانچه من با تصريح قرآن جنگيدم . از پيامبر اكرم پرسيدند آن شخص كيست ؟ فرمود همان كسى كه كفش را پينه مىزند منظورش امير المؤمنين ( ع ) بود .\r\nعمار ياسر گفت ( در جنگ صفين ) با همين پرچم بهمراه پيامبر سه مرتبه جنگيدم ( بدر و احد و حنين ) و اين چهارمى است به خدا قسم اگر چنان ما را بر اثر ضربات شمشير خود عقب بنشانند تا برسيم به ناحيه خرمازار هجر ( بحرين ) ما يقين داريم كه برحق هستيم و آنها بر باطل .\r\nامير المؤمنين ( ع ) رفتار خود را در جنگ با آنها مانند رفتار پيامبر ( ص ) انجام داد در روز فتح مكه چون در آن روز پيامبر از خانواده‌هاى آنها اسير نگرفت و فرمود هر كه درب خانه خود را ببندد در امان است . امير المؤمنين ( ع ) نيز در جنگ جمل ميان سپاهيان فرياد زد كسى را از زن و بچه اسير نكنيد . و مجروحى را نكشيد و از پى كسى كه فرار مىكند نرويد ، هر كه درب خانه خود را ببندد در امان است و هر كه سلاح بياندازد نيز در امان است اما شمشيرى كه در غلاف است آن شمشيرى است كه براى قصاص از نيام خارج مىشود خداوند ميفرمايد  النَّفْسَ بِالنَّفْسِ وَ الْعَيْنَ بِالْعَيْنِ  اين شمشير برآمدن از نيامش در اختيار اولياى مقتول است اما حكم آن مربوط بما است اينست شمشيرهائى كه خداوند محمد ( ص ) را بر آن مبعوث نموده هر كه منكر آنها يا يكى از آنها و مقدارى از احكام و دستوراتش باشد كافر است به آنچه خدا نازل كرده بر پيامبرش محمد مصطفى صلى اللَّه عليه و آله .\r\n4 - پند و اندرزى - روزى گروهى از شيعيان خدمت امام باقر ( ع ) رسيدند .\r\nامام آنها را پند و اندرز داد و از خدا ترسانيد ولى ايشان سرگرم خود بودند و سخنان امام را به بازيچه ميگرفتند . امام باقر ( ع ) خشمگين شد . مدتى سر به زير افكند سپس سر برداشته فرمود اگر مقدارى از سخنان من در يكى از شما اثر واقعى\r\n\r\n\r\n","description":"","footnote":"\r\n( 1 ) سوره حجرات آيه 9 - اگر دو گروه از مؤمنان با يك ديگر بجنگ پرداختند بين آنها اصلاح كنيد اگر يكى بر ديگرى ستم روا داشت با ستمكار بجنگ بپردازيد تا برگردد بفرمان خدا .\r\n","page_name":" 152 ","page_number":152},
  {"content":"\r\n\r\nخود را بگذارد از ناراحتى ميميرد اى مجسمه‌هاى بدون روح و اى مگسهاى بدون چراغ شما همانند چوبهاى تراشيده هستيد كه بر ديوار تكيه داده شده و بتهاى تراشيده مگر طلا را از سنگ استخراج نمىكنيد ؟ مگر روشنائى را از نور درخشان نمىگيريد ؟ مگر مرواريد را از دريا خارج نمىكنيد ؟ سخن پاك را بگيريد از هر كه ميگويد گرچه خود او عمل به آن نكند خداوند در اين آيه ميفرمايد :\r\n الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ  « 1 » .\r\nواى بر تو اى فريب خورده چرا تشكر نميكنى و ستايش نمىنمائى كسى را كه تو به او چيز بىدوام و ناپايدارى ميدهى و او به تو چيز پايدار و بادوام ميدهد يك پول سياه فانى ميدهى در مقابل ده برابر باقى و پايدار و تا هفتاد برابر و زيادتر از خداوند كريم ميگيرى خداوند به تو در پاداش چنين ميدهد او غذا و آب و لباس و صحت و ستر عورت به تو مىبخشد و ترا در شبانه‌روز حفظ مىكند و در موقع بيچارگى فريادرس تو است و تصميم براهنمائى تو گرفته . گويا فراموش كرده‌اى شبهائى را كه به درد و بيمارى مبتلا بودى و ميترسيدى . او را خواندى جوابت را داد كه بواسطه اين لطف و عنايتش سپاس او بر تو واجب گرديد . او را فراموش كردى و دستورش را زير پا نهادى .\r\nواى بر تو تو دزدى از دزدان گناهى هر وقت يك شهوترانى يا گناهى پيش مىآيد بسرعت از آن استقبال ميكنى و بنادانى بر آن اقدام مينمائى . مرتكب آن ميشوى گويا خدا ترا نمىبيند مگر او در كمينگاه نيست . اى جوياى بهشت چه خواب طولانى و مركب كندرو و همت ضعيفى دارى ؟ ترا به خدا دقت كن در پى چه هستى تو خود و چگونه‌اى فراركننده از آتش چقدر بسرعت جانب آتش ميتازى و چقدر بدنبال چيزى هستى كه ترا طعمه آتش مىكند . تماشا كنيد به اين قبرها كه نوشته شده بر پشت خانه‌ها . منزلهايشان بهم نزديك و در كنار هم قرار دارند ولى بديدن يك ديگر نميروند . آباد كردند ، خراب شدند انس گرفتند ، اما بوحشت مبتلا شدند ساكن شدند ولى آنها را بيرون راندند اقامت گزيدند اما فورى كوچ كردند چه كس شنيده نزديكى وجود دارد كه دور است و دورى كه نزديك است و آبادگرى كه\r\n\r\n\r\n","description":"","footnote":"\r\n( 1 ) سوره زمر آيه 18 كسانى كه سخن را مىشنوند و بهترين آن را به كار مىبندند آنهايند كسانى كه خدا هدايتشان كرده .\r\n","page_name":" 153 ","page_number":153},
  {"content":"\r\n\r\nخراب شده است و انس‌گيرى كه وحشت‌زا است و ساكنى كه بيرون رانده شده و مقيمى كه كوچ كرده غير از ساكنان قبرستان .\r\nاى فرزند روزها سه گونه‌اند : روزى كه متولدشده‌اى و روزى كه درون قبر ميروى و روزى كه از قبر سر برميآورى براى رفتن به پيشگاه پروردگار اى واى كه چه روز بزرگى است آن روز .\r\nاى قيافه‌هاى اعجاب‌انگيز و شترهاى سيرآب كه زانو زده‌اند چه شده مىبينم پيكرهاى آراسته داريد اما دلهاى مرده به خدا قسم اگر ببينيد كه بايد روبرو با چه چيزها بشويد و بكجا خواهيد رفت خواهيد گفت :  يا لَيْتَنا نُرَدُّ وَ لا نُكَذِّبَ بِآياتِ رَبِّنا وَ نَكُونَ مِنَ الْمُؤْمِنِينَ  « 1 » .\r\nخداوند در جواب آنها ميفرمايد :  بَلْ بَدا لَهُمْ ما كانُوا يُخْفُونَ مِنْ قَبْلُ - وَ لَوْ رُدُّوا لَعادُوا لِما نُهُوا عَنْهُ وَ إِنَّهُمْ لَكاذِبُونَ  « 2 » .\r\nآشكار شد آنچه مخفى ميكردند اگر آنها برگردند باز همان كارهاى زشت را انجام ميدهند آنها دروغ ميگويند ( كه تغيير خواهيم كرد ) .\r\n5 - سخنان كوتاهى از امام باقر ( ع ) در پند و اندرز .\r\n1 - و فرمود با منافق به زبان مدارا كن و محبت خالص خود را اختصاص بمؤمن بده اگر با يهودى همنشين شدى نيكو همنشينى كن .\r\n2 - فرمود چيزى با چيز ديگر محفوظ نشده كه بهتر باشد از محفوظ شدن حلم با علم .\r\n3 - فرمود شخصيت تمام شخصيت عبارت از اطلاعات دينى و تحمل گرفتارى و اقتصاد در زندگى است .\r\n4 - فرمود به خدا قسم متكبر با خدا در لباس مخصوص او به پيكار برخاسته .\r\n5 - و روزى بحاضرين مجلس خود فرمود مروت و مردانگى چيست ؟ هر كدام سخنى گفتند آنگاه امام فرمود مروت باينست كه طمع نكنى تا خوار شوى و درخواست ننمائى كه بىمقدار شوى و بخل نورزى تا ناسزايت بدهند و جهل و نادانى نكنى تا دشمنت بدارند . عرضكردند چه كسى قدرت بر اين كارها دارد ؟ فرمود هر كس مايل\r\n\r\n\r\n","description":"","footnote":"\r\n( 1 ) سوره انعام : 27 اى كاش ما را برگردانند و آيات خدا را تكذيب نميكرديم و از مؤمنين بوديم .\r\n( 2 ) سوره انعام : آيه 28 .\r\n","page_name":" 154 ","page_number":154},
  {"content":"\r\n\r\nاست از نظر ارزش و مقام همچون مردمك چشم باشد و مشك در عطردان و چون امام در زمان شما .\r\n6 - مردى در خدمت امام گفت خدايا مرا از همه مردم بىنياز كن حضرت باقر ( ع ) فرمود چنين سخنى نگو ، ولى بگو خدايا مرا از مردم بد بىنياز كن زيرا مؤمن از برادر خود بىنياز نميشود .\r\n7 - فرمود قيام به حق كن و از چيزى كه سودمند نيست برايت كنار بگير و از دشمن دور باش . از دوست خود نيز برحذر باش مگر كسى كه امين و خداترس باشد .\r\nبا فاجر مصاحبت مكن و بر اسرار خود او را مطلع نگردان و در كارهاى خود با كسانى كه خداترسند مشورت نما .\r\n8 - و فرمود مصاحبت بيست سال يك نوع خويشاوندى است .\r\n9 - فرمود اگر بتوانى با هر كه برخورد كردى تو به او لطف و بخشش داشته باشى ( و او را مورد احسان خويش قرار دهى ) اين كار را بكن .\r\n10 - فرمود سه چيز است كه از مكارم دنيا و آخرت است . گذشت از كسى كه به تو ستم كرده و پيوند خويشاوندى با كسى كه از تو قطع نموده و حلم و بردبارى با كسى كه بر تو نادانى كرده .\r\n11 - فرمود ظلم سه نوع است : 1 - ظلمى كه خدا آن را نمىبخشد . 2 - ظلمى كه خداوند مىبخشد . 3 - ظلمى كه خدا آن را رها نخواهد كرد . ستمى كه بخشيده نميشود شرك به خدا است و ستمى كه بخشيده مىشود ظلم شخص بنفس خود بين خود و خدا است اما ستمى كه رها نخواهد شد . حقوق مردم است ( كه به آنها ستم روا دارند ) 12 - و فرمود هيچ كس خوددارى نمىكند از كمك به برادر مسلمان خود و كوشش در برآوردن حاجتش چه برآورده شود يا نشود جز اينكه گرفتار بكوشش در برآوردن حاجت كسى مىشود كه برايش گناه است و پاداشى هم ندارد و هيچ بنده‌اى نيست كه خست كند از خرج كردن در راهى كه رضاى خداست مگر اينكه گرفتار خرج چند برابر مىشود در راه خشم خدا .\r\n13 - فرمود هر چه قضاى خدا باشد خير مؤمن است .\r\n14 - و فرمود خداوند ناپسند ميشمارد كه باصرار و الحاح مردم از هم در خواست نمايند اما اين كار را براى خود مىپسندد . خداوند عزيز دوست ميدارد كه هر چه در نزد اوست درخواست كنند و بخواهند .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n15 - هر كس در خود واعظ و پنددهنده‌اى قرار ندهد پند و اندرز مردم او را سودى نبخشد .\r\n16 - و فرمود هر كس ظاهرش از باطنش بهتر باشد ترازوى عملش سبك خواهد بود .\r\n17 - بسا از اشخاص كه در ملاقات با ديگرى به او ميگويند خدا دشمنت را سركوب كند و حال اينكه آن شخص دشمنى جز خدا ندارد .\r\n18 - فرمود بسه كس سلام نميدهند . شخصى كه روانه نماز جمعه است و كسى كه در پى جنازه در حركت است و در حمام .\r\n19 - و فرمود عالمى كه از علم خود بهره برد بهتر از هفتاد هزار عابد است .\r\n20 - فرمود شخص عالم نيست مگر وقتى كه حسد بما فوق خود نورزد و پائين‌تر از خود را تحقير ننمايد .\r\n21 - فرمود خدا را نشناخته كسى كه معصيت او را مينمايد و اين شعر را خواند :\r\n تعصى الاله و انت تظهر حبه * هذا لعمرك في الفعال بديع\r\nلو كان حبك صادقا لاطعته * ان المحب لمن احب مطيع \r\nمعصيت خدا را ميكنى و اظهار محبت با خدا مينمائى بجان تو سوگند اين كار تازه‌اى است و بىسابقه اگر در دوستى خود با خدا راست بگوئى مطيع او خواهى بود زيرا دوستدار از محبوب خود اطاعت مىكند .\r\n22 - فرمود مثل نيازمندى به كسى كه تازه بدوران رسيده مانند پولى است كه در دهان افعى است تو به آن احتياج دارى اما چنين پولى خطرناك است .\r\n23 - فرمود سه خصلت است كه دارنده آن تا كيفر آن را نبيند نخواهد مرد .\r\n1 - ستم . 2 - قطع رابطه خويشاوندى . 3 - قسم بدروغ كه با آن با خدا بمبارزه برمىخيزد . از همين اطاعت و بندگيهاى خود كه فورى نتيجه بخش است صله رحم است ممكن است گروهى تبهكار و فاجر باشند ولى صله رحم نمايند اموالشان افزون مىشود و ثروتمند ميگردند . قسم دروغ و قطع رحم شهرها را ويران و بىسكنه مىكند 24 - فرمود عمل قبول نميشود مگر با معرفت و معرفت نيست مگر به عمل هر كه بينش داشته باشد اين بينش او را به عمل ميكشاند و هر كه عارف نباشد عملى ندارد .\r\n25 - و فرمود خداوند براى نيكوكارى گروهى از مردم را معين كرده . كه نيكو كارى را دوست دارند و اين عمل را مورد علاقه آنها قرار داده . و كسانى كه جوياى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nنيكى هستند به آنها حواله ميدهد و انجام حاجت مردم ايشان را شادمان مىكند چنانچه باران زمين تشنه را شاداب مىكند و موجب زنده شدن آن ميگردد . و خدا گروهى را دشمن نيكوكارى قرار داده از بين مردم . كه نيكوكارى را بد ميدانند و انجام آن را دشمن . جويندگان حاجت را از مراجعه به آنها مانع شده . و آنها را از بر آوردن حاجت ايشان نگهداشته . چنانچه حلقه باران را در شوره‌زار ميگيرد تا آن زمين را نابود كند و اهل آن را نيز نابود كند و آنچه خدا مىبخشد از آن بيشتر است « 1 » .\r\n26 - فرمود دوستى در دل برادرت را بشناس به مقدار دوستى كه از او در دل تو است .\r\n27 - فرمود ايمان علاقه و دشمنى است .\r\n28 - و فرمود و الله شيعه ما نيست مگر كسى كه پرهيزكار باشد و مطيع خدا .\r\nشيعيان ما شناخته نميشوند مگر با تواضع و خشوع ( در مقابل خدا ) و اداى امانت و پيوسته به ياد خدا بودن و روزه و نماز و نيكى به پدر و مادر و تفقد و توجه بهمسايگان از فقراء و تهيدستان و قرض‌داران و يتيمان و راستگوئى و تلاوت قرآن و خوددارى از زبان زدن در باره مردم مگر در راه خير . و در ميان فاميل خود امين در اشياء هستند .\r\n29 - چهار چيز از گنجينه‌هاى نيكى است . پنهان داشتن نيازمندى خود ، و پنهان داشتن صدقه و پنهان داشتن درد و پنهان داشتن مصيبت و گرفتارى .\r\n30 - و فرمود هر كه راستگو باشد عملش پاكيزه است و هر كه خوش‌نيت باشد روزيش فراوان مىشود و هر كه خوشرفتار با خانواده خود باشد عمرش زياد مىشود .\r\n31 - و فرمود بپرهيز از تنبلى و دلتنگى زيرا اين دو كليد هر بدى است هر كه تنبل باشد حقى را ادا نمىكند هر كه دلتنگ باشد بر حق شكيبا نيست .\r\n32 - و فرمود هر كس برادرى را در راه خدا بيابد با شرط ايمان به خدا و وفادارى نسبت به برادرى فقط در راه رضاى خدا پرتوى از نور خدا را يافته . و امان\r\n\r\n\r\n","description":"","footnote":"\r\n( 1 ) شايد منظور اين باشد كه اينها بواسطه خست از بر آوردن حاجت مردم امتناع ميورزند خداوند براى آنها اين صفت را يك عادت ثانوى قرار ميدهد چنانچه بعضى اين طور هستند و قسمت اول عكس اينست . ( مترجم )\r\n","page_name":" 157 ","page_number":157},
  {"content":"\r\n\r\nاز عذاب خدا . و حجتى كه بوسيله آن روز قيامت رستگار مىشود و عزت پايدار و آوازه فزون‌پذير . زيرا مؤمن نسبت به خدا نه وصل است و نه قطع ، عرضكردند معنى اينكه نه وصل و نه قطع چيست ؟ فرمود نه وصل است به خدا كه خدا باشد و نه قطع است از خدا كه غير او ( و جدا باشد ) .\r\n33 - فرمود كفايت مىكند كه شخص به خود خيانت كند كه بينا باشد نسبت به مردم آنچه را در خود نمىبيند يا عيبجوئى كند از ديگرى چيزهائى را كه خود قدرت تركش را ندارد و يا بيازارد همنشين خود را بوسيله چيزهاى بىفايده .\r\n34 - و فرمود تواضع باينست كه راضى باشى به پائين مجلس و سلام بكنى به هر كس كه ملاقات كردى و جدال و نزاع را رها كنى گرچه حق با تو باشد .\r\n35 - و فرمود مؤمن برادر مؤمن است نه او را ناسزا ميگويد و نه محرومش مىكند و نه به او بدگمان مىشود .\r\n36 - و فرمود به فرزند خود ، خوددار باش و تحمل داشته باش بر انجام حق زيرا هر كس مقدارى از پرداخت حق را جلوگيرى كند دو برابر آن را در راه باطل خواهد پرداخت .\r\n37 - و فرمود هر كس بنادانى و احمقى دچار شده باشد ايمان از او پنهان گشته .\r\n38 - فرمود خدا دشمن ميدارد بد زبان و ياوه سرا را .\r\n39 - و فرمود خداوند داراى كيفرهائى است در دلها و بدنها : ( مانند ) دشوارى زندگى و سستى در عبادت هيچ بنده‌اى گرفتار عقوبتى نشده بزرگتر از قساوت قلب .\r\n40 - و فرمود روز قيامت كه مىشود يك منادى فرياد مىزند صابران كجايند .\r\nگروهى از مردم به پا ميخيزند سپس فرياد مىزند كجايند كه تحمل صبر ميكردند .\r\nگروهى از جاى حركت ميكنند . عرضكردند فدايت شويم صابران و متصبران كيانند فرمود صابران بر ادا و انجام واجبات و تحمل‌كنندگان بر ترك حرامها .\r\n41 - و فرمود خداوند ميفرمايد : فرزند آدم ، بپرهيز از آنچه بر تو حرام كرده‌ام تا از باورع‌ترين مردم باشى .\r\n42 - و فرمود بهترين عبادت نگهدارى شكم و شهوت است .\r\n43 - و فرمود خوشروئى و گشاده‌روئى موجب محبت مردم و نزديكى به خدا\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nمىشود بد برخورد داشتن و چهره درهم خشم مردم و دورى از خدا را برميانگيزد .\r\n44 - وسيله براى رسيدن بشخصيت خود و چيزى براى توسل و چنگ زدن به دامن خويش نزديكتر از اين نيست نزد من كه كار نيكى كه قبلا نسبت به ديگرى انجام داده‌ام پيرو آن نيكى ديگرى كنم تا حفظ و نگهدار نيكى اول باشد و آن را بپروراند زيرا جلوگيرى در مراحل بعد موجب ناسپاسى نسبت به نيكيهاى پيشين مىشود .\r\nهرگز به خود اجازه نميدهم كه حاجت ابتدايى و بىسابقه شخص را رد كنم « 1 » .\r\n45 - و فرمود حيا و ايمان همراه با هم هستند وقتى يكى از آن دو رفت ديگرى نيز ميرود .\r\n46 - و فرمود اين دنيا را مردمان خوب و بد دست بدست ميكنند ولى اين دين را خدا جز بشخصيت مورد توجه خويش نميدهد .\r\n47 - و فرمود ايمان اقرار و عمل است و اسلام اقرار بدون عمل .\r\n48 - فرمود ايمان اعتقاد قلبى است و اسلام وسيله جواز ازدواج وارث بردن و حفظ خون است . ايمان در اسلام شريك است اما اسلام در ايمان شريك نيست .\r\n49 - و فرمود هر كه درب هدايتى را به روى كسى بگشايد و او را بياموزد پاداش هر كس به آن عمل كند به او نيز ميدهند و از پاداش عمل‌كنندگان چيزى كاسته نميشود و هر كه بگمراهى كسى را بكشاند گناه كسانى كه به آن عمل كنند بر او نيز تحميل مىشود و از گناه عاملان خطا چيزى كاسته نخواهد شد .\r\n50 - فرمود مؤمن چاپلوس و حسود نيست مگر در جستجوى دانش .\r\n51 - و فرمود وظيفه عالم اينست كه اگر از او چيزى بپرسند و نداند بگويد خدا ميداند و براى غير عالم چنين نيست و در خبر ديگر است : ميگويد نمىدانم مبادا در دل پرسش‌كننده شك وارد كند .\r\n52 - و فرمود اولين كسى كه زبانش به عربى گشوده شد اسماعيل پسر ابراهيم بود در سيزده سالگى و زبان او زبان پدر و برادرش بود او اولين كسى است كه به\r\n\r\n\r\n","description":"","footnote":"\r\n( 1 ) در حديث ديگرى از حضرت صادق ( ع ) نقل شده كه هيچ چيز مرا خوشحالتر نمىكند از اينكه به كسى نيكى كنم و متعاقب آن نيكى ديگرى زيرا منع نيكوكارى بعد موجب قطع سپاس نسبت به نيكوكاريهاى پيشين مىشود .\r\n","page_name":" 159 ","page_number":159},
  {"content":"\r\n\r\nزبان عربى سخن گفته و همين اسماعيل ذبيح است ( كه ابراهيم خواست او را بواسطه خوابى كه ديده بود قربانى كند ) .\r\n53 - و فرمود بشما چيزى نياموزم كه اگر انجام دهيد سلطان و شيطان از شما دور مىشود . ابو حمزه گفت چرا آقا بفرمائيد تا انجام دهم . فرمود صدقه بدهيد صبح خود را با آن شروع كنيد . زيرا صدقه چهره شيطان را سياه و شر سلطان ستمگر را از شما رفع مىكند در آن روز . محبت و دوستى در راه خدا را رها نكنيد و همكارى و كمك در كار نيك بكنيد . زيرا اينها موجب شكست پشت سلطان و شيطان مىشود و اصرار در استغفار نمائيد كه استغفار موجب زدودن گناهان است .\r\n54 - و فرمود اين زبان كليد هر خوبى و بدى است لازم است مؤمن بر زبان خويش مهر خاموشى بزند همان طورى كه طلا و نقره خود را در كيسه سر به مهر مىنهد .\r\nپيامبر اكرم فرمود خداوند رحمت كند مؤمنى را كه نگهدارد زبان خويش را از هر بدى اين يك نوع صدقه‌ايست كه شخص به خود ميدهد سپس فرمود سالم نمىماند از گناه احدى مگر نگه دارد زبان خود را .\r\n55 - فرمود از غيبت است كه در باره برادر مؤمن خود چيزى را بگوئى كه خدا آن را بر او پوشانده اما چيزهائى كه آشكار است از او مانند عصبانيت و عجله اشكالى ندارد كه بگوئى . و تهمت اينست كه چيزى را به او نسبت دهى كه در او نيست .\r\n56 - و فرمود شديدترين حسرت و تاثرها براى كسى است در روز قيامت كه كار خوبى را تعريف كند و خود بر خلاف آن رفتار نمايد .\r\n57 - و فرمود سعى كنيد در ورع و كوشش ( در راه دين ) و راستگوئى و اداى امانت هر كس شما را امين قرار داده چه آن شخص خوب باشد يا بد اگر قاتل امير المؤمنين على بن ابى طالب ( ع ) شمشير خود را برسم امانت به من بسپارد به او رد ميكنم .\r\n58 - فرمود پيوند خويشاوندى اعمال انسان را پاك و اموال را افزايش و بلا را دفع و حساب را آسان و عمر را زياد مىكند .\r\n59 - فرمود مردم شما در اين دنيا هدف آماج تيرهاى مرگ قرار گرفته‌ايد به استقبال هيچ روزى از عمر خود نميرويد مگر با پايان و انقضاى يك روز از اجل خود كدام لقمه است كه همراه با گلو گرفتنى نباشد و كدام شربتى است كه همراه با عقده‌اى در گلو نشود . بوسيله آنچه ميگذاريد اصلاح كنيد آنچه را كه بسوى آن\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nكوچ ميكنيد . امروز غنيمت است و فردا را نميدانى مال كيست . ساكنان دنيا مسافرند كه بار خود را در غير دنيا پياده خواهند نمود . ريشه‌هاى ما قبلا رفته و گذشته است و چگونه شاخه بدون ريشه دوام خواهد داشت . كجايند كسانى كه عمرى طولانىتر از شما داشتند و آرزوئى بيشتر ؟ باستقبال چيزى ميروى كه قادر به جلوگيرى آن نيستى . و از دستت چيزى ميرود كه قدرت برگرداندنش را ندارى . پس زندگى زودگذر را زندگى مشمار كه بهره‌اى از آن نمىبرى جز لذتى كه ترا به مرگ نزديك مىكند و اجلت را مىرساند . گويا هم اكنون تو از دوستان از دست رفته و بيچاره‌شده‌اى پس متوجه خود باش و چيزهاى ديگر را رها كن از خدا كمك بخواه او ترا كمك مىكند .\r\n60 - و فرمود هر كس معادل آنچه به او نيكى شده نيكى كند پاداش نيكى را داده و كسى كه ناتوان باشد سپاسگزار است و هر كه سپاسگزار باشد كريم است و هر كه بداند آنچه نيكى به ديگران كرده به خود كرده ديگر منتظر سپاس مردم نخواهد بود و انتظار محبت اضافه از آنها نخواهد داشت از ديگران تقاضاى سپاس خدمتى را كه به خود كرده‌اى نداشته باش كه به آن وسيله آبروى خويش را حفظ نموده‌اى بدان كه نيازمند آبروى خود را با درخواست از تو بى خود به تو بخشيده تو نيز آبروى خود را نگهدار از اينكه او را رد كنى .\r\n61 - و فرمود خداوند به ياد بنده مؤمن خود مىافتد بوسيله بلا همان طورى كه شخص دور از خانواده به ياد آنها مىافتد بوسيله هديه و پيشكش و او را از گرفتار شدن به دنيا نگه ميدارد چنانچه طبيب مريض را نگهبانى مىكند .\r\n62 - فرمود خدا دنيا را بدوست و دشمن خود ميدهد ولى دين خود را به دوست خويش ميدهد .\r\n63 - و فرمود همانا شيعه على كسانى هستند كه در راه ولايت ما بذل و بخشش داشته باشند و در راه محبت ما با يك ديگر دوستى كنند . و براى احيا و زنده كردن امر ما با يك ديگر رفت و آمد كنند . كسانى كه وقتى خشمگين شوند ستم نميكنند و وقتى خوشحالند اسراف و زياده‌روى ندارند . باعث بركت نسبت به اطرافيانند . و در مقابل همنشينان تسليم هستند .\r\n64 - فرمود كسالت و تنبلى بدين و دنيا زيان مىرساند .\r\n65 - اگر سائل و درخواست‌كننده بداند چه عيبى در سؤال هست هيچ كس\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاز ديگرى چيزى نخواهد خواست و اگر كسى كه از او درخواست مىكنند بداند بر آوردن نياز چقدر ارزش دارد هيچ كس ديگرى را رد نميكند .\r\n66 - و فرمود خدا را بندگانى است پربركت و غنى و ثروتمند ، زندگى ميكنند و در اطراف آنها گروهى بسر مىبرند آنها در ميان بندگان همچون بارانند . و بندگانى نيز خدا دارد ملعون و خسيس نه خود بهره از زندگى مىبرند و نه كسانى كه اطراف آنهايند از زندگى آنها بهره‌مند ميشوند . آنها همچون ملخ هستند كه حمله به چيزى نمىبرند جز اينكه آن را نابود ميكنند .\r\n67 - و فرمود : براى مردم بهترين چيزى را بگوئيد كه دوست داريد در باره شما بگويند خداوند دشمن است با كسى كه پيوسته مردم را لعنت مىكند و ناسزا ميگويد و طعنه بر مؤمنين مىزند . بدزبان ياوه‌سرا . و گداى مصر ولى دوست ميدارد شخص باحيا و بردبار با عفت را كه عفت در او آشكارا ديده مىشود .\r\n68 - و فرمود خداوند دوست ميدارد افشاى سلام را .\r\n69 - خصال - هشام بن معاذ گفت من همنشين عمر بن عبد العزيز بودم وقتى داخل مدينه شد . منادى او فرياد زد هر كس طلبى دارد يا به او ستم شده بيايد بدر خانه ما . امام باقر ( ع ) آمد . غلام عمر بن عبد العزيز بنام مزاحم اطلاع داد كه محمد بن على ( حضرت باقر ) بر درب خانه است . گفت بگو بيايد . . . امام باقر ( ع ) وارد شد عمر بن عبد العزيز چشمان خود را از اشك پاك ميكرد .\r\nحضرت باقر فرمود براى چه گريه ميكنى عمر ؟ هشام در پاسخ گفت فلان و فلان مطلب موجب گريه‌اش شده يا ابن رسول اللَّه ، حضرت باقر فرمود : عمر ، دنيا بازارى است از بازارها بعضى خارج شدند از اين بازار با نفع و سود و بعضى با زيان و ضرر بسا از اشخاصى كه زيان بردند از همين كارها كه ما در آن هستيم تا بسوى مرگ شتافتند زندگى را بپايان بردند . از دنيا رفتند با سرزنش زيرا وسيله براى آينده آخرت خود در بهشت برنداشتند و مدافعى از ناراحتيهاى جهنم با خود نبردند .\r\nآنچه جمع كرده بودند كسانى بين خود تقسيم كردند كه پاسش را هم نداشتند و رفتند به پيشگاه پروردگارى كه عذر و بهانه از آنها نمىپذيرد . ما بايد توجه به اين اعمال كه موجب رشك و غبطه ما بود بنمائيم و در آن اعمال با آنها موافقت كنيم و از اعمالى كه ميترسيم چه بر سر آنها آورد بپرهيزيم .\r\nدر دل خود دو چيز قرار ده . دقت كن هر چه مايلى با تو باشد وقتى بحضور\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nخدا رفتى اكنون جلوتر بفرست و هر چه مايل نيستى بهمراهت باشد در پيشگاه پروردگار چيز ديگرى بجاى آن بگير . بدنبال متاعى كه كساد شده و خريدار نداشته نسبت بگذشتگان و تو مايلى از تو بگذرد مرو - عمر ، درها را باز بگذار و حاجب و دربانان را سخت‌گير قرار مده بداد مظلوم برس و حق مردم را بده .\r\nسپس فرمود سه چيز است كه در هر شخصى باشد ايمان به خدا را كامل نموده ، عمر بن عبد العزيز از شنيدن اين سخن روى دو زانوى خود نشست و گفت آنها چه هستند اى خاندان پيامبر . امام عليه السلام فرمود بسيار خوب عمر : 1 - كسى كه وقتى خشنود است اين خشنودى او را داخل كار باطل نكند . 2 - وقتى خشم گرفت خشمش او را از حق خارج ننمايد . 3 - و كسى كه وقتى قدرت يافت بيشتر از حق خود برندارد . عمر بن عبد العزيز دوات و كاغذى خواست و نوشت :\r\n بِسْمِ اللَّهِ الرَّحْمنِ الرَّحِيمِ  اين سند رد عمر بن عبد العزيز است حق محمد بن على را بنام فدك .\r\n7 - امالى - جابر گفت خدمت حضرت باقر ( ع ) با چند نفر پس از انجام مراسم حج رسيديم خواستيم از آقا وداع كنيم . عرضكرديم ما را سفارشى بفرما يا ابن رسول الله فرمود بايد قوى شما بضعيف كمك كند و غنى و ثروتمند شما بمستمند رحم نمايد . بايد شخص خيرخواه برادرش باشد همان طورى كه خيرخواه خويش است اسرار ما را پنهان بداريد . مردم را بر شانه ما سوار نكنيد . دستورات ما كه بشما ميرسد ملاحظه كنيد اگر موافق قرآن بود آن را به كار بنديد . اگر موافق نبود رد كنيد . اگر بر شما مشتبه شد توقف نمائيد در مورد آن و برگردانيد بما تا براى شما توضيح بدهيم مطالبى را كه براى ما توضيح داده شد . وقتى اين سفارش ما را به كار بنديد نياز به شخص ديگرى نداريد هر مرده‌اى كه از شما بميرد قبل از قيام قائم ما شهيد است و اگر قائم ما را درك كند و در خدمت او كشته شود پاداش دو شهيد دارد و هر كه در مقابل او با دشمنان ما پيكار كند پاداش بيست شهيد را دارد .\r\n8 - امالى - جابر بن يزيد جعفى گفت هجده سال بخدمتكارى امام و مولايم حضرت باقر اشتغال داشتم وقتى خواستم از خدمت آن جناب خارج شوم وداع كرده گفتم مرا بهره‌اى برسان مولايم فرمود جابر پس از هجده سال ( باز هم برايت چيزى بگويم ) گفتم آرى شما درياى خشك ناشدنى و ژرف و بىپايان هستيد فرمود : جابر سلام مرا به شيعيانم برسان به آنها بگو بين ما و خدا خويشاوندى نيست و نميتوان\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nمقرب درگاه او شد مگر باطاعت جابر هر كه مطيع خدا باشد و دوستدار ما ولى ما است و هر كه معصيت خدا را كند دوستى ما به او نفعى نمىبخشد .\r\nجابر چه كسى از خدا چيزى خواسته و به او نداده يا بر او توكل نموده و خدا رهايش كرده يا به او اطمينان نموده و خدا نجاتش نداده ؟\r\nجابر دنيا را در نظر خود مانند منزلى قرار ده كه ميخواهى از آنجا كوچ كنى مگر دنيا مانند مركبى نيست كه در خواب سوار آن شده‌اى و يك مرتبه بيدار ميشوى مىبينى در رختخواب خود هستى بىآنكه سوار چيزى باشى و هيچ كس به آن اهميتى نميدهد . يا چون جامه‌اى كه پوشيده‌اى يا همچون زنى كه با او همبستر شده‌اى ( لذت زودگذر دارد ) .\r\nجابر دنيا در نظر خردمندان مانند حركت سايه است كلمه  لا إِلهَ إِلَّا اللَّهُ  موجب عزت معتقدين است و نماز خانه اخلاص و پاك شدن از كبر است و زكات موجب افزايش روزى و روزه و حج ، دلها را تسكين ميدهد قصاص و حدود موجب حفظ خون مردم مىشود . حسب ما خانواده نظام دين است خداوند ما و شما را از كسانى قرار دهد كه در پنهانى از خدا ميترسند و از روز قيامت هراس دارند .\r\n9 - معانى الاخبار - سعد اسكاف از حضرت باقر ( ع ) نقل كرد كه فرمود سه چيز موجب افزايش درجه است و سه چيز كفاره گناهان است و سه چيز موجب هلاكت و سه چيز نجات‌بخش است اما آنها كه موجب افزايش درجات مىشود افشاى سلام و اطعام طعام و نماز خواندن در شب كه مردم خوابند اما آنها كه كفاره است شاداب وضو گرفتن در سحرگاههاى سرد . رفتن به جماعت در شب و روز و توجه بنمازها اما آن سه چيز كه هلاك‌كننده است حرصى كه به آن پاسخ مثبت دهى « 1 » و هواى نفس كه پيروش باشى و خودپسندى . اما نجات‌بخش‌ها ترس از خدا در پنهان و آشكار و ميانه‌روى در ثروت و فقر . و سخن عدل و درست در هنگام خشنودى و خشم .\r\n10 - محاسن - حضرت باقر ( ع ) فرمود شگفتى واقعا از كسى است كه شك در قدرت خدا دارد با اينكه مشاهده مىكند خلق خدا را و شگفتى واقعا از كسى است كه آينده قيامت را تكذيب مىكند با اينكه بوجود آمدن اول را مىبيند . تعجب از كسى است كه قيامت و آخرت را قبول دارد اما عمل براى دنياى فريبنده مىكند و تعجب واقعا از كسى است كه در راه رفتن كبر و فخر دارد با اينكه از نطفه خلق شده و مردار خواهد شد و او در بين دو حالت است و نميداند چه معامله با او\r\n\r\n\r\n","description":"","footnote":"\r\n( 1 ) شح مطاع را صدوق عليه الرحمه از حضرت صادق ( ع ) روايت مىكند يعنى بدگمانى به خدا .\r\n","page_name":" 164 ","page_number":164},
  {"content":"\r\n\r\nخواهد شد .\r\n11 - ابو النعمان عجلى گفت حضرت باقر ( ع ) فرمود يا ابا النعمان ، مبادا بر ما دروغى را اثبات كنى كه از دين حنيف خارج خواهى شد . ابا النعمان مبادا به وسيله ما از مردم وابكشى كه خداوند به اين كار جز افزايش فقر به تو نميدهد .\r\nابا النعمان رياست‌طلب مباش كه عقب مىيافتى . يا ابا النعمان ترا نگه ميدارند و بازخواست خواهى شد ، بىچون و چرا اگر راست بگوئى ما ترا تصديق ميكنيم اگر دروغ بگوئى تكذيبت ميكنيم يا ابا النعمان مبادا مردم ترا در مورد خودت فريب دهند كه كارها مربوط به تو است نه آنها ، مبادا روزت را بفلان و فلان بگذرانى كه بهمراه تو كسانى هستند اعمالت را حفظ مينمايند . نيكى كن نديدم چيزى زودتر به انسان برسد و بيشتر در جستجو باشد از نيكى در مقابل خطاى قديم و گذشته .\r\n12 - كشف الغمه : حجاج بن ارطاة گفت حضرت باقر ( ع ) فرمود : پسر ارطاة چگونه است مؤاسات شما با يك ديگر . گفتم خوب است فرمود يكى از شما دست خود را در جيب برادرش مىكند و به قدر حاجت خود برميدارد وقتى محتاج باشد ؟ گفتم اما اين طور نه . فرمود اگر اين كار را بكنيد نيازمند نخواهيد شد .\r\n13 - شماره 13 قبلا ذكر شده .\r\n14 - حضرت محمد بن على ( ع ) فرمود سلاح مردمان پست حرف زشت است .\r\n15 - شماره 15 - در شماره 2 تحف العقول با مختصر اختلافى گذشت .\r\n16 - در كتاب حلية الاولياء از حضرت باقر ( ع ) نقل مىكند كه فرمود ايمان در دل ثابت است و يقين در گذر است . يقين بقلب وارد مىشود و همچون قطعه‌اى آهن ميگردد و از آن خارج مىشود مانند يك تكه پارچه كهنه مىشود .\r\nاز امام باقر ( ع ) نقل شده كه فرمود در قلب هر كس مقدارى كبر داخل شد به همان نسبت از عقلش كاسته مىشود چه زياد باشد يا كم .\r\n17 - منصور گفت از حضرت باقر ( ع ) شنيدم ميفرمود ثروت و عزت در قلب مؤمن در حركت است وقتى رسيدند بمكانى كه در آن توكل بود آنجا را وطن ميگيرند .\r\n18 - از زيد بن خثيمه نقل شده كه از حضرت باقر فرمود صاعقه‌ها مؤمن و غير المؤمن را ميگيرد ولى فرانمىگيرد .\r\n19 - حضرت باقر ( ع ) در مورد آيه :  أُوْلئِكَ يُجْزَوْنَ الْغُرْفَةَ بِما صَبَرُوا  « 1 »\r\n\r\n\r\n","description":"","footnote":"\r\n( 1 ) فرقان : آيه 76 .\r\n","page_name":" 165 ","page_number":165},
  {"content":"\r\n\r\nفرمود : منظور از غرفه بهشت است به بهشت ميرسند بواسطه صبرى كه بر فتنه‌هاى دنيا ميكنند .\r\n20 - حضرت باقر ( ع ) در مورد آيه :  وَ جَزاهُمْ بِما صَبَرُوا جَنَّةً وَ حَرِيراً  « 1 » پاداش خداوند به آنها در مقابل صبرشان بهشت و حرير است فرمود بواسطه صبرى كه بر فقر و گرفتاريهاى دنيا كردند .\r\n21 - حضرت باقر فرمود : شيعيان ما كسانى هستند كه اطاعت خدا را كنند .\r\n22 - حضرت باقر ( ع ) فرمود : از دشمنى و خصومت بپرهيزيد زيرا خصومت دل را فاسد مىكند و موجب نفاق مىشود .\r\n23 - محمد بن على بن الحسين ( ع ) فرمود هر كس به او اخلاق خوش و مدارا داده شود خير و آسايش داده شده و حالش در دنيا و آخرت خوب مىشود و هر كس محروم از اخلاق و مدارا باشد اين راهى است بهر شر و بلا جز اينكه خدا نگهدارد .\r\n24 - حضرت باقر ( ع ) فرمود شيعيان ما سه دسته هستند يك دسته مردم را مىمكند بوسيله ما و يك دسته همچون آينه هر چه در او نقش مىبندد نشان ميدهند ( يعنى حفظ اسرار نميكند ) يك دسته نيز همچون طلا احمرند كه هر چه در آتش بيافتند ارزش بيشتر يافته و مرغوب‌تر ميشوند .\r\nشماره 25 قبلا رد شده .\r\n26 - حضرت باقر ( ع ) فرمود شديدترين اعمال سه عمل است : ذكر خدا در هر حال . 2 - انصاف دادن بمردم از جانب خود . 3 - مواسات با برادران .\r\n27 - در كتاب نثر الدرر امام باقر به فرزند خود حضرت صادق ( ع ) فرموده :\r\nخداوند سه چيز را در سه چيز پنهان نموده : 1 - رضاى خود را در اطاعت خويش پنهان كرده پس هيچ طاعتى را حقير مشمار شايد رضاى خدا در همان باشد . 2 - خشم خود را در معصيت مخفى كرده . پس هيچ معصيتى را كوچك مشمار شايد خشم خدا در همان باشد . 3 - و دوستان خود را در ميان مردم پنهان كرده . پس هيچ كس را حقير مشمار شايد همان كس ولى خدا باشد .\r\n28 - گروهى از بنى هاشم و ديگران خدمت امام باقر ( ع ) اجتماع كردند فرمود بپرهيزيد از شيعيان آل محمد و فرش وسط باشيد . كه زياده‌رو و غالى بشما\r\n\r\n\r\n","description":"","footnote":"\r\n( 1 ) الدهر : آيه 13 .\r\n","page_name":" 166 ","page_number":166},
  {"content":"\r\n\r\nبرگردد و عقب مانده نيز بشما برسد .\r\nعرضكردند غالى كيست ؟ فرمود كسى كه در باره ما مقامى را معتقد است كه ما خود آن مقام را براى خويش قائل نيستيم ، گفتند عقب‌مانده و تالى كيست . فرمود كسى است كه بدنبال خير و نيكى است اين پىگيرى او موجب افزايش خير برايش مىشود . قسم به خدا بين ما و خداوند قرابتى نيست و نه ما بر خدا حجتى داريم و نميتوان به خدا نزديك شد مگر باطاعت . هر كس از شما مطيع خدا باشد و عمل به دستور او بنمايد ولايت ما برايش سودمند است . و هر كه معصيت خدا را نمايد ولايت ما او را سودى نخواهد بخشيد . فرمود واى بر شما مبادا مغرور شويد اين سخن را سه بار تكرار كرد .\r\n29 - فرمود گروهى خدا را مىپرستند بعنوان سپاس و شكر اين عبادت آزاد مردان است .\r\n30 - به فرزند خود فرمود وقتى خدا به تو نعمتى ارزانى داشت بگو الحمد لله و هر گاه چيزى ترا محزون نمود بگو لا حول و لا قوة الا بالله و هر گاه گرفتار تنگدستى شدى بگو : استغفر الله .\r\n31 - امام باقر ( ع ) فرمود خوددارى از به زمين خوردن بهتر از درخواست بر گرداندن به حالت اول است .\r\n32 - به امام عرضكردند چه كس ارزش او از همه مردم بيشتر است فرمود هر كس براى دنيا نسبت به خود ارزش قائل نباشد .\r\n33 - جاحظ گفت حضرت باقر ( ع ) راه و رسم زندگى را در دو كلمه جمع كرده راه و رسم زندگى و معاشرت يك پيمانه پرى است كه 3 / 2 آن زيركى است و 3 / 1 خود را بغفلت زدن است .\r\nترجمه 34 - در شماره 27 گذشت .\r\n35 - فرمود پيروزى در كار خير فضيلت است و بر كار شر زشت است .\r\n36 - در 32 ترجمه شد .\r\n37 - و فرمود آنچه مظلوم از دين ظالم ميگيرد بيشتر است از آنچه ظالم از دنياى مظلوم ميگيرد .\r\n38 - قبلا ترجمه شد .\r\n39 - اعلام الدين حضرت باقر ( ع ) فرمود به چيزى كه اميدوار نيستى بيشتر\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاميدوار باش از چيزى كه به آن اميد دارى حضرت موسى ( ع ) خارج شد تا آتش‌گيره تهيه كند برگشت با مقام پيامبرى .\r\n40 - بيكى از شيعيان خود فرمود ما نميتوانيم شما را از جانب خدا بىنياز كنيم مگر با ورع و ولايت ما درك نميشود مگر با عمل و افسرده‌ترين مردم در روز قيامت كسى است كه عدل و دادگرى را تعريف كند و خود ستمگرى پيش بگيرد .\r\n41 - و فرمود هر گاه خداوند تعالى حسن نيت را در كسى ببيند او را در پناه عصمت قرار ميدهد .\r\n42 - قبلا ترجمه شد .\r\n43 - فرمود توقف در موقع شبهه بهتر از وارد شدن در هلاكت است و ترك نمودن حديثى كه روايت نكرده‌اى بهتر است از روايت حديثى كه وارد به آن نيستى هر حقى داراى نورى است آنچه مخالف كتاب خدا است واگذاريد ، سريعترين خير از نظر ثواب نيكوكارى است و سريعترين كار بد از نظر كيفر ستم است . كفايت مىكند در عيب شخص همين كه توجه بعيب ديگران داشته باشد كه آن عيب را در خود نمىبيند و مردم را سرزنش مىكند به چيزى كه از خود بر طرف نمىكند يا سخن در باره چيزى ميگويد كه مربوط به او نيست .\r\n44 - و فرمود هر كس عمل كند به آنچه ميداند خدا مىآموزدش آنچه نميداند .\r\n45 - اين شماره در شماره 28 گذشت .\r\n46 - بيكى از شيعيان خود كه قصد سفر داشت و گفت مرا سفارشى بفرمائيد فرمود : سفرى را از پيش مگير كه بيمناكى ، از مركب سوارى خود شب پياده مشو مگر اينكه كفش به پا داشته باشى و در سوراخهاى زمين ادرار مكن و هيچ نوع روئيدنى را مخور و بو نكش مگر وقتى كه بدانى چيست و از مشك آب كسى نياشام مگر اينكه بدانى چه در آن است . به سفر نرو مگر با كسى كه او را ميشناسى و از كسى كه نمىشناسى بپرهيز .\r\n47 - عرضكردند چه كس از همه مردم ارزش بيشتر دارد ؟ فرمود كسى كه باكى ندارد دنيا در دست چه كس باشد .\r\n48 - فرمود دانش بياموزيد كه دانش‌آموزى حسنه است و جستن دانش عبادت است و مذاكره علمى تسبيح خدا است و بحث از دانش جهاد است . و ياد دادن دانش صدقه است . و بخشيدن دانش باهل آن نزديكى به خدا است . علم ميوه\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nبهشت و انس در وحشت و مصاحب در غربت و رفيق در خلوت و راهنما در هنگام خوشى و كمك در گرفتارى و زينت در مقابل دوستان و سلاح در مقابل دشمنان است خداوند بوسيله علم گروهى را رفعت مىبخشد و آنها را در كارهاى خير بزرگوار مىكند و براى مردم پيشوا قرار ميدهد كه از كردارشان تقليد ميكنند . و آثار آنها را پيروى مينمايند و بر آنها درود ميفرستد هر تر و خشك ماهيهاى دريا و جنبنده‌هاى آن و درنده‌هاى بيابان و چهارپايان صحرا .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\nبخش بيست و سوم مواعظ حضرت صادق جعفر بن محمد عليهما السلام و سفارشات و پند و اندرزهاى آن جناب\r\n: 1 - امالى صدوق : ابان احمر گفت مردى خدمت حضرت صادق ( ع ) رسيد و گفت پدر و مادرم فدايت يا ابن رسول اللَّه مرا پندى بياموز . به او فرمود اگر رزق را خدا كفالت كرده رنج و مشقت تو براى چيست ؟ اگر روزى قسمت شده حرص چرا ؟ اگر حساب واقعيت دارد چرا بايد جمع كرد ؟ اگر ثواب از جانب خدا هست تنبلى براى چه ؟ اگر خدا عوض انفاق را ميدهد پس بخل و خست براى چيست ؟ اگر كيفر خداوند آتش جهنم است پس معصيت چرا ؟ اگر مرگ حق است شادى براى چه ؟ اگر به پيشگاه خدا عرضه شدن واقعيت دارد مكر و حيله چرا ؟ اگر شيطان دشمن است غفلت براى چيست ؟ اگر رد شدن بر صراط واقعيت دارد خودپسندى چيست ؟ اگر هر چيزى به قضا و قدر است اندوه براى چه ؟ اگر دنيا فانى است اعتماد بر آن براى چيست ؟ 2 - امالى : حضرت صادق ( ع ) فرمود حكيمى از پى حكيم ديگرى هفتصد فرسخ راه رفت در باره هفت كلمه همين كه به او رسيد گفت فلان كس ، از آسمان بلندتر و از زمين وسيع‌تر و از دريا بىنيازتر و از سنگ سخت‌تر و از آتش سوزان‌تر و از زمهرير سردتر و از كوههاى سر بفلك كشيده سنگين‌تر چيست ؟ گفت فلانى ، حق از آسمان بلندتر است و عدل از زمين وسيع‌تر . بىنيازى دل بىنيازتر از دريا است\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nقلب كافر از سنگ سخت‌تر است و حريص پرطمع از آتش سوزنده‌تر است نااميدى از رحمت خدا از زمهرير سردتر . تهمت به شخص پاك از كوههاى سر بفلك كشيده سنگين‌تر است .\r\n3 - امالى : ابن مسكان از حضرت صادق ( ع ) نقل كرد كه فرمود شايسته‌ترين مردم بر اينكه آرزو كنند مردم ثروتمند شوند بخيلان هستند ، زيرا وقتى مردم ثروتمند شدند از اموال آنها چشم مىپوشند و شايسته‌ترين اشخاصى كه آرزوى اصلاح مردم را بكنند كسانى هستند كه داراى عيبند زيرا وقتى مردم صالح شوند خوددارى ميكنند از پىگيرى عيب آنها و شايسته‌ترين مردم بر آرزو كردن حلم و بردبارى براى ديگران نادانان هستند كه احتياج به عفو و گذشت دارند از سفاهت و نادانيشان .\r\nاما پيوسته بخيلان آرزوى فقر و تنگدستى مردم را دارند و عيب‌دارها آرزوى عيب مردم را مينمايند و نادانان آرزوى نادانى آنها را . با اينكه در فقر و تنگدستى مردم به بخيل محتاج ميشوند و در فساد و تباهى مردم در جستجوى معايب ديگرانند و در نادانى مردم مقابله با گناه ميكنند .\r\n4 - حضرت صادق ( ع ) فرمود چه بسيار از نعمتهاى خدا بر بنده‌اش كه در غير مورد به كار ميرود و چه بسيار از آرزومندانى كه آرزوئى دارند اما صلاح آنها چيز ديگرى است و بسا از كوشش‌كنندگان بسوى مرگ خود هستند كه از نصيب خويش باز ميمانند .\r\n5 - خصال : حضرت صادق ( ع ) فرمود باورع‌ترين مردم كسى است كه هنگام شبهه توقف كند و عابدترين اشخاص كسى است كه واجبات را انجام دهد و زاهدترين اشخاص كسى است كه ترك حرام نمايد . و كوشاترين مردم كسى است كه ترك گناه كند .\r\n6 - سفيان ثورى گفت حضرت صادق ( ع ) را ملاقات كرده گفتم يا ابن رسول اللَّه مرا نصيحتى بفرمائيد فرمود : سفيان ، دروغگو جوانمردى ندارد و پادشاهان برادر و حسود آسايش و بداخلاق بزرگوارى عرضكردم يا ابن رسول اللَّه باز بفرمائيد فرمود سفيان اعتماد به خدا كن مؤمن خواهى بود و راضى باش به آنچه خدا قسمتت كرده غنى و بىنياز خواهى بود و نيكو همسايگى كن با همسايگان خود مسلمان خواهى بود با فاجر و تبهكار مصاحبت نكن كه از فجور و تباهى خود ترا مىآموزد . در كارها مشورت كن با كسانى كه از خدا ميترسند .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nعرضكردم يا ابن رسول الله باز هم بفرمائيد . فرمود : سفيان ، هر كه عزت بدون داشتن فاميل و ثروت بدون مال و جلال بدون سلطنت ميخواهد از خوارى معصيت و گناه برگردد بعزت اطاعت و بندگى خدا . عرضكردم باز هم بفرمائيد ، فرمود :\r\nيا سفيان پدرم مرا بسه كار امر كرد و از سه كار بازداشت از چيزهائى كه به من فرمود اين بود پسرم هر كه با رفيق بد مصاحبت كند سالم نمىماند و هر كه در جاهاى بد رفت و آمد كند مورد اتهام قرار ميگيرد و هر كه مالك زبان خود نباشد پشيمان مىشود .\r\n عود لسانك قول الخير تحظ به * ان اللسان لما عودت معتاد\r\nموكل بتقاضى ما سننت له * في الخير و الشر كيف تعتاد \r\nزبان خويش را بسخن خوب عادت بده تا از خوبى بهره بگيرى زبان عادت مىكند بهر طورى كه او را عادت بدهى او آماده است راهى برود كه تو مىبرى چه خوب باشد و چه بد هرطور عادت پذيرد .\r\n7 - تفسير على بن ابراهيم : حفص بىغياث گفت حضرت صادق ( ع ) فرمود :\r\nحفص . دنيا در نظر من مانند مردار است كه در هنگام اضطرار از آن استفاده ميكنم يا حفص ، خدا ميداند بندگان چه خواهند كرد و بكجا رهسپراند ، در موقع كار زشت بر آنها حلم مىكند چون قبلا ميدانسته مبادا فريبت بدهد اينكه خداوند فعلا پىگير اعمال تو نيست چون از دستش رهائى ندارى . بعد اين آيه را تلاوت نمود :\r\n تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ  « 1 » .\r\nاين خانه آخرت را قرار داديم براى كسانى كه اراده برترى و تباهى در زمين نداشته باشند عاقبت متعلق به پرهيزكاران است پس از تلاوت آيه شروع به گريه نموده فرمود به خدا قسم آرزوها در مقابل اين آيه نابود شده .\r\nسپس فرمود به خدا سوگند رستگار شدند ابرار و نيكان . ميدانى آنها كيانند .\r\nآنها كسانى هستند كه مورچه از ايشان آزار نمىبيند . در علم همين كافى است كه انسان خداترس باشد و در جهل همين كه فريب لطف خدا را بخورد حفص ، براى نادان هفتاد گناه مىآمرزند پيش از آنكه براى عالم يك گناه بيامرزند هر كه بياموزد و تعليم بدهد و عمل كند به آنچه عالم شده در ملكوت آسمانها او را بزرگوار و با\r\n\r\n\r\n","description":"","footnote":"\r\n( 1 ) قصص : آيه 83 .\r\n","page_name":" 172 ","page_number":172},
  {"content":"\r\n\r\nعظمت ميخوانند گفته شده كه فرمود بياموزد براى خدا و عمل كند براى خدا و به ديگران تعليم دهد براى خدا .\r\nعرضكردم فدايت شوم حد و مرز زهد در دنيا چيست ؟ فرمود : خداوند در قرآن مرز زهد را تعيين فرمود  لِكَيْلا تَأْسَوْا عَلى ما فاتَكُمْ وَ لا تَفْرَحُوا بِما آتاكُمْ  « 1 » .\r\nداناترين مردم نسبت به خدا ترس‌دارترين آنها از خداست و ترس‌دارترين مردم عالمترين آنها نسبت به خدا است و داناترين مردم نسبت به خدا زاهدترين مردم است در دنيا مردى به آن جناب عرض كرد : مرا سفارشى بفرمائيد ، فرمود : از خدا بپرهيز هر جا هستى ديگر وحشتى نخواهى داشت .\r\n8 - خصال : حضرت صادق ( ع ) فرمود دريا همسايه ندارد و پادشاه دوست و سلامتى قيمت . بسا از اشخاص كه مشمول نعمت قرار گرفته‌اند با اينكه خودشان نميدانند .\r\n9 - خصال : حضرت صادق ( ع ) فرمود پنج چيز از پنج شخص محال است خير خواهى از حسود محال است . مهربانى از دشمن و احترام از فاسق و وفا از زن و جلال و هيبت از فقير .\r\n10 - على بن راشد از حضرت صادق نقل نمود كه فرمود : پنج چيز همين طورى كه ميگويم هست بخيل آسايش ندارد و حسود لذت و پادشاه وفا و دروغگو مروت و سفيه عظمت .\r\nخصال : از حضرت صادق ( ع ) نقل كرد كه فرمود پنج خصلت است كه هر كس در او يكى از آنها نباشد بهره زياد در او نخواهد بود . اولى وفا است دوم دورانديشى سوم حيا چهارم حسن خلق پنجم كه جامع اين صفات است آزادمنشى است .\r\n12 - و فرمود پنج خصلت است كه هر كس يكى از آنها را از دست بدهد پيوسته در زندگى او نقص و عقل خود را از دست داده و دل هميشه مشغول دارد اول صحت بدن دوم امن و آسايش سوم وسعت زندگى چهارم يار و انيس موافق عرضكردم انيست موافق چيست فرمود ؟ زن صالح و فرزند صالح و دوست صالح و پنجم كه جامع اين صفات است آرامش است .\r\n\r\n\r\n","description":"","footnote":"\r\n( 1 ) حديد : آيه 23 .\r\n","page_name":" 173 ","page_number":173},
  {"content":"\r\n\r\n13 - خصال : يحيى حلبى گفت از حضرت صادق ( ع ) شنيدم ميفرمود هفت نفرند كه اعمال خود را فاسد ميكنند : 1 - شخص حليم كه داراى علم زياد است ولى شناخته نميشود و نه از او يادى ميكنند . 2 - شخص حكيمى كه مال خود را به قرض ميدهد به كسى كه دروغگو و منكر لطفى است كه به او شده . 3 - مردى كه اطمينان دارد به شخص مكار و خائن . 4 - آقا و سرور بىرحمى كه سخت‌گير و تندخو است .\r\n5 - مادرى كه سر فرزند خويش را پنهان نميكند و افشاگرى دارد نسبت به او . 6 - كسى كه بسرعت برادران را مورد سرزنش قرار ميدهد . 7 - كسى كه بجدال و دشمنى مىپردازد با برادر خود .\r\n14 - خصال : يحيى حلبى گفت از حضرت صادق ( ع ) شنيدم مىفرمود :\r\nهيچ گاه متكبر نبايد توقع شنيدن تعريف از خود را داشته باشد و نه نيرنگ باز توقع دوست فراوان و نه بىادب شخصيت و بزرگوارى را و نه شخص بخيل متوقع صله رحم باشد . و نه كسى كه مردم را مسخره مىكند متوقع دوستى باصفا باشد و نه كسى كه اطلاعات كم در دين دارد متوقع قضا و داورى باشد . و نه غيبت‌كننده اميد سلامتى و نه حسود آسايش دل و نبايد كسى كه سرزنش بر گناه كوچك مىكند توقع بزرگوارى داشته باشد و نه كم‌تجربه كه خودراى هم هست آرزوى رياست .\r\n15 - خصال : حضرت صادق بشخصى نوشت : اگر مايلى داراى اعمال نيك باشى تا هنگام مرگ و در آن هنگام بهترين اعمال را داشته باشى . حق خدا را بزرگ شمار كه نعمت او را صرف در معصيت نكنى و حلم خدا موجب فريبت نشود و گرامى بدار هر كس را كه مىبينى ياد ما مىكند و ادعاى محبت ما را مينمايد . به تو ربطى ندارد كه او دروغ ميگويد يا راست تو از نيت خود بهره‌مند ميشوى و او زيان دروغ خويش را مىبرد .\r\n16 - امالى : فضل بن عبد الملك گفت حضرت صادق ( ع ) از آباء گرام خود از پيامبر اكرم ( ص ) نقل كرد كه فرمود ابتداى عنوان نامه عمل مؤمن بعد از مرگ .\r\nقضاوت مردم است در باره او خوب بگويند يا بد و اولين هديه خدا بمؤمن بخشش خداوند او را است و كسانى كه پشت سر جنازه‌اش بوده‌اند . بعد فرمود فضل : از مسجد برنميگردد شخص مگر با كمتر چيز يكى از اين سه : 1 - يا دعائى كه مىكند و بوسيله آن داخل بهشت مىشود و يا دعائى كه بوسيله آن بلاء از او بر طرف مىشود و يا برادرى را در راه خدا بدست مىآورد .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nسپس اضافه نمود كه پيامبر اكرم فرمود : \" بهره نبرده مرد مسلمان بهره‌اى بعد از اسلام مانند برادرى كه در راه خدا بدست مىآورد \" سپس فرمود فضل ، مبادا بىاعتنا باشيد به فقراى شيعيان ما همانا يك فقير شيعه روز قيامت به اندازه دو قبيله ربيعه و مضر شفاعت خواهد كرد . آنگاه فرمود يا فضل مؤمن را مؤمن ناميده‌اند چون او امان از خدا خواسته و خداوند امان او را پذيرفته است سپس فرمود مگر نشنيده‌اى گفتار دشمنان خودتان را كه وقتى مىبينند شخص براى دوستش شفاعت مىكند در روز قيامت ميگويند :   فَما لَنا مِنْ شافِعِينَ وَ لا صَدِيقٍ حَمِيمٍ   « 1 » ما شفيعى نداريم و نه دوست مهربانى .\r\n17 - امالى : عبيد الله بن عبد الله از حضرت صادق ( ع ) نقل كرد كه باصحاب خود فرمود از من سخنى بشنويد كه براى شما از بهترين اسبهائى كه پاهايشان خطوط سياه دارد بهتر است .\r\nسخن نگويد هيچ كدام از شما راجع به چيزى كه مربوط به او نيست . بيشتر از حرفهائى را كه بدردش مىخورد نيز رها كند . تا بداند جاى حرف زدن است .\r\nبسيار اتفاق مىافتد كه كسى حرفى در جايى مىزند كه به خود خيانت مىكند با سخن خويش هيچ كدام از شما بحث و گفتگو با سفيه و حليم نكند . زيرا هر كس با حليم بحث نمايد او را بنهايت مىرساند « 2 » و كسى كه با نادان بحث كند پستش مينمايد چنان برادر خود را يادآورى كنيد در غيبتش كه دوست داريد او از شما يادآورى كند در غيبتتان . عمل كنيد مانند كسى كه ميداند پاداش نيكوكارى او را ميدهند و بر تبهكارى مؤاخذه‌اش خواهند نمود .\r\n18 - امالى مفيد : رفاعه گفت از حضرت صادق ( ع ) شنيدم ميفرمود : چهار چيز در تورات هست كه در كنار آن چهار چيز است . هر كه بر دنيا اندوهناك باشد بر خدا خشمگين است . و هر كه شكر كند بر مصيبتى كه به او وارد شده خدا را شكر كرده و هر كه به ثروتمندى برسد و كوچكى كند در مقابل او تا از قدرت مالىاش استفاده نمايد . 3 / 2 دين خود را از دست داده و هر كه داخل آتش شود از كسانى كه قرآن خوانند او از كسانى است كه آيات خدا را بمسخره گرفته و چهار چيزى كه پهلوى\r\n\r\n\r\n","description":"","footnote":"\r\n( 1 ) شعراء : آيه 100 .\r\n( 2 ) منظور اينست كه خسته‌اش مىكند چنانچه در روايت ديگرى است كه عصبانى مىكند او را .\r\n","page_name":" 175 ","page_number":175},
  {"content":"\r\n\r\nآن است اينها است : 1 - هرطور پاداش بدهى پاداش ميگيرى . 2 - هر كه مالك چيزى شد به خود اختصاص ميدهد آن را . 3 - هر كه مشورت نكرد پشيمان شد . 4 - فقر مرگ بزرگتر است .\r\n19 - ابو قتاده گفت حضرت صادق ( ع ) فرمود كسى كه ادرار خود را به زحمت نگهداشته اظهار نظر و راى او مقبول نيست . پادشاهان دوست ندارند . حسود ثروت ندارد . احتياطكار نيست كسى كه توجه بعواقب كار نميكند . توجه بعواقب كار نتيجه دلهاى بيدار است .\r\n20 - امالى مفيد : عبد العزيز بن محمد گفت سفيان ثورى خدمت امام صادق ( ع ) رسيد منهم حضور داشتم حضرت صادق به او فرمود : سفيان تو شخصى هستى كه مورد توجه ( خليفه‌اى ) و من مردى هستم كه زود برايم حرف ميزنند بپرس هر چه مايلى . عرضكرد من خدمت شما نيامده‌ام مگر براى استفاده .\r\nفرمود : سفيان من چنين ميدانم كه كار نيك تكميل نميشود مگر با سه چيز .\r\nعجله كردن و پنهان داشتن و كوچك شمردن . زيرا وقتى عجله كردى بچنگش آورده‌اى و وقتى پنهان نمودى تمام و كاملش كرده‌اى و وقتى او را كوچك انگاشتى در نزد كسى كه بخاطر او انجام داده‌اى بزرگ مىشود . سفيان ، هر گاه خدا بيكى از شما نعمتى ارزانى داشت او را ستايش كند و اگر گرفتار تنگدستى شد استغفار نمايد و اگر مطلبى او را اندوهگين كرد بگويد : لا حول و لا قوة الا بالله العلى العظيم سفيان سه چيز است كه چقدر ارزش دارد ؟ چقدر هديه عالى است ، سخن خوبى كه مؤمن آن را بشنود و حفظ كند تا هديه نمايد به برادر مؤمن خود و فرمود سفيان كار نيك مانند نام اوست هيچ چيز از نيكوكارى بزرگتر نيست مگر ثوابش چنين نيست كه هر كس دوست داشته باشد نيكوكارى كند بتواند انجام دهد و نه هر كه علاقمند باشد قدرت پيدا كند و نه هر كه قدرت پيدا كرد به او اجازه دهند ، وقتى علاقه و قدرت و اجازه جمع شد در چنين موقعى سعادت تكميل شده براى جوينده و كسى كه به او نيكى مىشود .\r\n21 - علل الشرائع : هشام بن سالم گفت از حضرت صادق ( ع ) شنيدم كه به حمران ميفرمود : حمران نگاه كن به كسانى كه پست‌تر از تو هستند نگاه نكن به آنها كه در قدرتهاى مالى بالاتر هستند . اين روش ترا قانع‌تر مىكند به آنچه خدا برايت\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nقسمت كرده و شايسته‌تر ميشوى بافزايش روزى از جانب خدا بدان كه عمل دائم و كم با يقين بهتر است از عمل زياد بدون يقين . و بدان كه هيچ ورعى مانند پرهيز از حرامها نيست و خوددارى از آزار مؤمنين در عيبت آنها و هيچ زندگى گواراتر از اخلاق خويش وجود ندارد و مالى سودمندتر از قناعت بكم كافى نيست هيچ نادانى زيانمندتر از خودپسندى نيست .\r\n22 - در علل الشرائع : محمد بن سليمان از مردى نقل كرد از حضرت باقر ( ع ) كه به محمد بن مسلم فرمود ، مبادا مردم ترا نسبت به نفس خويش فريب دهند . كار مربوط به تو است نه آنها . روز را بپايان نبر در اين راه و آن راه . با تو كسانى هستند كه اعمالت را بررسى ميكنند . مبادا كار نيكى را كه انجام ميدهى كوچك شمارى زيرا وقتى نتيجه آن را مىيابى كه موجب ناراحتيت مىشود . نيكى كن من چيزى را نديده‌ام هرگز كه بيشتر در جستجوى انسان باشد و سريعتر به شخص برسد از كار نيك تازه‌اى كه مربوط بخطاى قديمى باشد .\r\nمجالس مفيد : ابن ابى يعفور از حضرت صادق ( ع ) همين حديث را نقل كرد و در آخر آن امام افزود :  إِنَّ الْحَسَناتِ يُذْهِبْنَ السَّيِّئاتِ ذلِكَ ذِكْرى لِلذَّاكِرِينَ  « 1 » .\r\n23 - معانى الاخبار : ابن ظبيان نقل كرد كه حضرت صادق ( ع ) فرمود بدان كه نماز دستاويز خداست در زمين هر كس بخواهد بداند چقدر از نماز خود بهره‌مند شده دقت نمايد اگر نمازش مانع ارتكاب كارهاى زشت و ناپسند شده به مقدار خوددارى از محرمات سود برده و هر كه بخواهد بداند چه چيز در نزد خدا دارد ببيند چه چيز خدا در نزد او دارد . هر كس در خلوت كارى را مىكند دقت نمايد اگر كار نيك و خوبى است ادامه دهد و اگر زشت و ناپسند است پرهيز كند زيرا خداوند شايسته‌تر بوفانمودن و افزايش دادن است . هر كس كار بدى را پنهان انجام داده كار نيكى را نيز پنهان انجام دهد و هر كه كار بدى را آشكارا انجام داده عمل نيكى را آشكارا انجام دهد .\r\n24 - محاسن : عبد الحميد طائى گفت حضرت صادق ( ع ) نامه‌اى توسط من بعبد اللَّه بن معاويه كه در فارس بود فرستاد . نوشت هر كه از خدا بپرهيزد خدا\r\n\r\n\r\n","description":"","footnote":"\r\n( 1 ) هود ، آيه 114 .\r\n","page_name":" 177 ","page_number":177},
  {"content":"\r\n\r\nنگهش ميدارد و هر كه او را شكر گويد افزايش نعمت به او ميدهد ، و هر كه قرض به خدا بدهد پاداشش ميدهد .\r\n25 - محاسن : ابو اسامه گفت از حضرت صادق ( ع ) شنيدم ميفرمود . تقوى و پرهيزگارى را از دست ندهيد . ورع ، كوشش ، راستگوئى ، اداى امانت و خوش اخلاقى ، خوشرفتارى با همسايگان . مردم را بسوى ما دعوت كنيد نه با زبانتان . و باعث افتخار ما باشيد نه باعث ننگ و عار ما . سعى كنيد سجده‌ها و ركوع را طولانى نمائيد زيرا وقتى يكى از شما ركوع طولانى دارد شيطان از پشت سر او فرياد مىزند واى بر من اينها اطاعت كردند من معصيت و اينها سجده نمودند من مخالفت كردم .\r\n26 - قصص الأنبياء : ابن سنان از حضرت صادق ( ع ) نقل كرد كه فرمود مزاح و شوخى نكن نورانيتت از ميان ميرود و دروغ نگو ارزش خود را از دست ميدهى .\r\nاز دو صفت بپرهيز دلتنگى و تنبلى زيرا اگر دلتنگ و آزرده باشى بر حق صبر نخواهى نمود و اگر تنبلى كنى حق كسى را ادا نخواهى كرد عيسى مسيح ميگفت هر كه زياد گرفتارى براى خود داشته باشد بيمار مىشود و هر كه بداخلاق باشد خود را عذاب ميدهد و هر كه زياد صحبت كند خطايش زياد مىشود و هر كه زياد دروغ بگويد ارزش خود را از دست ميدهد و هر كه ناسزا بمردم بگويد جوانمردى را از دست ميدهد .\r\n27 - حضرت صادق ( ع ) فرمود بهترين سفارشات و لازم‌ترين آنها اينست كه خدا را فراموش نكنى و پيوسته به ياد او باشى . و معصيتش را ننمائى و در حال نشستن يا ايستاده او را پرستش كنى مبادا فريب نعمت او را بخورى پيوسته شكرگزارش باش . مبادا از زير سايه عظمت و جلالش خارج شوى كه گمراه خواهى شد . و در بيابان هلاكت مىيافتى . و اگر دچار بلا و گرفتارى شدى و آتش غم و اندوه ترا سوزانيد بدان كه در لابلاى بلاهاى خدا كرامات و الطاف ابدى او نهفته است و غم و اندوه او موجب رضا و نزديكى به خدا مىشود اگر چه پس از مدتها باشد به‌به چه غنيمتى مىبرد كسى كه متوجه اين باشد و توفيق يابد .\r\n28 - روايت شده كه مردى از پيامبر اكرم تقاضاى وصيت و اندرز نمود به او فرمود هرگز خشمگين مشو . زيرا در خشم نزاع با خداست . عرضكرد بيشتر بفرمائيد فرمود بپرهيز از چيزى كه بايد از آن عذر و پوزش بخواهى زيرا در اين عمل شرك خفى است گفت بيشتر بفرمائيد . فرمود نماز بخوان همچون كسى كه ميخواهد از نماز\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nوداع كند زيرا در چنين نماز رسيدن و نزديك شدن به خدا است باز گفت اضافه بفرمائيد ، فرمود از خدا خجالت بكش همان طورى كه از همسايگان صالحت خجالت ميكشى در اين عمل افزايش يقين است خداوند تكميل نموده آنچه گذشتگان و آيندگان مردم را نصيحت و سفارش كنند در يك خصلت و صفت و آن تقوى است فرموده :  وَ لَقَدْ وَصَّيْنَا الَّذِينَ أُوتُوا الْكِتابَ مِنْ قَبْلِكُمْ وَ إِيَّاكُمْ أَنِ اتَّقُوا اللَّهَ  « 1 » .\r\nما سفارش كرديم به آنها كه قبل از شما كتاب داده بوديم و شما را به پرهيزكارى از خدا . در تقوى مجموعه عبادات صالح است و بوسيله همان تقوى رسيده بدرجات عالى و نهايىترين مراتب هر كس رسيده و هر كه زندگى عالى در پناه خدا يافته و انس دائم بوسيله همين تقوى بوده خداوند ميفرمايد   إِنَّ الْمُتَّقِينَ فِي جَنَّاتٍ وَ نَهَرٍ فِي مَقْعَدِ صِدْقٍ عِنْدَ مَلِيكٍ مُقْتَدِرٍ   « 2 » .\r\nپرهيزگاران در باغهاى بهشت و در انبساط و شاديند در جايگاهى با ارزش در پناه لطف پروردگارى نيرومند .\r\n29 - كشف الغمه : مالك بن انس گفت حضرت صادق ( ع ) روزى به سفيان ثورى فرمود : سفيان ، هر گاه خدا به تو نعمتى ارزانى داشت و مايل بودى آن نعمت پايدار بماند زياد حمد و سپاس خدا را بكن . خداوند در قرآن كريم مىفرمايد :  لَئِنْ شَكَرْتُمْ لَأَزِيدَنَّكُمْ  اگر شكرگزارى كرديد افزايش مىدهم براى شما . و هر گاه دچار تنگدستى شدى زياد استغفار كن زيرا خداوند ميفرمايد :    اسْتَغْفِرُوا رَبَّكُمْ إِنَّهُ كانَ غَفَّاراً . يُرْسِلِ السَّماءَ عَلَيْكُمْ مِدْراراً . وَ يُمْدِدْكُمْ بِأَمْوالٍ وَ بَنِينَ وَ يَجْعَلْ لَكُمْ جَنَّاتٍ    « 3 » .\r\nاز خدا طلب مغفرت كنيد او بخشنده است از آسمان براى شما باران فراوان و پى در پى ميفرستد و بوسيله اموال و فرزندان ياريتان مىكند امام فرمود يعنى در دنيا و بشما باغها ارزانى ميدارد فرمود يعنى در آخرت .\r\nسفيان ، هر گاه مطلبى ترا غمگين كرد چه مربوط بسلطان باشد يا ديگرى زياد بگو لا حول و لا قوه الا بالله اين ذكر كليد فرج و گنجى از گنجينه‌هاى بهشت است .\r\n30 - تكرار شده در شماره 20 و همچنين شماره 31 .\r\n32 - سؤال كردند از امام چرا خداوند ربا را حرام نموده فرمود تا مردم از\r\n\r\n\r\n","description":"","footnote":"\r\n( 1 ) سوره نساء آيه 131 .\r\n( 2 ) سوره القمر آيه 54 .\r\n( 3 ) سوره نوح آيه 10 تا 12 .\r\n","page_name":" 179 ","page_number":179},
  {"content":"\r\n\r\nنيكوكارى خوددارى نكنند .\r\n33 - يكى از اصحاب گفت خدمت امام صادق ( ع ) رسيدم ايشان فرزند خود موسى بن جعفر ( ع ) را وصيت و سفارش ميكرد از قسمتهائى كه من حفظ كردم اين بود كه فرمود پسرم ، وصيتم را بپذير و سخنم را حفظ كن . تا سعادتمند زندگى كنى و عاقبت بخير باشى .\r\nپسرم هر كه قانع باشد به آنچه خدا به او ارزانى داشته بىنياز است و هر كه چشم داشته باشد بمال ديگران فقير از دنيا ميرود ، و هر كه راضى نباشد به آنچه خداوند روزيش نموده خدا را در قضايش متهم نموده هر كه لغزش خود را كوچك شمارد لغزش ديگران را بزرگ ميشمارد ، و هر كه لغزش ديگران را كوچك انگارد لغزش خود را بزرگ ميشمارد . پسرم هر كه اسرار و عيوب ديگران برملا سازد . اسرار و عيوب خود را برملا ساخته و هر كه شمشير ستم از نيام بكشد به همان شمشير كشته خواهد شد . و هر كه براى برادر خود چاهى بكند در آن سقوط خواهد نمود و هر كه در كارهاى نادانان شركت كند بىمقدار مىشود و هر كه با دانشمندان آميزش كند سنگين مىشود . و هر كه در جاهاى ناصحيح رفت و آمد كند متهم مىشود .\r\nپسرم حق را بگو چه بر نفع و چه بر ضرر خودت باشد . از سخن‌چينى بپرهيز زيرا سخن‌چينى بذر كينه را در دل مردم مىپاشد . پسرم هر گاه جود و بخشش خواستى مراجعه كن بمعدنهاى آن زيرا جود داراى معدنها است و معدنهاى آن داراى ريشه‌ها و اصولى است و اصول آن داراى شاخه‌ها و فروعى است و شاخه‌هايش داراى ميوه‌ها است . هيچ ميوه‌اى خوشگوار نميشود مگر بوسيله شاخه و شاخه بوسيله ريشه و ريشه بوسيله معدن پاك . پسرم وقتى بديدن ميروى ديدار كن با نيكان و اخيار نه با بدان و فجار زيرا تبهكاران همچون سنگى هستند كه هرگز آب از آنها تراوش نميكند و درختى هستند كه برگ سبزى نخواهند داشت و شوره‌زارى هستند كه گياه در آن نميرويد .\r\nحضرت رضا ( ع ) فرمود پدرم اين سفارش را ترك نكرد تا وقتى از دنيا رفت .\r\n34 - نقل شده كه مردى دهاتى پيوسته رفت و آمد با امام صادق ( ع ) داشت مدتى او را امام ملاقات نكرد از حالش جويا شد . شخصى كه تصميم داشت از آن مرد عيبجوئى كند و از مقامش بكاهد ، گفت آقا آن مرد ، عامى و دهاتى است حضرت صادق ( ع ) به او فرمود اصل مرد عقل اوست و شرافتش دين او و بزرگواريش تقواى اوست ، مردم از نظر انتساب بآدم برابرند . آن مرد خجالت كشيد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n35 - سفيان ثورى گفت از حضرت صادق ( ع ) شنيدم ميفرمود سلامتى كمياب است بطورى كه محل بدست آوردن آن پنهان شده اگر بتوان آن را بدست آورد ممكن است در گمنامى باشد اگر در گمنامى نيافتى ممكن است در خاموشى باشد اگر بجستجويش در خاموشى رفتى و نيافتى ممكن است در خلوت پيدا كنى و اگر در خلوت گزينى نيافتى ممكن است در ميان سخنان گذشتگان پاك جايش را پيدا كنى .\r\nسعادتمند كسى است كه در دل خود خلوتى بيابد كه به آن اشتغال ورزد .\r\n36 - ابراهيم بن مسعود گفت مردى از تجار با حضرت صادق ( ع ) رفت و آمد داشت كه گفتگو ميكرد و امام او را بعنوان مرد خوبى مىشناخت اما حالش تغيير كرد و شروع بشكايت از اوضاع خود خدمت امام كرد امام صادق ( ع ) به او فرمود :\r\n فلا تجرع و ان اعسرت يوما * فقد ايسرت في زمن طويل\r\nو لا تيأس فان الياس كفر * لعل الله يغنى عن قليل\r\nو لا تظن بربك ظن سوء * فان الله اولى بالجميل \r\nناراحت نباش اگر روزى به تنگدستى مبتلا شدى تو كه مدتها در ثروت و رفاه بودى مايوس نشو ياس كفر است شايد به زودى خداوند غنى و بىنيازى را لطف نمايد گمان بد به خدا مبر خداوند شايسته‌تر است بانجام كار خوب .\r\n37 - عبد الله بن ابى يعفور از حضرت صادق ( ع ) نقل كرد كه فرمود انسان داراى خصلتهائى است تكيه بر هر خصلتى داشته باشد نبايد بر خيانت و دروغ متكى شود .\r\n38 - جابر بن عون گفت مردى به حضرت صادق ( ع ) عرضكرد بين من و چند نفر نزاع شد در مورد كارهائى كه من تصميم دارم آن را ترك كنم . ميگويند رها كردن تو يك نوع خفت و خوارى است حضرت صادق ( ع ) فرمود خوار و ذليل ظالم است .\r\n39 - اسماعيل بن جعفر از جد بزرگوارش نقل كرد كه پيامبر اكرم ( ص ) فرمود از حسن اسلام شخص ترك كردن او است چيزهائى را كه برايش مفيد نيست .\r\n40 - محمد بن بشير از حضرت صادق ( ع ) نقل كرد كه خداوند به دنيا دستور داد خدمتكار كسى باش كه خدمتكار من است و به زحمت انداز كسى را كه خدمت‌كار تو است .\r\n41 - از اصمعى نقل شده كه حضرت صادق ( ع ) فرمود : نماز وسيله تقرب بر\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nپرهيزكار است و حج پيكار و جهاد هر ناتوان . زكات بدن روزه است . دعاكننده بدون عمل مانند تيرزنى است كه كمانش زه ندارد . روزى را بوسيله صدقه بجوئيد اموال خود را بوسيله زكات محافظت كنيد . فقير نشد هر كه اقتصاد داشت و ميانه رو بود . اندازه داشتن و با حساب خرج نمودن نيمى از رموز زندگى است . محبت و مهربانى نيمى از عقل است . كمى عيال يكى از دو توانگرى است . هر كه پدر و مادر خود را محزون نمايد آنها را نافرمان است و عاق . هر كه دست بر ران خود بكوبد هنگام مصيبت اجر خويش را از دست داده . نيكوكارى نيست مگر در نزد كسى كه شرافت خانوادگى يا دين داشته باشد . خداوند صبر را به مقدار مصيبت ميدهد . و رزق و روزى را به اندازه خرج ، هر كه در زندگى حساب داشته باشد خدا او را روزى مىبخشد و هر كه زياده‌روى كند خداوند محرومش مينمايد .\r\n42 - اين شماره در شماره 33 گذشت كه فقط چند جمله در اينجا اضافه است ترجمه مىشود پسرم عيبجوئى از مردم نكن و آنها را كوچك مشمار كه عيبجوئى از تو مينمايد بپرهيز از وارد شدن در كارى كه مربوط به تو نيست كه خوار ميشوى پسرم حق را بگو چه بنفع يا ضررت باشد در بين همرديفان خود مورد مشورت قرار ميگيرى پسرم قرآن بخوان . اسلام را آشكار كن ، به كار نيك امر كن ، و خود را از منكر و زشت بازدار با كسى كه قطع رابطه خويشاوندى كرده وصل كن ، و كسى كه با تو حرف نميزند تو با او حرف بزن ، و به كسى كه درخواستى دارد عطا كن .\r\n43 - عنبسه خثعمى كه مرد خوبى بود گفت از حضرت صادق ( ع ) شنيدم ميفرمود از دشمنى و خصومت در دين بپرهيزيد زيرا دل را مشغول ميدارد و موجب نفاق مىشود .\r\n44 - و فرمود وقتى از برادرت چيزى شنيدى كه ناراحتت كرد غمگين مشو ، زيرا اگر همان طورى كه او گفته صحيح است اين يك كيفرى است براى عمل تو كه زودتر آمده اما اگر آنچه او گفته صحيح نيست اين خود يك حسنه‌ايست كه تو آن را انجام نداده‌اى .\r\nفرمود حضرت موسى به خداوند عرض كرد پروردگارا كارى بكن كه احدى جز تعريف از من ننمايد فرمود موسى اين كار را براى خود نكرده‌ام .\r\n45 - آبى گفت : از حضرت صادق ( ع ) پرسيدند چرا مردم در هنگام قحطى و گرانى معمولا سير نميشوند و بيشتر گرسنه هستند تا هنگام فراوانى . فرمود چون\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nآنها فرزندان همين زمين هستند و از زمين ساخته شده‌اند وقتى قحط سالى شود آنها نيز بقحطى مبتلا ميشوند وقتى در زمين فراوانى باشد . آنها نيز معاملهء بىميلى و فراوانى ميكنند .\r\n46 - مردى به حضرت صادق از همسايه خود شكايت كرد فرمود صبر كن . عرض كرد مردم مرا نسبت بخوارى و ذلت ميدهند . فرمود خوار و ذليل كسى است كه ظالم باشد .\r\n47 - فرمود وقتى دنيا به كسى رو آورد محاسن و نيكيهاى ديگران را به او مىبخشد و اما وقتى دنيا پشت كرد محاسن و نيكيهاى خود شخص را از او سلب مىكند .\r\n48 - شخصى از كنار امام ( ع ) ميگذشت و آن جناب مشغول غذا خوردن بودند سلام نكرده امام او را دعوت به غذا نمود عرض كردند سنت بر اين است كه اول سلام كنى بعد دعوت به غذا با اينكه امام سلام را عمدا ترك كرده بود فرمود اين از فقاهتهاى عراقى است كه بوى بخل و خست ميدهد .\r\n49 - قرآن ظاهرى شگفت‌انگيز و جالب دارد و باطنى ژرف و عميق .\r\n50 - هر كس در مورد خود انصاف داشته باشد بعنوان حكم و داور براى ديگران انتخاب مىشود .\r\n51 - فرمود نان را احترام كنيد خداوند به او احترام بخشيده عرض كردند :\r\nاحترام نان چگونه است ؟ فرمود آن را تكه تكه نكنيد و پايمال ننمائيد وقتى حاضر شد منتظر ديگران نشويد .\r\n52 - فرمود حفظ نمودن شخص دوست خود را پس از وفات او در مورد اموال و تركه‌اش بزرگوارى است .\r\n53 - و فرمود چيزى مرا بيشتر مسرور نمىكند از اينكه كار نيكى كه كردى متعاقب آن نيكوكارى ديگرى بكنى زيرا منع بعد ، تشكر از كمك قبل را هم قطع مىكند .\r\n54 - فرمود : منهم گاهى آنقدر خرج ميكنم كه دست تنگ ميشوم با خدا معامله و تجارت مينمايم بوسيله صدقه .\r\n55 - و فرمود عزت در اضطراب است تا وارد خانه‌اى مىشود كه مايوس هستند اهل آن خانه از آنچه مردم دارند . عزت در آن خانواده منزل ميگيرد .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n56 - و فرمود وقتى وارد خانه برادرت شدى تمام احترامات و لطفهاى او را بپذير مگر نشستن در صدر مجلس .\r\n57 - و فرمود كفاره خدمت براى سلطان احسان به برادران است .\r\n58 - بيمار شد امام ( ع ) گفت خدايا اين بيمارى را برايم سبب تاديب قرار بده نه اينكه خشم بر من گرفته باشى .\r\n59 - فرمود دختران حسنات هستند و پسران نعمت در مقابل حسنات ثواب به انسان ميدهند و از نعمتها بازخواست ميكنند .\r\n60 - فرمود بپرهيز از لغزشهائى كه بواسطه اعتمادهاى بىجا پيش مىآيد كه قابل اغماص نيست .\r\n61 - عرض شد آقا آب چه مزه دارد ؟ فرمود مزه زندگى .\r\n62 - و فرمود كسى كه از عيب خجالت نميكشد و خوددارى مىكند هنگام پيرى و از خدا ميترسد پشت سر در او خيرى نيست ( شايد منظور اينست كه در مقابل مردم از خدا نميترسد و از عيب عار ندارد ولى پشت سر از خدا ميترسد ) .\r\n63 - فرمود بهترين مردم كسى است كه در او پنج خصلت جمع شود وقتى كار نيك مىكند شاد است و وقتى كار بد انجام ميدهد استغفار مىكند وقتى به او چيزى بدهند سپاسگزار است و وقتى گرفتار شود صبر مىكند و وقتى به او ستم شود ميبخشد .\r\n64 - فرمود بپرهيزيد از سر بسر گذاشتن با شعراء زيرا آنها در مورد ستايش و مدح بخيل هستند ولى در مورد هجو خيلى كريمند ( يعنى زود هجو ميكنند ولى دير مدح ) .\r\nو فرمود من بسرعت حاجت دشمنم را برميآورم مبادا او را رد كنم و از من بىنياز شود .\r\n65 - پيوسته ميفرمود خدايا بعفو و گذشت سزاوارترى تا من به عقوبت و كيفر .\r\n66 - كردى اعرابى خدمت آن جناب رسيد ، بعضى ميگفتند خدمت پدرش حضرت باقر رسيد و گفت آيا خدائى كه ميپرستى ديده‌اى فرمود چيزى را كه نديده باشم نمىپرستم . گفت چگونه ديده‌اى او را فرمود او را ديده آشكارا نمىبيند ولى دلها با حقيقت ايمان مىيابند . با حواس درك نميشود و مقايسه با مردم نميشود بوسيله نشانه و آيات معروف است و با علامتها موصوف ، اوست خدائى كه جزا و خدائى نيست . اعرابى گفت خدا ميداند كجا پيامبرى را قرار دهد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n67 - و فرمود خداوند شش نفر را بشش كار هلاك مىكند . فرمانروايان را بواسطه ستم و عرب را بواسطه تعصب و ثروتمندان ملاك را بواسطه كبر . و تاجران را بواسطه خيانت و دهاتيها را بواسطه نادانى و فقيهان را بواسطه حسد .\r\n68 - و فرمود جلوگيرى از بخشيدن مال موجود بدگمانى به خدا و معبود است .\r\n69 - و فرمود پيوند خويشاوندى اجلها را مىفراموشاند و خوش‌رفتارى با همسايگان موجب آبادى شهرها است . و پنهان صدقه دادن موجب افزايش مال است .\r\n70 - منصور دوانيقى به آن جناب عرضكرد يا ابا عبد الله ، مرا معذور نميدارى در مورد عبد الله بن حسن و فرزندش كه پيوسته عليه ما تبليغ ميكنند و فتنه و آشوب برپا مينمايند . فرمود تو اطلاع دارى بين ما چگونه است اگر قانع هستى در جواب تو يك آيه از قرآن برايت بخوانم ؟ گفت بفرمائيد اين آيه را تلاوت نمود  لَئِنْ أُخْرِجُوا لا يَخْرُجُونَ مَعَهُمْ وَ لَئِنْ قُوتِلُوا لا يَنْصُرُونَهُمْ وَ لَئِنْ نَصَرُوهُمْ لَيُوَلُّنَّ الْأَدْبارَ ثُمَّ لا يُنْصَرُونَ  « 1 » .\r\nامام عليه السلام از تلاوت آيه به او گوشزد مىكنند كه آنها كارى را از پيش نخواهند برد .\r\nمنصور گفت كافى است و پيشانى امام را بوسيد .\r\n71 - براى مردى كه در پيش سفرى داشت فرمود خدا روزى در اين سفر نصيبت كند و ره‌آورد و سوقات نصرت را خير و نيكى قرار دهد .\r\n72 - فرمود خداوند در دنيا مردم را بنام پدرانشان مىخواند تا شناخته شوند ولى در آخرت بوسيله اعمالشان تا پاداش بگيرند ميفرمايد :  يا أَيُّهَا الَّذِينَ آمَنُوا  و  يا أَيُّهَا الَّذِينَ كَفَرُوا  اى مؤمنين و اى كافران .\r\n73 - و فرمود هر كس فتنه‌اى را برانگيزد خودش طعمه آن فتنه خواهد شد .\r\n74 - و فرمود خانواده شخص اسيران زيردست اويند بهر كس خداوند نعمتى ارزانى داشته بر اسيران خود توسعه بخشد اگر اين كار را نكند ممكن است نعمت از او زائل گردد .\r\n75 - فرمود وقتى قلب اصلاح شود ظاهر انسان تقويت ميگردد .\r\n76 - و فرمود چه فايده دارد كه انسان در ظاهر عمل خوب انجام دهد ولى در پنهان كار بد كند . مگر بدل خويش مراجعه نميكند بعد متوجه مىشود كه آن طور\r\n\r\n\r\n","description":"","footnote":"\r\n( 1 ) سوره حشر : 12 .\r\n","page_name":" 185 ","page_number":185},
  {"content":"\r\n\r\nنيست خداوند ميفرمايد :  بَلِ الْإِنْسانُ عَلى نَفْسِهِ بَصِيرَةٌ  انسان بر وضع خود بينا است .\r\n77 - ابو حنيفه به آن جناب عرضكرد يا ابا عبد الله ، چقدر شما تحمل دارى در نماز . فرمود واى بر تو يا نعمان ، مگر نميدانى نماز مايه تقرب هر پرهيزكار است و حج جهاد هر ناتوان و براى هر چيز زكاتى است و زكات بدن روزه است و بهترين اعمال انتظار فرج از جانب خدا است . دعاكننده بدون عمل مانند تير زننده‌ايست كه كمانش زه ندارد اين جملات را حفظ كن .\r\nروزى را بوسيله صدقه پائين بكشيد ( از آسمان ) و مال را بوسيله زكات حفظ كنيد . فقير نشود شخص مقتصد اندازه‌گيرى در مخارج نصف زندگى است . مهربانى نيمى از عقل است . پيرى نيمى از گرفتارى است . كمى اهل و عيال يكى از دو توانگرى است . هر كه پدر و مادر خود را محزون كند عاق و نافرمان آنها است . هر كس بر ران خود بزند موقع مصيبت اجر و مزد خود را از بين برده . نيكوكارى نخواهد بود مگر در نزد شخص شرافتمند و ديندار ، خداوند روزى به اندازه مخارج ميفرستد . صبر را به اندازه مصيبت . هر كس بپاداش دادن معتقد باشد بخشش مىكند اگر خدا براى مورچه خيرى را ميخواست به او بال و پر نمىداد ابن حمدون اضافه نموده هر كس در زندگى تقدير و اندازه داشته باشد خدا به او روزى مىبخشد و هر كه اسراف نمايد و ولخرج باشد محرومش مىكند . ابن حمدون جمله مربوط بمورچه را ذكر نكرده .\r\n78 - به آن جناب عرضكردند چقدر شما فرزندت موسى را دوست دارى ؟ فرمود مايل بودم كه غير از او فرزندى نداشته باشم تا احدى را در محبت و علاقه به او شريك نكنم .\r\n79 - و فرمود سوگند به خدا : سه مطلب از واقعيات است : 1 - هرگز مال به وسيله صدقه و زكات كم نميشود . 2 - به هيچ كس ستمى نمىشود كه تصميم ميگيرد پاسخ آن ستم را بدهد ولى بعد خشم خود را فرو مىخورد خداوند بجاى اين تغيير تصميم به او عزت مىبخشد . و هيچ كس راه سؤال و درخواست از مردم را بر خود نگشود جز اينكه درى از فقر بر خود باز كرد .\r\n80 - و فرمود سه چيز است كه خداوند بوسيله آنها پيوسته عزت و شرافت مرد مسلمان را ميافزايد : 1 - چشم‌پوشى از كسى كه به تو ستم نموده . 2 - و بخشيدن\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبه كسى كه ترا محروم كرده . 3 - پيوند خويشاوندى با كسى كه از تو قطع رابطه نموده .\r\n81 - و فرمود از نشانه‌هاى يقين اينست كه مردم را بوسيله كارى كه موجب خشم خدا است خشنود نكنى رزق را حرص حريص نميكشاند و نه بىميلى شخص بىميل برميگرداند . اگر يكى از شما از روزى خود فرار كند چنانچه از مرگ فرار مىكند روزى او را خواهد يافت همانطور كه مرگ مىيابد .\r\n82 - و فرمود جوانمردى شخص در نفس خويش يك نوع انتساب و همبستگى است براى فرزندان و قبيله او ( منظور اينست كه جوانمردى او موجب هواخواه و ارادتمند زياد خواهد شد كه چون خويشاوند براى بازماندگان اويند ) .\r\n83 - و فرمود هر كس راستگو باشد عملش پاك مىشود . و هر كس خوش نيت باشد افزايش بروزيش داده مىشود و هر كس بخانواده خود نيكوكار باشد عمرش زياد مىشود .\r\n84 - و فرمود از حسن ظن و خوش‌گمانى همين استفاده را ببر كه دلت در آسايش است و كارت به سادگى برگزار مىشود .\r\n85 - مؤمن وقتى خشمگين شود . خشم او را از حق خارج نمىكند ، وقتى خشنود گردد خشنودى او را به باطل نمىبرد و اگر قدرت بيابد بيشتر از حق خود نميگيرد .\r\n86 - از تذكره ابن حمدون . حضرت صادق ( ع ) فرمود : تاخير توبه گول خوردن است و پيوسته كار را بآينده سپردن سرگردانى است . و معتقد بودن كه خدا بايد چنين و چنان كند يك نوع هلاكت است . و اصرار ( بر گناه ) از احساس امنيت است  فَلا يَأْمَنُ مَكْرَ اللَّهِ إِلَّا الْقَوْمُ الْخاسِرُونَ  از مكر خدا در امان نيستند مگر تبهكاران .\r\n87 - و فرمود نه هر كس چيزى را خواست قادر بر آن مىشود و نه هر كس قادر شد توفيق مىيابد و نه هر كه توفيق يافت جاى مناسب آن امر را پيدا مىكند وقتى نيت و قدرت و توفيق و پيدا كردن جاى مناسب جمع شد اينجاست كه سعادت پيش آمده .\r\n88 - و فرمود صله رحم موجب آسانى حساب در قيامت مىشود . خداوند فرموده است :  وَ الَّذِينَ يَصِلُونَ ما أَمَرَ اللَّهُ بِهِ أَنْ يُوصَلَ وَ يَخْشَوْنَ رَبَّهُمْ وَ يَخافُونَ سُوءَ الْحِسابِ  « 1 »\r\n\r\n\r\n","description":"","footnote":"\r\n( 1 ) - سوره رعد : 21 .\r\n","page_name":" 187 ","page_number":187},
  {"content":"\r\n\r\n89 - در خدمت امام ( ع ) شخصى گفت همسايگى كن با پادشاه و دريا . فرمود اين سخن صحيح نيست صحيح آن اين است همسايگى نكن با پادشاه و دريا . زيرا سلطان موجب اذيتت مىشود و دريا ترا سيرآب نمىكند .\r\n90 - از آن جناب درخواست كردند امتيازى براى امير المؤمنين ( ع ) بفرمائيد كه كسى با ايشان شريك نباشد ، فرمود برتر از تمام خويشاوندان پيامبر بود بواسطه سبقت در ايمان و مقدم‌تر از تمام غير خويشاوندان بود بواسطه خويشاوندى با پيامبر .\r\n91 - از آن جناب نقل شده كه :  بِسْمِ اللَّهِ الرَّحْمنِ الرَّحِيمِ  تاجهاى عرب است .\r\n92 - فرمود مصاحبت بيست سال خويشاوندى است .\r\n93 - كافى : اسماعيل بن جابر گفت اين نامه را حضرت صادق ( ع ) به اصحاب نوشت و دستور داد كه آن را پيوسته مطالعه نمايند و به يكديگر تعليم كنند و عمل به آن نمايند . اصحاب نامه را در نمازخانه منزل خود ميگذاشتند هر وقت نماز را تمام ميكردند آن نامه را مطالعه ميكردند . آن نامه چنين است :\r\n بِسْمِ اللَّهِ الرَّحْمنِ الرَّحِيمِ  اما بعد از خدا عافيت بخواهيد . پيوسته اعتماد به خدا و سنگينى و آرامش را حفظ كنيد . حيا را از دست ندهيد و از آلودگيهائى كه پيشينيان صالح خود را پاك مينمودند خويشتن را پاك نمائيد . سعى كنيد با مردمان بد خوش‌رفتار باشيد . ستم آنها را تحمل كنيد ، بپرهيزيد از پىگيرى نزاع با آنها . در مجالست و همنشينى با آنها كه اجبار داريد و نميتوانيد مجالست نداشته باشيد و بحث و انتقادها هميشه تقيه را به كار بريد كه خدا به آن شما را امر كرده .\r\nوقتى گرفتار چنين برخوردها شديد آنها در پى آزار و اذيت شما ميشوند و از چهره‌اشان ناراحتى را مشاهده ميكنيد اگر خداوند باز ندارد آنها را از شما حمله خواهند كرد و ستم روا ميدارند آنچه در دل پنهان ميكنند از كينه و عداوت بيشتر است از آنچه در ظاهر ايشان مطالبه ميكنيد .\r\nدر يك مجلس مىنشينيد اما ارواح شما با يك ديگر اختلاف دارد و بهم انس نميگيريد . هرگز شما آنها را نميتوانيد دوست داشته باشيد و آنها شما را ، جز اينكه خداوند شما را پيروان حق قرار داده و بينش واقعى پيدا كرده‌ايد ولى به آنها اين امتياز را نبخشيده ، بايد بار گران آميزش و برخورد با آنها را تحمل كنيد و صبر\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nنمائيد ، اما آنها رفتار خوب ندارند و شكيبا نيستند و پيوسته در كار نيرنگ و وسوسه‌هاى شيطانى با يك ديگرند در رابطه با شما . دشمنان خدا اگر بتوانند مايلند شما را از حقيقت بازدارند . خداوند پشتيبان شما از اين پيش‌آمدها است .\r\nاز خدا بپرهيزيد ، زبان نگهداريد مگر در كار نيك مبادا به حرف زور و تهمت و گناه و ستم لب بگشائيد ، اگر شما زبان نگهداريد از آنچه خداوند نهى نموده براى خودتان بهتر است در نزد پروردگار . زيرا زبان گشودن به چيزهائى كه خدا نهى كرده و ناپسند ميدارد موجب هلاك بنده است و او را در قيامت كر و لال و كور مينمايد و به اين صورت كه خداوند در اين آيه فرموده درمىآيد :  صُمٌّ بُكْمٌ عُمْيٌ فَهُمْ لا يَعْقِلُونَ  « 1 » .\r\nيعنى حرف نمىزنند و به آنها اجازه عذرخواهى داده نمىشود تا پوزش بخواهند .\r\nمبادا مرتكب آنچه خدا نهى كرده بشويد خاموشى را رعايت كنيد مگر در موردى كه سودمند است و مربوط بآخرت شما است و ماجور خواهيد بود . زياد تهليل و تقديس و تسبيح نمائيد و خدا را ستايش كنيد و تضرع بسوى او و علاقه به آنچه نزد اوست از چيزهائى كه قدرش را احدى نميداند و نه از نهايت آن كسى خبر دارد و داشته باشيد بجاى سخنان باطل كه خداوند نهى نموده و موجب خلود در جهنم مىشود اگر شخصى توبه نكند و برنگردد زبان به ستايش و اين اذكار مشغول كنيد .\r\nدعا را از دست ندهيد . مسلمانان نرسيده‌اند به چيزى بهتر از دعا و تضرع بسوى او و درخواست از خدا . دل ببنديد به چيزى كه خدا شما را ترعيب نموده و پاسخ بدهيد به چيزى كه شما را دعوت كرده تا رستگار شده نجات يابيد از عذاب خدا . مبادا علاقه داشته باشيد به چيزى كه خداوند حرام نموده زيرا كسى كه در دنيا پرده محرمات را به درد خداوند فاصله مىشود و مانع ميگردد از اينكه استفاده كند از نعمتها و لذتها و لطفهائى كه پيوسته تا ابد در اختيار بهشتيان هست .\r\nبدانيد بد خاطره‌ايست براى كسى كه در نظر داشته باشد ترك دستورات خدا را نمايد و به معصيت مشغول شود و پرده محارم خداوند را دريده سرگرم لذتهاى\r\n\r\n\r\n","description":"","footnote":"\r\n( 1 ) بقره آيه 167 كر و لال و كورند آنها نمىفهمند .\r\n","page_name":" 189 ","page_number":189},
  {"content":"\r\n\r\nناپايدار دنيا شود بجاى نعمتهاى بهشت و لذتها و مقام عظيم بهشتيان واى بر آنها چقدر بهره بىارزش و بازگشت بزيان دارند و حال آنها در نزد پروردگار و قيامت بد است ، از خدا بخواهيد شما را از اين كارها محفوظ بدارد و مبادا مبتلا به گرفتاريهاى آنها نمايد ما و شما را نيروئى نيست مگر بوسيله خدا .\r\nپس بپرهيزيد اى گروه رستگار از خدا اگر خداوند تمام و تكميل نمايد آنچه بشما عطا نموده بدانيد كه كار تمام نميشود مگر اينكه گرفتار آزمايشهاى پيشينيان صالح بشويد و در جان و مال شما را بيازمايد و تا از دشمنان خدا ناراحتيهاى زيادى بچشيد و متحمل آن گرفتاريها بشويد ، تا آنجا كه شما را دشمن بدارند و خوار و ذليل بشمارند . بشما ستم روا دارند در راه خدا و رسيدن به خوشبختى عالم آخرت آن را تحمل نمائيد و خشم شديد خود را از آزار و اذيت آنها فرو خوريد و در راه حق شما را تكذيب نمايند و بر اين عقيده دشمن شما شوند . تمام آنها را با صبر و شكيبائى بپذيريد . مصداق تمام اينها در قرآن كريم كه بر پيامبر اكرم صلى إله عليه و آله نازل شده هست . شنيده‌ايد كه خداوند به پيامبرش ميفرمايد :\r\n فَاصْبِرْ كَما صَبَرَ أُولُوا الْعَزْمِ مِنَ الرُّسُلِ وَ لا تَسْتَعْجِلْ لَهُمْ  « 1 » باز ميفرمايد اگر ترا تكذيب نمايند  وَ لَقَدْ كُذِّبَتْ رُسُلٌ مِنْ قَبْلِكَ فَصَبَرُوا عَلى ما كُذِّبُوا وَ أُوذُوا  « 2 » .\r\nپيامبران قبل را تكذيب نمودند و در اين رابطه آزردند .\r\nاگر خوشحاليد از امر خدا و كار او در ابتداى آفرينش بواسطه اطلاع و علمى كه نسبت به آنها داشت ايشان را كافر آفريد و شاد هستيد از اينكه خداوند در قرآن ايشان را معرفى نموده با اين آيه  وَ جَعَلْناهُمْ أَئِمَّةً يَدْعُونَ إِلَى النَّارِ  « 3 » در مورد اين عكس العمل دقت كنيد و به خوبى آن را تشخيص دهيد مبادا نادانى كنيد زيرا كسانى كه در مورد اين دستورات ندانم‌كارى كنند چه اوامر خدا باشد يا نواهى او دين خدا را ترك كردند و مرتكب گناه شده‌اند و سزاوار خشم خدا ميشوند و برو آنها را در آتش خواهند انداخت .\r\n\r\n\r\n","description":"","footnote":"\r\n( 1 ) احقاف : 35 شكيبا باش چنانچه پيامبران اولو العزم شكيبائى كردند عجله نكن در مورد آنها .\r\n( 2 ) انعام : 34 پيامبران پيشين را تكذيب كردند بر اين آزار و تكذيب شكيبائى كردند\r\n( 3 ) قصص : 41 آنها را پيشوايانى قرار داديم كه دعوت بجهنم ميكنند .\r\n","page_name":" 190 ","page_number":190},
  {"content":"\r\n\r\nو فرمود اى گروهى كه مورد رحمت خدا قرار گرفته‌ايد و رستگاريد . خداوند نعمتهاى خود را بر شما كامل نموده . بدانيد خداوند باحدى اجازه نداده كه در دين خود از روى هوى و هوس و نظر شخصى و قياس عمل نمايد . خداوند قرآن كريم را نازل كرده و در آن توضيح تمام مطالب هست و براى قرآن و آموزش آن گروهى را قرار داده كه آنها مجاز نيستند در اين اطلاعات قرآنى خود از روى نظر شخصى و هوى و هوس و قياس عمل نمايند . خداوند بواسطه علمى كه به آنها بخشيد بىنياز از چنين عملى هستند . امتياز علم قرآن را به آنها بخشيد و آنها را مشمول اين كرامت خويش كرده آنها اهل ذكر هستند كه در قرآن خداوند مردم را مامور كرده مشكلات خويش را از ايشان بپرسند .\r\nآنها كسانى هستند كه هر كس پيرو آنها باشد و تصديق نمايد ايشان را خداوند ارشادش مىكند و او را بمبانى قرآن چنان مطلع ميفرمايد كه هدايت يابد بسوى خدا و تمام راههاى حق . آنها كسانى هستند كه جز شقاوتمندان و تبهكاران كه در اصل خلقت و عالم ارواح شقاوت آنها محرز شده از ايشان كناره‌گيرى نميكند و جز اين دسته خود را بىنياز از پرسش و آموختن علم ايشان نمىداند . همين گروه هستند كه پيرو هواى نفس و نظرهاى شخصى و قياس ميشوند ، بطورى كه شيطان بر آنها مسلط ميگردد ، زيرا آنها شخصيت مطلع در قرآن را كافر ميدانند . گمراهان به نظر قرآن را مؤمن ميانگارند . بيشتر از حرامها را حلال و بيشتر از حلالها را حرام مىبينند همين نتيجه خودرأيى آنها است . با اينكه پيامبر اكرم از آنها تعهد گرفته هنگام مرگ . اما ايشان مدعى هستند كه ما بعد از پيامبر ميتوانيم براى اجتماع مردم عمل نمائيم با عهد و پيمان و دستور اكيدى كه خداوند در اين مورد بما داده ، ايشان فقط منظورشان مخالفت با خدا و پيامبر است . كسى كه جرى بر خدا است و گمراه‌تر از چنين اشخاصى نيست كه مدعى هستند به آنها چنين اجازه‌اى داده‌اند . به خدا قسم بايد مطيع خدا باشيد و پيرو دستور او در زمان حيات پيامبر صلى الله عليه و آله و بعد از مرگش .\r\nآيا ايشان مىتوانند اثبات كنند : شخصى كه اسلام آورده ميتواند براى خود و نظر خويش و قياس در دين عمل كند . اگر بگويند آرى . بر خدا دروغ بسته‌اند و سخت گمراهند . و اگر بگويند نه . براى هيچ كس جايز نيست بهواى نفس و قياس عمل كند و بر ضرر خويش اقرار نموده و او نيز اعتقاد دارد كه پس از پيامبر بايد\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nپيرو و مطيع او بود خداوند در قرآن كريم ميفرمايد :  وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ  « 1 » .\r\nاين فرموده خدا در قرآن بواسطه آنست كه بدانيد بايد دستور خدا را اطاعت و پيروى كنيد در حيات پيامبر و بعد از درگذشت آن جناب همان طورى كه هيچ كس در زمان حيات پيامبر نميتوانست به نظر و راى شخصى خود و قياس عمل كند بعد از فوت آن جناب نيز چنين اجازه‌اى باحدى داده نشده .\r\nو فرمود رها كنيد بلند كردن دست خود را در نماز جز يك مرتبه موقع شروع نماز . مردم شما را بوسيله اين كار مشهور كرده‌اند . خداوند ياور است و لا حول و لا قوة الا بالله « 2 » .\r\nو فرمود زياد دعا كنيد خداوند دوست ميدارد بندگان مؤمن خود را كه دعا ميكنند . و به آنها وعده اجابت داده . و دعاى آنها را در قيامت به صورت عملى در مىآورد كه موجب افزايش مقام بهشتى آنها مىشود پس هر چه مىتوانيد ذكر خدا كنيد در هر ساعت از شب و روز . خدا خود دستور ذكر زياد را داده و او به ياد كسى از مؤمنين است كه يادش مىكند .\r\nبدانيد هيچ يك از بندگان مؤمن به ياد خدا نيستند جز اينكه خدا بخير و نيكى به ياد آنها است . كوشش در اطاعت و بندگى را از دست ندهيد هر خير و نيكى كه در نزد خداست بوسيله اطاعت و اجتناب از محرمات ميتوان بدست آورد . آن محرماتى كه در ظاهر و باطن قرآن هست . خداوند در قرآن كريم ميفرمايد :  وَ ذَرُوا ظاهِرَ الْإِثْمِ وَ باطِنَهُ  « 3 » .\r\nبدانيد هر چه را خداوند دستور اجتناب داده حرام كرده است پيرو آثار\r\n\r\n\r\n","description":"","footnote":"\r\n( 1 ) آل عمران : 144 .\r\n( 2 ) چون در زمان امام صادق ( ع ) شيعيان را بواسطه بلند نمودن دست در موقع الله اكبر گفتن در غير تكبيرة الاحرام مىشناختند دستور مىفرمايد كه اين عمل مستحب را بواسطه اينكه موجب زيانشان نشود ترك كنند آن زمان اهل سنت اين كار را مستحب نميدانستند .\r\n( 3 ) انعام : 120 .\r\n","page_name":" 192 ","page_number":192},
  {"content":"\r\n\r\nپيامبر و سنتش باشيد و به آن چنگ بزنيد مبادا از هواى نفس و راى خود پيروى نمائيد كه گمراه ميشويد . گمراهترين مردم در نزد خدا كسى است كه پيرو هواى نفس و راى خود باشد بدون هدايت خدا . به خود نيكى كنيد تا ميتوانيد  إِنْ أَحْسَنْتُمْ أَحْسَنْتُمْ لِأَنْفُسِكُمْ وَ إِنْ أَسَأْتُمْ فَلَها  .\r\nبا مردم خوشرفتار باشيد و آنها را بر خود چيره ننمائيد در عين اينكه سر از فرمان خدا باز نمىزنيد مبادا بناسزاگوئى دشمنان خدا بپردازيد وقتى سخن شما را مىشنوند . زيرا آنها از روى تجاوز با اطلاع به خدا ناسزا ميگويند بايد شما خود بدانيد در چه مواردى آنها معتقدات شما و خدا را بباد ناسزا ميگيرند . زيرا هر كس دوستان خدا را ناسزا گويد بدشنام خدا پرداخته . چه كسى ستمكارتر از كسى است كه موجب ناسزا به خدا و دوستانش گردد . متوجه باشيد متوجه ، پيروى از دستور خدا نمائيد و لا حول و لا قوة الا بالله .\r\nو فرمود اى گروهى كه حافظ فرمان خدا هستيد ! آثار پيامبر و سنت او و آثار ائمه طاهرين از اهل بيت پيامبر و سنت آنها را رها نكنيد ، هر كه چنگ به آنها بزند هدايت مىيابد و هر كه رها كند و اعراض نمايد گمراه مىشود ، زيرا خداوند دستور ولايت و پيروى از آنها را داده . پيامبر پدر بزرگوارمان فرموده است مداومت بر عمل در راه آثار و سنن گرچه عملى كوچك باشد بيشتر مورد رضايت خدا است در آينده از كوشش در اعمال خود ساخته و پيروى هواى نفس ، بدانيد كه پيروى از هواهاى نفسانى و بدعتها بىآنكه راهنمائى از طرف خدا باشد گمراهى است و هر گمراهى خود بدعتى است و هر صاحب بدعتى در آتش جهنم است .\r\nبه هيچ نيكى در نزد خدا نميتوان رسيد مگر باطاعت و صبر و رضا و خشنودى زيرا صبر و خشنودى خود از طاعتهاى خدا است بدانيد كه هيچ بنده‌اى ايمان ندارد به خدا مگر اينكه خشنود باشد از هر چه نسبت به او انجام داده است و برايش ترتيب داده چه آن چيز محبوب او باشد يا مكروهش ، و هرگز خداوند نسبت به كسى كه راضى و صابر است جز آنچه شايسته آن است انجام نخواهد داد ، و آنچه انجام داده بنفع او بوده چه او دوست داشته باشد يا ناپسندش باشد .\r\nمواظب نمازها باشيد مخصوصا نماز وسطى ( ظهر ) به پرستش و عبادت خدا قيام كنيد چنانچه خداوند مؤمنين گذشته و شما را به همين عمل دستور داده .\r\nمستمندان را دوست بداريد هر كس آنها را تحقير كند و برايشان تكبر ورزد از دين\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nخدا منحرف شده خدا او را حقير ميشمارد و بر او خشم دارد . پدر بزرگوارمان پيامبر اكرم صلى اللَّه عليه و آله فرمود : خدايم مرا دستور داده بحب مستمندان مسلمان . آنها را بر شما حقى است كه دوستشان بداريد . خداوند پيامبرش را امر بحب مساكين نموده هر كس آنچه را خدا و پيامبر امر بدوست داشتن آنها كرده دوست نداشته باشد مخالفت با خدا و پيامبر نموده و بر همين حال اگر بميرد از گمراهان خواهد بود .\r\nاز كبر و بزرگ‌منشى بپرهيزيد زيرا كبريائى مخصوص خدا است ، هر كه با خدا در مورد صفت اختصاصيش به نزاع پردازد ، خداوند او را شكست ميدهد و روز قيامت خوار و ذليلش مينمايد .\r\nمبادا ستم روا داريد زيرا چنين كارى شايسته مردمان صالح نيست و هر كس ستم به كسى روا دارد بر خود ستم نموده و خدا ياور مظلوم خواهد بود و هر كه خدا ياريش كند پيروز است و غلبه با اوست . مبادا بهم حسد ورزيد . زيرا ريشه كفر حسد است . مبادا بر ضرر مسلمانى همكارى كنيد . كه او شما را نفرين مىكند و خداوند نفرينش را مستجاب خواهد نمود . پدر بزرگوارمان پيامبر اكرم ( ص ) فرمود :\r\nدعاى مسلمان مظلوم مستجاب است ، بهم كمك كنيد پيامبر اكرم ( ص ) پدر عزيزمان ميفرمود : \" كمك به مسلمان بهتر است و ثوابش بيشتر است از يك ماه روزه گرفتن و اعتكاف و شب‌زنده‌دارى در مسجد الحرام \" مبادا در حال عسرت و تنگدستى برادران مسلمانتان از آنها درخواست طلب خود را بنمائيد . پدر بزرگوارمان پيامبر اكرم ميفرمود : نبايد مسلمان اجبار كند مسلمانى را در حال تنگدستى به پرداخت قرض خود ، هر كس مهلت بدهد به كسى كه تنگدست است خداوند او را در زير سايه خويش قرار ميدهد در روزى كه جز سايه خدا سايه‌اى نيست .\r\nاى گروه مشمول برحمت خدا كه برترى بر ديگران داريد بپرهيزيد از پرداخت نكردن حقوق خدا يك روز كه بروز ديگر بياندازيد ، يا اين ساعت را به ساعت بعد زيرا هر كس در پرداخت حق خدا عجله كند خداوند قادر است كه در چند برابر كردن ثواب آن در همين دنيا و در آخرت عجله نمايد و هر كه تاخير بياندازد خدا تواناتر بتاخير انداختن روزى اوست ، و هر كس را خدا مانع روزيش شود نميتواند روزى خود را فراهم سازد . حقوق خدا را پرداخت كنيد تا خداوند باقيمانده نعمتى كه بشما ارزانى داشته گوارايتان نمايد . بوعده‌اى كه بشما داده وفا كند در\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمورد چند برابر نمودن آن . خداوند در پاداش به مقدارى مضاعف مينمايد كه هيچ كس جز او از تعداد آن اطلاع ندارد .\r\nو فرمود اى گروه تا ميتوانيد مبادا محرج امام شويد . محرج امام كسى است كه سخن‌چينى مىكند پيش امام از شخصى كه پيرو امام و صالح است . شخصيت او آشكار است و در پرداخت حقوق مذهبى شكيبا است عارف بمقام امام است .\r\nبدانيد هر كس فاعل چنين فعلى باشد محرج امام است وقتى اين كار را كرد امام را وادار مىكند ( در حضور مخالفين ) كه لعنت نمايد بر پيرو مسلمان و مؤمن خود كه صابر بر انجام دستورات و عارف بحرمت امام است وقتى بواسطه ضرورت او را لعنت نمود اين لعنت براى او رحمت مىشود و لعنت خدا و فرشتگان و انبياء بر آن شخص سخن‌چين قرار ميگيرد .\r\nبدانيد اى گروه پيروان كه روش و سنت خدا در مورد صالحين چنين مقرر شده و فرموده است هر كس مايل است خدا را ملاقات كند با ايمان واقعى ، دوست بدارد خدا و پيامبر و مؤمنين را و از دشمنانشان بيزار باشد . و بر فضيلتى كه از آنها ميشنود گردن نهد زيرا بفضيلت آنها هيچ ملك مقرب و پيامبر مرسل و پائين‌تر از ايشان كسى نميرسد . نشنيده‌ايد در مورد پيروان ائمه عليهم السلام خداوند در قرآن چه ميفرمايد :  فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً  « 1 » .\r\nاين يكى از وجوه فضيلت پيروان ائمه است چگونه خواهد بود بشخصيت خود آنها و فضل و مقامشان . هر كس مايل است مؤمن واقعى باشد . به شرطهائى كه خداوند بر مؤمنين نموده وفا كند . خداوند با حفظ ولايت نسبت بذات خود و ولايت پيامبر و ائمه عليهم السلام بر آنها شرط نموده كه نماز به پا دارند و زكات بپردازند و به خدا قرض بدهند قرض نيكو . و از كارهاى زشت بپرهيزند چه پنهان و چه آشكار هيچ عمل حرامى وجود ندارد جز اينكه همين جمله آن را فرامىگيرد كه پرهيز از كارهاى زشت نمايند .\r\nهر كس بين خود و خدا ايمان دارد و اخلاص ميورزد و به خود اجازه نميدهد يكى از اين دستورات را ترك نمايد او در نزد خدا از گروه پيروز و حزب غالب است\r\n\r\n\r\n","description":"","footnote":"\r\n( 1 ) نساء : 69 .\r\n","page_name":" 195 ","page_number":195},
  {"content":"\r\n\r\nو از مؤمنين واقعى است . بپرهيزيد از اصرار بر انجام كارى كه در ظاهر و باطن قرآن حرام شده خداوند ميفرمايد :  وَ لَمْ يُصِرُّوا عَلى ما فَعَلُوا وَ هُمْ يَعْلَمُونَ  « 1 » باينجا روايت قاسم بن ربيع خاتمه مىيابد ( اما دنباله روايت بنا به آنچه حفص و اسماعيل نقل كرده‌اند چنين است ) .\r\nيعنى مؤمنين پيش از شما وقتى دستورى را فراموش ميكردند مىفهميدند كه خطا كرده‌اند در ترك آن دستور و استغفار مينمودند و دو مرتبه ترك نميكردند اين است معنى آيه كه خداوند ميفرمايد :  وَ لَمْ يُصِرُّوا عَلى ما فَعَلُوا وَ هُمْ يَعْلَمُونَ  .\r\nو بدانيد كه خدا امر مينمايد و نهى مىكند تا بامرش عمل كنيد و از نهيش خوددارى نمائيد ، هر كه پيرو فرمان خدا باشد او را اطاعت كرده و بهر نيكى كه نزد خدا است رسيده . و هر كه خوددارى نكند از كار حرام معصيت خدا را نموده اگر بميرد در حال معصيت خداوند او را برو در آتش ميافكند .\r\nبدانيد كه هيچ كس نميتواند واسطه بين خدا و احدى بشود ، ملك مقرب و يا نبى مرسل و پائين‌تر از آنها هر كه باشد جز اطاعت و بندگى خدا پس سعى و كوشش در فرمانبردارى كنيد اگر مايليد مؤمن واقعى باشيد و لا قوة الا بالله و فرمود اطاعت خدا را از دست ندهيد تا قدرت داريد خداوند آفريننده شما است .\r\nو بدانيد كه اسلام عبارت است از تسليم و تسليم همان اسلام است هر كه تسليم خدا باشد اسلام آورده و هر كه تسليم نباشد اسلام ندارد . هر كه مايل است به خود نيكى كند اطاعت از خدا بنمايد زيرا كسى كه مطيع خدا باشد به خود نيكى نموده . مبادا گرد معصيت بگرديد زيرا هر كس پرده معصيت را به درد و مرتكب آن شود به خود بدى كرده و بين بدى و خوبى به خود درجه‌اى واسطه نيست . آنها كه به خود نيكى ميكنند اهل بهشتند و آنها كه بدى مينمايند اهل آتش . دستور خدا را اطاعت كنيد و از معصيت بپرهيزيد . بدانيد كه هيچ كس نميتواند شما را از خدا بىنياز كند نه فرشته مقرب و نه پيامبر مرسل و نه ديگرى . هر كس مايل است مشمول شفاعت شفاعتگران قرار گيرد سعى در بدست آوردن رضايت خدا بكند .\r\nو بدانيد كه هيچ كس مشمول رضاى خدا نميشود مگر باطاعت او پيامبر و ائمه از آل محمد صلى اللَّه و آله . مخالفت با امامان مخالفت با خداست و نبايد منكر\r\n\r\n\r\n","description":"","footnote":"\r\n( 1 ) آل عمران : 145 .\r\n","page_name":" 196 ","page_number":196},
  {"content":"\r\n\r\nفضل آنها باشد چه كوچك و چه بزرگ .\r\nبدانيد منكرين همان تكذيب‌كنندگان هستند و تكذيب‌كنندگان همان منافقين خداوند در باره منافقين فرموده و سخن او يك واقعيت است .  إِنَّ الْمُنافِقِينَ فِي الدَّرْكِ الْأَسْفَلِ مِنَ النَّارِ وَ لَنْ تَجِدَ لَهُمْ نَصِيراً  « 1 » .\r\nمبادا شما كه مطيع خدا و از او ميترسيد از احدى ترس داشته باشيد ، آنها كه خارج از حقيقت هستند . زيرا كسانى كه منحرف از حق باشند همان شياطين جن و انس‌اند و آنها داراى مكر و حيله‌هائى هستند تا بهر وسيله‌اى كه ممكن شد اهل حق را از اين امتيازى كه خدا به آنها بخشيده و ايشان را نصيبى نيست دور كنند تا با خودشان در شك و ترديد و تكذيب مساوى شوند چنانچه خداوند در اين آيه ميفرمايد :  وَدُّوا لَوْ تَكْفُرُونَ كَما كَفَرُوا فَتَكُونُونَ سَواءً  « 2 » دوست دارند شما هم كافر شويد مثل آنها و با يك ديگر برابر گرديد .\r\nبه همين جهت خداوند نهى كرده مؤمنين را از دوستى با دشمنان خدا مبادا شما را بوحشت اندازد و موجب انحراف شما از حق گردد حيله و مكر اين شياطين انسى و جنى در كارهايتان . پيوسته كار بد آنها را بطريقى كه نيكوتر است مقابله كنيد و منظور اطاعت خدا باشد آنها خود را بهتر ميدانند از شما ، مبادا ايشان را مطلع بر اصول دين بنمائيد زيرا وقتى آنها در اين موارد از شما چيزى بفهمند دشمن شما ميشوند . شما را بين مردم زبان زد ميكنند و پيوسته در فكر هلاك شما هستند و آنچه مايل نيستند بسر شما مىآورند و هرگز در حكومت ستمگران كسى بشما انصاف نميدهد . موقعيت خود را با كافران بشناسيد ، زيرا نبايد اهل حق خود را همطراز با اهل باطل بدانند ، چون خداوند بين آنها فرق و امتياز قرار داده توجه نداريد به اين فرمايش خدا كه ميفرمايد :  أَمْ نَجْعَلُ الَّذِينَ آمَنُوا وَ عَمِلُوا الصَّالِحاتِ كَالْمُفْسِدِينَ فِي الْأَرْضِ أَمْ نَجْعَلُ الْمُتَّقِينَ كَالْفُجَّارِ  « 3 » .\r\nآيا ما قرار ميدهيم مؤمنين و نيكوكاران را مانند مفسدين و تبهكاران يا پرهيزكاران را شبيه فاجران قرار ميدهيم ؟ خود را گرامى بداريد و خداوند بزرگ و امام و دين خود را در معرض فتنه و حيله تبهكاران قرار ندهيد كه مشمول خشم خدا ميشويد و هلاك ميگرديد .\r\n\r\n\r\n","description":"","footnote":"\r\n( 1 ) نساء : 145 .\r\n( 2 ) نساء : 88 .\r\n( 3 ) ص : 28 .\r\n","page_name":" 197 ","page_number":197},
  {"content":"\r\n\r\nمواظب باشيد مواظب ، مبادا دستور خدا و فرمان كسى كه خداوند دستور اطاعت از او را داده نديده بگيريد اگر چنين كنيد خداوند نعمتهاى خود را براى شما دگرگون مىكند . در راه خدا دوست بداريد همگنان خود را و در راه خدا دشمن باشيد با مخالفين راه خودتان . محبت و علاقه خود را بهمكيشان خويش اختصاص دهيد مبادا طرح دوستى و علاقه با مخالفين و دشمنان خود كه فتنه‌انگيزى براى شما ميكنند بيافكنيد . اين طريقى است كه خدا راهنمائى به آن نموده منحرف از آن نشويد . درست دقت كنيد و بشناسيد مبادا آن را پشت سر بياندازيد . هر چه موافق هدايت است به آن عمل كنيد و با هر چه موافق هواى نفس است مخالفت كنيد .\r\nمبادا بر خدا تكبر ورزيد ، بدانيد هر بنده‌اى كه مبتلا به بزرگ منشى بر خدا شود تكبر بر دين خدا ميورزد استوار باشيد و برگشت به عقب نكنيد كه زيانكار خواهيد شد .\r\nخداوند ما و شما را از خودبينى در رابطه با خدا نگهدارد و لا قوة لنا و لكم الا بالله .\r\nو فرمود وقتى خداوند بنده را در اصل آفرينش مؤمن آفريد در زندگى از كار بد گريزان است و هر كه از كار بد گريزان باشد و فاصله بگيرد خدا از كبر و خودبينى او را محفوظ ميدارد . متواضع و خوش اخلاق و خوش برخورد مىشود . و وقار اسلام و خشوع و آرامش دينى از چهره‌اش آشكار است و از كارهاى زشت و موجبات خشم خدا فاصله ميگيرد و خداوند به او محبت بمردم و خوشرفتارى با آنها را روزى مىكند . و ترك قطع رابطه با مردم ترك و دشمنى با آنها نصيبش ميگردد و هرگز به اين كارها نزديك نميگردد .\r\nوقتى خداوند بنده‌اى را كه در اصل آفرينش كافر قرار داد « 1 » او در زندگى به كار بد علاقمند مىشود وقتى دوستدار كار زشت بود مبتلا بكبر و بزرگ‌منشى ميگردد بداخلاق و سخت‌دل و سختگير مىشود تبهكار و بىحيا مىشود خدا سرش را فاش مىكند و پيوسته به كار حرام و معصيت اشتغال دارد و از كار خوب و اطاعت خدا و مؤمنين بيزار است چقدر فاصله است بين حال مؤمن و حال كافر .\r\nاز خدا عافيت بخواهيد و از پيشگاه مقدس اين مطلب را طلب نمائيد و لا حول و لا قوة الا بالله .\r\n\r\n\r\n","description":"","footnote":"\r\n( 1 ) البته ظاهر اين مطالب مخالف مذهب اهل بيت عليهم السلام است زيرا اين قسمت جبر را مىرساند انسان اختيارى در اعمال خود ندارد بطور قطع منظور آن نيست كه قهرا بنده‌اى به اين صورت درمىآيد بلكه مراد اين است كه مقدمات اختيارى قبلا هست و لو در عالم ارواح كه بعد چنين ميشوند .\r\n","page_name":" 198 ","page_number":198},
  {"content":"\r\n\r\nخود را در دنيا بر تحمل بلا شكيبا قرار دهيد زيرا روبرو شدن با بلاها و گرفتاريها در راه خدا و ولايت ائمه آينده‌اش در آخرت بهتر است از روبرو شدن با نعمتهاى زودگذر و زندگى عالى در راه معصيت خدا و ارتباط با كسانى كه خدا نهى كرده از آنها پيروى كنند و بعنوان پيشوائى ايشان را بپذيرند .\r\nچون خداوند دستور به پيروى از ائمه عليهم السلام داده كه در اين آيه به آنها تصريح مينمايد :  وَ جَعَلْناهُمْ أَئِمَّةً يَهْدُونَ بِأَمْرِنا  « 1 » اينهايند كه ولايت و اطاعت آنها لازم است . كسانى كه اطاعت و ولايت آنها نهى شده پيشوايان ضلالت و گمراهيند آنهائى كه مقدر شده در دنيا مدتى فرمانروائى بر اولياى خدا ائمه طاهرين از آل محمد داشته باشند كه در حال فرمانروائى خود به معصيت خدا و پيامبر مشغول ميشوند و عذاب بر آنها لازم مىشود .\r\nاگر مايليد با پيامبر خدا صلى الله عليه و آله و ساير پيامبران پيشين باشيد دقت كنيد در مورد داستانهائى كه خداوند در قرآن كريم نقل كرده از گرفتاريهاى انبياء و مؤمنين گذشته . بعد از خدا بخواهيد بشما صبر بر بلا در هنگام خوشى و ناخوشى و گرفتارى و فراخى نعمت عنايت كند چنانچه به آنها ارزانى داشته .\r\nبپرهيزيد از خصومت و برخورد سخت با اهل باطل . از روش صالحين سر مشق بگيريد وقار و آرامش ، حلم و خشوع ورع و پرهيز از كارهاى زشت و راستگوئى و و وفا و كوشش در راه اطاعت از خدا را از آنها ياد بگيريد اگر چنين نكنيد نميتوانيد مقام صالحين گذشته را بدست آوريد .\r\nبدانيد اگر خداوند تصميم نيكى در باره بنده‌اى را داشته باشد به او شرح صدر و بينش وسيع در اسلام ميدهد وقتى داراى اين مزيت شد زبان به حق ميگشايد و دل به حق مىبندد و به آن عمل مىكند وقتى اين مزايا را تكميل كرد اسلام كامل آورده و اگر بر اين وضع از دنيا برود در نزد خدا از مسلمانان واقعى است و هر گاه خيرخواه بنده‌اى نباشد او را به خودش واميگذارد دلى تنگ و گرفته دارد اگر حقى را به زبان جارى كند در دل به آن معتقد نيست وقتى اعتقاد نداشت عمل به آن نميكند . وقتى اين موجبات در او جمع شد و بر همين حال از دنيا رفت از منافقين خواهد بود . آن حقى كه بر زبانش جارى مىشود با اينكه دل بر آن نبسته و عمل نميكند حجتى است عليه خود او از خدا بپرهيزيد و در خواست نمائيد خداوند شرح صدر براى اسلام بشما عنايت كند . و زبانتان به حق گشوده شود تا هنگام مرگ . و بازگشت شما را بازگشت صالحين پيش از شما قرار دهد\r\n\r\n\r\n","description":"","footnote":"\r\n( 1 ) انبياء : 73 .\r\n","page_name":" 199 ","page_number":199},
  {"content":"\r\n\r\nو  الْحَمْدُ لِلَّهِ رَبِّ الْعالَمِينَ  .\r\nهر كس مايل است بداند خدا دوستش ميدارد عمل بطاعت خدا نمايد و پيرو ما باشد نشنيده‌اى سخن خدا را كه به پيامبرش ميفرمايد :  قُلْ إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ وَ يَغْفِرْ لَكُمْ ذُنُوبَكُمْ  « 1 » .\r\nقسم به خدا هيچ بنده‌اى اطاعت خدا را نمىكند مگر اينكه خداوند در اطاعت او پيروى ما را قرار ميدهد نه به خدا هيچ بنده‌اى پيرو ما نميشود مگر اينكه خدا دوستش دارد نه به خدا هيچ بنده‌اى پيروى ما را رها نميكند مگر اينكه ما را دشمن ميدارد نه به خدا دشمن با ما نيست احدى مگر اينكه مخالفت با خدا كرده و هر كس در حال مخالفت با خدا بميرد او را خوار ميگرداند و برو در آتش ميافكند  وَ الْحَمْدُ لِلَّهِ رَبِّ الْعالَمِينَ  .\r\n94 - كافى : يكى از اصحاب گفت جواب نامه‌اى كه حضرت صادق ( ع ) بيكى از اصحاب خود نوشته بود خواندم كه نوشته بود ترا سفارش مىكنم بتقوى زيرا خداوند ضامن شده براى پرهيزكاران كه از آنچه ناراحتند آنها را به آنچه دوست دارند برگرداند و از جايى كه گمان ندارند آنها را روزى بخشد . مبادا از كسانى باشى كه مىترسند از گناهان مردم و در امانند از گناه خود ، زيرا خداوند را در راه بهشت نميتوان فريب داد و آنچه در نزد خدا است جز با اطاعت نميتوان رسيد \" ان شاء الله \" .\r\n95 - حفص بن غياث نقل كرد كه حضرت صادق ( ع ) فرمود اگر بتوانيد شناخته نشويد اين كار را بكنيد . چه اشكالى دارد كه مردم از تو تعريف نكنند و در نظر آنها ناپسند باشى در صورتى كه در نزد خدا پسنديده هستى . امير المؤمنين ( ع ) ميفرمود :\r\nفايده‌اى نيست در دنيا مگر براى يكى از دو نفر . شخصى كه هر روز به كارهاى نيك خود ميافزايد . و شخصى كه مرگ خود را درميابد با توبه . كجا ميتواند توبه كند . قسم به خدا اگر سجده كند تا گردنش قطع شود خداوند از او عملى نمىپذيرد مگر با ولايت ما خانواده بدانيد هر كس عارف حق ما باشد يا اميد ثواب بوسيله ما داشته باشد . و راضى بخوراك ضرورى در هر روز باشد و لباسى كه ستر عورتش هست و سرش را بپوشاند با تمام اين اوصاف باز بيمناك و در ترس است مايل است بهره‌اش از دنيا همين مقدار باشد . خداوند نيز با همين صفت آنها را ستوده در اين آيه  وَ الَّذِينَ يُؤْتُونَ ما آتَوْا وَ قُلُوبُهُمْ وَجِلَةٌ  « 2 » چه انجام داده‌اند ؟ به خدا قسم اطاعت خدا همراه محبت و ولايت ما باز هم ميترسند كه مبادا از\r\n\r\n\r\n","description":"","footnote":"\r\n( 1 ) آل عمران : 31 .\r\n( 2 ) مؤمنون : 60 .\r\n","page_name":" 200 ","page_number":200},
  {"content":"\r\n\r\nآنها پذيرفته نشود . به خدا قسم نه اينكه ترس آنها از شك و ترديد در اعتقاد باشد ولى ميترسند كه مبادا در محبت و ولايت ما كوتاهى كرده باشند .\r\nسپس فرمود اگر بتوانى از خانه خود خارج نشوى خارج نشو زيرا در خارج شدن از منزل لازم است كه غيبت نكنى و دروغ نگوئى و حسد نورزى و ريا نكنى و ظاهر سازى ننمائى و با مردم چرب زبانى نكنى سپس فرمود چه عبادتگاه خوبى است خانه انسان جلو چشم و زبان و نفس و شهوت خود را ميگيرد . كسى كه در واقع عارف به نعمت خدا باشد موجب افزايش نعمتش از جانب خدا مىشود پيش از آنكه با زبان شكرگزارى كند . هر كس خيال كند بر ديگرى برترى دارد او از متكبرين است . گفتم خود را از او بالاتر مىبيند كه سالم و آسوده است و رفيقش گرفتار معصيت است . فرمود افسوس افسوس شايد گناه او را بخشيده باشند و تو را نگه دارند براى حساب مگر داستان ساحران زمان موسى را نخوانده‌اى . چقدر از كسانى فريب نعمتهاى پياپى خدا را خورده‌اند و از استغفار فراموش نموده‌اند بواسطه پوششى كه خدا براى آنها قرار داده . چقدر از فريب‌خورده‌ها بواسطه تعريف مردم از آنها سپس فرمود من اميدوار نجاتم براى هر كس كه عارف به حق ما باشد از اين امت ، مگر براى يكى از سه نفر . همكار سلطان ستمگر پيرو هواى نفس و فاسق آشكار .\r\nسپس فرمود :  إِنْ كُنْتُمْ تُحِبُّونَ اللَّهَ فَاتَّبِعُونِي يُحْبِبْكُمُ اللَّهُ  سپس فرمود اى فضل ، حب و دوستى بهتر از خوف است سپس فرمود به خدا قسم خدا را دوست نميدارد كسى كه دنيا دوست است و موالات با غير ما دارد هر كه عارف به حق ما باشد و دوست بدارد ما را خدا را دوست داشته .\r\nيكى از حاضران شروع بگريه كرد فرمود گريه ميكنى ؟ اگر تمام اهل آسمانها و زمين جمع شوند و شروع بگريه و زارى نمايند پيش خدا و بخواهند كه خداوند ترا از آتش نجات بخشد و داخل بهشت نمايد شفاعت آنها پذيرفته نميشود ( با اين وضع اگر دل زنده‌اى داشته باشى از همه مردم بيشتر ميترسى از خدا ) .\r\nسپس فرمود اى حفص دنباله رو باش نه سرور و رئيس يا حفص پيامبر اكرم صلى الله عليه و آله فرمود هر كس از خدا بترسد زبانش را از سخن باز ميدارد .\r\nسپس فرمود در آن بين كه حضرت موسى ياران خود را موعظه ميكرد شخصى از جاى حركت كرد و گريبان خويش چاك زد خداوند بموسى وحى كرد : يا موسى به او بگو گريبان چاك نزند ولى دل خود را بگشايد .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nسپس فرمود موسى بن عمران بيكى از اصحاب گذشت كه در حال سجده بود دنبال كار خود رفت پس از بازگشت او همين طور سجده ميكرد موسى ( ع ) به او گفت اگر حاجت تو در دست من بود آن را برميآوردم ، خداوند بموسى وحى كرد اگر آنقدر سجده كند تا گردنش قطع شود از او نمىپذيرم ، تا برگردد از آنچه من نمىپسندم به چيزى كه من دوست دارم « 1 » .\r\n96 - شماره 96 در شماره 29 و 30 گذشت .\r\n97 - سعيد بن هلال گفت به حضرت صادق ( ع ) عرضكردم من در هر چند سال يك بار خدمت شما ميرسم مرا سفارشى بفرما تا از آن بهره‌مند شوم . فرمود ترا سفارش ميكنم به تقوى و پرهيزكارى از خدا و ورع و كوشش مبادا طمع بمقام و موقعيت بالاتر از خود ببرى در اين رابطه كافى است آنچه خداوند به پيامبرش مىفرمايد  وَ لا تُعْجِبْكَ أَمْوالُهُمْ وَ أَوْلادُهُمْ  « 2 » اموال و اولاد آنها ترا شگفت‌زده نكند . و ميفرمايد  وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا  « 3 » مبادا چشم بكشى به آنچه بهره‌مند كرديم گروهى از آنها را اين زيور زندگى دنيا است .\r\nاگر از چنين چيزها ترسيدى بخاطرآور زندگى پيامبر اكرم صلى الله عليه و آله را خوراكش از نان جو بوده و شيرينى او خرما و هيزم و آتش‌گيره‌اش برگ خرما بود هر وقت پيدا ميكرد . هر گاه دچار مصيبتى در جان يا مال يا فرزندت شدى ياد آور مصائبى كه در رابطه با پيامبر دچارشده‌اى مردم دچار مصيبتى مانند آن نشده‌اند .\r\n98 - فضيل بن عثمان از حضرت صادق ( ع ) درخواست كرد كه او را سفارشى نمايد فرمود ترا سفارش ميكنم به تقوى و راستگوئى و اداى امانت و برخورد خوب با همنشينان قبل از برآمدن آفتاب و پيش از غروب دعا را فراموش نكن كوشش كن . از آنچه از پروردگار خودخواهانى امتناع نداشته باش ، و نگوئى اين را خدا به من نخواهد داد دعا كن خداوند هر چه را بخواهد انجام ميدهد .\r\n99 - عجلان ابو صالح گفت حضرت صادق ( ع ) فرمود ، انصاف بده بمردم از جانب خود ، و در مال خود با آنها مواسات كن بخواه براى آنها آنچه را براى خود مىخواهى زياد به ياد خدا باش و از تنبلى و آزردگى بپرهيز زيرا با كسالت حق خدا را ادا نخواهى\r\n\r\n\r\n","description":"","footnote":"\r\n( 1 ) در هر دو روايت منظور ارتباط با ولى امر و پيامبر و رهبر زمان است .\r\n( 2 ) توبه : 87 .\r\n( 3 ) طه : 131 .\r\n","page_name":" 202 ","page_number":202},
  {"content":"\r\n\r\nكرد و در صورت آزردگى حق مردم را نميدهى .\r\n100 - به خط شهيد رحمه اللَّه نوشته است به حضرت صادق ( ع ) عرضكردند كار خود را بر چه چيز بنا كرده‌اى ؟ فرمود بر چهار چيز : 1 - فهميدم كه عمل مرا ديگرى انجام نميدهد پس بكوشش پرداختم . 2 - دانستم كه خداوند بر حال من اطلاع دارد خجالت كشيدم . 3 - فهميدم روزى مرا ديگرى نخواهد خورد آرامش يافتم . 4 - و دانستم بالاخره بسوى مرگ ميروم به همين جهت آماده آن شدم .\r\n101 - و فرمود هر گاه خداوند خوارى بنده را بخواهد رسوائيش را بر زبانش جارى مىكند .\r\n102 - درة الباهرة حضرت صادق ( ع ) فرمود هر كه دورانديشى نگهبانش باشد و راستى همنشينش شاديش زياد مىشود و مردانگيش كامل ميگردد و هر كس هواى نفس فرمانروايش باشد و ناتوانى آسايشش اين دو او را از سلامتى بيزار و تسليم مرگش ميكنند .\r\n103 - و فرمود جاهل سخاوتمند بهتر از عابد بخيل است .\r\n104 - فرمود خدايا تو بعفو و بخشيدن شايسته‌ترى از من بعقوبت و كيفر شدن .\r\n105 - فرمود هر كس بيش از اندازه و ارزش خود تقاضا كند سزاوار محروم شدن است ، عزت آن است كه در مقابل حق خوار باشى ، وقتى بر تو لازم شد . هر كه قصد و اراده ترا كرد او را احترام و پذيرائى كن و هر كس ترا سبك شمرد خود را گرامى بدار از برخورد با او . شايسته‌ترين افراد بعفو كسى است كه قادرتر به كيفر باشد . نادان‌ترين مردم كسى است كه ستم به پائين‌تر از خود بنمايد ، و از كسى كه پوزش ميخواهد گذشت نكند در مقابل كسى كه خطا كرده خشم و ترشروئى بيشتر آبرو را نگه مىدارد و بهترين تلافى است . هواى نفس بيدار است و عقل در خواب اول مشير و صلاح‌انديش مباش ، و بپرهيز از اظهار نظرهاى ناپخته و از سخنان ناسنجيده بپرهيز . جوانمردى شخص در مورد خود موجب ارتباط با ديگران است و مانند نسبت خويشاوندى است براى بازماندگان و قبيله‌اش .\r\n106 - در مجلس امام ( ع ) شخصى گفت همسايگى با پادشاه كن يا دريا ؟\r\nفرمود اين حرف صحيحى نيست ، صحيح اينست كه بگوئى همسايگى با شاه و دريا مكن زيرا شاه موجب آزارت مىشود و دريا ترا از تشنگى نجات نمىبخشد . روز\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nقيامت كه خداوند جهانيان را جمع مىكند از آنها راجع به پيمانهائى كه بسته ميپرسد ولى راجع به آنچه بر آنها مقدر كرده نمىپرسد . اين سخن را امام در مورد قضا و قدر فرمود هر كه اميد بشخصى داشته باشد از او ميترسد و هر كه دستش از چيزى كوتاه شود از آن چيز عيبجوئى مىكند .\r\n107 - تحف العقول از سخنان امام ششم ( ع ) است كه بعضى از شيعيان اين سخنان را گوهرهاى پراكنده ناميده‌اند .\r\n1 - پىگيرى موجب جدائى است . انتقاد دشمنى است ، كم صبرى رسوائى است ، افشاى سر سقوط است . سخاوت زيركى است . سرزنش نوعى غفلت و اشتباه است .\r\n2 - سه چيز است كه هر كس به آنها چنگ زد بآرزوى دنيا و آخرت خود ميرسد .\r\n1 - هر كه چنگ به خدا بزند . 2 - و راضى به قضاى خدا باشد . 3 - و حسن ظن به او داشته باشد .\r\n3 - سه چيز است هر كه در آن افراط و زياده‌روى نمايد محروم خواهد بود : 1 افراط در تقاضاى بخشش از شخص جواد و بخشنده . 2 - افراط در مصاحبت عالم .\r\n3 - افراط در تقاضاى مهر و محبت سلطان .\r\n4 - سه چيز موجب محبت است : دين ، تواضع و بخشش .\r\n5 - هر كه از سه چيز پاك باشد به سه چيز ميرسد : هر كه از شر پاك باشد به عزت ميرسد و هر كه از كبر دور باشد بشخصيت و احترام ميرسد و هر كه از بخل و پستى دور باشد شرافت مىيابد .\r\n6 - سه چيز دشمنى بوجود مىآورد : نفاق ، ظلم و خودپسندى .\r\n7 - هر كس در او يكى از اين سه خصلت نباشد نجيب شمرده نميشود : داراى عقلى نباشد كه موجب آراستگى او شود ، يا مالى كه او را بىنياز نمايد ، يا عشيره و فاميلى كه پشتيبانش باشند .\r\n8 - سه چيز موجب ننگ انسان است : حسد ، سخن چينى ، سبكى .\r\n9 - سه چيز است كه شناخته نميشود مگر در سه جا : حليم شناخته نميشود مگر هنگام خشم ، شجاع مگر در جنگ و برادر مگر هنگام احتياج .\r\n10 - سه چيز است كه در هر كس باشد منافق است گرچه نماز و روزه بگيرد :\r\n1 - كسى كه وقتى حديث و جريانى را نقل مىكند دروغ ميگويد . 2 - و هر گاه وعده\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nداد خلاف مىكند . 3 - و اگر به او امانتى سپرده شد خيانت مينمايد .\r\n11 - از سه نفر بترس : 1 - خائن . 2 - ستمگر . 3 - سخن‌چين ، زيرا كسى كه بنفع تو خيانت كند روزى بخودت نيز خيانت خواهد كرد و كسى كه بسود تو ستم نمايد بخودت ستم خواهد كرد و هر كه پيش تو سخن‌چينى نمايد از تو نيز سخن چينى خواهد كرد .\r\n12 - امين شمرده نميشود شخص مگر در سه مورد كه به او امانتى سپرده شد و آن را به صاحبش رساند . 1 - بر اموال و اسرار و ناموس اگر دو چيز را حفظ كرد ولى يكى را خيانت كرد امين نيست .\r\n13 - با احمق مشورت نكن و از دروغگو كمك مگير ، اطمينان به دوستى پادشاهان نداشته باش . زيرا دروغگو دور را برايت نزديك جلوه ميدهد و نزديك را دور ، نادان كوشش بنفع تو مىكند اما نميتواند منظور ترا برآورد . پادشاه در اطمينان بخش‌ترين موقعيتها خوار و ذليلت مىكند و در نزديكترين موقعيت از تو جدا مىشود .\r\n14 - چهار چيز از چهار چيز سير نميشود . زمين از باران ، و چشم از ديدن و ماده از نر و عالم از علم .\r\n15 - چهار نفر پير ميشوند قبل از زمان پيرى . 1 - كسى كه گوشت خشك مىخورد و نشستن در جاى مرطوب و بالا رفتن از پله‌ها ، و همبستر شدن با پيره زنان .\r\n16 - زنان سه نوعند : 1 - بنفع تو است . 2 - بنفع و ضرر تو است . 3 - بر ضرر تو است نه بنفعت زنى كه بنفع تو است زن بكر و شوهر نديده است اما زنى كه بنفع و زيان تو است زن بيوه است و زنى كه جز بر زيان تو نيست زنى است كه از ديگرى بچه‌دار است .\r\n17 - سه چيز است كه در هر كس باشد بزرگوار و آقا است : 1 - فرو خوردن خشم . 2 - گذشت از گنه‌كار . پيوند خويشاوندى بجان و مال .\r\n18 - سه چيز است كه ناچار از سه چيز ديگر است . 1 - ناچار هر بخشنده‌اى سقوطى دارد و هر شمشيرى موقعى ميرسد كه نمىبرد و هر بردبارى لغزشى خواهد داشت .\r\n19 - در سه چيز بلاغت است : 1 - نزديك شدن بمعنى كه مورد نظر است .\r\n2 - فاصله داشتن از حرف‌هاى زيادى . 3 - با سخن مختصر رساندن معنى زياد .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n20 - نجات در سه چيز است : 1 - نگهداشتن زبان . 2 - و وسعت منزل . 3 - و پشيمانى از خطا .\r\n21 - نادانى در سه چيز است دوست عوض كردن . مخالفت بدون دليل و پىگيرى از چيزى كه مربوط به او نيست .\r\n22 - سه چيز در هر كس باشد به ضرر اوست : 1 - مكر . 2 - پيمان‌شكنى . 3 - ستم و اينها بدليل فرموده خدا است « 1 » :  وَ لا يَحِيقُ الْمَكْرُ السَّيِّئُ إِلَّا بِأَهْلِهِ  مكر و حيله بازى بد فرانمىگيرد مگر صاحب خود را .  فَانْظُرْ كَيْفَ كانَ عاقِبَةُ مَكْرِهِمْ أَنَّا دَمَّرْناهُمْ وَ قَوْمَهُمْ أَجْمَعِينَ  « 2 » ، ببين چه شد عاقبت مكر آنها ما نابود كرديم آنها و تمام بستگانشان را . و خداوند فرموده :  فَمَنْ نَكَثَ فَإِنَّما يَنْكُثُ عَلى نَفْسِهِ  « 3 » ، هر كه پيمان‌شكنى كند به ضرر خود پيمان‌شكنى كرده .\r\nو فرموده است :  يا أَيُّهَا النَّاسُ إِنَّما بَغْيُكُمْ عَلى أَنْفُسِكُمْ مَتاعَ الْحَياةِ الدُّنْيا  « 4 » مردم ستم شما بر ضرر خودتان هست متاع زندگى دنيا است .\r\n23 - سه چيز مانع مرد است از رسيدن بكمال : كوتاهى همت . 2 - قلت و كمى حيا و ضعف راى .\r\n24 - اطمينان و دورانديشى در سه چيز است : پذيرفتن خدمت سلطان . 2 و اطاعت از پدر . 3 - كوچكى نسبت بمولا ( يعنى كسى كه اين سه مورد را انجام دهد نسبت بآينده اعتماد دارد ) .\r\n25 - انس و الفت در سه چيز است : 1 - در همسر موافق . 2 - فرزند نيكوكار 3 - دوست پاك و خالص .\r\n26 - بهر كس سه چيز روزى شد بسه چيز رسيده و اين ثروت عالى است . 1 - قناعت به آنچه عطا شده . 2 - يأس و نااميدى از آنچه مردم دارند . 3 - رها كردن چيزهاى زائد .\r\n27 - بخشنده بخشنده نيست مگر به سه چيز . 1 - مال خود را ببخشد در حال توانگرى و تنگدستى . 2 - اينكه مال خود را به مستحق و نيازمند ببخشد .\r\n3 - و معتقد باشد تشكرى كه شخص از او مينمايد ارزش آن بيشتر است از مالى كه\r\n\r\n\r\n","description":"","footnote":"\r\n( 1 ) - فاطر : 41 .\r\n( 2 ) نمل : 52 .\r\n( 3 ) الفتح : 10 .\r\n( 4 ) يونس : 24 .\r\n","page_name":" 206 ","page_number":206},
  {"content":"\r\n\r\nبه او بخشيده .\r\n28 - سه چيز است كه شخص از آن پوزش و عذرخواهى نبايد بكند : 1 - مشورت با شخص خيرخواه . 2 - مدارا با حسود . 3 - صحبت كردن بمردم .\r\n29 - شخص عاقل شمرده نميشود مگر اينكه سه چيز را كامل كند : 1 - دادن حق از طرف خود در حال خشم و خشنودى . 2 - براى مردم بخواهد آنچه براى خود ميخواهد . 3 - حلم و بردبارى به كار برد هنگام لغزش اشخاص .\r\n30 - ادامه پيدا نميكند نعمتها مگر پس از سه چيز 1 - شناختن وظيفه‌اى كه خدا در باره آن نعمت براى او معين نموده . 2 - سپاسگزارى از آن نعمت . 3 - عيبجوئى نكردن در آن .\r\n31 - سه چيز است كه هر كس بيكى از آنها مبتلا شود آرزوى مرگ مىكند : 1 - فقر طولانى . 2 - احترام از دست رفته . 3 - دشمن پيروز .\r\n32 - هر كس در سه چيز تمايل نداشته باشد گرفتار سه چيز مىشود : هر كه به سلامتى مايل نباشد بخوارى مبتلا مىشود . 2 - هر كه ميل به نيكوكارى نداشته باشد پشيمان مىشود و هر كه ميل بافزايش برادران نداشته باشد زيانكار خواهد شد .\r\n33 - سه چيز است كه همه بايد از آن پرهيز كنند . دوستى و همراهى با اشرار 2 - بصحبت مشغول شدن با زنان . 3 - همنشينى با بدعتگزاران .\r\n34 - سه چيز راهنما بر كرم و سخاوت شخص است . حسن خلق ، فروخوردن خشم ، و چشم‌پوشى .\r\n35 - هر كس اطمينان بسه چيز پيدا كند فريب خورده است . كسى كه تصدق كند آنچه را كه نمىبخشد و اعتماد بكند به كسى كه مورد اعتماد نيست و طمع پيدا كند در چيزى كه مالك آن نيست .\r\n36 - سه چيز است كه هر كه بكاربرد دين و دنياى خود را از بين برده ، بد گمان باشد ، گوش به حرف اين و آن بدهد ، و اختيار خويش را بدست زن خود بدهد .\r\n37 - بهترين پادشاهان كسى است كه داراى سه خصلت باشد : مهربانى ، جود و عدالت .\r\n38 - صحيح نيست براى پادشاهان كوتاهى كردن در سه چيز . حفظ مرزها و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nهمراهى با ستم‌شده‌ها و انتخاب كردن اشخاص صالح براى اداره امور مملكت .\r\n39 - سه صفت است كه براى اطرافيان سلطان و مردم واجب است نسبت به پادشاه : 1 - فرمانبردارى از پادشاه . 2 - خيرخواهى از آنها در پنهان و آشكار .\r\n3 - و دعا به پيروزى و خوب شدن .\r\n40 - سه چيز واجب است بر سلطان نسبت بعموم مردم و شخصيتهاى برجسته پاداش نيكوكار را به نيكى تا مردم علاقمند به نيكوكارى شوند . پوشش بر گناه گنه‌كار گذاشتن تا توبه نمايد و برگردد از گمراهى خود و فراهم كردن همه با احسان و عدالت .\r\n41 - سه چيز است كه اگر آن را كوچك بشمارند هر يك از پادشاهان و بىاهميت با آن برخورد كنند براى آنها شورشى به پا مىشود و بزرگ ميگردد . بىاهميتى به كسى كه موقعيتى ندارد و از مردم كناره گرفته ، و كسى كه مردم را دعوت به بدعت مىكند امر بمعروف و نهى از منكر را سپر انحراف خود قرار دهد . و اهالى شهرى كه شخصى را رئيس خود قرار داده‌اند و او مانع اجراى دستور سلطان ميان مردم مىشود .\r\n42 - عاقل هيچ كس را خفيف نميكند . شايسته‌ترين اشخاص به خوار و خفيف نكردن سه نفرند علماء ، سلطان ، برادران ، زيرا كسى كه دانشمندان را سبك شمارد دين خود را از بين برده و هر كه سلطان را سبك شمارد دنياى خود را نابود كرده و هر كه برادران را سبك شمارد جوانمردى را از دست داده .\r\n43 - صاحب اسرار سلطان را سه طبقه يافتيم . يك طبقه خيرخواهند كه موجب بركت براى خود و سلطان و مردمند و يك دسته سعى مىكنند حفظ كنند هر چه در اختيار آنها است اين دسته نه خوبند و نه بد بلكه اينها بسرزنش نزديك‌ترند و يك دسته در پى شرند آنها زشت و ناپسندند براى خودشان و سلطان .\r\n44 - سه چيز است كه همه مردم به آن احتياج دارند . امنيت ، عدالت و فراوانى 45 - سه چيز زندگى را تيره مىكند . سلطان ستمگر و همسايه بد و زن بدزبان .\r\n46 - مسكن گرفتن خوش نميگذرد مگر با سه چيز : 1 - هواى خوب و آب فراوان و شيرين و زمين صاف و نرم .\r\n47 - سه چيز موجب پشيمانى است : خودستائى ، افتخار كردن ، براى عزت خود مبارزه و معارضه كردن .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n48 - سه چيز در انسان تركيب يافته : حسد و حرص و شهوت .\r\n49 - هر كس در او يكى از سه خصلت باشد هر سه خصلت در او جمع مىشود از نظر بزرگداشت و جلال و عظمت و شخصيت او : هر كه پرهيزگار يا سخاوتمند و يا شجاع باشد .\r\n50 - سه چيز است كه بهر كس روزى شود كامل است : عقل ، و جمال ، و فصاحت 51 - سه نفرند كه حكم بسلامتى آنها مىشود وقتى به پايان مدت خود برسند 1 - زن حامله تا وضع حملش . 2 - پادشاه تا آخر عمرش . 3 - شخص غائب تا بازگشتش .\r\n52 - سه چيز است موجب محروميت مىشود : اصرار در درخواست . 2 - غيبت . 3 - مسخره كردن .\r\n53 - سه چيز موجب ناراحتى مىشود : حمله مرد دلير و جنگجو در غير موقع گرچه پيروز شود ، خوردن دوا بدون بيمارى گرچه سالم بماند از اين دوا . برخورد با سلطان اگر چه بهدف خود نيز برسد .\r\n54 - سه خصلت است كه هر كسى ميگويد من درست و صحيح آن را دارم :\r\nدينى كه به آن معتقد است ، هواى نفسى كه محكوم آن است ، تدبير در امور .\r\n55 - مردم سه دسته هستند : بزرگوار و مطاع ، و اشخاص برابر و مساوى و گروهى كه با هم دشمنند .\r\n56 - قوام دنيا بسه چيز است : آتش ، نمك ، آب .\r\n57 - هر كس جوياى سه چيز بدون حق باشد محروم مىشود از سه چيز به حق :\r\nهر كه جوياى دنيا به غير حق باشد ، از آخرت محروم مىشود به حق . هر كه رياست بجويد بناحق محروم مىشود از فرمانبردارى به حق ، و هر كه جوياى مال بدون حق باشد محروم مىشود از ارزش آن به حق .\r\n58 - سه چيز شايسته نيست براى شخص دورانديش ، اقدام به آن كند ، خوردن سم براى آزمايش گرچه نجات يابد و افشاى سر پيش خويشاوند حسود گرچه از آن نجات يابد ، دريانوردى گرچه ثروت در آن باشد .\r\n59 - سه چيز است كه بىنياز نيستند اهل هر منطقه‌اى از پناه بردن به آن در امر دنيا و آخرتشان ، اگر آن را از دست بدهند نادان و احمق هستند ، فقيه و دانشمند با ورع ، امير خيرخواه مورد اطاعت مردم ، طبيب بصير مورد اعتماد .\r\n60 - دوست را بسه چيز بايد امتحان كرد اگر داراى اين سه خصلت بود او\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدوست صاف پر محبت است و گر نه دوست هنگام فراوانى است نه دوست هنگام گرفتارى . از او تقاضاى مالى ميكنى يا او را بر مالى امين قرار ميدهى يا او را شركت در يك گرفتارى ميدهى .\r\n61 - اگر سالم باشند مردم از سه چيز يك سلامتى همه جانبه است : زبان بد و دست بد يا كار بد .\r\n62 - وقتى در غلام يك صفت از سه صفت نباشد نگهداشتن او براى صاحبش فائده‌اى ندارد ، دينى كه راهنماى او باشد يا ادبى كه موجب اداره امورش شود يا تربيتى كه بازش دارد .\r\n63 - شخص در منزل و خانواده خود بسه چيز احتياج دارد كه بايد تحمل نمايد اگر چه طبعا مخالف آن باشد : معاشرت خوب و وسعت دادن بخانواده با اندازه و غيرت بهمراه حفاظت ( خانواده خويش از برخورد با نامحرمان ) .\r\n64 - هر صاحب صنعتى احتياج بسه چيز دارد كه بوسيله آن كاسبى خود را روبراه كند : 1 - در كار خود استاد باشد . 2 - و در كار خود امانت‌دار باشد . 3 مهربان باشد با كارگر خود .\r\n65 - سه چيز است كه هر كس مبتلا بيكى از آنها شود عقل خود را از دست ميدهد : نعمت از دست رفته ، زن فاسد ، گرفتارى سخت و فجيعى در باره دوستى .\r\n66 - شجاعت سرشته شده با سه خصلت كه هر كدام داراى ارزشى است كه براى ديگرى آن ارزش نيست جان بخشيدن ، نپذيرفتن خوارى و ذلت ، جوياى نام و شهرت ، اگر هر سه در شجاع جمع شود جوانمردى است كه كمتر كسى چون او هست و در زمان خود شهرت مردانگى دارد ، اگر بعضى از اين ويژگيها بيشتر از آنهاى ديگر بود نسبت به همان قسمت كه زيادتر است شجاعت بيشترى دارد و اقدامش زيادتر است .\r\n67 - سه چيز بر فرزند واجب است نسبت به پدر و مادر : 1 - سپاسگزارى از آنها در هر حال . 2 - و اطاعت از آنها در امر و نهى كه ميكنند اما نه در راه معصيت و مخالفت خدا باشد . 3 - خيرخواه آنها باشد در پنهان و آشكار . و فرزند نيز بر پدر سه حق لازم دارد . او را در اختيار مادرش بگذارد و نام خوبى برايش انتخاب كند و سعى در تاديب او بنمايد .\r\n68 - برادرى احتياج بسه چيز دارد اگر بين خود به كار بردند دوام مىيابد و\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nگر نه جدا ميشوند . و با هم بدشمنى مىپردازند : 1 - انصاف داشتن متقابل . 2 - رحم و شفقت داشتن طرفين . 3 - نداشتن حسد .\r\n69 - وقتى خويشاوند داراى اين سه مزيت نبود در معرض سستى و ناپايدارى قرار ميگيرد و موجب سرزنش دشمنان مىشود : 1 - رها كردن حسد بين خود تا گروه گروه نشوند و موجب جدائى آنها شود و رفت و آمد كه موجب گرمى و راهنماى آنها باشد در محبت و علاقه . همكارى و كمك به يكديگر تا عزت به آنها ببخشد .\r\n70 - مرد بايد در ارتباط با زن و همسر خود حتما اين سه خصوصيت را داشته باشد : 1 - اول موافقت كه موجب جلب توافق همسرش نيز مىشود و محبت و علاقه او را تحكيم مىكند و خوش اخلاقى با همسر . 2 - قيافه و ظاهر آراسته داشته باشد كه موجب تمايل بيشتر همسرش گردد . 3 - وسعت به او ببخشد ( در خورد و خوراك و پوشاك ) .\r\nو هر زنى بايد بين خود و شوهرى كه با او توافق دارد سه خصوصيت را داشته باشد : 1 - از هر پليدى خود را نگه دارد تا شوهرش به او اطمينان پيدا كند در حال خوشى و ناخوشى . 2 - نگهدارى و مراقبت از شوهر ( كه پيوسته نيازمنديهاى شوهر را متوجه باشد و در رفع آنها بكوشد ) كه اين خود محبت و علاقه شوهر را نسبت به او موجب مىشود و از لغزش همسرش اگر پيش‌آيد چشم‌پوشى كند . 3 - و اظهار عشق نسبت به او با سخنان محبت‌انگيز و خود را براى شوهر با شكل و قيافه‌اى بيارايد كه جلب توجه او را بنمايد .\r\n71 - كار نيك كامل نميشود مگر با سه چيز . عجله در آن نمودن و كم شمردن زياد آن و منت ننهادن .\r\n72 - شادى در سه چيز است . در وفا و رعايت حقوق و قيام در گرفتاريهاى ديگران .\r\n73 - سه چيز نشانه صاحب‌نظر بودن ( و شخصيت است ) برخورد خوب ، خوب گوش دادن به حرف كسى كه با تو صحبت مىكند ، و خوب جواب دادن .\r\n74 - مردان سه قسمند : عاقل ، احمق و فاجر . دانا اگر با او حرف بزنند جواب ميدهد و اگر خود حرف بزند درست حرف مىزند و اگر بشنود حفظ مىكند ، نادان اگر صحبت بكند عجله مينمايد و اگر چيزى را نقل كند فراموش مىكند و اگر به كار زشت وادارش كنند انجام ميدهد . اما فاجر اگر به او امانت بسپارى خيانت مىكند\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nو اگر با او بصحبت پردازى عيب بر تو ميگيرد .\r\n75 - برادران سه نوعند . يك نوع كه مانند غذا هستند و پيوسته به آنها محتاج و نيازمندى . آن برادر عاقل است دوم كسى كه مانند بيمارى است ، و او احمق است ، سوم كسى كه مانند دوا است و آن برادر دانشمند و خردمند است .\r\n76 - سه چيز دلالت بر عقل انجام‌دهنده آن مىكند . پيك شاهد ارزش شخص است كه او را فرستاده و هديه و پيشكش نمونه ارزش پيشكش‌كننده است و كتاب نيز نمودارى از عقل و درايت نويسنده آن است .\r\n77 - علم سه نوع است آيه محكم و فريضه لازم و سنت و روشى معمول « 1 » .\r\n78 - مردم سه قسمند . 1 - نادانى كه از تعلم سر مىپيچد . 2 - دانائى كه جوياى علم او هستند . 3 - عاقلى كه براى دنيا و آخرت خود كار مىكند .\r\n79 - سه چيز است كه با داشتن آنها شخص غريب نيست : مؤدب بودن ، خوددارى از آزار و اذيت و پرهيز از تظاهر و خودنمائى .\r\n80 - دوران زندگى سه روز دارد : 1 - روزى كه گذشته است قابل برگشت نيست . 2 - روزى كه در آن هستى كه بايد آن را غنيمت دانست . 3 - و فردا كه در دست تو فعلا آرزوى آن وجود دارد .\r\n81 - هر كس در او سه خصلت نباشد ايمانش او را سودى نمىبخشد : 1 - حلمى كه بوسيله آن نادانى نادان را بر طرف كند . 2 - ورع و پرهيزكارى كه او را از انجام كارهاى حرام بازدارد . 3 - اخلاق خوشى كه با مردم بوسيله آن مدارا كند .\r\n82 - سه چيز است كه در هر كس باشد ايمانش كامل است : وقتى خشم بگيرد تجاوز از حق نميكند . 2 - و رضايت و خشنودى او را بباطل نمىكشاند . 3 - وقتى قدرت يافت مىبخشد .\r\n83 - سه خصوصيت است كه دنيادار نيازمند به آن است : 1 - آسايش و زندگى خوب بىآنكه سستى و تنبلى داشته باشد . 2 - وسعت در زندگى با قناعت . 3 - شجاعت بىآنكه همراه تنبلى و كسالت باشد .\r\n84 - سه چيز است كه هيچ عاقلى نبايد آنها را فراموش كند در هر حال . 1 -\r\n\r\n\r\n","description":"","footnote":"\r\n( 1 ) : 1 - علوم اعتقادى . 2 - و اطلاع از واجبات و محرمات . 3 - آداب و سنن دينى\r\n","page_name":" 212 ","page_number":212},
  {"content":"\r\n\r\nفانى شدن دنيا . 2 - و تغيير احوال آن . 3 - آفات و گرفتاريهائى كه امان به او نميدهند .\r\n85 - سه چيز است كه در هيچ كس كامل يافت نشده هرگز . 1 - ايمان . 2 - عقل . 3 - اجتهاد و كوشش .\r\n86 - برادران سه نوعند : 1 - با جان برابر و برادرى دارند . 2 - با مال برادرى و برابرى مىكند . اين دو نوع در برادرى صادقند . 3 - كسى كه نيازمنديهاى خود را از تو ميگيرد و ترا براى بهره‌بردارى ميخواهد چنين برادرى را مورد اعتماد ندان .\r\n87 - كامل نميكند بنده‌اى حقيقت ايمان را مگر در او سه امتياز باشد . 1 - اطلاعات مذهبى ( فقه دينى ) . 2 - خوب حساب داشتن در زندگى . 3 - صبر بر پيش‌آمدها و لا قوة الا بالله العلى العظيم .\r\n108 - تحف العقول در مورد همين مطالب سخنان قصارى از آن جناب نقل شده : 1 - فرمود هر كس انصاف از جانب خود داشته باشد بعنوان داور براى ديگران انتخاب مىشود .\r\n2 - و فرمود وقتى زمان ، زمان ستمگرى و مردم فريبكار باشند اعتماد و اطمينان بهر كس يك نوع عجز و ناتوانى است .\r\n3 - وقتى بلا افزون شود يك نوع آزمايش و ابتلا عافيت و سلامتى است .\r\n4 - و فرمود اگر خواستى بدانى برادرى برادرت را بر او خشم بگير اگر باز بر دوستى و صحبت خود ثابت بود او برادر تو است و گر نه ، نه .\r\n5 - مودت و دوستى را به حساب نياور مگر اينكه سه مرتبه خشم بگيرى .\r\n6 - و فرمود اعتماد تمام به برادر خود نداشته باش زيرا سقوط بواسطه اعتماد بى جا بهانه‌اى نيست كه پذيرفته شود .\r\n7 - اسلام يك امتيازى است و ايمان بر اسلام امتياز دارد و يقين بر ايمان برترى دارد بمردم چيزى كمتر از يقين داده نشده .\r\n8 - و فرمود از بين بردن كوهها ساده‌تر از تغيير دادن قلب است از محل خود ( شايد منظور تغيير اخلاق است ) .\r\n9 - و فرمود ايمان در دل است و يقين خاطره‌هاى در حال گذر است .\r\n10 - و فرمود علاقه به دنيا موجب غم و اندوه مىشود و زهد در دنيا موجب\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nآسايش دل و بدن است .\r\n11 - و فرمود از زندگى بشمار مىآيد خانه‌اى كه انسان كرايه مىكند و نانى كه ميخرد .\r\n12 - به دو مرد كه با هم نزاع كردند در حضور امام ( ع ) فرمود پيروزى خوب نيست كه بوسيلهء ظلم پيروز شود . كسى كه بمردم بدى كند نبايد بدش بيايد وقتى به او بدى ميكنند .\r\n13 - و فرمود ارتباط برادر در حال بودن در وطن ديد و بازديد است و ارتباط در حال سفر نوشتن نامه است .\r\n14 - صلاح مؤمن در سه خصلت است . تفقه در دين ، اندازه در زندگى و صبر بر معصيت .\r\n15 - و فرمود مؤمن مغلوب شهوت خود نمىشود و شكم خوارگى رسوايش نميكند .\r\n16 - مصاحبت بيست سال خويشاوندى است .\r\n17 - كار نيك اميد نميرود مگر در نزد صاحب شخصيت يا دين ، چقدر كمند كسانى كه سپاسگزارى كنند از كار نيك .\r\n18 - بايد مؤمن را امر بمعروف و نهى از منكر نمود تا پند بگيرد يا جاهل را تا متوجه شود اما كسى كه شلاق بدست دارد و شمشير در اختيار نبايد او را امر به معروف و نهى از منكر نمود ( منظور اينست كه او واكنش عكس انجام ميدهد ) .\r\n19 - و فرمود كسى امر بمعروف و نهى از منكر مىكند كه داراى سه خصلت باشد 1 - عالم به آنچه امر مىكند و نهى مينمايد باشد ، عادل باشد در امر و نهى كه مىكند و رفق و مدارا در امر و نهى رعايت كند .\r\n20 - و فرمود هر كس متعرض سلطان ستمگر شود و در نتيجه گرفتار بلائى گردد به او پاداش اجرى داده نميشود بر اين بلا و نه صبر و شكيبائى روزى او مىشود .\r\n21 - و فرمود خداوند گروهى را مشمول نعمت خويش قرار داد سپاسگزارى او را نكردند آن نعمت بر آنها وبالى گرديد ، و گروهى دچار مصيبت شدند بر آن مصيبت صبر كردند . مصيبت براى آنها نعمت شد .\r\n22 - و فرمود صلاح زندگى اجتماعى و معاشرت با مردم پيمانه لبريزى است كه دو سوم آن پيمانه زيركى است و يك سوم آن ، خود را بغفلت زدن است .\r\n23 - و فرمود چقدر انتقام زشت است از تنگدستان .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n24 - پرسيدند مروت چيست ؟ فرمود خدا ترا مشاهده نكند در جايى كه نهى كرده و جاى تو خالى نباشد در جايى كه امر نموده .\r\n25 - و فرمود سپاس كسى را بگزار كه به تو نعمت بخشيده و ببخش به آن كسى كه سپاست را دارد زيرا نعمت از بين نرفته وقتى شكرگزارى كنى و هرگز پايدار نخواهد بود وقتى كفران كنى ، شكر موجب افزايش نعمت و امان از فقر و تنگدستى است .\r\n26 - و فرمود بدست نياوردن حاجت بهتر است از درخواست حاجت از نااهل ، بدتر از مصيبت بداخلاقى از آن مصيبت است .\r\n27 - مردى از آن جناب درخواست كرد كه به او چيزى بياموزد كه نائل بخير دنيا و آخرت شود و خيلى طولانى هم نباشد فرمود دروغ نگو .\r\n28 - و پرسيدند بلاغت چيست ؟ فرمود هر كس چيزى را بشناسد گفتارش در باره آن كم مىشود و بليغ را بليغ ناميده‌اند به اين جهت كه با كمترين كوشش به مقصود و هدف خود ميرسد .\r\n29 - فرمود قرض غم‌آور شب است و خوارى در روز .\r\n30 - و فرمود وقتى امور دنيايت خوب شد دين دارى خويش را متهم دار .\r\n31 - و فرمود نيكى بپدرتان بكنيد تا فرزندان بشما نيكى كنند چشم از زنان مردم بپوشيد تا چشم از زنان شما بپوشند .\r\n32 - فرمود هر كس به خيانتكارى امانت خويش را بسپارد ، خداوند در مورد مال او تعهدى ندارد .\r\n33 - و بحمران بن اعين فرمود حمران : نگاه كن به كسى كه پائين‌تر از تو است در امور مالى به كسى كه بالاتر از تو است نگاه نكن . زيرا بدين وسيله قانع‌تر خواهى بود به آنچه خدا روزيت نموده و سزاوارتر بافزايش نعمت از جانب خدا مىشود و بدان كه عمل كم و دائم با يقين بهتر است در نزد خدا از عمل زياد بدون يقين ، بدان كه ورعى نافع‌تر از فاصله گرفتن از محرمات و خوددارى از آزار مؤمنين و غيبت كردن آنها نيست و هيچ زندگى گواراتر از حسن خلق نه ، و هيچ مالى سودمندتر از قناعت به مقدار كافى نيست و زيانى بدتر از خودپسندى نه .\r\n34 - فرمود حيا دو نوع است يك نوع آن ضعف است و يك نوع نيرو و اسلام و ايمان است .\r\n35 - و فرمود ترك حقوق يك نوع خوارى است و شخص چنان محتاج و نيازمند\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمىشود كه در راه بدست آوردن آن تمسك بدروغ گفتن ميجويد .\r\n36 - فرمود اگر يك نفر از بين چند نفر سلام بدهد ديگران لازم نيست سلام كنند و اگر يك نفر از بين جمع جواب بدهد ديگران لازم نيست جواب بدهند .\r\n37 - فرمود سلام مستحب است اما جواب آن واجب است .\r\n38 - فرمود هر كس قبل از سلام دادن سخنى را آغاز كرد جواب او را ندهيد 39 - فرمود تحيت كامل براى كسى كه در همين شهر حضور داشته دست ور دست گذاشتن است و سلام كامل براى مسافرى كه آمده او را در آغوش گرفتن است .\r\n40 - فرمود دست در دست يك ديگر بگذاريد ( هنگام برخورد ) كه موجب از بين رفتن كينه مىشود .\r\n41 - و فرمود از خدا بپرهيز گرچه كم باشد پرهيزگاريت و بين خود و خدا پرده‌اى را نگهدار گرچه پرده‌اى رقيق باشد .\r\n42 - فرمود هر كس مالك نفس خود باشد هنگام خشم ، علاقه ، و بيم و موقع اشتهاء ميل خداوند بدنش را بر آتش جهنم حرام مىكند .\r\n43 - و فرمود سلامتى نعمتى پنهان است كه وقتى هست فراموش شده است وقتى از بين رفت بيادش مىافتند .\r\n44 - و فرمود لازم است براى خدا انجام دهى هنگام فراخى بذل و بخشش را و هنگام تنگدستى و گرفتارى پاكى و طهارت ( از گناهان را ) .\r\n45 - و فرمود چقدر خداوند نعمت ارزانى ميدارد به بنده خود در غير آرزويش و بسا از آرزومندان كه چيزى را آرزو دارند و صلاح آنها چيز ديگرى است بسا از كوشش‌كنندگان كه كوشش بمرگ خود مينمايند و از بهره و نصيب خويش فرو ميمانند .\r\n46 - فرمود ناتوان است كسى كه براى هر بلائى صبرى را آماده نكند و براى هر نعمتى شكرى را و براى هر تنگدستى فراخى را . خوددار و شكيبا باش در هر نوع بلائى كه به فرزند يا مال تو رسيد زيرا خداوند امانت و عاريه خود را ميگيرد تا ببيند شكر و صبر تو چگونه است .\r\n47 - فرمود هر چيزى اندازه‌اى دارد ، سؤال كردند حد و مرز يقين چيست ؟\r\nفرمود اينكه از هيچ چيز نترسى .\r\n48 - شايسته است مؤمن داراى هشت خصلت باشد : 1 - سنگين باشد در\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nپيش‌آمدهاى دشوار و صبر پيشه كند در بلاها و شاكر باشد در فراوانى و قانع باشد به آنچه خدا روزيش نموده . ستم بدشمنان روا ندارد و دوستان را بدشوارى نياندازد بدنش از او در رنج است ولى ديگران از او در آسايش .\r\n49 - و فرمود دانش دوست مؤمن و حلم وزير او و صبر فرمانده لشكرش و رفق و مدارا برادرش و نرمى و ملايمت پدر اوست .\r\n50 - ابو عبيده گفت به امام صادق ( ع ) گفتم دعا كن خدا روزى مرا حواله بدست مردم نكند . فرمود خدا از اين كار ابا دارد و ارزاق مردم را در دست يك ديگر قرار داده ولى دعا كن خداوند روزى ترا در دست مردمان خوب قرار دهد كه اين خود سعادتى است و بدست مردمان بد قرار ندهد كه اين يك نوع بدبختى است .\r\n51 - كسى كه عملى بدون بصيرت انجام دهد مانند شخصى است كه به محلى ميرود نه از راه معمول آن كه هر چه سريعتر برود فاصله‌اش از آن محل بيشتر ميگردد .\r\n52 - در مورد آيه  اتَّقُوا اللَّهَ حَقَّ تُقاتِهِ  بواقع از خدا بترسيد فرمود تقواى واقعى اينست كه فرمانبردار باشد و معصيت نكند و متوجه خدا باشد و فراموش ننمايد شكرگزار باشد و كفران نكند .\r\n53 - فرمود هر كس خدا را بشناسد از او ميترسد و هر كه از خدا بترسد دل به دنيا نمىبندد .\r\n54 - و فرمود بيمناك كسى است كه ترس برايش زبانى نگذاشته كه صحبت كند .\r\n55 - عرض كردند گروهى معصيت ميكنند و مىگويند ما اميدواريم ( خدا ببخشد ) پيوسته در همين حال هستند تا دچار مرگ ميشوند . فرمود اينها گروهى هستند كه سرگرم آرزوهايند دروغ ميگويند اميدوار نيستند زيرا كسى كه اميد چيزى را داشته باشد در پى آن است و هر كه از چيزى بهراسد از آن فرار مىكند .\r\n56 - و فرمود ما دوست داريم كسى را كه عاقل ، عالم ، با فهم ، فقيه ، بردبار اهل مدارا و شكيبا ، راستگو با وفا باشد . خداوند انبياء را به مكارم اخلاق امتياز بخشيده هر كس در او وجود دارد اين خصائص خدا را بر اين نعمت ستايش كند و هر كه ندارد با تضرع و زارى از خدا بخواهد تا اين مزايا را به او ببخشد .\r\nعرضكردند آن خصال چيست ؟ فرمود ورع ، قناعت ، صبر ، شكر ، حلم ، حيا\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nسخاوت ، شجاعت ، غيرت ، راستگوئى در حديث ، نيكوكارى ، اداى امانت ، يقين ، خوش اخلاقى ، مروت .\r\n57 - و فرمود از محكمترين دست‌آويزهاى ايمان اينست كه دوست بدارى در راه خدا و دشمن بدارى در راه او بدهى در راه خدا و جلوگيرى كنى در راه او .\r\n58 - و فرمود پس از مرگ شخص چيزى برايش ادامه ندارد مگر سه خصلت :\r\n1 - صدقه‌اى كه در زمان حيات داده است كه پس از مرگ نيز آن صدقه برقرار است ( پل مدرسه بيمارستان ) . 2 - روش هدايتى كه مورد عمل قرار گيرد « 1 » . 3 - فرزند صالحى كه برايش دعا كند .\r\n59 - و فرمود دروغ وضو را باطل مىكند وقتى شخصى براى نماز وضو گرفته باشد . و روزه را نيز باطل مىكند عرض كردند ما دروغ ميگوئيم فرمود منظور دروغى كه بخطا گفته مىشود نيست منظور دروغ گفتن به خدا و پيامبر و ائمه عليهم السلام است سپس فرمود روزه تنها نخوردن آب و غذا نيست مريم گفت :  إِنِّي نَذَرْتُ لِلرَّحْمنِ صَوْماً  من نذر كرده‌ام براى خدا روزه بدارم منظورش خاموشى بود زبان خويش را نگهداريد و چشم فروبنديد مبادا حسد ورزيد و به نزاع پردازيد حسد ايمان را از ميان مىبرد چنانچه آتش هيمه را نابود مىكند .\r\n60 - و فرمود هر كه به خدا چيزى نسبت دهد كه خدا مىداند صحيح نيست ( مانند شريك قرار دادن براى خدا ) عرش خدا بلرزه درمىآيد .\r\n61 - و فرمود خدا ميداند كه گناه براى مؤمن بهتر از عجب و خودپسندى است اگر نه اين بود هيچ گاه مؤمن گرفتار گناه نميشد .\r\n62 - و فرمود هر كه بداخلاق باشد خود را در عذاب داشته .\r\n63 - فرمود معروف ( كار نيك ) مانند اسم اوست هيچ چيز بهتر از معروف نيست مگر ثوابش . معروف و نيكوكارى هديه‌ايست كه خداوند به بنده‌اش ميدهد .\r\nنه چنين است كه هر كس علاقه به نيكوكارى داشت انجام دهد و نه هر كس مايل بود قدرت پيدا كند و نه هر كه قدرت يافت به او اجازه داده شود هر گاه خداوند منت نهد بر بنده‌اى برايش علاقه به نيكوكارى و قدرت و اجازه را جمع مىكند ، در\r\n\r\n\r\n","description":"","footnote":"\r\n( 1 ) در روايت ديگرى است ( علم ينتفع به الناس ) علمى كه مردم از آن بهره‌مند شوند .\r\n","page_name":" 218 ","page_number":218},
  {"content":"\r\n\r\nچنين موقعى سعادت و كرامت تكميل مىشود براى جوينده و كسى كه به او خدمت مىشود .\r\n64 - و فرمود در كار پسنديده‌اى افزايش داده نشده به اندازه شكر و از چيز ناپسندى كم نميكند مانند صبر ( صبر دشوارى را از هر چيز كمتر مىكند .\r\n65 - و فرمود شيطان سپاهى سخت‌تر از زنان و خشم ندارد .\r\n66 - فرمود دنيا زندان مؤمن است و صبر دژ و حصار اوست و بهشت جايگاهش و دنيا بهشت كافر و قبر زندانش و جهنم جايگاه اوست .\r\n67 - و فرمود خداوند يقين را نيافريده كه در او هيچ شكى نيست شبيه‌تر باشد از مرگ به شكى كه يقين در آن وجود ندارد \" منظور اينست كه مرگ كه شكى در آن نيست در عين حال مردم همه در مورد آن مشكوكند \" .\r\n68 - و فرمود وقتى مشاهده كرديد شخصى در پى گناهان مردم است و از گناهان خود فراموش كرده بدانيد اين شخص فريب خورده است و در دام افتاده .\r\n69 - و فرمود كسى كه غذا مىخورد و شكرگزار است ثوابش معادل كسى است كه روزه‌دار است و تحمل روزه‌دارى مىكند ، و شخص سلامتى كه شاكر است ثوابش به اندازه شخصى است كه گرفتار مصيبت و ناراحتى شده و شكيبا است .\r\n70 - و فرمود شايسته نيست كسى را كه عالم نيست سعادتمند بشمارى و نه كسى را كه مهربان نيست پسنديده بشمارى و نه شخصى را كه شكيبا و صابر نيست كامل حساب كنى و نه كسى كه پرهيز از سرزنش دانشمندان و عيبجوئى آنها نميكند اميد خير در دنيا و آخرت برايش داشته باشى . لازم است براى عاقل كه راستگو باشد تا بگفتارش اعتماد حاصل شود و شكرگزار باشد تا موجب افزايش نعمت براى او بشود .\r\n71 - و فرمود به تو اجازه داده نشده كه اعتماد بخيانتكار كنى با اينكه او را تجربه نموده‌اى و نه اينكه شخص مورد اعتماد را متهم بدارى .\r\n72 - عرض كردند آقا چه كس از همه مردم در نزد خدا گرامىتر است ؟\r\nفرمود هر كه بيشتر به ياد خدا باشد ، و بيشتر اطاعت او را نمايد ، گفتند چه كس بيشتر مورد نفرت خدا است . فرمود كسى كه خدا را متهم نمايد ، گفت مگر كسى هم خدا را متهم مينمايد ؟\r\nفرمود آرى كسى كه استخاره مىكند و جواب استخاره بر خلاف ميل اوست ناراحت مىشود او خدا را متهم نموده ، باز گفت ديگر چه كسى منفورتر است ؟ فرمود\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nكسى كه از خدا شكايت دارد . گفت مگر كسى از خدا هم شكايت مىكند ؟ فرمود آرى ، كسى كه گرفتار يك ناراحتى مىشود بيش از گرفتارى خود ناله و شكوه مينمايد باز گفت ديگر چه كسى بيشتر مورد نفرت خدا است ؟ فرمود كسى كه وقتى به او بدهند سپاسگزار نباشد و اگر گرفتار شود صبر نكند . گفت چه كسى گرامىترين خلق است نزد خدا ؟\r\nفرمود كسى كه وقتى به او عطا شد شكر كند و اگر گرفتار گرديد صبر كند .\r\n73 - و فرمود براى اندوهگين دوست نيست و براى حسود ثروت زياد توجه بحكمت نمودن عقل را بارور مىكند .\r\n74 - خداترسى كافى است در علم شخص و مغرور شدن و گول خوردن كفايت مىكند در نادانى او .\r\n75 - و فرمود بهترين عبادتها علم به خدا و تواضع براى اوست .\r\n76 - فرمود يك عالم برتر از هزار عابد و هزار زاهد و هزار كوشش‌گر در عبادت است .\r\n77 - و فرمود هر چيزى زكاتى دارد و زكات علم اينست كه به اهلش آن را بياموزى .\r\n78 - و فرمود قاضىها چهار نوعند كه سه دسته آنها اهل جهنم‌اند و يك دسته در بهشت .\r\n1 - شخصى كه قضاوت بناحق مىكند و خود ميداند از روى ظلم قضاوت نموده 2 - كسى كه بر خلاف حق قضاوت مىكند ولى نمىداند . 3 - كسى كه به حق قضاوت مىكند ولى خود نميداند ( كه واقعا حق همين بوده ) . 4 - كسى كه به حق قضاوت نمايد و تشخيص دهد كه حق همين بوده اهل بهشت است .\r\n79 - در مورد صفت عدالت سؤال كردند ؟ فرمود شخصى عادل است كه چشم از حرام بپوشد و زبان از گناه نگهدارد و دست از ستم .\r\n80 - و فرمود هر چه را خدا از مردم پنهان نموده نسبت به آن تكليفى ندارند تا وقتى كه به آنها معرفى نكند .\r\n81 - به داود رقى فرمود اگر دست خود را تا مرفق در دهان ( افعى يا چيزى بدتر از كوسه ماهى ) بنمائى بهتر است از اينكه نيازمندى خود را از كسى بخواهى كه نداشته و حالا داراى مال شده .\r\n82 - فرمود قضاى حوائج بدست خداست اما پس از خدا مردم وسيله هستند كه به\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nدست آنها انجام مىشود هر حاجتى را خدا برآورد بپذيريد با شكر كردن و هر حاجتى را برنياورد با رضا و تسليم نسبت به آن برخورد كنيد شايد برنياوردن آن بصلاح شما باشد زيرا خداوند بهتر اطلاع دارد كه چه چيز بصلاح شما است ولى خودتان خبر نداريد .\r\n83 - و فرمود درخواست و نيازمندى انسان يكنوع آزمايش است اگر به او ببخشد ستايش مىكند كسى را كه به او عطا نكرده و اگر ردش نمايد سرزنش مىكند كسى را كه مانع از بخشيدن به او نشده « 1 » .\r\n( شايد منظور اينست كه در صورت بخشش ، انسانى مانند خود را ستايش مىكند با اينكه عطا و بخشش در اصل مال او نيست و عكس آن نيز صادق است ) .\r\n84 - فرمود خداوند قرار داده هر چيزى را در رفق و مدارا و با ملايمت دفع نمودن .\r\n85 - فرمود بپرهيز از آميزش با نادانان زيرا آميزش با آنها بصلاح انسان نيست .\r\n86 - و فرمود شخص از ناراحتى كوچك جزع و ناله مىكند اين ناليدن او موجب مىشود كه گرفتار ناراحتى بزرگ شود .\r\n87 - و فرمود نافع‌ترين چيزها براى شخص اينست كه فورى بعيب خود برسد .\r\nگرانترين چيزها از نظر تحمل ناراحتى پنهان نمودن تنگدستى است . كم‌سودترين چيزها نصيحت كردن شخصى راست كه نصيحت نمىپذيرد و همنشينى با شخص حريص است آسايش‌دارترين آسايشها نااميد بودن از مردم است ، نه ملول باش و نه مضطرب ، خود را كوچك بدار در تحمل ناراحتيهاى مخالفينت كه بر تو برترى دارند و نسبت به تو خدمتى انجام داده‌اند ، زيرا تو با همين اقرار بفضل و خدمتى كه او به تو كرده بايد با او مخالفت نكنى و هر كه برترى براى ديگرى بر خود معتقد نباشد چنين شخصى خودپسند است . بدان عزت ندارد كسى كه براى خدا كوچكى نكند و نه برترى و بلندى دارد كسى كه متواضع در پيشگاه خدا نباشد .\r\n88 - و فرمود از سنت و روش مذهبى انگشتر بدست نمودن است .\r\n\r\n\r\n","description":"","footnote":"\r\n( 1 ) شايد منظور اينست كه خدا به او مىبخشد اما او مردم را ستايش مىكند و خدا منع از او مينمايد او از مردم بدگوئى مىكند .\r\n","page_name":" 221 ","page_number":221},
  {"content":"\r\n\r\n89 - و فرمود محبوبترين دوستانم كسى است كه عيب مرا برايم هديه كند .\r\n90 - و فرمود دوستى صحيح نيست مگر داراى اين مرزها و شرايط باشد هر كس در او اين شرايط وجود داشت يا بعضى از آنها ( ميتوانى با او دوست شوى ) و گر نه هرگز نميتوان او را دوست به حساب آورد . اولين قسمت اينست كه پنهان و آشكارش براى تو يكى باشد دوم اينكه خوبى ترا خوبى خود بداند و بدى ترا بدى خود ، سوم اينكه موجب تغيير حالت و دوستى او نشود اگر تو اختيار دارى از چيزى نمودى و يا مسائل مالى . چهارم به اندازه قدرت خويش از تو دريغ نداشته باشد ، پنجم كه جامع اين مزايا است آنست كه در گرفتاريها ترا تنها نگذارد .\r\n91 - و فرمود خوشرفتارى با مردم يك سوم عقل است .\r\n92 - و فرمود خنده مؤمن تبسم است .\r\n93 - و فرمود من برايم فرق نميكند كه تو امانت خود را به شخص خائن بسپارى يا كسى كه امانت را نابود مىكند ( يعنى هر دو به نظر من صحيح نيست كه امانت به آنها بسپارى ) .\r\n94 - و به مفضل فرمود ترا سفارش ميكنم بشش خصلت كه شيعيان را به آنها سفارش كنى مفضل عرضكرد آنها چيست ؟ فرمود اداى امانت به كسى كه امانتى در اختيارت نهاده و اينكه براى برادرت بخواهى آنچه براى خود ميخواهى ، و بدان كه كارها عواقبى دارند از عواقب امور بپرهيز . و بدان كه بعضى از پيش‌آمدها ناگهان بسراغ انسان مىآيد دقت كن و متوجه باش و بپرهيز از برآمدن و بالا رفتن بر كوهى ساده در صورتى كه فرود آمدن از آن طرف كوه دشوار باشد . مبادا به برادر خود وعده‌اى بدهى كه نميتوانى وفا به آن بكنى .\r\n95 - و فرمود سه چيز است كه خداوند براى هيچ كس اجازه تخلف از آن را نداده : 1 - نيكى به پدر و مادر خوب باشند يا بد . 2 - وفاى بعهد چه شخص خوبى باشد و چه بد . 3 - اداى امانت به شخص خوب و بد .\r\n96 - و فرمود من رحم ميكنم به سه نفر و شايسته رحم كردن هستند : 1 - عزيزى كه ذليل و خوار شده است بعد از عزت . 2 - ثروتمندى كه فقير شده . 3 - و عالمى كه خانواده او و نادانان او را سبك ميشمارند .\r\n97 - و فرمود هر كه دل به دنيا ببندد دل بسه زيان بسته . كوشش و گرفتارى كه پايان‌پذير نيست ، آرزوئى كه به آن نخواهد رسيد ، و اميدوارى كه نائل به آن\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nنميشود .\r\n98 - و فرمود مؤمن براى دروغگوئى و خيانت آفريده نشده و دو صفت است كه در منافق جمع نخواهد شد برخورد خوب و اطلاعات فقهى در راه دين .\r\n99 - و فرمود مردم با هم برابرند مانند دندانه‌هاى شانه و شخص نيرومند مىشود بوسيله برادرش ، سودى نيست در همنشينى با كسى كه براى تو حقى به اندازه حق خود قائل نيست .\r\n100 - و فرمود آرايش ايمان فقه است و آرايش فقه حلم و بردبارى است و آرايش حلم مدارا است و آرايش رفق و مدارا نرمى است و آرايش نرمى آسان نمودن و ساده كردن است .\r\n101 - فرمود هر كس از برادرانت سه مرتبه بر تو خشم گرفت اما در باره‌ات چيزى نگفت او را بدوستى خود بگزين .\r\n102 - و فرمود زمانى بر مردم خواهد آمد كه چيزى براى آنها كمياب‌تر از پيدا كردن برادر قابل معاشرت و بدست آوردن درهمى از حلال نباشد .\r\n103 - فرمود هر كه خود را در مواضع تهمت قرار داد اگر كسى به او بدگمان شد آن شخص را ملامت نكند . و هر كه اسرار خود را پنهان داشت . زمام در اختيار خود اوست . و هر سخنى كه از دو نفر گذشت فاش مىشود . كار برادرت را حمل بر نيكوترين محمل ممكن بنما . اگر سخن بدى از برادر خود شنيدى اگر محمل خوبى برايش بيابى هرگز از او بازخواست نكن . سعى كن برادران صاف و صادق بيابى .\r\nزيرا آنها وسيله‌اى هستند در هنگام فراخى نعمت و سپر بلايند هنگام گرفتارى .\r\nمشورت كن در پيش‌آمدها با كسانى كه خداترسند . و برادران را به تناسب تقوى دوست بدار و از زنان بد بپرهيز و از خوبها هم حذر داشته باش اگر به كار خوب شما را امر كنند مخالفت با آنها بكنيد تا طمع پيدا نكنند از شما به وادار كردنتان نسبت به كارهاى زشت .\r\n104 - و فرمود منافق وقتى از خدا و پيامبرش حديث نقل كند دروغ ميگويد و اگر به خدا و پيامبر وعده دهد تخلف مىكند . وقتى مالك چيزى شد خيانت مينمايد به خدا و پيامبرش در مال خود و اين تفسير آيه شريفه است :\r\n فَأَعْقَبَهُمْ نِفاقاً فِي قُلُوبِهِمْ إِلى يَوْمِ يَلْقَوْنَهُ بِما أَخْلَفُوا اللَّهَ ما وَعَدُوهُ وَ بِما كانُوا يَكْذِبُونَ  « 1 » .\r\n\r\n\r\n","description":"","footnote":"\r\n( 1 ) توبه : 78 آنها را گرفتار نفاق دل كرد تا روز قيامت بواسطه خلف وعده‌اى كه با خدا نمودند و دروغهائى كه گفتند .\r\n","page_name":" 223 ","page_number":223},
  {"content":"\r\n\r\nو آيه ديگرى كه ميفرمايد :  وَ إِنْ يُرِيدُوا خِيانَتَكَ فَقَدْ خانُوا اللَّهَ مِنْ قَبْلُ فَأَمْكَنَ مِنْهُمْ وَ اللَّهُ عَلِيمٌ حَكِيمٌ  « 1 » .\r\n105 - و فرمود كفايت مىكند در خوارى شخص اينكه لباسى بپوشد كه او را مشهور نمايد يا سوار مركبى شود مشهور راوى گفت مركب مشهور چيست ؟ فرمود اسب سياه سفيد .\r\n106 - و فرمود بحقيقت ايمان نميرسد هيچ كدام از شما مگر اينكه دوست بدارد در راه خدا دورترين شخص را نسبت به خود و در راه خدا دشمن بدارد نزديكترين شخص را به خود .\r\n107 - فرمود هر كس خدا به او نعمتى ارزانى داشت با دل آن نعمت را بشناسد و بداند كه از جانب خدا است شكر آن نعمت را نموده گرچه با زبان چيزى نگويد و هر كه بداند كيفردهنده گناهان خدا است استغفار كرده گرچه با زبان چيزى نگويد و اين آيه را تلاوت نمود :  إِنْ تُبْدُوا ما فِي أَنْفُسِكُمْ أَوْ تُخْفُوهُ  - آيه .\r\n108 - و فرمود دو صفت موجب هلاكت است فتوى بدهى براى مردم براى خود يا معتقد به چيزى شوى بدون اطلاع و علم .\r\n109 - و به ابو بصير فرمود يا ابا محمد تفتيش عقايد مردم را نكن كه بدون دوست خواهى ماند .\r\n110 - فرمود گذشت نيكو اينست كه كيفر نكنى بر خطائى كه از شخص سر زده و صبر جميل اينست كه از گرفتارى شكايت ننمائى .\r\n111 - فرمود چهار چيز است هر كه داشت مؤمن است گرچه سر تا پا گناه باشد . صدق و راستى ، حيا ، و حسن خلق و شكرگزارى .\r\n112 - و فرمود مؤمن نخواهى بود مگر اينكه داراى بيم و اميد باشى و بيم و اميد ندارى مگر اينكه عمل كنى نسبت به آنچه ميترسى و آنچه اميد آن را دارى .\r\n113 - فرمود ايمان بآرايش ظاهرى و آرزو كردن اينست ولى ايمان اخلاص\r\n\r\n\r\n","description":"","footnote":"\r\n( 1 ) انفال : 72 اگر تصميم خيانت با ترا دارند قبلا با خدا خيانت كرده‌اند خدا بر آنها چيره بود و خداوند عليم و حكيم است .\r\n","page_name":" 224 ","page_number":224},
  {"content":"\r\n\r\nقلبى است كه اعمال ، آن را گواهى مينمايد .\r\n114 - و فرمود وقتى شخص از سى سال سنش اضافه شد مسن است و وقتى از چهل سال افزون گرديد پيرمرد است .\r\n115 - و فرمود مردم در توحيد و يكتاپرستى سه نوعند . مثبت و نافى و مشبه نافى كسى كه اعتقاد ندارد و مثبت مؤمن است و مشبه مشرك ( كسى كه خدا را تشبيه به چيزى مىكند ) .\r\n116 - و فرمود ايمان اقرار و عمل و نيت است و اسلام اقرار و عمل است .\r\n117 - و فرمود پرده حشمت بين خود و برادرت را از ميان نبر و مقدارى از آن را نگهدار زيرا از دست دادن حشمت و شخصيت موجب از ميان رفتن حياء مىشود . و باقى ماندن حشمت و عظمت موجب بقاى دوستى است .\r\n118 - و فرمود هر كس برادر خود را مورد خشم قرار دهد از نيكى او محروم مىشود و هر كه برادرش را غمگين كند احترامش را از ميان برده .\r\n119 - به امام ( ع ) عرضكردند تنهائى را برگزيده‌اى و زود انزوا اختيار كردى فرمود اگر حلاوت تنهائى را بچشى از نفس خود وحشت دارى كمترين سودى كه شخص از تنهائى ميبرد آسودگى از مدارا كردن با مردم .\r\n120 - و فرمود خداوند دربى از دنيا بر كسى نميگشايد مگر اينكه دو مقابل آن از حرص بر او ميگشايد .\r\n121 - و فرمود مؤمن در دنيا غريب است از خوارى دنيا جزع و ناراحتى نميكند و در عزت دنيا به ديگران فخر نمىفروشد .\r\n122 - عرضكردند راه آسايش كدام است ؟ فرمود مخالفت با هواى نفس ، عرضكردند چه وقت آسايش مىيابد ؟ فرمود روز اولى كه وارد بهشت شد .\r\n123 - و فرمود خداوند براى هيچ منافق و فاسقى هرگز برخورد خوش و فقه و خوش‌اخلاقى را جمع نميكند .\r\n124 - و فرمود مزه آب زندگى است و مزه نان نيرو است ضعف بدن و نيروى آن از چربى دو كليه است . و محل عقل دماغ است ، سخت دلى و رقت و مهربانى در دل است .\r\n125 - فرمود حسد دو نوع است : 1 - حسد فتنه و 2 - حسد غفلت : اما حسد غفلت مانند حرف ملائكه است كه خداوند ميفرمايد :  إِنِّي جاعِلٌ فِي الْأَرْضِ \r\n\r\n","description":"","footnote":"","page_name":" 225 ","page_number":225},
  {"content":"\r\n\r\n خَلِيفَةً قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ وَ نَحْنُ نُسَبِّحُ بِحَمْدِكَ وَ نُقَدِّسُ لَكَ  « 1 » . من ميخواهم در زمين خليفه‌اى قرار بدهم گفتند ميخواهى در زمين كسى را قرار دهى فساد و تباهى كند و خونريزى نمايد و ما ترا تسبيح و تقديس ميكنيم .\r\nمنظورشان اين بود كه خليفه را از ميان ما قرارده اين حرف را بواسطه حسد نسبت بآدم از نوع حسد فتنه نگفتند كه بخواهند او را رد كنند و منكرش شوند .\r\nحسد دوم كه شخص را بكفر و شرك ميكشاند حسد ابليس است كه رد كرد حرف خدا را و از سجده امتناع ورزيد .\r\n126 - و فرمود مردم در قدرت سه نوعند : 1 - شخصى كه خيال مىكند قدرت در اختيار اوست او خدا را كوچك نموده در قدرت و هلاك شده . 2 - شخصى كه خيال مىكند خدا او را مجبور به معصيت نموده و تكليف به چيزى كه قدرت ندارد كرده او به خدا ستم روا داشته در اين عقيده . 3 - كسى كه عقيده دارد خدا او را تكليف به چيزى كه طاقت ندارد نكرده و تكليف خدا به مقدار قدرت اوست وقتى كار خوب كند خدا را ستايش مىكند و وقتى كه گناه نمايد استغفار مىكند اين مسلمان به هدف رسيده است .\r\n127 - فرمود راه رفتن تند ارزش مؤمن را از ميان ميبرد و نور او را خاموش مىكند .\r\n128 - فرمود خداوند ثروتمند ستمگر را دشمن ميدارد .\r\n129 - و فرمود خشم قلب حكيم را نابود مىكند و هر كس مالك غضب خود نباشد مالك عقل خود نيست .\r\n130 - فضيل بن عياض گفت حضرت صادق ( ع ) به من فرمود ميدانى شحيح كيست ؟ گفتم بخيل فرمود شح از بخل شديدتر است . بخيل در مورد آنچه دارد بخل ميورزد و شحيح بخل ميورزد در مورد آنچه مردم دارند و هر چه خود دارد بطورى كه هر چه در دست مردم مىبيند مايل است متعلق به او شود چه از راه حلال و چه حرام سير نميشود و سود نميبرد از آنچه خدا به او روزى داده .\r\n131 - فرمود بخيل كسى است كه از راه غير حلال بدست مىآورد و در راه ناصحيح خرج مىكند .\r\n132 - بيكى از شيعيان خود فرمود چه شده برادرت از تو شكايت دارد ؟\r\n\r\n\r\n","description":"","footnote":"\r\n( 1 ) بقره : 28 .\r\n","page_name":" 226 ","page_number":226},
  {"content":"\r\n\r\nجوابداد چون من تمام حق خود را از او ميخواهم بگيرم شكايت دارد . امام ( ع ) خشمگين نشست سپس فرمود مثل اينكه اگر تو تمام حق خود را از او بخواهى گناه انجام نداده‌اى ؟ اطلاع ندارى آنچه خداوند حكايت مىكند از گروهى كه مىترسند از بدى حساب ميترسند از اينكه خداوند ستم بر ايشان روا دارد نه بلكه مىترسند از اينكه خدا بخواهد حساب دقيق از آنها بكشد به همين جهت آن را خداوند بنام سوء الحساب ناميده هر كه صيفى دقت در حساب‌كشى داشته باشد كار بدى كرده .\r\n133 - و فرمود زياد بدنبال حرام رفتن روزى انسان را از بين ميبرد .\r\n134 - و فرمود بداخلاقى يكنوع سختى و دشوارى زندگى است .\r\n135 - و فرمود ايمان يك درجه بالاتر از اسلام است و تقوى يك درجه بالاتر از ايمان است و ايمان خود نيز داراى درجاتى است متفاوت گاهى مؤمن در زبانش چيزى هست كه خدا وعده آتش جهنم به آن نداده و ميفرمايد :  إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ وَ نُدْخِلْكُمْ مُدْخَلًا كَرِيماً  « 1 » .\r\nو ديگرى داراى زبان تيز و تندى است كه باستقبال گناه مىشتابد هر دوى اينها مؤمن هستند اما يقين يك درجه از تقوى بالاتر است چيزى بين مردم تقسيم نشده گرانتر از يقين . بعضى از مردم داراى يقين بيشترى از ديگران هستند و حال اينكه همه‌شان مؤمنند و بعضى شكيباتر از ديگران در مصيبت و فقر و بيمارى و ترس هستند و اين از يقين است .\r\n136 - فرمود ثروت و عزت در حركت هستند همين كه بيابند محل توكل را آنجا را وطن خويش قرار ميدهند .\r\n137 - اخلاق دو نوع است يكى نيت و ارادى است و ديگرى سرشت و طبعى است سؤال كردند كداميك بهتر است ؟ فرمود : اخلاق ارادى بهتر است زيرا اخلاق طبعى به همان سرشته شده قدرت خلاف ندارد ولى شخص كه اراده يك اخلاق پسنديده را مىكند او تحمل مينمايد بر اطاعت خدا يك تحمل زياد اين افضل و بهتر است .\r\n138 - و فرمود سرعت دلبستگى و دوستى دلهاى نيكان وقتى با هم برخورد ميكنند گرچه با زبان اظهار علاقه بهم نكنند مانند سرعت آميختن آب باران است\r\n\r\n\r\n","description":"","footnote":"\r\n( 1 ) نساء : 35 اگر از گناهان كبيره خوددارى كنيد ما گناهان كوچك شما را چشم‌پوشى ميكنيم و در جايگاه عالى شما را جاى ميدهيم .\r\n","page_name":" 227 ","page_number":227},
  {"content":"\r\n\r\nبا آب نهرها ولى فاصله همبستگى دلهاى تبهكاران وقتى يك ديگر را ملاقات ميكنند گرچه با زبان اظهار علاقه بهم مينمايند مانند فاصله چهارپايان از مهر و محبت است گرچه مدتها با هم علف بخورند در يك آخور .\r\n139 - و فرمود سخاوتمند كريم كسى است كه مال خود را در راه خدا انفاق مىكند .\r\n140 - و فرمود اى اهل ايمان و سرپوشان بيانديشيد و متوجه باشيد موقعى كه ديگران در سهو و اشتباهند .\r\n141 - مفضل بن عمر گفت از حضرت صادق ( ع ) راجع به شخصيت سؤال كردم . فرمود مال گفتم كرم چيست ؟ فرمود تقوى گفتم آقائى فرمود سخاوت مگر نديدى حاتم طائى چگونه سرور قبيله خود شد با اينكه از لحاظ حسب و نسب بهتر از همه نبود .\r\n142 - و فرمود مروت دو نوع است : 1 - مروت در موقع حضور در شهر . 2 مروت در سفر . اما جوانمردى در موقع حضور وطن خواندن قرآن و حاضر شدن مساجد و همنشينى با نيكان و دقت در تفقه و اطلاعات زمينى اما جوانمردى در سفر عبارت است از بخشيدن زاد و خوراك و شوخى در غير چيزهائى كه موجب خشم خدا مىشود و كمتر مخالفت كردن با دوستان همسفر و داستان نقل نكردن پشت سر آنها وقتى جدا شديد .\r\n143 - و فرمود بدان كه ضارب على بن ابى طالب ( ع ) با شمشير و كشنده‌ى او اگر امانتى به من بسپارد و از من راهنمائى بخواهد و با من مشورت كند و من از او بپذيرم امانتش را به او بازپس مىدهم .\r\n144 - سفيان گفت به حضرت صادق ( ع ) عرضكردم جايز است شخص از خود تعريف كند ؟ فرمود آرى وقتى مجبور شود مگر نشنيده‌اى سخن يوسف را كه ميگويد  اجْعَلْنِي عَلى خَزائِنِ الْأَرْضِ إِنِّي حَفِيظٌ عَلِيمٌ  « 1 » مرا متصدى گنجينه‌هاى خود قرار ده من مردى نگهدار و با اطلاعم و سخن عبد صالح كه گفت :  أَنَا لَكُمْ ناصِحٌ أَمِينٌ  « 2 » من خيرخواه شما و امين هستم .\r\n145 - و فرمود خداوند بداود وحى كرد كه يا داود تو اراده ميكنى منهم\r\n\r\n\r\n","description":"","footnote":"\r\n( 1 ) يوسف : 55 .\r\n( 2 ) اعراف : 66 .\r\n","page_name":" 228 ","page_number":228},
  {"content":"\r\n\r\nاراده ميكنم اگر تو اكتفا باراده من كنى خواست و اراده ترا نيز برميآورم و اگر جز اراده خود را نخواهى در راه بدست آوردن خواست خود ترا برنج مياندازم و آنچه من اراده كرده‌ام خواهد شد .\r\n146 - محمد بن قيس گفت از حضرت صادق ( ع ) در مورد دو گروه كه از اهل باطل با هم جنگ داشته باشند پرسيدم من ميتوانم به آنها لوازم و ابزار جنگى بفروشم فرمود آنچه موجب حفظ آنها مىشود از قبيل زره و سينه بند و كلاه خود و مانند اينها ميتوانى بفروشى .\r\n147 - فرمود چهار چيز در چهار چيز صحيح نيست : خيانت و غش و دزدى و ريا صحيح نيست در حج و عمره و جهاد و صدقه .\r\n148 - و فرمود هر كس مردم را به پيروى از خود بخواند با اينكه ميان مردم داناتر از او وجود داشته باشد او بدعت‌گزار و گمراه است .\r\n149 - گفتند وصيت لقمان چه بود ؟ فرمود در وصيت او چيزهاى شگفت‌انگيز وجود داشت از عجيب‌ترين چيزها آن بود كه به فرزند خود گفت . چنان از خدا بترس كه اگر با اعمال نيك جن و انس پيش خدا به روى بترسى مبادا ترا عذاب نمايد و چنان به او اميدوار باش كه اگر با گناه جن و انس به پيشگاه او به روى اميد رحمتش را داشته باشى . سپس حضرت صادق ( ع ) فرمود هر مؤمنى در دل و قلب خود دو نور دارد : 1 - نور بيم . 2 - نور اميد اگر با هم موازنه شوند هيچ كدام از ديگرى بيشتر نخواهد بود .\r\n150 - ابو بصير گفت از حضرت صادق ( ع ) راجع بايمان پرسيدم فرمود ايمان به خدا اينست كه معصيت نكند گفتم اسلام چيست فرمود كسى كه عبادات را مثل ما بجا آورد و مانند ما ذيح و كشتار كند .\r\n151 - فرمود سخن نميگويد احدى بسخنان هدايت‌كننده كه مورد استفاده مردم قرار ميگيرد جز اينكه به آن سخن‌گو ثواب كسى را ميدهند كه عمل به آن حرف نموده و سخنى در گمراهى نميگويد جز اينكه بر او تحميل مىشود به مقدار گناه كسى كه آن عمل را انجام داده .\r\n152 - گفتند مسيحيان معتقدند كه ميلاد حضرت مسيح در 24 كانون بوده فرمود دروغ ميگويند در نيمه حزيران بوده و شب و روز برابر ميشوند در نيمه ازار « 1 » .\r\n\r\n\r\n","description":"","footnote":"\r\n( 1 ) ميرزا ابو الحسن شعرانى تحقيقى در اين مورد نموده به جلد چهارم شرح اصول كافى مولى صالح مازندرانى صفحه 351 مراجعه شود .\r\n","page_name":" 229 ","page_number":229},
  {"content":"\r\n\r\n153 - و فرمود چهار چيز از اخلاق پيامبران است . نيكوكارى و سخاوت و صبر بر گرفتاريها و قيام به حق مؤمن .\r\n154 - فرمود مصيبتى را كه بر آن صبر به تو عنايت شده و پاداش در مقابل ميگيرى مصيبت مشمار . مصيبت آن است كه صاحب آن از پاداش محروم شود وقتى شكيبائى نداشته باشد با برخورد به آن .\r\n155 - و فرمود خداوند را روى زمين بندگانى است كه مردم در نيازمنديهاى دنيا و آخرت خود به آنها پناه مىبرند . اينها مؤمنين واقعى هستند . كه روز قيامت در امانند . بدانيد محبوبترين مؤمن در نزد خدا كسى است كه كمك كند به مؤمن فقير در مورد فقر او و معاش و زندگيش و نيز محبوبترين مؤمنين كسانى هستند كه كمك ميكنند و سود ميرسانند و ناراحتى را بر طرف ميكنند از مؤمنين .\r\n156 - فرمود پيوند خويشاوندى و نيكوكارى حساب قيامت را آسان مىكند ، و از گناه انسان را بازمىدارد به برادران دينى خود رسيدگى كنيد و به آنها نيكى نمائيد گرچه با يك سلام خوب و جواب سلام خوب باشد .\r\n157 - سفيان ثورى گفت خدمت امام صادق ( ع ) رسيدم و گفتم مرا سفارشى بفرما تا بخاطر بسپارم پس از شما فرمود تو حفظ خواهى كرد ؟ گفتم آرى اى پسر دختر پيامبر صلى الله عليه و آله .\r\nفرمود سفيان دروغگو جوانمرد نيست و حسود آسايش ندارد و پادشاهان برادر ندارند . و متكبر دوستى ندارد ، بزرگوارى براى شخص بداخلاق نيست امام ديگر چيزى نفرمود عرضكردم باز بفرمائيد . فرمود سفيان به خدا اطمينان داشته باش عارف خواهى بود و راضى باش به آنچه روزيت كرده ثروتمند خواهى بود با مردم معاشرت كن همانطور كه با تو معاشرت ميكنند تا ايمانت افزايش يابد . با فاسق منشين از فسق خود به تو مىآموزد و با خداترسان مشورت كن در كارهايت باز توقف نمود عرضكردم اضافه بفرمائيد اى پسر دختر پيامبر صلى الله عليه و آله فرمود سفيان : 1 - هر كس مايل است داراى عزت باشد بدون قدرت و سلطنت و ياور زياد داشته باشد بدون داشتن برادر و جلال و عظمت داشته باشد بدون مال از خوارى معصيت تحول و تعيير پيدا كند به عزت اطاعت و بندگى خدا باز توقف فرمود گفتم اضافه بفرمائيد اى پسر دختر پيامبر صلى الله عليه و آله فرمود سفيان مرا پدرم به سه چيز تربيت كرد و از سه چيز نهى نمود : اما آنچه به من آموخت اين بود\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nكه فرمود پسرم هر كه با رفيق بد بنشيند سالم نميماند و هر كه جلو زبان خود را نگيرد پشيمان مىشود و هر كس در جاهاى بد رفت و آمد كند متهم ميگردد . گفتم يا ابن رسول اللَّه آن سه چيز كه شما را بازداشت چه بود ؟ فرمود مرا نهى كرد از مصاحبت با كسى كه بر نعمتى حسد مىورزد . و كسى كه بر مصيبتى انسان را سرزنش مىكند و از مصاحبت با سخن‌چين .\r\n158 - و فرمود شش چيز است كه در مؤمن نبايد باشد ، بداخلاقى ، كم‌بهره بودن براى ديگران ، حسادت ، لجاجت ، دروغگوئى ، ستم .\r\n159 - و فرمود مؤمن بين دو ترس است گناهى كه در گذشته انجام داده نميداند خدا با او چه معامله خواهد كرد و باقيمانده عمر كه نميداند چه كسب مىكند از كارهاى زشت . او پيوسته ترسان است شب و روز و اصلاحش نمىكند مگر ترس .\r\n160 - و فرمود هر كه به روزى كم راضى باشد خدا عمل كم را از او مىپذيرد و هر كه به كم حلال راضى باشد گرفتاريش كم مىشود و كاسبى او پاكيزه ميگردد و از حد ناتوانى خارج مىشود .\r\n161 - سفيان ثورى گفت خدمت امام صادق ( ع ) رسيدم . گفتم حال شما چطور است يا ابن رسول الله فرمود من اندوهگين هستم . و دلم گرفته . گفتم چه چيز باعث حزن و گرفتگى دل شما شده ؟ فرمود : هر كه دلبستگى پيدا كند بدين صاف و خالص خدا از چيزهاى ديگر دل برميكند .\r\nثورى : دنيا چيست ؟ و چه خواهد بود ؟ جز يك خوردن و پوشيدن يا سوار شدن بر مركبى است مؤمنين اطمينان به دنيا ندارند و ايمن از آمدن آخرت نيستند .\r\nدنيا سراى فانى است و آخرت منزل پايدار و باقى . دنياداران در غفلتند و پرهيزكاران كم‌خرج‌ترين ساكنان دنيايند و از همه بيشتر كمك و تعاون دارند ، اگر فراموش كنى بيادت مىآورند و اگر يادت آوردند اعلام مىكنند بايد دنيا را منزلى براى خود قرار دهى كه در بين سفر از آن كوچ مينمائى يا چون پولى كه در خواب بدست مىآورى كه پس از بيدار شدن چيزى در دست تو نيست چقدر اشخاص حريصى هستند كه وقتى بهدف رسيدند به بدبختى دچار مىشوند و چه بسيار اشخاصى كه چيزى را رها كردند وقتى بدست آنها رسيد موجب سعادتشان شد .\r\n162 - عرض كردند چه دليل بر خداى يكتا هست ؟ فرمود نيازمندىهائى كه\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nمردم دارند .\r\n163 - و فرمود مؤمن نخواهيد بود مگر اينكه بلا را راحت و نعمت را مصيبت شماريد .\r\n164 - و فرمود ثروت چهار هزار درهم است و 12 هزار درهم گنج است و بيست هزار درهم از حلال جمع نميشود و كسى كه داراى سى هزار درهم است بدبخت و هلاك شده است و از شيعيان ما نيست كسى كه صد هزار درهم داشته باشد .\r\n165 - و فرمود از دلائل صحت يقين شخص مسلمان اينست كه مردم را خشنود نكند بوسيله كارى كه خدا بر آن كار خشم دارد ، و آنها را نستايد بر روزى كه خدا به او داده ، و آنها را سرزنش نكند بر چيزى كه خدا به او نداده زيرا روزى خدا را حرص حريص نميتواند پيش بكشد و نه بىعلاقه بودن شخص بىعلاقه مىتواند آن را برگرداند اگر يكى از شما فرار كند از روزى خود همان طورى كه از مرگ فرار مىكند روزى به او خواهد رسيد همان طورى كه مرگ به او ميرسد .\r\n166 - و فرمود بعضى از شيعيان ما صدا و منازعه و كينه‌اش از گوشش تجاوز نميكند « 1 » و تعريف از كسى كه آشكار گناه مينمايد نخواهد كرد و دشمن ما را مورد لطف خويش قرار نميدهد . و با دوست ما به نزاع نمىپردازد ، و با عيبجوى ما نمىنشيند .\r\nمهزم گفت ما چه كنيم با اين اشخاص كه خود را شيعه نشان ميدهند ؟ فرمود آنها را در بوته آزمايش و غربال و گرفتاريها قرار ميدهند گرفتار قحطسالى و طاعون ميشوند و اختلاف نابودشان مىكند . شيعيان ما همچون سگ زوزه نمىكشند و نه چون كلاغ طمع دارند ، گدائى نميكند گرچه از گرسنگى بميرد عرض كردم از كجا چنين اشخاصى را پيدا ميتوان كرد فرمود آنها را در اطراف زمين بجو آنها بزندگى مختصر قناعت دارند ، در خانه‌اى ساكنند كه از آن كوچ ميكنند . اگر حضور داشته باشند شناخته نميشوند و اگر غائب باشند كسى در پى آنها نيست اگر بيمار شوند بعيادت آنها نميروند اگر بخواستگارى بروند با آنها كسى ازدواج نميكند كار زشت را ناپسند ميشمارند اگر نادانى با آنها درشتى كرد به او سلام ميكنند و اگر محتاجى\r\n\r\n\r\n","description":"","footnote":"\r\n( 1 ) در كافى \" و لا شحناؤه بدنه \" و نه بغض و كينه او از پيكرش تجاوز مىكند يعنى در خود نگه ميدارد .\r\n","page_name":" 232 ","page_number":232},
  {"content":"\r\n\r\nبه آنها روى آورد به او رحم ميكنند . در هنگام مرگ محزون نيستند دلهاشان از هم جدا نيست گرچه در شهرهاى مختلف باشند .\r\n167 - فرمود هر كه مايل است خداوند عمرش را زياد كند كار خود را به پا دارد ( منظور اينست كه هميشه خود را مهياى مرگ بنمايد با انجام وظيفه ) و هر كه مايل است گناهش زدوده شود پرده خود را بيافكند ( كنايه از حيا داشتن و يا كناره‌گيرى از مردم است ) و هر كه مايل است بلندآوازه شود كار نيك خود را پنهان نمايد .\r\n168 - و فرمود سه كار است كه از دشوارترين كارهاى بنده است : 1 - انصاف دادن مؤمن از طرف خود ، و مواسات و برابرى شخص با برادرش ، و ياد خدا بودن در هر حال عرض كردند معنى ياد خدا بودن در هر حال چيست ؟ فرمود هنگام هر گناهى كه بجانب آن كشش دارد به ياد خدا باشد تا مانع از معصيت و گناه او شود .\r\n169 - همزه اضافى است در قرآن « 1 » .\r\n170 - از مزاح و شوخى بپرهيزيد كه موجب دشمنى مىشود و كينه را بر ميانگيزد و شوخى يكنوع فحش كوچك است .\r\n171 - حسن بن راشد گفت حضرت صادق ( ع ) فرمود هر وقت گرفتار يك ناراحتى شدى شكايت آن را باهل خلاف مكن ( مخالفين مذهبى ) ولى براى بعضى از برادران خود نقل كن كه بالاخره بيكى از چهار مطلب خواهى رسيد : 1 - يا كارت را درست ميكنند . 2 - و يا كمك لازم مينمايند . 3 - و يا برايت دعا مينمايند كه مستجاب است . 4 - يا مشورتى كرده‌اى و اظهار نظر ميكنند .\r\n172 - و فرمود پيوسته دور بازارها نگرد و در معامله پىگيرى از چيزهاى بىارزش شخصا نكن زيرا براى شخص متدين و شريف صحيح نيست كه شخصا در پى مسائل بىارزش باشد و دقتهاى بىمورد نمايد مگر در مورد خريد باغ و زمين و بنده و شتر .\r\n173 - و فرمود در مورد چيزى كه بدردت نميخورد حرف نزدن و سخن در مورد بسيارى از چيزهائى كه مربوط به تو است رها كن مگر اينكه جاى حرف زدن باشد بسا از كسانى كه حرف درست و صحيحى در مورد خود زده‌اند ولى مناسب نبوده و برنج و گرفتارى افتاده‌اند مبادا با شخص سفيه و نادان و حليم و بردبار به بحث پردازى زيرا حليم بر تو پيروز مىشود و نادان ناراحتت مىكند . يادآورى كن از برادرت هنگام غيبت او آن طورى كه مايلى از تو ياد كند هنگام غيبتت اين كار\r\n\r\n\r\n","description":"","footnote":"\r\n( 1 ) تلفظ همزه بر زبان عرب دشوار است به همين جهت بارها آن را تخفيف داده و در أسأل سل و أوخذ خذ ميگويد مخصوصا در لهجه قريش امام ( ع ) اشاره به همين مطلب مينمايد .\r\n","page_name":" 233 ","page_number":233},
  {"content":"\r\n\r\nصحيح است . و طورى عمل كن كه ميدانى در مقابل نيكى پاداش ميگيرى و در مقابل كار بد كيفر .\r\n174 - يونس عرضكرد به امام صادق ( ع ) اين ارادت من بشما و عرفانى كه خداوند به من عطا نموده راجع به حق شما در نظر من از تمام دنيا ارزشش بيشتر است . يونس گفت با اين حرف كه زدم آثار خشم در چهره امام مشاهده كردم آنگاه امام ( ع ) فرمود درست مقايسه نكردى آيا دنيا و آنچه در آن است جز شكم سير كردن و خود را پوشاندن چيز ديگرى است ؟ تو با اين محبت بما به يك زندگى جاويد و دائم ميرسى .\r\n175 - و فرمود اى پيروان آل محمد صلى اللَّه عليه و آله از ما نيست كسى كه نتواند جلو خود را در هنگام غضب بگيرد و معاشرت خوب نداشته باشد با معاشرين خود و رفاقت صحيح با رفيقان و مصالحه با صلح‌كنندگان و مخالفت با مخالفين ، فرمود اى شيعيان آل محمد تا ميتوانيد پرهيزكار باشيد و لا حول و لا قوة الا بالله .\r\n176 - عبد الاعلى گفت در جمعى نشسته بودم در مدينه سخن از جود به ميان آمد و خيلى حرف زدند مردى كه كنيه او ابا دلين بود گفت جعفر نيز اگر نه اين بود كه ( دستهاى خود را بهم چسبانيد ) ، حضرت صادق ( ع ) به من فرمود تو با اهل مدينه مىنشينى ؟ گفتم آرى ، فرمود حرفهائى كه مىزنند برايم نقل كن . من جريان را براى آن جناب نقل كردم . فرمود واى بر ابا دلين او مانند پر مرغى است كه هر بادى آن را به حركت درمىآورد ( ثبات و استقامت ندارد ) .\r\nسپس فرمود پيامبر اكرم صلى الله عليه و آله فرمود هر كار نيكى صدقه است و بهترين صدقه آن صدقه‌ايست كه از پشتيبانى مالى برخوردار باشد و از خانواده خود شروع كن و دست بالا بهتر است از دست پائين خداوند شخص را بر مقدار كافى زندگى سرزنش نميكند . شما خيال ميكنيد خداوند بخيل است و خيال ميكنيد كسى از خداوند با جودتر است .\r\nبخشنده بزرگوار كسى است كه حق خدا را در محل خود قرار دهد . بخشنده كسى نيست كه مال را از راه غير حلال بدست آورد و بىجا خرج كند ، بدانيد من اميد دارم بملاقات خدا بروم در حالى كه از راه غير حلال چيزى بدست نياورده باشم و هيچ حقى بر من واجب نشده باشد جز اينكه ادا كرده باشم و يك شب نخوابيده‌ام كه حقى خدا در مالم داشته باشد و آن را رد نكرده باشم .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n177 - شيردادن پس از برداشتن بچه از شير سرايت محرم شدن ندارد و روزه گرفتن به صورتى كه چند روز را بهم وصل كنند صحيح نيست . پسرى كه به حد بلوغ رسيد ديگر يتيم نيست روزه گرفتن از حرف زدن تا شب صحيح نيست . پس از هجرت باديه‌نشين شدن صحيح نيست . و پس از فتح مكه ديگر هجرت نخواهد بود طلاق قبل از نكاح وجود ندارد آزاد نمودن قبل از مالك شدن نيست . قسم دادن براى فرزند به پدرش صحيح نيست ( كه پدر قسم براى فرزند بخورد ) و نه بنده و زر خريد نسبت به صاحبش و نه زن با شوهرش و نذر در راه معصيت درست نيست و نه قسم خوردن براى قطع خويشاوندى .\r\n178 - هيچ كس گرچه اوضاع مساعد او باشد زندگى خوشى نخواهد داشت مگر با گرفتاريها و ناراحتيها هر كه در انتظار فرصت باشد تا به تمام هدف خود برسد فرصت را از دست ميدهد زيرا روزگار از بين‌برنده فرصتها است و نابودكننده موقعيتها است .\r\n179 - و فرمود نيكوكارى زكات نعمت است . شفاعت نمودن زكات جاه و مقام است ، بيماريها زكات بدنها است . عفو زكات ظفر است زكات هر چيز را بدهى محفوظ از خطر نابودى است .\r\n180 - امام صادق ( ع ) هنگام مصيبت ميگفت حمد خدا را كه مصيبتم را در دينم قرار نداد حمد خدا را كه اگر ميخواست مصيبت من بزرگتر از اين باشد ميشد ستايش خدا را بر آنچه او خواسته .\r\n181 - و فرمود : خداوند ميفرمايد هر كس متحيرى را از سرگردانى نجات بخشد او را پسنديده مىنامم و در بهشتم جاى مىدهم .\r\n182 - و فرمود وقتى دنيا روى آورد بدسته‌اى محاسن ديگران را به آنها نسبت ميدهند ولى وقتى دنيا از گروهى پشت كند و برگردد محاسن خودشان را از آنها سلب ميكنند .\r\n183 - و فرمود دخترها براى انسان حسنه هستند اما پسران نعمتند . در مقابل حسنات به انسان ثواب ميدهند ولى از نعمت بازخواست ميكنند .\r\n109 - از كتاب تحف العقول از جملهء حكمت و پند و اندرز آن جناب اين جملات است : اصلاح نميشود كسى كه عقل را به كار نمىبرد . و از عقل استفاده نميكند كسى كه علم ندارد . به زودى با شخصيت مىشود كسى كه مىفهمد و پيروز ميگردد\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nكسى كه حلم مىورزد . علم سپر است و راستگوئى عزت و نادانى ذلت و فهم بزرگوارى ، و جود رستگارى . و خوش اخلاقى موجب دوستى است . كسى كه مطلع از زمان خود باشد گرفتار شبهات و مسائل مبهم نميشود احتياط روزنه گمان است .\r\nخداوند ولى و ياور كسى است كه او را مىشناسد و دشمن كسى است كه به زحمت اعتقادى دارد .\r\nعاقل بخشنده است و نادان حيله‌گر ، اگر ميخواهى شخصيت پيدا كنى به نرمى با مردم رفتار كن . اگر مايلى خوار شوى خشونت بخرج ده . هر كه ذاتا بزرگوار باشد قلبا نرم و ملايم است و هر كه ذاتا خشن باشد قلبش قسى و سنگدل است .\r\nهر كه كوتاهى كند در انجام وظائف به هلاكت دچار مىشود و هر كه از عاقبت بيانديشد احتياط مىكند در مورد چيزهائى كه نميداند ، هر كه بىاطلاع به كار هجوم آورد خود را خوار نموده . كسى كه علم ندارد نمىفهمد و كسى كه نفهمد سالم نميماند . و كسى كه سالم نماند بزرگوار نميشود و كسى كه شخصيت نداشت خشم مىگيرد و هر كه خشم بگيرد سرزنش مىشود و كسى كه چنين باشد شايسته پشيمانى است . اگر بتوانى شناخته نشوى اين كار را بكن . چه اشكالى دارد كه مردم ترا نستايند و چه اشكالى دارد كه در نظر مردم بد باشى با اينكه پيش خدا خوبى .\r\nامير المؤمنين ( ع ) ميفرمود : زندگى سودى ندارد مگر براى دو نفر مردى كه در هر روز به كار نيك خود بيافزايد . شخصى كه قبل از مرگ خود توبه نمايد . اگر بتوانى از خانه خود خارج نشوى بكن اين كار را . بهره تو از خارج نشدن اين خواهد بود كه غيبت نميكنى ، دروغ نمىگوئى . حسد نمىورزى ريا نميكنى ، ظاهر سازى نمىنمائى و تملق و چاپلوسى ندارى . عبادتگاه مسلمان خانه اوست . كه در آنجا خويشتن را زندانى مىكند و جلو چشم و زبان و شهوت خود را ميگيرد . هر كه نعمت خدا را با دل عارف باشد سزاوار افزايش از جانب خدا است پيش از آنكه شكر نعمت را به زبان جارى كند .\r\nسپس فرمود بسا از كسانى كه گول خورده‌اند بواسطه نعمتى كه خدا به آنها ارزانى داشته و بسا از كسانى كه فريب ستر پوشش خدا را خورده‌اند و ( توبه نكرده‌اند ) و بسا از كسانى كه گرفتار شده‌اند بواسطه تعريف كردن مردم از آنها .\r\nمن اميد نجات دارم براى كسى كه عارف به حق ما باشد مگر سه دسته : 1 - همكار سلطان ستمگر . 2 - هوى پرست . 3 - فاسق آشكار . فرمود دوستى بهتر از\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nترس است به خدا قسم خدا را دوست ندارد كسى كه دنيا را دوست ميدارد و با غير ما ارتباط دوستى برقرار كرده و هر كس عارف به حق ما باشد و ما را دوست بدارد ، خدا را دوست داشته . دنباله رو باش مبادا رئيس شوى پيامبر اكرم صلى الله عليه و آله فرمود هر كه از خدا بترسد زبان او بند مىآيد .\r\n110 - هيثم بن واقد جزرى گفت از حضرت صادق ( ع ) شنيدم ميفرمود هر كس را خداوند از خوارى گناه خارج كند و بعزت تقوى برساند . بدون مال خدا او را ثروتمند كرده و بدون عشيره عزيز نموده و بدون همنشين خوش اخلاقى دل خوش و آسوده است .\r\nهر كه از خدا بترسد همه چيز از او ميترسند . و هر كه از خدا نترسد خداوند او را از همه چيز ميترساند ، هر كه به روزى كم از خدا راضى باشد خداوند نيز به عمل كم از او راضى مىشود . و هر كه از حلال‌جوئى خجالت نكشد و به آن قانع باشد ، خرج و زحمتش كم مىشود و خانواده خود را در نعمت قرار ميدهد . و هر كه در دنيا زاهد و پارسا باشد خداوند حكمت را در دل او ثابت مىكند و به زبانش جارى مىشود و متوجه عيب و نارسائيهاى دنيا ميگردد و دواى آن را ميفهمد و از دنيا خداوند سالم او را به بهشت برين ميبرد .\r\n11 - عنبسه عابد گفت مردى به حضرت صادق ( ع ) عرضكرد مرا سفارشى بفرما ، فرمود آماده كن وسائل خود را ، و زاد و توشه را پيش فرست . و دلسوز خود باش به ديگران سفارش نكن كه لوازم و نيازمنديهايت را برايت بفرستند .\r\n12 - شهيد ثانى رحمة الله عليه از عبد الله بن سليمان نوفلى نقل مىكند كه گفت خدمت حضرت صادق ( ع ) بودم كه غلام عبد الله نجاشى وارد شد و سلام كرد و نامه عبد الله را تقديم نمود . امام نامه را گشود و قرائت كرد ابتداى نامه چنين بود :  بِسْمِ اللَّهِ الرَّحْمنِ الرَّحِيمِ  ، خدا عمر آقايم را طولانى كند و مرا از هر ناراحتى فداى ايشان كند و هرگز گرفتارى و ناراحتى مولايم را نبينم . خدا ميتواند چنين كند و عهده‌دار همين كار است .\r\nسرور و مولايم ، من گرفتار فرماندارى اهواز شده‌ام اگر صلاح بدانيد مرز و حدودى را معين بفرمائيد برايم و راه و روشى را تعيين كنيد كه موجب تقرب به خداى عزيز و پيامبر اكرم صلى اللَّه عليه و آله شود و بطور خلاصه در اين دستورات آنچه بايد عمل كنم و در چه راه بذل و بخشش كنم و در چه چيزها بيهوده است\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nخرج كردن . زكات را چگونه جدا كنم و به كه بپردازم ، با چه اشخاصى انس بگيرم و به كه دلخوش كنم و اطمينان داشته باشم و پناه برم در كارهاى سرى خود .\r\nاميدوارم خداوند با راهنمائى و ارشاد شما مرا نجات بخشد تو حجت خدا بر مردم و امين او در دنيا هستى پيوسته مشمول نعمت خدائى .\r\nعبد الله بن سليمان گفت امام صادق ( ع ) در جوابش چنين نوشت :\r\n بِسْمِ اللَّهِ الرَّحْمنِ الرَّحِيمِ  : خداوند با تو به خوبى معامله كند و مشمول لطف خويش قرار دهد و در پناه خود محفوظت بدارد ، او شايستهء چنين لطفى است ، نامه تو رسيد و آنچه درخواست كرده بودى متوجه شدم ، گفتى گرفتار فرماندارى اهواز شده‌اى من خوشحال شدم از اين شغل و منصبى كه گرفته‌اى ، با خود گفتم شايد خداوند بوسيله تو گرفتارى را نجات و بيمناكى را از دوستان آل محمد ( ص ) فريادرسى كند و خوار و گرفتار آنها بوسيله تو عزيز شوند و برهنگان از اين گروه پوشيده گردند و ناتوانان آنها قوى شوند و آتش خشم مخالفين بوسيله تو از آنها بر طرف گردد ، اما آنچه موجب اندوه من شد از اين منصب آنست كه كمترين چيزى كه مرا ميترساند كوتاهى تو است نسبت بيكى از دوستان ما كه در اين رابطه ديگر بوى بهشت را استشمام نكنى . من بطور خلاصه آنچه درخواست كرده‌اى مىنويسم كه اگر به آن عمل كنى و مخالفت ننمائى اميد سلامتى را برايت دارم ان شاء الله .\r\nبنده‌ى خدا ، پدرم از آباء گرام خود از على بن ابى طالب ( ع ) از پيامبر اكرم صلى الله عليه و آله نقل كرد كه فرمود هر كس برادر مؤمنش با او مشورت كند و او خيرخواهى واقعى ننمايد خداوند بينش او را ميگيرد .\r\nبدان من راهى را به تو ارائه مىدهم كه اگر عمل كنى از آنچه بيمناكى نجات خواهى يافت . بدان نجات تو و آسايشت در جلوگيرى از خونريزى و آزار اولياى خدا و محبت و مدارا با مردم و با توقف در تصميم‌گيرىهاى عجولانه و حسن معاشرت بهمراه ملايمت بدون ضعف و نشان دادن صلابت ولى بدون ستمگرى و مدارا كردن با دوستت و هر كه از طرف او پيش تو مىآيد ، سعى كن اصلاح امور مردم را بنمائى باينكه در راه حق و واقعيت و عدالت با آنها موافقت كنى ان شاء الله .\r\nبپرهيز از گوش دادن به حرف سخن‌چين‌ها مبادا به تو نزديك شوند ، خدا ترا در يك روز و يك شب نبيند كه از آنها سخن و مطلبى را بپذيرى كه خدا آبرويت را مىبرد و اسرارت را فاش مىكند از مكر و حيله خوزستانيها برحذر باش ، پدرم از آباء\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nگرام خود از امير المؤمنين ( ع ) نقل كرد كه فرمود : \" ايمان در قلب يهودى و خوزستانى ثابت نميماند هرگز \" اما به كسانى كه انس ميگيرى و به او دل‌خوش هستى و در كارهاى خود به او پناهنده ميشوى بايد مردى آزمايش شده بينا و امين و موافق باشد با تو در دين . ياران خود را بشناس و دوست و دشمن خويش را آزمايش كن اگر از آنها صلاحيت ديدى ميتوانى با آنها آميزش نمائى .\r\nمبادا درهمى يا لباسى و يا مركبى در غير راه خدا بشاعر يا مسخره يا دلقكى بدهى جز اينكه همان مقدار در راه خدا بپردازى ، بايد جوائز خود را اختصاص دهى بفرماندهان و فرستادگان و سپاهيان و نويسندگان و مامورين شهربانى و مامورين دارائى و آنچه مايلى اختصاص به كارهاى نيك و رستگارى بدهى در راه آزادى و صدقه و حج و آشاميدنى و پوشيدنى كه با آن نماز ميخوانى و هديه‌اى كه به پيشگاه خدا و پيامبر تقديم مينمائى بايد همه اينها از پاكترين مال تو باشد .\r\nبنده‌ى خدا كوشش كن كه طلا و نقره بر هم انباشته نكنى كه مشمول اين آيه قرار خواهى گرفت :  الَّذِينَ يَكْنِزُونَ الذَّهَبَ وَ الْفِضَّةَ وَ لا يُنْفِقُونَها فِي سَبِيلِ اللَّهِ  « 1 » مبادا كوچك شمارى يك خوشى و غذاى اضافى كه به گرسنه‌اى ميخورانى تا خشم خدا را بوسيله آن فرو نشانى .\r\nبدان كه من از پدرم شنيدم كه از پدران بزرگوار خود از امير المؤمنين نقل كرد كه از پيامبر اكرم شنيد باصحاب خود روزى ميفرمود : به خدا و روز قيامت ايمان ندارد كسى كه سير بخوابد و همسايه‌اش گرسنه باشد . عرضكرديم هلاك شديم يا رسول الله ، ممكن است ما بخوابيم سير و همسايه‌هاى ما گرسنه باشند ؟ فرمود از غذاى اضافه خود و از خرماهاى اضافى و زاد و توشه و لباس كهنه و مندرس خود كه بوسيله آن خشم خدا را فرونشانى . به زودى ترا آشنا بخوارى و بىارزشى دنيا و موقعيت و مقام دنيوى ميكنم نسبت به گذشتگان و كسانى كه بعد از آنها آمده‌اند .\r\nمحمد بن على بن الحسين حضرت باقر ( ع ) فرمود وقتى امام حسين ( ع ) آماده شد به كوفه حركت كند ، ابن عباس خدمت آن جناب رسيد و قسم به خدا و خويشاوندى داد او را كه مبادا آن كسى باشى كه در كربلا كشته مىشود ، آن جناب فرمود من جايى كه بر زمين مىافتم بهتر از تو ميدانم كجا است من هدفى جز مفارقت از دنيا\r\n\r\n\r\n","description":"","footnote":"\r\n( 1 ) توبه : 35 .\r\n","page_name":" 239 ","page_number":239},
  {"content":"\r\n\r\nندارم براى تو حديث امير المؤمنين ( ع ) با دنيا را نقل كنم ؟ گفت بفرمائيد خيلى مايلم برايم توضيح دهيد .\r\nامير المؤمنين ( ع ) فرمود در يكى از باغهاى فدك بودم آن موقعى كه در اختيار فاطمه زهرا عليها السلام بود ناگاه ديدم زنى جلو من آمد ، در دست من كلنگى بود كه با آن كار ميكردم ، همين كه چشم من به او افتاد از زيبائى دلم پرواز كرد شبيه بود به بشينه دختر عامر جمحى كه از زيباترين زنان قريش بود ، به من گفت پسر ابى طالب مايلى با من ازدواج كنى ترا از اين كلنگ بىنياز كنم و گنجينه‌هاى دنيا را به تو نشان دهم كه تا وقتى زنده هستى براى خود و بازماندگانت برقرار بماند .\r\nبه او گفتم تو كه هستى تا از خانواده‌ات خواستگارى كنم ، جواب داد من دنيايم ، گفتم برو شوهر ديگرى بياب تو به درد من نميخورى و شروع به كار خود كردم بعد اشعارى را خواند كه اولين آنها اين شعر است :\r\n لقد خاب من عزته دنيا دنية * و ما هى ان غرت قرونا بنائل « 1 » \r\nاز دنيا خارج شد در حالى كه هيچ نوع حقى كسى به گردن او نداشت تا بملاقات پروردگار محمود و پسنديده رفت بر او ايرادى نميشد بگيرند ، امامان بعد از او پيروى از آن جناب نمودند همان طورى كه بشما رسيده آلوده به گرفتاريهاى دنيا نشدند صلوات الله عليهم اجمعين و بهترين جايگاه را به آنها اختصاص دهد .\r\nمن تمام اخلاق پسنديده دنيا و آخرت را برايت توضيح دادم . از پيامبر اكرم صلى الله عليه و آله نقل كردم اگر تو به آنچه در اين نامه نوشته‌ام عمل كنى و نصايح مرا بكاربندى در صورتى كه گناه و خطا به اندازه وزن كوهها و امواج درياها داشته باشى اميد است خداوند از تو و بلطف و قدرت خويش بگذرد .\r\nاى بنده‌ى خدا ، مبادا مؤمنى را بترسانى پدرم از على بن ابى طالب ( ع ) نقل كرد كه ميفرمود : هر كس نگاه تندى به مؤمنى بنمايد تا او را با اين نگاه بترساند ، خداوند او را خواهد ترسانيد روزى كه سايه‌اى جز سايه او وجود ندارد و به صورت\r\n\r\n\r\n","description":"","footnote":"\r\n( 1 ) مجموعه اشعار همان داستان را توضيح ميدهد . ترجمه شعر :\r\nهر كس فريب دنياى پست را بخورد بدبخت و نااميد شده ، دنيا ارزشى ندارد با اينكه گروهى را در طول تاريخ فريفته .\r\n","page_name":" 240 ","page_number":240},
  {"content":"\r\n\r\nذرات ريز چون مورچه گوشت و پوست و تمام اعضايش را محشور مينمايد تا بالاخره بجايگاهى كه بايد او را ميفرستد .\r\nپدرم از آباء گرام خود از پيامبر اكرم نقل كرد كه فرمود : هر كه بداد بيچاره‌اى از مؤمنين برسد خداوند در روزى كه سايه‌اى جز سايه او نيست بدادش ميرسد و در بزرگترين بيمها در امانش قرار ميدهد و از بازگشت بد در امان قرارش خواهد داد و هر كه يك حاجت از برادر مؤمن خود برآورد خداوند حاجات زيادى از او بر مىآورد كه يكى از آنها بهشت برين است و هر كه برادر مؤمن خود را بپوشاند خداوند لباسى از سندس و استبرق و حرير بهشت به او مىپوشاند و تا وقتى نخى از آن پارچه بر تن آن مؤمن است در رضوان خدا ميخرامد ، و هر كه نجات بخشد از گرسنگى برادر خود را خداوند از غذاهاى پاكيزه بهشت به او ميخوراند . و هر كه از تشنگى او را نجات بخشد خداوند او را از رحيق مختوم سيرآب مىكند و هر كه خدمتكارى برادر خود را بنمايد خداوند ولدان مخلد ( بچه‌هاى خدمتكار بهشت را ) در خدمت او ميگمارد و او را با ائمه طاهرين همنشين مىكند . و هر كه برادر مؤمن خود را سوار كند خداوند او را سوار بر شترهاى بهشتى مىكند و با ملائكه مقرب مباهات مىكند به او ، و هر كه برادر مؤمن خود را داماد كند و فرنى به او بدهد كه انس به او بگيرد و كمكش كند و در پناه آن زن بياسايد خداوند از حوران بهشتى به ازدواج او درمىآورد و همدم مىكند او را با هر يك از صديقين و اهل بيت پيامبر و برادرانش كه مايل باشد و هر كه كمك كند به برادر مؤمن خود در رابطه با سلطان ستمگر خداوند او را كمك مىكند بر گذشتن از صراط هنگامى كه قدمها ميلغزد و هر كه بديدن برادر مؤمن خود برود نه بواسطه كارى كه به او دارد از زائرين خدا محسوب مىشود و لازم است كه خداوند زائر خود را گرامى بدارد .\r\nاى بنده‌ى خدا ، پدرم از آباء گرام خود از على بن ابى طالب نقل كرد كه آن جناب از پيامبر اكرم صلى الله عليه و آله شنيد روزى باصحاب خود ميفرمود : مردم بدانيد مؤمن نيست كسى كه با زبان ايمان داشته باشد و با دل ايمان نداشته باشد ، پىگيرى از لغزشهاى مؤمنين نكنيد هر كه پىگيرى از لغزش مؤمنى بنمايد روز قيامت خداوند پىگيرى از لغزشهاى او مينمايد و در درون خانه‌اش او را رسوا مىكند .\r\nپدرم از على ( ع ) نقل كرد كه فرمود : خداوند از مؤمن پيمان گرفته كه حرفش را تصديق نكنند و از دشمنش انتقام نگيرند و خشم و ناراحتى او تسلى نيابد مگر\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nبا رسوائى زيرا هر مؤمنى موظف است خوددار باشد و در محدوده دستورات مذهبى باشد اين محدوديت در يك زندگى زودگذر است كه پس از آن آسايش ابدى است خداوند از مؤمن راجع بچيزهائى پيمان گرفته كه كوچكترين آنها اينست كه مؤمن ديگرى كه هم‌عقيده با او است نسبت به او كينه دارد و حسد مىورزد و شيطان گمراهش مىكند و سلطان دشمن اوست و در پى گرفتن مؤمن است و ميخواهد برايش ايرادى بتراشد با اينكه كافر به خدا است ولى مايل است خون او را بريزد و زندگيش را بتاراج برد ، ديگر با اين پيمانها و اوضاع مؤمن چه علاقه‌اى به زندگى و دنيا دارد ؟ اى بندهء خدا پدرم از على بن ابى طالب ( ع ) از پيامبر اكرم صلى الله عليه و آله نقل كرد كه جبرئيل نازل شد و گفت يا محمد ، خداوند سلامت مىرساند و ميفرمايد من براى مؤمن يكى از اسمهاى خود را جدا كرده‌ام و او را مؤمن ناميده‌ام مؤمن از من است و من از اويم هر كس مؤمنى را حقير شمارد با من به جنگ پرداخته .\r\nاى بنده‌ى خدا پدرم از آباء گرام خود از على ( ع ) از پيامبر اكرم ( ص ) نقل كرد كه آن جناب روزى فرمود : يا على بمناظره نپرداز با كسى مگر اينكه از دلش آگاه باشى ، اگر پاكدل باشد خداوند هرگز ولى خود را خوار نخواهد كرد و اگر سرشت و دل بدى داشته باشد او را گناهانش كافى است اگر بخواهى تو بيشتر از گناهانى كه دارد در او اثر بگذارى نميتوانى .\r\nاى بندهء خدا پدرم از پيامبر اكرم بوسيله آباء گرام خود نقل كرد : كه فرمود كوچكترين مرتبه كفر اينست كه شخص از برادر مؤمن خود كلمه‌اى را بشنود و آن را نگهدارد تا يك روز رسوايش نمايد آنها را بهره‌اى نيست ( در روز قيامت . ) اى بندهء خدا پدرم از امير المؤمنين ( ع ) نقل كرد كه فرمود هر كس در بارهء مؤمنى مطلبى را بگويد كه با چشم ديده يا با گوش خود شنيده كه به آن وسيله از او عيبجوئى كند و زيان بشخصيت او برساند چنين كسى از آنها است كه خداوند در باره ايشان ميفرمايد :  إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ  « 1 » .\r\n\r\n\r\n","description":"","footnote":"\r\n( 1 ) نور : 19 ، كسانى كه مايلند فحشاء و كارهاى زشت در ميان مؤمنين شيوع پيدا كند گرفتار عذابى دردناك ميشوند .\r\n","page_name":" 242 ","page_number":242},
  {"content":"\r\n\r\nاى بندهء خدا پدرم از آباء گرام خود از على ( ع ) نقل كرد كه فرمود هر كس از برادر مؤمن خود مطلبى را نقل كند و منظورش از نقل اين مطلب از بين بردن شخصيت آن مؤمن و عيبجوئى از او باشد خداوند بواسطه گناهش او را خوار و بدبخت مىكند مگر اينكه حرف خود را بوسيله‌اى رفع كند و هرگز نميتواند وسيله‌اى براى رفع سخن خود ترتيب دهد .\r\nو هر كس بر برادر مؤمن خود سرورى وارد كند بر اهل بيت پيامبر ( ص ) سرور وارد كرده و هر كه بر اهل بيت پيامبر سرور وارد كند بر پيامبر اكرم ( ص ) سرور وارد كرده و كسى كه پيامبر را مسرور نمايد خدا را مسرور نموده و هر كه خدا را مسرور نمايد شايسته است كه در اين هنگام خدا او را وارد بهشت كند .\r\nپس از اين توضيحات ترا سفارش به تقوى و مقدم داشتن اطاعت خدا و چنگ زدن بريسمان او ميكنم هر كس چنگ بريسمان خدا بزند به راه راست هدايت يافته از خدا بپرهيز و هيچ گاه ديگرى را بر رضاى خدا مقدم مدار اين وصيت خدا است به مردم كه جز اين نمىپذيرد و براى غير اين كار ارزشى قائل نيست . بدان كه مردم ماموريتى عظيم‌تر از تقوى ندارند همين تقوى سفارش ما اهل بيت است اگر بتوانى از دنيا بهره‌اى نبرى كه فردا مورد بازخواست قرار بگيرى اين كار را بكن .\r\nعبد الله بن سليمان گفت وقتى نامه امام صادق ( ع ) به نجاشى رسيد و آن را مطالعه كرد گفت بخداى يكتا مولايم صحيح فرموده هر كس به اين نامه عمل كند نجات مىيابد در طول زندگى خود عبد الله به اين نامه عمل ميكرد .\r\n113 - كتاب اربعين در برآوردن حقوق مؤمنين و اعلام الدين مىنويسد حضرت صادق ( ع ) فرمود با مؤمن بايد مدارا نمود نه اينكه او را شكست داد و فرمود هر كس هر دو روزش مساوى باشد زيان كرده و هر كه فردايش بدتر از امروز باشد گرفتار شده و هر كه در پى نقص خود نباشد نقص و كمبود اخلاقى او ادامه پيدا مىكند و هر كه كمبودش ادامه يابد مرگ برايش بهتر است و هر كه ادب آموزد بدون تكيه گاهى شايسته عفو و بخشش است و فرمود علم را بجوئيد گرچه بوسيله فرو رفتن در امواج و از دست دادن جانها باشد .\r\nو فرمود نادان سخاوتمند بهتر از عابد بخيل است .\r\nو از امام ( ع ) راجع بتواضع پرسيدند فرمود باينست كه شخص راضى باشد به نشستن در مجلس در محلى كه پست‌تر از شخصيت اوست و اينكه سلام كنى بهر كس\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nكه ميرسى و بحث و جدل را رها كنى گرچه حق با تو باشد .\r\nو فرمود وقتى آبروى كسى بريزد مشكل است آن را جمع و جور كردن .\r\nو فرمود مؤمن وقتى خشم بگيرد از حق تجاوز نخواهد كرد و اگر خشنود باشد خشنودى او را در باطل وارد نميكند و اگر قدرت بيابد بيش از حق خود نميگيرد .\r\nو فرمود كتاب خدا ( قرآن ) به چهار صورت است . عبارت و اشاره و لطيفه‌ها و حقايق عبارت مخصوص عوام است . و اشاره مربوط بخواص است . و لطائف مال اولياء است و حقايق مخصوص انبياء .\r\nو فرمود هر كس بيشتر از قدرت شخص تقاضا كند سزاوار محروم شدن است .\r\nو فرمود هر كس ترا گرامى داشت به او احترام بگذار و هر كه شخصيت ترا از ميان مىبرد خود را از برخورد با او حفظ كن و فرمود از اخلاق نادان اينست كه قبل از شنيدن جواب ميدهد و شروع بدفاع مىكند پيش از آنكه مطلب را بفهمد و داورى مىكند بدون اطلاع .\r\nو فرمود اسرار تو از خون تو است خون خويش را در غير رگهاى خود جارى مكن .\r\nو فرمود سينه تو بهترين جا براى اسرار تو است .\r\nو فرمود شايسته‌ترين مردم بعفو كسى است كه از همه بيشتر قدرت كيفر داشته باشد و ناقص‌ترين مردم از نظر عقل كسى است كه پائين‌تر از خود را ظلم نمايد و گذشت نكند از كسى كه معذرت ميخواهد كسى كه قدرت بر كارى دارد سلطان است .\r\nو فرمود دل ميميرد و زنده مىشود وقتى زنده است او را بوسيله عبادتهاى مستحب تاديب كن ولى وقتى مرده است به همان واجبات اكتفا نما .\r\nو فرمود صحبت نكن با كسى كه ميترسى ترا تكذيب نمايد و از كسى درخواست نكن كه ميترسى به تو ندهد و اعتماد مكن به كسى كه ميترسى به تو خيانت كند . هر كس برادرى خود را منحصر كند به كسى كه هيچ عيب ندارد دوستانش كم خواهند بود و هر كس از دوست خود راضى نشود مگر اينكه او را بر خود نيز مقدم دارد پيوسته ناراضى خواهد بود و هر كس بر هر گناهى سرزنش كند لغزش او زياد مىشود .\r\nو فرمود هر كه زبان خود را عذاب نمايد عقلش پاكيزه مىشود و هر كه خوش نيت باشد روزيش زياد مىشود و هر كه نسبت بخانواده خود نيكوكار باشد عمرش زياد ميگردد .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nو فرمود زاهدان در دنيا نور عظمتشان آشكارا ديده مىشود و آثار خدمت در پيشانى آنها است چرا چنين نباشند يك نفر دل بپادشاهى از پادشاهان دنيا مىبندد اثر اين ارتباط در زندگى او مشاهده مىشود آيا ممكن است كسى كه دل به خدا ببندد اثر اين ارتباط مشاهده نشود ؟\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nبخش بيست و چهارم سفارشات حضرت صادق ( ع ) باصحاب خود\r\n1 - تحف العقول : وصيت امام صادق ( ع ) بعبد الله بن جندب ، روايت شده كه بعبد الله بن جندب فرمود يا عبد الله ، شيطان دامهاى خود را در دنيا گسترده و هدف او اولياء و دوستان ما هستند ، آنچنان آخرت در نظر دوستان ما بزرگ و با اهميت است كه هرگز چيز ديگرى را بجاى آن نمىپذيرند سپس فرمود : آه آه بر دلهائى كه پر از نور شده و دنيا در نظر آنها همچون مار بزرگ و مسموم و دشمن نفهم است انس به خدا گرفته‌اند و از هر چه دنيا پرستان به آن دل بسته‌اند بيزارند آنهايند دوستان واقعى ما كه بوسيله ايشان هر آشوبى بر طرف مىشود و هر بلائى رفع ميگردد .\r\nاى پسر جندب لازم است براى هر كس كه عارف به حق ما است عمل خود را در هر شب و روز رسيدگى كند و از خود حساب بخواهد . اگر كار خوبى مشاهده كرد اضافه كند و اگر گناهى انجام داده بود از آن استغفار نمايد تا روز قيامت خوار نشود خوشا به حال آن بنده‌اى كه افسوس خطاكاران را نخورد بواسطه مال دنيائى كه به آنها داده شده ، خوشا به حال بنده‌اى كه در جستجوى آخرت است و كوشش براى آن مىكند خوشا به حال كسى كه دلبسته بآرزوهاى دروغ نيست سپس فرمود خدا رحمت كند آن گروهى را كه چراغ درخشان و راهنماى مردم بودند . مردم را بوسيله اعمال خود\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبسوى ما دعوت ميكردند و تمام قدرت خويش را به كار مىبردند و از كسانى نبودند كه اسرار ما را فاش نمايند .\r\nاى پسر جندب مؤمنين كسانى هستند كه از خدا ميترسند . و بيم آن دارند كه نعمت هدايتى كه بايشان ارزانى شده از آنها سلب شود . وقتى به ياد نعمتهاى خدا مىافتند ميترسند و بيمناكند و گاهى كه آيات خدا بر آنها تلاوت مىشود ايمانشان افزوده ميگردد ، بواسطه آنچه مشاهده ميكنند از نفوذ قدرت پروردگار بر پروردگار خويش توكل دارند .\r\nپسر جندب ، از دير زمانى است كه مردم بنادانى گرايش دارند و پايه‌هاى جهل را استوار مينمايند ، آن هم بواسطه اينست كه دين خدا را بازيچه انگاشته‌اند بطورى كه ميخواهند با اعمال خود به خدا تقرب جويند منظورشان خدا نيست اينهايند ستمگران .\r\nپسر جندب ، اگر شيعيان ما استقامت بورزند ملائكه با آنها مصافحه خواهند نمود و ابر بر سرشان سايه ميافكند و روزهاى روشن و تابان دارند و از بالا و پائين نعمت بر آنها فرو ميريزد و هر چه از خدا بخواهند بايشان مىبخشد .\r\nپسر جندب ، در باره گنهكاران از همكيشان خود جز سخن نيك مگو از خدا براى آنها توفيق بخواه و توبه تقاضا نما هر كس بما توجه كند و ما را دوست بدارد و با دشمنان ما رابطه دوستى نداشته باشد و آنچه ميداند بگويد و از آنچه نميداند يا چيزى كه بر او مشتبه است ساكت باشد اهل بهشت است .\r\nپسر جندب هر كه بر عمل خود تكيه داشته باشد هلاك مىشود و آن كس كه بىباكانه گناه مىكند و دل برحمت خدا بسته نجات نخواهد يافت عرضكردم پس چه كسى نجات مىيابد ؟ فرمود كسانى كه بين اميد و ترسند مثل اينكه دلهايشان در چنگال پرنده‌ايست . بواسطه اشتياقى كه به ثواب و ترسى كه از عذاب دارند .\r\nپسر جندب هر كه خوشحال مىشود از اينكه خداوند حوريه را به ازدواج او در آورد و با چهره‌اى درخشان بيايد . شادى بر دل برادر مؤمن خود كند .\r\nپسر جندب هر چه ميتوانى خواب شب و صحبت كردن روز را كم كن . در بدن انسان عضوى كمتر شكرگزارتر از چشم و زبان نيست مادر سليمان به فرزندش گفت پسرم ، بپرهيز از خواب چون خواب ترا محتاج و نيازمند مىكند در روزى كه مردم باعمال خود نياز دارند .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nپسر جندب شيطان دامهائى براى صيد دارد خود را از گرفتار شدن بدامها و ريسمانهاى او نگه داريد .\r\nعرضكردم يا ابن رسول الله ، دامهاى شيطان چيست ؟ فرمود دامهاى شيطان جلوگيرى كردن اوست از نيكى به برادران اما ريسمانهايش خوابيدن از انجام نمازهاى واجب است . بدان كه خدا پرستش نشده به اندازه قدم برداشتن براى نيكى به برادران و زيارت و ديدار آنها واى بر كسانى كه نمازها را بدست سهو و و ( نسيان ) مىسپارند . آنها كه در خلوت بخواب ميروند . و در ضعف و سستىها خدا و آياتش را به مسخره ميگيرند آنها كسانى هستند كه در آخرت نصيبى ندارند و خداوند با ايشان سخن نخواهد گفت و نه به آنها توجه دارد و اعمالشان را تزكيه نميكند و دچار عذابى دردناك ميشوند .\r\nپسر جندب ، هر كس اندوهش براى غير آزار نمودن خويش ( از آتش جهنم ) باشد آنچه اهميت زياد دارد در نظرش بىاهميت آمده و در رابطه با خدا به چيز بىارزشى دل بسته . هر كه به برادر خود خيانت كند و او را تحقير نمايد و به او ستم كند ، خداوند جهنم را جايگاهش قرار ميدهد و هر كه نسبت به مؤمنى حسد ورزد ايمان او نابود مىشود چنانچه نمك در آب حل ميگردد .\r\nپسر جندب به شيعيان ما ابلاغ كن و به آنها بگو : اين طرف و آن طرف نرويد به خدا سوگند بولايت ما نميرسيد مگر با ورع و كوشش در دنيا و مواسات با برادران در راه خدا و از شيعيان ما نيست كسى كه بمردم ستم روا دارد .\r\nپسر جندب شيعيان ما با امتيازاتى شناخته ميشوند . سخاوت و بخشش نسبت به برادران و خواندن پنجاه ركعت نماز در شبانه‌روز . شيعيان ما مانند سگ زوزه نمىكشند و نه چون كلاغ حرص و طمع دارند و همنشين با دشمنان ما نيستند و از كينه‌توز ما درخواست نميكنند گرچه از گرسنگى بميرند . شيعيان ما ماهى بىفلس نميخورند و بر روى كفش مسح نميكنند و مواظب نماز ظهر هستند و شراب نميخورند عبد الله بن جندب گفت چنين اشخاصى را از كجا بيابم ؟ فرمود از قله كوهها و اطراف شهرها وقتى وارد شهرى شدى جويا شو از كسى كه با كسى رفت و آمد ندارد اوست مؤمن چنانچه خداوند فرموده است :  وَ جاءَ رَجُلٌ مِنْ أَقْصَى الْمَدِينَةِ يَسْعى  « 1 »\r\n\r\n\r\n","description":"","footnote":"\r\n( 1 ) يس : 19 ، شايد منظور از اين كناره‌گيرى از دولت ستمگران و تبهكاران است .\r\n","page_name":" 248 ","page_number":248},
  {"content":"\r\n\r\nبه خدا قسم آن مرد كه آمد تنها حبيب نجار بود ( كه با شتاب آمد و مردم را متوجه پيروى از پيامبران كرد ) .\r\nپسر جندب تمام گناهان بخشيده مىشود مگر نافرمانى و تمرد از هم كيشان و هر نوع نيكوكارى مقبول است مگر ريا .\r\nپسر جندب دوست بدار در راه خدا و دشمن بدار در راه او و چنگ بدست آويز محكم بزن . و متمسك بهدايت شو تا عملت پذيرفته شود خداوند ميفرمايد :\r\n وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى  « 1 » پس قبول نميكند مگر با ايمان و ايمانى نيست مگر با عمل و عملى نيست مگر با يقين و يقينى وجود ندارد مگر با خشوع و كوچكى و ملاك همه اينها هدايت است هر كس راه يافت عملش پذيرفته مىشود و پرواز بملكوت با اعمال پذيرفته مينمايد  وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ  « 2 » .\r\nپسر جندب ، اگر مايلى همسايه خدا شوى و ساكن بهشت فردوس در جوار خدا گردى بايد دنيا در نظرت بىارزش باشد . و پيوسته مراقب مرگ باشى . و چيزى را براى فردا ذخيره نكنى بدان مال تو آنها است كه جلوتر بفرستى و به ضرر تو است هر چه باقى بگذارى .\r\nپسر جندب ، هر كس خود را محروم نمايد از كسب و كار خويش براى ديگران جمع مىكند و هر كه پيرو هواى نفس خويش شود پيرو دشمن خود شده و هر كه اعتماد به خدا نمايد كار دنيا و آخرتش را كفايت مىكند و در غيبت او خدا حافظ و نگهبان منافع اوست . ناتوان است هر كه براى هر پيش‌آمدى صبرى آماده نكرده و براى هر نعمتى شكرى و براى هر سختى آسانى . خود را شكيبا بدار در هر بلا يا مصيبتى كه در فرزند يا مال تو پيش آيد خدا امانت خود را ميگيرد و آنچه داده است بازپس ميگيرد تا در مورد آنها صبر و شكر ترا بيازمايد ، چنان اميدوار به خدا باش كه ترا به معصيت و گناه واندارد و چنان از خدا بترس كه از رحمت او مأيوس نباشى مبادا فريب حرف نادانان را بخورى و نه از مدح و ستايش او گول بخورى و موجب تكبر و خودخواهى تو شود و خودپسند شوى زيرا بهترين اعمال عبادت و تواضع است مبادا ثروت خود را به ياد دهى و مال ديگران اصلاح نمائى بوسيله آنچه بعد از خود ميگذارى . قانع باش به آنچه خدا روزيت كرده و توجه نداشته باش مگر به آنچه نزد تو است آرزوى آنچه به آن نميرسى نداشته باش . هر كه قانع باشد سير مىشود و هر كه\r\n\r\n\r\n","description":"","footnote":"\r\n( 1 ) طه : 84 .\r\n( 2 ) بقره : 10 .\r\n","page_name":" 249 ","page_number":249},
  {"content":"\r\n\r\nقانع نباشد سير نميشود بهره خود را از آخرت خويش بگير . در ثروت متكبر مباش و در فقر ناراحت .\r\nدرشت‌خو و سخت‌گير نباش كه مردم از نزديك شدن به تو بپرهيزند و نه فرو مايه و پست باش كه هر كه ترا ميشناسد تحقيرت كند . با بالاتر از خود نزاع مكن و پائين‌تر از خود را مسخره نكن .\r\nو با كسانى كه به حق چيزى را دارند نزاع منما پيرو سفيهان مشو و نه خوار و بيمقدار زيردست هر كس باش . باعتماد هر كس متكى نباش ، در مقابل هر كارى توقف نما تا ورود و خروج آن را تشخيص دهى پيش از آنكه دچار پشيمانى گردى ، دل خويش را همچون خويشاوندى قرار ده كه با او مشورت ميكنى و عمل خود را چون پدرى كه از پى او ميروى . و نفس خود را دشمنى كه به او پيكار ميكنى و يك عاريه‌اى كه بايد آن را برگردانى . تو خود طبيب خويشى . علامت تندرستى را مىشناسى و درد را تشخيص ميدهى و به دوا واردى . متوجه وظيفه خود باش ، اگر به كسى كمكى كرده‌اى آن را با منت نهادن زياد و پيوسته يادآورى كردن نابود مكن . ولى دنباله آن را با نيكى بهترى ادامه بده .\r\nاين كار شايسته‌تر است برايت از نظر اخلاقى و موجب ثواب در آخرت مىشود خاموش باش تا بردبار باشى چه بدانى و چه ندانى زيرا خاموشى تو در نزد دانشمندان زينت است و در مقابل نادانان پرده‌ايست .\r\nپسر جندب . عيسى بن مريم به ياران خود گفت . اگر شما در راه برخورد به برادر خود كنيد و ببينيد كه جامه‌اش از روى عورتش كنار رفته آيا تمام لباسش را كنار ميزنيد تا عورتش كاملا ديده شود يا آن را مىپوشانيد ؟ گفتند مىپوشانيم عيسى گفت نه همه آن را آشكار ميكنيد فهميدند عيسى منظورش مثلى بوده عرض كردند منظور شما چيست ؟ گفت يكى از شما متوجه عورت برادر خود مىشود ولى آن را نمىپوشاند . اين يك واقعيت است كه ميگويم بآرزو و هدف خود نميرسيد مگر اينكه ترك كنيد آنچه را كه به آن علاقه داريد و بآرزوى خود نميرسيد مگر با صبر بر آنچه ناپسند شما است از نگاه كردن خوددارى كنيد كه تماشا در دل شهوت را مىپاشد و كافى است كه از اين راه گرفتار فتنه شويد خوشا به حال كسى كه بينش خود را در دل قرار دهد نه در ديده ، به عيبهاى مردم همچون اربابها نگاه نكنيد ولى عيبهاى خود را چون بندگان\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nدر نظر بگيريد . مردم دو نوعند گرفتار و آسوده ، به كسى كه گرفتار است رحم كنيد و خدا را سپاس‌گزارى نمائيد بر سلامتى و آسايش .\r\nپسر جندب بديدار خويشاوندى برو كه با تو قطع رابطه كرده و به كسى ببخش كه ترا محروم نموده و نيكى كن به كسى كه به تو بدى نموده و با دشمن خويش انصاف داشته باش و ببخش كسى را كه به تو ستم روا داشته همان طورى كه مايلى از تو بگذرند عبرت بگير از گذشتى كه در باره تو مينمايند ، وقتى به كسى چيزى مىبخشى سعى كن با دست راست خود دادى دست چپت مطلع نشود آن صدقه‌اى كه در پنهانى ميدهى در روزى كه اشكالى ندارد مردم مطلع از صدقه تو شوند ( روز قيامت ) در مقابل اهل محشر به درد تو خواهد خورد . صداى خود را كوتاه كن خداوند بر اسرار پنهانى و تمام مسائل آشكار مطلع است . ميداند چه ميخواهيد قبل از درخواست ، وقتى خاموشى بودى غيبت كسى را نكن و روزه خود را بستم آلوده مگردان مانند آن شخص نباش كه براى نشان دادن بمردم روز ميگيرد . با چهره‌اى غبارآلود و سرهاى ژوليده و دهان خشك تا مردم بفهمند آنها روزه هستند .\r\nپسر جندب همه خوبيها و همه بديها در پيش روى تو است نتيجه خوبى و بدى را نخواهى ديد مگر بعد از آخرت زيرا خداوند تمام نتايج خوبيها را در بهشت و همه بديها را در جهنم قرار داده . چون اين دو پايدار و باقى هستند لازم است سپاسگزارى نمايد كسى كه خداوند او را هدايت بخشيده و بايمان گرامى داشته و ارشادش كرده و به او بينشى عطا كرده كه نعمتهاى پروردگار را درمىيابد و علم و حكمتى بخشيده كه تدبير امر دنيا و آخرت خود را مينمايد و كفران اين نعمتها را ننمايد . به ياد خدا باشد و فراموش نكند و مطيع او باشد و مخالفت نكند بواسطه لطفى كه از پيش به تو داشته و نعمت و عنايتى كه جديدا به تو ارزانى نموده و بوجودت آورده و آن گران الطافى كه به تو وعده عنايت داده و مشمول فصل خويش نموده به اين طور كه بيش از قدرت و طاقتت تكليف نكرده و ضامن كمك شده براى تو نسبت به همين مقدارى كه تكليف كرده و تشويق بكمك نموده بر همين مقدار كم تكليف با اينكه بنده از دستور او سرپيچى مىكند و بعجز و ناتوانى تن درميدهد لباس خوارى بر تن مىپوشد در پيشگاه پروردگار . دل بسته بهواى نفس خويش است و پيوسته دچار شهوات . دنيا را مقدم داشته بر آخرت در عين حال با چنين اعمالى آرزوى بهشت برين را دارد . با اينكه سزاوار نيست انسان مقام ابرار را با عمل\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nمجاز آرزو كند متوجه باش وقتى قيامت برپا شود و هنگام محشر فرارسد و ترازوى عدالت براى داورى برپا گردد و مردم براى حساب آماده شوند ، خواهى فهميد مقام و موقعيت متعلق به چه شخصى است و حسرت و ندامت مربوط به كيست . امروز عملى را در دنيا انجام ده كه اميد رستگارى بوسيله آن در آخرت دارى .\r\nپسر جندب ، خداوند در بعضى از وحىهاى خود فرموده . من نماز كسى را مىپذيرم كه در مقابل عظمتم تواضع كند و از شهوتها بخاطر من چشم بپوشد و روزيش را به ياد من بپايان برد و بر مردم فخر نفروشد و گرسنه را سير و برهنه را بپوشاند و گرفتار را رحم كند و غريب را پناه دهد چنين شخصى نورش مانند خورشيد ميدرخشد . در تاريكيها برايش نور و در جهالت حلم و بردبارى قرار مىدهم بوسيله عزت خود او را حفظ ميكنم و با ملائكه خويش محفوظش ميدارم . مرا صدا مىزند جوابش را مىدهم ، از من درخواست مىكند عطايش مىكنم . چنين بنده‌اى در نزد من همچون بهشت برين است كه ميوه‌اى بهتر از آن وجود ندارد و تغييرپذير نيست .\r\nپسر جندب اسلام عريان است لباس آن حيا است و زينتش وقار و مروتش عمل صالح و پايه‌اش ورع است ، هر چيزى اساسى دارد و اساس اسلام محبت با ما اهل بيت است .\r\nپسر جندب ، خدا را ديوارى از نور است كه با زبرجد و حرير محفوظ شده و با سندس و ديبا آراسته گرديده اين ديوار را فاصله بين دوستان ما و دشمنانمان قرار ميدهند وقتى مغزها به جوش آمد و جان بگلوگاه رسيد و كبدها سوخت از طول اقامت در محشر در اين جايگاه اولياى خدا وارد ميشوند و در پناه خدا در امان خواهند بود . در اين جايگاه هر چه ميل كنند و از هر چه لذت ببرند وجود دارد .\r\nاما دشمنان خدا عرق لجام و افسار براى آنها شده و از هم جدا هستند آنها مىبينند خداوند چه گرفتاريها و عذاب براى آنها آماده كرده . ميگويند  ما لَنا لا نَرى رِجالًا كُنَّا نَعُدُّهُمْ مِنَ الْأَشْرارِ  « 1 » .\r\nكجايند و چرا مشاهده نميكنيم آن كسانى را كه ما ايشان را از اشرار و تبهكاران ميشمرديم . دوستان خدا آنها را تماشا ميكنند و از اين سخنشان خنده مينمايند .\r\n\r\n\r\n","description":"","footnote":"\r\n( 1 ) ص : 26 .\r\n","page_name":" 252 ","page_number":252},
  {"content":"\r\n\r\nاين آيه اشاره به همان مطلب است  أَتَّخَذْناهُمْ سِخْرِيًّا أَمْ زاغَتْ عَنْهُمُ الْأَبْصارُ  « 1 » و اين آيه ديگر   فَالْيَوْمَ الَّذِينَ آمَنُوا مِنَ الْكُفَّارِ يَضْحَكُونَ . عَلَى الْأَرائِكِ يَنْظُرُونَ   « 2 » باقى نميماند احدى از كسانى كه كمك به مؤمنى نموده‌اند با كلمه‌اى مگر اينكه خداوند او را داخل بهشت مينمايد بدون حساب .\r\n2 - تحف العقول صفحه 307 سفارش امام صادق ( ع ) بابى جعفر احول . ابو جعفر گفت حضرت صادق ( ع ) به من فرمود : خداوند گروهى را سرزنش نموده در قرآن بافشاگرى عرضكردم فدايت شوم در كجا ؟ فرمود اين آيه  وَ إِذا جاءَهُمْ أَمْرٌ مِنَ الْأَمْنِ أَوِ الْخَوْفِ أَذاعُوا بِهِ  « 3 » وقتى در مسير كارى اطمينان‌بخش يا هراس‌انگيز قرار گيرند فورى آن را برملا مىسازند .\r\nسپس فرمود كسى كه اسرار ما را فاش نمايد مانند شخصى است كه با شمشير به جنگ ما پرداخته . خداوند رحمت كند بنده‌اى را كه از علم پنهان ما استفاده كند و آن را زير پايش دفن نمايد . به خدا قسم من مردمان شرور شما را از دام‌پزشك كه چهارپايان بيمار را مىشناسد بهتر مىشناسم . مردمان شرور شما كسانى هستند كه قرآن نميخوانند مگر به صورت هذيان و نماز نميخوانند مگر با تاخير و زبان خويش را نگه نميدارند .\r\nبدان وقتى حسن بن على ( ع ) را مجروح كردند ، و مردم در بارهء او اختلاف نموده . فرمانروائى را بمعاويه واگذاشت . شيعيان وقتى به او سلام ميكردند ميگفتند \" السلام عليك يا مذل المؤمنين \" سلام بر تو اى خواركنندهء مؤمنين او در جواب آنها ميفرمود من خواركنندهء مؤمنان نيستم من عزيزكنندهء آنهايم ، وقتى ديدم توان مقابله با آنها را نداريد . مقام را به او واگذار كردم تا موجب بقاى خود و شما باشم ، چنانچه خضر كشتى را معيوب كرد تا آن را براى صاحبان كشتى نگهدارد همين طور من نيز خود و شما را نگهداشتم تا ميان آنها بايستم و نابود نشويم .\r\nپسر نعمان ، من براى يكى از شماها حديثى نقل ميكنم . او آن حديث را نقل مىكند از قول من با همين كار سزاوار لعنت من و بيزارشدنم از او ميگردد ، پدرم ميفرمود چه چيز بيشتر از تقيه موجب خوشحالى است تقيه سپر بلاى مؤمن است اگر تقيه نبود خدا پرستش نميشد . و در اين آيه خداوند مىفرمايد :  لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ وَ مَنْ يَفْعَلْ ذلِكَ فَلَيْسَ مِنَ اللَّهِ فِي \r\n\r\n\r\n","description":"","footnote":"\r\n( 1 ) نساء : ص : 63 .\r\n( 2 ) المطففين : 34 ، 35 .\r\n( 3 ) نساء : 82 .\r\n","page_name":" 253 ","page_number":253},
  {"content":"\r\n\r\n شَيْءٍ إِلَّا أَنْ تَتَّقُوا مِنْهُمْ تُقاةً  « 1 » .\r\nنبايد مؤمنين با كافران طرح دوستى داشته باشند و اين دوستى مخصوص مؤمنين كه با يك ديگر داشته باشند هر كس چنين كارى را بكند هيچ ارتباطى ديگر با خدا ندارد مگر از ترس و تقيه چنين كارى را انجام دهد .\r\nپسر نعمان بپرهيز از بحث و مجادله زيرا بحث بىخود اعمالت را از ميان مىبرد و از جدال نيز پرهيز كن كه موجب خواريت مىشود و از دشمنى زياد بپرهيز كه خصومت زياد انسان را از خدا دور مىكند سپس فرمود كسانى كه قبل از شما بودند خاموشى را ياد ميگرفتند ولى شما حرف زدن را ياد ميگيريد هر كدام مىخواستند عبادت از پيش گيرند ده سال قبل خاموشى را فرامىگرفتند اگر ميتوانست از عهده اين كار برآيد و صبر ميكرد پارسا بود و گر نه عابد نميشد و ميگفت من خود را شايسته آنچه ميخواهم نمىبينم نجات كسى مىيابد كه مدتها خاموش از كارهاى زشت و شكيبا باشد در دولت باطل بر آزار و اذيت ، آنهايند برگزيدگان پاك و دوستان واقعى خدا و مؤمنين حقيقى . از همه شما در نظر من منفورتر كسى است كه رياست طلب و سخن‌چين و حسود نسبت به برادران خود باشد آنها با من رابطه‌اى ندارند منهم با آنها . دوستان ما كسانى هستند كه تسليم دستور ما باشند و پيرو آثارمان و در هر كار از ما ياد بگيرند سپس فرمود به خدا قسم اگر يكى از شما به اندازه تمام روى زمين طلا در راه خدا ببخشد ولى بعد نسبت بيك مؤمن حسد بورزد ، همان طلاها وسيله داغ كردن پشت و پهلوى او در جهنم خواهد شد .\r\nپسر نعمان ، افشاگر اسرار ما شبيه كسى نيست كه با ما بوسيله شمشير پيكار مىكند بلكه گناهش از او بيشتر است بلكه گناهش بيشتر بلكه گناهش بيشتر است ( سه مرتبه تكرار فرمود ) .\r\nپسر نعمان هر كس بزيان ما حديثى را نقل كند او از كسانى است كه با ما عمدا بجنگ پرداخته نه اشتباها .\r\nپسر نعمان ، وقتى حكومت در اختيار ستمگران قرار گرفت با هر كس برخورد كردى و از او ميترسى به او تحيت بگو و سلام كن زيرا كسى كه با دولت درآويزد باعث قتل خود شده و خويشتن را از ميان برده خداوند ميفرمايد :  وَ لا تُلْقُوا بِأَيْدِيكُمْ إِلَى التَّهْلُكَةِ  « 2 » با دست خود موجب هلاكت خويش نشويد .\r\n\r\n\r\n","description":"","footnote":"\r\n( 1 ) آل عمران : 27 .\r\n( 2 ) بقره : 195 .\r\n","page_name":" 254 ","page_number":254},
  {"content":"\r\n\r\nاى پسر نعمان : ما خانواده‌اى هستيم كه شيطان در ميان ما وارد مىكند كسانى را كه از ما نيستند و معتقد بدين مايند همين كه او را بمقامى رسانيد و مردم متوجهش شدند شيطان وادارش مىكند بما دروغ ببندد همين كه يك نفر رفت ديگرى جاى او را ميگيرد .\r\nپسر نعمان ، هر كس از او چيزى بپرسند و بگويد نميدانم داراى نيمى از علم مىشود و مؤمن كينه مىورزد تا در مجلس حضور دارد وقتى از جاى حركت كرد و رفت كينه او از بين ميرود .\r\nپسر نعمان عالم نميتواند آنچه ميداند به تو بگويد زيرا آن اسرار خدا است كه بجبرئيل سپرده‌اند و او به حضرت محمد و آن جناب بعلى و على ( ع ) به امام حسن و ايشان به حضرت حسين و آن جناب بعلى بن الحسين و ايشان به محمد بن على و آن جناب به كسى كه بايد سپرده ، مبادا عجله كنيد به خدا قسم اين امر سه مرتبه نزديك شد و افشا كرديد خداوند آن را تاخير انداخت ، خدا را سوگند ياد ميكنم كه شما اسرارى نداريد مگر اينكه دشمن شما بهتر از آن اطلاع دارد .\r\nپسر نعمان ، جان خود را حفظ كن مخالفت با من مكن و سرم را فاش مگردان مغيره بن سعيد بپدرم دروغ بست و سرش را فاش كرد خداوند او را مبتلا بحرارت آهن كرد و ابو الخطاب به من دروغ بست و سرم را فاش كرد مبتلا بحرارت آهن شد هر كه كتمان امر ما را بنمايد خداوند او را مىآرايد در دنيا و آخرت و پاداشش را ميدهد و او را از گرفتار شدن بحرارت آهن و زندانهاى تنگ نگه ميدارد بنى اسرائيل گرفتار قحط سالى شدند بطورى كه چهارپايان آنها از بين رفت و نتاج نابود شد موسى بن عمران دست بدعا برداشت خداوند به او فرمود موسى آنها آشكارا بزنا و رباخوارى مشغول شدند معبدها را آراستند و زكات را از ميان بردند .\r\nگفت خدايا به لطف كرم خويش بر آنها عنايت فرما آنها مردمانى نادانند .\r\nخداوند به او وحى كرد من باران ميفرستم و بعد از چهل روز آنها را آزمايش ميكنم .\r\nآنها اين سر را فاش كردند خداوند چهل سال از آنها باران را قطع نمود شما نيز فرجتان نزديك شد ولى در مجالس افشاگرى گرديد .\r\nاى ابا جعفر ، شما را چه بمردم از آنها دست برداريد ، هيچ كس را دعوت به اين اعتقاد نكنيد به خدا قسم اگر همه اهل آسمانها و زمين جمع شوند تا يك نفر را كه خدا مىخواهد او را هدايت كند گمراه نمايند نمىتوانند از مردم دست\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبرداريد نگوئيد برادر من يا عمو يا همسايه من است . خداوند وقتى در باره كسى نيكى را اراده كرده باشد روح او را پاك مىكند هر كار نيكى را شنيد مىپذيرد و هر كار زشت را زشت ميشمارد بعد خداوند بر دل او كلمه‌اى الهام مىكند كه باعث پيشرفت كارش مىشود .\r\nاى پسر نعمان اگر ميخواهى برادرت بواقع تو را دوست داشته باشد با او شوخى نكن و نه بمراء و مباحثه بپرداز و نه بر او افتخار كن و نه با او به مخاطبت بپرداز و دوست خود را بر اسرارت آگاه نكن مگر اسرارى كه اگر دشمن بر آن مطلع شد موجب ضررى نميشود زيرا دوست نيز گاهى دشمن مىشود .\r\nپسر نعمان شخص مؤمن نيست مگر اينكه در او سه روش باشد يكى را از خدا فراگيرد و يكى را از پيامبر و سومى را از امام . اما روشى را كه از خدا مىآموزد اينست كه سر نگهدار باشد خداوند ميفرمايد :  عالِمُ الْغَيْبِ فَلا يُظْهِرُ عَلى غَيْبِهِ أَحَداً  « 1 » .\r\nاما آنچه از پيامبر صلى الله عليه و آله فرامىگيرد مدارا كردن با مردم است و با آنها با اخلاق شايسته رفتار نمودن و آنچه از امام مىآموزد شكيبائى در گرفتاريها ( جنگها ) و ناراحتيها است تا خداوند فرج را برساند .\r\nپسر نعمان بلاغت به تيززبانى و ياوه‌سرائى نيست ولى بلاغت دريافت معنى و رسيدن به حجت و دليل است .\r\nپسر نعمان ، هر كه همنشينى كند با كسانى كه دوستان خدا را فحش ميدهند معصيت خدا را كرده هر كس خشمى را فرو برد در راه ما كه نميتواند در مقابل آن نظر خود را انجام دهد با ما خواهد بود در درجات عالى بهشت و هر كه روزش را با افشاى اسرار ما شروع كند گرفتار خنجر تيز و زندان تنگ خواهد شد .\r\nپسر نعمان ، علم را براى سه كار مجو . 1 - براى ريا و تظاهر نمودن . 2 - براى مباهات و افتخار كردن . 3 - و نه براى اينكه به بحث و جدل بپردازى و نه علم را براى سه چيز واگذار . 1 - براى علاقه بنادانى . 2 - بىميلى بعلم . 3 - خجالت از مردم . علمى كه آن را نگهدارى مانند چراغى است كه روى آن سرپوش بگذارند .\r\n\r\n\r\n","description":"","footnote":"\r\n( 1 ) جن ، آيهء 26 .\r\n","page_name":" 256 ","page_number":256},
  {"content":"\r\n\r\nاى پسر نعمان : خداوند عزيز هر گاه بنده‌اى را بخواهد مورد لطف خويش قرار دهد در دل او نقطه‌اى سفيد قرار ميدهد . دل بجانب حق حركت مىكند او به تشيع و اعتقاد بامامت از كبوتر كه به آشيانه خود دل‌بند است و با سرعت به آن طرف ميرود سريعتر است .\r\nپسر نعمان ، محبت ما اهل بيت را خداوند از آسمان از گنجينه‌هائى زير عرش مانند گنج طلا و نقره با مقدار معين نازل مىكند و نمىبخشد مگر به بهترين خلق خود و اين محبت ابرى است مثل ابر باران‌زا وقتى خداوند بخواهد اين امتياز را بيكى از محبوبترين خلق خود ببخشد به آن ابر اجازه ميدهد مانند ابر باران‌دار ببارد و جنينى كه در رحم مادر است مشمول اين بارش قرار ميگيرد .\r\nشماره 3 - در شماره 93 از كافى ترجمه شد كه بسيار مفصل است و در اينجا مختصرى از آن را مؤلف نقل كرده .\r\n4 - عمرو بن سعيد بن هلال گفت به حضرت صادق ( ع ) عرضكردم مرا سفارشى فرما فرمود ترا سفارش بتقوى و ورع و كوشش ميكنم بدان كه كوششى كه ورع و پرهيزكارى در آن نباشد فايده‌اى ندارد نگاه كن به كسى كه پائين‌تر از تو است نگاه به كسى كه بالاتر از خودت هست نكن خداوند به پيامبرش چند مرتبه فرموده :  فَلا تُعْجِبْكَ أَمْوالُهُمْ وَ لا أَوْلادُهُمْ  « 1 » و در اين آيه ميفرمايد :  وَ لا تَمُدَّنَّ عَيْنَيْكَ إِلى ما مَتَّعْنا بِهِ أَزْواجاً مِنْهُمْ زَهْرَةَ الْحَياةِ الدُّنْيا  « 2 » .\r\n\r\n\r\n","description":"","footnote":"\r\n( 1 ) توبه : 55 و 58 ، منافقون : 4 نظير همين آيه .\r\n( 2 ) اين شماره نيز در شماره 97 ترجمه شد .\r\n","page_name":" 257 ","page_number":257},
  {"content":"\r\n\r\n\r\nبخش بيست و پنجم پند و اندرزهاى موسى بن جعفر ( ع )\r\n1 - تحف العقول صفحه 383 سفارش امام موسى بن جعفر ( ع ) به هشام و توصيف آن جناب از عقل فرمود خداوند تبارك و تعالى دانايان و عاقلان را در كتاب خود چنين مژده ميدهد :\r\n  فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ   « 1 » .\r\nاى هشام بن حكم ، خداوند براى مردم حجت را بوسيله عقل كامل كرده و به وسيله بيان به آنها رسانده و آنها را بربوبيت خويش بوسيله راهنمايان رهبرى نموده فرموده است :  وَ إِلهُكُمْ إِلهٌ واحِدٌ لا إِلهَ إِلَّا هُوَ الرَّحْمنُ الرَّحِيمُ  « 2 » .\r\n إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ  تا اين قسمت آيه :  لَآياتٍ لِقَوْمٍ يَعْقِلُونَ  « 3 » .\r\nهشام ، خداوند راهى براى معرفت خود بيان نموده كه اين جهان را مدبرى است و فرموده :  وَ سَخَّرَ لَكُمُ اللَّيْلَ وَ النَّهارَ وَ الشَّمْسَ وَ الْقَمَرَ وَ النُّجُومُ مُسَخَّراتٌ بِأَمْرِهِ إِنَّ فِي ذلِكَ لَآياتٍ لِقَوْمٍ يَعْقِلُونَ  « 4 » و فرموده است :     حم وَ الْكِتابِ الْمُبِينِ . إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ     « 5 » و فرموده است :  وَ مِنْ آياتِهِ يُرِيكُمُ الْبَرْقَ خَوْفاً وَ طَمَعاً وَ يُنَزِّلُ مِنَ السَّماءِ ماءً فَيُحْيِي بِهِ الْأَرْضَ بَعْدَ مَوْتِها إِنَّ فِي ذلِكَ لَآياتٍ لِقَوْمٍ يَعْقِلُونَ  « 6 » .\r\n\r\n\r\n","description":"","footnote":"\r\n( 1 ) زمر : 19 ،\r\n( 2 ) بقره ، 162\r\n( 3 ) بقره 163 .\r\n( 4 ) نحل 12\r\n( 5 ) زخرف 1 ، 2 ، 3\r\n( 6 ) روم : 23 .\r\n","page_name":" 258 ","page_number":258},
  {"content":"\r\n\r\nمجموعه آيات خلقت آسمان و زمين و ماه و خورشيد و برق و باران و ستارگان را گوشزد مىكند كه راهنماى بسوى خدا است .\r\nهشام ، سپس دانايان را پند و اندرز داده و آنها را متمايل بآخرت نموده فرموده است :  وَ مَا الْحَياةُ الدُّنْيا إِلَّا لَعِبٌ وَ لَهْوٌ وَ لَلدَّارُ الْآخِرَةُ خَيْرٌ لِلَّذِينَ يَتَّقُونَ أَ فَلا تَعْقِلُونَ  « 1 » .\r\nو فرموده است :  وَ ما أُوتِيتُمْ مِنْ شَيْءٍ فَمَتاعُ الْحَياةِ الدُّنْيا وَ زِينَتُها وَ ما عِنْدَ اللَّهِ خَيْرٌ وَ أَبْقى أَ فَلا تَعْقِلُونَ  « 2 » .\r\nدر هر دو آيه زندگى دنيا را بىارزش و حيات آخرت را پايدار و جاويد معرفى ميفرمايد .\r\nسپس اى هشام ، نادانان را كه از عذاب خدا بيم ندارند ترسانيده است و فرموده :    ثُمَّ دَمَّرْنَا الْآخَرِينَ . وَ إِنَّكُمْ لَتَمُرُّونَ عَلَيْهِمْ مُصْبِحِينَ . وَ بِاللَّيْلِ أَ فَلا تَعْقِلُونَ    « 3 » .\r\nهشام ، خداوند توضيح داده كه عقل با علم است و فرموده است :  وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ  « 4 » اين مثلها را براى مردم مىزنيم و درك نميكند آنها را مگر دانايان و عالمان .\r\nهشام ، سپس خداوند نادانان را سرزنش نموده و فرموده است :  وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ  « 5 » . و فرموده است :  إِنَّ شَرَّ الدَّوَابِّ عِنْدَ اللَّهِ الصُّمُّ الْبُكْمُ الَّذِينَ لا يَعْقِلُونَ  « 6 » و فرموده است :  وَ لَئِنْ سَأَلْتَهُمْ مَنْ خَلَقَ السَّماواتِ وَ الْأَرْضَ لَيَقُولُنَّ اللَّهُ قُلِ الْحَمْدُ لِلَّهِ بَلْ أَكْثَرُهُمْ لا يَعْلَمُونَ  « 7 » .\r\nسپس كثرت را سرزنش نموده و فرموده است :  وَ إِنْ تُطِعْ أَكْثَرَ مَنْ فِي الْأَرْضِ يُضِلُّوكَ عَنْ سَبِيلِ اللَّهِ  « 8 » .  وَ لكِنَّ أَكْثَرَهُمْ لا يَعْلَمُونَ  « 9 » .\r\n مِنْ حَيْثُ لا يَشْعُرُونَ  « 10 » .\r\n\r\n\r\n","description":"","footnote":"\r\n( 1 ) انعام : 32 ،\r\n( 2 ) قصص : 60 .\r\n( 3 ) صافات : 137 ، 138 ، 139 .\r\n( 4 ) عنكبوت : 43 .\r\n( 5 ) بقره : 165 .\r\n( 6 ) انفال : 22 .\r\n( 7 ) سورهء لقمان : 24 ولى در قرآن  بَلْ أَكْثَرُهُمْ لا يَعْلَمُونَ  است كه شايد راوى اشتباه كرده .\r\n( 8 ) انعام 116\r\n( 9 ) انعام : 37 .\r\n( 10 ) سوره زمر : 30 .\r\n","page_name":" 259 ","page_number":259},
  {"content":"\r\n\r\nدر هر سه آيه اكثر مردم را بنادانى و نفهمى و گمراهى نسبت ميدهد .\r\nهشام ، قلت و گروهى كه كمند ستوده و فرموده است :  وَ قَلِيلٌ مِنْ عِبادِيَ الشَّكُورُ  « 1 »  وَ قَلِيلٌ ما هُمْ  « 2 » و فرموده است :  وَ ما آمَنَ مَعَهُ إِلَّا قَلِيلٌ  « 3 » در هر سه آيه مؤمنين و پيروان حق و واقع‌گرايان و تعدادشان را كم ميشمارد كه آنها در ميان مردم گروه اندكى هستند .\r\nهشام ، سپس خداوند خردمندان را به بهترين وجه ستوده و آنها را با عاليترين صفتها آراسته فرموده است :  يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً وَ ما يَذَّكَّرُ إِلَّا أُولُوا الْأَلْبابِ  « 4 » .\r\nفرمود هشام ، خداوند ميفرمايد :  إِنَّ فِي ذلِكَ لَذِكْرى لِمَنْ كانَ لَهُ قَلْبٌ  « 5 » در اين مايه تذكر است براى كسى كه داراى قلب است امام عليه السلام فرمود منظور اين است : كسى كه داراى عقل است و فرموده است :  وَ لَقَدْ آتَيْنا لُقْمانَ الْحِكْمَةَ  « 6 » بلقمان حكمت ارزانى داشتيم فرمود منظور فهم و عقل است .\r\nهشام ، لقمان به پسر خود گفت تواضع براى حق بكن از داناترين مردم بشمار خواهى رفت پسرم دنيا درياى ژرفى است كه گروه زيادى در آن غرق شده‌اند بايد كشتى نجات تو در درياى دنيا تقوى باشد و لوازم داخل كشتى ايمان و بادبانهايش توكل و پايه‌هاى آن عقل و راهنمايش علم و سكان كشتى صبر باشد .\r\nهشام هر چيزى دليلى دارد ، دليل عاقل تفكر است و دليل تفكر خاموشى است و هر چيزى مركبى دارد و مركب عاقل تواضع است و در نادانى تو همين بس كه مرتكب چيزى شوى كه ترا از آن نهى نموده‌اند هشام اگر در دست تو يك گردو باشد و مردم بگويند در دست تو يك جواهر و مرواريد است چه سودى براى تو خواهد داشت با اينكه ميدانى يك گردو است . اگر در دست تو جواهرى باشد و مردم بگويند يك گردو است چه ضررى به تو ميرسد با اينكه تو خود ميدانى كه آنچه دست تو است جواهر و مرواريدى است .\r\nهشام خداوند انبياء و پيامبران را نفرستاده مگر براى اينكه مردم بينش نسبت به خدا پيدا كنند . جواب كسى را خدا بيشتر مىدهد كه معرفت بيشتر به خدا داشته\r\n\r\n\r\n","description":"","footnote":"\r\n( 1 ) سباء : 13 .\r\n( 2 ) ص : 23 .\r\n( 3 ) هود : 42 .\r\n( 4 ) بقره : 272 .\r\n( 5 ) ق : 36 .\r\n( 6 ) لقمان : 11 .\r\n","page_name":" 260 ","page_number":260},
  {"content":"\r\n\r\nباشد و داناترين مردم بامر خدا كسى است كه عاقل‌تر باشد و عاقلترين آنها بلند ترين ايشان است در دنيا و آخرت .\r\nهشام ، هيچ بنده‌اى نيست مگر اينكه فرشته‌اى پيشانى او را گرفته اگر تواضع كند او را بلند مينمايد و اگر تكبر ورزد او را پائين مىآورد .\r\nهشام خدا دو حجت دارد يكى ظاهر و ديگرى پنهان . حجت آشكار پيامبر و انبياء و ائمه هستند اما حجت باطن عقل است .\r\nهشام ، عاقل كسى است كه حلال او را از شكرگزارى باز ندارد و حرام بر صبر و شكيبائيش غلبه نكند .\r\nهشام ، هر كس سه چيز را مسلط بر سه چيز نمايد گويا كمك كرده به هواى نفس خود در براندازى عقل خويش : 1 - هر كس نور عقل خود را تيره نمايد بواسطه آرزوى دراز . 2 - و حكمتهاى با ارزش خود را از ميان ببرد بواسطه حرفهاى اضافى و بى مورد . 3 - روشن‌بينى خود را در عبرت و پند خاموش كند با شهوت‌پرستى چنين كسى كمك كرده بهواى نفس خود در زائل نمودن عقل خويش و هر كه عقل خود را از ميان ببرد دين و دنياى خود را تباه نموده .\r\nهشام چگونه عمل تو در نزد پروردگار پاكيزه مىشود با اينكه عقل خود را از خدا منصرف نموده‌اى و پيرو هواى نفس شده‌اى و در حالى كه عقلت مغلوب است .\r\nهشام ، شكيبائى بر وحدت و تنهائى علامت نيرومندى عقل است هر كه بينش و عقل نسبت به خدا داشته باشد از دنياداران و علاقمندان به دنيا كناره‌گيرى مىكند و متمايل به آنچه نزد خدا است مىشود و خدا انيس او در وحشت و رفيق او در وحدت و ثروت او در تنگدستى و عزت او بدون فاميل خواهد بود .\r\nهشام ، مردم در اطاعت از خدا خسته و كوفته ميشوند ولى نجاتى وجود ندارد مگر باطاعت از خدا و اطاعت بوسيله علم است و علم با آموزش بدست مىآيد و آموزش بوسيله عقل محكم و استوار مىشود و علم نيست مگر از عالم ربانى و معرفت عالم بوسيله عقل است .\r\nهشام عمل كم از عاقل پذيرفته است و چند برابر مىشود ولى عمل زياد از نادان و هواپرست نامقبول .\r\nهشام ، عاقل بكم از دنيا ساخته است با حكمت ولى راضى بحكمت كم با داشتن دنيا نيست به همين جهت در تجارت خود سود مىبرند .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nهشام ، اگر آنچه كافى است ترا در زندگى بىنيازت مىكند كمترين چيزى كه در دنيا هست برايت كافى است و اگر مقدار كافى ترا بىنياز نمىكند ( و پيوسته خود را نيازمند بافزايش مىبينى ) چيزى در دنيا وجود نخواهد داشت كه ترا بىنياز كند .\r\nهشام عاقلان چيزهاى زائد دنيا را رها كرده چه رسد بگناهان با اينكه ترك دنيا از كارهاى شايسته است ( نه واجب باشد ) ولى ترك گناه واجب است .\r\nهشام عاقلان در دنيا زاهدند و بآخرت متمايل و راغب ، زيرا ميدانند دنيا هم در جستجوى مردم است و هم مردم در پى او هستند آخرت نيز همين طور ( هم در جستجوى مردم و هم مردم در جستجوى اويند ) .\r\nهر كه جوياى آخرت باشد دنيا در جستجوى اوست تا روزى خود را از دنيا بگيرد و هر كه جوياى دنيا باشد آخرت در جستجوى اوست و مرگ فرامىرسد و دنيا و آخرتش را نابود مىكند .\r\nهشام هر كه جوياى ثروت بدون مال و آسايش از حسد و سلامتى دين باشد تضرع و زارى نمايد پيش خدا و از او بخواهد تا عقلش را كامل كند كسى كه عاقل باشد قانع است به مقدارى كه كافى است و هر كه قانع باشد به مقدار كافى بىنياز است و هر كه قانع نباشد به مقدار كافى هرگز بىنيازى را نخواهد ديد .\r\nهشام خداوند تبارك و تعالى حكايت از مردمان صالح مىكند كه ميگويند  رَبَّنا لا تُزِغْ قُلُوبَنا بَعْدَ إِذْ هَدَيْتَنا وَ هَبْ لَنا مِنْ لَدُنْكَ رَحْمَةً إِنَّكَ أَنْتَ الْوَهَّابُ  « 1 » .\r\nزيرا ميدانند كه دلها منحرف ميشوند و برميگردند به همان كوردلى و نابودى خود .\r\nبدان هشام كه از خدا نميترسد كسى كه بينش خدائى نداشته باشد و هر كه بينش نسبت به خدا نداشته باشد ايمان استوارى نخواهد داشت كه واقعيت آن را در خود ببيند و كسى چنين نخواهد بود مگر اينكه گفته‌اش را كردارش گواهى كند و آشكار و پنهانش برابر باشد ، زيرا خداوند نمىپذيرد باطن پنهان عقل و بينش را مگر بوسيله ظاهرى كه حكايت از آن مىكند .\r\nهشام ، امير المؤمنين ( ع ) ميفرمود با چيزى خدا پرستش نشده بهتر از عقل\r\n\r\n\r\n","description":"","footnote":"\r\n( 1 ) آل عمران : 7 .\r\n","page_name":" 262 ","page_number":262},
  {"content":"\r\n\r\nو عقل شخص كامل نيست مگر اينكه در او چند خصلت باشد .\r\n1 - از كفر و آزار و شرارت او در امان باشند .\r\n2 - براهيابى و بينش و خير و نيكى او اميدوار باشند .\r\n3 - اضافه مال خود را مىبخشد و اضافه گفتار خود را نگه ميدارد .\r\n4 - بهره او از دنيا بمقداريست كه قدرت و نيروى بدنيش را حفظ مىكند ولى در طول زندگى از علم سير نميشود .\r\n5 - خوارى با بودن در خط خدا برايش محبوبتر است از عزت در غير راه خدا .\r\n6 - تواضع و فروتنى محبوبتر است نزد او از شرافت و بزرگمنشى .\r\n7 - كار نيك اندك ديگران را زياد ميشمارد و كار نيك زياد خود را كم .\r\n8 - همه مردم را از خود بهتر ميداند و خود را بدترين مردم در دل خويش ميداند و اين امتياز كه خود را بدتر از همه بدانى اين خصلتها را تكميل مىكند .\r\nهشام هر كه راستگو باشد عملش پاك است و هر كه خوش نيت باشد روزيش زياد مىشود و هر كه نيكوكار به برادران و بخانواده خود باشد عمرش زياد مىشود .\r\nهشام حكمت را به نادان نياموزيد كه ستم بحكمت كرده‌ايد و از اهل حكمت دريغ نداريد كه به آنها ستم روا داشته‌ايد .\r\nهشام همان طورى كه حكمت را براى شما گذاشته‌اند شما نيز دنيا را به آنها واگذاريد .\r\nهشام ، دين ندارد كسى كه مروت ندارد و مروت ندارد كسى كه عقل ندارد و با ارزشترين مردم كسى است كه دنيا را براى خود با ارزش نمىبيند بهاى بدنهاى شما جز بهشت نيست مبادا به چيز ديگرى معامله كنيد .\r\nيا هشام ، امير المؤمنين ( ع ) ميفرمود در صدر مجلس نمىنشيند مگر شخصى كه داراى سه خصلت باشد : 1 - درخواستى از او بشود جواب ميدهد . 2 - وقتى ديگران از سخن عاجز باشند او پاسخگو است . 3 - صاحبنظر است و رايى كه به صلاح وابستگان است ميتواند ارائه دهد اما كسى كه در او هيچ يك از اين خصال نباشد و در صدر مجلس بنشيند او احمق است .\r\nفرمود حسن بن على ( ع ) : وقتى نيازمنديهاى خود را درخواست ميكنيد از اهلش بخواهيد عرضكردند اهل آن كيست ؟ فرمود كسانى كه خداوند در قرآن كريم\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nآنها را معرفى نموده و فرموده است :  إِنَّما يَتَذَكَّرُ أُولُوا الْأَلْبابِ  « 1 » و آنها عاقلان هستند .\r\nعلى بن الحسين عليهما السلام فرمود همنشينى با مردمان صالح موجب صلاح و رشد انسان مىشود و ادب و رفتار نيك دانشمندان بر عقل انسان ميافزايد و پيروى از فرمان رهبران عادل موجب كمال عزت مىشود و بهره‌بردارى از ثروت كمال جوانمردى است و راهنمائى كسى كه با انسان مشورت مىكند پرداخت حق نعمت بينشى است كه دارد . و خوددارى از آزار كمال عقل است و اين كار موجب آسايش دنيا و آخرت است .\r\nهشام ، عاقل با كسى كه مىترسد سخنش را تكذيب نمايد به حديث گفتن نمىپردازد و از كسى كه ميترسد كه به او ندهد درخواست نمىكند . و به خود وعده نميدهد چيزى را كه بر آن قدرت ندارد و اميدوار چيزى كه شايسته آن نيست و بر اميدوارى آن مورد سرزنش قرار ميگيرد نمىشود و بكارى قبل از موقع آن اقدام نمىكند از ترس اينكه ممكن است در موقعش نتواند انجام دهد .\r\nامير المؤمنين ( ع ) اصحاب خود را سفارش ميكرد و ميفرمود : شما را سفارش ميكنم بترس از خدا در پنهان و آشكارا و عدالت در هنگام خشنودى و خشم و كسب و كار در هنگام فقر و ثروت و اينكه با خويشاوندى كه قطع رابطه كرده پيوند نمائيد و كسى كه بشما ستم روا داشته از او چشم‌پوشى كنيد . و ببخشيد به كسى كه شما را محروم كرده . بايد ديده عبرت‌بين داشته باشيد و خاموشى شما انديشه باشد و سخن شما ذكر و سرشت شما سخاوت داخل بهشت نميشود شخص بخيل و وارد جهنم نميگردد شخص سخاوتمند .\r\nهشام خدا رحمت كند مردى را كه واقعا از خدا حيا كند . سر و مغز خود را نگه دارد و شكم و محتويات آن را حفظ نمايد به ياد مرگ و گرفتاريها باشد و بداند كه بهشت همراه با گرفتاريها است و جهنم آميخته با لذتها .\r\nهشام هر كه خوددارى كند از ريختن آبرو و حيثيت مردم خداوند از او ميگذرد در روز قيامت و هر كه خشم خود را از مردم فرو خورد خداوند خشم خود را در قيامت از او برميدارد .\r\n\r\n\r\n","description":"","footnote":"\r\n( 1 ) زمر : 12 .\r\n","page_name":" 264 ","page_number":264},
  {"content":"\r\n\r\nهشام عاقل دروغ نميگويد گرچه مايل به آن باشد .\r\nهشام در بند شمشير پيامبر يافتند كه نوشته بود متجاوزترين اشخاص بر خدا كسى است كه انتقام بگيرد از كسى كه او را نزده و بكشد كسى را كه قاتل او نيست و دوست بدارد كسانى را كه نبايد دوست بدارد . چنين كسى كافر است به آنچه خداوند بر محمد پيامبرش نازل كرده و هر كس در دين از خود چيزى درآورد و يا پناه دهد كسى را كه دين‌ساز است و بدعت‌گزار خداوند هيچ عمل نيكى از او در قيامت نمىپذيرد .\r\nهشام ، چيزى موجب تقرب به پروردگار پس از معرفت او نميشود كه بهتر از نماز و نيكى به پدر و مادر و ترك حسد و عجب و خودپسندى و فخر و به خود باليدن باشد .\r\nهشام ، روزهاى آينده‌ى خود را اصلاح كن دقت كن چه روزى است ؟ و جواب براى آن آماده كن ترا نگه ميدارند و بازخواست ميكنند و از روزگار و مردم پند بگير روزگار دراز و كوتاه است . عمل كن چنان كه گويا ثواب و پاداش آن را مشاهده ميكنى ، تا بيشتر تشويق به عمل شوى . بينش نسبت به خدا پيدا كن و دقت كن در گردش روزگار و تغييرات آن . آينده دنيا مانند گذشته آن است . عبرت بگير از آن .\r\nعلى بن الحسين ( ع ) فرمود تمام پهندشت جهان از مشرق و مغرب و دريا و خشكى و بيابان و كوهها در نظر دوستى از اولياء الله و عارفان به حق مانند سايه ابر است سپس فرمود آيا آزادمردى نيست كه اين لقمه جويده را براى اهل آن بگذارد ( منظورش دنيا است ) بهائى براى جان شما جز بهشت نيست مبادا به چيز ديگرى معامله كنيد زيرا هر كس خشنود باشد از خدا به همين دنيا چيز بسيار پستى را خواسته .\r\nهشام ، همه مردم ستاره‌ها را مىبينند اما راهيابى از روى ستارگان مخصوص كسانى است كه عارف بمجراى و محل ستارگان باشند همين طور شما نيز حكمت را مىآموزيد اما از آن بهره نمىبرد مگر كسى كه عمل بحكمت مىكند .\r\nهشام ، عيسى مسيح بحواريين گفت : اى بندگان ناشايست از بلندى درخت خرما وحشت داريد و متوجه خارهاى آن و سختى بالا رفتن درخت هستيد ولى از ميوه خوش مزه آن و بهره‌اى كه ميگيريد فراموش مىكنيد همين طور كارهاى آخرت براى شما دشوار مىآيد و طولانى به نظر ميرسد ولى از بهره‌اى كه مىبريد و نعمتها و\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nآينده خوش و ميوه آن فراموش مىكنيد اى بندگان ناشايست گندم را پاكيزه كنيد و خوب پاك نمائيد و قشنگ آسياب كنيد مزه آن را مىچشيد و خوردنش براى شما لذت بخش است . همين طور ايمان را خالص كنيد و كامل نمائيد تا شيرينى آن را بيابيد و آينده‌اش براى شما سودمند باشد .\r\nاين يك واقعيت است كه ميگويم : اگر يك چراغ را با روغن چراغ روشن كنيد در شب تار از نور آن بهره مىبريد و بوى بد روغن چراغ مانع از استفاده از نور نميشود همين طور بايد حكمت را بياموزيد در اختيار هر كس كه هست و مانع از فراگيرى حكمت بىميلى شما نسبت به آن نشود .\r\nاى بندگان خدا واقعيتى است كه ميگويم : بمقام عالى آخرت نميرسيد مگر با ترك نمودن خواسته‌هاى نفسانى مبادا توبه را براى فردا بتاخير اندازيد زيرا قبل از رسيدن فردا يك شبانه‌روز است و قضاى خدا در اين شبانه‌روز در رفت و آمد است .\r\nيك واقعيت است كه ميگويم كسى كه بمردم قرض ندارد آسوده‌تر است از كسى كه بمردم مقروض است گرچه بموقع قرض خود را بپردازد همچنين هر كس گناه نكند آسوده‌تر است گرچه توبه‌اى خالص نمايد و بسوى پروردگار بازگردد .\r\nگناهان كوچك و آن گناهان كه انسان كوچك مىانگارد از كيدها و حيله‌هاى شيطان است كه او به نظر شما كوچك و بىارزش جلوه مىكند بعد جمع مىشود و زياد ميگردد و شما را احاطه مينمايد يك واقعيتى است كه مىگويم : مردم در رابطه با حكمت دو نوعند : 1 - كسى كه با زبان خوب مىداند و با عمل نيز آن را گواهى مىكند . 2 - كسى كه با زبان ميداند ولى با عمل بد ، آن را از ميان مىبرد . چقدر فرق است بين اين دو ، خوشا به حال دانشمندان با عمل و بدا به حال علماى بىعمل .\r\nاى بندگان ناشايست مساجد پروردگار خود را زندان بدنها و صورتهايتان قرار دهيد ، دلهاى خود را خانهء تقوى قرار دهيد دلها را جاى شهوت‌ها قرار ندهيد از همه شما ناتوان‌تر در مقابل بلا كسى است كه از همه بيشتر دنيا را دوست داشته باشد . و شكيباترين شما در بلا كسى است كه زاهدتر در دنيا باشد .\r\nاى بندگان ناشايست مانند كلاغ رباينده نباشيد و نه چون روباههاى حيله‌گر و نه مانند گرگهاى خيانت‌كار و نه مانند شيرهاى ستمگر كه نسبت به شكار خود ستمگرى ميكنند شما با مردم همان معامله را بكنيد برخى را بربائيد و برخى را نيرنگ بزنيد و به برخى خيانت كنيد .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nاين واقعيتى است كه ميگويم كافى نيست كه ظاهر بدن صحيح باشد ولى باطنش فاسد همان طورى كه كافى نيست پيكرهائى كه مورد اعجاب شما است مرتب باشد ولى دلها خراب و كافى نيست كه پوست بدن خود را تميز كنيد اما دلهايتان كثيف باشد مانند غربال نباشيد كه آرد پاك و خالص را مىريزد و نخاله را نگه ميدارد . شما نيز حكمت از زبانتان خارج مىشود اما آلودگى در سينه‌هايتان باقى ميماند . شما همچون چراغ هستيد كه بمردم نور مىبخشد ولى خودش مىسوزد .\r\nاى بنى اسرائيل مزاحم دانشمندان شويد گرچه روى انگشتان پايتان بنشينيد خداوند دلهاى مرده را زنده مىكند با نور حكمت همان طورى كه زمين مرده را با باران تند زنده مينمايد .\r\nيا هشام در انجيل نوشته شده : خوشا به حال كسانى كه بهم رحم مىكنند اينهايند كه در قيامت مورد رحمت قرار ميگيرند ، خوشا به حال كسانى كه اصلاح بين مردم ميكنند اينهايند كه در قيامت مقربند خوشا به حال پاكدلان آنهايند پرهيزكاران در قيامت ، خوشا به حال تواضع‌كنندگان در دنيا آنهايند كه بر فراز منبرها بالا ميروند در قيامت .\r\nهشام ، كم سخن گفتن حكمت بزرگى است خاموشى را از دست ندهيد زيرا خاموشى آسايش زندگى و كم گناه كردن و سبكبالى از خطا است . درب حلم را محكم كنيد . زيرا درب حلم صبر است خداوند دشمن ميدارد كسى را كه بىجهت مىخندد و بىهدف قدم برميدارد بايد والى مانند چوپان متوجه رعيت خود باشد و بر آنها تكبر نكند . در دل از خدا خجالت بكشيد همان طورى كه در ظاهر از مردم خجالت ميكشيد . بدانيد كه سخن حكمت آموز گمشدهء مؤمن است بدنبال علم برويد قبل از اينكه برداشته شود . برداشتن علم غيبت و نبودن عالمتان ميان شما است .\r\nهشام ، آنچه نميدانى بياموز و از آنچه ميدانى بجاهلان بياموز ، عالم را براى علمش احترام كن و با او به نزاع نپرداز . و نادان را براى نادانى او كوچك بشمار اما طردش نكن ولى او را نزديك بياور و به او بياموز .\r\nهشام ، هر نعمتى كه از شكر آن عاجز باشى چون خطا و گناهى است كه مؤاخذه خواهى شد ، امير المؤمنين ( ع ) فرمود خداوند بندگانى دارد كه دلهايشان از ترس شكسته و نميتوانند حرف بزنند با اينكه بسيار زبان‌آور و سخنورند با اعمال پاك بسرعت به پيشگاه خدا ميروند عمل زياد را زياد نمىشمارند و راضى به عمل كم از\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nخود نيستند ، خود را اشرار ميدانند با اينكه مردمانى زيرك و نيكوكارند .\r\nهشام ، حياء از ايمان است و ايمان در بهشت است و فحش و ناسزا از ستمگرى است و ستمگرى در جهنم است .\r\nهشام ، سخنگويان سه نفرند : 1 - سودبرنده و سالم و ياوه‌سرا ، سودبرنده كسى است كه ذكر خدا بگويد ، اما سالم ساكت است اما ياوه‌سرا كسى است كه در باطل فرو ميرود . خداوند بهشت را حرام كرده بر هر بدزبان بىحيا كه باكى ندارد چه بگويد و چه گفته مىشود در باره او .\r\nابا ذر پيوسته ميگفت : اى جوينده علم اين زبان كليد خير و كليد شر است .\r\nمهر بر زبان بگذار همان طورى كه مهر بر طلا و نقره خود ميگذارى .\r\nهشام ، بد بنده‌ايست كسى كه داراى دو چهره و دو زبان است وقتى با برادرش روبرو مىشود سخت او را مىستايد ولى پشت سر از او بدگوئى مىكند اگر به او ببخشد حسد مىورزد و اگر گرفتار شود خوارش مىكند ، سريعترين كارهاى خوب از نظر ثواب نيكى به ديگران است و سريعترين كيفر ستم به ديگران بدترين بندگان خدا كسى است كه از بدزبانى او مردم پرهيز ميكنند مگر مردم بسر در آتش مىافتند جز بواسطه گناهانى كه از راه زبان بدست مىآورند از مزاياى ايمان شخص ترك نمودن اوست چيزهائى را كه مربوط به او نيست .\r\nهشام مرد مؤمن نيست مگر اينكه بيمناك و اميدوار باشد و بيمناك و اميدوار نيست مگر اينكه نسبت به آنچه بترسد و آنچه اميدوار است عالم باشد .\r\nهشام ، خداوند عزيز ميفرمايد بعزت و جلال و عظمت و قدرت و بهاء و علو مكانم سوگند مقدم نميدارد بنده‌اى خواست مرا بر خواست خود مگر اينكه او را در دل بىنياز ميكنم و همتش را نسبت بآخرت قرار مىدهم و كارهايش را روبراه ميكنم و آسمانها و زمين را ضامن روزى او ميكنم و پشتيبان او هستم در مقابل تجارت هر تاجرى .\r\nهشام ، خشم كليد هر شرى است كاملترين مؤمنين از نظر ايمان كسى است كه خوش‌اخلاق‌ترين آنها باشد .\r\nاگر با مردم آميزش داشتى سعى كن با هر كس آميزش دارى دست تو بالا باشد و اين كار را بكن ( يعنى تو به او خدمت كنى ) .\r\nاى هشام ، رفق و مدارا را از دست مده زيرا مهربانى بركت است و اختلاف\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبلا ، مهربانى و نيكى و حسن خلق موجب آبادى مىشود و روزى را زياد مىكند .\r\nهشام ، خداوند مىفرمايد :  هَلْ جَزاءُ الْإِحْسانِ إِلَّا الْإِحْسانُ  اين مطلب در باره مؤمن و كافر و نيكوكار و بدكردار هست هر كس كار خوبى بكند بايد پاداش او را بدهى ، پاداش دادن به اين نيست كه به مقدار خوبى او پاداش دهى مگر اينكه برترى خود را نشان دهى اگر معادل نيكوكارى او نيكى كنى او بر تو برترى دارد چون او شروع كرده .\r\nهشام ، مثل دنيا مانند مار است كه دست زدن به آن نرم است و در درون او سم كشنده است مردان فهميده از آن ميترسند اما بچه‌ها علاقه دارند با دست با او بازى كنند .\r\nهشام ، صبر كن بر اطاعت خدا و خوددار باش از معصيت خدا دنيا يك ساعت است . آنچه گذشته تو شادى و حزنى در باره آن نمىيابى و آنچه نيامده وضع آن را نميدانى ، صبر كن بر آن ساعتى كه در آن هستى تو در اين ساعت مورد حسرتى و خوش و خرسندى .\r\nهشام ، مثل دنيا مانند آب دريا است كه تشنه هر چه از آن بياشامد بيشتر تشنه مىشود تا او را بكشد .\r\nهشام ، از كبر بپرهيز زيرا داخل بهشت نميشود كسى كه در دلش به اندازه وزن يك دانه كوچك كبر باشد كبر رداء خداست هر كس با خدا در مورد ردايش به نزاع پردازد برو او را در آتش ميافكند .\r\nهشام ، از ما نيست كسى كه هر روز به حساب خود نرسد اگر كار نيك كرده باشد اضافه نمايد و اگر كار بد نموده استغفار نمايد و توبه كند .\r\nهشام ، دنيا در مقابل عيسى مسيح صورت زنى با چشم آبى مجسم شد ، عيسى به او گفت چقدر ازدواج كرده‌اى ؟ گفت زياد ، گفت همه ترا طلاق داده‌اند ؟ گفت نه همه را كشته‌ام ، مسيح گفت واى بر بقيه همسران تو چگونه عبرت نميگيرند از گذشتگان .\r\nهشام ، نور بدن دو چشم است اگر چشم بينا باشد تمام بدن روشن مىشود و نور روح عقل است وقتى بنده‌اى عاقل باشد عالم بپروردگار خويش است وقتى عالم نسبت به خدا باشد بينش دينى دارد اگر جاهل به خدا باشد دين ندارد ، همان طورى كه بدن پايدار نيست مگر با نفس زنده همين طور دين پايدار نيست مگر با نيت\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nصادق و نيت صادق ثابت نيست مگر با عقل .\r\nهشام ، كشت و زراعت در روى خاك ميرويد نه بر روى سنگ سخت ، همين طور حكمت قرار ميگيرد در قلب متواضع و جاى در دل متكبر ستمگر نميگيرد زيرا خداوند تواضع را ابزار عقل قرار داده و تكبر را آلت و ابزار جهل . نميدانى كسى كه سر را بلند كند تا بسقف مجروح مىشود و هر كه سر به زير داشته باشد در سايه آن سقف قرار ميگيرد و جاى ميگيرد ، همچنين هر كس تواضع نداشته باشد براى خدا او را به زمين مىزند و هر كه تواضع داشته باشد خدا بلندش مىكند .\r\nهشام ، چقدر زشت است فقر بعد از ثروت و چقدر بد است گناه بعد از پارسائى و از آن زشت‌تر كسى كه عابد است و بعد عبادت خود را رها مىكند .\r\nهشام زندگى بىفايده است مگر براى دو نفر . كسى كه گوش ميدهد و حفظ مىكند و دانشمند سخنگو هشام چيزى بين مردم تقسيم نشده بهتر از عقل ، خواب عاقل بهتر از بيدارى جاهل است هيچ پيامبرى را خدا مبعوث نكرده مگر با عقل كه عقلش بهتر از كوشش تمام كوشش‌كنندگان است . بنده هيچ يك از واجبات خدا را انجام نميدهد مگر اينكه آن را درك كند .\r\nهشام ، پيامبر اكرم فرمود وقتى مؤمن را خاموش يافتيد به او نزديك شويد زيرا او حكمت را القا مىكند و مؤمن كم حرف و كثير العمل است ولى منافق پر حرف و كم كار است .\r\nهشام ، خداوند به داود وحى كرد كه به بندگانم بگو بين من و خود عالم فريفته شده به دنيا را قرار ندهند كه آنها را از ياد من و از راه محبت و مناجاتم باز ميدارد آنها راهزنان بندگان من‌اند كمترين كارى كه با آنها ميكنم اينست كه شيرينى محبت و مناجات خود را از دل آنها برميكنم .\r\nهشام ، هر كه خود را بزرگ شمارد ملائكه آسمانها و زمين او را لعنت ميكنند و هر كه تكبر بر برادران خود بورزد و خود را از آنها برتر بداند با خدا به پيكار برخاسته و هر كه ادعاى چيزى را بكند كه مال او نيست خود را برنج انداخته در مورد چيزى كه بصلاحش نيست .\r\nهشام ، خداوند بداود وحى كرد : بترسان و بيم بده ياران خود را از علاقه هواهاى نفسانى زيرا هر كس دلبند بشهوتهاى نفسانى باشد پرده بر دلش آويخته شده در رابطه با من .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nهشام بپرهيز از كبر و برترىطلبى بر دوستان من و خود را بالاتر دانستن به وسيله علمى كه دارى كه مورد خشم خدا قرار ميگيرى كه ديگر وقتى مورد خشم او قرار گرفتى دنيا و آخرتت سودى برايت نخواهد داشت . در دنيا چون كسى باش كه ساكن خانه مردم است كه پيوسته آماده حركت مىباشد .\r\nهشام همنشينى با متدينين شرافت دنيا و آخرت است . و مشورت با شخص عاقل خيرخواه نعمت و بركت و راهيابى و توفيق از جانب خدا است وقتى عاقل خيرخواه راهنمائى كرد ترا مبادا مخالفت كنى كه اين مخالفت برايت زيانبخش است .\r\nهشام سعى كن بپرهيزى از همنشينى با مردم و انس و الفت با آنها مگر در ميان آنها شخص عاقل و مورد اعتمادى پيدا كنى در اين صورت با او انس بگير و از ديگران فرار كن مانند فرار از حيوانات درنده و شايسته است عاقل كارى را كه انجام ميدهد از خدا حيا و خجالت داشته باشد و هر گاه مشمول يك نعمت قرار گرفت كه به او تنها داده شده ، ديگرى را نيز شريك نعمت خود كند . وقتى مواجه با دو كار شدى و نميدانى كداميك بهتر و عالىتر است ببين به كداميك ميل بيشترى دارى و موافق طبع تو است مخالفت با همان كار كن زيرا اغلب كارهاى شايسته بر خلاف هواى نفس است بترس از اينكه حكمت را از تو بگيرند و آن را بنااهل و نادان بسپارى .\r\nهشام گفت اگر شخصى را يافتم كه طالب حكمت است اما دلش گنجايش ضبط آنچه به او القاء مىشود ندارد . فرمود با لطف و محبت او را نصيحت كن اگر دلتنگ شد خود را گرفتار فتنه مگردان مبادا متكبرين را رد كنى زيرا علم خوار مىشود وقتى بر شخص مست و مخمور آن را بخوانى گفتم اگر نيافتم كسى را كه درخواست حكمت نمايد . فرمود همين كه اطلاع از سؤال ندارد براى تو غنيمتى است كه از باز گو كردن و يا گرفتار فتنه و رد نمودن آسوده باشى .\r\nو بدان كه خداوند تواضع‌كنندگان را باندازهء تواضعشان بلند نميكند بلكه به اندازه عظمت و بزرگوارى خود آنها را بلند مىكند و نه بيمناكان و خائفين را به اندازه خوف و ترسشان آسوده و در امان قرار ميدهد بلكه به اندازه كرم وجود خود آنها را در امان قرار ميدهد . و نه محزونها را به اندازه حزنشان مسرور مىكند بلكه باندازهء رافت در صحت خود . چه گمانى دارى بخداى رؤف و مهربانى كه محبت مىكند با\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nكسى كه خدا را ميرنجاند در رابطه با دوستانش چه خواهد كرد با كسى كه خود را برنج نياندازد در راه خدا . و چه گمان مىبرى در باره توبه‌پذير مهربان كه توبه دشمن خود را مىپذيرد ، چه خواهد كرد با كسى كه او را خشنود مينمايد و دشمنى مردم را مىپذيرد در راه محبت خدا .\r\nهشام ، هر كه دنيا را دوست بدارد ترس آخرت از دلش ميرود و به هيچ كس علمى داده نشده كه محبت دنيا در دلش افزايش يابد مگر اينكه به همان نسبت از خدا دور مىشود و خشم خدا بر او افزون ميگردد .\r\nهشام ، داناى خردمند كسى است كه ترك كند چيزى را كه توان آن را ندارد ، بيشتر كارهاى خوب در مخالفت با خواسته نفس است و هر كه آرزوى دراز داشته باشد عمل بد خواهد داشت .\r\nهشام اگر حركت اجل و مرگ را بيابى ديگر در انديشه آرزو نخواهى بود .\r\nهشام از طمع بپرهيز و از آنچه مردم دارند مايوس باش و طمع از مخلوق داشتن را در خود بكش زيرا طمع موجب خوارى و نابودى عقل و از بين رفتن جوانمردى است و شخصيت انسان را لكه‌دار مىكند و علم و دانش را ميبرد . چنگ به خدا بزن و بر او توكل كن و با نفس خويش پيكار نما در مورد خواسته‌هايش كه اين كار بر تو واجب است مانند پيكار با دشمن .\r\nهشام گفت : عرضكردم كدام پيكار واجب‌تر است ؟ فرمود پيكار با نزديكترين و دشمن‌ترين و زيان‌بخش‌ترين و كينه‌توزترين و مخفىترين دشمنان با كمال نزديكى كه به تو دارد . و كسى كه دشمنان را بر تو ميشوراند و او ابليس است كه پيوسته در دلها وسوسه ايجاد مىكند . سخت بدشمنى او بپرداز با تمام نيرو و شرورى كه دارد باز در پيكار از تو ضعيف‌تر و زيان‌پذيرتر است زيرا تو به خدا پناهنده‌شده‌اى و هدايت به راه راست يافته‌اى .\r\nهشام ، هر كس را خداوند بسه چيز مفتخر كرده به او لطف نموده . عقل و فهمى كه جلو هواى نفسش را بگيرد ، و علمى كه مقابله با نادانيش كند و ثروتى كه از فقر نگهش بدارد .\r\nهشام از اين دنيا و اهل آن بترس مردم در دنيا چهار طبقه هستند : 1 - مردى كه گمراه و هواپرست است . 2 - دانشجويى كه در طلب دانش است كه هر چه علم او افزون شود به همان نسبت بر كبر و خودخواهيش افزوده مىشود و با آن علم\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nخود را برتر از شاگردان خويش ميداند . 3 - عابد نادانى كه كوچك ميشمارد كسانى را كه در عبادت از او پائين‌ترند و مايل است او را احترام نمايند و عظيم شمارند .\r\n4 - شخص بصير و بيناى عالم و عارف به راه حق كه آرزوى حركت در اين راه را دارد يا قدرت ندارد و يا مغلوب و تحت سيطره ديگرى است نميتواند آنچه را كه ميداند انجام دهد و از اين وضع محزون و اندوهناك است او بهترين فرد روزگار است و از همه عاقلتر است .\r\nهشام ، عقل و سپاهش را بشناس و جهل و سپاه او را نيز تشخيص بده تا هدايت يا بى ، هشام گفت عرضكردم آقا من كه نميتوانم تشخيص دهم مگر مرا راهنمائى فرمائى .\r\nفرمود هشام ، خداوند عقل را آفريد و او اولين آفريده خدا از روحانيين است كه در قسمت راست عرش از نور خود قرار داد به او دستور داد عقب برود .\r\nعقب رفت بعد فرمود جلو بيا ، جلو آمد فرمود ترا موجودى باارزش و عظيم قرار دادم و بر تمام مخلوقاتم برترى بخشيدم ، سپس جهل و نادانى را از درياى تلخ و شور تاريك آفريد . به او گفت عقب برو . عقب رفت بعد فرمود جلو بيا ، جلو نيامد فرمود تكبر نمودى ، مورد لعنت خويش قرارش داد .\r\nبعد براى عقل هفتاد و پنج سپاه قرار داد وقتى جهل مشاهده كرد كه عقل مورد لطف خدا قرار گرفته دشمنى او را در دل گرفت . و عرضكرد خدايا او هم مخلوقى چون من است او را آفريدى و با سپاه تقويتش نمودى من ضد و مخالف اويم اما نيرو و قدرتى ندارم به من نيز به اندازه او سپاه عنايت كن خداوند پاسخ مثبت به او داد و فرمود اگر بعد از آن از در مخالفت درآئى تو و سپاهت را از درگاه و رحمت خود خارج ميكنم ، جهل پذيرفت . خداوند به او نيز هفتاد و پنج سپاه داد سپاهى كه بعقل عنايت فرمود عبارتند از :\r\nسپاه عقل / سپاه جهل / سپاه عقل / سپاه جهل / خير وزير عقل / شر وزير جهل / ايمان / كفر / تصديق / تكذيب / اخلاص / نفاق / اميدوارى / نااميدى / عدل / ستم / خشنودى / خشم / شكر / كفران / نااميدى ( از آنچه مردم دارند ) / طمع / توكل ( بر خدا ) / حرص\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nسپاه عقل / سپاه جهل / سپاه عقل / سپاه جهل / مهربانى / خشونت / علم / نادانى / عفت ( پاكدامنى ) / بىبندوبارى / زهد و پارسائى / علاقه به دنيا / محبت ( ملايمت ) / گسيختگى ( حماقت ) / بيم ( از خدا ) / جرات و تهور ( در خطا ) / تواضع / تكبر / احتياط كارى / عجله / بردبارى / سفاهت / خاموشى / ياوه‌سرائى / هماهنگى / خودسرى و استكبار / تسليم / بزرگ‌منشى / عفو / كينه / رحم / قساوت / يقين / ترديد / صبر / ناتوانى ( جزع ) / چشم‌پوشى / انتقام / غنى و بىنيازى / فقر / انديشه / اشتباه ( سهو ) / حفظ / نسيان / پيوند و ارتباط / قطع رابطه / قناعت / شره ( شدت حرص ) / مواسات ( برابرى ) / منع و جلوگيرى / مودت ( دوستى ) / عداوت / وفا / خيانت / اطاعت / معصيت / خضوع ( و كوچكى ) / بلندپروازى / سلامت / بلا / فهم / نافهمى / شناخت / انكار / مدارا / پرده‌درى / خوشرفتارى پشت سر / حيله‌گرى / حفظ اسرار / افشاء / نيكى / نافرمانى / حقيقت / تاخير / معروف ( كار خوب ) / منكر ( كار زشت ) / تقيه / بىاحتياطى و كار علنى / انصاف / ظلم / پرهيزگارى / حسد / نظافت / كثافت / حياء / بىشرمى / ميانه‌روى / اسراف / آسايش / رنج و زحمت / سهولت و آسانى / صعوبت و دشوارى / عافيت / گرفتار بودن / پايدارى ( اعتدال ) / زيادت‌طلبى / حكمت / هوى / سنگينى / سبكى / سعادت / شقاوت / توبه ( بازگشت ) / اصرار و ادامه گناه / محافظت / بىاهميتى / دعا / سرپيچى /\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nسرحالى ( نشاط ) / كسالت / شادى / حزن / انس و الفت / فاصله و جدائى / سخاوت / بخل / خشوع ( و زارى ) / عجب و خودپسندى / حفظ اسرار / سخن‌چينى / استغفار / به خود باليدن و فريب خوردن / زرنگى / بلاهت نادانى هشام ، تمام اين امتيازات جمع نميشود مگر براى پيامبر يا وصى پيامبر يا مؤمنى كه خداوند دلش را بايمان آزموده اما ساير مؤمنين ممكن است بعضى از اين قوا و سپاه را داشته باشند و آسوده از بعضى ياوران جهل شده باشند . در اين موقع كه امتيازاتش كامل شود در درجه عالى با انبياء و اوصياء خواهد بود . خدا ما و شما را توفيق فرمانبردارى عنايت كند .\r\n2 - بشر بن عمار گفت هارون الرشيد براى موسى بن جعفر ( ع ) نوشت مرا پندى ده ولى خلاصه امام ( ع ) در جواب نوشت : هر چه با دو چشم خود مشاهده مىكنى در آن پندى است .\r\n3 - سخنان كوتاه در رابطه با مسائل اخلاقى از موسى بن جعفر ( ع ) .\r\n1 - و فرمود شايسته است براى كسى كه شناخت توحيدى دارد : خدا را تاخير انداز روزى خود نداند و او را در قضايش متهم نكند .\r\n2 - گفت از يقين پرسيدم . فرمود توكل بر خدا و تسليم در مقابل او و رضايت به قضاى پروردگار و واگذارى كار به او .\r\n3 - عبد الله بن يحيى گفت نامه‌اى خدمت امام ( ع ) نوشتم بهمراه دعائى كه اين جمله را ذكر كرده بودم \" الحمد لله منتهى علمه \" ستايش خدا را به اندازه تمام علمش . در جواب من نوشت نبايد بگوئى تمام علمش زيرا علم خدا تمامى ندارد ولى بگو \" منتهى رضا \" باندازه‌اى كه كاملا راضى است و تمام رضايتش .\r\n4 - شخصى از آن جناب راجع بجواد و سخاوتمند پرسيد . فرمود : سؤال تو دو صورت دارد : 1 - اگر سؤال از جواد مردم ميكنى بخشنده در ميان مردم كسى است كه پرداخت حقوق واجب خود را مينمايد . بخيل كسى است كه از پرداخت حقوق لازم بخل مىورزد .\r\n2 - اگر منظورت خدا است او جواد است اگر ببخشد و جواد است اگر جلوگيرى كند زيرا وقتى خدا به تو ببخشد مىبخشد چيزى را كه مال تو نيست و اگر مانع شود مانع از چيزى مىشود كه مال تو نيست .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n5 - به يكى از پيروان خود فرمود از خدا بپرهيز و حق را بگو گرچه در گفتن آن هلاك تو باشد زيرا در اين واقع‌گوئى نجات تو است . از خدا بپرهيز و باطل را واگذار گرچه نجات تو در آن باشد زيرا در آن هلاك و نابودى تو است .\r\n6 - وكيل امام گفت به خدا قسم من بشما خيانت نكرده‌ام . امام عليه السلام فرمود خيانت نمودن و ضايع كردن و بيهوده خرج نمودن مال من برايم مساويست ( چه خيانت كرده باشى و چه بيهوده خرج كرده باشى ) اما خيانت بدتر از تضييع است براى تو .\r\n7 - فرمود مبادا در راه اطاعت خدا از خرج كردن خوددارى كنى و دو برابر آن را در راه معصيت خرج نمائى .\r\n8 - و فرمود مؤمن مانند دو پله ترازو است هر چه بر ايمانش افزوده شود بر بلايش افزوده مىشود .\r\n9 - و فرمود در مقابل قبرى كه ايستاده بود چيزى كه اين آخرين باشد شايسته است كه از اول انسان به آن بىميل باشد و چيزى كه اين اولش باشد لازم است انسان از آخرش بترسد .\r\n10 - فرمود هر كس سخن در باره ( ذات ) خدا بگويد هلاك مىشود و هر كه در جستجوى رياست باشد هلاك ميگردد و هر كه دچار عجب و خودپسندى شود هلاك ميگردد .\r\n11 - و فرمود گرفتارى دنيا و دين هر دو شديد است اما گرفتارى دنيا كه به هر چيز دست فرامىبرى مشاهده ميكنى قبل از تو فاسقى دست بر روى آن گذاشته اما گرفتارى آخرت هيچ ياور و كمكى نمىيابى كه بر آخرت به تو كمك كند .\r\n12 - و فرمود چهار چيز از وسواس است : خوردن گل و خاك بازى و كندن ناخن با دندان و خوردن ريش . سه چيز موجب جلاى چشم مىشود نگاه كردن به سبزه و به آب جارى و تماشاى صورت زيبا .\r\n13 - و فرمود حسن همسايگى به اين نيست كه بهمسايه خود آزار نرسانى و حسن جوار باينست كه تحمل آزار همسايه را بنمائى .\r\n14 - بين خود و برادرت جلال و حرمت را از بين نبر و مقدارى از آن را نگهدار زيرا از بين رفتن حرمت از بين رفتن حياست .\r\n15 - و بيكى از فرزندان خود فرمود پسرم ، بپرهيز از اينكه خدا ترا ببيند\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nدر حال معصيتى كه از آن نهى كرده و بپرهيز از اينكه خدا ترا نبيند هنگام طاعتى كه به آن امر نموده . كوشش را از دست مده و خيال نكن هرگز در باره عبادت و اطاعت خدا كوتاهى نكرده‌اى ، زيرا هرگز خدا آن طور كه شايسته است پرستش نشده . از شوخى بپرهيز كه موجب از بين رفتن نور ايمان و شخصيت تو مىشود مبادا دلتنگى و تنبلى را از پيش بگيرى زيرا اين دو موجب محروميت تو مىشود از سهم و بهره دنيا و آخرت .\r\n16 - و فرمود وقتى ستم فراوان‌تر از حق و حقيقت باشد نبايد هيچ كس گمان خوب باحدى ببرد مگر اينكه او را به اين امتياز آزموده باشد .\r\n17 - و فرمود نبايد لب‌هاى كسى را بوسيد مگر همسر و بچه كوچك را .\r\n18 - و فرمود سعى كنيد شبانه‌روز خود را به چهار قسمت نمائيد . يك قسمت براى مناجات با خدا و يك قسمت براى امر معاش و يك قسمت براى معاشرت با برادران و دوستان مورد اعتمادى كه عيبهاى شما را گوشزد شما ميكنند و در باطن به شما علاقه دارند . و يك قسمت براى لذت و بهره‌برداريهاى غير حرام با اين قسمت شما قدرت بر سه قسمت ديگر پيدا ميكنيد . خود را وعده به فقر و طول عمر ندهيد زيرا كسى كه خود را به فقر وعده دهد بخيل و پست مىشود و هر كه به طول عمر خويشتن را اميدوار كند حرص مىزند . براى خويش بهره‌اى از دنيا قرار دهيد به اين طور كه پاسخ به تمايلات نفسى حلال خويش دهيد و چيزهائى كه موجب شكست شخصيت شما نميشود و اسراف نيست ( يعنى از زندگى و لذائذ دنيا بهره‌مند شويد به مقدارى كه به حرام كشانده نشويد و با شئون شما مخالف نباشد و موجب اسراف و زياده‌روى نگردد ) .\r\nبا اين كار ( كه از لذتها بهره‌مند ميشويد ) كمك بگيريد براى امور دينى زيرا روايت شده كه از ما نيست كسى كه دنيايش را براى دين رها كند يا دينش را براى دنيا .\r\n19 - اطلاعات دينى خود را زياد كنيد زيرا فقه كليد بينش و سبب رسيدن بدرجات عالى و مراتب بزرگ در دين و دنيا است . ارزش فقيه نسبت به عابد مانند خورشيد است نسبت به ستاره و هر كه فقاهت و فهم دين نداشته باشد خداوند از عمل او خشنود نيست .\r\n20 - بعلى بن يقطين فرمود جريمه كار و خدمت براى سلطان نيكى به\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبرادران است .\r\n21 - و فرمود هر چه مردم گناه تازه بكنند خداوند بلاى تازه‌اى براى آنها به وجود مىآورد كه سابقه نداشته .\r\n22 - و فرمود وقتى امام عادل باشد به او اجر و مزد ميدهند و تو بايد شكر و سپاسگزارى كنى وقتى ستمگر باشد گناه به گردن اوست و تو بايد صبر كنى .\r\n23 - ابو حنيفه گفت به حج رفتم در زمان حضرت صادق ( ع ) وارد مدينه كه شدم خدمت آن جناب بمنزلش رفتم . در راهرو خانه نشستم بانتظار اجازه در اين موقع كودكى كه تازه به راه افتاده بود آمد .\r\nگفتم پسر جان غريب در شهر شما كجا بايد قضاى حاجت كند ؟ گفت اجازه بده . بعد نشست و تكيه به ديوار داد سپس گفت از داخل جويها و زير درختهاى ميوه‌دار و اطراف مسجد و سر راه مردم بپرهيز جاى خلوتى پشت ديوار پيدا كن و دامن بالا بزن . نه رو به قبله و نه پشت به قبله هر جا كه خواستى قضاى حاجت كن ، از بيان كودك خيلى خوشم آمد گفتم اسمت چيست ؟\r\nگفت موسى بن جعفر بن محمد بن على بن حسين بن على بن ابى طالب . گفتم پسر جان معصيت از چه كسى سر مىزند ؟ در پاسخ گفت از سه حال خارج نيست يا از خدا سر مىزند يا اينكه از او نيست زيرا شايسته پروردگار جهان بنده را عذاب كند بكارى كه از او سر نزده و يا از خدا و بنده هر دو سر مىزند باز شايسته نيست شريك قوى شريك ضعيف خود را عذاب نمايد ، يا از بنده تنها سر مىزند و همين طور هم هست اگر او را ببخشد لطف و كرم نموده و اگر كيفر كند بواسطه گناه و معصيت اوست .\r\nابو حنيفه گفت برگشتم و خدمت امام صادق عليه السلام نرسيدم همين سخنان را كه از آن كودك شنيدم مرا كفايت نمود .\r\n24 - ابو احمد خراسانى گفت عرضكردم كفر جلوتر است يا شرك . به او فرمود ترا چه به اين سؤال سابقه ندارد كه با مردم در اين موارد صحبت كنى گفت هشام بن حكم از من خواسته از شما سؤال كنم فرمود به او بگو كفر جلوتر است اولين كسى كه كفر ورزيد ابليس بود  أَبى وَ اسْتَكْبَرَ وَ كانَ مِنَ الْكافِرِينَ  .\r\nكفر شىء واحد است و شرك اعتقاد بخداى يكتا است كه با او ديگرى را نيز معتقد است .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n25 - چشم امام به دو نفر افتاد كه هم را فحش ميدادند فرمودند كسى كه شروع به فحش نموده ستمكارتر است و گناه او و رفيقش به گردن اوست تا زمانى كه مظلوم تجاوز نكرده باشد .\r\n26 - روز قيامت يك منادى فرياد مىزند هر كس در نزد خدا پاداشى دارد از جاى حركت كند هيچ كس حركت نميكند مگر كسى كه عفو و گذشت نموده و اصلاحى كرده كه اجر و پاداشش بر خداست .\r\n27 - و فرمود سخاوتمند خوش اخلاق در پناه خداست او را رهايش نمىكند تا وارد بهشت نمايد . خدا هيچ پيامبرى را مبعوث نكرده مگر سخاوتمند . پيوسته پدرم مرا سفارش به سخاوت و خوش اخلاقى ميكرد تا از دنيا رفت .\r\n28 - سندى بن شاهك كه زندانبان موسى بن جعفر ( ع ) بود بدستور هارون الرشيد وقتى هنگام درگذشت امام رسيد . به آن جناب عرضكرد اجازه ميدهيد شما را كفن كنم فرمود ما خانواده‌اى هستيم كه پول حج و مهر زنانمان و كفنهايمان از اموال پاك ما بايد باشد .\r\n29 - به فضل بن يونس فرمود : خوبى را برسان و خوبى را بگو و نباش از كسانى كه ميگويند امعه هستيم گفتم امعه چيست ؟ فرمود نگو منهم با مردمم و من نيز يكى از افراد اجتماعم . پيامبر اكرم فرمود : مردم دو راه در پيش شما است راه خوب و راه بد مبادا راه بد را بيشتر از راه خوب دوست داشته باشيد .\r\n30 - روايت شده كه امام از مرد دهاتى بدقيافه‌اى گذشت . به او سلام كرد و پائين آمده با او مدتى به صحبت پرداخت سپس فرمود اگر كارى داشته باشى من در انجام نياز و حاجت تو آماده هستم .\r\nعرضكردند آقا پيش اين مرد ميروى و مىنشينى بعد تازه خود را آماده نشان ميدهى براى انجام حاجات و نيازهايش او بشما بسيار نيازمندتر از اين حرفها است ؟\r\nفرمود يك بنده‌اى از بندگان خدا و برادرى است بنا به تصريح قرآن و همسايه است در سرزمين خدا . در بهترين پدرها با او شريكيم كه آدم است و بهترين دين‌ها كه اسلام است . ممكن است روزگار يك وقت ما را به او نيازمند كند ، بعد مشاهده خواهد كرد پس از كبر و بلندپروازى بر او ، حالا متواضع و خوارشده‌ايم در برابرش سپس اين شعر را خواند :\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n نواصل من لا يستحق وصالنا * مخافة ان نبقى به غير صديق \r\nما ارتباط برقرار ميكنيم با كسى كه استحقاق ارتباط ما را ندارد ، مبادا بدون دوست بمانيم .\r\n31 - سؤال و درخواست صحيح نيست مگر در سه چيز : 1 - در مورد پرداخت خونبهاى قتل غير عمدى . 2 - يا پرداخت قرض سنگين . 3 - يا حاجت بسيار ضرورى .\r\n32 - كمك كردن به ناتوان بهترين صدقه است .\r\n33 - و فرمود تعجب جاهل از عاقل بيشتر است از تعجب عاقل از جاهل .\r\n34 - مصيبت براى كسى كه صبر مىكند يكى است و براى كسى كه زارى مىكند دو تا است .\r\n35 - شدت ستم را كسى درك مىكند كه عليه او حكم ستمگرانه شده .\r\n4 - تحف العقول : روايت شده از موسى بن جعفر عليه السلام فرمود نماز مستحبى وسيله تقرب جستن است به خدا . حج جهاد هر ناتوان است هر چيزى زكاتى دارد زكات بدن روزه مستحبى است بهترين عبادت پس از معرفت خدا انتظار فرج است . هر كس دعا كند بدون ستايش خدا و صلوات بر پيامبر اكرم مثل كسى است كه تير بزند با كمانى كه زه ندارد .\r\nهر كس يقين داشته باشد كه خدا جايگزين انفاق و كمك را مينمايد ( و پاداش خواهد داد ) عطا و بخشش را با علاقه مىكند گرچه مرد معتقدى باشد . تدبير نصف زندگى است و مهربانى با مردم نصف عقل است . زياد جوش خوردن موجب پيرى مىشود ، عجله همان شكست و ضعف است كم داشتن عائله يكى از دو توانگرى است هر كه پدر و مادر خود را اندوهگين كند عاق و نافرمان آنها است و هر كه با دست بر ران خود بزند يا يك دست را بر روى دست ديگر بزند هنگام مصيبت اجر و پاداش خود را از دست داده ، مصيبت موجب پاداش نميشود مگر صاحب مصيبت با دچار شدن به آن صبر نمايد و كلمه استرجاع بر زبان آورد (  إِنَّا لِلَّهِ وَ إِنَّا إِلَيْهِ راجِعُونَ  ) نيكوكارى اميد نميرود مگر در پيش متدين يا با شخصيت خداوند كمك به اندازه گرفتارى و خرج مىكند و صبر به اندازه مصيبت ميفرستد .\r\nهر كه اقتصاد داشته باشد و قناعت از پيش بگيرد نعمت برايش دوام خواهد داشت و هر كه بىجا خرج و اسراف ورزد نعمت از دستش مىرود و اداى امانت و\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nراستگوئى موجب جلب روزى مىشود و خيانت و دروغگوئى موجب فقر و نفاق ميگردد وقتى خدا براى مورچه تصميم بدى داشته باشد دو بال برايش مىروياند او هم پرواز مىكند و پرنده‌ها او را ميخورند ، نيكوكارى در نزد مؤمن كامل نميشود نسبت بانجام‌دهنده آن مگر با سه چيز :\r\n1 - كوچك شمردن . 2 - پوشاندن . 3 - عجله كردن در آن هر كس نيكوكارى خود را در نزد مؤمن كوچك انگارد برادر خود را احترام كرده و اگر بنظرش بزرگ آيد برادر خويش را تحقير نموده و هر كه پنهان كند كار نيك خود را كارش با ارزش مىشود و هر كه عجله كند در پرداخت و انجام آنچه وعده داده اين بخشيدن گوارايش مىشود .\r\n5 - كشف الغمه ج 3 ص 42 آبى در نثر الدرر مىنويسد : موسى عليه السلام شنيد مردى آرزوى مرگ مىكند به او گفت آيا بين تو و خداوند خويشاوندى است ( كه مقابل عواقب بعد از مرگ ) ترا حفظ نمايد گفت نه پرسيد حسنات و كردار نيكى از پيش فرستاده‌اى كه از گناهانت بيشتر است گفت نه به او گفت در اين صورت تو تقاضاى هلاك و بدبختى ابد را ميكنى .\r\nو فرمود هر كه دو روزش يكسان باشد زيان كرده و مغبون است و هر كه روز دومش بدترين روزش باشد ملعون است و هر كه در خود افزايش نيابد رو به نقصان ميرود و هر كه به نقصان گرايد مرگ برايش بهتر از زندگى است .\r\nو روايت شده از آن جناب كه فرمود كنيزان را بهمسرى بگيريد زيرا داراى زيركى مخصوص و عقل زيادى هستند كه بيشتر از زنان ندارند . گويا منظور امام نجابت در اولاد آنها بوده .\r\nو ابن حمدون در تذكره خود مينويسد : موسى بن جعفر ( ع ) فرمود علم مردم را در چهار چيز ديدم : 1 - اينكه خداى خود را بشناسى . 2 - بفهمى چه نسبت به تو انجام داده . 3 - بدانى چه از تو خواسته . 4 - بدانى چه چيز موجب خارج‌شدنت از دين مىشود .\r\nمعنى اين چهار چيز اينست كه اول وجوب معرفت خدا كه آن يك لطف است دوم شناخت نعمتهائى كه به تو ارزانى داشته و شكر و سپاسگزارى ترا در مقابل آنها لازم مينمايد سوم شناخت دستوراتى كه به تو داده و تشويقهائى كه فرموده تا طبق فرمان او انجام وظيفه نمائى و استحقاق پاداش پيدا كنى . و چهارم شناخت\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمسائلى كه موجب خارج‌شدنت از دين مىشود تا از آنها اجتناب‌ورزى .\r\n7 - كافى ج 8 ص 124 « 1 » از على بن سويد سائى نقل مىكند كه گفت نامه‌اى براى موسى بن جعفر ( ع ) نوشتم موقعى كه در زندان بود هم جوياى حال آن جناب شدم و هم سؤالاتى كرده بودم كه جواب آنها را بنويسد در جواب نوشت :  بِسْمِ اللَّهِ الرَّحْمنِ الرَّحِيمِ  : ستايش خداى بزرگ را كه به عظمت و نور خود دلهاى مؤمنين را بصير نموده و به عظمت و نور خود نادانان دشمن او شده‌اند و بعظمت خود راه وسيله‌اى بسوى خود گشوده با اعمال مختلف و اديان متفاوت كه بعضى درست تشخيص داده‌اند و بعضى اشتباه و بعضى گمراه و برخى هدايت يافته شنوا و كر و كور و بينا و حيران ، ستايش خدا را كه توصيف دين خود را بوسيله حضرت محمد ( ص ) نموده و او را عارف بدين خويش كرده .\r\nاما بعد تو مردى هستى كه خداوند در رابطه با آل محمد به تو امتياز مخصوصى عنايت كرده و تو را متوجه دين خود كرده و ارشادت فرموده و بينشى در دين به تو داده كه آل محمد را بر ديگران مقدم ميدارى و كارهاى خود را با آنها مىسپارى در نامه خود چيزهائى را درخواست نموده‌اى كه من از نوشتن جواب آنها بواسطه تقيه معذورم و ميتوانم كتمان كنم . ولى چون ديگر قدرت و نفوذ ستمگران تمام شده و در تحت نفوذ و قدرت پروردگار عظيم قرار دارم ( يعنى مرگم نزديك شده ) يا جدا شدن از دنياى ناپسند و رها كردن آن را به متجاوزين بر خدا ( ديگر بر من تقيه لازم نيست ) صلاح ديدم كه آنچه درخواست كرده‌اى برايت توضيح دهم مبادا سرگردانى و حيرت براى ضعفاى شيعه پديد آيد بواسطه عدم اطلاع . از خدا بپرهيز و رهبرى و امامت را باهلش واگذار بپرهيز از اينكه موجب گرفتارى اولياى خدا شوى يا بلا و رنج را براى آنها برانگيزى با افشا نمودن اسرارى كه در اختيارت ميگذارند و اظهار نمودن چيزى كه بايد كتمان كنى . هرگز چنين نميكنى ان شاء الله .\r\nاولين مطلبى كه به تو اظهار ميدارم اينست كه در همين چند شب آينده از دنيا خواهم رفت بىآنكه ناراحت باشم يا پشيمان و نه ترديدى دارم در آنچه بطور حتم خدا مقرر فرموده . چنگ بزن بدست آويز محكم دين آل محمد ( ص ) وصى پس از وصى و مسالمت در مقابل آنها و رضا بدستورى كه ميدهند . در جستجوى دين كسى كه از پيروان تو نيست مباش و علاقه باعتقادات آنها نداشته باش ، زيرا آنها خيانتكارند به خدا و پيامبر و امانتهاى خود خيانت كرده‌اند ميدانى چگونه خيانت نموده‌اند آنها را امين نسبت بكتاب خدا قرار داده‌اند كتاب خدا را تحريف و تبديل كرده و راهنمائى نموده‌اند مردم را برهبران مورد اعتقاد خويش از آنها كناره بگيريد . خداوند آنها را در پوششى از گرسنگى و ترس قرار دهد بواسطه اعمالى كه انجام ميدهند .\r\n\r\n\r\n","description":"","footnote":"\r\n( 1 ) شماره 6 از رجال كشى همين روايت بطور مختصر نقل شده ، چون از كافى مفصل‌تر بود آن را ترجمه كرديم .\r\n","page_name":" 282 ","page_number":282},
  {"content":"\r\n\r\nپرسيده بودى از آن دو مردى كه غصب كردند مال كسى را كه آن مال را در راه خدا انفاق ميكرد به فقرا و بيچارگان و در راه‌ماندگان و در راه خدا ، تنها به اين غصب مال قانع نشدند به زور آن مال را برداشته بر شانه‌اش گذاشتند و بجانب منزل خود بردند . همين كه در اختيار خود گرفتند متصدى صرف و خرج آن شدند ( منظور غصب خلافت است ) آيا با اين كار كافر ميشوند .\r\nسوگند بجان خود ميخورم كه اينها قبل از اين كار منافق بودند و سخن خدا و پيامبر را رد كردند و پيامبر را مسخره نمودند هر دو كافرند لعنت خدا و ملائكه و مردم بر آنها باد و پيوسته شك آنها افزوده مىشد هر دو نيرنگ باز و مشكوك و منافق بودند تا ملائكه عذاب آنها را سوق بجايگاه خوارى در آخرت دادند و پرسيده بودى از كسى كه حاضر بود آن موقعى كه مال آن شخص را غصب كردند و بر شانه‌اش نهادند بعضى از آنها عارف بودند و بعضى منكر آنها مرتدين ابتدائى از اين امت هستند لعنت خدا و ملائكه و تمام مردم بر آنها باد .\r\nو پرسيده بودى از مقدار علم ما ، بدان كه علم ما بر سه قسم است گذشته و آينده و حادث اما گذشته براى ما تفسير شده و اما آينده نوشته شده و اما حوادثى بدل ما خطور مىكند و به گوش ما مىخورد و اين نوع بهترين نوع علم ما است پس از پيامبر ما پيامبرى نيست « 1 » و از صاحب فرزندان و ازدواج با آنها و طلاقشان پرسيده بودى اما آن كنيزان كه فرزنددار شده‌اند از آنها ، تمام زناكارند تا روز قيامت زيرا ازدواج بدون اجازه ولى ( كه امام وقت است ) انجام شده و طلاق بدون عده داده شده و اما كسى كه داخل در دعوت ما گرديد ايمانش گمراهى او را از ميان\r\n\r\n\r\n","description":"","footnote":"\r\n( 1 ) يعنى اين القاء فرشته موجب نبوت نميشود .\r\n","page_name":" 283 ","page_number":283},
  {"content":"\r\n\r\nمىبرد و يقين ترديدش را ميزدايد « 1 » .\r\nو از زكات در مورد آنها پرسيدى . هر چه زكات وجود داشته باشد شما سزاوارتر به آن هستيد زيرا ما آن را براى شما حلال كرديم هر كس از شما محسوب شود و هرجا باشد .\r\nسؤال كرده بودى از كسانى كه ضعيف و ناتوان هستند ( از تشخيص دين ) ضعيف كسى است كه به او حجت و دليل نرسيده باشد و اختلاف بگوشش نخورده باشد همين كه فهميد اختلافى وجود دارد ( يعنى گروهى مدعى اسلام و گروهى مدعى اديان ديگرند ) ديگر ضعيف شمرده نميشود ( بايد بدنبال تحقيق برود ) .\r\nسؤال از شهادتها براى آنها كردى . گواهى و شهادت را بين خود و آنها براى خدا بده گرچه به ضرر خودت يا پدر و مادر يا خويشاوندان نزديك تو باشد اما اگر ترسيدى زيانى به برادر دينى تو برسد نه ، و هر كه را اميد پذيرش داشتى دعوت بمعرفت و شناسائى ما بكن با همان شرايطى كه خدا مقرر نموده . مبادا در حصار ريا و تظاهر وارد شوى .\r\nدوست بدار آل محمد صلى الله عليه و آله را و چيزى اگر از ما به تو رسيد و يا آن را شنيدى نگو باطل است گرچه خلاف آن را از ما شنيده باشى ، زيرا نميدانى بچه جهت ما آن را گفته‌ايم و چه موقعيتى اين مطلب داشته ايمان داشته باش به آنچه به تو اطلاع ميدهيم و آنچه دستور كتمانش را داده‌ايم افشا مكن يكى از حقوق واجب برادر دينىات اين است كه از او دريغ ندارى چيزى را كه مفيد دين و دنيايش باشد و كينه از او بر دل نگيرى گرچه خطاكار باشد . وقتى ترا دعوت كرد اجابت دعوت او را بنمائى او را تنها نگذارى وقتى با دشمن روبرو مىشود گرچه دشمن او از نزديكان تو باشد . در بيمارى از او عيادت كن . مؤمنين هرگز دغل باز و مردم آزار و خيانتكار و متكبر و بدزبان نيستند و به اين كارها كسى را وادار نميكنند وقتى اعرابى بدقيافه را ديدى كه با سپاهى جرار مىآيد انتظار فرج براى خود و مؤمنين داشته باش وقتى خورشيد گرفت چشم به آسمان بدار و تماشا كن خدا با تبهكاران چه مىكند براى تو جملاتى مجمل تفسير نمودم صلى الله على محمد و آله\r\n\r\n\r\n","description":"","footnote":"\r\n( 1 ) منظور اينست كه كنيزان اسير واقعا در اختيار امام است و امام بجز شيعه به ديگران اجازه تصرف در آنها را نداده به همين جهت توليد نسل و طلاق آنها غير مجاز است .\r\n","page_name":" 284 ","page_number":284},
  {"content":"\r\n\r\nالاخيار .\r\n8 - دره باهره : حضرت موسى بن جعفر فرمود كار نيك يك رشته و زنجيرى است به گردن شخص كه گشوده نميشود مگر بوسيله پاداش به مثل دادن يا سپاسگزارى ، اگر اجلها ظاهر شوند آرزوها مفتضح ميگردند . هر كه در خانواده‌اى فقير به دنيا آمده ثروت او را مغرور مينمايد ، هر كه از بدى كردن رنج نبرد اميدى باحسان و نيكى از او نيست . به فحاشى نمىپردازند دو نفر مگر اينكه شخصيت عالى به مرتبه پائين فرود مىآيد .\r\n9 - اعلام الدين : حضرت موسى بن جعفر ( ع ) فرمود شايسته‌ترين علم براى تو علمى است كه عملت بوسيله آن اصلاح شود . و لازم‌ترين عمل آن كاريست كه از تو بازخواست در مقابلش مينمايند و لازم‌ترين علمها برايت علمى است كه ترا به اصلاح قلبت راهنمائى كند ، و معايب قلبت را آشكار نمايد و پسنديده‌ترين علمها از نظر عاقبت علمى است كه موجب افزايش اطلاعات زندگى براى تو مىشود . خود را مشغول بعلمى كه ندانستن آن برايت زيانى ندارد مكن و مبادا غافل شوى از علمى كه عدم اطلاع از آن موجب افزايش جهل تو مىشود .\r\nو فرمود هر كس به برادر خود بدى كند به خود بدى كرده .\r\nعبد المؤمن انصارى گفت خدمت حضرت موسى بن جعفر ( ع ) رسيدم محمد بن عبد الله جعفرى نيز حضور داشت من لبخندى زدم امام ( ع ) فرمود او را دوست ميدارى گفتم آرى اما او را فقط در ارتباط با شما دوست ميدارم .\r\nفرمود او برادر تو است و مؤمن برادر پدر مادرى مؤمن است گرچه آن روز از يك پدر متولد نشده باشند . ملعون است كسى كه برادر خود را متهم نمايد ملعون است هر كه به برادر خود غش زند ملعون است هر كه خيرخواه برادر خود نباشد ملعون است هر كه غيبت برادر خود را نمايد .\r\nمردى از انصار پيش هارون الرشيد آمد كه نفيع نام داشت مردى عارف بود عبد العزيز بن عمر بن عبد العزيز هم پشت سر او آمد ، امام موسى بن جعفر ( ع ) نيز در حالى كه سوار بر الاغى بود وارد شد دربان با كمال احترام و عظمت با ايشان بر خورد كرد ، هر كه در آنجا نيز حضور داشت كمال تواضع و احترام را نمود فورى اجازه خواست براى امام . نفيع به عبد العزيز گفت اين پيرمرد كيست ؟ گفت مگر او را نمىشناسى ؟ اين شخص سرور آل ابى طالب موسى بن جعفر ( ع ) است . نفيع گفت\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nعجيبتر از اين مردم نديده‌ام اين قدر احترام ميكنند نسبت به كسى كه اگر قدرت داشته باشد آنها را از تخت به زير ميكشد وقتى خارج شود با او بدرفتارى خواهم كرد و آزرده‌اش ميكنم .\r\nعبد العزيز گفت مبادا اين كار را بكنى كه اينها خانواده‌اى هستند كه اگر كسى به آنها جسارت كند او را جوابى ميدهند كه ننگ و عارش تا ابد برايش ميماند .\r\nامام ( ع ) خارج شد . نفيع از جاى حركت كرد و افسار الاغ امام را گرفت .\r\nگفت شما كه هستى ؟ فرمود اگر از نظر نژادى مىپرسى . من پسر محمد حبيب الله پسر اسماعيل ذبيح الله پسر ابراهيم خليل الله هستم ، و اگر از نظر وطن و محل زندگى مىپرسى اهل شهرى هستم كه خداوند بر تو و مسلمانان واجب كرده حج آن خانه را و اگر از نظر شخصيت مىپرسى به خدا قسم مشركان شهر و ديار و فاميل من ما مسلمانان شهر و ديار فاميل شما را بعنوان برابرى و همطرازى نپذيرفتند بطورى كه گفتند يا محمد بجنگ ما همطرازان خودمان را از قريش بميدان بفرست ، الا غم را رها كن نفيع مهار الاغ را رها كرد در حالى كه دستهايش ميلرزيد و با كمال خوارى كنار رفت عبد العزيز گفت به تو نگفتم .\r\nگفته‌اند هارون الرشيد به حج رفت موسى بن جعفر ( ع ) را مشاهده كرد سوار قاطرى است ، هارون عرضكرد آقا چه كس از نظر شخصيت و نژاد بشما ميرسد سوار بر قاطر شده‌اى .\r\nامام عليه السلام فرمود سر فرود آوردم از بزرگمنشى سوار اسب شدن و خود را برتر از آن داشتم كه خوارى الاغ سوارى را بپذيرم ( به همين جهت سوار قاطر شده‌ام كه حد متوسط بين اسب و الاغ است ) .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nبخش بيست و ششم مواعظ حضرت رضا عليه السلام\r\nتحف العقول صفحه 442 : كلمات قصارى از آن جناب در مورد اين خصوصيات اخلاقى : 1 - حضرت رضا ( ع ) فرمود مؤمن بكمال ايمان نمىرسد مگر اينكه در او سه خصلت باشد : 1 - روشى از خدا . 2 - روشى از پيامبر . 3 - روشى از امام ( ع ) .\r\nاما روشى كه از خدا بايد بياموزد كتمان سر است و اما روشى كه از پيامبر اكرم صلى الله عليه و آله بايد بياموزد مدارا با مردم است و روشى كه بايد از امام فراگيرد شكيبائى و صبر .\r\n2 - و فرمود صاحب نعمت لازم است كه توسعه بر خانواده خود بدهد .\r\n3 - و فرمود عبادت به نماز و روزه زياد نيست عبادت زياد انديشه نمودن در امر خدا است .\r\n4 - و فرموده است از اخلاق انبياء پاكيزگى است .\r\n5 - و فرمود سه چيز از روش پيامبران است : عطر و كوتاه كردن مو و زياد همبسترى « 1 » 6 - فرمود امين به تو خيانت نميكند ولى تو خائن را بامانت پذيرفته‌اى .\r\n7 - و فرمود هر گاه خداوند اراده امرى را بنمايد عقل را از مردم مىگيرد و\r\n\r\n\r\n","description":"","footnote":"\r\n( 1 ) در روايت ديگرى و مخفى نمودن اسرار .\r\n","page_name":" 287 ","page_number":287},
  {"content":"\r\n\r\nكار خود را اجرا مينمايد و اراده‌اش باتمام ميرسد وقتى تمام شد هوش و عقل آنها را برميگرداند آن وقت اظهار نظر ميكنند كه چه شد و از كجا بوجود آمد .\r\n8 - خاموشى يكى از دربهاى حكمت است خاموشى محبت مىآورد و دليل و راهنماى هر نيكى است .\r\n9 - و فرمود هر كار و چيز اضافى احتياج به مقدارى حرف اضافى دارد .\r\n10 - و فرمود برادر بزرگتر بمنزله پدر است .\r\n11 - از امام مشخصات آدمهاى نادان را پرسيدند ، فرمود : كسى كه دلبسته به چيزى است كه او را از خدا باز ميدارد .\r\n12 - امام براى خشك كردن نامه خاك بر آن مىپاشيد و ميفرمود اشكالى ندارد و هر وقت تصميم داشت نيازهاى خود را يادداشت كند مينوشت  بِسْمِ اللَّهِ الرَّحْمنِ الرَّحِيمِ  يادآورى ميكنم ان شاء الله سپس مطالبى را كه به آن نياز داشت يادداشت ميكرد .\r\n13 - وقتى از كسى ياد ميكنى كه حضور دارد با كنيه از او ياد كن ( اشاره به يك نوع احترام است ) اما وقتى غايب است نام او را ببر .\r\n14 - و فرمود دوست هر كس عقل اوست و دشمنش جهل و نادانيش .\r\n15 - و فرمود اظهار دوستى و محبت با مردم نيمى از عقل است .\r\n16 - و فرمود خداوند دشمن قيل و قال و سر و صدا و از بين بردن مال و زياد درخواست كردن است .\r\n17 - و فرمود عقل شخص كامل نميشود مگر در او ده امتياز باشد : 1 - اميد بخير و نيكى او برود . 2 - از شر او در امان باشى . 3 - كار خوب كم ديگران را زياد مىانگارد . 4 - و كار خوب زياد خود را كم ميشمارد . 5 - از تقاضا و درخواست نياز ديگران خسته نميشود . 6 - و در طول زندگى از دانشجوئى ملول نميگردد .\r\n7 - فقر در رابطه با خدا برايش بهتر است از ثروت . 8 - خوارى در رابطه با خدا محبوبتر است نزد او از عزت در ارتباط با دشمن خدا . 9 - گمنامى برايش لذت بخش‌تر از شهرت است سپس فرمود اما دهم چه دهمى عرضكردند دهمى چيست ؟\r\nفرمود دهمى اينست كه با هر كس برخورد كرد بگويد او بهتر از من و پرهيزكارتر است زيرا مردم دو نوعند ، يك دسته واقعا بهتر و پرهيزكارتر از اويند و يك دسته\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nبدتر و پست‌تر . وقتى شخصى را ديد كه از او بدتر و پست‌تر است بگويد شايد خوبى او در باطن است و اين پنهان بودن خوبيش بنفع اوست و خوبى من آشكار است كه اين به ضرر من است اما وقتى كسى را ديد كه از او بهتر و پرهيزكارتر است در مقابلش تواضع مينمايد تا به او برسد اگر چنين بود مقامى ارجمند يافته و واقعا خوب شده و به نيكى ياد مىشود و برتر از اهل زمان خويش ميگردد .\r\n18 - شخصى از آن جناب راجع به اين آيه پرسيد :  وَ مَنْ يَتَوَكَّلْ عَلَى اللَّهِ فَهُوَ حَسْبُهُ  « 1 » .\r\nفرمود توكل درجاتى دارد از آن جمله اينست كه در تمام كارهايت اعتماد به خدا كنى در كارهائى كه نسبت به تو انجام داده هر چه كرده راضى باشى و بدانى كه در مورد تو كوتاهى و كم‌لطفى ننموده و بدانى كه حق با اوست در تمام آن پس توكل بر او مينمائى بتفويض آن به خدا و از آن جمله ايمان به غيبت است مسائلى كه تو از آن اطلاع ندارى علم آن را به خدا مىسپارى و اولياء و امناى خدا و به آنچه آنها ميگويند اعتماد ميكنى و بمسائل ديگرى كه از ناحيه امناى خدا ميرسد .\r\n19 - احمد بن نجم از امام سؤال كرد راجع بعجب و خودپسندى كه عمل را فاسد مىكند فرمود عجب درجاتى دارد از آن جمله اينست كه شخص عمل بد خود را خوب انگارد و خوشش بيايد و خيال كند كار خوبى كرده و نوع ديگر آن اينكه شخص با ايمانى كه به خدا ايمان آورده منت بر خدا داشته باشد با اينكه خدا بر او منت دارد در دينش .\r\n20 - فضل ( شايد وزير مأمون باشد ) گفت به حضرت رضا ( ع ) عرضكردم يونس بن عبد الرحمن مدعى است كه معرفت اكتسابى است فرمود نه اشتباه كرده ، خداوند بهر كه بخواهد ايمان را مىبخشد بعضى اشخاص داراى ايمان مستقر هستند و بعضى ايمانى مستودع دارند ، ايمان مستقر ايمان ثابتى است كه هرگز خدا آن را سلب نميكند و از او نميگيرد و اما مستودع ايمانى است كه به شخص مىدهد بعد از او مىگيرد .\r\n21 - صفوان بن يحيى گفت : از حضرت رضا ( ع ) راجع به معرفت پرسيدم كه آيا مردم در رابطه با معرفت از خود مىتوانند كارى بكنند فرمود نه . عرضكردم آيا\r\n\r\n\r\n","description":"","footnote":"\r\n( 1 ) طلاق : آيه 3 .\r\n","page_name":" 289 ","page_number":289},
  {"content":"\r\n\r\nدر مقابل معرفت پاداش و اجر دارند فرمود آرى خداوند بر آنها لطف نموده و معرفت افاضه كرده و همين طور ميفرمايد و منت مىنهد و پاداش مىبخشد .\r\n22 - فضيل بن يسار گفت از حضرت رضا ( ع ) راجع بافعال بندگان پرسيدم كه آيا آفريده هستند يا غير آفريده ؟ فرمود به خدا قسم آنها آفريده هستند .\r\nمنظورش اينست كه آفريده‌شده‌ى تقديرى هستند نه آفريده شده تكوينى .\r\nسپس فرمود ايمان از اسلام يك درجه برتر است و تقوى يك درجه بالاتر از ايمان است و يقين يك درجه برتر از ايمان است بفرزندان آدم چيزى برتر و بهتر از يقين داده نشده .\r\n23 - از بهترين مردم پرسيدند ؟ فرمود كسانى كه وقتى كار نيكى كنند شادمان ميشوند و اگر گناهى از آنها سرزند استغفار ميكنند وقتى به آنها بدهند سپاسگزارند و اگر گرفتار شوند صبر ميكنند و اگر خشمگين شوند مىبخشند .\r\n24 - از اندازه توكل پرسيدند فرمود از هيچ كس جز خدا نترسى .\r\n25 - و فرمود از سنت است اطعام نمودن موقع ازدواج .\r\n26 - ايمان چهار قسم است : توكل بر خدا و رضا به قضاى او و تسليم فرمانش و تفويض و واگذارى به خدا عبد صالح ( مؤمن آل فرعون ) گفت :  وَ أُفَوِّضُ أَمْرِي إِلَى اللَّهِ   فَوَقاهُ اللَّهُ سَيِّئاتِ ما مَكَرُوا  « 1 » .\r\n27 - و فرمود پيوند نما با خويشاوندت گرچه با يك شربت آب باشد و بهترين چيزى كه پيوند با خويشاوند مينمائى خوددارى از آزار است و در قرآن مىفرمايد  لا تُبْطِلُوا صَدَقاتِكُمْ بِالْمَنِّ وَ الْأَذى  « 2 » .\r\n28 - و فرمود از علامات فقه : علم و حلم و خاموشى درى از درهاى حكمت است . خاموشى محبت مىآورد و دليل بر نيكى است .\r\n29 - و فرمود كسى كه در پى افزايش زندگى است كه خانواده خود را نگهدارد پاداشش از مجاهد و پيكارجو در راه خدا بيشتر است .\r\n30 - عرض كردند چگونه صبح كرديد فرمود صبح كردم در حالى كه مدت مرتب كم مىشود و اعمالم محفوظ است و مرگ گريبانگير و آتش پشت سرمان و نميدانم با ما\r\n\r\n\r\n","description":"","footnote":"\r\n( 1 ) غافر : آيه 44 .\r\n( 2 ) بقره : آيه 266 .\r\n","page_name":" 290 ","page_number":290},
  {"content":"\r\n\r\nچه معامله مىشود .\r\n31 - فرمود پنج چيز است كه در هر كس نباشد اميد چيزى در دنيا و آخرت از او نبايد داشت .\r\n1 - كسى كه در نهاد او اعتماد نباشد و كرم در سرشتش و استحكام در آفرينش او و نجابت در نفسش و ترس از خدا .\r\n32 - و فرمود هرگز دو گروه با هم روبرو نميشوند مگر اينكه نصرت با گروهى است كه عفو و بخشش بيشتر داشته باشد .\r\n33 - فرمود سخاوتمند از غذاى مردم مىخورد تا از غذايش بخورند و بخيل از غذاى مردم نميخورد تا از غذاى او نخورند .\r\n34 - و فرمود ما خانواده‌اى هستيم كه معتقديم وعده‌اى كه داديم دينى است بر گردنمان چنانچه پيامبر اكرم ( ص ) انجام داد .\r\n35 - فرمود زمانى بر مردم خواهد آمد كه سلامتى بده قسمت تقسيم مىشود و نه قسمت آن در كناره‌گيرى از مردم و يك قسمت در خاموشى است .\r\n36 - معمر بن خلاد گفت : خدا فرجت را برساند امام ( ع ) به او فرمود ، معمر اين فرج شما است اما من به خدا سوگند برايم سفره‌ايست كه درون آن مقدارى خورش است و آن را مهر و موم نموده‌اند .\r\n37 - و فرمود كمك نمودن به ناتوان بهترين صدقه است .\r\n38 - و فرمود بنده حقيقت ايمان را تكميل نمىنمايد مگر اينكه در او سه خصلت باشد : تفقه و اطلاعات دينى و نيكو اندازه داشتن در زندگى ( كه بجا خرج كند ) و شكيبائى بر مصيبتها .\r\n39 - بابى هاشم داود بن قاسم جعفرى فرمود : داود ما را حقى است بر شما بواسطه انتساب به پيامبر ( ص ) و شما را حقى است بر ما هر كس حق ما را بشناسد حق او نيز لازم مىشود هر كس عارف به حق ما نباشد حقى بر ما ندارد .\r\n40 - روزى حضرت رضا ( ع ) در مجلس مأمون بود فضل بن سهل ذو الرياستين نيز حضور داشت صحبت از شب و روز شد كه كداميك جلوتر آفريده شده . فضل اين سؤال را از حضرت رضا ( ع ) كرد ، امام فرمود مايلى جواب آن را از قرآن بدهم يا از روى حساب خودت ، گفت اول از روى حساب بدهيد ، فرمود مگر شما نميگوئيد طالع دنيا سرطان است و كواكب در نقطه شرف خود بوده‌اند گفت چرا فرمود پس\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nزحل در ميزان و مشترى در سرطان و مريخ در جدى و زهره در حوت و قمر در ثور و شمس در وسط آسمان در حمل بوده و اين امكان ندارد مگر در روز ، گفت صحيح است .\r\nفرمود اما از قرآن خداوند ميفرمايد :  لَا الشَّمْسُ يَنْبَغِي لَها أَنْ تُدْرِكَ الْقَمَرَ وَ لَا اللَّيْلُ سابِقُ النَّهارِ  يعنى روز قبل از شب بوده .\r\n41 - على بن شعيب گفت خدمت حضرت رضا ( ع ) رسيدم فرمود يا على چه كس از همه بهتر زندگى مىكند ؟ گفتم سرور من شما بهتر از من مىدانيد فرمود يا على هر كس زندگى ديگران خوب بگذرد از زندگى او يا على چه كس از همه بدتر زندگى مىكند باز عرضكردم شما بهتر ميدانيد فرمود هر كه از زندگى او ديگرى بهره نبرد .\r\nفرمود يا على قدر همسايگى با نعمتها را بدان كه آنها وحشى و غير قابل انس هستند از گروهى كه فاصله گرفتند ديگر برنميگردند .\r\nفرمود يا على بدترين مردم كسى است كه بخشش و عطائى نكند و تنها بخورد و بنده‌ى خود را بزند .\r\n42 - مردى در روز عيد فطر عرضكرد به آن جناب من روزه‌ام را امروز باز كردم با خرما و خاك قبر فرمود جمع بين سنت و بركت كرده‌اى .\r\n43 - فرمود به ابو هاشم جعفرى اى ابا هاشم عقل لطف و مرحمتى است از جانب خدا و ادب داشتن تحمل يك مشقت است هر كس با زحمت ادب را نگهدارد قادر بر آن مىشود اما هر كه به زحمت بخواهد عقل بدست آورد جز جهل او افزوده نميشود .\r\n44 - احمد بن عمر و حسين بن زيد گفتند خدمت حضرت رضا ( ع ) رسيديم عرضكرديم يا ابن رسول الله ما زندگى خوبى داشتيم و روزى فراخ ولى اوضاع تغيير كرد دعا بفرمائيد خداوند نعمتهاى از دست رفته ما را برگرداند .\r\nفرمود ميخواهيد چه بشويد پادشاه ؟ مايليد مانند طاهر ( ذو اليمنين فرمانده كل قواى مأمون و هرثمه ( نيز يكى از سرلشكران او بود ) بشويد اما مخالف اين اعتقادى كه داريد باشيد ، گفتم به خدا قسم هرگز ميل ندارم دنيا برايم پر از طلا و نقره باشد و از اين اعتقادى كه دارم برگردم .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nفرمود خداوند در قرآن كريم ميفرمايد  اعْمَلُوا آلَ داوُدَ شُكْراً وَ قَلِيلٌ مِنْ عِبادِيَ الشَّكُورُ  « 1 » . خوش گمان به خدا باش هر كس حسن ظن به خدا داشته باشد خداوند مطابق گمانش براى او فراهم مىكند هر كس به مقدار كم رزق راضى باشد عمل كم از او پذيرفته مىشود و هر كس بكم حلال راضى شود رنجش سبك ميگردد و خانواده خود را در نعمت قرار داده و خدا به او بينش درد دنيا و دواى آن را داده و او را سالم به بهشت برين مىبرد .\r\n45 - ابن سكيت گفت امروز حجت براى مردم چيست امام فرمود عقل است كه بوسيله آن راستگو شناخته مىشود و تصديق ميگردد و كاذب نيز شناخته ميگردد و تكذيب مىشود . ابن سكيت گفت به خدا قسم اينست جواب .\r\n46 - و فرمود مرد دست ديگرى را نميبوسد زيرا بوسيدن دست مثل نماز خواندن براى اوست « 2 » .\r\n47 - فرمود مادر لب فرزندش را مىبوسد و خواهر صورت را و امام پيشانى را .\r\n48 - و فرمود بخيل آسايش ندارد و حسود لذت و پادشاهان وفا و دروغگو جوانمردى .\r\n2 - امالى ج 2 ص 98 : عباس بن مأمون از پدر خود نقل كرد كه حضرت رضا ( ع ) به من فرمود سه چيز وابسته بسه چيز است مشقت روزگار بر شخصى كه ابزار و ادوات كامل دارد و محروميت زياد براى كسى كه در صنعت عقب مانده باشد و دشمنى مردم عوام بر اهل معرفت .\r\n3 - قصص الأنبياء خطى : محمد بن عبيده گفت خدمت حضرت رضا ( ع ) رسيدم فرستاد از پى صالح بن سعيد با هم در خدمت آن جناب بوديم شروع به موعظه نموده فرمود : عابد در بنى اسرائيل به اين مقام نميرسيد مگر اينكه ده سال بخاموشى بگذراند وقتى ده سال خاموش بود عابد ميشد . بعد\r\n\r\n\r\n","description":"","footnote":"\r\n( 1 ) سباء : آيه 12 منظور اينست كه شكر نعمتهاى خود را مينمايند .\r\n( 2 ) در كافى ج 2 ص 185 از حضرت صادق نقل مىكند هيچ كس سر و دست ديگرى را نمىبوسد مگر دست پيامبر يا كسى كه با اين بوسه منظورش پيامبر باشد .\r\n","page_name":" 293 ","page_number":293},
  {"content":"\r\n\r\nفرمود حضرت باقر ( ع ) فرمود چنان خوب باش كه بدى ندارد و برگى باش كه خار ندارد و نه خارى باشى كه برگ ندارد و بدى باشى كه خوبى ندارد بعد فرمود خداوند دشمن قيل و قال و از بين بردن مال و زياد سؤال كردن است .\r\nسپس فرمود بنى اسرائيل سخت گرفتند خداوند نيز بر آنها سخت گرفت موسى به آنها گفت يك گاو بكشيد گفتند چه رنگ باشد پيوسته سخت‌گيرى ميكردند تا گاوى را كشتند كه پوستش پر از طلا شد سپس فرمود على بن ابى طالب ( ع ) ميفرمود حكماء حكمت را نابود كردند وقتى آن را بنااهل سپردند .\r\nقسمت اول شماره 4 در مواعظ حضرت موسى بن جعفر شماره 18 و 19 گذشت .\r\nحضرت رضا ( ع ) فرمود از خداوند عافيت دنيا و آخرت بخواهيد من روايت ميكنم از موسى بن جعفر ( ع ) كه فرمود نعمت پنهان وقتى داشته باشى به آن توجه ندارى وقتى از دست رفت قدرش را خواهى دانست .\r\nاز موسى بن جعفر ( ع ) روايت ميكنم كه فرمود اگر من جوانى از جوانان شيعه را بيابم كه بدنبال اطلاعات دينى نميرود با شمشير او را ميزنم و در روايت ديگر بيست شلاق نقل كرده‌اند و فرمود فقاهت بياموزيد و گر نه شما اعراب نادانيد .\r\nو روايت شده كه فرمود مقام فقيه در اين زمان مانند انبيا است در بنى اسرائيل و روايت شده كه براى فقيه استغفار مىكند ملائكه آسمان و اهل زمين و وحوش و طيور و ماهىهاى دريا .\r\nميانه‌روى را در فقر و ثروت از دست ندهيد و نيكى را چه كم و زياد فراموش ننمائيد كه خداوند تبارك و تعالى يك نصفه خرما را چنان بزرگ مىنمايد كه روز قيامت مانند كوه احد مىآيد .\r\nاز حرص و حسد بپرهيزيد زيرا اين دو صفت امتهاى پيشين را نابود كرده از بخل بپرهيزيد زيرا بخل بيمارى است كه در آزادمرد و مؤمن يافت نميشد چون بخل خلاف ايمان است تقيه را از دست ندهيد كه روايت شده هر كس تقيه نداشته باشد دين ندارد و روايت شده كه تارك تقيه كافر است و روايت شده : كه تقيه كن حتى جايى كه معمولا تقيه نميكنند تقيه روش دينى بوده از ابتداى روزگار تا آخر آن\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nو روايت شده كه حضرت صادق ( ع ) روزى در بازار راه مىرفت پشت سر آن جناب حضرت موسى بن جعفر بود مردى جامه موسى بن جعفر ( ع ) را كشيد و پرسيد اين شخص كيست ؟ فرمود نميدانم .\r\nبديدن يك ديگر برويد و هم را دوست داشته باشيد و دست يك ديگر را بفشاريد و با هم خشم نگيريد و بهم سخن ناروا نگوئيد كه روايت شده دو نفر كه با همچنين باشند اهل جهنمند . مبادا مردم را بدوشيد بوسيله آل محمد ( ص ) زيرا زندگى كردن بدين وسيله كفر است . روزى كم را كم نشماريد كه از روزى زياد محروم ميشويد سعى كنيد در كارهايتان كتمان داشته باشيد در امور دين و دنيا روايت شده كه افشاگرى كفر است ، و روايت شده كسى كه افشاى اسرار مىكند با قاتل شريك است و روايت شده كه هر چه از دشمن پنهان ميدارى دوست تو هم بر آن مطلع نشود .\r\nمبادا از حق خشمگين شويد وقتى بگوشتان رسيد و مبادا دنيا شما را فريب دهد زيرا دنيا بصلاح شما رفتار نميكند چنانچه خوب رفتار نكرد با پيشينيان كه دل به او بسته بودند و روايت شده كه دنيا زندان مؤمن و قبر خانه اوست و بهشت جايگاهش ولى دنيا براى كافر بهشت و قبر زندان و جهنم جايگاه اوست راستگوئى را از دست ندهيد ، مبادا دروغ گوئيد كه دروغ شايسته دروغگويان است ، زياد به ياد مرگ باشيد .\r\nروايت شده كه ياد مرگ بهترين عبادت است . زياد صلوات بر محمد و آلش بفرستيد و زياد دعا كنيد براى مؤمنين و مؤمنات در دل شبهاى تار و روزها زيرا صلوات بر محمد و آل از بهترين اعمال خوب است شدت علاقه نشان دهيد بر رفع نيازمنديهاى مؤمنين و شادكردن آنها و بر طرف نمودن ناراحتى از ايشان زيرا بعد از انجام واجبات هيچ عملى بهتر از مسرور كردن مؤمن نيست .\r\nمبادا اعمال نيك را باتكاى حب و دوستى آل محمد صلى الله عليه و آله رها كنيد و مبادا دوستى آل محمد را باتكاى اعمال صالح از دست بدهيد زيرا هيچ كدام از اين دو به تنهائى پذيرفته نميشود .\r\nبدانيد سرآمد بندگى و اطاعت خدا تسليم در مقابل چيزهائى است كه نمىفهميم .\r\nچنانچه سرآمد گناهان رد بر آنها است . خداوند مردم را آزمايش مىكند به اطاعت نمودن در چيزهائى كه مىفهمند و چيزهائى كه نمىفهمند تا حجت لازم\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nآيد و شبهه بر طرف شود از خدا بپرهيزيد و سخن استوار بگوئيد تا اعمال شما را اصلاح نمايد و داخل بهشتى كند شما را كه داراى نهرهاى جارى و منزلهاى عالى است در بهشت عدن ، مبادا خير دنيا از دست شما برود زيرا نميتوان بآخرت رسيد مگر بوسيله دنيا .\r\n5 - فقه الرضاء روايت رسيده بما كه نگاه كن به كسى كه از تو در قدرت پائين‌تر است و نگاه نكن به كسى كه بالاتر از تو است ، اين عمل براى تو شايسته‌تر است و بيشتر سزاوار افزايش نعمت ميشوى . بدان عمل دائم كم با يقين و بينش در نزد خدا بهتر است از عمل زياد بدون يقين و با كوشش .\r\nبدان ورعى سودمندتر از ترك كارهاى حرام و خوددارى از آزار مؤمنين نيست ، و هيچ زندگى گواراتر از اخلاق خوب نيست و مالى سودمندتر از قناعت و نادانى زيان‌دارتر از خودپسندى مبادا با دانشمندان بخصومت پردازى و نه آنها را به بازى بگير و نه با ايشان جنگ كن و نه از آنها كناره بگير .\r\nو روايت بما رسيده هر كه ستم را بپذيرد سپاس نعمت را نخواهد داشت . از موسى بن جعفر ( ع ) روايت ميكنم كه فرمود خداوند رحمت كند آن شخصى را كه علاقه مردم را بما افزايش دهد نه موجب افزايش دشمنى مردم با ما شود به خدا سوگند اگر سخنان نيكوى ما را نقل كنند و روايت نمايند باعث عزت و شرافت آنها مىشود و هيچ كس نميتواند بر آنها خورده بگيرد .\r\nو روايت ميكنم از پدرم موسى بن جعفر ( ع ) كه فرمود تقوى و ورع و كوشش و اداى امانت و راستگوئى و حسن جوار و همسايگى را از دست ندهيد اينست مطالبى كه حضرت محمد ( ص ) آورده نماز در ميان عشاير و محله خود بخوانيد و با خويشاوندان ارتباط داشته باشيد و بعيادت بيماران خود برويد و به تشييع جنازه‌هاى خويش برويد ، موجب آرايش و افتخار ما بشويد نه باعث ننگ و عار ما . ما را مورد محبت مردم قرار دهيد نه مردم را با ما دشمن كنيد . هر نوع دوستى را بجانب ما جلب نمائيد و هر بدى را از ما دفع كنيد هر سخن خوبى كه در باره ما بگويند شايسته آن هستيم و هر نسبت بدى كه بما بدهند چنين نيستيم  الْحَمْدُ لِلَّهِ رَبِّ الْعالَمِينَ  .\r\nو روايت شده كه مردى به حضرت صادق ( ع ) عرضكرد يا ابن رسول الله مروت در چيست ؟ فرمود در اينكه خدا ترا نبيند جايى كه نهى كرده و خدا ترا غايب نبيند جايى كه امر كرده .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n6 - كشف الغمه : آبى در نثر الدرر مىنويسد : از حضرت رضا ( ع ) مشخصات زاهد را پرسيدند فرمود خود را بهدف مىرساند بدون زاد و توشه كافى ، آماده مرگ است و از زندگى دلتنگ از معنى قناعت پرسيدند فرمود : قناعت مجموعه صفاتى است از اين قبيل : 1 - خويشتن‌دارى و براى خود ارزش قائل شدن . 2 - رها كردن پىگيرى از گرفتاريهاى افزايش‌طلبى و بندگى و بردگى اهل دنيا را نمودن طريق قناعت را نمىسپارد مگر دو نفر كسى كه سرباز مىزند از دنيا براى پاداش آخرت يا شخص كريمى كه خود را آلوده نميكند به برخورد با مردمان پست .\r\nمردى از شستن دست در هنگام غذا خوددارى كرد در حضور امام ( ع ) به او فرمود دستت را بشوى كه شستن اولى بنفع ما است و شستن دومى براى تو سودمند است اگر خواستى آن را ترك كن .\r\nامام ( ع ) در تفسير اين آيه :  فَاصْفَحِ الصَّفْحَ الْجَمِيلَ  « 1 » فرمود يعنى بخشيدن بدون سرزنش و در آيه  خَوْفاً وَ طَمَعاً  « 2 » فرمود ترس براى مسافر است و طمع براى كسى كه مقيم است .\r\n7 - از تذكره ابن حمدون : امام ( ع ) فرمود هر كس خشنود باشد از خدا به روزى كم خداوند نيز از او راضى مىشود به عمل كم . شخص نميتواند از گردابهاى گرفتارى بد رهائى يابد با پيمان‌شكنى و از چنگال عقوبت رهائى ندارد كسى كه با حيله به ستمگرى مىپردازد و فرمود مردم دو نوعند كسى كه به اندازه لازم دارد ولى نفس او را كفايت نميكند و جوينده‌اى كه پيدا نميكند .\r\n8 - اختيار رجال كشى ص 500 : حسين بن مهران نامه‌اى به حضرت رضا ( ع ) نوشت او مردى بود واقفى مذهب ( كسانى كه امامت حضرت رضا را قبول نكردند ) و در اعتقاد خود مشكوك بوده در نامه خود حضرت رضا ( ع ) را راهنمائى ميكرد كه چنين و چنان كن و چنين نكن .\r\nامام ( ع ) در جواب او نامه‌اى نوشت ابتدا براى اصحاب نسخه آن نامه را فرستاد تا نسخه‌بردارى كنند مبادا حسين بن مهران جواب نامه را پنهان نمايد .\r\nهر وقت مطلبى را مايل بود بماند و از دست نرود همين كار را مىكرد جواب امام ( ع ) اينست .\r\n\r\n\r\n","description":"","footnote":"\r\n( 1 ) غافر : آيه 84 .\r\n( 2 ) رعد : آيهء 13 .\r\n","page_name":" 297 ","page_number":297},
  {"content":"\r\n\r\n بِسْمِ اللَّهِ الرَّحْمنِ الرَّحِيمِ  : خدا بما و تو عافيت عنايت كند نامه‌ات رسيد كه يادآورى كرده بودى از آن شخصى كه به او جنايت شده و متضرر گرديده در آن نامه قيد كرده‌اى كه او را گرفته‌اى و به من تذكر ميدادى كه چگونه با من برخورد ميكنى در باره او و ديگرى را برايم ميفرستى استدلال زياد نموده بودى و بكوردلى افتاده‌اى مايلى تو نيز وارد همان كار شوى .\r\nميگفتى او در مورد من به نظر و عقيده خود بنفع خويش عمل كرده و ميخواسته مردم به او تمايل پيدا كنند و كار بدست او باشد و هرطور مايل است عمل نمايد و خيال ميكرده كه من نيز پيرو او خواهم بود در صلاحديدهائى كه اظهار داشته تو خود نيز مرا به نظر خويش راهنمائى ميكنى كه پس از تو چگونه رفتار كنم . اين جريان درست نميشود مگر بيكى از دو صورت يا بپذيرم به همين صورتى كه هست يا به آنها هر چه مايلند بدهم و كار را تمام نمايد و گر نه در نظر ما كار صحيحى نيست و مردم اموالى كه در اختيار دارند واگذار نخواهند كرد و آنها را مىبرند . و كار با عقل و نظر تو درست نميشود و در مورد آنچه به آنها داده‌اى برأى و مشورت كارى نكن زيرا كار بدست خداى يكتا است او هر چه بخواهد انجام مىدهد در مورد مردم . هر كه را خدا هدايت كند گمراه‌كننده ندارد و هر كه را گمراه كند هدايت‌كننده و براى او رهبرى نخواهى يافت .\r\nگفته‌اى در باره آنها با حيله و نيرنگ بازى رفتار كن چگونه ميتوانى حيله كنى با اينكه خداوند ميفرمايد :  وَ أَقْسَمُوا بِاللَّهِ جَهْدَ أَيْمانِهِمْ لا يَبْعَثُ اللَّهُ مَنْ يَمُوتُ بَلى وَعْداً عَلَيْهِ حَقًّا  في التورية و الانجيل تا اين قسمت آيه  وَ لِيَقْتَرِفُوا ما هُمْ مُقْتَرِفُونَ  .\r\nاگر نظر آنها را بپذيرى راه مىآيند و تسليم ميشوند ولى من كارى را در مورد آنها انجام دادم كه تو نپذيرفتى و آنها نيز نپذيرفتند و خداوند زندگى مرا ادامه بخشيد و اين كار را باميد اصلاح كردم چون امير المؤمنين ( ع ) فرمود : نزديك شويد بپرسيد شخص دانا افاضه مينمايد و بهره‌مند مىكند دست بر شكم خود ماليد و فرمود : اين شكم را پر از طعام نكرده‌ام پر از علم است به خدا قسم آيه‌اى نازل نشده در خشكى و دريا و بيابان و كوه جز اينكه من مطلعم و ميدانم در باره چه كس نازل شده و به جهت فرمايش امام صادق ( ع ) كه فرمود : شكايت اهل مدينه را به خدا ميكنم من در ميان آنها همچون موى تن هستم كه سترده مىشود ، مىخواهند زبان\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبه حق باز نكنم به خدا تا زنده باشم حق را ميگويم وقتى حقيقتى را بگويم منظورم حفظ خون شما و برقرارى اجتماع شما است تا اسرارمان بدست ديگران نيافتد . با اينكه پيامبر اكرم فرمود سرى است كه خدا بجبرئيل سپرده و جبرئيل به محمد و محمد بعلى و على بهر كس كه بخواهد . سپس اضافه نمود كه حضرت باقر ( ع ) فرمود بعد شما اين سخنان را ميان كوچه و بازار با هم صحبت ميكنيد . من خواستم پس از درگذشت امام موسى بن جعفر ( ع ) اجتماع شما بهم نخورد و پناه بنااهل نبريد و سؤالهاى خود را از غير امام نكنيد كه موجب هلاك و نابودى شما شود چقدر مردم را دعوت به پيروى از خود نمودند با اينكه شايستگى نداشتند .\r\nبعد شما گفتيد اگر موسى بن جعفر تعيين كرده بود بايد ثابت ميشد و به ديگرى كار واگذار نميشد در جواب گفتم كه تقيه وظيفه او بود اما وقتى از او بپرسند جواب لازم مىشود و پيش‌آمدى شد كه گمان ميكنيد در مورد آن شما را سرزنش ميكنند كار حواله به غير شما شده است و بر شما لازم است از او پيروى كنيد و شما هر چه به نظر و عقل خودتان جور درمىآيد از پيش گرفتيد چون خيال ميكرديد كار ما اصلاح نخواهد شد اگر بگوئيد چنين نيست و كار بشما واگذار شده امر پروردگار خود را پشت سر انداخته‌ايد و من هرگز پيروى از شما نخواهم كرد زيرا گمراه خواهم بود .\r\nچاره‌اى نيست بايد شما نيز مانند پيشينيان گرفتار همان جريانها بدون هيچ تفاوت بشويد و آنچه ملاحظه كرديد كه جلوگيرى شد در مرتبه اول از تصريح و از جواب در مرتبه آخر بواسطه شفاى دلهاى شما است و براى از بين بردن شكتان و اين مسائل چنين نيست كه از دل شما برود مگر اينكه خداوند بخواهد اگر همه مردم بتوانند ميخواهند ما را دوست داشته باشند و عارف به حق ما باشند و تسليم دستورمان ولى خداوند هر چه بخواهد انجام ميدهد و هر كه را مايل باشد هدايت مينمايد .\r\nاگر در اين گفت شنودها بهره‌اى بر شما باشد به مقدار كافى دليل و سخنان عبرت‌انگيز قبلا براى شما گوشزد كردم . زياد سؤال كردن در نظر ما كار خوبى نيست و آنها كه پيوسته سؤال ميكنند مايلند رخنه‌اى بيابند و شبهه ايجاد كنند هر كه انتظار شبهه‌اى داشته باشد خدا او را به خود واميگذارد تو و دوستانت خيال نكنيد كه من نظر شما را پذيرفته‌ام اگر بخواهم خاموش ميشوم اين مربوط به من است نه آنچه شما اظهار نظر ميكنيد ، شما فلان و فلان مطلب را نميدانيد چون ما\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nدر مورد اين مطلب يقين داريم و شما مشكوك هستيد « 1 » .\r\n9 - كتاب عدد قويه بنقل از كتاب ذخيره : حضرت رضا ( ع ) فرمود هر كه حساب خود را برسد سود ميبرد و هر كه غافل از نفس خود باشد زيان مىكند . هر كه بترسد در امان است و هر كه پند بگيرد بصير مىشود و هر كه بصير شود ميفهمد ، و هر كه بفهمد ميداند . دوست نادان در رنج است ، و بهترين مال ثروتى است كه موجب نگهدارى آبروى انسان شود . بهترين عقل شناختن نفس خويش است مؤمن وقتى خشمگين شود خشم او را از حق خارج نميكند و وقتى خشنود باشد خشنودى او را به باطل نمىكشاند و وقتى قدرت پيدا كرد بيشتر از حق خود نميگيرد .\r\nو فرمود مردمان شرور كشندگان انبياء هستند و عامه اسمى مشتق از عمى و كورى است . خداوند به اين اكتفا نكرد كه آنها را تشبيه به چهارپايان كند فرمود :\r\n بَلْ هُمْ أَضَلُّ سَبِيلًا  « 2 » بلكه آنها از چهارپا گمراه‌ترند .\r\nو فرمود كه مأمون به من گفت آيا شعرى از حفظ دارى . گفتم زياد گفت بهترين شعرى كه در مورد حلم در حفظ داريد بخوانيد اين شعر را خواندم .\r\n اذا كان دونى من بليت بجهله * ابيت لنفسى ان اقابل بالجهل\r\nو ان كان مثلى في محلى من النهى * هربت لحلمى كى اجل عن المثل\r\nو ان كنت ادنى منه في الفضل و الحجى * عرفت له حق التقدم و الفضل \r\nمأمون گفت گوينده اين شعر كيست گفتم يكى از جوانان ما ، درخواست كرد بهترين شعر را در باره سكوت در مقابل نادان بخوانم اين شعر را خواندم .\r\n انى ليهجرنى الصديق تجنبا * فاريه ان لهجره اسبابا\r\nو اراه ان عاتبته اغريته * فارى له ترك العتاب عتابا\r\nو اذا أتيت بجاهل متحلم * يجد المحال من الامور صوابا\r\nاوليته عنى السكوت و ربما * كان السكوت عن الجواب جوابا « 3 » \r\n\r\n\r\n","description":"","footnote":"\r\n( 1 ) نسخه اين نامه داراى عبارتهاى اشكال‌دار بود كه ترجمه را با ابهام مواجه ميكرد و تصحيح‌كنندهء نسخه عربى آن نيز اعتراف به عبارتهاى مغشوش و غير قابل تصحيح آن نموده و ترجمهء نامه زياد مورد استفاده نبود .\r\n( 2 ) فرقان آيه 47 .\r\n( 3 ) خلاصه ترجمه شعر : دوست گاهى از من فاصله ميگيرد مىبينم دوريهاى او علتهائى دارد مىبينم اگر او را سرزنش كنم بدشمنى وادارش كرده‌ام و ترك سرزنش را سرزنشى مىبينم وقتى گرفتار نادانى كه خود را حليم نشان ميدهد و كار محال را درست ميداند بشوم سكوت اختيار ميكنم گاهى بساكت شدن از جواب خود جوابى است .\r\n","page_name":" 300 ","page_number":300},
  {"content":"\r\n\r\nگفت گوينده اين شعر كيست گفتم يكى از جوانان ما ، و از كتاب نزهت ( بعضى از جملات اين قسمت قبلا ترجمه شده از جهت رفع تكرار از ترجمه مجدد خوددارى مىشود ) .\r\nفرمود هر كس خوبى او زياد باشد بوسيله آن خوبيها مورد ستايش قرار ميگيرد و بىنياز از به خود باليدن است بواسطه ذكر آنها هر كه خدا را به مخلوق تشبيه كند مشرك است و هر كه به خدا چيزى را نسبت دهد كه نهى شده كافر به اوست كسى كه گوش بنظريه تو در مورد صلاح خويش نميدهد به حرف او گوش مده و منتظر اين باش كه يك گرفتارى او را اصلاح نمايد . هر كس كارى را از راهش بجويد نخواهد لغزيد و اگر لغزشى او را فراگيرد چاره را از دست نخواهد داد .\r\nبا سلطان رفت و آمد نميكند در ابتداى سلطنت او و اضطراب مملكتى ( منظور اينست كه قبل از استقرار حكومت احتمال سقوط و زيانهائى از اين ناحيه است ) .\r\nبحسن بن سهل در تسليت او فرمود . تبريك گفتن بواسطه ثواب آينده بهتر است از تسليت گفتن براى مصيبت زودگذر .\r\nو فرمود هر كه با مردم راست بگويد از او خوششان نمىآيد ( زيرا راستگوئى او موجب عيبجوئى آنها مىشود ) تهيدستى كليد ناراحتى است .\r\nدلها گاهى روى مىآورند و گاهى پشت ميكنند . زمانى سر كيف و گاهى ناتوان و ضعيف هستند . وقتى روى آورد بينا و بصير است اما وقتى برگردد وامانده و افسرده است . پس توجه نمائيد هنگام اقبال و سركيفى و نشاط استفاده نمائيد ، ( يعنى وقتى به خدا روى مىآورند و نشاط دارند شما موقعيت را مغتنم شماريد با عبادت كردن ) . و رها كنيد آنها را هنگام برگشت و ضعف و سستى . كار نيك بىفايده است وقتى فراوان باشد .\r\nصوفيها گفتند مأمون اين خلافت را به تو واگذاشت و تو شايسته‌ترين مردم به خلافت بودى لازم است در چنين موقعيتى لباس پشمينه بپوشى و از پوشيدنيهاى خشن و زبر استفاده كنى . در جواب آنها فرمود : واى بر شما از امام بايد عدالت و\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nدادگرى خواست حرف راست بگويد و حكومت بعدل بكند و بوعده خود وفا نمايد و كار نيك معلوم است كه چيست . خداوند در قرآن كريم ميفرمايد :  قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ  يوسف صديق لباس ديباى زربفت مىپوشيد و بر تخت فرعون تكيه ميزد .\r\nمأمون كه تصميم كشتن شخصى را داشت به او فرمود : بخشش موجب افزايش عزت تو مىشود . مأمون از آن شخص چشم پوشيد .\r\nيكى از اصحاب عرضكرد روايت كرده‌اند كه امام صادق ( ع ) فرموده است :\r\n\" لا جبر و لا تفويض بل امر بين الامرين \" معنى آن چيست . فرمود هر كس معتقد باشد كه خداوند اختيار مردم و رزق و روزى را بيكى از بندگان واگذار نموده او قائل به تفويض است . گفتم معتقد به اين عقيده مشرك است فرمود آرى و هر كه قائل به جبر باشد به خدا ستم كرده گفتم پس ( امر بين امرين چيست فرمود اعتقاد باينكه بنده اختيار دارد و ميتواند آنچه خدا امر كرده انجام دهد و از منهيات خوددارى كند .\r\nشخصى در حضور امام گفت خداوند كارهاى مردم را بخودشان واگذاشته .\r\nفرمود آنها ضعيف‌تر و كوچكتر از اين هستند . گفت پس مجبور كرده آنها را فرمود خدا عادلتر و بزرگتر است از نسبت دادن چنين كارى به او . گفت پس شما چه ميگوئيد .\r\nفرمود ما ميگوئيم خدا آنها را امر و نهى كرده و قدرت بر انجام و ترك داده .\r\nفضل بن حسن بن سهل گفت آقا آيا مردم در كارهاى خود مجبورند ؟ فرمود خدا عادلتر از اينست كه اجبار كند و بعد عذاب نمايد گفت پس آزادند ؟ فرمود خدا حكيم‌تر از آنست كه بنده‌اش را رها كند و او را به خود واگذارد .\r\nفرمود با سلطان مصاحبت با ترس و با دوست با تواضع و با دشمن با احتياط و با مردم به روى خوش . از مشيت و اراده پرسيدند فرمود مشيت تصميم نسبت بكارى است و اراده تمام كردن آن . مرگ آفت آرزو است كار نيك ذخيره پايدار است .\r\nنيكوكارى غنيمت شخص دورانديش است . تفريط و نابود كردن موقعيت مصيبتى است براى شخص صاحب قدرت . بخل شخصيت را درهم ميشكند . عشق و علاقه موجب ناراحتىها است بهترين اخلاق و عاليترين صفت انجام كار نيك است و فريادرسى گرفتار و رسانيدن شخص آرزومند است بآرزويش و تصديق نمودن اميد اميدوار و افزودن دوست در زندگى و گريه‌كننده بعد از مرگ .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nاز كتاب درر فرمود : مردم بپرهيزيد از خدا در باره نعمتهائى كه بشما ارزانى داشته مبادا موجب شويد نعمتها از شما فرار كنند بلكه دوام آنها را با اطاعت خدا و شكر بر نعمتها و لطفهايش بجوئيد ، بدانيد كه شما سپاسگزارى نميكنيد بعد از ايمان به خدا و پيامبرش و اعتراف بحقوق اولياى خدا از آل محمد صلى الله عليه و آله به چيزى بهتر از كمك به برادران مؤمن خود در مسائل دنيا كه راهى است بسوى بهشت برين هر كه چنين كارى را بكند از اولياى خاص خدا است « 1 » .\r\nتواضع داراى درجاتى است . يك قسمت آن اينست كه شخص قدر نفس خود را بداند و آن را در مقام و موقعيت خودش قرار دهد با قلبى سليم دوست ندارد نسبت به كسى كارى را مگر مشابه آنچه براى خود دوست دارد انجام شود اگر نسبت به او بدى كنند آن را با خوبى مىپوشاند . خشم خود را فرومىخورد و از مردم ميگذرد خداوند نيكوكاران را دوست ميدارد .\r\nشماره 10 مكرر شده .\r\n11 - كنز الفوائد كراجكى حضرت رضا ( ع ) فرمود هفت چيز بدون هفت چيز ديگر مسخره است : 1 - هر كه با زبان استغفار كند ولى با دل پشيمان نباشد خود را مسخره كرده . 2 - هر كه از خدا توفيق بخواهد و كوشش ننمايد خود را مسخره كرده 3 - هر كه در طلب احتياط باشد ولى باكى نداشته باشد خود را مسخره نموده .\r\n4 - هر كه از خدا بهشت بخواهد و بر گرفتاريها صبر نكند خود را مسخره كرده . 5 - و هر كه به خدا پناه برد از آتش جهنم ولى ترك شهوات دنيا را ننمايد خود را مسخره كرده . 6 - هر كه به ياد خدا باشد ولى سرعت براى ديدارش نگيرد خود را مسخره كرده ( هفتمى ذكر نشده ) .\r\nو بقيه مطالب قبلا ترجمه شده .\r\n\r\n\r\n","description":"","footnote":"\r\n( 1 ) چنانچه قبلا نوشتيم بعضى از اين جملات قبلا ترجمه شده كه از تكرار آن خوددارى مىكنيم .\r\n","page_name":" 303 ","page_number":303},
  {"content":"\r\n\r\n\r\nبخش بيست و هفتم مواعظ حضرت امام جواد ابى جعفر ( ع )\r\n1 - تحف العقول : مردى به حضرت جواد ( ع ) عرضكرد مرا سفارشى بفرما . امام ( ع ) فرمود مىپذيرى ؟ گفت آرى ، فرمود تكيه بر صبر كن و به فقر درآويز و شهوات را رها كن . و مخالفت با هواى نفس نما و بدان كه تو از ديده خدا مخفى نيستى ، دقت كن چگونه بايد باشى .\r\nو فرمود خداوند بيكى از پيامبران وحى كرد : كه زهد تو در دنيا موجب آسايشت مىشود و اما دلبستگى تو به من موجب عزتت مىشود ولى آيا با دشمنى از دشمنان من دشمنى كرده‌اى يا دوستى از دوستانم را دوست داشته‌اى .\r\nبراى يكى از دوستان خود نوشت : اما اين دنيا كه ما از آن به مقدار رفع تشنگى جرعه‌اى مىنوشيم ولى هر كس علاقه و دلبسته بدوست خود باشد و مسير او را پذيرفته باشد با همان خواهد بود هرطور كه او هست ( منظور اينست كه هر يك از دو راه را بپذيرد راه خدا يا شيطان ) آخرت خانه جاويد است .\r\nو فرمود مؤمن نيازمند بسه خصلت است : توفيق از جانب خدا ، و واعظى از نفس خود داشته باشد ، پذيرفتن نصيحت هر كس او را نصيحت نمايد .\r\n2 - روضه كافى ج 8 ص 52 حضرت جواد ( ع ) نامه‌اى به سعد الخير نوشت به اين مضمون :  بِسْمِ اللَّهِ الرَّحْمنِ الرَّحِيمِ  . من ترا توصيه به تقوى و پرهيزكارى از خدا مينمايم كه موجب سلامتى از نابودى است و بهره‌مندى در آينده ، خداوند بنده با تقوى را حفظ مىكند از چيزهائى كه خود او متوجه نيست و نادانى و تيره‌دلى او را بوسيله\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nتقوى بر طرف مىكند . با تقوى بود كه نوح و ساكنان كشتى او نجات يافتند و صالح پيامبر و يارانش از صاعقه رهائى يافتند . بوسيله تقوى رستگار شدند شكيبايان و اين گروه‌ها نجات مىيابند از هلاكت و دوستانى دارند در راه پرهيزكارى كه جوياى اين مقام هستند . سركشىهاى خود را كه در رابطه با گرفتارى شهوات است كنار گذاشته‌اند بواسطه عبرت و اندرزى كه از كتاب خدا گرفته‌اند . خدا را ستايش ميكنند بر اين نعمتى كه به آنها ارزانى داشته و او شايسته ستايش است و خود را سرزنش ميكنند بواسطه تفريطى كه نموده‌اند و آنها شايسته سرزنش هستند .\r\nبدانيد كه خداوند حليم و دانا است خشم او بر كسى است كه رضايتش را نپذيرد و محروم مىكند كسى را كه عطايش را نمىپذيرد و گمراه مىشود هر كس هدايت او را نپذيرد . سپس تبهكاران را قدرت توبه نمودن و تبديل گناهان را به حسنات داده . بندگان خود را در قرآن كريم دعوت به توبه كرده با صداى بلند .\r\nخدا لعنت كند كسانى را كه كتمان ميكنند آنچه را خدا نازل كرده .\r\nبر خود رحمت را لازم نموده . پيش از خشم ، رحمت دارد و كامل است راستى و عدالتش . تا او را بخشم نياورند بندگان ، بر آنها خشم نميگيرد اين از واقعيات و علم تقوى است . هر ملتى كه كتاب خدا را رها كردند و دلبسته به دشمن خدا شدند و بر آنها مسلط گرديد ، خداوند كتاب خود را از ميان ايشان برداشت . رها نمودن كتاب خدا به اين صورت بود كه حروف آن را درست نگهداشتند ولى حدودش را تغيير دادند كتاب خدا را نقل ميكنند و براى يك ديگر بازگو مينمايند اما عمل نمىكنند .\r\nنادانان از حفظ آنها كه چگونه اين آيات را حفظ كرده‌اند در شگفتند ولى دانشمندان از اينكه عمل نميكنند محزون .\r\nديگر از موجبات رها كردن كتاب خدا اينست كه حاكم بر كتاب و مفسر آن را كسى قرار داده‌اند كه اطلاع ندارد و آنها را بهوىپرستى ميكشاند و گمراه مىكند و دست‌آويز دين را تغيير ميدهد و بهر نادان و بچه‌اى مىسپارند . ملت دستور خدا را رها كرده و به حرف مردم ميكنند . چقدر ستمكاران كار بدى كرده‌اند كه رهبرى خدا را رها كرده و بجاى آن رهبرى مردم را پذيرفته‌اند و پاداش مردم را بجاى پاداش خدا و رضا و خشنودى مردم را بجاى رضاى خدا .\r\nمردم گرفتار چنين وضعى شده‌اند ميان آنها كسانى هستند كه سخت در عبادت كوشش ميكنند اما با همين گمراهى گرفتار خودپسندى و دلبستگى به دنيا\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nشده‌اند عبادت آنها برايشان آشوب و فتنه‌اى است و هم براى پيروانشان .\r\nدر ميان پيامبران تذكرى است براى عبادت‌كنندگان . يونس بن متى عبادت را كامل انجام ميداد بعد كار خلافى در يك مورد انجام داد ( قبل از دستور خدا از ميان مردم رفت تا دچار عذاب نشود ) او را از بهشت زندگى دنيا خارج كردند و بزندان شكم ماهى گرفتار شد و هيچ چيز موجب نجاتش نشد مگر اعتراف و توبه نمودن .\r\nاينك توجه داشته باش و بشناس كشيشان و علماى يهود و نصارى را كه كتمان كتاب خدا را كردند و آن را تحريف نمودند از اين تجارت خود سودى نبردند و گمراه شدند . بعد دقت كن به نظائر آنها در اين امت كه حروف كتاب را بپاداشتند و حدودش را تغيير دادند پيرو سركردگان و فرمانروايان خود شدند .\r\nوقتى رهبران به هواپرستى مستغرق شوند بيشترشان دنيا دارند و اين است مقدار علم آنها « 1 » پيوسته در حرص و دلبستگى بدنيايند و هميشه صداى شيطان از زبان آنها با باطل زياد شنيده مىشود . دانشمندان بر آزار و سخت‌گيرى آنها صبر ميكنند . اين دسته از منحرفين بر دانشمندان واقعى خورده ميگيرند .\r\nاين دانشمندان اگر از نصيحت خوددارى كنند و از هدايت گمراهان و زنده كردن دلهاى مرده ، خيانت كرده‌اند و بسيار كار زشتى است زيرا خداوند از آنها پيمان گرفته است كه امر بمعروف و وظائف دينى و نهى از منكر بنمايند و كمك به كار نيك و پرهيزكارى كنند و هرگز همكارى در گناه و ستم ننمايند ، دانشمندان در ارتباط با جهال و نادانان پيوسته گرفتار پيكار و ناراحتى هستند اگر آنها را پند دهند ميگويند سركش شده‌اند و اگر به تعليم حقى كه آنها ترك كرده‌اند شروع نمايند ميگويند مخالفت كرده‌اند اگر از آنها كناره بگيرند ميگويند جدا شده‌اند ، اگر به آنها بگويند دليل حرفهاى خود را بياوريد مىگويند منافق شده‌اند ، اگر مطيع آنها شوند ، معصيت خدا را نموده‌اند . گروهى از جهال با ندانم كارى هلاك مىشوند نميدانند چه ميخوانند قرآن را در قرائت تصديق مىكنند و در تحريف و تغيير تكذيب مينمايند ، آنها نيز انكار كارهاى ايشان را نميكنند .\r\nاين دانشمندان شبيه احبار و رهبانها هستند . هواپرست و گمراه و گروهى از\r\n\r\n\r\n","description":"","footnote":"\r\n( 1 ) اين جمله اشاره به آيه 31 سوره النجم  فَأَعْرِضْ عَنْ مَنْ تَوَلَّى عَنْ ذِكْرِنا  .\r\n","page_name":" 306 ","page_number":306},
  {"content":"\r\n\r\nآنها نيز بين دو گروه متدين و گمراه قرار گرفته‌اند كه تشخيص يكى را از ديگرى نميدهند . ميگويند مردم اين مطالب را تشخيص نميدهند و نميداند چگونه است راست ميگويند .\r\nپيامبر اكرم آنها را راهنمائى لازم كرد و شب را از روز برايشان مشخص نمود بدعتى در ميانشان نگذاشت و نه سنتى را تغيير دادند هيچ اختلاف و خلافى وجود نداشت . همين كه مردم گرفتار تاريكيهاى گناه خود شدند دو امام پيدا شد يكى دعوت بسوى خداوند تبارك و تعالى ميكرد و ديگرى بجهنم فرامىخواند در اين موقع صداى شيطان بلند شد و بوسيله پيروان خود فرياد برداشت و سپاه سواره و پياده‌اش فراوان شدند . هر كه پيرو او شود شيطان در مال و فرزند او شريك مىشود و بدعت را به كار مىبندد و ترك كتاب و سنت مىكند . اما اولياى خدا زبان بدليل گشوده پيرو قرآن و حكمت الهى شده‌اند . به همين جهت تا امروز تفرقه پيدا شده ، طرفداران حق و باطل‌گرايان كه از همكارى و كمك به هدايت يافتگان خوددارى ميكنند و همكارى با گمراهان مينمايند . بطورى كه مردم پيرو فلانى و نظائر او شده‌اند اين دسته را بشناس و دسته ديگر را درست با دقت در آنها مطالعه كن تا حيات واقعى يا بى و پيرو آنها باش تا بتوانى خانواده خود را نيز هدايت كنى . زيرا زيانكاران كسانى هستند كه خود و خانواده‌اشان را بزيان واداشته‌اند در روز قيامت كه اين زيانى آشكار است ، در اينجا روايت حسين تمام مىشود اما بروايت محمد بن يحيى مقدارى باز نقل مىشود به اين صورت :\r\nآنها راه را مىشناسند اگر در پيروى از آنها دچار بلا شدى توجهى نكن و اگر دچار ستم و ناراحتى گرديدى ، بدان ، پايان‌پذير است و بالاخره بآسايش و نعمت خواهى رسيد . ضمنا بدان كه برادران مورد اعتماد ذخايرى هستند براى يك ديگر اگر تو به من مشكوك نمىشدى برايت مطالبى را بازگو ميكردم كه اكنون پنهان كرده‌ام و قسمتهائى را افشا مينمودم كه پنهان كرده‌ام ولى من ميترسم و آنها را براى بعد ميگذارم بردبار نيست كسى كه در جاى پرهيز و احتياط پرهيز نكند . حلم لباس عالم است مبادا خود را در پوشش اين لباس قرار ندهى و السلام .\r\n3 - كافى نامه ديگرى نيز به همان سعد الخير . امام جواد ( ع ) به او نوشت :\r\n بِسْمِ اللَّهِ الرَّحْمنِ الرَّحِيمِ  : نامه تو رسيد كه متذكر شده بودى شناخت مطلبى را كه موقعيت آن لازم است و اطاعت كسى را كه رضايت خدا رضاى اوست . براى خود\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nراهى را پذيرفته‌اى كه در صورت ترك خويشتن را در گرو بازخواست آن قرار داده بودى اگر چنين نميكردى جاى تعجب بود رضاى خدا و اطاعت از او و اخلاص در پيشگاه او قبول نميشود و يافت نميگردد و شناخته نخواهد شد مگر در ميان بندگان غريب و دور افتاده ، جداى از مردمند كه مردم آنها را به مسخره ميگيرند بواسطه نسبتهاى زشتى كه به آنها ميدهند . ميگفتند مؤمن بدرجه ايمان نميرسد مگر اينكه در نظر مردم منفورتر از خر مرده باشد . اگر نه اين بود كه گرفتار مصائبى ميشدى كه ما گرفتارشده‌ايم و بلاى مردم را چون عذاب خدا ميانگاشتى ، كه تو و خود را در پناه خدا قرار ميدهيم از اين انديشه ، با اين فاصله‌اى كه دارى به ما نزديك ميشدى « 1 » .\r\nبدان كه ما بمحبت خدا نميرسيم مگر با بغض و نفرت بسيارى از مردم و نه ميتوان بولايت خدا رسيد جز با دشمنى با مردم و از دست دادن دوستى با چنين مردمى چيز ساده‌ايست براى رسيدن بولايت خدا .\r\nبرادر : خداوند در هر يك از پيامبران باقيماندگانى از اهل علم قرار داده كه گمراهان را هدايت ميكنند و بر گرفتاريها و آزار شكيبايند . گوش بفرمان خدا و راهنماى بسوى او هستند . آنها را بشناس داراى مقامى بس ارجمند هستند گرچه در دنيا ممكن است خوار شمرده شوند اما بوسيله كتاب خدا مردگان را زنده مىكنند و با نور خدا از كوردلى راحتند . چقدر از كشته‌شده‌هاى شيطان را آنها زنده كرده‌اند و چقدر از گمراهان حيران را هدايت نموده‌اند ؟ جان خويش را فداى رهائى مردم از هلاكت ميكنند چقدر به بندگان خدا خدمت ميكنند و چقدر بندگان خدا كم قدر و ارزش آنها را ميدانند ؟ 4 - حضرت جواد ( ع ) فرمود : چگونه از بين ميرود كسى كه خدا كفيل اوست ، و چطور نجات مىيابد كسى كه در جستجوى اوست . هر كس پناه به غير خدا برد خدا او را به خود واميگذارد . و هر كه بدون اطلاع و علم ، عملى انجام دهد فسادش بيشتر از اصلاحش هست . حركت بجانب خدا با دلها باارزشتر است از رنج بردن و به\r\n\r\n\r\n","description":"","footnote":"\r\n( 1 ) منظور اينست كه در راه نزديك شدن به ائمه عليهم السلام گرفتاريهاى فراوانى است كه گاهى شخص ممكن است فكر كند ناراحتيهائى كه مردم به وجود مىآورند مثل عذاب خدا است .\r\n","page_name":" 308 ","page_number":308},
  {"content":"\r\n\r\nزحمت انداختن اعضا و جوارح بوسيله اعمال .\r\nهر كه پيرو هواى نفس خود باشد بدشمن خويش آنچه مايل بوده داده است .\r\nهر كس مدارا كردن را واگذارد گرفتار ناراحتى مىشود . هر كس نداند چطور بايد وارد شد از رسيدن بهدف عاجز و ناتوان مىشود . كسى كه اعتماد حاصل كند قبل از آزمودن خود را به هلاكت و آينده‌اى رنج‌آور سپرده . هر كس بدون دليل كسى را سرزنش كند راضى مىشود بدون پوزش و تقاضاى گذشت . شهوت پرست لغزشش قابل گذشت نيست . پايدار باش بهدف ميرسى و يا نزديك ميشوى . اعتماد به خدا بهاى هر چيز باارزش و نردبان ترقى بهر مقام عالى است .\r\nوقتى قضا نازل شود فضا تنگ ميگردد . در خيانت شخص همين بس كه امين خائنان باشد .\r\nغناى مؤمن بىنيازى او از مردم است .\r\nنعمتى كه سپاسگزارى نشود مانند گناهى است كه بخشيده نشود .\r\nزيان به تو نميرساند خشم كسى كه رضاى او ستم كردن است .\r\nكسى كه از برادر خود بحسن نيت راضى نشود با عطا و بخشش نيز راضى نخواهد شد .\r\n5 - اعلام الدين ( مطالبى كه از اين كتاب نقل شده چون مكرر است و قبلا ترجمه شده فقط قسمتهاى ترجمه نشده را ترجمه ميكنيم ) .\r\nو فرمود دشمنى كرده با تو كسى كه جلو رستگارى ترا گرفته چون خواسته مطابق ميل تو رفتار كند .\r\nو فرمود : از مصاحبت شخص شرور بپرهيز زيرا او مانند شمشير است كه ظاهر زيبا دارد ولى اثر بد .\r\nو فرمود حوائج با اميدوارى جستجو مىشود و آن حوائج بوسيله قضاى خدا فرود مىآيد . سلامتى بهترين عطا است .\r\nو فرمود با هيچ كس بدشمنى مپرداز تا تشخيص دهى بين او و خدا چگونه است اگر نيكوكار باشد خداوند او را به تو وانميگذارد و اگر بدكردار باشد همان اطلاع تو از وضع او برايش كافى است . پس بدشمنى با او نپرداز و فرمود در ظاهر دوست خدا نباش و در باطن دشمن .\r\nو فرمود احتياط به اندازه ترس است .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nو فرمود روزگار پرده از اسرار پنهان برايت برميدارد .\r\nو فرمود عزت مؤمن در بىنيازى از مردم است فرمود نعمتى كه سپاسش را ندارى چون گناهى است كه بخشيده نشده باشد فرمود خشم كسى كه رضايتش با ستمكارى حاصل مىشود زيانى برايت ندارد .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nبخش بيست و هشتم پند و اندرزهاى امام دهم ابو الحسن سوم ( ع )\r\n1 - تحف العقول : ابو الحسن سوم ( ع ) فرمود : شكرگزار بوسيله شكر خود سعادتى بيشتر كسب مىكند تا بوسيله نعمتى كه موجب شكر او شده زيرا نعمتها متاعند ولى شكر نعمت و ثواب آخرت است .\r\n2 - و فرمود : خداوند دنيا را جايگاه گرفتارى قرار داد و آخرت را خانه پاداش گرفتارى دنيا را سبب براى ثواب آخرت و ثواب آخرت را عوض گرفتارى دنيا قرار داد .\r\n3 - فرمود : ظالم با حلم ممكن است بواسطه حلمش بخشيده شود ولى كسى كه حق با اوست ولى سفيه است ممكن است چهره روشن حق خود را بواسطه سفاهت بپوشاند .\r\n4 - و فرمود هر كس دوستى و رأى خود را براى تو جمع كرد تو نيز اطاعت و فرمانبردارى خود را از او مضايقه مكن .\r\n5 - و فرمود كسى كه براى خود ارزشى قائل نباشد از شرش مطمئن نباش .\r\n6 - و فرمود دنيا بازاريست كه گروهى سود برده‌اند و گروهى زيان .\r\n2 - كشف الغمه ج 3 ص 176 : فتح بن يزيد گرگانى گفت در بازگشت از مكه به طرف خراسان در خدمت حضرت هادى ( ع ) بودم ايشان عازم عراق بودند در بين راه شنيدم ميفرمود : هر كس از خدا بپرهيزد مردم از او مىترسند و هر كه اطاعت خدا را كند مردم مطيع او ميشوند . سعى كردم كه خدمت ايشان برسم بالاخره در منزلى خدمت ايشان رفتم و سلام كردم . جوابداده فرمود بنشين . اول سخنى كه\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nابتداء فرمود اين بود : فتح ، هر كه مطيع خدا باشد از خشم مردم باكى ندارد و خدا را نميتوان توصيف نمود مگر به صفاتى كه خودش توصيف نموده چگونه ميتوان توصيف نمود آفريننده‌اى را كه حواس از درك او عاجز است و انديشه‌ها او را نمىيابد و در تصور انسان درنمىآيد و چشمها او را نمىبيند بزرگتر است از توصيف وصف‌كنندگان و برتر است از تعريف تعريف‌كنندگان .\r\nدور است در حالى كه نزديك است . و نزديك است در حال دورى پس او در حال دورى نزديك و در حال نزديكى دور است . او كيفيت را بوجود آورده نميتوان گفت چگونه است و او مكان را آفريده گفته نميشود كجا است ؟ زيرا او از چگونگى و جاگيرى منزه است او يكتاى بىهمتا و بىنياز است كه نزائيده و زائيده نشده او را هيچ كس همتا نيست . بزرگ است عظمتش چگونه ميتوان حقيقت ذاتش را توصيف نمود .\r\nمحمد صلى الله عليه و آله را همرديف اسم خود قرار داده و در بخشش و عطاى خويش او را شريك كرده و براى كسى كه از او اطاعت نموده پاداش مقرر و لازم كرده زيرا ميفرمايد :  وَ ما نَقَمُوا إِلَّا أَنْ أَغْناهُمُ اللَّهُ وَ رَسُولُهُ مِنْ فَضْلِهِ  « 1 » .\r\nو از قول كسانى كه پيروى از پيامبر را ترك كرده‌اند و در شراره‌هاى جهنم در عذابند و پوششى از قطران جهنم دارند مىفرمايد :  يا لَيْتَنا أَطَعْنَا اللَّهَ وَ أَطَعْنَا الرَّسُولَا  « 2 » .\r\nچگونه ميتوان حقيقت و كنه ذات كسانى را شناخت كه خداوند اطاعت از آنها را قرين و رديف اطاعت پيامبر قرار داده در اين آيه :  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  « 3 » و در اين آيه :  وَ لَوْ رَدُّوهُ إِلَى  ( الله و الى )  الرَّسُولِ وَ إِلى أُولِي الْأَمْرِ مِنْهُمْ  « 4 » .\r\nو ميفرمايد :  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  « 5 » و ميفرمايد :  فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ  « 6 » .\r\nيا فتح همان طورى كه نمىتوان خداوند عزيز را توصيف نمود و پيامبر بزرگوار\r\n\r\n\r\n","description":"","footnote":"\r\n( 1 ) توبه : 75 .\r\n( 2 ) احزاب : 66 .\r\n( 3 ) نساء : 59 .\r\n( 4 ) نساء : 83 بدون قسمت داخل پرانتز .\r\n( 5 ) نساء : 58 .\r\n( 6 ) انبياء : 7 .\r\n","page_name":" 312 ","page_number":312},
  {"content":"\r\n\r\nو فرزندان فاطمه زهرا عليهم السلام را ، نميتوان توصيف كرد مؤمنى را كه تسليم دستور ما باشد . پيامبر ما بهترين پيامبر و دوست ما بهترين دوستان و وصى او بهترين اوصياء و نام آن دو بهترين نامها است و كنيه آن دو بهترين كنيه‌ها و شيرين‌ترين آنها است اگر بنا باشد با ما فقط همطرازمان بنشيند هيچ كس با ما نميتواند بنشيند و همين طور اگر بنا باشد با همرديف خود ازدواج كنيم با هيچ كس نميتوانيم ازدواج كنيم .\r\nاز تمام مردم متواضع‌تر و حليم‌تر و بخشنده‌تر و بزرگوارترند . از آن دو به ارث برده‌اند اين مقامات را جانشينانشان . كار را به آنها برگردان و تسليم ايشان باش تا مانند آنها بميرى و چون آنها زنده باشى اگر مايل هستى خدا ترا رحمت كند .\r\nفتح گفت از خدمت ايشان مرخص شدم ولى فردا نيز راهى جستم تا خدمت آن جناب رسيدم سلام كردم جوابداد گفتم اجازه ميفرمائيد سؤالى كه بخاطرم خطور كرده از شما بنمايم كه ديشب پيوسته در انديشه آن بودم فرمود بپرس اگر خواستم جواب مىدهم و گر نه جواب نخواهم داد ، درست دقت كن در سؤال خود و در باره آن پايبند و استوار باش و خوب گوش بده هرگز از روى لجبازى سؤال نكن و متوجه مقصود خود باش زيرا عالم و متعلم در رستگارى شريكند و هر دو مأمور بخيرخواهيند و از غش و دغلبازى ممنوع . اما مطلبى كه به خاطرت ديشب خطور نمود اگر عالم ( منظور امام است ) بخواهد با اجازه خدا آن را توضيح ميدهد خداوند بر اسرار پنهان مطلع نكرده مگر پيامبران برگزيده را ، پس آنچه پيامبر دارد امام نيز دارد و بر هر چه پيامبر مطلع است وصى او نيز اطلاع دارد تا زمين خالى از حجت نباشد كه با او علمى است شاهد صدق گفتارش و شخصيت و عدالت او را محرز مينمايد .\r\nفتح : شيطان نزديك بود ترا بخطا اندازد و در مورد آنچه برايت توضيح دادم به خيال و شك وادارد بطورى كه از راه مستقيم و طريق خدا بازمانى . چنين به خاطرت خطور كرد :\r\nآنهائى كه چنين صفاتى را داشته باشند پس خدايند ؟ نه به خدا پناه مىبرم آنها مخلوق و در اختيار خدا و مطيع اويند . سر به سجده مىگذارند و دلبسته پروردگارند هر وقت شيطان چنين وسوسه‌هائى در دل تو انداخت او را سركوب كن با توضيحى كه برايت دادم .\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nگفتم فدايت شوم رنج دلم را گشودى و آنچه شيطان ملعون به من القا كرده بود بر طرف كردى با اين توضيح درست است شيطان همين مطلب را بدلم انداخته بود كه اينها خدايند .\r\nامام هادى ( ع ) به سجده رفت در حالى كه ميگفت در سجده خود \" راغما لك يا خالقى داخرا خاضعا \" پيوسته در همين حال بود تا شب گذشت بعد فرمود : فتح ، نزديك بود هلاك شوى و ديگران را نيز به هلاكت رسانى اما عيسى را زيانى نميرسد از نابود شدن كسانى كه در رابطه با او به هلاكت افتادند . اينكه اگر مايلى برو گفت من خارج شدم و خيلى خوشحال بودم از بر طرف شدن اين اشتباه كه شناختم آنها چگونه‌اند . و خدا را بر اين نعمت ستايش كردم . در منزل بعد خدمت ايشان رسيدم تكيه بر يك پشتى نموده بود و در مقابل آن جناب مقدارى گندم برشته بود كه آنها را با دست زير و رو ميكرد باز شيطان بدلم انداخت كه اينها نبايد غذا بخورند و آب بياشامند زيرا خوردن و آشاميدن يك نوع ناراحتى بوجود مىآورد و امام نبايد گرفتار ناراحتى شود ؟ امام ( ع ) به من فرمود بنشين يا فتح ، ما پيرو پيامبرانيم آنها ميخوردند و مىآشاميدند و در بازارها راه ميرفتند تمام اجسام همين طور تغذيه ميشوند مگر خداى رازق زيرا او اجسام را بوجود آورده و خود جسم نيست . يكتا و بىنظير و بىنياز و شنوا و دانا هست . لطيف و خبير و رؤف و رحيم است بسيار منزه است از آنچه ستمگران به او نسبت ميدهند اگر آن طور كه آنها ميگويند بود ، فرقى بين پروردگار و پروريده‌ها نبود و بين خدا و خلق و بين بوجود آورنده و بوجود آمده ولى خداوند بين خود و موجودات فرقى قرار داده او اشياء را پديد آورده و چيزى شبيه او ديده نميشود و نه شبيهى دارد .\r\n2 - دره باهره : حضرت هادى ( ع ) فرمود هر كه از خود راضى باشد زياد از او ناراحتند . بىنيازى بكمى آرزو و خشنودى به مقدار كافى است . فقر حرص نفس و زياد نااميد بودن است . هر كه اسير نفس باشد سوار بر مركب چموش است . نادان اسير زبان خويش است ، مردم در دنيا باموال مفتخرند و در آخرت باعمال .\r\nحسد از بين برنده كارهاى نيك است و روزگار خشم افزا . خودپسندى مانع كسب دانش و موجب بىارزشى پيش مردم است ، نادانى و بخل زشت‌ترين خويها است و نافرمانى پدر و مادر موجب تنگدستى و خوارى مىشود .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n4 - اعلام الدين : « 1 » .\r\nو فرمود آينده نشان ميدهد به تو چيزهائى را كه بدلت خطور نكرده .\r\nو فرمود خودنمائى در بحث و مناظره دوستى قديم را از بين مىبرد و موجب نگرانى شديد مىشود . كمترين عيبى كه در آن هست برترىجوئى است كه برترىجوئى پايه هر جدائى مىشود .\r\nو فرمود سرزنش كليد سنگينى است و سرزنش بهتر از كينه است .\r\nو يحيى بن عبد الحميد گفت شنيدم حضرت هادى ميفرمود به كسى كه بدگوئى از فرزند خود پيش آن جناب ميكرد : نافرمانى مصيبتى است براى كسى كه به مصيبت فرزند مبتلا نشده .\r\nو فرمود شوخى سرگرمى سفيهان و كار نادانان است .\r\nو فرمود بيدارخوابى خواب را لذيذتر مىكند و گرسنگى طعم غذا را ميافزايد ( منظور امام ( ع ) ترغيب و تشويق به شب‌زنده‌دارى و روزه گرفتن است ) .\r\nو فرمود ياد آور پيكر افتاده خود را در پيش زن و فرزندت كه پزشك نميتواند برايت سودمند باشد و دوستى نميتواند به تو نفعى برساند .\r\nو فرمود متوجه اندوه تفريط باش باينكه جلوتر احتياط لازم را بنمائى .\r\nو فرمود خشم بر كسى كه ترا اندوهگين و ملول مىكند پشيمانى است .\r\nو فرمود حكمت نفوذ نمىكند در طبيعت‌هاى فاسد .\r\nو فرمود بهتر از كار خوب انجام‌دهنده آن است و بهتر از سخن زيبا گوينده آن است و سنگين‌تر از علم عالم است . بدتر از شر بوجود آورنده آن است و هولناكتر از هول و هراس كسى است كه ايجاد هول و هراس مىكند .\r\nو فرمود از حسد بپرهيز كه اين خوى زشت در تو آشكارا ديده مىشود بىآنكه اثرى در دشمنت بگذارد و فرمود وقتى در مردم زمان عدل و دادگرى بيشتر از ستمگرى بود حرام است بدگمان شدن به كسى مگر اينكه سابقه داشته باشد اما وقتى ستمگرى غلبه داشت نبايد هيچ كس به ديگرى اعتماد كند مگر اينكه بداند او مورد اعتماد است .\r\nو فرمود به متوكل در بين سخنانى كه با هم داشتند : توقع صفا و پاكدلى\r\n\r\n\r\n","description":"","footnote":"\r\n( 1 ) قسمتهائى كه مكرر است ترجمه نميشود .\r\n","page_name":" 315 ","page_number":315},
  {"content":"\r\n\r\nنداشته باش از كسى كه با او بدرفتارى كرده‌اى و نه وفا از كسى كه به او خيانت كرده‌اى و نه خيرخواهى از كسى كه بدگمان به او شده‌اى . بدان دل ديگران با تو مشابه دل تو هست با ديگران .\r\nدر جواب متوكل كه سؤال در باره عباس بن عبد المطلب كرد خانواده شما در باره او چه نظر دارند فرمود : چه ميگويند در باره كسى كه خدا اطاعت او را بر مردم لازم كرده و اطاعت عباس را بر او واجب نموده .\r\nو فرمود بسوى نعمتها برويد با حسن مجاورت آنها و افزايش نعمت را بجوئيد با سپاسگزارى كردن بر آنها ، بدانيد كه نفس پذيرشش براى چيزى كه به او بدهند از هر چيز بيشتر است و دفاعش از چيزى كه به او ندهند از هر چيز بيشتر است .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nبخش بيست و نهم پند و اندرزهاى حضرت ابو محمد امام عسكرى ( ع ) و نامه‌هائى كه باصحاب نوشته است\r\n1 - تحف العقول : فرمود بحث بىخود و لجبازى مكن كه از زشت از بين ميرود . مزاح و شوخى نكن كه جرات بر تو مىيابند .\r\n2 - فرمود هر كس راضى به نشستن در مجلسى به كمتر از شخصيت خود باشد ( يعنى تواضع كند ) پيوسته خدا و ملائكه بر او درود مىفرستند تا از آنجا حركت كند .\r\n3 - در جواب كسى كه تقاضاى دليلى كرده بود نوشت : هر كس نشانه و دليلى بخواهد و به او ارائه دهند ولى بعد برگردد از آنچه برايش ثابت شد . دو برابر عذاب مىشود و هر كه شكيبا باشد خداوند او را تائيد مينمايد و مردم عادت دارند كه نوشته‌هائى را مزورانه و ساختگى تهيه نمايند و منتشر كنند از خدا تقاضاى استوارى ميكنيم راه تسليم است يا هلاك شدن . آينده نيكو در اختيار خدا است .\r\n4 - يكى از شيعيان نامه‌اى نوشت و اختلاف شيعه را در آن گوشزد ميكرد و در جواب او امام ( ع ) نوشت : خداوند مردم عاقل را مخاطب قرار داده ، مردم در مورد من به چند دسته تقسيم ميشوند :\r\n1 - كسى است بينا است و راه رستگارى را ميداند چنگ بحقيقت زده و شاخه‌هاى آنها را دستاويز كرده هيچ شك و ترديدى ندارد و جز به من پناه نمىبرد 2 - كسى كه حقيقت را از اهل حق نگرفته آنها مانند دريانوردان هستند كه با اضطراب امواج مضطرب و با سكون آن ساكنند .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n3 - دسته ديگر شيطان بر آنها چيره شده و كار آنها رد كردن اهل حق است و بوسيله باطل بمبارزه حق رفتن بواسطه حسادتى كه دارند . رها كن آنهائى را كه به چپ و راست ميروند . چوپان وقتى بخواهد گوسفندهاى خود را جمع كند با كمترين كوشش جمع مىكند . از افشاگرى و رياست‌طلبى بپرهيز كه موجب هلاكت ميشوند .\r\n5 - و فرمود از گناه‌هايى كه بخشيده نمىشود اينست كه بگوئى كاش گناه من همين باشد سپس فرمود شرك در ميان مردم مخفىتر از حركت مورچه است بر روى پلاس سياه در شب تار .\r\n6 - و فرمود  بِسْمِ اللَّهِ الرَّحْمنِ الرَّحِيمِ  باسم اعظم خدا نزديكتر از سياهى چشم است به سفيدى آن .\r\n7 - در يكى از نوشته‌هاى امام كه در هنگام اختلاف شيعه نوشت : گرفتار نشده‌اند هيچ يك از آباء گرام من به شك و ترديد اين گروه مانند من اگر اين امامت و اعتقادى كه در مورد آن داريد موقت بيك مدت از زمان باشد ، مىتوان شك و و ترديد داشت اگر تا هنگام اتصال امور خدا ( كنايه از قيامت ) ادامه دارد پس شك چه معنى دارد .\r\n9 - فرمود از تواضع سلام كردن بهر كس است كه به او برخورد ميكنى و نشستن در محلى از مجلس كه كمتر از مقام تو است .\r\n10 - و فرمود از نادانى است خنديدن بدون شگفت .\r\n11 - و فرمود از بزرگترين مصيبتها كه پشت انسان را ميشكند همسايه‌ايست كه اگر خوبى ببيند مىپوشاند و اگر بدى ببيند افشا مينمايد .\r\n12 - به شيعيان خود فرمود : شما را سفارش ميكنم به تقوى و پرهيزگارى از خدا و ورع در دين و كوشش براى خدا و راستگوئى و اداى امانت بهر كس كه تو را امين قرار داد چه بد باشد و چه خوب . و طول سجده و حسن جوار ، اين دستورات را پيامبر اكرم صلى الله عليه و آله آورده . نماز بخوانيد در محله آنها و در تشييع جنازه آنها حاضر شويد و از بيمارانشان عيادت كنيد و حقوق آنها را بپردازيد زيرا يكى از شما وقتى با ورع و راستگو و امين و خوش اخلاق باشد با مردم . ميگويند اين شيعه است موجب شادى و سرور من مىشود .\r\nاز خدا بپرهيزيد و موجب آرايش ما باشيد و موجب ننگ و عار ما نباشيد مردم را بما متمايل كنيد و از ما هر ناپسندى را جلوگيرى كنيد . زيرا هر خوبى كه\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nدر باره ما گفته شود ما شايسته آن هستيم و هر بدى بما نسبت دهند ما چنين نيستيم ما را در كتاب خدا حقى مقرر است و خويشاوندى با پيامبر اكرم و پاكى از جانب خدا كه هر كه ادعاى چنين پاكى را بنمايد دروغگو است . زياد ذكر خدا را كنيد و به ياد مرگ باشيد و قرآن تلاوت كنيد و صلوات بر پيامبر فرستيد زيرا صلوات بر پيامبر ده حسنه است . آنچه شما را توصيه كردم به آن حفظ كنيد شما را به خدا مىسپارم و بشما سلام ميرسانم .\r\n13 - و فرمود عبادت به زياد روزه و نماز نيست عبادت انديشه زياد در امر خدا است .\r\n14 - و فرمود بد بنده‌ايست كسى كه داراى دو چهره و دو زبان است در حضور برادرش از او تعريف مىكند ولى پشت سرش آبروى او را مىبرد اگر به او ببخشند حسد مىورزد و اگر گرفتار شود خوار و ذليلش مىكند .\r\n15 - و فرمود خشم كليد هر شر است .\r\n16 - به شيعيان خود فرمود در سال 260 : بشما دستور داديم كه انگشتر بدست راست كنيد وقتى ما ميان شما هستيم ولى حالا كه ما ميان شما نيستيم انگشتر بدست چپ كنيد تا خداوند فرج ما و شما را برساند . زيرا اين بهترين شاهد است كه شما طرفدار ما خانواده هستيد .\r\nشيعيان در همان جلسه انگشترها را از دست راست خارج و بدست چپ نمودند فرمود اين دستور ما را به شيعيان گوشزد كنيد .\r\n17 - از همه مردم ناراحت‌تر كينه‌توز است .\r\n18 - و فرمود باورعترين مردم كسى است كه در مورد شبهه توقف نمايد و عابدترين مردم كسى است كه واجبات را بجا آورد و زاهدترين مردم كسى است كه حرام را ترك نمايد و كوشاترين مردم كسى است كه گناهان را ترك نمايد .\r\n19 - و فرمود شما را مدتى از زندگى محدود است و چند روز معين و مرگ ناگهان ميرسد و هر كه نيكى بكارد آن را درو مىكند در حالى كه بر او غبطه ميخورند و هر كه شرى را بكارد آن را مىدرود با پشيمانى هر زارعى كشت خود را مىبرد .\r\nكسى كه كند ميرود بهره‌اش را از نظر روزى ديگرى نمىبرد . و حريص بدست نمىآورد چيزى را كه برايش مقدر نشده هر كه به او خوبى برسد خدا عطايش نموده و هر كه جلو شرى از او گرفته شود خدا نگهداريش كرده .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n20 - و فرمود مؤمن بركت بر من و حجت بر كافر است .\r\n21 - و فرمود قلب احمق در زبان اوست و زبان حكيم در قلبش .\r\n22 - و فرمود مبادا رزق مقسوم ترا از عمل واجب باز دارد .\r\n23 - و فرمود هر كس در وضو يا غسل خود تجاوز كند مثل كسى است كه آن را شكسته .\r\n24 - و فرمود هر عزيزى كه حق را ترك كند ذليل مىشود و چنگ به حق نميزند هيچ ذليلى جز اينكه عزيز مىشود .\r\n25 - و فرمود دوست نادان رنج‌آور است .\r\n26 - دو خصلت است كه بالاتر از آن دو نيست ايمان به خدا و نفع براى برادران .\r\n27 - جرات فرزند نسبت به پدر در كوچكى موجب نافرمانى او مىشود در بزرگى .\r\n28 - از ادب دور است شادمانى كردن در حضور شخص محزون .\r\n29 - فرمود بهتر از زندگى چيزى است كه وقتى نباشد زندگى برايت دشوار است و بدتر از مرگ چيزى است كه وقتى با آن روبرو شدى آرزوى مرگ كنى .\r\n30 - خوب شدن اخلاق نادان و ترك عادت مانند معجزه است .\r\n31 - و فرمود تواضع نعمتى است كه بر آن نعمت مورد حسد قرار نميگيرى .\r\n32 - نبايد طورى احترام كرد شخص را كه بر او گران و دشوار آيد .\r\n33 - هر كس در پنهانى برادر خود را پند دهد او را آراسته و هر كه آشكارا به او اندرز گويد عيبجوئى از او كرده .\r\n34 - هيچ بلائى نيست مگر اينكه خدا را نعمتى در رابطه با آن هست كه آن بلا را مىپوشاند .\r\n35 - چقدر زشت است براى مؤمن شدت ميل و علاقه‌اى كه او را خوار كند .\r\n2 - تحف العقول : نامه‌اى كه به اسحاق بن اسماعيل نيشابورى نوشت : خداوند ما و تو را در پناه لطف خود حفظ كند و كارهايت را كفايت نمايد . فهميدم نوشته‌ات را ما به حمد و لطف خدا خانواده‌اى هستيم مهربان نسبت بدوستانمان و از نعمتهاى پياپى خدا و فضل او بر آنها خوشحال ميشويم . و اهميت ميدهيم به نعمتهائى كه خداوند تبارك و تعالى بر آنها ارزانى ميدارد خداوند بر تو و يارانت كه شبيه تواند\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nنعمت خود را تمام و تكميل نمايد آن ياران مشمول رحمت خدايند و داراى بصيرتى چون تو هستند .\r\nو براى شما در تكميل نمودن نعمت خود ورود به بهشت را مقدر نمايد هيچ نعمتى نيست گرچه بسيار عظيم و باارزش باشد جز اينكه گفتن الحمد لله موجب شكر و سپاسگزارى آن نعمت مىشود . من ميگويم الحمد لله بهترين حمد و سپاسى كه هر سپاسگزارى مينمايد تا ابد بواسطه منتى كه بر تو نهاده با رحمت خود و نجات دادن از هلاكت و راه ترا آسان نمايد در گردنه قيامت . به خدا سوگند ياد ميكنم گردنه‌اى دشوار است و بسيار شديد و عبور از آن ناراحت‌كننده است گرفتارى فراوان دارد كه در كتابهاى آسمانى پيشين ياد آن گردنه شده است . شما در زمان امام پيش ( ع ) و من كارهائى داشتيد كه به نظر من صحيح نبوده و كارى نااستوار بشمار ميرفت .\r\nاين مطلب را بطور قطع بدان كه هر كس از اين دنيا با كوردلى خارج شود در آخرت كور و گمراه است .\r\nاسحاق : اين كورى مربوط به چشم نيست كورى دلها است نشانه اين مطلب آيه است كه خداوند از قول ستمگر بيان مىكند :   رَبِّ لِمَ حَشَرْتَنِي أَعْمى وَ قَدْ كُنْتُ بَصِيراً . قالَ كَذلِكَ أَتَتْكَ آياتُنا فَنَسِيتَها وَ كَذلِكَ الْيَوْمَ تُنْسى   « 1 » .\r\nكدام دليل بزرگتر است از امام و حجت خدا بر خلق و امين و شهيد بر مردم پس از آباء گرامش از پيامبران پيشين و آباء بعد از آنها اوصياء عليهم السلام .\r\nكجا بگمراهى ميگرائيد و چون چهارپايان سر به زير انداخته بكجا ميرويد ؟ از حقيقت روى برميگردانيد و به باطل روى مىآوريد و كافر به نعمت خدا هستيد يا ايمان به مقدارى از كتاب خدا داريد و نسبت به بعض ديگر كافر هستيد كيفر كسى كه چنين كند از شما و ديگران ، خوارى و ذلت در دنيا و عذاب دائم در آخرت است اين به خدا قسم بدبختى بزرگ است .\r\nخداوند كه واجبات را براى شما مقرر داشته نه بواسطه احتياجى است كه بشما دارد اين لطفى است كه خداى يكتا بشما نموده تا آلوده را از پاك و طيب جدا كند تا بيازمايد دلهايتان را و غربال كند آنچه در دل داريد تا سبقت بگيريد بسوى\r\n\r\n\r\n","description":"","footnote":"\r\n( 1 ) طه : آيه 126 .\r\n","page_name":" 321 ","page_number":321},
  {"content":"\r\n\r\nرحمت خدا و منزلهاى عالىترى بيابيد در بهشت .\r\nحج و عمره و نماز و زكات و روزه و ولايت را بر شما واجب نمود . و راهى قرار داد تا درهاى واجبات را بگشائيد و كليدى براى راهيابى بسوى خدا باشد .\r\nاگر محمد و اوصياى پاك از فرزندانش نبودند شما حيران و سرگردان بوديد مانند حيوانات كه تشخيص فرائض را نميداديد . مگر ممكن است وارد شهرى جز از درب آن شد ؟ همين كه خداوند منت نهاد بر شما بوسيله جانشينان پيامبر در قرآن كريم فرمود :  الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً  « 1 » .\r\nآنگاه حقوقى براى اولياى خود بر شما واجب نمود تا استفاده از همسران و اموال و خورد و خوراك براى شما حلال شود .\r\nخداوند ميفرمايد :  قُلْ لا أَسْئَلُكُمْ عَلَيْهِ أَجْراً إِلَّا الْمَوَدَّةَ فِي الْقُرْبى  « 2 » .\r\nبدانيد هر كس بخل ورزد بزيان خويش عمل كرده خداوند بىنياز و شما محتاج و نيازمند او هستيد . به طول انجاميد بحث و گفتگو در باره منافع و مضار شما . اگر خدا نميخواست كه نعمت را بر شما تمام نمايد خط مرا نميديديد و نه سخنم را بعد از درگذشت حضرت هادى مىشنيديد . شما غافليد از بازگشت و معاد خويش . و هم بعد از قرار دادنم ابراهيم بن عبده و نامه‌ام كه توسط محمد بن موسى نيشابورى فرستادم خدا در هر حال كمك و پشتيبان است .\r\nمبادا در رابطه با خدا راه تفريط و تضييع را از پيش بگيريد كه زيانكار خواهيد بود . مرگ و بدبختى باد بر كسانى كه دست از اطاعت خدا بردارند و پند و اندرز اولياى خدا را نپذيرند . خداوند شما را امر باطاعت از خدا و پيامبر و اولياى امر و امامان نموده . خدا رحم نمايد بر ناتوانى و غفلت و صبرى كه در راه ايمان داريد چقدر انسان جرات پيدا كرده نسبت به پروردگار كريمش . اگر بعضى از آيات قرآن به گوش سنگهاى سخت بخورد از اضطراب و ترس از خدا مىشكافند . و بازگشت باطاعت خدا مينمايند . هر كار كه مايليد بكنيد  فَسَيَرَى اللَّهُ عَمَلَكُمْ وَ رَسُولُهُ وَ الْمُؤْمِنُونَ وَ سَتُرَدُّونَ إِلى عالِمِ الْغَيْبِ وَ الشَّهادَةِ فَيُنَبِّئُكُمْ بِما كُنْتُمْ تَعْمَلُونَ  « 3 » .\r\n\r\n\r\n","description":"","footnote":"\r\n( 1 ) مائده : 5 .\r\n( 2 ) شورى : 23 .\r\n( 3 ) اقتباس از آيهء 106 سوره توبه است .\r\n","page_name":" 322 ","page_number":322},
  {"content":"\r\n\r\nحمد و سپاس پروردگار جهانيان راست و درود بر محمد مصطفى و خاندان پاكش .\r\n3 - دره باهره : حضرت امام عسكرى ( ع ) فرمود سخاوت اندازه دارد اگر زيادتر شد اسراف است و احتياط و دورانديشى نيز اندازه دارد اگر زياد شد ترس است . اقتصاد و ميانه‌روى اندازه دارد اگر زياد شد بخل است . شجاعت اندازه دارد اگر اضافه شد تهور و بىباكى است .\r\nدر ادب تو همين بس كه پرهيز كنى از آنچه از ديگران خوشت نمىآيد . از هر زيركى كه آرام است بترس . اگر مردم دنيا عاقل باشند دنيا خراب ميماند .\r\nبهترين برادران تو كسى است كه از خطاى تو نسبت به خود فراموش كند . ناتوانترين دشمنان از لحاظ مكر و حيله دشمنى است كه دشمنى خود را آشكار نمايد .\r\nزيبائى جمال ظاهر است و عقل خوب داشتن زيبائى باطن . هر كه به خدا انس داشته باشد از مردم وحشت دارد . هر كه از چهره مردم پرهيز ننمايد از خدا پرهيز ندارد . كارهاى زشت را در خانه‌اى قرار داده‌اند و كليدش دروغگوئى است هر گاه دلها در نشاط باشند آنها را بعبادت عادت دهيد و اگر فرار داشته باشند آنها را رها كنيد . رسيدن به كسى كه اميدوار به او هستى بهتر است از همنشينى با كسى كه اعتماد بشر او نداشته باشى . كسى كه زياد در خواب باشد خوابهاى پريشان مىبيند : \" منظور امام ( ع ) ممكن است اين باشد كه دنياطلبى مانند خواب است و آنچه حاصل اين تلاش است مانند خوابديدن است \" .\r\nو فرمود نادانى دشمن و حلم حاكم است آسايش دل را نچشيده كسى كه بوسيله حلم جرعه جرعه خشم خود را فرو نخورد اگر آنچه مقدر است بايد انجام شود زارى و اندوه براى چيست ؟ از سفره كريم كه بخوارى ترا دوست ميدارد و برخوردارى از سفره شخص پست تو را بىارزش مىكند نزد او ، هر كس طبعا با ورع باشد و آراسته به بخشش و نيكوكارى باشد دشمنانش از او تعريف ميكنند و در پناه تعريف و تمجيد در امان از نقص و انتقاد است .\r\nيكى از اشخاص مورد اعتماد گفت به خط امام عسكرى ( ع ) در پشت كتابى ديدم نوشته است : بر قله كوههاى بلند با گامهاى نبوت و ولايت بر آمديم و طريقه‌هاى هفتگانه را با نور جوانمردى روشن كرديم ، ما شيران بيشه شجاعت و باران ژاله سخاوتيم در ميان ما شمشير و قلم در دنيا و پرچم حمد و علم در آينده است فرزندان ما پيشوايان دين و هم‌سوگندان يقين و چراغهاى روشن امتها و كليد جود\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nو بخششند موساى كليم بزيور برازنده نبوت آراسته گرديد چون او را وفادار يافتيم و روح القدس در بهشت آسمان سوم از ميوه‌هاى تازه رسيده چشيد . و شيعيان ما گروه نجات يافته و پاكانند پشت و پناه و حافظ و نگهبان براى ما و بر عليه ستمگران همداستان و متحدند به زودى چشمه‌هاى زندگى بعد از شراره‌هاى آتش بر آنها مىجوشد پس از تمام شدن دوران طواوية و طواسين .\r\nتوضيح : اين حكمت بالغه و نعمتهاى سرشارى است كه بگوشهاى كر و ناشنوا مىخورد و كوههاى سربلند كوتاه‌تر از آن است كه بر قله آن برسد صلوات الله عليهم اجمعين .\r\n4 - اعلام الدين : حضرت امام عسكرى ( ع ) فرمود هر كس بستايد كسى را كه شايسته نيست خود را متهم نموده .\r\nو فرمود نعمت را نمىشناسد مگر سپاسگزار و سپاسگزارى نميكند مگر عارف .\r\nفرمود جلو سؤال و درخواست را تا موقعى كه برايت تحمل امكان دارد بگير زيرا هر روز را رزق جديدى است . و بدان كه التماس ارزش را از ميان مىبرد و موجب رنج و خستگى مىشود . صبر كن تا خداوند درى را بگشايد كه به آسانى وارد آن شوى چقدر نيكى نزديك است بگرفتار و آسايش به بيمناك ترسان . گاهى ممكن است تغيير زندگى نوعى ادب از جانب خدا باشد و بهره‌ها درجاتى دارد . پس عجله مكن در مورد ميوه‌اى كه نرسيده ، به آن موقعش خواهى رسيد . بدان آن كس كه تدبير حال تو را مىكند بهتر ميداند چه وقت براى تو صلاحيت دارد اعتماد بحسن انتخاب او بكن تا اوضاعت خوب شود . نيازهاى خود را پيش از موقع با عجله مخواه كه موجب تنگدلى و ناراحتى و نااميديت مىشود « 1 » .\r\nفرمود شايسته‌ترين مردم به محبت از طرف آنها كسى است كه به او اميدوارند .\r\nو فرمود هر كس به باطل گرايد وارد خانه پشيمانى شده .\r\nو فرمود مقدرات چيره و غير قابل اجتناب با زور جلوگيرى نميشوند و ارزاق تعيين شده بوسيله حرص بدست نميآيد و نه خوددارى جلو رسيدن آنها را ميگيرد .\r\nو فرمود رسيدن به خداوند عزيز سفرى است كه درك نميشود مگر با شب زنده دارى . هر كس ياد نداشته باشد نگهدارى مال را ياد ندارد بخشيدن را .\r\n\r\n\r\n","description":"","footnote":"\r\n( 1 ) جملات بعد تكرارى است از ترجمه خوددارى شد .\r\n","page_name":" 324 ","page_number":324},
  {"content":"\r\n\r\n\r\n[ بخش سىام 
  ] مواعظ حضرت ولى عصر عجل الله فرجه الشريف\r\n1 - دره باهره : در جواب اسحاق بن يعقوب بن يعقوب به عمرى نوشت : اما ظهور فرج در اختيار خداست وقت تعيين‌كنندگان دروغ ميگويند . اما در پيش‌آمدها مراجعه كنيد براويان حديث ما زيرا آنها حجت من‌اند بر شما و من حجت خدايم . اما كسانى كه اموال ما در اختيار آنها است هر كس مختصرى از آن را حلال شمارد و بخورد آتش خورده . اما خمس براى شيعيان ما مباح شده و حلال گرديده تا هنگام ظهور ما نهاد آنها پاك باشد و آلوده نشوند . اما علت اتفاق غيبت :\r\nخداوند مىفرمايد :  يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ  . « 1 » هر يك از آباء گرامم بيعت يكى از طاغوتهاى زمانشان به گردن آنها بود من هنگامى كه قيام و ظهور نمايم بيعت هيچ كس در عهده من نيست اما كيفيت بهره‌مندى از من مانند انتفاع از خورشيد پنهان در زير ابرها است و من امان براى ساكنين زمينم همانطور كه ستارگان امان اهل آسمانهايند .\r\n\r\n\r\n","description":"","footnote":"\r\n( 1 ) مائده : 101 .\r\n","page_name":" 325 ","page_number":325},
  {"content":"\r\n\r\n\r\nبخش سى و يكم وصيت مفضل بن عمر به گروهى از شيعه\r\n1 - تحف العقول : شما را سفارش ميكنم به پرهيزكارى از خداوندى كه شريكى ندارد و گواهى باينكه خدائى نيست جز خداوند يكتا و محمد پيامبر و رسول اوست از خدا بپرهيزيد و سخن خوب بگوئيد و در جستجوى خشنودى خدا باشيد و از خشم او بترسيد . سنت خدا را حفظ كنيد و تجاوز از حدود خدا ننمائيد و در تمام كارهايتان مراقب خدا و راضى به قضاى او باشيد در مواردى كه بنفع يا ضرر شما است متوجه باشيد امر بمعروف و نهى از منكر را از دست ندهيد .\r\nمتوجه باشيد هر كه بشما نيكى كرد به او بيشتر نيكى كنيد و بگذريد از كسى كه بشما بدى كرده چنان با مردم رفتار كنيد كه دوست داريد با شما رفتار كنند .\r\nبا آنها به نيكوترين صورت ممكن آميزش كنيد شما شايسته‌تريد كه نقطه ضعفى از خود نشان ندهيد در دين خدا فقيه باشد و از كارهاى حرام بپرهيزيد و خوش رفتار باشيد با همنشينان خود چه بد باشند و چه خوب .\r\nيادآورى ميكنم سخت پرهيزكار باشيد زيرا ملاك ديندارى ورع و پرهيزكارى است نمازها را در وقت آن بخوانيد و واجبات را با حدود آن انجام دهيد .\r\nمتوجه باشيد كوتاهى نكنيد در مورد آنچه بر شما واجب شده و چيزى كه موجب رضايت او مىشود من از امام صادق ( ع ) شنيده‌ام ميفرمود : فقيه در دين خدا شويد و اعرابى نباشيد زيرا كسى كه فقه نياموزد خدا به او در قيامت توجهى ندارد .\r\nدر هنگام فقر و ثروت ميانه‌رو باشيد . بقدرت مالى دنيا كمك براى آخرت بگيريد من از امام صادق ( ع ) شنيده‌ام ميفرمود : كمك بگيريد به بعض دنيا براى\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nبعضى از آخرت و كل بر مردم نباشيد . بشما سفارش ميكنم با هر كس آميزش داريد نيكى كنيد و با آنها خوشرفتار باشيد .\r\nاز ستم بپرهيزيد حضرت صادق ( ع ) ميفرمود : سريعترين چيزى كه كيفر گرفته مىشود ستم است نماز و روزه و ساير واجبات را كه خداوند واجب كرده انجام دهيد و زكات واجب را بپردازيد باهلش . حضرت صادق ( ع ) فرمود مفضل بدوستانت بگو زكات را باهل آن بپردازند من ضامن آنچه پرداخته‌اند بنفع آنهايم .\r\nولايت آل محمد صلى الله عليه و آله را از دست ندهيد . بين خود اصلاح نمائيد و از يك ديگر غيبت نكنيد از يك ديگر ديدن كنيد و بهم محبت نمائيد و به يك ديگر نيكى كنيد و بملاقات هم برويد و حديث با هم بگوئيد از هم فراموش نكنيد از جدائى و قطع ارتباط بپرهيزيد من از حضرت صادق ( ع ) شنيدم مىفرمود : \" به خدا قسم از هم جدا نمىشوند دو نفر از شيعيان ما به صورتى كه قهر كنند مگر اينكه از يكى آنها بيزارم و او را لعنت ميكنم و در بيشتر از مواقع از هر دو بيزارم و لعنت ميكنم معتب عرضكرد فدايت شوم ظالم و ستمگر حق اوست اما مظلوم چه كرده . فرمود زيرا او برادر خود را دعوت بآمد و رفت نميكند از پدرم شنيدم ميفرمود وقتى دو نفر از شيعيان ما با هم نزاع كنند و از هم جدا شوند مظلوم برود پيش دوست خود تا به او بگويد برادر ، من ستمگرم تا اين فاصله از ميان برود خداوند داور عادلى است حق مظلوم را ميگيرد .\r\nتحقير به فقراى شيعه آل محمد نكنيد و به آنها محبت كنيد و حقى كه در اموال شما خدا واجب نموده بايشان بپردازيد و نيكى به آنها بنمائيد . مردم را در رابطه با آل محمد صلى الله عليه و آله نخوريد من از امام صادق ( ع ) شنيدم فرمود مردم بسه فرقه در رابطه با ما تقسيم ميشوند : 1 - گروهى ما را دوست دارند بانتظار قيام قائم ما هستند تا از دنياى ما بهره‌مند شوند . پس ميگويند و سخن ما را حفظ ميكنند و از رفتار ما كوتاهى دارند به زودى خدا رهسپار جهنم مىكند آنها را 2 - گروهى ما را دوست ميدارند و سخن ما را مىشنوند و كوتاهى از كار ما ندارند تا بدين وسيله مردم را بخورند خداوند شكمهاى آنها را پر از آتش مىكند و دچار گرسنگى و تشنگى ميشوند .\r\n3 - گروهى كه ما را دوست دارند و سخن ما را حفظ ميكنند و مخالفت با رفتار ما نميكنند آنها از مايند و ما از آنها از كمك بآل محمد صلى الله عليه و آله به\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nوسيله اموال خوددارى نكنيد ثروتمند به نسبت ثروت خود و فقير به مقدار فقر خويش هر كه آرزو دارد مهمترين حاجاتش برآورده شود كمك و رسيدگى كند بآل محمد ( ص ) و شيعيان آنها به مهمترين قسمت مالى خود كه به آن نياز دارد . وقتى سخنى حق در باره شما گفتند خشمگين نشويد و كينه اهل حق را بدل نگيريد وقتى در باره آنها صحبت مىشود زيرا مؤمن از حقيقت خشمگين نميشود وقتى صحبت آن بشود .\r\nيك روز حضرت صادق ( ع ) كه من خدمت ايشان بودم فرمود : مفضل ياران شما چقدر هستند ؟ گفتم كم . وقتى بكوفه برگشتم شيعيان بر من حمله كردند و ميخواستند پاره پاره‌ام كنند و گوشت مرا بخورند . ناسزا به من ميگفتند بطورى كه بعضى روبرويم ميايستاد و بعضى در سر راه مىنشستند تا من بيايم و مرا بزنند هر نوع تهمتى ميتوانستند به من زدند بطورى كه خبر اين پيش آمد به حضرت صادق ( ع ) رسيد در سال دوم كه خدمت ايشان رسيدم اولين صحبتى كه پس از سلام با من نمود اين بود پرسيد مفضل اين حرفها چيست كه شنيده‌ام در باره تو ميگويند . گفتم آقا من كارى نكرده‌ام . فرمود صحيح است اين كارها از طرف آنها است آيا خشم ميگيرند براى يك گرفتارى خودشان . تو گفتى ياران و دوستانت كمند .\r\nبه خدا قسم آنها شيعه ما نيستند اگر آنها شيعه بودند از حرف تو خشمگين نميشدند و نه ناراحت ميگرديدند خداوند شيعيان ما را غير آنچه اينها عمل كردند توصيف نموده . پيرو جعفر بن محمد الصادق ( ع ) نيست مگر كسى كه زبان خود را نگه دارد و براى خدا عمل كند و اميد به او داشته باشد و بواقع از خدا بترسد آيا در ميان آنها كسانى هستند كه از بسيارى نماز خميده شده باشند و يا از ترس و خوف حيران و يا از شدت گريه و حزن كور و يا از روزه بسيار بيمار شده يا از سكوت و خاموشى زياد مانند گنگ گرديد . آيا در ميان آنها هستند كسانى كه از شب‌زنده‌دارى به زحمت افتاده باشند و از روزه گرفتن رنج كشيده باشند . يا از لذت و نعمت خوددارى كند بواسطه خوف خدا و علاقه بما اهل بيت كجا اينها شيعه ما هستند با اينكه پيوسته با دشمنان ما درمىآويزند تا دشمنى آنها افزايش يابد . مثل سگها زوزه ميكشند و مثل كلاغ حرص و طمع دارند .\r\nاگر نه اين بود كه ميترسيدم بر آنها كه دشمنى با تو كنند دستور ميدادم در خانه‌ات را ببندى و به هيچ كدام آنها توجه نكنى تا زنده هستى . ولى اگر آمدند از آنها بپذير . زيرا خداوند آنها را حجت بر خودشان قرار داده و بوسيله آنها بر\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nديگران حجت را تمام مىكند .\r\nمبادا فريب دنيا و آنچه در دنيا است از نعمت و زيبائى و قدرت بخوريد زيرا دنيا شايسته شما نيست به خدا قسم براى اهل دنيا صلاحيت ندارد ( چه رسد بشما ) .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\n[ بخش سى و دوم 
  ] داستان بلوهر و يوذاسف\r\n1 - كمال الدين صفحه 317 : امام حسن عسكرى ( ع ) فرمود : محمد بن زكريا نقل كرد يكى از پادشاهان هند سپاه فراوان و قدرت و وسعت مملكت زيادى داشت مردم از او ميترسيدند . پيوسته دشمنان خود را مغلوب ميكرد و بسيار خوش گذران و شهوت پرست بود و پيوسته سرگرم كارهاى لهو و لعب بود . بهترين و محبوبترين شخص در نظر او كسى بود كه بر افعال و كردارش او را بستايد و منفورترين شخص كسى بود كه او را به كار ديگرى راهنمائى كند و در موارد لهو و لعب بدستور او رفتار نكند ، گرفتار اين اخلاق از ابتداى جوانى شده بود اما مردى بصير و زبان‌آور و مدير و مدبر در امور مملكت‌دارى بود و مردم بواسطه حسن تدبير مطيع و منقادش بودند و تمام دشواريها و ناراحتيها را بسادگى بر طرف مىكرد ( و سياستمدارى عجيب بود ) .\r\nغرور جوانى و سلطنت و شهوت‌پرستى و خودخواهى دست بدست هم داده بود باضافه پيروزيها كه بر دشمنان خويش مىيافت و نفوذى كه بر مردم مملكت داشت و اطاعت مردم از او اين مجموعه او را چنان متكبر و مغرور كرده بود كه هيچ كس را به چيزى نميگرفت و مردم را تحقير ميكرد . مخصوصا همنشينان او را پيوسته تعريف و تمجيد ميكردند بيشتر موجب خودخواهيش شده بود . جز دنياطلبى كارى نداشت و هر چه آرزو ميكرد برايش آماده ميشد . فقط آنچه مقدورش نبود داشتن يك پسر بود كه هر چه فرزند مىآورد همه دختر بودند .\r\nپيش از سلطنت او دين در ميان مردم رونق يافته بود و گروه زيادى پيرو دين\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nبودند شيطان بر او چيره شده بود و مخالفت با متدينين را شعار خويش قرار داد بطورى كه پيوسته آنها را تبعيد و شكنجه و آزار مىنمود از ترس اينكه مزاحم سلطنتش باشند . در مقابل بت‌پرستان مقرب او بودند و براى آنها بتهاى طلائى و نقره‌اى ساخته بود و به آنها احترام ميكرد و قرب و منزلتى در نزد او داشتند تا آن اندازه كه بتهاى آنها را سجده ميكرد .\r\nمردم بسرعت روى به بت‌پرستى آوردند و دينداران بىارزش شدند . يك روز سؤال از مردى كرد كه به او احترام ميگذاشت و مقامى برايش قائل بود ميخواست كارى را به او واگذارد اما در جواب پادشاه گفتند : آن ترك دنيا نموده و در سلك عبادت پيشگان درآمده اين خبر خيلى بر او دشوار آمد و سخت ناراحت شد . بالاخره از پيش فرستاد او را آوردند .\r\nچشم پادشاه كه به او افتاد در لباس زاهدان و بزيور خاشعان آراسته شده با نفرت تمام او را مورد ناسزا قرار داده گفت تو يكى از شخصيتهاى مملكت من و برده و بنده من بودى كه برايت ارزشى قائل بودم خود را رسوا كردى و زن و فرزند و و ثروت خويش را از دست دادى و پيرو تبهكاران و زيانكاران شدى و مردم ترا مسخره ميكنند و بر سر زبانها افتاده‌اى . با اينكه من ترا براى كارهاى مهم مملكت انتخاب ميكردم و در هر دشوارى و گرفتارى از شخصيت تو استفاده ميكردم آن مرد در جواب پادشاه گفت اگر من بر تو حقى ندارم اما انديشه و خرد تو بر تو حق دارد بدون خشم و عصبانيت سخن مرا گوش كن سپس بعد از دقت و انديشه هر چه مايلى انجام ده زيرا خشم دشمن عقل است به همين جهت بين شخص عاقل و درك و فهم او فاصله مىشود . پادشاه گفت بگو ببينم چه ميخواهى بگوئى ؟ گفت بگو ببينم آيا اين سرزنشها كه مرا نمودى بواسطه گناهى است كه من نسبت به خود انجام داده‌ام يا خطائى است كه نسبت به تو كرده‌ام در گذشته .\r\nپادشاه در پاسخ او گفت همين خطائى كه تو در باره خود كرده‌اى در نزد من بزرگترين گناه است هرگز من اجازه نميدهم يكى از رعايايم خود را از بين ببرد همين خودكشى او براى من مانند كشتن و نابودى ديگران است من ترا براى همين محكوم مينمايم چون خود را به تباهى سپرده‌اى و از ميان برده‌اى .\r\nعابد گفت گمان نميكنم پادشاه بدون دليل مرا محكوم كند و دليل روشن نميشود مگر پيش قاضى و داور .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nهيچ كس از مردم جرات قضاوت براى تو ندارند ولى تو خود قاضيهائى دارى كه دستورات ايشان را اجرا ميكنى و من بعضى از آنها را قبول دارم ولى از برخى ديگر بيمناكم .\r\nپادشاه پرسيد آن قاضيها كيانند ؟ جوابداد قاضيانى كه من به قضاوت آنها راضى هستم عقل تو است و آنچه از او ميترسم هواى نفس تو است . پادشاه گفت بالاخره حرف خود را بگو و مواظب باش سخن براستى بگوئى كه از چه وقت دچار اين بدبختى شده‌اى و چه كس ترا گمراه نموده ؟ گفت اما جريان من چنين بود كه در كودكى سخنى شنيدم در دلم جاى گرفت و مانند يك بذر در درون دلم روئيد پيوسته نمو ميكرد تا همچون درختى بارور به اين صورت كه مشاهده ميكنى درآمده و آن سخن چنين بود كه من شنيدم شخصى ميگويد :\r\nنادان چيزى كه هيچ نيست چيز ميانگارد و آنچه حقيقت دارد خيال مىكند چيزى نيست اگر كسى رها نكند چيز بىارزشى را به واقعيت نخواهد رسيد و تا بينش پيدا نكند و واقعيت را نيابد راضى نميشود كه ترك كند چيز بىارزشى را .\r\nاما واقعيت و چيز با ارزش آخرت است و آنچه ارزشى ندارد دنيا است .\r\nاين سخن در دلم جاى گرفت زيرا زندگى دنيا را مرگ ديدم و ثروت آن را فقر و شاديش را ناراحتى و صحتش را بيمارى و نيرويش را ضعف و عزت آن را ذلت .\r\nچگونه زندگى دنيا مرگ نيست كه انسان زنده مىشود تا بميرد او بمرگ يقين دارد و از زندگى در حال جدائى است . چرا ثروت دنيا فقر نباشد كه هر كس به مقدارى از دنيا دست يافت بواسطه نگهدارى آن مقدار ، باز نيازمند به چيز ديگرى است و نيازمند به بسيارى از چيزها در اين رابطه است .\r\nبعنوان مثال ميگويم شخصى احتياج بيك مركب سوارى دارد همين كه مركب را بدست آورد ، احتياج به علوفه و تيمارگر و طويله و لوازم نگهدارى او دارد باز براى خود اين اشياء چيزهاى ديگرى لازم است و نيازمنديهائى كه چاره‌اى از آنها نيست چه وقت نياز چنين كسى تمام مىشود و پايان مىپذيرد چگونه شادى آن آغشته باندوه نباشد كه دنيا در كمين اشخاصى است كه بهره‌اى از دنيا ببرند فورا چند برابر اندوه بكام او مىكند . اگر چشمش روشن شود بفرزندى آنچه از حزن و اندوه و بسيارى كه در انتظار اوست بسيار بيشتر است از اين شادى كه بوجود فرزند خود پيدا مىكند اگر بمال خود شاد شود ناراحتى تلف و نابودى مال بيشتر از\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nشادمانى نسبت بمال است . وقتى امر چنين باشد بهتر آن است كه شخص بعد از شناختن دنيا خود را پايبند آن نكند .\r\nچگونه صحت و سلامتى دنيا بيمارى نباشد . با اينكه سلامتى انسان بواسطه عناصرى است كه در او است و بهترين عنصرى كه موجب حيات و زندگى اوست خون است و در بالاترين مراتب داشتن خون بيم گرفتار شدن بمرگ ناگهانى و سكته است و بيمارى ورم لوزه و و با و خوره و ناراحتى التهاب بين كبد و قلب بنام ( برسام ) است .\r\nچگونه نيروى دنيا ضعف نباشد كه مجموعه قوا در او موجب ناراحتى و مرگش مىشود . و چگونه عزت دنيا ذلت نباشد كه هيچ كس در دنيا بعزتى نرسيد مگر اينكه دچار ذلتى طولانى شد . جز اينكه مدت عزت كوتاه ولى دوران ذلت طولانى است .\r\nپس سزاوارترين شخص به بدگوئى از دنيا كسى است كه قدرت و نفوذى در دنيا داشته باشد زيرا او در تمام شبانه روز و هر ساعت و دقيقه‌اى انتظار از بين رفتن قدرت مالى خويش را دارد كه در نتيجه محتاج و نيازمند گردد و يا خويشاوندش دچار سانحه‌اى گردد و از ميان برود و يا اجتماعشان بافتراق بدل گردد ، و ساختمانهايش خراب شود و يا بالاخره در چنگال مرگ بيافتد كه هر چه را دوست داشته و به آن دلبسته بوده از دستش برود من از دنيا برايت بدگوئى ميكنم كه آنچه بدهد ميگيرد و بعد انسان را گرفتار بازخواست مىكند و هر لباسى كه بپوشى از ميان برميدارد و بالاخره انسان را لخت مىكند و بهر مقامى كه برسى عاقبت به خوارى ميكشاند و بعد اندوه و غم ميفزايد و هر كه عاشق و دلسوخته او باشد او را رها مىكند و شخص را به بدبختى ميكشاند . مطيع و پيرو خود را گمراه مىكند و هر كه به او اعتماد نمايد سخت به او خيانت مىكند مركبى چموش است و رفيقى خائن و راهى دشوار و پرتگاهى هولناك و احترام گرمى كه هر كس را احترام نموده عاقبت خوارش كرده . معشوقى است كه به هيچ كس دل نبسته . و مشتاقى است كه با هيچ كس همراهى نكرده . تو وفادار او هستى او خيانتكار ، تو به او راست ميگوئى او دروغ تو بوعده خود وفا ميكنى او خلاف وعده مىكند . هر كه تكيه بر او كند او را خميده مىكند و با هر كس در اختيارش قرار گرفت به شوخى و مسخره مىپردازد . در آن بين كه سرگرم استفاده از دنيا است دنيا او را مىخورد . همان موقع كه خدمت مىكند شخص ناگهان او را خدمتگزار مينمايد . ميان خنده به دنيا ديگران را بر او ميخنداند . در آن ميان\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nكه به دنيا ناسزا ميگويد انتقام از او ميگيرد . وقتى بر او گريه مىكند ديگران را بر فوتش ميگرياند . همان موقع كه دست بعطا و بخشش ميگشايد دستش را بسؤال و نيازمندى باز مىكند ، در بين عزت ذلت و بين احترام ، اهانت و بين عظمت ، حقارت و بين مقام و شخصيت پستى و خوارى و بين بخشايش ناگهان قطع مىكند و در بين شادى محزون مىكند و در بين سيرى گرسنه مينمايد و در بين زندگى مىميراند .\r\nاف بر اين خانه كه چنين مىكند و داراى اين مشخصات است بر سر شخصى صبحگاه تاج ميگذارد و شب صورتش را به خاك ميكشاند . دست و پنجه او را بزر و زيور مىآرايد ، ناگهان آن دست و پنجه را در غل و زنجير مىكند صبح بر فراز تخت و شب داخل زندان است . شب بر فرشهاى ديبا مىنشيند و صبح بر بستر خاك .\r\nصبح به لهو و لعب و انواع رامشگرى مشغول است و شب بر مصيبت و مرگش زنان ميگريند . از بودنش شب خوشحالند و از نبودنش صبح گريان . صبح بوى خوش ميدهد و شب بوى مردار . او پيوسته انتظار انتقام دنيا را دارد و از بلا و فتنه دنيا در امان نيست .\r\nدل بجريانهاى دنيا بسته و ديده از شگفتيهاى آن برنبسته و دست به جمع آورى دنيا دراز كرده ناگهان صبحگاه دست خالى و چشم بسته . هر چه داشته از بين رفته و به باد هوا گرائيده و نابود شده و به هلاكت رسيده است هر كس را جانشين ديگرى و بجاى هر كسى ديگرى را ميفشاند . ساكن خانه گروهى گروه ديگر را مينمايد و نيم خورده ديگرى را به ديگرى ميدهد . نابخردان جاى خردمندان را مىگيرند و ناتوانان جاى دورانديشان ، گروهى را از قحطى بتوانگرى و از پيادگى به سوار شدن و از ناراحتى به نعمت و از تنگدستى بفراوانى و از شدت گرفتارى به آسودگى همين كه به اين حالت دل بسته و گرم شدند ناگهان آن فراوانى را ميگيرد و قدرت را ميكاهد گرفتار بدترين گرفتاريها ميشوند و نيازمندترين حالات فقر و قحط بسراغ آنها مىآيد .\r\nاما آنكه گفتى من خانواده خود را رها كرده و نابود نموده‌ام . هرگز چنين نيست من آنها را نابود نكرده‌ام بلكه كاملا به آنها رسيدگى ميكنم و خود را در بند آنها قرار داده‌ام ولى قبلا من با ديده‌اى فريفته به آنها مينگريستم كه خويشاوند را از غير خويشاوند و دوست را از دشمن تميز نميدادم . همين كه چشمم باز شد و پرده از جلو آن بر طرف گرديد و ديده روشن‌بين يافتم ، دشمنان را از دوستان و\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nخويشاوندان را از غريبه‌ها تشخيص دادم ديدم آنها را كه من خانواده و دوست و برادر و همنشين مىشمردم حيوانات درنده‌اى هستند كه جز خوردن پيكر و استفاده از من نظرى ندارند . جز اينكه هر كدام به مقدار قدرت و نيروئى كه دارند پيكر مرا در معرض تلف قرار داده‌اند بعضى همچون شير به من حمله ميكنند و برخى مانند گرگ به چپاول و غارتم مشغولند و برخى همچون سگ زوزه مىكشند و دم مىجنبانند و گروهى مانند روباه بحيله و دزدى مىپردازند همه يك راه را مىپيمايند اما دلهاى مختلفى دارند .\r\nتو نيز اى پادشاه با تمام قدرتى كه دارى و اين همه پيروان و سپاهيان و پرده‌داران و ارادتمندان كه اطرافت را گرفته‌اند اگر بديده دقت نگاه كنى تنها و بيكسى ، يك نفر همراه تو نيست . به اين دليل كه ميدانى تمام كشورهاى ديگر مخالف و دشمن تواند همين ملتى كه حاكم بر آنها هستى نيز پر از حسد و رشك و كينه نسبت به تو هستند كه از درندگان بيشتر زيان ميرسانند و از ملتهاى بيگانه كينه تو را بيشتر بدل دارند . اگر توجه بهمكاران و خويشاوندان و معاونين خود بنمائى مىبينى همه آنها در مقابل حقوق و اجرتى كه ميگيرند كار ميكنند و پيوسته ميخواهند كمتر كار كنند و بيشتر مزد بگيرند اگر بدوستان نزديك و خويشاوندان توجه كنى ، خواهى ديد كه تمام رنج و محنت و زندگى و كسب و كار خود را به آنها اختصاص داده‌اى و تو هر روز سهم آنها را مىپردازى و اگر تمام كوشش و دسترنج خود را در اختيار آنها بگذارى باز هم از تو راضى نيستند ، چه رسد باينكه مانع آنها شوى حالا فهميدى كه تنهائى نه خانواده و نه مال دارى .\r\nاما من داراى خانواده و ثروت و برادر و خواهر و دوستانى هستم كه مرا نمىخورند و نه استفاده از من مينمايند . مرا دوست ميدارند و من آنها را دوست دارم ، محبت بين ما حكمفرماست خيرخواه من و من خيرخواه آنهايم هرگز به من خيانت نمىكنند . راست مىگويند به من و من به آنها دروغى در ميان ما نيست .\r\nعلاقمند به من و من به آنها علاقمندم دشمنى بين ما نيست مرا يارى ميكنند و من آنها را هرگز بخوارى يك ديگر نمىپردازيم . بدنبال نيكيهائى هستند كه اگر من نيز جستجوى آن را بكنم نمىترسند به خود اختصاص دهم و آنها را محروم نمايم بين ما تباهى و حسادت وجود ندارد . آنها براى من كار ميكنند بمزدى پايدار و پيوسته همكار يك ديگريم . در گمراهى هدايتم ميكنند و در نابينائى راهنمايم هستند . و\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nپناه به من ميدهند و ابزار و تجهيزات دفاعى منند و يار و مددكارم در گرفتارى آلوده به خانه و زندگى و دكان و مغازه نشده‌ايم كه پيوسته در افزايش آن باشيم اين ذخاير را باهل دنيا سپرده‌ايم بين ما مسابقه ثروت‌اندوزى نيست و نه كينه و خشم و فساد و رشك و جدائى . اينهايند خانواده من اى پادشاه و بستگان و دوستانم كه آنها را دوست ميدارم و به آنها دل بسته‌ام . و كسانى كه قبلا با ديده مسحور به آنها مينگريستم رها كردم چون آنها را شناختم و در پى سلامت و آسودگى از آنهايم .\r\nاينست دنيا كه به تو گفتم هيچ شكى نيست كه نژاد و شخصيت و مسير او به جانبى است كه شنيدى چون آن را شناختم رها كردم و فهميدم كه حقيقت چيست اگر مايلى برايت توضيح بدهم وضع آخرت را كه آن شىء واقعى است آماده شنيدن باش مطالبى خواهى شنيد كه سابقا در باره اشياء نشنيده .\r\nپادشاه در جواب او فقط گفت دروغ ميگوئى چيزى را كشف نكرده‌اى و جز بدبختى و رنج محصولى ندارى از مملكت من خارج شو كه تو فاسد و مفسدى .\r\nدر همان ايام پس از ياس و نااميدى طولانى كه از داشتن پسر داشت پسرى براى پادشاه متولد شد كه بسيار زيبا و خوش چهره بود . شاه بقدرى از اين جريان خوشحال بود كه از شادى نزديك بود قالب تهى كند . او مىپنداشت كه بتها اين پسر را به او بخشيده‌اند . تمام قدرت مالى خزانه خود را در بت‌خانه‌ها مصرف نمود و يك سال دستور داد بمردم غذا بدهند و آن پسر را يوذاسف ناميد ، ستاره‌شناسان را جمع كرد و طالع او را تحقيق نمود گفتند اين پسر بمقامى بسيار ارجمند ميرسد كه احدى در هند بمقام او نخواهد رسيد همه دانشمندان و منجمين در اين نظر اتفاق داشتند . مگر يك نفر از دانشمندان كه مدعى بود اين موقعيت و مقام مربوط بآخرت است و اين پسر پيشوا و رهبرى دينى و معنوى خواهد شد زيرا شخصيت و مقامى كه در او مىبينم ارتباط بمقامهاى دنيا ندارد شبيه موقعيتهاى آخرت است سخن اين دانشمند چنان بر دل شاه مؤثر افتاد كه تمام شادى و سرورش را از بين برد بخصوص كه اين منجم از تمام ستاره‌شناسان بيشتر مورد اعتماد و راستگوتر و داناتر بود . يك شهر را پادشاه به او اختصاص داد و دايه و شيرده مخصوص و نگهبان و مامورين خاص جهت حفاظت و نگهدارى او آماده كرد به آنها دستور داد سخن از مرگ و آخرت و اندوه و مرض و فنا بميان نياورند ، تا مبادا زبانشان به اين حرفها عادت كند . و به كلى فراموش از اين حرفها نمايند . مخصوصا تاكيد كرد وقتى پسرش\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبالغ شد سخنى به زبان نياورند كه موجب ترس و هراس او باشد تا مبادا اين حرفها او را متوجه دين و عبادت كند و كاملا مراعات نمايند و مراقب يك ديگر در اين امور باشند . اين پيش‌آمد بيشتر پادشاه را نسبت به متدينين بدبين و كينه‌توز كرد از ترس اينكه فرزندش در اين راه بيافتد .\r\nپادشاه وزيرى داشت كه تمام امور مملكت را اداره مينمود و اهل خيانت و دروغ و پنهان كارى نبود و هرگز تمايلات خويش را بر صلاح مملكت و شاه مقدم نمىداشت و كوتاهى و تقصيرى در اين رابطه نمىكرد در ضمن اين وزير مردى خوش اخلاق و زبان‌آور و نيكوكار بود كه مردم او را دوست ميداشتند فقط اطرافيان شاه بودند كه به او حسد مىورزيدند و موقعيت وزير براى آنها گران بود و نميتوانستند او را تحمل كنند .\r\nروزى پادشاه بهمراه همان وزير براى شكار از شهر خارج شد در ميان دره‌اى رسيد به مردى كه از دو پا فلج شده بود در زير درختى افتاده بود و نميتوانست حركت كند . وزير از او جريان گرفتاريش را پرسيد در جواب گفت حيوانات درنده مرا به اين روز افكنده‌اند . دل وزير به حال او سوخت . مرد زمينگير گفت مرا با خود به منزل خويش ببر از جانب من سود خواهى برد .\r\nوزير گفت من ترا مىبرم گرچه سودى برايم نداشته باشى اما اين سودى كه وعده ميدهى چيست ؟ صنعتگرى يا كار مهمى از تو برميآيد . گفت آرى من سخن سازم .\r\nوزير پرسيد چگونه سخن سازى ؟ گفت اگر سخنى عيب و ايرادى داشته باشد آن را اصلاح ميكنم تا موجب فساد نشود . وزير به حرف او اعتنائى نگذاشت ولى دستور داد او را بمنزلش ببرند و دستور داد مراقبت كامل از او بنمايند .\r\nبالاخره دوستان پادشاه همه تصميم گرفتند بيك وسيله‌اى پادشاه را بر اين وزير خشمگين كنند و نقشه‌اى طرح كردند به اين صورت كه به شاه گفتند اين وزير ميخواهد سلطنت را پس از تو صاحب شود به همين جهت جانب مردم را دارد و پيوسته در فكر برانداختن تو است اگر مايلى راستى و صحت حرف ما را بيازمائى به او بگو من مايلم سلطنت را رها كنم و در سلك و راه عبادت‌كنندگان و دينداران درآيم ببين از اين پيشنهاد تو چقدر خوشحال مىشود . آنها اطلاع داشتند كه وزير متمايل به ترك دنيا و زهد و پارسائى است و به زاهدان علاقمند است . يقين داشتند\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nكه اين نقشه در شاه اثر مىكند ، شاه گفت اگر اين مطلب را در او مشاهده كنم سؤال ديگرى از او نخواهم كرد . وزير وارد شد .\r\nشاه به او گفت تو ميدانى كه من چقدر حريص به ملك و مملكت و دنيادارى بودم ولى بالاخره فكرى در مورد گذشته كردم ديدم هيچ فايده‌اى نبرده‌ام و آينده نيز مانند گذشته خواهد بود و به زودى تمام اين قدرت و مملكت از دستم خواهد رفت كه ديگر برايم بهره‌اى ندارد تصميم دارم از امروز به مقدار فعاليتى كه در راه دنيا كرده‌ام براى آخرت كوشش نمايم و در جرگه عبادت پيشگان درآيم و سلطنت را به اهل آن و علاقمندانش بسپارم نظر تو چيست ؟ وزير از تصميم شاه بسيار خوشحال شد بطورى كه خوشحالى از چهره او آشكار ديده ميشد و در جواب پادشاه گفت بقيه عمر گرچه عزيز و گرانبها است واقعا بايد در اين بقيه در جستجوى سعادت بود و در گذشته گرچه قدرت و موقعيتى عالى كسب كرده‌اى ولى موقعيتى است كه شايسته است انسان از آن دست بردارد خوب تصميمى گرفته‌اى من اميدوارم كه جمع بين دنيا و افتخار آخرت بنمائى . اين سخن او بر پادشاه سخت گران آمد و بسيار بر دل او اثر گذاشت وزير نيز متوجه ناراحتى و خشم پادشاه شد .\r\nوزير از پيش شاه به خانه مراجعت نمود اندوهگين و محزون نميدانست چه كس و با چه وسيله براى او دام گسترده‌اند و راه خلاصى از خشم شاه را نمىجست . آن شب را تا به صبح نخوابيد . ناگهان بيادش آمد از آن مرد زمينگير كه مدعى بود كلام را اصلاح مىكند دستور داد او را بياورند . وقتى آن مرد را آوردند . گفت تو ميگفتى من سخن سازم ؟ گفت صحيح است نيازى به كار من پيدا كرده‌اى ؟ گفت آرى ، از وقتى من وزير اين پادشاه شده‌ام تا كنون هيچ وقت بر من خشم نگرفته چون ميدانست كه من خيرخواه اويم و او را بر خود و تمام مردم مقدم ميدارم تا ديروز كه سخت نسبت به من خشمگين شده خيال نميكنم ديگر نسبت به من خوشبين شود .\r\nآن مرد پرسيد اين خشم آيا علتى هم داشته ؟ گفت آرى ديروز مرا خواست و چنين و چنان گفت و من هم در جواب او اين حرفها را زدم گفت درست است از همين جا سخن خراب شده كه من ان شاء الله آن را درست ميكنم .\r\nپادشاه خيال كرده تو مايلى او از سلطنت كناره بگيرد و تو خود مقام او را\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nاحراز كنى . فردا صبح لباسهاى وزارت را از تن خارج كن و ارزان‌ترين لباس عابدان را بپوش و سر خود را بتراش و برو بدرگاه پادشاه . وقتى شاه از وضع تو مطلع شود ترا خواهد خواست و سؤال مىكند چرا به اين صورت درآمده‌اى ؟ در جواب بگو اين همان راهى است كه مرا ترغيب به آن ميكرديد و صحيح نيست كسى راهنمائى كند ديگرى را به عمل نيكى و خودش آن كار را نكند . آنچه شما ديروز توضيح ميدادى بعقيده من بصلاح و خير ما است و بهتر از گرفتاريهاى سلطنت است اينك اگر مايلى شما هم مانند من بشو . وزير همه اين دستورات را به كار بست . پادشاه رنجى كه از او داشت از دل زدود و به او خوشبين شد .\r\nبعد دستور داد تمام متدينين و عابدان را از مملكت خارج كنند و آنها را تهديد بقتل نمود . آنها فرار اختيار نموده و هر چه مىتوانستند خود را مخفى ميكردند .\r\nيك روز پادشاه براى شكار خارج شد از دور دو نفر را ديد . فرستاد آنها را بياورند وقتى آمدند ديد دو نفر عابدند . گفت چرا شما از مملكت من خارج نشده‌ايد گفتند فرستاده‌هاى شما پيش ما آمدند و ما در حال خارج شدن بوديم . گفت چرا پياده ميرويد .\r\nجوابدادند ما ناتوان و ضعيف هستيم وسيله سوارى و زاد و توشه‌اى نداريم و قدرت فرار جز به همين صورت نداريم . پادشاه گفت هر كس از مرگ بترسد بدون مركب با سرعت فرار مىكند گفتند ما از مرگ نميترسيم و هيچ چيز به نظر ما خوشايندتر از مرگ نيست .\r\nپادشاه گفت چطور شما از مرگ نميترسيد مگر نگفتيد وقتى مأمورين ما آمدند شما عازم خروج بوديد مگر همين ترس از مرگ نيست . گفتند فرار از مرگ بواسطه ترس نبود خيال نكنى كه ما از تو ميترسيم ولى ما ميخواستيم ترا كمك نكنيم به كشتن خود و موجبات كشته شدن خويش را بدست تو فراهم ننمائيم . پادشاه ناراحت شد و دستور داد آنها را در آتش بياندازند و امر كرد تمام عابدان را در هر جا ديدند بسوزانند رؤساى بت‌پرستان در پى متدينين افتادند و هر جا آنها را مىافتند به آتش ميسوختند . به همين جهت سوزاندن در هند يك سنت و روش معمولى شد . در تمام هندوستان عده معدودى باقى ماندند كه خارج نشدند و در انزوا و پنهانى بسر مىبردند شايد بتوانند بدين وسيله مردم را كم‌كم راهنمائى كنند .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nپسر پادشاه رشدى عالى از نظر جسمى و كمال فهم و علم نمود اما او را فقط بآداب پادشاهى وارد كردند و سخن از مرگ و نيستى و زوال به گوش او نرسيده بود ولى داراى حافظه بسيار عجيبى بود . پدرش نميدانست از اين نبوغ فرزند خود شاد باشد يا ناراحت ، چون ميترسيد بالاخره اين فهم و كمال او را بكشاند به طرف نسك و عبادت كه راجع به او پيش‌بينى شده بود .\r\nوقتى پسرك متوجه شد او را در اين شهر نگه داشته‌اند و اجازه خارج شدن به او نميدهند به شك افتاد ولى چيزى نگفت با خود گفت اينها صلاح مرا بهتر ميدانند بالاخره سنش زياد شد و تجربه و علم آموخت گفت اينها بر من فضيلتى ندارند كه اختيارم را بدستشان بدهم تصميم گرفت كه با پدر خود در اين باره صحبت كند كه چرا نميگذارند خارج شود . ولى به اين نتيجه رسيد كه اين كار بدستور خود شاه است و هرگز او واقع مطلب را نخواهد گفت اما بايد از راه صحيح نسبت به اين جريان اطلاع حاصل كند .\r\nدر ميان خدمت‌كاران او مردى بود از همه مهربانتر . پسرك نيز به او انس و علاقه‌اى داشت . با خود گفت بايد از طريق او كسب اطلاع نمود . بيشتر به او اظهار علاقه و انس كرد . يك شب پسر پادشاه با كمال ملاطفت شروع بصحبت با آن مرد كرده تشويق و هراس را در او بوجود آورد . گفت من خيال ميكنم پس از پدرم وارث تخت و تاج شوم و تو بيكى از دو صورت خواهى بود يا بزرگترين شخصيت خواهى بود يا بدبخت‌ترين مردم . گفت چرا بدترين مردم ، گفت بواسطه اينكه امروز از من مطالبى را مخفى ميكنى كه فردا از ديگران آن را مىفهمم و موجب انتقام از تو به بدترين صورت خواهد شد .\r\nخدمتكار متوجه شد كه راست ميگويد و مايل گرديد كه نسبت به او وفادارى كند به همين جهت جريان منجمان را برايش توضيح داد و ترس پدرش را از اين جهت بيان نمود . پس از او تشكر نمود و جريان را مخفى كرد تا پدرش بديدن او آمد .\r\nبه پدر خود گفت پدر جان گرچه من يك كودكم ولى در خود مىيابم از تغيير و دگرگونى حالم كه متوجه آنچه مىيابم باشم و آنچه را نميدانم در پى اطلاع از آن باشم .\r\nمن ميدانم به اين وضع نخواهم ماند و تو نيز همين طور نمىمانى و تا ابد اوضاع به اين صورت باقى نيست و روزگار وضع شما را تغيير ميدهد اگر سعى كنى كه زوال و\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nنابودى را از من پنهان كنى چنين نيست من متوجه آن شده‌ام ، اگر مرا زندانى كرده‌اى و نمىگذارى با مردم تماس بگيرم تا مبادا از اين حالت كه دارم خارج شوم با اين كار جلو پيشرفت مرا گرفته‌اى ، بطورى كه من ناراحتم از اين فاصله‌اى كه با مردم دارم و هيچ ناراحتى و گرفتارى جز آن ندارم تا آنجا كه به هيچ چيز دل نمىبندم و از وضع خود به هيچ وجه راضى نيستم مرا رها كن و بگو از چه ميترسى تا از آن پرهيز كنم و راه موافقت و دلخواه ترا از پيش بگيرم .\r\nپادشاه سخنان فرزند خود را كه شنيد فهميد او ميداند از چه ناراحت است و اين شدت محاصره و زندانى كردنش بيشتر او را وامىدارد كه اطلاع حاصل كند از جريان . گفت پسرم من از اين محدوديت كه برايت بوجود آوردم نظرى جز جلوگيرى ناراحتى از تو ندارم . جز صلاح خويش را نخواهى ديد و جز اسباب شادى و سرور خود را نخواهى شنيد اما اگر تو دل به كار ديگرى بسته‌اى و جز اين علاقه‌ى ديگرى دارى بدان كه منهم خواسته تو را مايلم بعد پادشاه دستور داد او را در بهترين وضع و لباس بيارايند و هموار بر مركب كنند و از سر راه او چيزهاى ناجور و زشت را دور نمايند و بساز و نواز دل او را مشغول دارند . دستور پادشاه اجرا شد از آن روز پيوسته بسوارى ميرفت تا اينكه يك روز دو نفر گدا به او برخورد كردند در حالى كه مأمورين غفلت داشتند ، يكى از آنها بدنش ورم كرده بود و گوشت پيكرش ريخته بود و رنگى زرد داشت و آب بر صورت نداشت و بسيار بدقيافه مينمود ، اما ديگرى كور بود كه دستش را گرفته بودند از ديدن آن دو بر خود لرزيد و پرسيد اينها چه شده‌اند .\r\nگفتند اينكه ورم كرده چون ناراحتى درونى دارد و اما مرد كور بواسطه بيمارى كور شده است . گفت اين گرفتارى ممكن است نصيب ديگران هم بشود ؟ گفتند آرى گفت پس كسى اطمينان ندارد از اينكه محفوظ از چنين دشوارى باشد . گفتند نه آن روز را با كمال ناراحتى و اندوه و گريه برگشت و سلطنت و موقعيت خود و پدرش را بسيار بىارزش مىديد چند روزى بر اين وضع گذشت .\r\nيك روز باز سوار شد و در بين راه به پيرمردى رسيد كه از كهولت پشتش خميده بود و قيافه‌اش تغيير يافته و مويهايش سفيد شده بود و چهره‌اى سياه داشت و پوست بدنش چين و چروك داشت نميتوانست راه برود . تعجب كرد و از وضع او جويا شد گفتند پير شده . گفت انسان در چند سالگى به اين وضع دچار مىشود گفتند در صد\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nسالگى و مشابه آن .\r\nسؤال كرد پس از پيرى چيست ؟ گفتند مرگ گفت پس اجازه نميدهند شخص هر چه مايل باشد زندگى كند گفتند نه و به زودى دچار اين ناتوانى مىشود .\r\nپسر پادشاه گفت ماه سى روز است و سال 12 ماه و آخر عمر صد سال چقدر يك روز بيك ماه نزديك و ماه بسال نزديك است و سال با شبهاى عمر انسان . از راه برگشت و اين سخن را مرتب با خود تكرار ميكرد . آن شب را تا صبح نخوابيد دلى زنده و بيدار داشت و چنان درك كرده بود كه غفلت او را نمىگرفت حزن و اندوه او را گرفت و دل از دنيا و لذتهاى دنيا بركند ولى به ظاهر با پدر مدارا ميكرد و پيش او تظاهر بخوشى مينمود و پيوسته گوش بسخن هر گوينده ميداد تا شايد از گفتار ديگران راهى بيابد كه موجب رهائيش از اين گرفتارى شود . روزى در خلوت با همان خدمتكار خود كه اسرارش را ميدانست بصحبت پرداخته گفت : آيا كسى را ميان مردم مىشناسى كه مثل ما نباشد . گفت آرى گروهى را عابد مينامند كه آنها دنيا را رها كرده و دل بآخرت بسته‌اند و حرفهائى ميزنند كه من نميدانم اما مردم دشمن آنهايند و ميسوزانند آنها را و پادشاه ايشان را از مملكت خارج كرده . فعلا كسى را نمىشناسد كه معرفى نمايد چون خود را مخفى كرده‌اند و منتظر فرج و چاره هستند . اين يك سنتى است ميان دوستان خدا كه در دولت ستمگران چنين هستند از شنيدن اين حرفها در اندوه شديدى فرو رفت و پيوسته در انديشه بود و مثل كسى كه گمشده‌اى داشته باشد همى در جستجو بود و ميان شهرها و اطراف شهرت يافت كه با كمال عقل و فراست و فهم به دنيا بىميل است و دنيا در نظرش ارزشى ندارد .\r\nاين جريان به گوش مرد عابدى در سرانديب بنام بلوهر رسيد مردى پارسا و حكيم و عابد بود . سفر دريا را از پيش گرفت تا به سولابط رسيد با لباس تاجران بدرب خانه پسر پادشاه آمد . پيوسته رفت و آمد ميكرد تا بفهمد چه كسى در ارتباط با پسر پادشاه است و مورد توجه اوست بالاخره همان مرد خدمتكار را يافت و از او تعقيب نمود تا در جاى خلوتى او را يافت .\r\nگفت من تاجرى از اهالى سرانديب هستم چند روز است كه آمده‌ام و مال التجاره بسيار نفيسى دارم يك شخص مورد اعتماد مىجستم بالاخره ترا انتخاب كرده‌ام . متاع من از كبريت احمر بهتر است . موجب بينش كورها و شنوائى كرها و\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nشفاى بيماريها و قدرت ناتوانان و حفظ از ديوانگى و يارى بر دشمنان مىشود و كسى را شايسته‌تر براى اين متاع از پسر پادشاه نديده‌ام اگر صلاح بدانى براى او جريان را توضيح دهى اگر علاقه بخريد آن داشت مرا پيش او مىبرى او كسى نيست كه ارزش متاع مرا نفهمد .\r\nخدمتكار گفت تو حرفهائى ميزنى كه از كسى تا كنون نشنيده‌ام و در تو ناراحتى و ديوانگى نيز ديده نميشود اما من نميتوانم چيزى را كه اطلاع ندارم در باره‌اش صحبت كنم . تو متاع خود را به من نشان بده اگر ديدم قابل ارزش است به او خواهم گفت .\r\nبلوهر گفت من مردى پزشكم مىبينم كه چشم تو ضعيف است مىترسم اگر متاع مرا مشاهده كنى چشمت را خيره كند . ولى پسر پادشاه جوان و كم سن و چشمانش سالم است و ميتواند متاع مرا با چشم خود ببيند اگر با ديدن آن خوشش آمد كه بهتر و گر نه از ديدن آن متاع دچار كمبود و ناراحتى نخواهد شد و اين يك مسأله مهمى است كه صحيح نيست از او دريغ بدارى و به ديگرى سپارى .\r\nخدمتكار پيش پسر پادشاه رفت و جريان تاجر را برايش تعريف كرد . پسر پادشاه احساس كرد كه بهدف خود رسيده . بخدمتكار گفت فورى در اولين فرصت شبانه او را پيش من بياور ولى مخفى و پنهان اين كار را بكن . مبادا بىاهميت باشى .\r\nخدمتكار بلوهر را گفت كه آماده وارد شدن پيش پسر پادشاه باشد . يك بسته بندى نيز از كتاب بهمراه خود برد خدمتكار گفت اين چيست . پاسخداد همين متاع من است اگر مايلى مرا پيش او ببرى من آماده‌ام .\r\nوقتى پيش پسر پادشاه رسيد بلوهر به او سلام كرده تحيت گفت و پسر پادشاه نيز جوابى عالى به او داد خدمتكار مرخص شد . بلوهر نشست و اولين حرفى كه زد اين بود گفت : چه شد كه در جواب تحيت من بر خلاف معمولى كه نسبت به غلامان و رعايا داشتى احترام زياد كردى . گفت چون اميد زيادى به تو دارم بلوهر گفت پادشاهى كه به خوبى و رعيت‌نوازى شهرت داشت روزى در مسير خود به دو نفر پياده برخورد كرد كه لباسهاى كهنه داشتند و آثار ناراحتى و گرفتارى در آنها مشاهده ميشد . تا چشم پادشاه به آنها افتاد نتوانست خود را نگه دارد از اسب به زير آمد و به آنها تحيت گفت و دست داد . وزراء كه ديدند او سخت نسبت به اين دو نفر\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nكوچكى نمود . پيش برادر پادشاه كه موقعيتى داشت و نسبت بشاه داراى نفوذ بود رفتند و جريان را توضيح دادند كه با اين عمل شخصيت خود را از بين برد و ما را رسوا نمود كه از روى مركب براى دو نفر شخص بىارزش فرود آمد . او را بر اين كار سرزنش كن تا دو مرتبه نكند . برادر پادشاه كار شاه را خورده گرفت و به او گوشزد كرد شاه در جواب او سخن را طورى ادا كرد كه نفهميد بر او خشم گرفته نسبت به اين اعتراض يا از او خشنود است به خانه خود برگشت پس از چند روز پادشاه دستور داد بمنادى مخصوص خود كه معروف بمنادى مرگ بود پشت خانه او فرياد زند . اين راه و رسم آنها بود هر كس را ميخواستند بكشند چنين ميكردند .\r\nزنان و فرزندان شروع بگريه و زارى كردند و لباس عزا پوشيدند و برادرش با گريه و زارى بر در بارگاه شاه رفت و موى از سر ميكشيد ، پادشاه گفت او را بياوريد وارد شد خود را بر زمين انداخت و شروع بناله و فرياد كرده دست به تضرع و زارى برداشت . پادشاه به او گفت جلو بيا نادان تو اين طور ناله و زارى ميكنى بواسطه نداى يك منادى كه بدستور يك مخلوق ندا در داده با اينكه خالق نيست و برادر تو است و ميدانى كه گناهى نكرده‌اى كه موجب كشتن تو شود . بعد مرا سرزنش ميكنيد از اينكه از اسب فرود آمده‌ام براى منادى پروردگارم من گناهان خود را بهتر از شما ميدانم برو من ميدانم كه ترا وزرايم فريفته‌اند به زودى باشتباه خود پى مىبرند .\r\nبعد پادشاه دستور داد چهار صندوق درست كردند از چوب كه دو صندوق را با طلا زركوب كرد و دو صندوق را قيراندود . وقتى صندوقها آماده شد . دستور داد دو تا صندوق قيراندود را پر از طلا و ياقوت و زبرجد كنند و صندوقهاى زركوب را پر از كثافت و مردار و موى نمايند . امر كرد تمام وزيران كه اين كار را بر او خورده گرفته بودند جمع شوند . اين چهار صندوق را به آنها نشان داد و گفت اين صندوقها را ارزيابى كنيد . گفتند طبق اطلاعاتى كه ما داريم دو صندوق زركوب را نمىتوان قيمت برايش تعيين كرد بواسطه ارزش و بهاى زيادى كه دارد و دو صندوق قير اندود را نيز نميتوان قيمت تعيين نمود بواسطه بىارزشى كه دارد .\r\nشاه گفت صحيح است اين بواسطه مقدار علم و اطلاعى است كه شما داريد .\r\nامر كرد دو صندوق قيراندود را بگشايند . همين كه درب آنها را گشودند خانه از جواهرات و محتويات صندوقها درخشيد . گفت اين دو صندوق شبيه آن دو مردند\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nكه از ظاهر ناآراسته و لباسهاى كهنه آن دو شما بدتان آمد با اينكه پر از علم و حكمت و راستى و درستى و ساير كارهاى نيك بودند كه از طلا و جواهر و مرواريد بهتر است .\r\nبعد صندوقهاى زركوب را دستور داد گشودند همين كه درب آنها باز شد از مشاهده داخل صندوق بر خود لرزيدند و از بوى گند آن ناراحت شدند . پادشاه گفت اين دو صندوق شبيه مردمى هستند كه ظاهر خود را مىآرايند و لباسهاى زيبا مىپوشند و درونشان پر از نادانى و كوردلى و دروغ و ستم و ساير كارهاى ناپسند است كه از مردار گنديده بدتر است .\r\nحاضرين گفتند فهميديم و پند گرفتيم از اين مثال .\r\nبلوهر گفت اين برخورد تو كه به من احترام كردى مانند همان برخوردى بود كه آن پادشاه نسبت به آن دو مرد كرد يوذاسف كه تا آن وقت تكيه نموده بود درست مؤدب نشست و گفت : حكيم ، باز هم بگو ، مرد حكيم گفت : كشاورز بذر خوب را مىبرد تا بپاشد همين كه مشت پر مىكند و مىپاشد مقدارى از بذر كنار راه مىافتد كه به زودى پرنده‌ها آنها را مىچينند و بعضى بر روى سنگى كه مختصرى رطوبت و خاك دارد ميريزد . مدتى ميگذرد تا مىرويد ، همين كه ريشه گياه به سنگ خشك ميرسد . خشك مىشود و از بين ميرود . مقدارى از بذر در زمين كه پر از خار است ميريزد . ميرويد تا موقعى كه خوشه ميدهد همين كه موقع بهره‌بردارى آن مىشود خار مانع بهره‌بردارى از آن ميگردد و از ميان ميرود اما بذرى كه در زمين پاك بيافتد گرچه كم باشد سالم و پاك و پاكيزه است . كشاورز حامل حكمت است اما بذر عبارت از انواع سخن آنچه كنار راه ريخته كه نصيب پرنده‌ها مىشود سخنى است از گوش ميگذرد و از آن طرف رد مىشود اما آنچه بر روى سنگ مرطوب ريخته و پس از رسيدن ريشه به سنگ خشك مىشود سخنى است كه شنونده خوشش مىآيد و با دل به آن گوش فرامىدهد و آن را درك مىكند ولى با علاقه كامل آن را نمىفهمد و در نمىيابد .\r\nاما بذرى كه در محل پرخار ميرويد و هنگام بهره‌بردارى نابود مىشود سخنى است كه شنونده آن را حفظ مىكند تا هنگام عمل همين كه موقع عمل شد شهوات او را احاطه ميكنند و چشم از آن مىپوشد اما آنچه سالم و پاك و مورد استفاده است چيزى است كه ديده مىبيند و دل حفظ مىكند و تصميم مانع نفوذ شهوتها مىشود\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nو دل از آلودگيها آن را پاك مىكند .\r\nپسر پادشاه گفت من اميدوارم آنچه شما مىپاشى در زمينى بريزد كه نمو كند و سالم و پاك باشد برايم مثالى در مورد دنيا و فريب خوردن دنياداران بزن .\r\nبلوهر گفت شنيده‌ام كه فيل مستى از مردى تعقيب كرد و به او حمله نمود آن مرد از ترس فيل پا بفرار گذاشت بالاخره فيل نزديك او رسيد پناه بيك چاه برد و در آن آويزان گرديد و دست به دو شاخه‌اى گرفت كه كنار چاه روئيده بودند . درست كه نگاه كرد ديد پاهايش بر روى سر چند مار است . شاخه را كه بدقت رسيدگى كرد ديد دو موش مشغول خوردن ريشه اين دو شاخه هستند يكى سفيد و ديگرى سياه است پائين پاى خود را كه ملاحظه كرد ديد چهار افعى از سوراخ خود سر درآورده‌اند چشم به ته چاه انداخت اژدهائى را ديد كه دهان گشوده و تصميم بلعيدن او را دارد . بالاى شاخه‌ها را نگاه كرد چشمش به چيزى شبيه عسل افتاد شروع به خوردن عسل نمود و تمام فكر و انديشه خود را در طعم و مزه آن خوردنى مشغول كرده بود و ديگر توجهى به افعىها كه هر لحظه در كمين بودند و اژدهائى كه دهان گشوده بود و نميدانست پس از افتادن در دهان او چه خواهد شد نميكرد .\r\nاما چاه همان دنيا است كه پر از بلا و گرفتارى و ناراحتى است اما دو شاخه عمر انسان است . و موشها شب و روزند كه بسرعت از عمر ميكاهند اما افعىهاى چهارگانه عبارتند از اخلاط چهارگانه تلخى و بلغم و باد و خون كه سمهاى كشنده‌اند و نميداند شخص چه وقت گرفتار حمله آنها مىشود . اما اژدهائى كه دهان گشوده تا او را ببلعد مرگ است كه در كمين اوست اما عسلى كه فريب آن را خورده‌اند همين لذتها و شهوات و نعمت دنيا است و كيف و لذتى است كه از خوردنى و آشاميدنى و بوى خوش و شنيدنى و ديدنى و لمس‌كردنيها مىبرد .\r\nپسر پادشاه گفت مثل عجيبى است و يك واقعيت است باز هم براى دنيا و فريفته شدن دنياداران كه منافع خويش را از دست ميدهند مثالى بزن .\r\nبلوهر گفت : ميگويند مردى سه رفيق داشت كه يكى از آنها را بر تمام مردم مقدم ميداشت و خود را در راه حفظ و حراست او به خطر و دشواريهاى سخت ميانداخت و از داشتن آن دوست سخت خوشحال بود پيوسته شب و روز خود را صرف در نيازمنديهاى او ميكرد . دوست دوم را به اندازه اولى نميخواست ولى باز هم به او علاقه شديدى ميورزيد و احترام و ارزش برايش قائل بود و اطاعت از او\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nميكرد و بخدمتكاريش كمر بسته بود و از او غفلت نميكرد اما دوست سوم برايش سنگينى ميكرد و به او اعتنائى نداشت كمترين دوستى و علاقه خود را به او واگذاشته بود .\r\nبالاخره روزى آن مرد گرفتار شد بطورى كه نياز به آن دوستها پيدا كرد .\r\nمأموران سلطان براى دستگيرى او آمدند . پناه بدوست اول خود برد گفت ميدانى چقدر براى من ارزش داشتى و خود را فداى تو كرده بودم امروز موقع احتياج من است چه كمكى به من ميتوانى بكنى ؟ جوابداد من دوست تو نيستم آنقدر دوست دارم كه به تو نميرسد امروز آنها براى من از تو بهترند ولى من فقط دو جامه به تو مىدهم كه خود را با آنها بپوشانى ( منظور كفن است ) .\r\nاز آنجا رفت پيش دوست دومش كه خيلى او را دوست ميداشت گفت ميدانى من چقدر ترا ميخواستم و به تو محبت ميكردم و سعى در خوشى تو داشتم امروز نيازمندم و از تو درخواست كمك دارم چه ميتوانى انجام دهى ؟ گفت من گرفتار كارهاى خود هستم و نميتوانم براى تو كارى بكنم بفكر خود باش آن محبت و دوستى كه بين ما بود از هم گسيخت و راه من غير راه تو است فقط من ميتوانم چند گامى با تو همراهى كنم و از پى تو بيايم كه برايت سودى ندارد و بعد به كار خود بپردازم كه برايم بيشتر اهميت دارد .\r\nرفت پيش دوست سوم كه او را تحقير ميكرد و مخالفش بود و توجهى در هنگام فراخى و آسايش به او نداشت گفت من از تو شرمنده‌ام اما نيازمندى مرا بسوى تو كشانده چه كمكى به من ميكنى ؟ گفت من با تو مواسات و برابرى ميكنم و در حفظ تو ميكوشم و هرگز غفلت نمىورزم مژده باد ترا و خوشحال باش كه من تو را وانميگذارم و نه رهايت ميكنم . بىتوجهى سابق و كارهائى كه نسبت به من كرده‌اى موجب افسردگيت نشود . من سابقه دوستى تو را ميدانم و كمال محبت را به تو ميكنم . تازه به همين قانع نشدم براى تو و شروع كردم برايت تجارت كردن و سود بسيار زيادى برايت اندوخته‌ام . امروز چندين برابر آنچه به من دادى در اختيارت ميگذارم . و اميدوارم بتوانم رضايت پادشاه را برايت فراهم كنم و از اين گرفتارى نجاتت بخشم .\r\nآن مرد گفت نميدانم از كداميك حسرت و ندامت بيشتر داشته باشم بر كوتاهى كه نسبت بدوست صالح خود كرده‌ام يا محبتهاى بىجا و فعاليتهاى بىموردى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nكه در باره دوست بدم نموده‌ام .\r\nبلوهر گفت دوست اول مال و دوست دوم خانواده و فرزند و دوست سوم عمل صالح است .\r\nپسر پادشاه گفت اين يك مطلب واضح و آشكارى است بيش از اين برايم مثل بزن راجع به دنيا و فريبندگى آن و گولى كه مردم در رابطه با دنيا ميخورند .\r\nبلوهر گفت شهرى بود كه هر سال شخص غريبى را مىافتند و او را پادشاه خويش ميكردند براى مدت يك سال او خيال ميكرد اين سلطنت دوام دارد چون نسبت به كار آنها اطلاعى نداشت . پس از پايان سال او را لخت و عريان از شهر خارج ميكردند دچار گرفتارى و رنج و بلائى ميشد كه هرگز گمان نمىكرد . آن پادشاهى يك ساله نيز بيشتر سبب رنج و گرفتارى و مصيبت و آزارش شده بود .\r\nبالاخره اهالى شهر سالى مرد غريبى را بعنوان سلطان تعيين كردند وقتى پادشاه جديد خويش را ميان آنها غريب يافت بايشان دلبستگى نداشت و با آنها مانوس نشد بجستجوى يكى از همشهريان خود شد كه اطلاع از كار آنها داشت .\r\nبالاخره يك نفر را پيدا كرد .\r\nهمشهريش اسرار آنها را براى او توضيح و راهنمائيش كرد كه از اموالى كه در اختيار دارد هر چه بيشتر و بهتر را بفرستد به آن محلى كه بعد از اين شهر به آنجا اخراجش ميكنند تا وقتى خارجش كردند دچار نكبت و بدبختى نشود بواسطه اموالى كه از پيش فرستاده آنچه همشهريش گفته بود انجام داد و سفارش او را به كار بست بلوهر گفت من اميدوارم تو آن شخص باشى اى پسر پادشاه كه با غريبان انس نگيرى و به سلطنت فريفته نشوى و من همان همشهرى تو باشم كه در جستجويم بوده‌اى اينك تو را راهنمائى ميكنم و از اسرار و رموز و كمك هر چه در اختيار من هست از تو دريغ ندارم .\r\nپسر پادشاه گفت راست ميگوئى حكيم . من همان مرد هستم و تو نيز همشهرى منى كه در جستجويش بوده‌ام اينك برايم آخرت را توصيف كن بطور كامل در مورد دنيا بجان خود سوگند ياد ميكنم هر چه گفتى صحيح و درست بود و خود تجربه كرده‌ام كه فناپذير است و علاقه‌اى به آن ندارم و پيوسته برايم بىارزش بوده .\r\nبلوهر گفت : پسر پادشاه ، بىعلاقگى به دنيا كليد علاقه بآخرت است هر كه در جستجوى آخرت باشد و درب آن را بيابد داخل ملكوت آخرت مىشود . چگونه\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nتو زاهد در دنيا نباشى با اين هوش سرشارى كه خدا به تو عنايت كرده . مىبينى كه تمام دنيا و زرق و برقهاى آن را مردم براى پيكرهاى فانى جمع ميكنند كه پايدار نيست و نميتوان نگهش داشت . حرارت آبش مىكند و برودت مايه انجماد اوست و سمها نفوذ در آن مىيابند و آب غرقش مىكند و خورشيد ميسوزاندش و هوا مريضش مىكند و درنده پاره پاره و پرنده‌ها چنگ ميزنند و آهن موجب تكه‌تكه‌شدنش ميگردد و برخوردها او را شكست ميدهند در عين حال يك معجونى است آميخته با انواع بيماريها و دردها و مرضها كه در گرو همه آنها است و پيوسته در كمين اوست و بيمناك از اين پيش‌آمدها كه هرگز راه فرار ندارد و پيوسته گرفتار آفتهاى هفتگانه است كه هيچ بدنى خالى از آنها نيست . گرسنگى ، تشنگى ، گرما ، سرما ، درد ، ترس ، مرگ .\r\nاما راجع بآخرت كه پرسيدى من اميدوارم آنچه خيال ميكنى دور است نزديك بيابى و آنچه مشكل مىبينى ساده بيابى و آنچه را گمان ميكنى كم است زياد انگارى .\r\nپسر پادشاه گفت : حكيم ، كسانى را كه پدرم تبعيد كرده و آنها را به آتش سوزانده آيا از دوستان تو نبوده‌اند ؟ جوابداد : چرا ، گفت شنيده‌ام مردم همآهنگ بدشمنى ايشان شده‌اند و از آنها بدگوئى ميكردند ، بلوهر گفت صحيح است همين طور بوده پرسيد چه چيز علت آن بوده .\r\nبلوهر گفت اما بدگوئى مردم از آنها چه مىتوانند بگويند در باره كسانى كه راستگويند و به گرد دروغ نمىگردند ميدانند و از جهل گريزانند : دست از آزار مردم برداشته و پيوسته نماز ميخوانند و نميخوابند و روزه دارند كه افطار نميكنند و در گرفتارى شكيبايند و ميانديشند و پند ميگيرند و خود را پاك نگهداشته‌اند از اموال و اولاد و مردم از آنها باكى در مورد اموال و خانواده خود ندارند .\r\nپسر پادشاه گفت پس چرا مردم باتفاق با آنها بدشمنى برخاستند با اينكه آنها با هم اختلاف دارند ؟ گفت مثل مردم در مورد آنها مانند سگها است كه مشغول پاره پاره كردن مردارى هستند و بر هم پيوسته حمله ميكنند و صداهاى ناهنجار بر روى يك ديگر ميكشند در همين ميان كه شخص روى به آن مردار آورد اختلافات خود را كنار ميگذارند و باتفاق حمله به آن شخص ميكنند با اينكه آن شخص به مردار ايشان نيازى ندارد و نميخواهد از چنگ آنها بربايد همين كه او را غريب و ناآشنا مىيابند\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nمىترسند و از او وحشت دارند و بهم انس مىيابند گرچه نسبت به يك ديگر دشمن باشند قبل از آمدن آن شخص .\r\nبلوهر گفت مثل مردار همان دنيا است . سگها همان مردمان مختلف هستند كه بر سر دنيا با هم جنگ دارند و خون هم را ميريزند و اموال خود را در اين راه خرج ميكنند . و مثل آن مردى كه روى بمردار آورده مثل همان مرد متدين است كه دنيا را رها كرده و نزاعى بر سر دنيا ندارد ولى مردم بدشمنى او مىپردازند چون او را غريبه و ناآشنا مىيابند . جاى بسى شگفت است از اين مردم كه هيچ حركت و جنبشى ندارند جز براى دنيا و ثروت اندوزى و افتخار و بر يك ديگر برترى يافتن بطورى كه وقتى مصادف شوند با كسى كه دنيا را براى آنها رها كرده ، بيشتر به جنگ با او مىپردازند و كينه بيشترى با او دارند تا كسى كه بر سر دنيا با آنها به نزاع پردازد . چقدر بىمنطق اين كسانى كه با هم اختلاف دارند اتفاق و اتحاد نموده‌اند بر زيان كسى كه دليلى عليه او ندارند .\r\nپسر پادشاه گفت توجه به حاجت و نياز من بكن و مرا مداوا نما .\r\nبلوهر گفت : طبيب مهربان وقتى ببيند بدن گرفتار اخلاط فاسد شده و بخواهد آن را تقويت كند و فربه نمايد ابتدا غذاهاى مقوى و انرژىزا به او نميدهد زيرا ميداند كه اين غذاها وقتى با اخلاط فاسد در بدن جمع شد موجب زيان ميگردد سود و تقويتى بوجود نمىآورند اول دوا ميدهد و از خوردن غذا پرهيز ميدهد وقتى نگرانى از جهت اخلاط فاسد بر طرف شد شروع به تقويت او به وسيله غذا مىكند در اين موقع مزه غذا را مىيابد و فربه مىشود و تقويت ميگردد و ميتواند بار را بردارد بخواست خدا .\r\nپسر پادشاه گفت : حكيم ، بگو ببينم از خوردن و آشاميدن چه بهره مىبرى ؟ در جوابش بلوهر گفت : نقل ميكنند پادشاهى عظيم با اقتدار و مملكت وسيع و سپاه فراوان تصميم گرفت كه با پادشاه ديگرى بجنگ پردازد تا مملكت او را به مملكت خويش بيافزايد و ثروت او را براى خود بگيرد با سپاه فراوان و تجهيزات كامل و زن و فرزند و تمام اشياى گران و باارزش خود بجانب او رهسپار گرديد لشكر مقابل با او بجنگ پرداختند و او را مغلوب و سپاهش را در اختيار گرفتند .\r\nپادشاه فرار كرد و زن و بچه‌هاى كوچك خود را مىبرد تا بالاخره شب رسيد به خيمه‌اى كه كنار نهرى زده بودند با زن و فرزند خود وارد خيمه شد و اسبهاى خود\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nرا رها كرد مبادا از سر و صداى اسبها متوجه او شوند شب را در آن خيمه بسر بردند پيوسته تا صبح صداى سم اسبها را از هر طرف مىشنيدند . صبح شد . پادشاه ديگر نميتوانست اينجا بماند . اما عبور از نهر ممكن نبود و به بيابان نمىتوانست روى آورد از ترس دشمن درون خيمه‌اى بود تنگ كه سرما آزارش ميداد و ترس او را فرا گرفته و گرسنگى تهديدش ميكرد نه خوراكى داشتند و نه با آنها وسيله آسايش بود بچه‌هاى كوچكش نيز از گرسنگى گريه ميكردند دو روز با همين وضع بسر برد .\r\nيكى از بچه‌هايش مرد او را ميان رود انداخت باز يك روز ديگر آنجا بود همسرش به او گفت ما ديگر مشرف بمرگ شده‌ايم اگر بعضى از ما زنده بمانند بهتر است از اينكه همه بميريم من صلاح مىبينم كه يكى از اين بچه‌هاى كوچكمان را بكشيم و بخوريم تا خدا فرج برساند اگر اين كار را بتاخير بياندازيم بچه‌ها چنان لاغر ميشوند كه گوشت براى خوردن ما ندارند و ما خودمان ديگر نيروى حركت نداريم كه چنين كارى را بكنيم .\r\nپادشاه حرف زن خود را قبول كرد يكى از بچه‌ها را كشت و در مقابل خود نهاده شروع به پاره پاره كردن او نمودند حالا بگو ببينم پسر پادشاه چه گمان دارى نسبت به اين انسان مضطر بيچاره ، آيا او مانند يك شخص مرفه و در ناز و نعمت مىخورد يا چون يك مضطر و بيچاره ؟ پسر پادشاه گفت مانند يك شخص مضطر و بيچاره ، بلوهر گفت خورد و خوراك من در دنيا همين طور است اى پسر پادشاه .\r\nپسر پادشاه گفت آيا چيزى كه مرا به آن دعوت ميكنى مردم بوسيله عقل و درك خود آن را برگزيده‌اند يا خداوند آنها را دعوت بچنين چيزى نموده و اجابت دعوت خدا را كرده‌اند . بلوهر گفت مطلب دقيق‌تر و بالاتر از آن است كه مردم به راى و نظر خود آن را بيابند اگر به نظر مردم بود دعوت به دنيا و زينت و حفظ و خوش‌گذرانى و نعمت و لذت و لهو و لعب و شهوترانى ولى اين امرى غريب و دعوتى از جانب خدا است بسيار درخشان و راهنمائى به راه راستى است كه بر خلاف حركت اهل دنيا است و مخالف ايشان و خورده‌گير بر آنها است . و از هوىپرستى آنها را بازمىدارد و دعوت باطاعت خدا مىنمايد اين مطلبى است كه براى بيدار دل آشكار است و آن را پوشيده ميدارد از نااهل ، تا خداوند اظهار حق نمايد پس از مخفى بودن آن و كلمه خدا را برتر و گفتار نادانان را پست‌تر قرار ميدهد .\r\nپسر پادشاه گفت راست ميگوئى حكيم ، بلوهر گفت : گاهى بعضى از مردم\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nپيش از آمدن پيامبران متوجه ميشوند و راه را مىيابند و برخى را پيامبران پس از بعثت دعوت ميكنند و آنها مىپذيرند ولى تو از كسانى هستى كه با ديده روشن‌بين خود انديشيدى و بهدف رسيدى .\r\nپسر پادشاه گفت آيا كس ديگرى را از مردم سراغ دارى كه دعوت به پارسائى و زهد در دنيا بنمايند غير خودتان بلوهر گفت اما در كشور شما نه ولى در ميان ساير ملتها هستند گروهى كه با زبان ادعاى دين ميكنند ولى با عمل استحقاق آن را ندارند كه راه و روش ما و آنها با هم مختلف است .\r\nپسر پادشاه پرسيد بچه دليل شما شايسته‌تر بواقعيت از آنهائيد و اين راه و رسم براى شما و آنها از يك طريق رسيده ؟ بلوهر گفت حق بطور كلى از جانب خدا است و او مردم را دعوت به حق كرده گروهى طبق شرايط لازم آن را پذيرفته و به ديگران همان طورى كه دستور داده شده است رسانيده‌اند كم و زياد نكرده و اشتباه‌كارى ننموده‌اند و آن را نابود ننموده‌اند گروه ديگرى پذيرفته‌اند ولى به شرايط لازم و حق آن عمل نكرده‌اند و باهلش نرسانده‌اند و در اين راه استوار نيستند و تصميم به عمل ندارند آن را نابود نموده و سنگينى ميشمارند مسلم است كسى كه از بين ببرد مانند حافظ و نگهبان آن نيست و فسادانگيز مانند مصلح نيست و شكيبا مانند ناتوان نخواهد بود به اين دليل ما شايسته‌تر به آن هستيم از ديگران .\r\nسپس بلوهر اضافه نمود : به زبان هيچ كس دين و پارسائى و زهد و دعوت به آخرت جارى نميشود جز اينكه آن را از اهل حق گرفته همان كسانى كه ما از آنها گرفته‌ايم ولى فرق بين ما و آنها مسائلى است كه ايشان بر آن افزوده‌اند و تمايلى است كه به دنيا دارند و توجهى كه به آن مىنمايند زيرا اين دعوت پيوسته توسط انبياى خدا و پيامبران الهى عليهم السلام در زمين ميشده در گذشته به زبانهاى مختلف . داعيان به حق راه مستقيمى داشته‌اند و طريق واضح و دعوتى آشكار كه بين آنها فرق و اختلافى وجود نداشته .\r\nپيامبران پس از دعوت مردم و اتمام حجت بر آنها با دليل و به پا داشتن احكام و سنن دينى مرگ ايشان فرامىرسيده و از دنيا ميرفته‌اند و مردم مدتى پس از پيامبر خود بدون تغيير و تبديلى ، عمل ميكرده‌اند ولى بعد چيزهائى را از خود اضافه مينمايند و پيرو شهوت شده علم را از دست ميدهند . عالم دانا و بينا خود را ميان آنها مخفى مىكند و علم خويش را اظهار نمىنمايد . نه او را مىشناسند و\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nنه اطلاعى از مكانش دارند و باقى نمىماند از آنها مگر دانشمندان بىارزش كه مورد اهانت نادانان قرار گرفته‌اند در نتيجه دانش بانزوا ميگرايد و نادانى آشكار مىشود نسل‌هاى بعد جز با جهل آشنا نيستند و پيوسته تعداد نادانان افزايش مىيابد و قدرت مىيابند ، اما دانشمندان كم و ضعيف ميشوند . دستورات خدا را تغيير ميدهند و راه واقعى را واميگذارند با اينكه معتقد بدين هستند و در ظاهر خود را پيرو دين ميدانند ولى در واقع ترك نموده و احكام را زير پا گذاشته‌اند ، هر دستورى كه از جانب پيامبران رسيده باشد ما موافق و مطيع آن دستور هستيم ولى مخالف راه و روش خود آنهائيم و در هر يك از مسائلى كه با ايشان مخالفيم دليل واضح و حجت كافى داريم كه شاهد ما از همان كتابى است كه براى آنها توسط پيامبرشان نازل شده .\r\nهر گوينده‌اى از آنها كه سخنى از حكمت به زبان آورد شاهد و دليلى است بر رفتار و كردار ما و گواهى است بر ضرر ايشان كه مخالف سنت و روش واقعى رفتار مينمايند آنها فقط به ظاهر كتاب آشنايند و اسمش را ميدانند ولى واقعا پيرو كتاب خدا نيستند .\r\nپسر پادشاه گفت : چرا پيامبران در يك زمان هستند و در پاره‌اى از زمانها وجود ندارند ؟ بلوهر گفت مثل آنها مانند پادشاهى است كه زمينهاى مرده‌اى دارد كه آباد نشده وقتى تصميم ميگيرد آن را آباد كند يك نفر كاردان امين و خيرخواه و پشتكار دار براى عمران و آبادى آن سرزمين ميفرستد به او دستور ميدهد آنجا را آباد كند و درختهاى مختلف و كشتهاى متفاوت بنمايد به او گوشزد مىكند چه نوع درختها و چه نوع كشت و بذرها را بكارد و تاكيد مىكند مبادا چيز ديگرى بكارد و از خود اضافه ننمايد كه به او دستور نداده . دستور كشيدن نهر و برافراشتن ديوار و جلوگيرى از فساد به او ميدهد .\r\nپيك به آن سرزمين مىآيد و آنجا را آباد مىكند و انواع درختها و كشتهائى كه دستور داده شد بوجود مىآورد و آب در آن جارى مىكند تا درختها و كشتها برويند پس از مدتى از دنيا ميرود و ديگرى را بجاى خود ميگمارد اما مردم بر خلاف او رفتار ميكنند و پيروى از دستور جانشين او نميكنند و در نتيجه سرزمين آباد رو به خرابى و ويرانى ميگذارد و درختها خشك و زراعتها از ميان ميروند . وقتى خبر به\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nپادشاه ميرسد كه با كاردار او مخالفت ورزيده‌اند پس از فرستاده‌اش و سرزمين رو به خرابى گذاشته پيك ديگرى را براى آبادى و عمران ميفرستد تا باز اصلاح و عمران نمايد همين طور خداوند انبياء پيامبران را يكى پس از ديگرى براى اصلاح كار مردم ميفرستد بعد از اينكه رو بفساد گذاشته‌اند .\r\nپسر پادشاه گفت وقتى انبياء مبعوث ميشوند آيا عده مخصوصى را به دعوت خويش اختصاص ميدهند يا عموم مردم را دعوت ميكنند . بلوهر گفت پيامبران همه مردم را دعوت ميكنند هر كس اطاعت از آنها كرد جزء پيروان آنها است و هر كه مخالفت نمود از ايشان محسوب نميشود و هيچ گاه زمين خالى از داعى بسوى خدا نيست از قبيل پيامبران يا اوصياى ايشان .\r\nمثل آن چون پرنده‌ايست بنام قرلى كه در كنار دريا زندگى مىكند تخم فراوان ميگذارد و علاقه شديدى به جوجه خود و افزايش آن دارد بالاخره در يك موقعيت برايش امكان پرورش جوجه فراهم نيست و مجبور مىشود محل ديگرى را انتخاب كند تا آن زمان سپرى شود تخمهاى خود را از ترس اينكه نابود شود بر ميدارد و در آشيانه ساير پرندگان ميگذارد . آن پرنده‌ها جوجه‌هاى او را با جوجه‌هاى خود پرورش ميدهند . در اين مدت طولانى كه جوجه‌هاى قرلى همراه با آن پرنده جوجه‌هاى آن پرنده ديگر هستند با بعضى از آنها انس پيدا ميكنند . وقتى قرلى برميگردد به مكان اولى خود در شب از آشيانه آن پرنده‌ها ميگذرد و صداى خود را به گوش جوجه‌ها مىرساند وقتى جوجه‌ها صداى مادر را ميشنوند از پى او به پرواز درمىآيند . جوجه‌ها پرنده‌هاى ديگر هم كه با آنها انس گرفته‌اند بهمراه جوجه قرلى پرواز ميكنند ولى آن جوجه‌هائى كه مربوط به او نيست و انس نگرفته‌اند نمىآيند چون علاقه زياد به جوجه دارد ساير جوجه را نيز بهمراه جوجه‌هاى خود ميپذيرد همين طور انبياء تمام مردم را دعوت بدين خويش مينمايند . اهل حكمت و عقل دعوت آنها را مىپذيرند بواسطه اطلاعى كه از ارزش حكمت دارند .\r\nپس آن پرنده كه فرياد مىزند مانند انبياء هستند كه همه را دعوت ميكنند و تخمهائى كه در آشيانه پرنده‌ها متفرق جاى گرفته مانند حكمت است . و مثل ساير جوجه كه با جوجه قرلى انس گرفته‌اند چون كسانى است كه دعوت حكما را پاسخ ميدهند قبل از آمدن پيامبران زيرا خداوند به پيامبران فضيلت و مقام و اطلاعاتى بخشيده كه به ديگران نداده و به آنها دلائل و براهين و نور و روشنى مخصوص داده\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nاست چون مايل است كه انبياء و پيامبرانش رسالت و حجت او را تكميل كنند وقتى آنها را مبعوث مينمايد گروهى از مردم كه پاسخ به دعوت حكما نداده‌اند پيرو انبيا ميشوند چون انبياء در دعوت خود از دليل و برهان مخصوص استفاده ميكنند .\r\nپسر پادشاه گفت چطور مىشود كه گفتى آنچه انبياء مىآورند كلام است در حالى كه مشابه كلام مردم و كلام خدا و ملائكه نيست بلوهر گفت مگر نديده‌اى كه مردم وقتى ميخواهند بچهارپايان يا پرندگان منظور خود را بفهمانند كه بروند يا بيايند يا برگردند . سخن آنها را كه حيوانات درك نميكنند . بوسيله سوت زدن يا صداى مخصوص درآوردن منظور خود را به آنها ميفهمانند يكنوع صدائى كه ميدانند قابل درك آن حيوانات است . همين طور بندگان عاجزند از فهميدن كنه كلام خدا و ملائكه و لطافت آن صداهائى كه مردم در بين خود معمول كرده‌اند در مورد حكمت شبيه صداهائى است كه براى پرندگان و حيوانات قرار داده‌اند . اين صداها مانع از درك حكمت و روشن شدن آن نميشود و مانع از فهم معانى آنها نميگردد كه حجت و منظور خدا بمردم نرسد . پس صدا براى حكمت مانند جسد و جايگاه است و حكمت براى صدا مانند روح براى بدن است . و مردم را طاقت انديشه در كلام حكمت نيست و بعقل خود نميتوانند درك كنند آن را از همين جهت است كه دانشمندان داراى درجات مختلف هستند پيوسته هر دانشمندى علم خود را از دانشمند ديگرى كسب مينمايد تا علم بازگردد بخداى عز و جل كه از جانب او آمده است . همين طور علما گاهى حكمت و علم را چنان بدست مىآورند كه موجب رهائى آنها از جهل و نادانى شود ولى هر كدام داراى فضل و مقام مخصوصى هستند چنانچه مردم در زندگى روزمره خود از نور خورشيد استفاده ميكنند ولى نميتوانند به چشم آن را مشاهده كنند . حكمت همچون سرچشمه فراوان و پرآبى است كه آبها در ظاهر ديده مىشود اما قعر چشمه را نمىيابند و مانند ستارگان درخشان است كه مردم بوسيله آنها راه خود را مىيابند و هدايت مىشوند ولى محل ستارگان را نمىدانند كجا است . بالاخره حكمت بسيار عالىتر و ارزنده‌تر است از تمام توصيفهائى كه براى آن نمودم .\r\nكليد هر خير و شفاى هر درد است هر كه بحكمت خود را معالجه كرد ديگر بيمارى نخواهد ديد ، راه راستى است كه هر كه در آن راه قدم گذاشت گمراه نميشود ريسمان محكم خدا است كه طول زمان آن را فرسوده نميكند كسى كه چنگ به آن بزند\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nكورى از او بر طرف مىشود و هر كس متمسك به آن شد رستگار و هدايت يافته است و چنگ بدست آويز محكم زده .\r\nپسر پادشاه گفت چرا اين حكمتى كه برايش اين همه ارزش قائل شدى نميتوانند تمام مردم از آن استفاده كنند بلوهر در پاسخ او گفت مثل حكمت همچون خورشيد تابان بر تمام مردم است چه سفيد پوست و چه سياه پوست و بزرگ و كوچك هر كه بخواهد بهره‌مند از آن بشود مانع و پرده‌اى قرار داده نشده چه دور باشد و چه نزديك . كسى كه نخواهد استفاده كند نميتواند خورشيد را محكوم نمايد . حكمت نيز تا روز قيامت در بين مردم به همين صورت است . حكمت عموم مردم را فراگرفته جز اينكه مردم در رابطه با حكمت مقامهاى مختلفى دارند خورشيد نيز براى همه آشكار و روشن است اما مردم نسبت باستفاده از آن به سه دسته تقسيم ميشوند .\r\n1 - كسانى كه چشم سالم دارند از نور استفاده ميكنند و موجب ديدن آنها مىشود .\r\n2 - كورهائى كه از طلوع يك يا هزاران خورشيد بهره‌اى ندارند .\r\n3 - كسانى كه چشمهاى آنها سالم نيست نه جزء كوران هستند و نه جزء بينايان .\r\nحكمت نيز خورشيد دلها است وقتى طلوع كند مردم به سه قسمت در رابطه با او هستند .\r\n1 - گروهى كه حكمت را درك ميكنند و از آن بهره‌مند ميشوند و عمل كرده اهل حكمتند .\r\n2 - گروهى كه كوردلند و حكمت از آنها گريزان چون منكر و تارك حكمتند .\r\nچنانچه نور براى كوران رنج‌آور است .\r\n3 - گروهى كه داراى قلبى مريض هستند عملى قاصر و علمى ضعيف دارند خوب و بد و حق و باطل براى آنها مساوى است ، بيشتر خورشيد حكمت بر كسانى مىتابد كه آن را نمىبينند .\r\nپسر پادشاه گفت ممكن است شخصى مدتها پشت بحكمت نمايد و پيرو آن نباشد ولى بعد برگردد و از حكمت استفاده كند ؟ بلوهر گفت آرى بيشتر از مردم در رابطه با حكمت همين طورند .\r\nپسر پادشاه گفت تو خيال ميكنى پدرم اين حرفها را شنيده باشد . بلوهر\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nگفت خيال نميكنم درست شنيده باشد كه در دلش جايگير شود و ناصح شفيقى با او صحبت كرده باشد .\r\nپسر پادشاه گفت چگونه حكما او را رها كرده‌اند در اين مدت . بلوهر پاسخ داد : چون براى كلام خود ارزشى و الا قائلند ، گاهى رها ميكنند كسانى را كه از پدر تو انصاف بيشتر و خوش اخلاق‌تر و بهتر گوش ميدهند . بطورى كه مىبينى حكيمى سالها با يك نفر انس و الفت دارد و رفت و آمد مىكند هيچ چيز آنها را از هم جدا نميكند جز دين و حكمت بسيار ناراحت و اندوهگين است از وضع او ولى اسرار حكمت را در اختيارش نميگذارد چون او را شايسته اين اسرار نميداند .\r\nشنيده‌ام پادشاهى دانا خيلى به مردم مهربان بود و كارگزار آنها و خوش برخورد و با انصاف ، وزيرى داشت راستگو و صالح كه معاون و همكار او بود در اصلاح مملكت و مشاورش در امور مملكت‌دارى وزير مردى دانا و اديب بود متدين و باورع و بىعلاقه به دنيا كه با متدينين برخورد داشت و سخن آنها را شنيده بود و به مقام آنها وارد بود . دوستى و رفاقت ايشان را برگزيده و با آنها انس داشت در ضمن پادشاه براى آن وزير ارزش و مقامى مخصوص قائل بود جز اينكه وزير پادشاه را از مسائل دينى مطلع نميكرد و اسرار حكمت را در اختيارش نميگذاشت مدتها به همين نحو زندگى كردند .\r\nهر وقت وزير پيش پادشاه مىآمد از ترس براى بتها به سجده مىافتاد ، بالاخره دلش به حال پادشاه سوخت و خواست او را راهنمائى كند با دوستان خود در ميان گذاشت ، به او گفتند بجان خود و دوستانت رحم كن اگر او را لايق صحبت مىبينى در اختيارش بگذار و گر نه باعث كشته شدن خود و همفكران خويش ميشوى زيرا نميتوان اعتماد به سلطان نمود و از انتقامش محفوظ ماند .\r\nوزير پيوسته در فكر او بود و علاقه به او داشت باميد اينكه فرصتى بيابد و او را نصيحت كند يا موقعيتى براى سخن بيابد پادشاه با اين گمراهى كه داشت مردى متواضع و خوش برخورد بود و با مردم خوش رفتارى ميكرد و خيلى علاقه بآسايش آنها داشت مدتها وزير با پادشاه همكارى كرد .\r\nتا بالاخره نيمه شبى كه مردم بخواب بودند پادشاه به وزير گفت مايل نيستى با هم سوار شويم و ميان شهر بگرديم وضع مردم را مشاهده كنيم و اثر بارانهائى كه اين چند روز باريده ببينيم . وزير پذيرفت و با هم سوار شدند و در اطراف شهر\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nبگردش پرداختند ، در بين راه رسيدند بمزبله‌اى كه بر هم انباشته شده بود مانند كوه . پادشاه ديد در يك قسمت اين مزبله آتش مىسوزد . به وزير گفت بايد اين آتش داستانى داشته باشد بيا پياده شويم ببينيم چه خبر است وقتى رسيدند نزديك آتش ديدند نقبى شبيه غار در آنجا است و داخل آن يك فقيرى نشسته است داخل غار را تماشا كردند بطورى كه فقير متوجه نبود ديدند اين مرد خيلى بدقيافه است و لباسهاى كهنه و پاره‌اى دارد از لباسهاى مزبله و تكيه بر يك پشتى كه از زباله ترتيب داده كرده است جلو او يك آفتابه گلى است كه در آن شراب است و در دست طنبورى دارد كه مىنوازد همسرش نيز با همان شكل و قيافه و لباس او ايستاده هر وقت مايل است شراب بنوشد براى او شراب ميريزد و ساقى اوست برايش رقص مىكند . و او را احترام و تحيت ميگويد مثل پادشاهان هر وقت شراب مينوشد . مردك فقير آن زن را خانم خانمها مينامد هر دو يك ديگر را به بهترين وضع ميستايند و بخنده و شوخى و عيش و نوش عجيبى مشغولند .\r\nپادشاه ايستاده تماشاى اين وضع را مىكند وزير نيز ناظر آنها است و تعجب ميكنند از لذت و شورى كه آنها دارند بالاخره راه خود را گرفته و رفتند پادشاه به وزير خود گفت خيال نمىكنم در طول زندگى براى من و تو سرور و شادى و لذتى باندازه‌اى كه اين دو امشب داشتند نصيب شده باشد با اينكه معلوم مىشود اين كار هر شب آنها است . وزير موقعيت را مغتنم شمرد و فرصتى به دستش آمد گفت ميترسم كه دنياى ما يك غرور و فريبندگى باشد و تمام قدرت و سلطنت تو و وضعى كه ما داريم در نظر كسانى كه عارف بملكوت هستند مانند اين مزبله باشد و ما چون اين دو نفر كه امشب ديديم باشيم . و قصرهاى ما در نظر كسى كه اميد سعادت آخرت را دارد همچون غار اين فقير باشد ، و شكل و قيافه ما در نظر كسى كه عارف به پاكى و پاكان و واقع‌بين است مانند قيافه اين مرد و زن بدشكل بيايد و تعجب كنند كه ما چگونه سرگرم به اين وضع خود هستيم همان طورى كه ما تعجب ميكرديم از سرگرمى آن زن و مرد بكارهائى كه مشغول بودند .\r\nپادشاه گفت آيا چنين مردمى را ميشناسى كه ما در نظرشان به اين صورت بياييم وزير گفت آرى پرسيد كيانند ؟ گفت متدينين كسانى كه عارف بآخرتند و در جستجوى نعمت آن جهانند . پادشاه گفت آخرت چيست ؟ وزير گفت نعمتى كه هرگز آلوده با رنج نيست و ثروتى كه فقر آن را تهديد نميكند و شادى كه مخلوط بحزن و اندوه\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nنيست و سلامتى كه با بيمارى آميخته نميگردد و خوشحالى بدون خشم و آسايش بدون ترس و زندگى بدون مرگ و سلطنت بىزوال آن جهانى كه پايدار و جايگاه زندگى است كه پايان‌پذير نيست و تغيير نمىيابد . خداوند از ساكنان آن جهان بيمارى و پيرى و بدبختى و رنج و مرض و گرسنگى و تشنگى و مرگ را برداشته اين بود مشخصات ملك آخرت .\r\nپادشاه گفت آيا ميتوان بچنين محلى رسيد و راهى براى وارد شدن به اين سرزمين هست ؟ وزير جواب داد آرى آماده است براى هر كه از راهش بخواهد ، مشروط باينكه وارد شود از درب مخصوص آن . پادشاه به وزير گفت چرا به من قبل از اين اطلاع نداده بودى ؟ گفت از جلال و قدرت تو ميترسيدم . پادشاه گفت اگر اين مطلب واقعيت داشته باشد شايسته نيست ما از آن غفلت كنيم و بدست نياوريم ولى كوشش خواهيم كرد مطلب بر ايمان كشف شود وزير گفت به من دستور ميدهى كه مواظب تو باشم و برايت اثبات و تكرار نمايم . پادشاه گفت من از تو ميخواهم كه شب و روز مرا رها نكنى و پيوسته بخاطرم اندازى زيرا مطلب مهمى است كه نمىتوان از آن چشم پوشيد و آن را سبك شمرد بالاخره راه اين پادشاه و وزير منتهى به نجات شد پسر پادشاه گفت من هرگز از اين مطلب غفلت نخواهم كرد و تصميم گرفته‌ام در دل شب با تو فرار كنم بهرجا كه به روى .\r\nبلوهر گفت چطور تو ميتوانى تحمل سفر با مرا داشته باشى با اينكه نه خانه‌اى دارم و نه مركب سوارى و نه مالك طلا و نقره‌اى هستم و نه غذاى شبم را ذخيره كرده‌ام و يك جامه اضافه ندارم در هيچ شهرى استقرار نمىيابم مگر مدت كمى و پيوسته از اين شهر به آن شهر ميروم و از اين شهر به شهر ديگر هرگز يك دانه نان نبرده‌ام .\r\nپسر شاه گفت من اميدوارم كسى كه ترا بر اين كار تقويت نموده مرا نيز يارى كند . بلوهر گفت اگر واقعا تصميم آمدن با مرا داشته باشى تو شايسته هستى كه همچون جوانى باشى كه داماد مرد فقير شد .\r\nيوذاسف گفت جريان او چگونه بوده . بلوهر گفت جوانى را نقل ميكنند پدرى ثروتمند داشت كه تصميم گرفته بود دختر عموى پسر را كه دخترى زيبا و ثروتمند بود براى پسرش بگيرد .\r\nاما جوان موافق نبود و بپدرش اظهار كراهت خويش را نميكرد تا بالاخره از\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nپدر جدا شد و به مملكت ديگرى رفت در بين راه گذارش بدخترى افتاد كه درب خانه‌اى ايستاده بود داراى لباسهاى كهنه و خانه متعلق به فقرا بود از آن دختر خوشش آمد .\r\nگفت تو كه هستى ؟ دختر جوابداد دختر پيرمردى كهنسالم كه در اين خانه ساكن است . جوان پيرمرد را صدا زد از منزل خارج شد . گفت پيرمرد اين دخترت را به ازدواج من درمىآورى .\r\nگفت تو دختر فقيرها را نميگيرى تو جوانى ثروتمندى . گفت از اين دختر خوشم آمده و از دخترى باشخصيت و ثروتمند فرار كرده‌ام كه ميخواستند به ازدواج من درآورند اما او را دوست نداشتم اگر مايلى دخترت را به ازدواج من درآور ان شاء الله از من خوبى خواهى ديد .\r\nپيرمرد گفت چطور من دخترم را به ازدواج تو درآورم با اينكه مايل نيستم او را از من جدا كنى و خيال ميكنم خانواده تو نيز علاقه‌اى نداشته باشند كه او را پيش آنها ببرى . گفت اگر اجازه بدهى من با شما در همين خانه خواهم بود .\r\nپيرمرد گفت اگر راست ميگويى اين جامه‌هاى فاخر و زيور آلات خود را كنار بيانداز . جوان همان كار را كرد و لباس كهنه‌اى از جامه‌هاى آنها گرفت و پوشيد و با آنها همنشين شد . پيرمرد از وضعش سؤال كرد و جستجو نمود تا بفهمد عقل و كمال او چگونه است . از سخنان او دريافت كه عقل او سالم است و اين كار را از روى نادانى نكرده .\r\nپيرمرد به او گفت حالا كه ما را انتخاب كردى و راضى به وصلت با ما شدى حركت كن برويم با هم داخل باغ شدند جوان را برد وارد باغ كه شد ديد پشت خانهء او قصرهاى بسيار عالى است كه تاكنون مانند آن را نديده از نظر وسعت و زيبائى و از هر نوع وسائل و نيازمنديها گنجينه‌ها دارد . كليد گنجينه‌ها را در اختيار جوان گذاشته گفت هر كار مايلى بكن خوب جوانى هستى . جوان به آرزوى خود رسيد .\r\nيوذاسف گفت من اميدوارم بمصداق اين مثل باشم كه پيرمرد عقلش را آزمود تا اطمينان به او حاصل كرد شايد تو هم زياد بررسى ميكنى تا مرا آزمايش كنى بالاخره نظر خود را در اين مورد بگو .\r\nحكيم گفت اگر كار بدست من بود با كوچكترين برخورد تو را انتخاب ميكردم\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nولى چه كنم كه در پيش روشى و سنتى از پيشوايان هدايت دارم براى رسيدن به هدف و توفيق يافتن و اطلاع از دلها چون ميترسم اگر مخالفت سنت و روش آنها را بنمايم بدعتى ساخته باشم . من امشب ميروم و هر شب بر در قصر تو خواهم آمد درست دقت كن و از آنچه شنيدى پند بگير . تمام فكر خود را به كار بر و عجله نكن در تصديق نمودن مطالبى كه به تو عرضه شد مگر پس از تامل و دقت و انديشه آنها را درك كنى ولى مواظب باش در مورد آنها دچار هواى نفس و شبهه نشوى . در مورد چيزهائى كه بنظرت شبهه‌اى هست با من صحبت كن هر وقت خواستى و تصميم گرفتى بخارج شدن مرا مطلع ميكنى . آن شب بلوهر از پسر پادشاه جدا شد .\r\nفردا شب آمد سلام كرد و براى او دعا نموده آنگاه نشست از جمله دعايش اين بود : از آن خدائى كه در اول بوده و چيزى قبل از او نبوده و خدائى كه تا آخر هست و چيزى با او نخواهد بود خداى پايدار فناناپذير و بزرگى كه بزرگيش اندازه ندارد ، يكتاى بيهمتاى بىنياز كه با او ديگرى نيست و چيره‌اى كه شريك ندارد . بوجود آورنده‌اى كه با او خالقى نيست و قادرى كه مخالفى ندارد و بىنيازى كه دشمنى ندارد و فرمانروائى كه با او احدى نيست تقاضا ميكنم ترا فرمانرواى عادل و پيشواى هادى و رهبر پرهيزكاران و بيناى از كورى و پارسا در دنيا و دوستدار خردمندان و دشمن تبهكاران قرار دهد تا من و ترا به آن وعده‌اى كه باولياى خويش بوسيله پيامبران داده رساند زيرا ما واقعا به او علاقمنديم و در دل از او بيمناكيم و چشم بلطف او بسته‌ايم و گردن در مقابل او كج كرده‌ايم و كار خود را به او واگذاشته‌ايم .\r\nپسر پادشاه از اين دعا سخت مضطرب شد و علاقه زيادى به نيكوكارى پيدا كرد در حالى كه از حرفش در شگفت بود پرسيد اى حكيم عمر تو چقدر است ؟ گفت دوازده سال . پسر پادشاه از جواب او لرزيد گفت دوازده ساله بچه است تو قيافه شصت ساله دارى . گفت اما از تولدم بيش از شصت سال ميگذرد ولى تو از عمرم پرسيدى و عمر عبارت از حيات و زندگى است و زندگى درست نيست مگر با دين و عمل به آن و رها نمودن دنيا و اين موقعيت برايم از دوازده سال پيش بوجود آمده ولى پيش از آن مرده‌اى بودم كه جزء عمرم محسوب نميشود .\r\nپسر شاه پرسيد چگونه كسى كه ميخورده و مىآشاميده و حركت داشته مرده مىشمارى . حكيم پاسخ داد زيرا او با مرده‌ها در كورى و كرى و لالى و ضعف حيات\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nو كمى نياز شريك است و كسى كه در اوصاف شريك بود در اسم نيز شريك است .\r\nپسر پادشاه گفت در صورتى كه آن زندگى را زندگى نشمارى بايد مرگى كه در انتظار آن هستى نيز مرگ نشمارى و نه از آن ناراحت باشى .\r\nحكيم پاسخ داد : همين كه من خود را آماده كرده‌ام پيش تو بيايم با اينكه ميدانم پدرت چقدر قدرت دارد و چه سختگير است بر رهبران دينى شاهدى آشكار است كه من مرگ را مردن نمىشمارم و آن زندگى را زندگى و از مرگ ناراحت نميشوم . چگونه دل به زندگى بسته كسى كه بهره‌اى از آن نمىبرد ، يا از مرگ فرار مىكند كسى كه بدست خود خويشتن را كشته ، مگر نمىبينى كه متدين و ديندار دنيا را رها كرده و خانواده و مال و آنچه مورد علاقه ديگران است جز براى خدا نمىخواهد و چنان سرگرم عبادتهاى دشوار شده كه هيچ چيز جز مرگ او را آسوده نميكند پس چه احتياجى دارد بزندگى كسى كه از زندگى لذتى نمىبرد و چگونه از مرگ فرار مىكند كسى كه آسايش او در مرگ است .\r\nپسر پادشاه گفت راست گفتى ، اما مايلى فردا بميرى ؟ حكيم گفت من مايلم همين امشب بميرم نه فردا زيرا كسى كه خوب و بد را تشخيص دهد و ثواب و پاداش آن را از طرف خدا بداند بد را از ترس كيفر وامىگذارد و كار خوب را به اميد پاداش انجام ميدهد و هر كه يقين به خدا داشته باشد و وعده او را تصديق كند او مرگ را دوست دارد بواسطه آسايش و نعمتى كه پس از مرگ مىيابد و در دنيا به زهد مىپردازد چون ميترسد گرفتار شهوتها و معصيت خدا شود باز مرگ را دوست دارد كه زودتر از اين گرداب خلاص شود .\r\nپسر پادشاه گفت پس چنين كسى بايد خودكشى كند چون ميداند اين كار سبب نجاتش مىشود برايم مثالى بزن در مورد مردم زمانمان و علاقه‌اى كه به بت‌پرستى دارند .\r\nحكيم گفت مردى باغى داشت و مشغول آباد كردن آن بود و در اين راه سعى و كوشش لازم را مينمود روزى در باغ چشمش به گنجشكى افتاد كه روى شاخه درختى نشسته و ميوه‌هاى درخت را مىچيند ناراحت شد و دامى گسترد گنجشك را صيد كرد ، همين كه خواست او را بكشد خداوند گنجشك را به سخن درآورد به صاحب باغ گفت تو تصميم كشتن مرا دارى با اينكه نه گوشتى دارم كه سير شوى و نه نيروئى دارم كه باعث تقويت تو شود ولى ميتوانم ترا راهنمائى بكارى كنم كه بهتر از كشتن من\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nباشد .\r\nآن مرد گفت بگو : گفت اگر رهايم كنى به تو سه كلمه مىآموزم كه از زن و فرزند و ثروتت بهتر باشد گفت بسيار خوب ، گفت بر آنچه از دست داده‌اى افسرده مشو ، و چيزى كه امكان ندارد تصديق مكن و بدنبال چيزى كه توان آن را ندارى ، مرو ، سخنان گنجشك كه تمام شد او را رها كرد . گنجشك پريد و روى درختى نشست بعد به صاحب باغ گفت اگر بدانى چه چيز را از دست داده‌اى بعد متوجه خواهى شد كه چقدر باارزش بوده . آن مرد پرسيد چه چيز ؟ گفت اگر مرا كشته بودى از چينه‌دانم يك گوهرى خارج ميكردى به بزرگى تخم مرغ آبى كه ديگر در طول زندگى احتياجى نداشتى . اين حرف را كه شنيد بسيار متاسف شد و گفت گذشته را رها كن ولى بيا برويم خانه ما من سعى ميكنم با تو خوشرفتارى نمايم . گنجشك گفت نادان مثل اينكه حرفهاى مرا فراموش كردى و از كلماتى كه به تو آموختم و جان خود را با آنها خريدم بهره‌اى نبردى . مگر نگفتم بر آنچه از دست دادى متاسف مباش و تصديق ناممكن را مكن و چيزى كه بدست نمىآورى مخواه .\r\nاكنون مىبينم كه سخت اندوهگين‌شده‌اى بر رفتن من و تقاضاى برگشت مرا مىنمائى و درخواست چيزى را ميكنى كه بدست نمىآورى و تصديق ميكنى كه در چينه‌دان من گوهرى به اندازه تخم مرغابى باشد با اينكه تمام پيكر من از تخم مرغابى كوچكتر است ، مگر نگفتم تصديق ناممكن مكن .\r\nملت شما با دست خويش بتهائى را ساخته‌اند بعد معتقدند كه اين بتها آنها را آفريده و از سرقت سارق بتها را محافظت مينمايند ، باز معتقدند كه اين بتها آنها را حفظ ميكنند از درآمد كسبى و مال خود در راه بتها خرج ميكنند باز خيال ميكنند كه بتها آنها را روزى مىبخشند چيزى كه نميتوانند بدست آورند از آنها ميخواهند و تصديق محال ميكنند بناچار آنها نيز مانند صاحب باغ هستند .\r\nپسر پادشاه گفت صحيح است اما من پيوسته بتها را مىشناختم و از آنها بيزار بودم و مايوس از خير آنهايم ، حالا بگو ببينم تو مرا به چه دعوت ميكنى و براى خود چه راهى را پسنديده‌اى ؟ گفت ترا دعوت ميكنم باينكه معتقد شوى خدا يكتا است و شريكى ندارد پيوسته آفريننده يكتا اوست و هر چه جز او هست مخلوق است و او صانع و بقيه مصنوعند و او مدبر و بقيه در اختيار اويند او باقى و غير او\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nفانى ، او عزيز و ديگران ذليل او نمىخوابد و غافل نيست و نميخورد و نه مىآشامد ضعيف نيست و مغلوب نميشود . ناتوان نيست و چيزى او را ناتوان نميكند . پيوسته بوده و خواهد بود . و روزگار در او تأثيرى نمىگذارد و در دگرگونيها موجب تغيير او نميشود . و زمانه تبديلى در او بوجود نمىآورد از حالى به حال ديگر نميرود . مكانى از او خالى نيست و از او چيزى پنهان نه . دانائى است كه چيزى بر او پنهان نيست توانائى است كه چيزى از دستش نميرود و بدانى كه خدا رؤف و مهربان و عادل است و پاداشى دارد كه مربوط به اطاعت‌كنندگان است و عذابى را آماده كرده براى معصيت‌كاران و براى خدا در راه رضاى او عمل كنى و از خشم او بپرهيزى .\r\nپسر پادشاه پرسيد چه چيزها خالق يكتا را خشنود ميكنند ؟ حكيم گفت اينكه مطيع او باشى و مخالفت با دستورش نكنى و اينكه به ديگران چنان كنى كه مايلى با تو بكنند . و از ديگران دست بدارى از چيزهائى كه مايلى دست از تو بدارند اين عدالت است و در عدالت رضاى خدا است و پيرو آثار و سنن انبيا و پيامبران باشى پسر پادشاه گفت : حكيم بيشتر مرا نسبت به دنيا بىميل كن و از اوضاع دنيا مرا مطلع گردان .\r\nحكيم گفت وقتى من دنيا را محل تغيير و زوال و دگرگونى از حالتى به حال ديگر يافتم و ديدم مردم هدف مصائب دنيايند و در گرو نيستى هستند . ديدم پس از صحت بيمارى است و بعد از جوانى پيرى و پس از ثروت فقر و بعد از شادى غم و بعد از عزت ذلت و بعد از آسايش گرفتارى و بعد از ايمنى خوف و بعد از حيات مرگ . عمرها كوتاه و اجلها در كمين و تيرها بسوى هدف . و بدنها ضعيف و ناتوان كه قدرت دفاع و پناه ندارند . فهميدم دنيا جداشدنى و فرسوده و نابودشدنى است و از آنچه مشاهده كردم پى بردم به آنچه مشاهده نمىكنم از ظاهر دنيا به باطنش و از واضح آن به مشكلش و از آشكار آن باسرارش و از وارد شدن به دنيا به خارج شدن از آن . از دنيا پرهيز كردم بواسطه اين بينش و فرار نمودم بواسطه اين مشاهدات .\r\nدر همان بين كه مىبينى حسرت يك نفر را ميخورند شادمان و فرمانروا است در زندگى عالى و نعمت فراوان و شادابى جوانى و ابتداى زندگى و حسرتى كه ديگران از ملك و مملكت او ميخورند و ارزش سلطنتش و صحت بدنش ناگهان دنيا آنچه را كه بيشتر موجب دل خوشى او بود تغيير ميدهد و آنچه ديده‌اش را روشن‌تر\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nكرده بود نابود مينمايد او را از آن قدرت و موقعيت و آسايش و خوشى و شادابى مياندازد و در عوض بجاى عزت ذلت و بجاى شادى غم و بجاى نعمت گرفتارى و بجاى ثروت فقر و بجاى وسعت تنگدستى و بجاى جوانى پيرى و بجاى شرافت پستى و بجاى زندگى مرگ ، او را به حفره‌اى تنگ و وحشت‌انگيز مىبرد تنها و غريب از دوستان جدايش كرد و آنها از او جدا شدند . برادران خوارش كردند و هيچ دفاعى از او نكردند عزت و قدرت و خانواده و ثروت او را بعد از او بغارت بردند گويا در دنيا وجود نداشته و هرگز نامى از او برده نشد و ارزشى نداشته و هيچ بهره‌اى از دنيا نبرده پس در اين دنيا خانه‌اى نگير و مبادا در آن براى خود گرفتارى و باغ و باغستان بسازى اف بر دنيا و واى بر آن .\r\nپسر پادشاه گفت اف بر آن و بر كسانى كه فريفته دنيا ميشوند در صورتى كه وضع و حال آن چنين است و اشكش جارى شده گفت حكيم ، بيشتر برايم توضيح بده گفتار تو زنگار دلم را ميزدايد .\r\nبلوهر گفت عمر كوتاه است و شب و روز بسرعت آن را ميكاهند حركت از دنيا نزديك است گرچه زياد به طول انجامد بالاخره مرگ فرامىرسد مسافر عاقبت كوچ خواهد كرد و آنچه جمع كرده تقسيم مىشود و هر چه كرده نابود مىشود . ساختمانهاى آراسته‌اش ويران و نامش از ميان ميرود و يادش فراموش ميگردد . بىنام و نشان و پيكرش فرسوده و شخصيتش از دست رفته و نعمتش و بال و مظلمه گردنش را ميگيرد و كسب و كارش زيان و قدرتش را در اختيار ديگران ميگذارد و بازماندگانش خوار و خانواده‌اش را ديگران مورد استفاده قرار ميدهند . و پيمانش را ميشكنند و تعهداتش را زير پا ميگذارند و به او خيانت مىشود و آثارش از ميان ميرود و مالش تقسيم ميگردد زندگيش درهم مىپيچد دشمنش شاد و قدرتش نابود و تاجش به ارث ميماند و ديگرى بجايش مىنشيند و از زندگى و خانه‌اش مىبرند بخوارى او را درون قبر مياندازند يكه و تنها در ظلمت و وحشت و بيچارگى و خوارى . از بستگان جدا شده و او را واميگذارند هرگز با او ديگر انس نخواهند گرفت و غربتش از ميان نميرود .\r\nبدان لازم است شخص دانا خود را اداره نمايد و روشى صحيح از پيش بگيرد مانند رهبرى امام عادل و دورانديش كه مردم را تاديب مىكند و مردم را به راه خوب واميدارد و از كار بد بازمىدارد و هر كه خطا كند كيفر مىكند و اطاعت‌كنندگان را اكرام مينمايد همين طور بايد شخص دانا خود را تاديب كند در تمام اخلاق و\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nخواستها و شهوات و باجبار خود را وادار به كارهاى پسنديده نمايد چه بخواهد و چه نخواهد و از زشتيها بپرهيزد و براى خود كيفر و پاداشى قرار دهد وقتى كار خوب مىكند با شادى و وقتى كار بد كرد با غم و اندوه .\r\nاز چيزهائى كه لازم است براى دانا توجه بامورى است كه برايش پيش مىآيد به كارهاى خوب اقدام و از بديها بازايستد و اعمال خود را حقير و كم شمارد مبادا دچار عجب و خودپسندى شود زيرا خداوند دانايان را ستوده و خودخواهان و نادانان را سرزنش كرده و بوسيله عقل بهر نيكى به اجازه خدا انسان ميرسد ، و با جهل انسان هلاك ميگردد و از محكمترين پايگاهها در نزد خردمندان مطالبى است كه بوسيله عقل دريابند و با تجربه بيازمايند و با چشم ببينند در مورد ترك هواهاى نفسانى و شهوات و براى عاقل صحيح نيست كه عملى را بواسطه حقارت بىارزش در نظرش ترك كند وقتى قدرت انجام عمل بزرگترى را ندارد . اين از سلاحهاى شيطان است جز اشخاص بصير متوجه آن نميشوند و از چنگال او سالم نمىماند مگر كسى كه خدايش نگه دارد از جمله سلاحهاى او دو سلاح است يكى منكر عقل مىشود كه بدل انسان عاقل مياندازد كه عقل و بينش ندارد و از عقل و بينش خود بهره نمىبرد ميخواهد او را از جستجو و علاقه بعلم بازدارد و به كارهاى ناشايست از لهو و لعب مشغول نمايد اگر از او پيروى كند كه مغلوبش كرده و اگر مخالفت با شيطان كند متوسل بسلاح ديگر مىشود به اين طريق كه وقتى عملى را با اطلاع انجام ميدهد چيزهائى را كه اطلاع از آن ندارد بر سر راهش قرار ميدهد تا او را ناراحت كند بواسطه چيزهائى كه نميداند و از كارى كه انجام داده بدش بيايد و بينش و عقلش را در نظرش ضعيف جلوه دهد بواسطه شبهه‌هائى كه بر او وارد مينمايد به خود ميگويد نديدى نميتوانى اين كار را انجام دهى و قدرت آن را ندارى چرا خود را ناراحت ميكنى در مورد آنچه قدرت ندارى ؟ با اين سلاح گروهى از مردم را مغلوب نموده و شكست داده تو بترس از اينكه جستجوى دانش را رها كنى و فريب بخورى نسبت به معلوماتى كه بدست آورده‌اى تو در سرزمينى هستى كه شيطان بيشتر مردم آنجا را فريب داده بانواع حيله گوش و عقل و دل بعضى را معيوب نموده كه چيزى را درك نميكند و از مجهولات خود سؤالى نمىنمايد مانند چهارپايان داراى اديان مختلفى هستند بعضى تمام كوشش خود را در گمراهى به كار مىبرد بطورى كه خون و مال بعضى ديگر را حلال مىشمارند و گمراهى آنها را\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nبا مقدارى از حقيقت مىآميزد تا دينشان را بر آنها مشتبه نمايد و براى ضعيفان اين نوع عقيده را خوب جلوه ميدهد تا مانع شود آنها را از پيروى دين واقعى .\r\nپس شيطان و سپاهش پيوسته در راه از بين بردن و گمراه كردن مردمند نه خسته ميشوند و نه سست ميگردند و تعداد آنها را جز خدا كسى نميداند و نميتوان از كيد و مكر آنها آسوده ماند مگر با كمك خدا و چنگ زدن بدين او از خدا درخواست ميكنيم بما توفيق بندگى دهد و بر دشمن ما را پيروز نمايد زيرا حركت و نيروئى جز بوسيله خدا نيست .\r\nپسر پادشاه گفت خدا را برايم چنان توصيف كن كه گويا او را مىبينم .\r\nحكيم جوابداد : خداوند ديده نميشود و نه ميتوان كنه صفاتش را با عقل درك كرد و زبان نميتواند او را ستايش واقعى كند . مردم احاطه بعلم خدا نميتوانند پيدا كنند مگر به مقدارى كه خود او به آنها آموخته بوسيله پيامبران و به زبان آنها خويش را ستوده . نميتوان با خيال ، بزرگى او را سنجيد او بزرگتر و منزه‌تر و والاتر و عزيزتر و لطيف‌تر از اينها است آنچه را مايل باشد از علم خود بر آنها ميگشايد و هر مقدار كه اراده كند صفت خود را به آنها معرفى مىكند مردم را به معرفت خود و پروردگاريش بوسيله ايجاد چيزهائى كه نبوده و از بين بردن موجودات راهنمائى كرده .\r\nپسر پادشاه گفت چه دليلى در اين مطلب هست ؟ حكيم گفت وقتى تو مصنوعى را مشاهده كنى كه صانع آن پيش تو نيست با عقل درميابى كه اين مصنوع را صانعى است . آسمان و زمين و آنچه بين اين دو است نيز چنين است چه دليلى از اين واضح‌تر ميخواهى .\r\nپسر پادشاه گفت برايم توضيح بده آيا بوسيله تقدير خدا مردم دچار بيماريها و دردها و فقر و گرفتاريها ميشوند يا به تقدير او نيست ؟ بلوهر گفت نه به تقدير اوست . پرسيد در باره كارهاى زشت مردم چه ميگوئى جوابداد خداوند از كارهاى زشت آنها بيزار است ولى پاداش عظيم براى مطيع قرار داده و عقاب شديد براى عاصى .\r\nگفت بگو ببينم چه كسى عادلترين و چه كسى ستمكارترين و چه كسى زيركترين و چه كسى احمق‌ترين و چه كسى سعادتمندترين و چه كسى شقىترين مردم است ؟\r\nگفت عادلترين مردم كسى است كه از همه بيشتر در باره خود انصاف دارد و\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nستمكارترين آنها كسى است كه ستم خود را عدالت مىبيند و عدالت ديگران را ستم زيركترين مردم كسى است كه از زندگى دنيا وسائل و تجهيزات آخرت را آماده كند و احمق‌ترين مردم كسى است كه فقط بفكر دنياى خويش است و پيوسته آلوده بگناه . سعادتمندترين مردم كسى است كه عاقبت بخير شود و شقاوتمندترين آنها كسى است كه عاقبت مشمول خشم خدا شود .\r\nسپس افزود : هر كه مردم را پيرو عقائدى كند كه هلاك شوند مورد خشم خدا است و بر خلاف رضايت خدا عمل كرده و هر كه مردم را پيرو عقائدى نمايد كه به صلاح آنها است مطيع خدا و در راه رضاى او حركت نموده بعد گفت مبادا كار خوبى را زشت شمارى گرچه بين تبهكاران آن را مشاهده كنى و مبادا كار زشتى را خوب شمارى گرچه ميان نيكان معمول باشد .\r\nسپس از او پرسيد بگو ببينم كدام دسته از مردم به سعادت سزاوارترند و كدام بشقاوت ؟ بلوهر گفت سزاوارترين مردم بسعادت كسانى هستند كه اطاعت امر خدا را ميكنند و از نهى او مىپرهيزند و سزاوارترين مردم به شقاوت معصيت‌كاران و شهوت پرستان هستند گفت چه كسى از همه مطيع‌تر است براى خدا ؟ گفت كسى كه بيشتر تابع امر او و نيرومندتر در دين خدا و دور تر از معصيت باشد .\r\nگفت كارهاى نيك و كارهاى زشت چه چيزها هستند ؟ گفت كارهاى نيك نيت صحيح و عمل و سخن خوب و عمل صالح است و كارهاى زشت نيت بد و عمل بد و گفتار زشت است . پرسيد نيت صادق چيست ؟ گفت در همت ميانه‌رو بودن . سؤال كرد گفتار زشت چيست ؟ جوابداد دروغ . گفت پس كار بد چيست ؟ گفت مخالفت خدا گفت بگو ببينم ميانه‌روى در همت چگونه است ؟ گفت متوجه بودن نسبت بفنا و زوال دنيا و از بين رفتن آن و خوددارى از كارهائى كه در آخرت مبتلا بكيفر و عذاب مىشود .\r\nگفت سخاوت چيست ؟ گفت دادن مال را در راه خدا . پرسيد كرم چيست ؟\r\nگفت پرهيزكارى . پرسيد بخل چيست ؟ جوابداد جلوگيرى حق مردم و بدست آوردن مال از راه نامشروع . پرسيد حرص كدام است . گفت اعتماد به دنيا و تمايل بكارهائى كه موجب فساد است و نتيجه آن عذاب آخرت گفت راستگوئى چيست ؟ گفت راهى است در دين كه شخص خود را نفريبد و نه بخويش دروغ بگويد گفت حماقت چيست ؟ جوابداد اينكه بخويشتن دروغ بگويد و پيوسته اسير هواى نفس باشد و\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nكارهاى دينى خود را بتاخير اندازد .\r\nپرسيد كداميك از مردم صالح‌ترند ؟ گفت كسى كه عقل كاملترى دارد و عاقبت در كارها بينش بيشتر و كاراتر در خصومت و پرهيزكارتر از دشمنان . گفت بگو ببينم آن عاقبت چيست و آن دشمنان كيانند كه عاقل بايد آنها را بشناسد و از ايشان برحذر باشد ؟ گفت عاقبت همان آخرت است و رنج دنيا گفت دشمنان كيانند ؟\r\nگفت حرص ، غضب ، حسد تعصب بىجا و شهوت ، ريا و لجاجت .\r\nگفت از اينها كه نام بردى كداميك بيشتر انسان را گرفتار ميكنند ؟ گفت حرص كه حريص كمتر راضى است و سخت خشمگين است و غضب قدرت زياد دارد و كمتر سپاسگزار است و موجب خشم . حسد از نيت خوب انسان را بازمىدارد و بدگمان مىكند . تعصب موجب لجاجت سخت و معصيت شديد مىشود . كينه‌توز آتش‌افروزتر و كم‌رحم‌تر و سخت‌گيرتر است و ريا بيشتر موجب نيرنگ و مخفىتر و دروغگوترين صفات است . لجاجت دشمن برانگيزتر و پوزش ناپذيرترين صفات است .\r\nگفت كداميك از دامهاى شيطان در انسان بيشتر مؤثر است ؟ گفت انسان را از شناخت خوب و بد و ثواب و عقاب و عاقبت شهوترانى غافل كند . پرسيد چه نيروئى خداوند بمردم داده كه بمبارزه با كارهاى زشت و اعمال ناپسند برخيزند ، جوابداد علم و عقل و عمل به آن دو و خوددارى از شهوترانى و اميد پاداش در دين و پيوسته به ياد زوال دنيا بودن و نزديكى اجل و سعى كردن كه باقى را به چيزى كه فانى است از دست ندهد و پند بگيرد از گذشته ايام و قدردانى از چيزهائى كه جز از دانايان نميتوان بدست آورد . عادت نكردن به كار بد و عادت نمودن به كار خوب و اخلاق پسنديده و اينكه آرزويش معادل زندگيش باشد تا به آخر برسد اين است قناعت . به مقدار كافى راضى و خشنود بودن . و از قضاى خدا سرپيچى نكردن و شناخت رنج و ناراحتى كه در سختگيرى هست و بهره‌مند نشدن از آرزو كه در افراط وجود دارد . خوب شكيبا باشد نسبت به آنچه از دست رفته و آسوده خاطر باشد نسبت به آن و خود را به چيزى كه انجام مىشود سرگرم نكند و در مورد كارهائى كه با آن برخورد مينمايد تحمل داشته باشد . و رستگارى را بر گمراهى ترجيح دهد و به خود بقبولاند كه در مقابل كار خوب پاداش ميگيرد و در مقابل كار بد كيفر و حدود حقوق تقوى را بشناسد و خيرخواه باشد و خوددار از هواپرستى و شهوترانى دور بدارد و كارها را با دقت و دورانديشى و نيرو انجام دهد اگر دچار گرفتارى و\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبلائى شد معذور است و سرزنش نميشود .\r\nپسر پادشاه گفت كداميك از صفات انسان گرامىتر و كمياب‌تر است ؟ گفت تواضع و برخورد خوب با برادران در راه خداى عزيز . پرسيد چه عبادتى بهتر است ؟ گفت سنگينى و محبت . سؤال كرد كدام صفت بهتر است ؟ گفت دوست داشتن صالحين ، گفت كدام ذكر نيكوتر است ؟ جوابداد آنچه ارتباط بامر بمعروف و نهى از منكر دارد ، گفت كدام دشمن دشوارتر است ؟ گفت ترك گناهان .\r\nپسر پادشاه گفت چه فضيلتى برتر است ؟ گفت راضى بودن به مقدار كافى ، گفت كدام ادب نيكوتر است ؟ جوابداد ادب دين . گفت چه چيز جفاكارتر است ؟\r\nجواب داد سلطان ستمگر و قلب مملو از قساوت . گفت چه چيز از همه دور تر است ؟\r\nگفت چشم حريص كه سير نميشود از دنيا . پرسيد چه چيز از همه چيزها عاقبتش بدتر است ؟ گفت در پى رضايت مردم بودن بوسيله خشم خدا گفت چه چيز زودتر برميگردد ؟ جواب دل پادشاهانى كه براى دنيا كار ميكنند . گفت چه كارى از همه بدتر است ؟ گفت با خدا عهد ببندى و بر خلاف پيمان عمل كنى گفت چه چيز زودتر جدا مىشود ؟ جوابداد دوستى فاسق . گفت چه چيز بيشتر خيانت مىكند ؟\r\nگفت زبان دروغگو . پرسيد چه چيز پوشيده‌تر است ؟ گفت شر رياكار نيرنگ باز . گفت وضع دنيا به چه چيز شبيه‌تر است ؟ جوابداد به رؤيائى كه در خواب انسان مىبيند گفت كداميك از مردم بيشتر شاد و خشنودند ؟ گفت هر كس بهترين گمان را به خدا دارد و پرهيزكارترين و هوشيارترين اشخاص نسبت به خدا و ياد مرگ و تمام شدن عمر است .\r\nگفت چه چيز در دنيا بيشتر موجب خوشحالى انسان مىشود ؟ گفت فرزند دانا و زن موافق و همكار و ياور در امر آخرت . گفت كدام درد ناراحت‌كننده‌تر است ؟ گفت فرزند بد و زن بدى كه چاره‌اى از آنها ندارى گفت كدام آسايش بهتر است ؟ گفت خشنود بودن به بهره و نصيب خود و انس و الفت با صالحين .\r\nآنگاه پسر پادشاه گفت درست دقت كن ميخواهم از بزرگترين مسأله در نظر خود بپرسم بعد از اينكه خداوند مرا بينش داد نسبت به چيزهائى كه نميدانستم و آنچه مايوس بودم به من ارزانى داشت در رابطه با دين .\r\nحكيم گفت هر چه ميخواهى بپرس . گفت كسى كه در كودكى به سلطنت رسيده و پيوسته بت پرست بوده و با شهوت‌پرستى بزرگ شده و به آن عادت نموده تا مردى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nكامل گرديده و برگشت به طرف خدا نمىكند و تا جايى كه ميتواند شهوترانى مينمايد و پيوسته اشتغال به اين كارها دارد و دل به آن بسته سعادت را همين شهوترانى ميداند و گذشت شبانه‌روز بر شدت علاقه‌اش ميافزايد و بيشتر موجب فريبندگى او مىشود و براى مردم نيز همين را ميخواهد چنان فريب خورده كه به ياد آخرت نيست و فراموش از آن نموده و نسبت بآخرت بىاهميت و سهل‌انگار است بواسطه نيت بدى كه دارد و سخت مخالف كسانى است كه متدين هستند كه از ترس او حق را مىپوشانند و خود را مخفى ميكنند باميد فرج كه از چنگال ظلم و ستم و دشمنى او آسوده شوند آيا چنين كسى اگر عمرى طولانى پيدا كند اميد هست كه دست از كارهاى خويش بردارد و راه به حق و حقيقت بيابد و متوجه دين شود و از گناهان گذشته او بگذرند و در آينده بمغفرت و ثواب نائل آيد .\r\nحكيم گفت تمام اين مشخصات را فهميدم منظورت از اين سؤال چيست ؟ پسر پادشاه گفت از تو كه داراى اين فضل و دانش هستى بعيد نمىشمارم كه جوابم را در مورد اين سؤال مشكل بدهى .\r\nبلوهر در پاسخ او گفت اين مشخصات مربوط به پادشاه است و سؤال تو بواسطه شدت علاقه‌ايست كه به او دارى مىترسى دچار عذاب خدا شود آن عذابى كه وعده بچنين اشخاصى داده و مايلى ثواب و پاداشى را كه خداوند آماده كرده براى نيكوكاران نصيبش نمايد ، چون خداوند حق او را بر تو واجب كرده . چنين خيال ميكنم كه بهر وسيله‌اى هست عذرى برايش بتراشى تا از اين بلاى عظيم و عذاب دائم كه پايان‌پذير نيست او را آسوده و راحت كنى و بسلامتى و آسايشى ابد در ملكوت آسمان برسد .\r\nپسر پادشاه گفت تمام منظور مرا بيان نمودى اينك راى خود را در اين باره بيان كن كه ميترسم مرگش فرارسد و دچار پشيمانى و اندوه گردد كه ديگر نتوانم چاره‌اى بيانديشم مرا راهنمائى كن و مرا رهائى بخش كه سخت غمگين و خيلى به اين مطلب علاقه دارم و نميدانم چه چاره‌اى بيانديشم .\r\nحكيم گفت نظر من اينست كه هيچ مخلوقى تا وقتى زنده است از رحمت خدا دور نيست و مايوس از بخشايش نسبت به او نيستم گرچه ستمكار و ياغى و گمراه باشد چون خداوند خود را برحمت و رافت و بخشايش ستوده و همان ايمان و استغفار و توبه‌اى كه به آن امر كرده راهنماى به اين مطلب است و اين مايه اميدوارى زيادى است\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nبراى تو نسبت به پدرت گويند در زمانهاى پيش پادشاهى بوده بسيار دانشمند مهربان و سياستمدار كه عدالت را ميان مردم برقرار ميكرده مدتها با بهترين وضع زندگى كرد و بعد از دنيا رفت . ملت از مرگ او سخت ناراحت شدند همسرش حامله بود .\r\nمنجمين و كاهنان پيش‌بينى كردند كه فرزندش پسر است ، امور مملكت را همان متصديان قبلى به عهده داشتند . سخن منجمان صحيح درآمد و پسرى براى او متولد شد يك سال مردم بشادى و لهو و لعب و اطعام پرداختند اما دانشمندان و علماى دين و خداشناسان بمردم گفتند اين مولود لطف خدا بود ولى شما شكر و سپاسگزارى را به غير داديد اگر غير خدا اين مولود را داده بود حق او را پرداخت كرديد و سپاسش را داشتيد . مردم گفتند جز خدا كسى نبخشيده و ما سپاس غير او را نداشته‌ايم .\r\nعلماء گفتند اگر خدا بخشيده پس چرا شما دشمن او را خشنود كرديد و خدا را بخشم درآورديد مردم گفتند بما بگوئيد و راهنمائى كنيد تا از شما پيروى كنيم و سخن شما را بپذيريم . علما گفتند ما نظرمان اينست كه آن لهو و لعب و ساز و نوازى كه در راه خشنودى شيطان به كار برديد جبران كنيد در جستجوى رضاى خدا شويد و سپاسگزارى او را در رابطه با اين نعمتى كه ارزانى داشته بداريد چند برابر سپاس شيطان را كه داشتيد ، تا خداوند از خطاى شما درگذرد .\r\nمردم گفتند ما قدرت كارى كه شما دستور ميدهيد نداريم . گفتند نادان مردم چگونه اطاعت كرديد كسى را كه حقى بر شما نداشت و مخالفت كرديد با كسى كه حق بر شما دارد و بر كار ناشايست قدرت داشتيد اما بر كار شايسته قدرت نداريد ؟\r\nدر پاسخ دانشمندان گفتند ما عادت به شهوترانى و خوشگذرانى كرده‌ايم به همين جهت براى ما كارى كه پيشنهاد ميكنيد دشوار مىآيد ، خوب است از ما به همين قناعت كنيد كه كم‌كم برگرديم و اين كار سنگين را بما تحميل نكنيد .\r\nگفتند عجب مردمان نادان و گمراهى هستيد اعمالى كه موجب شقاوت شما ميشد برايتان دشوار نبود حالا اعمالى كه موجب سعادت شما مىشود براى شما دشوار مىآيد مردم در پاسخ آنها گفتند ما از سرزنش شما پناه بآمرزش خدا مىبريم و چنگ به عفو و بخشش او مىزنيم ما را سرزنش و عيبجوئى نكنيد بواسطه ضعف و نادانى ما اطاعت خدا را از پيش ميگيريم و معتقد بعفو و چند برابر كردن حسنات از جانب\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nاو هستيم . يا در راه بندگى او چنان كوشش ميكنيم كه در راه هواى نفس جديت داشتيم . خدا ما را بهدفمان مىرساند و بر ما رحم مىكند همانطور كه ما را آفريده ، دانشمندان سخن آنها را پذيرفتند ، مردم شروع به نماز و روزه كرده و يك سال به پرداخت صدقه مشغول شدند . پس از اين عمل كاهنان گفتند اين عملى كه مردم در رابطه با اين مولود انجام دادند شاهد آن است كه اين پادشاه تبهكار خواهد بود و نيكوكار مىشود و ستمگر است متواضع مىشود و بدكار است بعد نيكوكار مىشود .\r\nمنجمان نيز همين حرف را زدند . مردم پرسيدند به چه دليل اين حرف را ميزنيد . كاهنان گفتند بواسطه لهو و لعب و كارهاى باطلى كه براى او انجام داديد و اعمال شايسته‌اى كه بعد بجا آورديد منجمان گفتند ما بواسطه استقامت زهره و مشترى گفتيم كه اين سير بيك عظمت و بزرگى بىنظير ميرسد و تكبرى كم يافت و ستمى طاقت فرسا مىكند ، در حكومت و داورى ظلم و ستم روا ميدارد و محبوبترين مردم نزد او كسى است كه موافق كارهايش باشد و ناپسندترين مردم شخصى است كه مخالف كارهايش باشد . و مغرور بجوانى و سلامتى و نيرو و پيروزى مىشود و سر حال از شادى و خودخواهى است به جهت اين موقعيت و قدرتى كه در خود مىبيند و هر چه آرزو دارد به آن ميرسد بالاخره اين پادشاه به سى و دو سالگى رسيد ، بعد زنان خود را كه دختران پادشاهان بودند با پسران و كنيزان و دختران و سپاهيان زيبا و انواع وسائل سوارى باارزش و خدمتكاران زن و مرد را جمع كرد و به آنها دستور داد تازه‌ترين لباسهاى خود را بپوشند و با بهترين آرايش خود را بيارايند و دستور داد مجلسى ترتيب دهند در قسمت شرقى شهر و زمين آن را به طلا فرش كنند و جواهر آگين نمايند به طول ( تقريبى ) هفتاد متر و عرض 35 متر ديوارها و سقف آن را آئين بندند كه با بهترين جواهرات و مرواريدها آراسته شود حواله داد از خزينه مبالغ زيادى صرف و خرج اين مجلس كنند و جلو مجلسش را به بهترين سفره‌ها بيارايند .\r\nدستور داد سپاهيان و فرماندهان و نويسندگان و دربانان و بزرگان مملكت و دانشمندان با بهترين لباسها خود را بيارايند سواران با سلاحهاى مخصوص سوار بر مركب و در محل و مراكز مخصوص خود بايستند .\r\nمنظورش اين بود كه با ديدن اين همه قدرت و جلال خود شاد و خوشحال شود\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nبالاخره تمام اين كارها انجام شد و شاه در جايگاه مخصوص قرار گرفت همين كه بر تخت برآمد مردم به سجده افتادند بيكى از غلامان خود گفت مردم مملكت خود را به بهترين صورت ديدم اما حالا بايد چهره خود را مشاهده كنم آينه‌اى خواست و به صورت خود نگاه كرد ناگاه چشمش بيك موى سفيد افتاد كه از ريشش برآمده همچون كلاغ سفيد بين كلاغهاى سياه سخت به وحشت افتاد و ناراحت شد و آثار اندوه و شدت ناراحتى در چهره‌اش مشاهده ميشد تمام شادى و سرور خود را از دست داد با خود گفت جوانى از دستم رفت و معلوم شد كه قدرتم رو به زوال است و بايد از تخت به زير آيم سپس گفت اين مقدمه مرگ و پيك بلا است كه هيچ كس نميتواند جلو آن را بگيرد و نگهبانى نميتواند مانع آن شود . خبر مرگ و زوال سلطنت مرا آورده چه زود شادى و سرورم از ميان خواهد رفت و نيرويم نابود مىشود . هيچ پناهگاهى نميتواند پناهم دهد و سپاهم نميتواند جلو آن را بگيرد از بين‌برنده جوانى و نيرو است و عزت و ثروتم را نابود مىكند و تفرقه‌انداز اجتماع ما و تقسيم‌كننده ارثم بين دوست و دشمن است . زندگى را درهم مىپيچد و لذتها را درهم ميشكند و عمارتها را ويران مىكند و پراكنده‌كننده اجتماعات و خواركننده با شخصيت و ذليل‌كننده شريف است بر در خانه‌ام زود آمده و بار خويش را انداخته .\r\nبعد از مجلس خود پابرهنه و پياده فرود آمد با اينكه او را بالا برده بودند بعد تمام سپاه و اعيان مورد اعتماد را جمع كرده گفت مردم من چگونه در ميان شما رفتار كردم و در مدت سلطنت خود چگونه معامله نمودم . گفتند اى پادشاه پاك سرشت ناراحتى تو براى ما دشوار است اينك جان خويش را در اطاعت شما ميبازيم هر دستورى دارى بفرما .\r\nگفت دشمنى ناخوانده ديشب بسراغم آمد و شما مانع او نشديد با اينكه نيروى من بوديد و مورد اعتمادم . گفتند آن دشمن كجا است ديده مىشود يا نه ، گفت خودش ديده نميشود ولى آثارش قابل مشاهده است . گفتند اينك جمعيت ما حاضر است چنانچه مشاهده ميكنى و ميان ما دانشمندان و شخصيتهاى برجسته وجود دارند . آن دشمن را بما معرفى كن تا شرش را از سرت دفع كنيم .\r\nگفت خيلى من گول خوردم بوسيله شما و بىجهت بشما اعتماد نمودم كه شما را سپر بلاى خود قرار دادم ثروت خود را بپاى شما ريختم و بشما شخصيت دادم و\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nاسرار خود را بشما سپردم تا مرا از دشمنان حفظ نمائيد . و شما را تقويت نمودم با ساختن شهرها و استحكام قلعه‌ها و ناراحتى را از شما دور كردم و براى گرفتارى و نگهبانى انتخاب كردم با بودن شما باكى نداشتم و هرگز بيمى از مرگ در من نبود ديشب بسراغم آمد با اينكه شما اطرافم بوديد اگر اين ضعف در شما بوده من بىجهت اعتماد كرده بودم و اگر غفلت كرديد پس شايسته نصيحت نبوديد و به من محبتى نداشتيد .\r\nگفتند پادشاها اگر چيزى كه بتوانيم با نيرو و سپاه با او مقابله كنيم به تو روى آورد هرگز نميتواند به تو برسد ان شاء الله با بودن ما اما اگر از ديده ما پنهان بوده كه ما اطلاع نداشتيم و قدرت مقابله با او را نداريم .\r\nشاه گفت مگر من شما را براى دفاع از دشمن آماده نكرده‌ام ؟ گفتند چرا ، گفت پس از كدام دشمن مرا نگهدارى ميكنيد دشمن زيان‌دار يا دشمن بىزيان .\r\nگفتند دشمن زيان‌دار پرسيد از برخى دشمنان زيان‌دار يا همه آنها گفتند از تمام دشمنان زيان‌دار . گفت پيك اجل فرارسيده و خبر از مرگ و زوال سلطنتم داده و تصميم دارد آنچه آباد كرده‌ام خراب كند و هر چه ساخته‌ام ويران نمايد و هر چه جمع كرده‌ام از هم بپاشد و آنچه درست كرده‌ام فاسد كند و هر چه آماده نموده‌ام نابود كند و كارهايم را برگرداند و هر چه محكم كرده‌ام سست كند تصميم دارد مرا بشماتت دشمنان گرفتار كند كه از دست آنها آسوده بودم ميخواهد آنها را خوشحال كند او ميگويد سپاهت را مىپاشم و بوحشت مياندازم و عزتت را از بين مىبرم و بچه‌هايت را يتيم و اجتماعت را پريشان و دوستان و خويشاوندان و خانواده‌ام را گرفتار مصيبتم كند . و بند از بندم جدا كند و خانه‌ام را به دشمنانم بدهد .\r\nگفتند پادشاها ما از مردم و درندگان و حيوانات موذى ترا نگه ميداريم ولى جلو بلا را نميتوانيم بگيريم و نيروى مقابله با آن را نداريم . گفت آيا چاره‌اى برايم هست تا جلو آن را بگيرم گفتند نه گفت ميتوانيد جلو چيزى كه كوچكتر از آن است بگيريد . گفتند چيست آن ؟ گفت دردها و اندوهها و گرفتاريها . گفتند پادشاها اين چيزها را خداوندى توانا و لطيف مقدر كرده و اين مسائل از ناحيه بدن بوجود مىآيد و نميتوان جلو آن را گرفت گفت چيزى كمتر از آن را مىتوانيد نگهداريد گفتند چه چيز ؟ گفت قضاى قبلى را ؟\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nگفتند پادشاها چه كس به مقابله با قضا برخاسته كه مغلوب نشده و چه كس با آن ستيزه كرده كه مقهور نشده . گفت پس شما چكار مىتوانيد بكنيد . گفتند ما نمىتوانيم جلو قضا را بگيريم تو كه توفيق يافته‌اى و كارهايت درست شده چه تصميم دارى ؟ گفت ميخواهم دوستان بادوام و باوفا داشته باشم كه برايم بمانند و مرگ آنها را از من جدا نكند و فرسودگى آنها را از مصاحبت من بازندارد . خوددارى از مصاحبت من ننمايند و تنهايم نگذارند اگر مردم و در زندگى رهايم نكنند و هر چه من ناتوان از آن باشم آنها جلوش را بگيرند در رابطه با مرگ .\r\nگفتند پادشاها اين دوستان چه اشخاصى هستند . گفت آنها كسانى هستند كه من بواسطه دوستى شما آنها را از دست دادم . گفتند مگر تو به آنها و ما خوبى نكرده‌اى تو كه داراى اخلاقى كامل و رؤف هستى . گفت مصاحبت با شما سم كشنده و كرى و كورى است در پيروى شما و گنگى در موافقت با شما است .\r\nگفتند اين مطلب را بر ايمان توضيح بده گفت همنشينى با شما مرا بانباشته نمودن ثروت و موافقت با شما بجمع‌آورى مال و اطاعت از شما مرا بغفلت واداشت و مرا از معاد عقب انداختيد و دنيا را برايم آراستيد اگر خيرخواه من بوديد مرا به ياد مرگ ميانداختيد و اگر مهربان بوديد مرا متوجه بلا مىكرديد و برايم آنچه پايدار بود جمع مينموديد ولى بفكر افزايش اشياء فناپذير بوديد . آن منفعتى كه ادعا ميكرديد زيان بود و اين دوستى عداوت ، آنها را بخودتان برمىگردانم نيازى مرا نيست در آنها از طرف شما گفتند اى پادشاه حكيم و پسنديده ، منظور شما را فهميديم در دل ما جواب شما هست ولى نميتوانيم استدلال كنيم اما دليل را يافته‌ايم ، سكوت ما از استدلال باعث از بين رفتن مملكت ما است و نابود شدن زندگى و شماتت دشمن است اين تغيير عقيده‌اى كه داده‌اى ما را دچار گرفتارى بزرگى كرده درست متوجه باش .\r\nپادشاه گفت نترسيد هر چه مايليد بگوئيد من تا امروز اسير خودخواهى و تكبر بودم ولى امروز هر دو اسير منند ، تا كنون پادشاه شما بودم ولى حالا مملوك و برده شمايم من امروز آزاده شده‌ام و شما نيز در مملكت من آزاديد ، گفتند چگونه تو مملوك‌شده‌اى تو پادشاه مائى .\r\nپادشاه گفت من بنده هواى نفس و پايبند جهل و برده شهوت بودم حالا\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nديگر تابع آنها نيستم و پشت سر نهادم . گفتند چه جمع كرده‌اى ؟ گفت قناعت و توجه بآخرت و ترك غرور و انداختن اين بار سنگين از دوش خود و آمادگى براى مرگ و مهيا شدن براى بلا ، زيرا پيك آن آمده و ميگويد از من جدا نخواهد شد و با من خواهد بود تا مرگ برسد . گفتند اين پيك كجا است كه ما او را نمىبينيم و مقدمه مرگ است . گفت پيك همين موى سفيد كه از صورتم بر آمده و فرياد نابودى برآورده كه همه جواب داده‌اند و كوچ كرده‌اند ، اما مقدمه مرگ بلائى است كه اين سفيدى مو راه را براى او باز كرده .\r\nگفتند پادشاها مملكت را رها ميكنى و رعيتت را واميگذارى نميترسى اين كار خود گناهى باشد مگر نه اينست كه بزرگترين كارها رسيدگى به حال مردم است و بزرگترين كار پسنديده پذيرفتن نظر مردم و اجتماع است چگونه نميترسى كه مردم با گناه نابود شوند و دچار گناه بزرگترى از اصلاح شخصى خود برايت پيش آيد ، مگر نمىدانى بهترين عبادت عمل است و بالاترين عملها سياست و رهبرى امت است . تو پادشاهى رعيت‌نواز و عادل و مدبرى به اندازه خدمتى كه بمردم ميكنى به تو پاداش ميدهند مگر نه اينست كه اگر مملكت دارى را رها كنى مردم خراب ميشوند و با اين كار براى خود گناهى خريده‌اى كه بزرگتر از ثوابى است كه با اصلاح شخص خود اجر و پاداش ميگيرى .\r\nمگر نميدانى كه دانشمندان گفته‌اند هر كس يك نفر را نابود كند خود را تباه كرده و هر كه يك نفر را نجات بخشد خود را اصلاح نموده ، كدام فساد بزرگتر است از رها نمودن اين مردم كه تو رهبر آنهائى . هرگز مبادا لباس سلطنت را از تن خود خارج كنى كه شخصيت دنيا و آخرت تو است .\r\nگفت منظور شما را فهميدم اما اگر آن عدالتى كه منظور شما است بخواهم بدون وزير و اعوان و همكاران مملكتى برقرار كنم به تنهائى خودم انجام دهم ، امكان ندارد مگر شما دل به دنيا نبسته‌ايد و پيرو شهوات و لذتهاى فانى دنيا نيستيد من اطمينانى ندارم كه فريفته دنيائى شوم كه آماده ترك و رها نمودن آن هستم .\r\nاگر اين كار را بكنم مرگ ناگهان ميرسد ، و مرا از فراز تخت به زير زمين ميبرد و بجاى لباسهاى ديبا و زربفت و جواهرات گرانقيمت پيكرم را با خاك ميپوشاند و بعد از عزت خوار ميشوم تنها گرفتار اين مصائب مىشوم كه هيچ كدام از شماها وجود نداريد مرا از ميان جمعيت خارج ميكنيد و بقبر خراب ميسپاريد و تسليم\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nپرندگان گوشتخوار و حشرات زمين مينمائيد ، از مورچه گرفته تا ساير حشرات بدنم را طعمه خود قرار ميدهند و پر از كرم و مردار گنديده ميشوم . همآغوش خوارى و دور از شخصيت ميگردم هر كدام مرا بيشتر دوست داشته باشيد زودتر دفن ميكنيد مرا مىسپاريد باعمالى كه قبلا انجام داده‌ام و گناهانى كه مرتكب شده‌ام آن وقت دچار حسرت و پشيمانى ميشوم .\r\nشما قول داديد مرا از دشمن زيان‌دار مانع شويد با اينكه نيرو و قدرت چنين كارى را نداريد مردم ! من چاره‌اى براى خود انديشيده‌ام از اين نيرنگ و دامى كه بر سر را هم گسترده‌ايد .\r\nگفتند پادشاها ما ديگر آن طور كه بوديم نيستيم همانطور كه تو تغيير كرده‌اى ما نيز تغيير كرده‌ايم همان چيزى كه ترا دگرگون نموده در ما نيز اثر گذاشته ما را رد مكن و نصيحت ما را بپذير پادشاه گفت بسيار خوب من ميان شما خواهم ماند تا وقتى خوب باشيد اگر مخالفت كرديد از شما جدا ميشوم .\r\nپادشاه سلطنت خود را ادامه داد و سپاهش را به همان راه خود واداشت و سعى در عبادت و بندگى كردند . بركت و نعمت به آنها روى آورد و بر دشمنان پيروز شدند و دامنه مملكت آنها گسترش يافت تا بالاخره آن پادشاه از دنيا رفت . با اين روش سى و دو سال زندگى كرد و مجموعا شصت و چهار سال زندگى كرد .\r\nيوذاسف گفت خيلى از اين حكايت خوشحال شدم بيشتر برايم نقل كن تا بيشتر خوشحال شوم و شكر خدا را زيادتر بجا آورم .\r\nحكيم گفت : گويند يكى از پادشاهان صالح سپاهيانى داشت عابد و خدا ترس . در زمان پدر اين پادشاه ، مردم گرفتارتر از حالا بودند و اتحاد نداشتند كم‌كم دشمن از ميان آنها ميرفت او مردم را بتقوى و خداترسى و توجه و پناه بردن به خدا واميداشت اين پادشاه كه بر سر كار آمد بر دشمن پيروز شد و مردم متحد شدند مملكت آباد گرديد و اوضاع مرتب شد . وقتى اين فضل و لطف خدا را مشاهده كرد شروع به انحراف و خودخواهى و طغيان نمود بطورى كه عبادت خدا را رها كرد و كفران نعمت او را نمود . مردمان پارسا و عابد را ميكشت . مدتها سلطنت كرد تا جايى كه مردم آن عهد خداپرستى و عبادت را بفراموشى سپردند و پيرو او شدند و بسرعت گمراهى را از پيش گرفتند .\r\nبر همين وضع روزگار را ميگذرانيدند تا نسل جديد بوجود آمد و توجهى به\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nعبادت نداشتند و حتى نام خدا را هم نمىبردند و جز پادشاه براى خود خدائى نميدانستند . پسر پادشاه در زمان پدر خود با خدا پيمان بست كه اگر به سلطنت رسيد و لو يك روز عمل باطاعت خدا نمايد در مورد كارى كه پادشاهان قبل نميتوانستند و انجام نمىدادند وقتى بسلطنت رسيد و موقعيت و مقام يافت او را از قرارداد خود فراموشاند و همچون باده‌نوشان مست شده بود و از مستى مجال نمىآمد و سكر مستىاش زائل نميشد يكى از نزديكان پادشاه مرد صالحى بود كه در نزد شاه مقام و موقعيتى داشت . بسيار ناراحت بود از اين گمراهى شاه و فراموش نمودن پيمانش و هر وقت تصميم ميگرفت او را پند و اندرز دهد بيادش مىآمد ستمگرى و سخت‌گيرى او باز منصرف ميشد ديگر كسى جز او از اين امت باقى نمانده بود و مرد ديگرى نيز در يك قسمت مملكت وجود داشت كه شاه او را نمىشناخت و اسمش را هم نميدانست .\r\nيك روز جمجمه‌اى را كه در پارچه‌اى پيچيده بود آورد همين كه در طرف راست پادشاه نشست از داخل پارچه آن را بيرون آورد و با پاى خود آن را لگدكوب كرد در مقابل پادشاه تكه تكه‌اش ميكرد روى فرش بطورى كه فرشها كثيف شد از چيزهائى كه ميريخت پادشاه از ديدن اين جريان سخت عصبانى شد ، همه چشم به او دوخته بودند و نگهبانان شمشيرها را آماده كرده بودند منتظر دستور پادشاه بودند ، اما پادشاه خشم خود را مهار كرده بود در آن زمانها پادشاهان با تمام قدرت و سطوتى كه داشتند عجله در انتقام نميكردند و دورانديش بودند . تا بيشتر مرد مدار باشند و موجب آبادى مملكت شود و بنفع آنها بود و بهتر ماليات مىپرداختند .\r\nپادشاه سكوت اختيار كرده بود تا بالاخره اطرافيان از جاى حركت كرده رفتند . آن مرد جمجمه را در پارچه پيچيد و برد روز دوم و سوم نيز همين كار را تكرار كرد . وقتى ديد پادشاه سؤالى در مورد جمجمه نميكند و علت آن را نمىپرسد با آن جمجمه مقدارى خاك و يك ترازو آورد همان عمل سابق را كه نسبت بجمجمه انجام داد ترازو را گذاشت در يك طرف پول نقره نهاد و در طرف ديگر معادل آن خاك ريخت بعد همان خاك را در چشم جمجمه ريخت و مقدارى خاك نيز در دهانش پاشيد .\r\nديگر صبر پادشاه بسر آمد و فرياد زد ميدانم اين كار را ميكنى بواسطه اينكه من برايت ارزشى قائلم و تو نسبت به من جرات پيدا كرده‌اى . شايد منظور مخصوصى\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nاز اين عمل داشته باشى . آن مرد در مقابل شاه به سجده افتاد و پاهايش را بوسيد گفت درست با دقت و تمام فهم و عقل خود بحرفهاى من توجه كن زيرا سخن مانند تير است كه اگر به زمين نرم خورد فرو ميرود ولى اگر به سنگ اصابت كرد فرو نمىرود و مانند باران است وقتى بسرزمين پاك باريد باعث روئيدن گياه مىشود ولى اگر بشوره‌زار باريد چيزى برنميآيد . خواستهاى مردم مختلف است ، عقل و هواى نفس در قلب انسان بمبارزه مىپردازند اگر هواى نفس بر عقل پيروز شد شخص دچار اعمال ناصحيح و نادانى مىشود اما اگر هواى نفس مغلوب قرار گرفت در كار او خورده نميتوان گرفت . من از وقتى كه پسر بچه‌اى بودم دوستدار علم و علاقمند به آن بودم و دانشجوئى را بر هر كار مقدم ميداشتم از هيچ علمى فروگذارى نكردم و سرآمد در تمام علوم شدم يك روز بين قبرستانى عبور ميكردم چشمم به اين جمجمه افتاد كه از داخل قبر يكى از پادشاهان بيرون افتاده بود ، خيلى خشمگين شدم كه از بدن خود جدا شده چون از پادشاهان ناراحت بوده ، آن سر را برداشتم و به منزل آوردم ، لباس ديبا پوشاندم و با عطر و گلاب آن را عطرآگين نموده در رختخواب خواباندم و با خود گفتم اگر از پيكر پادشاهان باشد اين احترام من در او اثر خواهد گذاشت و جمال و زيبائى خود را مجددا مىيابد اما اگر سر مردمان فقير و مستمند باشد اين احترام اثرى در او نميگذارد . چند روز همين كار را كردم ولى تغييرى در آن نديدم پس از مشاهده اين وضع يكى از پست‌ترين بندگان خود را صدا زدم ديدم او هم در مقابل احترام و اهانت هيچ تغييرى ندارد ، بعد از اين جريان پيش دانشمندان رفتم و از آنها مطلب را جويا شدم ، آنها نيز نتوانستند به من اطلاعى بدهند . چون ميدانستم پادشاه داراى كمال علم و حلم است با ترس و لرز پيش شما آمدم نميخواستم سؤالى بكنم تا شما از من بپرسى و ميخواهم بگوئى اين جمجمه متعلق بپادشاهى است يا مستمند و مسكينى ؟ زيرا ديگر خسته شده‌ام و در انديشه كار او بودم كه چشمش را هيچ چيز پر نميكند اگر در زير آسمان هر چه هست به او بدهند باز چشم به بالاى آسمان دارد تا چيزى را بدست آورد . خواستم ببينم چه چيز آن را مىپوشاند و پر مىكند ديدم وزن يك درهم خاك آن را پر مىكند و چنانچه ديدى چشم پر شد و رويش را گرفت و دهانش را كه هيچ چيز نميتوانست ببندد ديدم با يك مشت خاك پر شد .\r\nاگر بگوئى اين سر متعلق به مستمندان و مسكينان است من ميگويم او را در بين قبور\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nپادشاهان يافتم و ديگر اينكه جمجمه پادشاهان و مساكين را مىآورم ببينم جمجمه شما بر آنها چه امتيازى دارد اگر امتيازى داشت حرف شما را مىپذيرم .\r\nاگر بپذيرى كه جمجمه پادشاهى است ميگويم آن پادشاه كه سر متعلق به اوست مانند تو داراى عظمت و جلال و جبروت بوده ترا برحذر ميدارم از اينكه به صورت چنين جمجمه‌اى درآئى كه زير پا لگدمال و خاك‌آلود شوى و كرمها ترا بخورند و بعد از قدرت ضعيف و پس از عزت ذليل گردى و ساكن خانه‌اى بشوى كه بيشتر از دو متر طول ندارد سلطنت و نام و نشانت از ميان برود و كارهايت نابود گردد هر كه مورد احترام تو بود خوار شود و عزيز گردد كسى كه تو به او اهانت ميكردى .\r\nدشمنان شاد و دوستان خوار و خاك پيكرت را فراگيرد . هر چه صدايت بزنيم نشنوى و اگر احترام كنيم نپذيرى و از اهانت نيز خشمگين نگردى فرزندانت يتيم و خانواده‌ات بىسرپرست و همسرانت ممكن است با ديگران ازدواج كنند .\r\nپادشاه از شنيدن اين سخنان دلش شكست و اشكهايش جارى شد و مرتب از ناراحتى ميگفت واى بر من اين وضع را كه آن مرد مشاهده كرد فهميد سخنانش در او اثر گذاشته بيشتر جرات پيدا كرد و مطالب خود را تكرار نمود گفت خدا به تو جزاى خير دهد ولى به اين بزرگان اطرافم جزاى بد دهد كاملا متوجه شدم منظورت چيست از اين حرفها و بينش يافتم مردم جريان او را شنيدند دانشمندان اطرافش را گرفتند و عاقبت بخير شد به همين حال بود تا از دنيا رفت .\r\nپسر پادشاه گفت باز هم از اين حكايات برايم نقل كن .\r\nحكيم گفت گويند پادشاهى بسيار علاقه داشت داراى فرزند باشد هر معالجه‌اى كه امكان داشت در اين راه به كار برد مدتها بچه نداشت تا بالاخره يكى از زنان او فرزنددار شد و پسرى برايش متولد گرديد همين كه بچه مختصرى بجنب و جوش آمد يك روز قدمى برداشت و گفت در معاد كيفر ميشويد . گامى ديگر برداشت و گفت پير ميشويد در گام سوم گفت خواهيد مرد باز به همان صورت بچه‌اى خود برگشت .\r\nپادشاه منجمين و دانشمندان را خواست و از آنها پرسيد چه اطلاعى در مورد كار اين بچه دارند همه عاجز از جواب شدند . وقتى پادشاه ديد چيزى نميدانند بچه را در اختيار دايه‌ها گذاشت و شروع به پرورش او كردند . فقط يكى از منجمها گفت او به زودى پيشوا خواهد شد ، پادشاه براى او نگهبانانى گماشت كه پيوسته مراقبش بودند بالاخره بزرگ شد .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nيك روز دور از چشم نگهبانان و دايه‌ها ببازار رفت در آنجا جنازه‌اى را ديد پرسيد اين چيست گفتند آدم مرده‌ايست گفت براى چه مرده ؟ جوابدادند پير شده بود و اجلش فرارسيد و مرده ، گفت تندرست بود و غذا مىخورد و آب مىآشاميد گفتند آرى ، باز رفت تا به مرد پيرى رسيد با تعجب پرسيد اين كيست گفتند پيرى است كه جوانى را پشت سر گذاشته ، گفت جوان بوده پير شده ؟ گفتند آرى ، بعد رفت تا رسيد به شخص مريضى كه به پشت خوابيده بود . نگاهى به او كرده گفت اين شخص چه شده ؟ گفتند شخص مريضى است گفت صحيح بوده بعد مريض شده ؟ گفتند آرى گفت به خدا قسم اگر شما راست بگوئيد مردم ديوانه هستند .\r\nدر اين موقع در جستجوى پسر پادشاه شدند بالاخره او را يافتند و به قصر برگرداندند ، همين كه وارد اطاق شد به پشت خوابيد و چشم به سقف اطاق انداخت چوبهاى سقف را كه مشاهده كرد پرسيد اين چيست ؟ گفتند درختى بوده كه چوب شده و بعد او را قطع كرده‌اند و حال سقف خانه را پوشانده در همين موقع فرستاده‌هاى شاه آمدند و سؤال كردند آيا پسر پادشاه حرف مىزند گفتند آرى حرفهائى مىزند كه خيال ميكنيم از وسواس سرچشمه گرفته .\r\nپادشاه كه از گفتار پسرش مطلع شد دانشمندان را خواست و از آنها تفسيرى خواست هيچ كدام نتوانستند جوابى بدهند مگر همان شخص اول كه سخنش را نپذيرفت . يك نفر گفت خوب است او را داماد كنى تا شايد اين ناراحتى او زائل شود و عقل و فهم و بينش پيدا كند ، پادشاه در جستجوى دختر خوبى براى او شد تا زنى از زيباترين زنان پيدا كرد و بهمسريش درآورد در جشن عروسى بازيگران و نوازندگان ميزدند و ميرقصيدند ، پسر پادشاه بعد از شنيدن اين هياهو پرسيد چه خبر است ؟ گفتند نوازندگان و بازيگران در عروسى شما شادى ميكنند . سكوت كرد ، عروسى تمام شد و شب فرارسيد ، شاه عروس خود را خواست و به او گفت من فرزندى جز اين پسر ندارم وقتى پيش او رفتى سعى كن با كمال لطف و محبت و تمام كوشش در دل او جاى باز كنى . دختر وقتى وارد اطاق داماد شد نزديك او رفت و پيوسته خود را به او نزديك ميكرد اما پسر پادشاه گفت صبر كن شب دراز است به‌به چه زن خوبى هستى . صبر كن شام بخوريم . غذا خواست و شروع به خوردن كردند بعد از غذا زن شروع به خوردن شراب كرد همين كه مست شد خوابش گرفت و خوابيد پسر\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nپادشاه از جاى حركت كرد و يواشكى از دست نگهبانان و پاسبانها رهايى يافت و داخل شهر شد . پسر ديگرى شبيه خودش با او ملاقات كرد و بهمراه او دو نفرى به راه افتادند پسر پادشاه لباسهاى خود را كنار گذاشت و جامه‌هاى رفيقش را پوشيد از شهر خارج شدند و آن شب را تا بصبح راه رفتند صبح خود را جايى پنهان كردند تا كسى آنها را نيابد ، صبح كه بسراغ دختر رفتند خواب بود پرسيدند شوهرت كجاست ؟ گفت تا حالا پهلوى من بود بجستجوى او رفتند ولى نيافتند بالاخره روزها مخفى ميشدند و شبها به راه خود ادامه ميدادند تا از مملكت پدرش خارج شدند و داخل مملكت سلطان ديگر شدند .\r\nپادشاه اين مملكت دخترى داشت كه تصميم گرفته بود او را جز به كسى كه خود دختر مايل است و دوست ميدارد به ازدواج ندهد ، قصر بسيار عالى براى او ساخته بود كه مشرف به راه بود آن روز كنار پنجره نشسته بود رفت و آمد كنندگان را تماشا ميكرد ، ناگاه چشمش به پسر شاه افتاد و با رفيقش كه لباسهاى كهنه داشتند . به پدرش پيغام داد كه من عاشق پسرى شده‌ام اگر مايلى مرا به ازدواج درآورى به ازدواج اين جوان درآور . بمادر دختر جريان را گفتند كه او عاشق پسرى شده و چنين ميگويد . او نيز پسر را مشاهده كرد با سرعت و شادى پيش شاه رفت ، گفت دختر عاشق پسرى شده ، پادشاه با سرعت آمد و پسرك را از دور مشاهده كرد دستور داد لباسهاى ديگرى بپوشد از قصر پائين آمد و از او سؤالهائى كرد كه تو كه هستى و از كجا آمده‌اى ؟ پسرك پرسيد اين سؤالها را براى چه ميكنى من يكى از مستمندانم ؟ گفت تو مرد غريبى هستى و شباهت باهالى اين مملكت ندارى . پسر گفت من غريب نيستم پيوسته شاه سعى داشت او را باقرار و اعتراف آورد ولى پسرك امتناع داشت .\r\nعده‌اى را پنهانى پادشاه گماشت كه مواظب او باشند و ببينند كجا ميرود ، پادشاه بقصر پيش خانواده خود برگشت و گفت اين جوان بايد پسر پادشاهى باشد و هرگز نيازى به اين عشق و علاقه دخترم ندارد .\r\nاز پى پسر فرستادند كه پادشاه ترا ميخواهد ، گفت پادشاه به من چه كار دارد او چه ميداند من كه هستم ، به زور او را پيش پادشاه بردند دستور داد برايش يك صندلى قرار دادند روى آن نشست زن و دختر خود را نيز خواست و آن دو را پشت پرده نشاند ، شاه گفت ترا براى كار خيرى دعوت كرده‌ام دخترى دارم كه به تو علاقمند\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nشده ميخواهم به ازدواج تو درآورم اگر فقير هم باشى بىنياز خواهى شد و مقامى ارجمند مىيابى .\r\nجوان گفت من احتياجى به آنچه شما پيشنهاد ميكنيد ندارم اگر مىخواهى برايت مثالى بزنم پادشاه گفت بگو :\r\nجوان گفت پادشاهى را گويند كه پسرى داشت آن پسر چند رفيق براى خود گرفته بود . يك روز رفيقها او را دعوت كردند و با غذا آنقدر شراب خوردند كه مست شدند و خوابيدند . نيمه‌ى شب پسر پادشاه بيدار شد به ياد خانواده خود افتاد و به طرف منزل آمد . هيچ كدام از دوستان خود را بيدار نكرد .\r\nدر بين راه كه ميرفت و شراب در او جايگير شده بود چشمش بقبرى ميان راه افتاد خيال كرد همين درب خانه اوست وارد آنجا شد و بوى گند مردگان را از مستى خيال ميكرد بوى خوشى است ، استخوانهائى كه مشاهده نمود گمان كرد رختخواب است . بدنى را مشاهده كرد كه بتازگى مرده و ببو آمده بود خيال كرد همسرش هست او را در آغوش گرفت در حالى كه روى جسد مرده و بوى گند بود تمام لباسها و پوست بدنش كثيف شد نگاهى بقبر و مرده‌ها انداخت . از قبر خارج شد وضع ناجورى كه داشت از مردم پنهان ميكرد تا نبينند ، بجانب دروازه شهر رفت ديد دروازه باز است داخل شد بالاخره به خانه خود رسيد خوشحال شد كه كسى او را مشاهده نكرده .\r\nلباسهاى كثيف را خارج كرد و شستشو نمود و لباس ديگرى پوشيد و خود را معطر كرد .\r\nحالا خدا به تو عمر بدهد بگو ببينم آيا اين پسر وقتى برگردد پيش خانواده خود مثل اول خواهد بود و آيا ميتواند چنان باشد . شاه رو بزن و دختر خود كرده گفت من نگفتم او تمايلى بر پيشنهاد شما ندارد . مادر دختر گفت تو دخترم را تعريف نكردى و برايش امتيازات او را نشمردى اگر اجازه دهى من خودم بيايم و با او صحبت كنم .\r\nپادشاه بجوان گفت زنم ميخواهد با تو صحبت كند ، تاكنون با كسى صحبت نكرده . جوان گفت اشكالى ندارد . از پشت پرده خارج شده يك طرف نشست گفت پسر ، اين همه نعمت و موقعيت كه به تو روى آورده قبول كن دخترم را به ازدواج تو در مىآورم اگر او را ببينى و زيبائيش را مشاهده كنى افسوس ميخورى . جوان نگاهى\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nبه پادشاه كرده گفت اجازه ميدهى برايت مثالى بزنم گفت بگو :\r\nگفت چند نفر دزد تصميم گرفتند كه خزانه شاه را بدزدند از زير ديوار خزانه نقبى زدند و وارد خزانه شدند آنقدر طلا و جواهرات مشاهده كردند كه تاكنون نديده بودند . ناگهان چشم آنها بصندوقى طلائى افتاد كه با طلا بر آن مهر زده بودند گفتند از اين صندوق بهتر چيزى در خزانه نيست تمام آن طلا است كه با طلا آن را مهر و موم كرده‌اند معلوم مىشود داخل صندوق بهتر از خارج آن است ، همان صندوق را برداشتند و بردند تا داخل جنگلى رسيدند هيچ كدام بهم اعتماد نميكردند بالاخره صندوق را گشودند ناگهان چند افعى از داخل آن سر برآورد و بجان آنها افتادند همه را هلاك كردند .\r\nحالا بگو ببينم اگر كسى بداند اين افعىها چه كرده‌اند و آنها را بچه صورت درآورده‌اند هرگز دست خود را داخل اين صندوق مىبرد گفت نه ، دخترك خود اجازه خواست تا با پسر صحبت كند گفت اگر او جمال و زيبائى مرا مشاهده كند ، نميتواند خوددارى از جواب نمايد پادشاه بجوان گفت دخترم ميخواهد با تو صحبت كند هرگز پيش مردى تاكنون نيامده گفت اگر مايل است اشكالى ندارد .\r\nدختر از پشت پرده خارج شد زيباترين و خوش‌قدوقامت‌ترين زنان بود سلام كرد بجوان و گفت هرگز مانند مرا در زيبائى و كمال و تمام مزايا ديده‌اى من به تو علاقه دارم و عاشق تو هستم . پسر نگاهى به پادشاه كرده گفت اجازه ميدهى يك مثل براى خانم دختر بزنم گفت بگو .\r\nجوان گفت : گويند پادشاهى دو پسر داشت يكى از آن دو را پادشاهى ديگر اسير نمود و در خانه‌اى زندانى كرد و دستور داد هر كس از آنجا ميگذرد سنگى به او بزند مدتها به همين وضع گذشت بالاخره برادرش به پدر خود گفت مرا اجازه ده بروم خود را فداى برادرم كنم و چاره‌اى برايش بيانديشم ، گفت برو ، هر چه مايلى پول و وسائل سوارى و لوازم بردار . مقدارى زاد و وسائل برداشت زنان نوازنده نيز بهمراه خود با زنانى نوحه‌سرا برد . نزديك شهر پادشاه كه رسيد خبر آمدن او را آوردند مردم را دستور داد از شهر خارج شوند و منزلى در خارج براى او ترتيب داد . پسر شاه در آنجا منزل گرفت وسائل و امتعه خود را بيرون آورد و دستور داد با مردم به قيمت ارزان معامله كنند همين كار را كردند همين كه مردم سرگرم معامله شدند پنهانى وارد شهر شد محل زندان برادر خود را اطلاع داشت پس از رسيدن\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nسنگى برداشت و پرتاب كرد تا ببيند برادرش زنده است يا نه . همين كه سنگ به او رسيد فرياد زد مرا كشتى . نگهبانان از صداى او ترسيدند به طرف او رفته گفتند چه شد كه فرياد زدى چه شده كه صحبت كردى تو كه مدتها است در زندان هستى و بارها ترا زده‌اند اما چيزى نميگفتى اين مرد يك سنگ به تو زد فرياد زدى ؟ گفت مردم مرا نمىشناختند ولى او با اطلاع مرا زد . برادرش برگشت به منزل و بمردم اعلام كرد كه فردا بيايند تا بهترين كتانها و اجناس عالى بىنظير را در اختيار آنها گذارد فردا صبح مردم برگشتند دستور داد پارچه‌هاى كتان را باز كنند و زنان نوازنده و خواننده و نوحه‌سرايان و هر نوع سرگرمى كه همراه او بود به كار اختصاصى خود مشغول شوند مردم سرگرم تماشا شدند . او پيش برادر خود رفت و زنجيرهايش را باز نمود . گفت ميخواهم ترا مداوا كنم او را ربود و از شهر خارج كرد بر جراحات او دوا گذاشت همين كه مختصر آسايشى يافت راه را به او نشان داده گفت برو تا برسى بيك كشتى در كنار دريا آماده است .\r\nبرادرش رفت اما در چاهى افتاد كه در آن يك اژدها بود و كنار چاه درختى وجود داشت درخت را تماشا كرد ديد بر سر درخت دوازده غول هستند و در پائين درخت دوازده شمشير . تمام شمشيرها از نيام برآمده و آويزان است . پيوسته با كمال ناراحتى آنقدر فعاليت كرد كه شاخه‌اى از شاخه‌هاى درخت را بدست آورد و نجات يافت رفت تا رسيد به دريا در آنجا يك كشتى را مشاهده نمود براى او آماده شده سوار كشتى شد و رفت تا بخانواده خود رسيد .\r\nحالا بگو ببينم اين جوان باز برميگردد بسوى اين ناراحتىها كه مشاهده كرده گفت نه جوان گفت من همانم از او مايوس شدند .\r\nآن پسرى كه بهمراه او از شهر خودشان آمده بود به او گفت مرا معرفى كن تا دخترش را به ازدواج من درآورد بپادشاه گفت اين پسر پيشنهاد مىكند كه دخترتان را به ازدواج او درآوريد . پادشاه گفت چنين كارى را نمىكنم ، جوان گفت برايت مثالى بزنم ، گفت بگو .\r\nگفت مردى در ميان عده‌اى بود كه سوار كشتى شده بودند و چند شب و روز در دريا سفر ميكردند ، بعد كشتى آنها نزديك جزيره‌اى شكست كه در آنجا غول فراوانى داشت همه مسافران غرق شدند جز آن مرد . غولها از جزيره به دريا تماشا ميكردند رسيد بيك غول دل به آن مرد بست و با او ازدواج كرد نزديك صبح او را\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nكشت و اعضاى او را بين دوستان خود تقسيم كرد همين جريان براى مرد ديگرى نيز اتفاق افتاد او را دختر پادشاه غولان گرفت و برد و شب را با او خوابيد و به ازدواج او درآمد ، آن مرد ميدانست چه بر سر قبلىها درآورده‌اند از ترس خوابش نمىبرد ، تا صبح شد دختر غول حركت كرد ، مرد از دست او فرار كرد و كنار دريا آمد در آنجا يك كشتى را مشاهده نمود سواران كشتى را فرياد زد و از آنها كمك خواست او را سوار كرده بخانواده‌اش رساندند .\r\nصبح غولها آمدند و از دختر غول پرسيدند آن مرد كجا رفت گفت از دست من فرار كرد ، از او باور نكردند و گفتند تو او را خورده‌اى و بما نداده‌اى حالا ترا ميكشيم اگر او را نياورى . دختر غول آمد تا به منزل آن مرد وارد شد ، گفت در اين سفر چه چيزها ديدى ؟ مرد در جواب او گفت ناراحتىهاى فراوان كه خدا مرا از آنها نجات بخشيد جريان را برايش توضيح داد .\r\nگفت من همان غولم و آمده‌ام ترا ببرم . گفت ترا به خدا قسم مىدهم كه مرا نكشى من يك نفر را بجاى خود به تو معرفى ميكنم گفت به تو رحم ميكنم با هم رفتند تا پيش پادشاه . دختر غول گفت شاها سخن مرا بشنو من اين مرد را دوست داشتم و با او ازدواج كردم ولى او به من علاقه‌اى نداشت و از من بدش مىآمد اينك بين ما قضاوت كن . پادشاه با مرد سرگوشى كرد . گفت تو او را رها كن تا من با او ازدواج كنم چون از زيبائى و جمال دختر غول خيلى خوشش آمده بود . گفت بسيار خوب اين زن جز براى تو شايسته نيست . پادشاه با او ازدواج كرد تا سحر با او خوابيد سحرگاه دختر غول او را كشت و اعضايش را تكه تكه نموده براى دوستان خود برد حالا بگو ببينم پادشاها كسى كه اين جريان را بداند باز ميرود پيش آن دختر غول گفت نه پسركى كه خواستگارى از دختر پادشاه ميكرد گفت من منصرف شدم و از تو جدا نخواهم شد .\r\nاز پيش پادشاه خارج شده بعبادت مشغول بودند و در دنيا سياحت ميكردند بوسيله آن دو خداوند گروه زيادى را هدايت كرد آن جوان بمقامى ارجمند رسيد و در جهان نامش مشهور شد ، بپدرش گفتند خوب است از پى او بفرستيد شايد بتوانيد او را نجات بخشيد ، پيكى پيش او فرستاد بوسيله آن پيك بپدرش چنين پيغام داد بپدرم بگو فرزندت سلام مىرساند جريان خود را برايش شرح داد پدرش پيش او آمد جوان پدر و خانواده خود را نجات بخشيد .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nآن شب را بلوهر به منزل خود برگشت و چند شب ديگر مرتب با يوذاسف ملاقات ميكرد تا يقين كرد در برايش گشوده شده و راه را يافته است بعد از آن شهر خارج شد . يوذاسف افسرده و غمگين شد ، مدتها گذشت تا زمانى آمد كه بايد خارج ميشد و به پارسايان مىپيوست تا مردم را دعوت به حق نمايد و بسوى او سوق دهد روزى خداوند يكى از ملائكه را فرستاد خلوتى را از يوذاسف جست و در مقابل او ايستاده گفت خير و سلامتى پيشاپيش تو است تو يك انسانى در ميان چهارپايان فاسق و ستمگر نادان من حامل تهنيت از جانب حق بسوى تو هستم مرا فرستاده تا به تو بشارت دهم و مطالبى را كه از تو پنهان است برايت بازگو كنم . بشارت و راهنمائى مرا بپذير و مبادا از حرف من غفلت‌ورزى .\r\nدنيا را رها كن و شهوات را ترك نما و دل از سلطنت فناپذير بكن كه دوام و بقائى ندارد و عاقبت آن پشيمانى و حسرت است و دنبال سلطنت پايدار و شادى فناناپذير و آسايش ابد برو راستگو و درستكار باش تو رهبر مردم خواهى بود و آنها را دعوت به بهشت ميكنى .\r\nهمين كه يوذاسف سخن فرشته را شنيد در پيشگاه پروردگار به سجده افتاده گفت خدايا من مطيع فرمان توام و دستوراتت را مىپذيرم هر فرمانى دارى اظهار كن و از تو نيز متشكرم و آن كس كه مرا فرستاده سپاسگزارم او مرا مورد صحت و رافت خويش قرار داده و بين دشمنان رهايم نكرده من خود براى آن مأموريت تو كوشا هستم .\r\nفرشته گفت من پس از چند روز ديگر پيش تو خواهم آمد آماده بيرون شدن باش و غفلت مكن يوذاسف آماده خروج شد و تمام همت خود را در اين راه به كار برد و هيچ كس را اطلاع نداد هنگام خروج كه رسيد در دل شب كه مردم خواب بودند فرشته آمد گفت حركت كن خارج شو تاخير نينداز . از جا حركت كرد و راز دل خود را به هيچ كس جز وزير خود نگفت در همان موقع كه ميخواست سوار شود جوانى خوش قيافه كه فرماندار مقدارى از سرزمين پادشاه بود آمد و برايش سجده كرد .\r\nگفت كجا ميروى پسر پادشاه ؟ ما گرفتار تنگدستى شده‌ايم اى حكيم دانا تو ما را رها ميكنى و اين مملكت را ميگذارى در ميان ما باش از هنگام ولادت تو ما در آسايش و فراوانى نعمت بوديم هرگز دچار ناراحتى و بلا نشده‌ايم . يوذاسف\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nاشاره كرد ساكت باش و به او گفت تو در همان سرزمين حكومت كن اما من ميروم به جايى كه مأمورم و ميخواهم دستورى كه به من داده‌اند انجام دهم اگر تو كمك به مأموريت من بكنى بهره و نصيبى از آن نيز به تو ميرسد .\r\nيوذاسف سوار شد و بجانبى كه بايد برود رفت بعد از اسب پياده شد وزيرش اسب او را راه مىبرد و سخت گريه ميكرد . ميگفت چگونه با پدر و مادرت روبرو شوم ؟ و مرا به چه صورت آنها بقتل خواهند رساند تو چطور طاقت رنج و ناراحتى كه عادت نكرده‌اى دارى ؟ و از تنهائى وحشت نمىكنى با اينكه يك روز تنها نبوده‌اى . بدنت چطور طاقت گرسنگى و تشنگى و خواب و بيدارى در روى خاك را پيدا مىكند يوذاسف او را تسلى ميداد و ساكتش نمود اسب خود را به او بخشيد و كمربند خويش را نيز در اختيارش گذاشت وزير پاهاى يوذاسف را مىبوسيد و ميگفت مرا هم با خود بهر جا كه ميروى ببر زيرا بعد از تو زندگى براى من ارزشى ندارد اگر مرا نبرى خودم سر به بيابانها ميگذارم و هرگز بميان مردم برنميگردم باز او را امر به سكوت نمود و تسليتش بخشيد گفت ناراحت نباش من كسى را پيش پادشاه ميفرستم و به او سفارش ميكنم ترا گرامى بدارد و مورد محبت خويش قرار دهد .\r\nلباسهاى سلطنت را از تن خارج كرد و در اختيار وزير خود قرار داد گفت بپوش آن ياقوتى كه بر روى سر ميگذاشت نيز به او داد گفت اينها را با اسبم با خود ببر وقتى پيش پادشاه رفتى برايش سجده كن و اين ياقوت را به او بده از جانب من سلام به او و بزرگان كشور برسان به آنها بگو من خود را بين يك قدرت و سلطنت فانى و زندگى باقى يافتم بالاخره زندگى باقى را اختيار كردم و از دار فانى دل بريدم چون نژاد و شخصيت خود را شناختم و عظمت و موقعيت خود را يافتم و دشمنان و خويشاوندان را نيز تشخيص دادم از خويشاوندان و دشمنان دست كشيدم و پناه به نژاد و شخصيت خود آوردم .\r\nاما پدرم وقتى ياقوت را ببيند دلخوش مىشود و چشمش كه به لباسهاى من بيافتد كه در تن تو است به ياد من و علاقه‌اى كه به تو داشتم مىافتد اين مطلب مانع مىشود كه نسبت به تو زيان برساند .\r\nوزير برگشت و يوذاسف پياده به راه افتاد تا به بيابانى وسيع رسيد سر بلند كرده درختى بزرگ را مشاهده كرد كه در كنار چشمه‌اى روئيده بسيار زيبا و پر از شاخ و برگ و ميوه ، آنقدر پرنده اطراف درخت جمع شده‌اند كه سابقه ندارد و از\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nديدن اين منظره خوشحال شد و شادمان گشت خود را بپاى درخت رسانيد و شروع به تفسير و تعبير مشاهدات خود نمود آن درخت را بمژده‌اى كه به او داده‌اند تفسير كرد و چشمه آب را بعلم و حكمت و پرنده‌ها را بمردم كه اطرافش را ميگيرند و دين را از او مىپذيرند . در همين موقع چهار فرشته پيش او آمدند كه جلو او به راه افتادند از پى فرشته‌ها شروع به راه رفتن كرد او را به آسمان بلند كردند و علم و حكمت به او دادند بطورى كه از گذشته و حال و آينده و آنچه هست اطلاع پيدا كرد و بعد او را پائين آورده بر زمين گذاشتند يكى از چهار ملك همراه او شد مدتها در اين سرزمين بود بعد آمد به شهر سولابط . وقتى خبر به پدرش رسيد با اعيان و اشراف مملكت باستقبال او شتافت خيلى احترام و اكرام به او كردند ، خويشاوندان و غلامان و مأمورين قبلى او اطرافش را گرفته و سلام كردند با آنها صحبتها نموده و بسيار انس و الفت گرفت بالاخره گفت درست به من گوش دهيد و دل فرادهيد براى شنيدن حكمت خدا كه نور جانها است و اقرار كنيد بعلمى كه راه نجات است بيدار شويد و فرق بين حق و باطل و هدايت و گمراهى بگذاريد .\r\nبدانيد آنچه خداوند بوسيله پيامبران فرستاده دين حق است خداوند در اين برهه از زمان نيز بما اين امتياز را بخشيده برحمت و رافت و لطفى كه به ما داشته در اعتقاد بدين انسان از آتش جهنم خلاص مىشود ، فقط مطلب اينست كه بملكوت آسمانها نميرسد و داخل آن نميشود مگر كسى كه ايمان داشته باشد و عمل خير انجام دهد و هر كه ايمان آورد نبايد براى دلبستگى به دنيا و سلطنت اين جهان و بهره‌بردارى از نعمتهاى اينجا باشد .\r\nبايد ايمان براى رسيدن بملكوت آسمانها و رهائى از عذاب و نجات از گمراهى و رسيدن بآسايش و فرج در آخرت باشد زيرا قدرت و سلطنت دنيا فانى است و لذتهايش نابودشدنى هر كس فريب آن را بخورد هلاك و مفتضح ميگردد وقتى به پيشگاه پروردگار كه جز بحقيقت حكومت نميكند وارد شود زيرا مرگ پيوسته همراه با بدنهاى شما است و مراقب روح‌هاى شما نيز هست كه با بدنها بر زمين نخوريد بدانيد همان طورى كه پرنده‌ها نميتوانند از دست دشمن رهائى يابند از امروز تا فردا مگر بوسيله چشم و ديدن و دو بال و دو پاى خود ، انسان نيز قدرت بر حيات و نجات ندارد مگر بوسيله ايمان و عمل خير ، پادشاها دقت كن شما نيز اى اشراف درك كنيد و بفهميد و پند بگيريد تا وقتى كشتى هست از دريا عبور كنيد . و راه\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nدور و دراز را تا وقتى راهنما و زاد و توشه وجود دارد بپيمائيد و تا وقتى چراغ هست از راه تاريك بگذريد .\r\nاز گنجهاى نيكوكارى كه در اختيار پارسايان است جمع‌آورى كنيد و با آنها در كارهاى نيك و اعمال خوب شركت نمائيد و كاملا پيرو آنها شويد و يار و ياورشان باشيد و هماهنگى با آنها بكنيد تا با شما بملكوت نور فرود آيند و از نور استفاده كنيد واجبات را بجا آوريد مبادا دل ببنديد به دنيا و شراب خورى و شهوت رانى با زنان و كارهاى زشت كه موجب هلاك روح و بدن مىشود از تعصبهاى ناروا و دشمنى و سخن چينى بپرهيزيد و هر چه مايل نيستيد نسبت بشما انجام دهند به هيچ كس روا نداريد پاك‌دل و خوش‌نيت باشيد تا هنگام مرگ در طريق خدا و راه مستقيم قرار گيريد .\r\nبعد از سرزمين سولابط خارج شد و بشهرها و سرزمينهاى زيادى رفت تا رسيد به محلى بنام كشمير در آنجا وارد شد و مرده‌ها را زنده كرد و در همان جا بود تا مرگ بسراغش آمد پيكر را رها كرد و بجانب نور بلند شد قبل از مرگ شاگرد خود را به نام يابد كه خدمتكاريش را به عهده داشت خواست مردى كامل بود و اطلاعات كافى داشت به او وصيت كرد و گفت من به زودى از دنيا ميروم . واجبات را انجام دهيد و منحرف از حق نشويد و عبادت از پيش گيريد و به او سفارش كرد برايش مقبره‌اى بسازد آنگاه پاهاى خود را دراز كرد و سر بجانب مغرب و صورت به طرف مشرق گرفت و از دنيا رفت .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nبخش سى و سيم پند و اندرزهاى متفرقه\r\n1 - خصال ج 1 ص 128 و عيون ص 152 ابا صلت هروى گفت از حضرت رضا ( ع ) شنيدم كه فرمود خداوند بيكى از پيامبران وحى كرد فردا صبح باولين چيزى كه برخورد كردى آن را بخور ، دومى را بپوشان و سومى را بپذير و چهارمى را مأيوس مكن و از پنجمى فرار كن .\r\nصبح از پى كار خود رفت در بين راه بيك كوه سياه بزرگ برخورد نمود ايستاد و گفت خداوند به من دستور داده اين كوه را بخورم . متحير شد بالاخره به خود گفت خدا امر به كار غير مقدور نميكند پيش رفت تا كوه را بخورد همين كه به نزديك آن رسيد ديد كوچك شد وقتى بكنارش رسيد ديد لقمه‌اى بيش نيست آن را خورد لذيذترين خوراكيها بود .\r\nبه راه خود ادامه داد برخورد بيك طشت طلا نمود . گفت خدا دستور داده اين را بپوشانم . گودالى حفر نمود و طشت را درون خاك جاى داد و روى آن را با خاك پر كرد و به راه خود ادامه داد همين كه برگشت و نگاهى به پشت سر خود كرد ديد طشت باز آشكار شده . گفت من مأموريت خود را انجام دادم باز رفت تا رسيد به يك پرنده‌اى كه عقابى از آن تعقيب ميكرد آن پرنده اطراف او دور ميزد گفت خدا به من دستور داده اين پرنده را بگيرم آستين گشود پرنده داخل آستين او شد .\r\nعقاب به او گفت شكار مرا گرفتى من چند روز است كه از او تعقيب ميكنم با خود گفت خداوند به من دستور داده كه اين چهارمى را مأيوس نكنم از رانش مقدارى گوشت جدا كرد و پيش او انداخت و رفت .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nدر بين راه برخورد كرد به گوشت گنديده‌اى پر از كرم و بدبو ، گفت خدا دستور داده از اين فرار كنم فرار كرد در بازگشت در خواب به او گفتند آنچه به تو دستور داده بوديم انجام دادى اما ميدانى فلسفه آن كارها چه بود گفت نه ، به او گفتند :\r\nآن كوه خشم و غضب بود وقتى شخص خشمگين مىشود خود را نمىبيند و از خود فراموش مىكند بواسطه عظمت غضب وقتى خود را نگهداشت و مقام خويش را يافت و غضبش فرونشست مانند يك لقمه خوشمزه است كه مىخورد اما طشت عمل صالح بود وقتى بنده آن را بپوشاند و پنهان نمايد خداوند آشكارش مىكند تا او را بدين وسيله بيارايد باضافه ثوابى كه در آخرت به او ميدهد .\r\nاما پرنده او مردى است كه نصيحتى به تو مىكند آن را بپذير و نصيحتش را به گوش گير .\r\nعقاب شخصى است كه پيش تو براى حاجت و نيازى مىآيد آن را رد نكن و مأيوس مگردان ، اما گوشت بد بو غيبت و بدگوئى پشت سر مردم است كه از آن بايد بگريزى .\r\n2 - امالى مجلس هشتاد و هشتم ص 361 سمندى گفت از حضرت صادق ( ع ) شنيدم ميفرمود چنان بنى اسرائيل گرفتار قحط و غلا شدند كه قبرها را ميشكافتند و مرده‌ها را بيرون آورده ميخوردند . يك قبر را شكافتند درون آن لوحى يافتند كه نوشته بود من فلان پيامبرم قبر مرا يك مرد حبشى شكافت : آنچه از پيش فرستاديم به آن رسيديم و آنچه خورديم بهره‌مند شديم و هر چه گذاشتيم زيان كرديم .\r\n3 - خصال ج 1 ص 113 صالح باسناد خود نقل مىكند كه فرمود چهار چيز است كه كم آن زياد است آتش كم زياد است ، خواب كمش زياد است مرض نيز كم آن زياد است دشمنى و عداوت كمش زياد است .\r\n4 - امالى ج 1 ص 185 ابى فرات گفت در كتاب وهب بن منبه ديدم كه در اول كتاب نوشته بود اين مطالبى است كه حكما در كتب خود نوشته‌اند ، كوشش در عبادت خدا سودمندترين تجارتها است و هيچ مالى پرثمرتر از عقل نيست و هيچ فقرى دشوارتر از جهل ، ادبى كه از آن بهره‌مند شوى بهترين ميراث است و حسن خلق بهترين رفيق و توفيق بهترين رهبر و هيچ پشتيبانى محكمتر از مشورت نيست و هيچ وحشتى ترسناكتر از خودپسندى متكبر را با ثناگوئى و تعريف به طمع ميانداز .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n5 - امالى ج 1 ص 308 ورقه بن نوفل بخديجه دختر خويلد همسر پيامبر اكرم صلى الله عليه و آله سفارش كرده گفت دختر برادرم ! با نادان به بحث مپرداز و نه با دانشمند زيرا نادان ترا خوار مىكند و اگر با عالم به بحث پرداختى از علم خود ترا مانع مىشود كسى بوسيله دانشمندان سعادتمند مىشود كه پيرو آنها باشد .\r\nدختر ، از همنشينى با احمقى دروغگو بپرهيز زيرا او تصميم ميگيرد به تو سودى برساند زيان مىرساند . و دور را برايت نزديك و نزديك را دور جلوه ميدهد اگر به او اعتماد كنى خيانت مىكند اگر او به تو امانت سپارد توهين مىكند و اگر جريانى را برايت بگويد دروغ‌پردازى مىكند . و اگر برايش چيزى را نقل كنى تكذيبت مىكند تو نسبت به او همچون سرابى خواهى بود كه تشنه خيال مىكند آب است وقتى جلو مىآيد چيزى را نمىبيند .\r\nبدان كه جوان خوش‌اخلاق كليد خير و بند و قفل شر است و جوان بداخلاق قفل نيكى و كليد شر است بدان وقتى آجر بشكند تكه تكه نميشود و دو مرتبه خاك نخواهد شد ( منظور اينست كه اصالت لازم است ) .\r\n6 - مسروق گفت يكى از اصحاب اين دو شعر را برايم خواند :\r\n اجعل تلادك في المهم من الامور اذا اقترب * حسن التصبر ما استطعت فإنه نعم السبب\r\nلا تسه عن ادب الصغير و ان شكى الم التعب * ودع الكبير لشأنه كبر الكبير عن الادب\r\nلا تصحب النطف المريب فقر به احدى الريب * و اعلم به آن ذنوبه تعدى كما يعدى الجرب \r\nسرمايه خود را در كارهاى مهم وقتى برخورد كردى شكيبائى و تحمل قرار بده تا ميتوانى كه بهترين وسيله رسيدن بهدف مبادا از تعليم و تربيت فرزندان كوچك فراموش كنى گرچه از رنج تربيت آزرده شود آدم بزرگ را رها كن ديگر او با بىادبى بزرگ شده .\r\nبا آدمهاى مشكوك و بىبند و بار مصاحبت مكن كه نزديك شدن به آنها خود يك ريب و آلودگى است و متوجه باش كه گناهان آنها مسرى است مانند بيمارى گرى كه سرايت مىكند .\r\n7 - خصال ج 1 ص 5 : حضرت صادق ( ع ) فرمود حكيمى از پى حكيم ديگرى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nهفتصد فرسخ راه رفت بدنبال هفت كلمه وقتى به او رسيد گفت فلان كس چه چيز از آسمان بلندتر و از زمين وسيع‌تر و از دريا بىنيازتر و از سنگ سخت‌تر و از آتش سوزان‌تر و از زمهرير سردتر و از كوههاى بلند سنگين‌تر است ؟\r\nدر جواب او گفت حق بلندتر از آسمان ، و عدل وسيع‌تر از زمين و بىنيازى دل از دريا بىنيازتر و دل كافر از سنگ سخت‌تر و حرص شديد از آتش سوزنده‌تر و نااميدى از رحمت خدا سردتر از زمهرير و تهمت زدن به شخص پاك سنگين‌تر از كوههاى بلند است .\r\n8 - امالى ص 194 ثمالى گفت : حذيفه بن يمان فرزند خود را هنگام مرگ فراخواند و به او وصيت كرده گفت پسرم از آنچه در اختيار مردم است نااميد باش زيرا بىنيازى همين است و از درخواست و تقاضا از مردم بپرهيز كه همين فقر موجود است امروز بهتر از ديروز باش وقتى نماز ميخوانى مانند كسى كه وداع مىكند از دنيا نماز بخوان مثل اينكه ديگر نماز نخواهى خواند و بپرهيز از كارى كه بايد پوزش بخواهى .\r\n9 - خصال ج 1 ص 21 امام باقر ( ع ) فرمود ابا ذر رحمة الله عليه در مقابل خانه كعبه به پا ايستاد و گفت مردم من جندب بن سكن هستم اطرافش را گرفتند گفت اگر شما سفرى در پيش داشته باشيد هر چه زاد و توشه لازم باشد تهيه ميكنيد براى سفر قيامت نميخواهيد زاد و توشه برداريد يك نفر از ميان جمعيت گفت ما را راهنمائى كن گفت روز گرم روزه بدار براى روز قيامت و حج انجام ده براى كارهاى مهم و دو ركعت نماز در دل شب بخوان براى وحشت قبر .\r\nسخن خوب بگو و از حرف بد زبان نگهدار ، با صدقه‌اى كه به مسكينى ميدهى شايد موجب نجات تو بشود از روز دشوار و سخت دنيا را دو سكه قرار بده كه يك سكه را خرج زن و بچه خود ميكنى و يك سكه را براى آخرت خويش پيش ميفرستى سكه سوم موجب زيان است و سودى ندارد بدنبالش مرو دنيا را دو كلمه قرار بده يك كلمه در جستجوى حلال و يك كلمه در راه آخرت و سومى موجب زيان است و سودى ندارد بدنبالش مرو سپس گفت مرا ناراحتى و جديت براى روزى كه آن را نمىيابم كشته است .\r\n10 - مجالس مفيد ص 195 و امالى 1 ص 110 عكرمه گفت از عبد الله بن عباس شنيدم كه به فرزند خود على بن عبد الله ميگفت بايد گنج ذخيره تو علم\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nباشد ، بايد بجستجوى او بيشتر از طلاى قرمز باشى من به تو سفارش ميكنم كه اگر به آن عمل كنى خير دنيا و آخرت را بدست مىآورى . نباش از كسانى كه اميد آخرت دارند بدون عمل و توبه را تاخير مياندازند بواسطه آرزوى دراز . در دنيا سخن از زهد ميگويند و عمل را براى جمع‌آورى دنيا چون مشتاقان ميكنند اگر به او بدهند سير نميشود و اگر مانع او شوند قانع نميگردد . از شكر نعمتى كه به او داده‌اند ناتوان است و پيوسته طالب افزايش است امر مىكند بكارى كه خود انجام نميدهد .\r\nصالحان را دوست دارد اما از اعمال آنها پيروى نميكند از تبهكاران بيزار است اما او خود يكى از آنها است .\r\nميگويد كار نكرده‌ام خسته ميشوم بنشينم و اميدوار باشم او اميد مغفرت دارد با اينكه عادت به معصيت كرده آنقدر عمر كرده كه بايد در اين مدت متوجه شود ، راجع بگذشته ميگويد اگر كار كرده بودم و رنج برده بودم حالا برايم ذخيره‌اى بود و در آينده نيز به معصيت خدا مىپردازد بدون باك و انديشه .\r\nو اگر بيمار شود پشيمان مىشود از عمل نكردن اگر صحيح و سالم باشد مطمئن و مغرور است و عمل را بتاخير مياندازد .\r\nدر سلامتى به خود مىبالد وقتى گرفتار شد مأيوس مىشود اگر دل ببندد بزهكار است و اگر دست بگشايد نابود مىشود نفس او را مغلوب خيال كرده ولى توجه به مسائل يقين ندارد ( مرگ و آخرت ) به مقدارى از روزى كه برايش ضمانت شده مطمئن نيست و قانع به آنچه نصيب اوست نخواهد بود تا به پا ندارندش دل نمىبندد و به پا نميخيزد براى كارهاى خوب اگر ثروتمند باشد متكبر مىشود و اگر فقير شود نااميد طالب افزايش نعمت است بدون شكر و از دست ميدهد چيزهائى را كه اهميتش بيشتر است .\r\nاز مرگ بدش مىآيد بواسطه بديهاى خود و از گناه دست نميكشد در زندگى اگر دچار شهوت شود بخطاكارى ميرود بعد آرزوى توبه مىكند . اما اگر كارى از امور آخرت پيش آيد رها مىكند در موقع درخواست چنان علاقمند است ولى موقع كار بسيار تنبل ، او اعتماد به طول زندگى خود دارد اما در عمل كوتاهى مىكند در كارهاى دنيا چيست و چالاك است . خيلى توجه به مريضى دارد اما وقتى خوب شد مشغول گناه مىشود و كناره‌گيرى ندارد از مرگ ميترسد اما از فوت شدن وقت هراسى ندارد ميترسد براى ديگران به كمترين گناه خود و اميدوار است براى خود بدون عمل بر\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nمردم عيبجو است و براى خود ماست مالى مىكند .\r\nتا خشنود است اميد و رستگارى دارد وقتى خشم گرفت رفيقش را به خيانت نسبت ميدهد اگر سلامتى يافت خيال مىكند توبه كرده و اگر گرفتار شد آرزوى سلامتى دارد و برميگردد . هرگز شب‌زنده‌دارى بعبادت نميكند و نه صبح روزه بر مىخيزد .\r\nتمام همت خود را به خوردن و غذا مصروف مىكند و شب در فكر شام است با اينكه روزه نداشته . به خدا پناه ميبرد از بالاتر از خود ولى نجات نمىيابد به پناه بردن به خدا كسى كه پائين‌تر از اوست ( منظور اينست كه از بالاتر خود ميترسد ولى رحم به پائين‌تر از خود ندارد ) در خشم خود به هلاكت ميرسد و در دوستى خود هيچ كوتاهى ندارد . بر چيزهاى اندك خشم ميگيرد و گناهان بزرگ مىكند ، ميخواهد به حرفش گوش كنند خود به معصيت مشغول است خداوند يارى كند ما را .\r\n11 - حضرت باقر ( ع ) فرمود وقتى موسى از خضر جدا شد به او گفت مرا وصيت و سفارشى بنما خضر گفت متوجه چيزى باش كه با او بودن به تو زيانى نميرسد چنانچه از ديگرى جز او برايت سودى نخواهد بود از لجاجت بپرهيز و دنبال كارى كه نياز به آن ندارى مرو و بىشگفتى مخند پسر عمران ديگرى را بگناهش سرزنش مكن و بر خطاى خويش گريه كن .\r\n12 - كمال الدين ص 101 عبد الله بن عباس از پدر خود نقل كرد كه قس بن ساعده فرزندان خويش را خواست و گفت معده را بقولات و تره‌بار كافى است و دوغ او را سيراب مىكند ( منظور اينست كه سبزيجات و قدرى شير و دوغ ميتواند خوراك انسان باشد ) هر كس ترا به چيزى سرزنش كند كه در او مانند همان عيب هست و هر كه به تو ستم روا دارد خواهد يافت كسى را كه به او ستم كند .\r\nوقتى در مورد خود عدالت‌ورزى كسى كه بالاتر از تو است نسبت به تو عدالت مىكند ، وقتى از كارى نهى كردى ابتدا از خود شروع كن جمع نكن چيزى را كه نميخورى و نخور چيزى را كه به آن احتياج ندارى . وقتى ذخيره مىكنى چيزى جز اعمالت نباشد . در احتياج عفت داشته باش و در ثروت ديگران را شريك كن تا سرور قوم خود شوى .\r\nبا كسى كه مشغول است مشورت مكن گرچه دورانديش باشد و نه با كسى كه گرسنه است گرچه با فهم باشد و نه كسى كه در هراس است گرچه خيرخواه باشد و به گردن\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nخود قلاده‌اى مكن كه براى خارج نمودن آن دچار مشقت شوى در مخاصمه و نزاع عدالت را رعايت كن و در سخن ميانه‌روى را و ثروت خود را بدست هيچ كس به امانت مسپار گرچه خويشاوند نزديك باشد زيرا با اين كار پيوسته در هراسى و آن كس كه امانت را گرفته مختار است ميتواند بعهد خود وفا كند و تو تا باشى برده اويى اگر جنايت از پيش گرفت تو سزاوار آنى و اگر وفا نمود او را بايد ستود . از صدقه فراموش نكن زيرا موجب از بين رفتن گناه مىشود .\r\nقس هيچ گاه ثروت و مكنت خود را به كسى نمىسپرد و سخنانى ميگفت كه معنى آن را عوام درك نميكردند و خواص از آن استفاده ميبردند .\r\n13 - صحيفه الرضا ( ع ) ص 35 : در لوحى زير ديوارى ديدند نوشته است من خدايى يكتايم كه جز من خدايى نيست . محمد ( ص ) پيامبر من است . در شگفتم از كسى كه بمرگ يقين دارد چگونه شادى مىكند و تعجب ميكنم از كسى كه به قدر يقين دارد چگونه محزون است و در شگفتم از كسى كه دنيا را آزموده چگونه به آن اطمينان پيدا مىكند و تعجب دارم از كسى كه يقين به حساب دارد چگونه گناه مىكند .\r\n14 - مجالس مفيد ص 10 محمد بن على : يعنى محمد بن حنفيه گفت شنيدم ميفرمود از زندگى بهره تو همان لذتى است كه ترا بسوى مرگ ميكشاند و بخواب نزديكت مىكند كدام خوردنى با آن غصه نبود و كدام آشاميدنى همراه گلوگير شدنى نشد متوجه كار خود باش گويا به زودى از دوستانى خواهى بود كه از دست رفته‌اند و خيالى كه بدست نابودى سپرده شده . اهل دنيا مسافرانى هستند كه بارشان را در غير دنيا ميگشايند .\r\n15 - مجالس مفيد : حضرت باقر ( ع ) فرمود ابا ذر رحمة الله عليه گفت اى دانشجو گويا در دنيا هيچ چيز جز عملى كه سودمند باشد خوبيش و مضر باشد بديش نيست مگر خدا رحم كند به انسان .\r\nاى دانشجو مبادا زن و زندگى تو را از خود غافل كند روزى كه تو از آنها جدا ميشوى مانند ميهمانى هستى كه شبى را با آنها بسر برده‌اى سپس صبحگاه از آنها جدا شده و بجاى ديگرى رفته‌اى ، دنيا و آخرت مانند منزلى است كه در آن فرود آمده‌اى سپس از آنجا كوچ ميكنى بجاى ديگر بين مرگ و برانگيخته شدن چون خوابى است كه آرميده‌اى سپس از خواب بيدار ميشوى .\r\nاى دانشجو پيش فرست براى روزى كه در پيشگاه پروردگار ميايستى زيرا تو\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nدر گرو اعمال خويشى و هرطور معامله كنى با تو معامله خواهد شد .\r\nاى دانشجو نماز بپادار قبل از آنكه شبانه‌روزى را نيابى كه نماز بخوانى ، نماز براى نمازگزار مانند شخصى است كه به اجازه خدا وارد بر سلطانى شده و سلطان گوش فراداشته تا او نيازمنديهاى خود را يكايك نام ببرد همچنين مسلمان تا در نماز است خدا به او توجه دارد تا از نماز فارغ شود .\r\nاى دانشجو ، صدقه بده پيش از آنكه قدرت دادن نداشته باشى و جلوگيرى از تو نكرده‌اند . مثل صدقه مثل آن است كه شخصى را براى پرداخت خونبها گرفته باشند بگويد مرا نكشيد و برايم مدتى معين كنيد تا در راه درخواستهاى شما سعى و كوشش نمايم همچنين شخص مسلمان به اجازه خدا هر وقت صدقه‌اى مىپردازد يك بند از بندهاى گردن خود را ميگشايد تا خداوند بميراند گروهى را كه از ايشان راضى بوده و هر كه خدا از او راضى باشد از جهنم آزاد شده .\r\nاى دانشجو اين زبان كليد خير و كليد شر است . مهر بر قلب خود بزن چنانچه بر طلا و نقره‌ات مهر ميزنى اى دانشجو ، اين مثالها را براى مردم مىزنيم اما جز دانشمندان استفاده از آنها نميكنند .\r\n16 - امالى ج 2 ص 313 موسى بن جعفر ( ع ) فرمود ابا ذر آنقدر از خوف خدا گريست تا چشمش آزرده شد گفتند خوب است دعا كنى چشمت را شفا دهد گفت من گرفتار كار بزرگترى هستم گفتند چه كار ترا از بيمارى چشم واداشته . گفت دو چيز بزرگ بهشت و جهنم .\r\n17 - موسى بن بكر از موسى بن جعفر ( ع ) نقل كرد كه فرمود از ابا ذر پرسيدند ثروت تو چيست ؟ گفت عملم ، گفتند ما از طلا و نقره مىپرسيم گفت در هر صبح تا شام و هر شام تا صبح گنجينه‌اى دارم كه بهترين متاع خود را در آن مىنهم از پيامبر اكرم شنيدم فرمود گنجينه مؤمن قبر اوست .\r\n18 - موسى بن جعفر ( ع ) فرمود ابو ذر گفت خداوند از طرف من جزاى دنيا را بدهد با اينكه نان جو كه يكى را روز ميخورم و ديگرى را شب و دو پارچه پشمين دارم كه يكى را بر كمر مىبندم و ديگرى را به شانه مياندازم بيشتر استفاده نكرده‌ام ( منظور اينست كه دنيا آنقدر بىارزش است كه من همين مقدار هم زياد استفاده كرده‌ام ) .\r\n19 - دره باهره - آدم فرزند خود شيث را به پنج چيز سفارش كرد و گفت\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nآنها را به كار بند و بفرزندانت بگو به آنها عمل كنند پس از تو 1 - بدنياى فانى اعتماد نكنيد من به بهشت پايدار اعتماد كردم بيرونم كردند .\r\n2 - بدستور زنها عمل نكنيد زيرا من مطابق خواست همسرم عمل كردم پشيمان شدم . 3 - هر گاه تصميم كارى را گرفتيد بعاقبت آن بيانديشيد اگر من متوجه آخر كار خود بودم به آن گرفتارى مبتلا نميشدم .\r\n4 - هر گاه دل شما از چيزى نفرت داشت پرهيز كنيد من وقتى نزديك درخت رفتم تا از آن بچينم دلم نفرت داشت ، اگر خوددارى از خوردن كرده بودم گرفتار نميشدم .\r\nنقل شده به خط شهيد كه نسبت داده است بمحمد بن حنفيه : هر كس براى خود ارزشى قائل باشد دنيا در نظرش خوار مىآيد .\r\n20 - دعوات راوندى خداوند به عزير وحى كرد كه يا عزير اگر دچار معصيتى شدى نگاه به كوچكى آن گناه مكن ، نگاه كن مخالفت با كه ميكنى و هر گاه روزى از من به تو رسيد توجه بكمى آن مكن ببين چه كسى به تو ارزانى داشته و هر گاه دچار بلائى شدى شكايت مرا بمردم مكن چنانچه من شكايت ترا بملائكه خود نمىنمايم وقتى گناهان و اعمال زشت ترا مىآورند .\r\n21 - عده الداعى ص 126 : خداوند بداود وحى كرد من پنج چيز را در پنج چيز قرار داده‌ام ولى مردم آن را در پنج چيز ديگر ميجويند ولى نمىيابند . علم را در گرسنگى و كوشش قرار داده‌ام آنها در سيرى و آسايش مىجويند و نمىيابند .\r\nشخصيت را در اطاعت خود قرار داده‌ام آنها در خدمت سلطان مىجويند و نمييابند بىنيازى را در قناعت قرار داده‌ام و آنها در ثروت ميجويند و نمىيابند و رضاى خود را در مخالفت با نفس قرار داده‌ام آنها در خشنودى نفس مىجويند و نمييابند و آسايش را در بهشت قرار داده‌ام و آنها در دنيا ميجويند و نمىيابند .\r\n22 - كتاب مسلسلات : از حضرت صادق ( ع ) شنيدم كه اين شعر را بابى ذر غفارى نسبت ميداد .\r\n انت في عفلة و قلبك ساه * نفد العمر و الذنوب كما هى\r\nجمة حصلت عليك جميعا * في كتاب و انت عن ذاك ساهى\r\nلم تبادر بتوبة منك حتى * صرت شيخا و حبلك اليوم واهي\r\nعجبا منك كيف تضحك جهلا * و خطاياك قد بدت لا لهى \r\n\r\n","description":"","footnote":"","page_name":" 400 ","page_number":400},
  {"content":"\r\n\r\n فتفكر في نفسك اليوم جهدا * و سل عن نفسك الكرى يا تاهى \r\nتو در غفلتى و دلت در فراموشى است عمر تمام شد و گناهان همانطور باقى مانده‌اند مجموعه‌اى از گناه در نامه عملت جمع شده و تو نسبت به آن بىاعتنائى .\r\nتوبه را شروع نكردى تا پير شدى و اينك ريسمان تو سست است ، در شگفتم از تو كه چگونه از نادانى ميخندى با اينكه گناهانت براى خدا آشكار است خوب امروز در باره خود بيانديش اين خواب غفلت را رها كن اى گمراه .\r\n23 - كتاب غايات : حضرت زين العابدين ( ع ) فرمود يكى از چيزهائى كه خضر به موسى بن عمران سفارش كرد اين بود : سرزنش نكن كسى را به گناهى زيرا محبوبترين كارها در نزد خدا سه چيز است ميانه‌روى در ثروت و عفو هنگام قدرت و مدارا با مردم و هر كس با ديگرى مدارا نمايد خدا با او در قيامت مدارا مىكند و اصل حكمت ترس از خدا است .\r\n24 - حضرت صادق ( ع ) فرمود سلمان فارسى گفت از شش چيز متعجبم كه سه چيز موجب خنده‌ام شده و سه چيز مرا ميگرياند . آنچه موجب گريه‌ام شده فراق دوستان محمد ( ص ) و ترس از نامه عمل و ايستادن در پيشگاه پروردگار است اما آنچه مرا ميخنداند كسى كه در جستجوى دنيا است مرگ در پى اوست و غافلى كه از او غفلت نميكنند و كسى كه لب پر از خنده دارد نميداند رضاى خدا است يا خشم پروردگار .\r\n25 - در شماره 7 تكرار شد .\r\n26 - بيكى از حكما گفتند حالت چطور است گفت چگونه است حال كسى كه به وسيله بقا فانى مىشود و سلامتى او را مريض مىكند و در پناهگاهش او را هدف قرار ميدهند .\r\nبيكى از حكماى عرب گفتند چه كسى بهترين زندگى را دارد . گفت هر كس داراى عفت و راضى به مقدار كافى باشد و از آنچه ترس دارد بگذرد به جائى كه ترس نيست گفتند داناترين اشخاص كيست ؟ گفت هر كس در خاموشى متوجه باشد و تماشا كند عبرت بگيرد و پند بگيرد و بازايستد .\r\nروايت شده كه خداوند ميفرمايد : پسر آدم هر روز رزق ميرسد باز تو محزونى ولى از عمرت كاسته مىشود محزون نيستى بجستجوى چيزى هستى كه موجب طغيانت مىشود با اينكه در نزد تو به مقدار كافى هست .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nگفتند پسنديده‌ترين مردم كيست ؟ گفته شد هر كس ميانه‌روى را از پيش گيرد و قانع باشد و هر كس قناعت از پيش گيرد گردن خود را از قيد بندگى دنيا و خوارى طمع رها ساخته .\r\nگفته شده فقير كسى است كه طمع دارد و غنى كسى است كه قانع است .\r\nو گفته شده هر كس در خود واعظى دارد خداوند براى حفظ او نگهبانى قرار داده .\r\nگفته شده بنده پيوسته در خير است تا در نفس خود واعظى دارد و كوشش در محاسبه خويش مينمايد .\r\nمردى موعظه كرده گفت بندگان خدا بترسيد بترسيد به خدا قسم گناه شما را چنان پوشانده مثل اينكه بخشيده و چنان مهلت داده كه خيال ميكنى بىاهميت است و رهايت كرده .\r\nگفته‌اند تعجب از كسى است غافل است با اينكه ميداند از او غفلت ندارند و كسى كه خوش ميگذراند ولى نميداند بكجا ميرود .\r\nگفته‌اند آينده را نسبت بگذشته بايد پند گرفت و بوسيله اول بايد نسبت به آخر خوددارى كرد . سعيد كسى است كه اعتماد به نيرنگ نكند و با طمع فريب نخورد .\r\nديگرى گفته چگونه عملم را بتاخير اندازم با اينكه نميدانم اجلم كى ميرسد چگونه تمام نياز خود را در دنيا قرار مىدهم با اينكه اينجا خانه من نيست و چگونه در دنيا جمع ميكنم با اينكه جاى ديگر بايد بروم و چگونه آماده نكنم براى برگشتن خود قبل از تمام شدن مدتم .\r\nعمر بن خطاب بابى ذر گفت مرا موعظه كن به او گفت به مقدار ضرورى خوراك راضى باش و از مرگ بترس روزه‌ات را در دنيا قرار بده و افطارت را مرگ .\r\nديگرى گفت در شگفتم از كسى كه سرمه ميكشد به چشم خود با خواب با اينكه مرگ همخوابه اوست در رختخواب .\r\nديگرى گفت : ما دقت كرديم ديديم صبر بر اطاعت خدا ساده‌تر از صبر بر عذاب اوست .\r\nديگرى گفت چگونه خوش ميگذرد به كسى كه سؤال ميكنند از او مسائلى را كه به زبانش هست و بازخواست ميكنند از آنچه دارد و حساب بايد بدهد از هر چه به او\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nرسيده .\r\nديگرى گفت تعجب ميكنم از كسى كه دندانهاى خود را بخنده ميگشايد در حالى كه عمل ناشايست انجام ميدهد .\r\nگفته‌اند وقتى لغزيدى بايست و برگرد و وقتى دچار گناه شدى قطع كن و وقتى خطا كردى پشيمان شو و وقتى مورد اعتماد واقع شدى پنهان كن .\r\nعيسى مسيح ( ع ) گفت براى دنيا كار ميكنيد با اينكه شما را در دنيا روزى ميدهند بدون عمل و براى آخرت كار نميكنيد با اينكه شما را روزى نمىدهند در آخرت مگر با عمل .\r\nو فرموده است وقتى كار خوبى انجام دادى فراموش كن آن را زيرا در نزد كسى است كه نابودش نميكند اما وقتى گناهى انجام دادى پيوسته در نظرت باشد .\r\nبه حكيمى گفتند : چرا پيوسته عصا بدست ميگيرى با اينكه نه پيرى و نه مريض گفت براى اينكه بدانم مسافرم .\r\nگفته‌اند هر كس خوب پرستش كند خدا را در پيرى خداوند به او حكمت ميدهد در هنگام كمال و اين آيه شاهد همين گفتار است  وَ لَمَّا بَلَغَ أَشُدَّهُ آتَيْناهُ حُكْماً وَ عِلْماً وَ كَذلِكَ نَجْزِي الْمُحْسِنِينَ  « 1 » .\r\nباكى نيست كه مقصرى مقصرى را سرزنش كند .\r\nشخصى گفت نبايد مانع شود شما را اطلاعاتتان از اعمال بد ما از گوش دادن بگفتار خوب ما .\r\nخليل بن احمد گفت عمل بعلم من كن نگاه بعملم نكن تا از علم من بهره‌مند شوى و كوتاهى من به تو زيانى نميرساند به خدا پناه مىبريم كه اطلاعات ما بر ما حجت شود نه بسودمان ، درست دقت كن برادر در باره خود مبادا از كسانى باشى كه جامع علم علما است و سخنان ارزنده حكيمان ولى در عمل كار نادانان را انجام ميدهد .\r\nروايت شده كه همسر عزيز مصر زليخا سر راه ايستاد تا موكب يوسف گذشت و بالاخره يوسف آمد گفت خدا را سپاس كه بردگان را پادشاه كرد بواسطه بندگى و ستايش خدا را كه پادشاهان را برده كرد بواسطه معصيت .\r\n\r\n\r\n","description":"","footnote":"\r\n( 1 ) سوره يوسف : 23 .\r\n","page_name":" 403 ","page_number":403},
  {"content":"\r\n\r\nگفته‌اند كه دختر نعمان بن منذر بنام متمناة وارد شد بر يكى از پادشاهان وقت گفت ما در اين سرزمين پادشاهى ميكرديم و بما ماليات مىپرداختند و مردم مطيع ما بودند ولى ناگهان فريادى برخاست از روزگار و ما را دچار گرفتارى كرد و متفرق نمود .\r\nاينك آمده‌ام از تو تقاضا ميكنم مرا كمك كنى بر گرفتارى روزگار پادشاه گريه كرد دستور داد جايزه نيكوئى به او بدهند همين كه جايزه را گرفت متوجه پادشاه شد گفت من ترا تهنيت ميگويم بيك نوع تهنيتى كه بما ميگفتند گوش كن . گفت شكايت از فقر كردم با اينكه قبلا ثروتمند بودم و دستى را بسوى تو گشودم كه غنى شد با اينكه فقير بود خداوند كار نيك ترا در جاى و محلش قرار دهد و قلاده منت ترا به گردن مردان اندازد و هيچ نعمتى را از بنده‌اى نگيرد مگر اينكه ترا وسيله بازگشت اين نعمت به او قرار دهد و السلام .\r\nگفت سخنان او را در دفتر حكمت يادداشت كنيد .\r\nابو شهاب گفت شنيده‌ام عيسى بن مريم به دنيا گفت خانم چقدر شوهر كرده‌اى ؟ گفت فراوان ، گفت از همه طلاق گرفتى ؟ گفت نه همه را كشتم ، گفت :\r\nشوهرهاى بعد عبرت نگرفتند از برادران قبلى خود كه چطور آنها را يكى يكى به ورطه هلاك كشاندى در نتيجه از تو بترسند ؟ گفت نه .\r\nشنيده‌ايم سخن خدا كه به بنى اسرائيل فرمود :  إِنِّي أَنَا اللَّهُ   لا إِلهَ إِلَّا أَنَا  صاحب قدرتى هستم كه زناكاران را فقير و تارك الصلاةها را عريان ميكنم .\r\nابن عباس گفت پنج چيز باعث بوجود آمدن پنج چيز مىشود . در ميان مردم اعمال زشت شيوع پيدا نميكند مگر اينكه خداوند آنها را بمرگ ميگيرد و كم فروشى نميكنند مردم مگر اينكه دچار قحطسالى ميشوند و پيمان‌شكنى نمىكنند مگر اينكه دشمن بر آنها مسلط مىشود و ستم در قضاوت نمىكنند مگر اينكه كشتار بين آنها مىشود و مانع از پرداخت زكات نميشوند مگر اينكه خدا دشمنشان را بر آنها مسلط مىكند لقمان حكيم به پسرش گفت : پسرم ترا به شش خصلت تحريص ميكنم كه هر خصلتى از آنها ترا به خدا نزديك مىكند و از خشم او دور ، اول خدا را بپرستى و برايش شريك نگيرى دوم راضى بمقدرات باشى چه بسودت باشد يا زيان ، سوم دوستى را اختصاص در راه خدا قرار دهى و دشمنى را نيز در راه او .\r\nچهارم براى مردم بخواهى آنچه را براى خود ميخواهى و نپسندى آنچه را\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nبراى خود نمىپسندى و پنجم خشم خود را فروخورى و خوبى كنى به كسى كه به تو بدى كرده و ششم ترك هواپرستى و مخالفت با كار زشت .\r\n27 - اعلام الدين : از وصيت لقمان بفرزندش گفت پسرم نماز را به پا دار كه مثل نماز مانند پايه خيمه است اگر پايه استوار باشد طنابهاى خيمه و ميخها پا بر جاست و سايه‌بان درست است اگر پايه نباشد نه ميخ و نه طناب و نه سايه‌بان سودمند مىشود ، پسرم با دانشمندان بنشين و بديدن آنها برو در خانه‌هايشان شايد شبيه آنها شوى و از ايشان به حساب آيى .\r\nپسرم من صبر را چشيده‌ام و انواع تلخكاميها را تلخ‌تر از فقر نيافتم اگر روزى فقير شدى فقر خود را بين خود رضاء قرار ده و بمردم از فقر خود سخن مگو كه بىارزش ميشوى نزد آنها از مردم بپرس آيا كسى به خدا اعتماد كرده كه خدا نجاتش نداده باشد پسرم به خدا توكل كن بعد از مردم بپرس كسى كه خوش گمان به خدا بوده شده كه خدا بر خلاف گمانش با او باشد هر كه خشنودى خدا را بجويد بر نفس خود پيوسته خشمگين است و هر كه خشم بر نفس خود نگيرد خدا را راضى نكرده هر كسى خشم خود را فرونخورد دشمن او را شماتت مىكند .\r\nپسرم حكمت بياموز تا شخصيت پيدا كنى حكمت راهنماى دين است و بنده را از آقا بالاتر مىبرد و مسكين را بر ثروتمند برترى ميدهد و صغير را بر كبير مقدم ميدارد و تهيدستان را همنشين پادشاهان مىكند و پيوسته بر شرافت او مىافزايد و بر بزرگواريش افزايش ميدهد و ثروتمند را ثروتمندتر مىنمايد چگونه فرزند آدم خيال مىكند امور دين و دنيايش بدون حكمت درست شود ، خداوند امر دنيا و آخرت را درست نميكند مگر با حكمت مثل حكمت بدون اطاعت و پيروى مانند بدن بدون روح است و زمين بدون آب مسلم بدن بدون روح و زمين بدون آب فايده‌اى ندارد همين طور حكمت بدون عمل .\r\nدر اينجا ترجمه قسمت دوم از جلد هفدهم بحار در مواعظ ائمه اطهار كه جزء شماره 78 چاپ جديد است پايان يافت خدا را سپاسگزارم كه توان بر انگشتانم داد و رمق در پيكرم تا اين اثر را برشته تحرير درآورم نميتوانم ستايشى بجا و سپاسى لازم را در مقابل اين نعمتهاى گران بگزارم اما آنچه كرده و ميكنم از لطف او و رهبران پاك و ائمه اطهار عليهم السلام ميدانم با اينكه ترجمه كارى بس دشوار و هيچ كس را نميتوان يافت كه مدعى شود بدون كم و كاست مراد و منظور گوينده را\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nدر ترجمه بيان نموده باشد و هيچ لغزش و خطائى در انعكاس افكار و مقصود ترجمه شده نكرده باشد ولى در اين راه جديت هر چه بيشتر بلطف خدا گرديده تا كمتر دچار چنين وضعى شده باشيم مخصوصا كه در موارد لازم از همفكرى دوستان و دانشمندان استفاده شده ، اميد است اين همه سرمايه‌هاى گران و ناياب آداب و رسوم زندگى را كه ارزان بما ارزانى شده توفيق عمل يافته و اين ترجمه حقير و مطالعه شما موجب اضافه شدن گرفتاريمان با عمل نكردن نشود از خدا براى خود و شما در انجام وظيفه مدد ميخواهم .\r\nموسى خسروى 27 / 2 / 1361\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nفهرست مطالب\r\nترجمه جلد هفدهم بحار الانوار\r\nعنوان / صفحه\r\nخطبه‌اى از امير المؤمنين عليه السلام 2\r\nبخش شانزدهم مجموعه جوامع كلم امير المؤمنين ( ع ) 35\r\nبخش هفدهم سخنان امير المؤمنين در مورد عدالت 88\r\nبخش هجدهم وصيت امير المؤمنين ( ع ) هنگام درگذشت 92\r\nبخش نوزدهم مواعظ حسن بن على عليهما السلام 96\r\nبخش بيستم پند و اندرزهاى امام حسين عليه السلام 109\r\nبخش بيست و يكم سفارشات زين العابدين عليه السلام 117\r\nبخش بيست و دوم سفارشات حضرت باقر عليه السلام 146\r\nبخش بيست و سوم مواعظ حضرت صادق عليه السلام 170\r\nبخش بيست و چهارم سفارشات حضرت صادق عليه السلام باصحاب خود 246\r\nبخش بيست و پنجم پند و اندرزهاى موسى بن جعفر عليه السلام 258\r\nبخش بيست و ششم مواعظ حضرت رضا عليه السلام 287\r\nبخش بيست و هفتم مواعظ حضرت امام جواد عليه السلام 304\r\nبخش بيست و هشتم پند و اندرزهاى امام دهم عليه السلام 311\r\nبخش بيست و نهم پند و اندرزهاى امام عسكرى عليه السلام 317\r\nبخش سىام مواعظ حضرت ولى عصر عجل الله فرجه الشريف 325\r\nبخش سى و يكم وصيت مفضل بن عمر 326\r\nبخش سى و دوم داستان بلوهر و يوذاسف 330\r\nبخش سى و سيم پند و اندرزهاى متفرقه 392\r\nفهرست كتاب 407\r\n\r\n","description":"","footnote":"","page_name":" 407 ","page_number":407},
  {"content":"\r\n . \r\n\r\n","description":"","footnote":"","page_name":" 408 ","page_number":408}
  ]