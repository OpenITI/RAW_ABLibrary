[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست مطالب 1 ","page_number":1},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":2},
  {"content":"\r\n\r\nعلامه شيخ عبدالحسين امينى\r\nالغدير\r\nجلد چهارم\r\nترجمهء\r\nمحمد باقر بهبودى\r\nويرايش جديد\r\nزير نظر\r\nدكتر على رضا ميرزا محمد\r\nانتشارات بنياد بعثت\r\n\r\n","description":"","footnote":"","page_name":" فهرست مطالب 3 ","page_number":3},
  {"content":"\r\n\r\nسرشناسه : امينى ، عبدالحسين ، 1281 ، 1349\r\nعنوان قرار دادى : ( الغدير كتاب والسنه والادب . فارسى )\r\nعنوان و پديدآور : الغدير / عبدالحسين امينى ؛ ترجمه محمد باقر بهبودى زير نظر عليرضا ميرزامحمد .\r\nوضعيت ويراست : ( ويراست 2 )\r\nمشخصات نشر : تهران ، بنياد بعثت ، مركز چاپ و نشر 1386\r\nمشخصات ظاهرى : 11 ج\r\nشابك : ( دوره ) : 2 - 366 - 309 - 964\r\n( ج 4 ) : 4 - 365 - 309 - 964\r\nيادداشت : هر جلد مترجم جلد خود را دارد كه مترجم جلد چهارم محمدباقر بهبودى مى باشد .\r\nعنوان روى جلد : ترجمه الغدير .\r\nموضوع : على بن ابى طالب ( ع ) امام اول ، 23 قبل از هجرت - - 40 ق - - اثبات خلافت\r\nموضوع : غديرخم\r\nشناسه افزوده : بهبودى ، محمدباقر ، مترجم\r\nشناسه افزوده : ميرزامحمد ، عليرضا ، 1325 - ويراستار\r\nشناسه افزوده : بنياد بعثت ، مركز چاپ و نشر\r\nرده بندى كنگره : 4041 غ 8 الف / 54 / 223 BP\r\nرده بندى ديويى : 452 / 297\r\nشماره كتابخانه ملى : 19672 - 84 م\r\nمركز چاپ و نشر بنياد بعثت\r\nنام كتاب : الغدير جلد چهارم\r\nمؤلف : علامه فقيد آيت الله شيخ عبدالحسين امينى\r\nمترجم : محمد باقر بهبودى\r\nويرايش جديد : دكتر عليرضا ميرزامحمد\r\nچاپ اول 1386 ، چاپ دوم : 1387\r\nشمارگان : 3000 نسخه\r\nچاپ : مركز چاپ و انتشارات دانشگاه علامه طباطبايى\r\nمركز پخش : تهران ، خيابان سميه ، پلاك 109 بنيادبعثت\r\nتلفن 88822374 ص . پ 1361 - 15815\r\nwww . bonyadbesat . ir\r\nحق چاپ براى ناشر محفوظ است\r\nشابك جلد چهارم 4 - 365 - 309 - 964\r\nISBN : 964 - 309 - 365 - 4\r\nشابك دورهء يازده جلدى 2 - 366 - 309 - 964\r\nISBN : 964 - 309 - 366 - 2 ( 11 vol . set )\r\n\r\n","description":"","footnote":"","page_name":" فهرست مطالب 4 ","page_number":4},
  {"content":"\r\n\r\n\r\nجلد چهارم\r\n\r\nفهرست مطالب\r\n\r\n[ ادامه غديريه سيران سده چهارم هجرى 
  ]\r\n8 - ابو الفتح كشاجم 1\r\nشاعر را بشناسيم 3\r\nادب و شعر او 3\r\nهجوسرايى او 8\r\nكشاجم و رياستمدارى 10\r\nكلمات گهربيز و سخنان حكمت‌آميز 11\r\nسياحت و جهانگردى او 14\r\nعقايد او 16\r\nاساتيد و تأليفات او 23\r\nولادت و وفات او 24\r\nنكتهء درخور توجه 25\r\nفرزندان شاعر 26\r\n9 - ناشى صغير 29\r\nپيرامون شعر 33\r\nشاعر را بشناسيم 35\r\nولادت و وفات 40\r\n\r\n","description":"","footnote":"","page_name":" فهرست مطالب 5 ","page_number":5},
  {"content":"\r\n\r\nنكتهء قابل توجه 41\r\nمصادر شرح حال شاعر 41\r\n10 - بشنوى كردى 43\r\nشاعر را بشناسيم 44\r\nبشنويّه 46\r\nقسمتى از اشعار بشنوى 48\r\n11 - صاحب بن عباد 51\r\nشاعر را بشناسيم 54\r\nتأليفات صاحب 58\r\nوزارت ، سماحت و مديحه‌سرايان 61\r\nاشعار صاحب در شعائر مذهب 71\r\nمذهب صاحب 80\r\nخصال نيك دلنشين 91\r\nكلمات قصار صاحب 95\r\nوفات صاحب 97\r\nمصادر شرح حال صاحب 106\r\n12 - جوهرى جرجانى 109\r\nشاعر را بشناسيم 110\r\n13 - ابن حجاج بغدادى 119\r\nشاعر را بشناسيم 122\r\nپايهء علم و دانش او 123\r\nحسبه يا امور حسبى 123\r\nادب و هنر او 125\r\nخلفا و شاهان معاصر شاعر 127\r\nولادت و وفات او 133\r\n\r\n","description":"","footnote":"","page_name":" فهرست مطالب 6 ","page_number":6},
  {"content":"\r\n\r\nمصادر شرح حال ابن حجاج 136\r\n14 - ابو العباس ضبى 137\r\nپيرامون شعر 137\r\nشاعر را بشناسيم 138\r\n15 - ابو رقعمق انطاكى 151\r\nشاعر را بشناسيم 152\r\n16 - ابو العلاء سروى 159\r\nشاعر را بشناسيم 159\r\nشرح نبرد بسوس 164\r\n17 - ابو محمد عونى 167\r\nشاعر را بشناسيم 172\r\n18 - ابن حماد عبدى 187\r\nبيان و توضيح 191\r\nشاعر را بشناسيم 201\r\nولادت و وفات او 204\r\n19 - ابو الفرج رازى 225\r\nشاعر را بشناسيم 225\r\n20 - جعفر بن حسين 231\r\nغديريه‌سرايان سدهء پنجم هجرى 233\r\n1 - ابو النجيب طاهر 235\r\nشاعر را بشناسيم 235\r\n2 - شريف رضى 241\r\nشاعر را بشناسيم 242\r\nاساتيد و مشايخ او 245\r\n\r\n","description":"","footnote":"","page_name":" فهرست مطالب 7 ","page_number":7},
  {"content":"\r\n\r\nشاگردان و راويان 247\r\nتأليفات و آثار او 248\r\nمؤلف نهج البلاغه 256\r\nدنبالهء تأليفات او 262\r\nشعر و شاعرى او 265\r\nالقاب و مناصب او 270\r\nنقابت 272\r\nنقابت كلى و عمومى 274\r\nسرپرستى مظالم 274\r\nسرپرستى امور حج 275\r\nولادت و وفات او 278\r\n3 - ابو محمد صورى 293\r\nشاعر را بشناسيم 296\r\n4 - مهيار ديلمى 307\r\nپيرامون شعر 310\r\nشاعر را بشناسيم 315\r\n5 - سيّد شريف مرتضى 337\r\nشاعر را بشناسيم 340\r\nتأليفات او 341\r\nدر ثنا و ستايش او 343\r\nاساتيد و مشايخ او 349\r\nشاگردان و راويان او 350\r\nعلم الهدى و ابو العلاء معرى 351\r\nعلم الهدى و ابن مطرز 354\r\nسيد مرتضى و رهبرى 355\r\n\r\n","description":"","footnote":"","page_name":" فهرست مطالب 8 ","page_number":8},
  {"content":"\r\n\r\nولادت و وفات او 358\r\nبرگزيده‌اى از ديوان شريف مرتضى 359\r\n6 - ابو على بصير 377\r\nشاعر را بشناسيم 377\r\n7 - ابو العلاء معرى 381\r\nپيرامون شعر 382\r\nشاعر را بشناسيم 382\r\n8 - المؤيد فى الدين 385\r\nپيرامون شعر 390\r\nشاعر را بشناسيم 394\r\nتأليفات او 395\r\n9 - ابن جبر مصرى 397\r\nشاعر را بشناسيم 402\r\nغديريه‌سرايان سدهء ششم هجرى 405\r\n1 - ابو الحسن فنجكردى 407\r\nپيرامون شعر 407\r\nشاعر را بشناسيم 408\r\n2 - ابن منير طرابلسى 415\r\nپيرامون شعر 417\r\nشاعر را بشناسيم 421\r\n3 - قاضى ابن قادوس 429\r\nشاعر را بشناسيم 429\r\n4 - ملك صالح 433\r\nشاعر را بشناسيم 437\r\n\r\n","description":"","footnote":"","page_name":" فهرست مطالب 9 ","page_number":9},
  {"content":"\r\n\r\nسخنانى دربارهء شاعر 439\r\nولادت و وفات ، مدايح و مراثى 446\r\nنمونه‌هايى از شعر و احساس ملك صالح 457\r\nملك عادل 463\r\n5 - ابن عودى نيلى 467\r\nشاعر را بشناسيم 476\r\n6 - قاضى جليس 483\r\nشاعر را بشناسيم 486\r\n7 - ابن مكّى نيلى 493\r\nشاعر را بشناسيم 494\r\nتوجه 499\r\n8 - خطيب خوارزمى 501\r\nشاعر را بشناسيم 502\r\nمشايخ و اساتيد او در روايت 503\r\nشاگردان و راويان آثار او 506\r\nتأليفات خوارزمى 507\r\nشعر خوارزمى و خطبه‌هاى او 512\r\nولادت و وفات 512\r\n9 - فقيه عمارهء يمنى 513\r\nشاعر را بشناسيم 514\r\n\r\n","description":"","footnote":"","page_name":" فهرست مطالب 10 ","page_number":10},
  {"content":"\r\n\r\n\r\n8 ابو الفتح كشاجم ( م 360 )\r\n- سرگرم خاطره‌اى است كه از واپرسى خانهء معشوق بازمانده است ، رفيق راهش بپايد يا بكوچد ؟\r\n- آهو چشمان در پس پرده به دو چشم دوخته‌اند و از چاك خيمه به دو مىنگرند .\r\n- ولى گونه‌هاى نمكين كه در اثر شرم ، زرد و سرخ مىشود ، قلب او را نمىربايد .\r\n- كافى است ، نكوهش مكنيد با گذشت روزان و شبان زبان به نكوهش باز خواهد كرد .\r\n- او ديگر عشق سوزان را به كنارى نهاده و آتش اشتياق را هرچند زبانه كشد ، خاموش مىكند .\r\n- اينك از گريه بر آهووشان سرخورده به گريه بر پاكان سرگرم شده است .\r\n- چه هلالهاى نوافروز كه پيش از دوران درخشش و كمال فروافتاد و چه بدرهاى تابان كه به زودى غروب كرد !\r\n- آنان در ميان خلق ، حجت خدا و آيت حق بودند و روز رستاخيز خصم آن كس باشند كه از يارى كناره گرفت .\r\n- خداوند سند پيشوايى آنان را نازل نمود و او سند خدايى را مردود شمرد .\r\n- جدّ آنان خاتم پيامبران است ، اين را ملل جهان مىدانند .\r\n- پدرشان سرور اوصياست كه دستگير ناتوانان بود و به خاك‌افكن قهرمانان .\r\n\r\n","description":"","footnote":"","page_name":" 1 ","page_number":11},
  {"content":"\r\n\r\n- آن‌كه به سرنيزه آموخت چگونه در قلب دشمن جاى گيرد و شمشير را كه چسان بر فرقها نشيند .\r\n- روز نبرد ، اگر زمين از جاى بجنبد ، او از جاى نجنبد .\r\n- همان كه از دنياى مردم رو گرداند ، موقعى كه با زر و زيور خود را آراسته بود .\r\n- هنگامى كه ديگران با او سنجيده شوند ، شريف‌ترين آنان به منزلهء زمين پست است كه با آسمان بسنجند و يا چون قطره‌اى كه با دريا مقياس گيرند .\r\n- با آن بخششى كه ابر از او آموخته و آن وقارى كه كوه از آن پايدارى يافته است .\r\n- بسا فتنه كه با رهبرى او رخت بربست و مشكلاتى كه با انديشهء او فيصل يافت .\r\n- خداى عز و جل مشعل گمراهى را به وسيلهء او خاموش كرد ، همان مشعلى كه شراره‌هاى آن دامن هدايت را به آتش كشيد .\r\n- آن سرورى كه خداوند خورشيدش را نزديك غروب بر او بازگرداند . « 1 »\r\n- و اگر بازنمىگشت ، عوض تابش و درخشندگى براى هميشه روسياه مىشد .\r\n- همان سرورى كه به خاطر دين و آيين با نيزهء باريك بر سر مردم كوبيد ، همان‌سان كه بر سر شتران عربى كوبند .\r\n- همگان دانستند كه در اثر نابكارى آنان بود كه روز غدير ، روز جمل را در پى داشت .\r\n- اى گروه سيهكاران كه به پيامبر تلخى معصيت را چشانديد .\r\nتا آنجا كه گويد :\r\n- صريح قرآن خصم شماست و هم آنچه بهترين پيامبران در آن روز فرمود .\r\n- سفارش او را علنا زير پا نهاديد و بر او بستيد آنچه را كه خواستيد .\r\nتا آخر قصيده كه در نسخه‌هاى خطى به 47 بيت بالغ مىشود ، ولى ناشر ديوان ، قسمتى را كه با مذهبش مخالف بوده از ديوان چاپى ساقط كرده است و اين اولين دست خيانتكارى نيست كه سخنان حق را جابه‌جا مىكند .\r\n\r\n\r\n","description":"","footnote":"\r\n( 1 ) . مراد حديث ردّ شمس است . ر ك : الغدير ( متن عربى / چ 5 ) : 3 / 126 - 141 .\r\n","page_name":" 2 ","page_number":12},
  {"content":"\r\n\r\n\r\nشاعر را بشناسيم\r\nابو الفتح ، محمود ، پسر محمد ، پسر حسين ، پسر سندى ، پسر شاهك رملى « 1 » معروف به كشاجم ، نابغه‌اى است از نيكان امّت و يگانه‌اى از رجال برجسته و شهسوارى در نقد و ادب كه نه كسى با او برابر بود ، و نه با او ياراى بحث و مشاجره داشت . شاعر ، نويسنده ، متكلّم ، منجّم ، منطقى و اهل حديث بود و از طبيبان زبردست ، محقّقان موشكاف و سخاوتمندان مردم‌نواز به شمار مىرفت .\r\nخلاصه ، همهء فضايل در او جمع بود ، و بدين جهت خود را كشاجم ناميد كه هريك از حروف پنجگانهء آن ، اشاره به يكى از فنون متداول داشت : « كاف » به كاتب بودنش ، « شين » به شاعر بودنش ، « الف » به اديب بودنش ، « جيم » به نبوغش در جدل يا جود و « ميم » به اينكه وى متكلم يا منطقى يا منجم است . البته ، بعد از آنكه در علم طب مهارت كامل يافت ، حرف طا را هم بر آنها افزود و طكشاجم گفت ، ولى بدان شهرت نيافت .\r\nشرح اين لقب در كتب رجال مضبوط است ، با اختلافى كه بدان اشاره شد . « 2 »\r\nالبته ، اين مرد ، در تمام اين مراتب ، سرآمد عصر خود بوده است و چه بسا ، اختلاف در شرح لقب از همين‌جا ، ناشى شده باشد .\r\n\r\nادب و شعر او\r\nنامبرده پيشواى ادب و پيشگاه شعر است ، تا آنجا كه رفاء سرى ، آن شاعر چيره‌دست ، با مقام بلندى كه در فن شعر و ادب داشت ، به رونويسى ديوان كشاجم علاقهء وافر داشت ، و در سبك شعر به راه او مىرفت و بر قالب او خشت مىزد « 3 » و چنان در اين متابعت و دنباله‌روى شهرت داشت كه يكى از شعرا گفت :\r\n- بدبخت آن كه اشك مىريخت و دانه‌هاى اشك بر پهناى سينه‌اش روان مىشد .\r\n- اگر خود را با بادهء ناب سرگرم نمىكرد و با رساله‌هاى صابى و شعر كشاجم غم دل را از\r\n\r\n\r\n","description":"","footnote":"\r\n( 1 ) . منسوب به رمله از آباديهاى فلسطين .\r\n( 2 ) . شذرات الذهب : 3 / 37 ؛ الشيعة و فنون الاسلام 108 .\r\n( 3 ) . تاريخ ابن خلكان : 1 / 218 .\r\n","page_name":" 3 ","page_number":13},
  {"content":"\r\n\r\nياد نمىبرد . « 1 »\r\nابو بكر ، محمد بن عبد اللّه حمدونى ، ديوان شعرش را مرتب كرد ، و اضافاتى كه از پسر كشاجم ، ابو الفرج به دست آورده بود ، بدان ملحق نمود .\r\nچكامه‌هايش چنان كه بيانگر مهارت او در لغت و حديث و تفوق او در فنون ادب و نويسندگى و سرود است ، وزنهء او را در روحيات و معنويات سنگين مىكند و ملكات فاضلهء او را نمودار مىسازد ، مانند اين شعر :\r\n- مقامات عاليه‌ام ، آوازهء مرا در كاخهاى خسروان بلند كرد و اشتياق طبيعىام به مكارم اخلاق نيز ، كه من به تحصيل نيكيها سخت حريصم .\r\n- به سوى بالاترين مراتب مجد و عظمت پر مىكشم و از ابتذال اجتناب مىورزم .\r\n- در مكتب دبيرى و نويسندگى شيوه‌هاى نو پرداختم و هديهء ادب‌آموزان ساختم .\r\n- مضامين بكر و لطايف نغز را در جامهء ادب آراسته به حجله آوردم .\r\n- و روايات ممتاز و برگزيده را با قريحه و ذوق سرشار آذين بستم .\r\n- اينها همه را با همتى كه در ساحت مجد و بزرگوارى مىخرامد ، دمساز كرده‌ام .\r\n- و هم با عزمى راسخ كه نه در مشكلات واماند و نه خسته گردد .\r\n- و اين عزم و همت در هرمصيبتى كه از چشم خون بچكاند ، رفيق و دمساز من است .\r\nو از اشعار كشاجم كه حكايت دارد از نبوغ او در به نظم كشيدن معانى بلند ، نكته‌سنجى ، قدرت نظر ، دقت انديشه و استوارى فكر ، اين شعر اوست :\r\n- اگر جمعى به حق بر ثريا دست يافته‌اند ، من بر والاترين اختران دسترسى پيدا كرده‌ام .\r\n- نه چنين است كه زبان شعرم از دم شمشير هندى تيزتر و برّان‌تر است ؟\r\n- و اين دست من است كه با انگشتان ، قلمى را مىفشارد كه اشك آن در اختيار است ؟\r\n- قلمى چون افعى نر كه دشمنان از آن در هراسند و يا چون مارى كه افسونگر از آن در جستجوى پناه است .\r\n- و از آن شكاف كه سموم جانگزا تراوش مىكند ، پادزهر آن نيز مىتراود .\r\n- چون پتك بر سر دشمن فرود آيد و دوست مستمند را نعمت و توان بخشد .\r\n\r\n\r\n","description":"","footnote":"\r\n( 1 ) . معجم الادباء : 1 / 326 .\r\n","page_name":" 4 ","page_number":14},
  {"content":"\r\n\r\n- و آن خطها كه برنگاشته‌ام ، مانند ابر نازك رگرگ مىدرخشد .\r\n- با بيان شيرين ، زيورى در قالب الفاظ ريختم كه در قدرت همگان نيست .\r\n- و قافيه‌اى پرداختم كه چون درّ خوشاب آويزهء گردنهاست .\r\n- چنان زيبا و دلاويز كه چون گوشها بشنوند ، سرور و بهجت در چشمها ظاهر گردد .\r\n- و ادراك هرچند لطيف باشد ، چون در معانى اشعارم بخرامد ، شيفته و مفتون ماند .\r\n- اين لطيفه‌هاى دلاويز همخوابهء من است و اين انديشهء من است كه آن را در آفاق دور پراكنده مىسازد .\r\n- اگر مشكلى پيش آيد ، من پيشاپيش همه چون تير شهاب روانم .\r\n- و اگر بخواهى ، شعرم شيرين‌تر از داستان عشاق و مغازلهء جوانان است .\r\n- با شراب سرد هم‌پيمانم ، با زيبارويان ميانسال دمسازم و با اينهمه ، در رزمگاه چون شير ژيانم .\r\n- صبحانهء من سامان دادن امر و نهى است و عصرانهء من شراب جان‌افزا .\r\n- در بزم ، سنگين و باوقارم : نه حريفان را خجل سازم و نه ساقى را ملامت كنم .\r\n- اگر شراب بپيمايم ، پيمانه بر سر دست گيرم و به دلخواه نديمان لبريز كنم .\r\n- من آمادهء صيد و نخجيرم ، نخجير نخبه‌هاى زنان كه از نژاد اصيل و كريم باشند .\r\n- باريك ميانى كه چون سمند خوشخرام ، براى مسابقه ورزيده شود .\r\n- جوانهاى شاداب كه از زيبايى طبيعى برخوردارند .\r\n- و چون زبانشان از كام برآيد كه سخن گويد ، اندام سپيد و مژگان بلندشان مديحه‌سرا شود .\r\n- گويا گاو وحشى با آن نرگس مست ، ديده به ديدارشان گشوده كه از شرم در گوشه‌اى خزيده است .\r\n- اينها همه با حريفان و نديمانى است كه در صفا و يكرنگى بىنظيرند .\r\n- در واقع ، محققان اديب ، شاعر ما كشاجم را هنگام سرودن شعر ، در لباس معلم اخلاق مىبينند ، آن هم استادى گرانمايه كه در شعر آموزنده‌اش ، نمونه‌هاى اخلاق نيك ، طبع بلند ، وفا و صميميت آشكار است ، و براستى براى ترويج مبادى انسانيت و تحكيم مبانى\r\n\r\n","description":"","footnote":"","page_name":" 5 ","page_number":15},
  {"content":"\r\n\r\nفضيلت و تقوا به پا خاسته است .\r\nاين شعر او را ملاحظه كنيد :\r\n- هركه مهر ورزد ، باوفا و صميميت محبتش را پاس مىدارم .\r\n- تا توان در كالبد دارم ، رضايت خاطرش را بجويم و چون ناگوارى به دو رسد ، عنايت و اشفاقمان فراز آيد .\r\n- اين خوى ماست و ما مردمى هستيم كه همت به مكارم اخلاق گماشته‌ايم .\r\nيا بدين ابيات نظر افكنيد :\r\n- جمعى بدون جرم و خطا از ما بريدند .\r\n- دچار بدبينى شده‌اند ، كاش به ما خوشبين مىشدند ، آنگاه از ما مىبريدند . اگر مايل باشند باز بر سر پيمان مىرويم .\r\n- اگر آنها به دوستى بازگردند ، ما هم برمىگرديم و چنانچه خيانت ورزند ، ما هرگز خيانت نمىورزيم .\r\n- و اگر آنها از ما بىنياز شده‌اند ، ما از آنها بىنيازتريم .\r\nو يا به اين شعرش كه ابن مقله را مىستايد ، بنگريد :\r\n- منشهايى در من است كه اگر آزمايش شود ، مايهء آرزوى دگران خواهد بود .\r\n- و همتى عالى كه به ثريا بسته است و تصميمى قوى كه در مشكلات از هم نمىگسلد .\r\n- و تواضعى كه لباس كرامت بر من پوشانده است و چه بسيار عزت كه با تواضع به دست آيد .\r\n- با سروران و بزرگان همدم شدم و كسى از من خطا و لغزش نديد .\r\n- از كاردانى من بهره‌ور شدند و من براى آنها از ريسمان رساتر و از شمشير برّان‌تر بودم .\r\n- با سبك زيبا و كلمات شيوا كه نه‌تنها ناخوشايند نيست ، بلكه بسى روان و دلنشين است .\r\n- اگر تشنه‌اى را از شراب شعرم بچشانم ، آتش درونش فرو نشيند و دگر آب نياشامد .\r\n- چه سبك‌هاى شيوا و شيوه‌هاى آسان كه در شعر نهادم و هركه بدان پويد ، راهبر شود .\r\n- رسوم و سنتهاى من آنچنان همگانى است كه نه دبير ديوان از آن بىنياز است و نه\r\n\r\n","description":"","footnote":"","page_name":" 6 ","page_number":16},
  {"content":"\r\n\r\nنويسندهء صاحب‌قلم .\r\n- مردانى در اين راه با من همگام شدند كه بخشش و نوال من آنها را فروگرفت و اين در اثر جود و سلامت طبع من بود .\r\n- اما روزگار درصدد مكر و نيرنگ شد و دامها بر سر را هم چيد ؛ آرى ، روزگار هميشه چنين است .\r\n- در هرحال ، من كنج قناعت گزيدم و به هيچ‌كس روى نياوردم . البته ، آزادمرد بار دگران را بر دوش مىبرد .\r\nهمچنين موقعى كه كشاجم در اثر تحوّلات زندگى از دوستان خود دور مىماند ، اين دورى بر او گران مىآيد و بار فراق بر دوشش سنگينى مىكند ؛ در نتيجه ، زبان به شكايت مىگشايد و ناله و زارى سر مىدهد و در شعر خود ، آتش عشق ، سوز درون ، درد فراق و اشك‌ريزان خود را چنين شرح مىدهد :\r\n- كيست كه بر چشم اشكبارم بنگرد و بر روان خسته‌ام رحمت آرد ؟\r\n- اشكم چون جوى روان است ، گويا خارى در چشم خليده .\r\n- اگر از ديدهء نامحرم مستور بماند ، سيل اشك به پهناى سينه‌ام بريزد و اگر از فتنهء رقيب هراسد ، چون چشمهء آب بخشكد .\r\n- اين گريه جز به حسرت روزگار گذشته نيست .\r\nدر همين راستاست ابيات زير :\r\n- اى كه از من بريدى و به سويم نمىنگرى ، خدا كند شبى را مثل من به سر نياورى .\r\n- درد فراقت چنان مرا دردمند ساخته كه دشمن به حالم گريست .\r\n- دل آشفته‌ام را به آرزوى تو بسته‌ام : زنده‌اش كن يا هلاك ساز .\r\nكشاجم از قلبى پاك و مهربان ، روحى خاضع و فروتن و اخلاقى نرم و لطيف برخوردار بود و عواطف انسانى سرشارى داشت . نه هيچگاه گرد شرارت و بدذاتى و زخم‌زبان گشت و نه هرگز به هجو و بدگويى كسى پرداخت . او شعر را از مفاخر و فضايل خود مىشمرد و آن را وسيله‌اى براى مديحه‌سرايى بزرگان و يا سپرى در مورد هجو دشمنان قرار نداد . اصولا به سوى مدح و يا هجا گرايشى نداشت و براى اين دو ارزشى\r\n\r\n","description":"","footnote":"","page_name":" 7 ","page_number":17},
  {"content":"\r\n\r\nقائل نبود ، چون نه مىخواست به كسى زور گويد تا هجو سرا باشد و نه شعر را وسيلهء معاش و مطامع خود سازد تا مديحه‌سرا گردد . او مىگفت :\r\n- اگر حقيقت‌بين باشى ، گرد هجو و يا ستايش مردم نخواهى چرخيد .\r\n- بلكه خواهى دانست كه شعر ترجمان خوش‌بيانى است و آداب انسانى را بازگو مىكند .\r\n\r\nهجوسرايى او\r\nقرن چهارم هجرى سرايندگانى تربيت كرده است كه هريك روش خاصى از فنون هجوسرايى را پيش گرفته‌اند . هرفنى از اين فنون ، به تنهايى سبك جداگانه‌اى به شمار مىآيد و چون در كنار هم گذارده شوند ، امتيازشان آشكارتر خواهد گشت . البته هجوسرايان ، برخى زياده‌روى كرده و جمعى كمتر پيرامون آن گشته‌اند و شاعر ما ، كشاجم از دستهء دوم است . او در هجوسرايى سبكى بديع انتخاب كرده و هرگز از آن تجاوز ننموده است .\r\nاگر درست دقت بفرماييد ، درمىيابيد كه كشاجم در انتخاب اين سبك ، تحت تأثير اخلاق نيك ، طبع كريم و عواطف انسانى خود بوده است ، تا آنجا كه گويا اين ملكات فاضله با جانش درهم آميخته و در تار و پودش نفوذ كرده و فرمانرواى روح و اعضاى او آمده است .\r\nشما آثار اين روحيات لطيف را مىتوانيد در هجويات او عينا مشاهده كنيد ، جز در يكى دو مورد كه از اين حد پا را فراتر نهاده است .\r\nموقعى كه زبان به هجو مىگشايد ، به نظر مىرسد كه واعظ مهربانى بر كرسى خطابه بالا رفته ، يا ناصح مشفقى دوستانه عتاب آغاز كرده و يا خصمى درصدد مدارا و مجامله برآمده است . نه چون ديگرانش يا بى كه طعن زند و عيب تراشد و پرخاشگرانه زبان به بدگويى گشايد و خشمگنانه انتقام كشد .\r\nاو هجوسرايى را آلت دفاع ساخته بود نه وسيلهء حمله و هجوم ؛ بنابراين ، تمام هجويات او از لهجه‌هاى تند و گزنده ، فحش ناموس ، گفتار زشت و آلودگى پاك است . نه\r\n\r\n","description":"","footnote":"","page_name":" 8 ","page_number":18},
  {"content":"\r\n\r\nخصم خود را هتك مىكند و نه به هرگونه دريدگى و بدكردارىاش مىآلايد . آزار او را مباح نمىشمارد ، حرمت او را از بين نمىبرد و دروغ و تهمت نمىزند ؛ درست بر خلاف سيره و روش هجوسرايان و سرايندگان اعصار گذشته .\r\nبه اين اشعارش توجه بفرماييد كه در هجو يكى از فرزندان رؤسا كه نامهء او را بدون جواب برگردانده ، سروده است :\r\n- آرى ، نامه‌اى به سويت نوشتم كه پاسخ ندادى و نامه‌ام را دست‌نخورده بازگرداندى .\r\n- نامه‌ام با خوارى برگشت و پيك نامه از برخورد پرده‌دار و خودپسندى دربان ناله‌ها داشت .\r\n- گويا مىبينم نامه‌اى برايم نوشته و عذر اين اهانت را ، در ضمن ملامت و سرزنش باز گفته‌اى .\r\n- انصاف بده كه البته ، انصاف شايستهء مردم آزادهء آداب‌دان است .\r\n- اى كه بر همگان رحمت خدايى و بر من تنها چون تازيانهء عذاب .\r\n- پدر و مادرم فدايت باد كه تو در اين خصلت ، خودپسندى سرودگران را با مهربانى نويسندگان درهم آميخته‌اى .\r\nاين هم سروده‌اى ديگر ، در هجو جمعى از رؤسا و بزرگان :\r\n- معدوم باد رياست آن قومى كه در جوانى بدبخت و زيردست بوده و در پيرى به دولت رسيده‌اند .\r\n- اينان كه نودولتند و در مراتب عاليهء انسانى اصالت ندارند .\r\n- سرگردانى و كبرفروشى را صواب مىپندارند و حال آنكه كسى كبر و خودپسندى را صواب نمىشمرد .\r\n- اگر روزى نامه‌اى بنگارند و از دوستى ياد كنند ، تنها ادعيهء خالصانه نثار كنند ، گويا مستجاب الدعوه‌اند .\r\nو از هجويات لطيفش ، اين گفتار اوست :\r\n- آن زنك مسكين كه به ازدواج ابو عمر درآمده است ، در شب عروسى پسرى زاييد .\r\n- گفتم : اين پسر از كجا آمد ؟ كسى كه با او هم‌بستر نگشته است .\r\n\r\n","description":"","footnote":"","page_name":" 9 ","page_number":19},
  {"content":"\r\n\r\n- شوهرش گفت : مگر در خبر صحيح وارد نشده كه فرزند از آن صاحب بستر است و نصيب فاسق سنگ .\r\n- با خود گفتم : پس مطابق اين خبر ، من به جاى اينكه او را هجو گويم ، تهنيت گفته‌ام .\r\n\r\nكشاجم و رياستمدارى\r\nدر اثر همان سلامت طبع ، پاكى نفس ، نيك نهادى و محاسن اخلاق و نيز به خاطر اينكه از مكر ، فريب ، بدزبانى و شرارت بر كنار بود ، نه خود را به مشاغل حكومتى و قبول پست‌هاى دولتى ، در بارگاه سلاطين و امرا آلوده ساخت و نه در آرزوى آن بود كه به مناصبى چون وزارت و استاندارى و يا دبيرى و كارگزارى دربار خلفا دست يابد .\r\nبنابراين ، فضايل نفسانى و عقل و درايت خود را كه سرمايهء اين گونه مشاغل است ، وسيلهء نيل به آنها قرار نداد ، بلكه پوشيدن لباس رياست را هلاك روح و جان مىدانست و مىگفت :\r\n- اشغال پست رياست با سرگردانى و نخوت همراه است .\r\n- هرگاه كسى جامهء رياست بپوشد ، در خلوت و جلوت دچار تكبّر و خودبزرگ‌بينى خواهد شد .\r\n- در نتيجه ، از اداى حقوق برادران كوتاهى مىكند و طمع مىبندد كه مردم براى خوشايند او چون سيل به در خانه‌اش بشتابند .\r\n- حتى از دعاى نيك هم دربارهء دوستان مضايقه مىورزد و با اينهمه ، انتظار دارد محبوب همگان باشد .\r\n- به خاطر اين است كه مىگويم : اگر من به دو نامه‌اى بنگارم ، خداوند دعاى مرا مستجاب نفرمايد .\r\n- حتى من به خانهء او پا نخواهم گذاشت ، گرچه در خانهء خدا مسكن گزيند .\r\nدر اين صورت ، طبيعى است كه ببينيم كشاجم دوستان خود را از قبول پستهاى دولتى منع مىكند و از تصدى مناصب و مشاغل ديوانى برحذر مىدارد ، مبادا گرفتار عار و ننگ نوكرى ارباب دولت شوند . به رفيقان خود هشدار مىدهد كه رياستمدارى ، با سيهكارى\r\n\r\n","description":"","footnote":"","page_name":" 10 ","page_number":20},
  {"content":"\r\n\r\nو تيره‌روزى و دست‌درازى به جان و مال ديگران همراه است ، علاوه بر اينكه وسيلهء دشمن‌تراشى است و باعث مىشود كه حق را زير پا بگذارند و حقوق مردم را ضايع كنند و اخلاق پسنديده را ارج ننهند . در اين زمينه كافى است توجه كنيد و ببينيد به يكى از دوستانش كه كارگزارى ادارهء پيك را پذيرفته ، چه مىنگارد :\r\n- اى كارگزار پست ، از چشم من افتادى و منفور شدى ، در حالى كه قبلا ترا دوست مىداشتم .\r\n- تو همان بودى كه وجود نگهبان را بر خود گران مىشمردى و امروز با تصدى اين پست ، نگهبان ما گشته‌اى .\r\n- جانها از تو نفرت كرد و دلها رميد ، با اينكه تو خود صيد كنندهء دلها بودى .\r\n- آيا مردم از كسى كه تا ديروز آهوى اهلى بود و امروز گرگ آدمخوار شده است ، به شگفت نمىآيند ؟\r\n\r\nكلمات گهربيز و سخنان حكمت‌آميز\r\nدر اشعار كشاجم نمونه‌هاى فراوانى از حكمت و رهبرى خردمندانه ديده مىشود كه نه‌تنها او را در صف رهبران عالىقدر جاى داده است ، بلكه حكايت از آن دارد كه وى براستى در خيرخواهى امّت و دعوت به سوى حق تعالى ، قدم برداشته ، با اندرز نيكو و موقع‌شناسى ، سخن حق را منتشر ساخته و با بيان حقايق ، مسلمانان را به صلاح و نيكى فراخوانده و از تمايلات نفس امّاره برحذر داشته است . بدين قطعهء حكمت‌آميز او بنگريد :\r\n- هرخوى و منشى ، چون بينديشى نيك و بد دارد .\r\n- اين در طبيعت و سرشت آدمى است و هيچ دانشور آگاهى آن را انكار نكند .\r\n- از حكمت و كاردانى صانع و مدبّر جهان است كه هرچيزى را نفع و ضرر توأمان است .\r\n- تو كوشش كن بهره‌ات پرفايده‌تر و كم‌ضررتر باشد .\r\n- تلخى انديشه و سخن حق را به خوبى تحمل كن و آگاه باش كه تلخى هوسرانى و خودسرى از آن بيشتر است .\r\n\r\n","description":"","footnote":"","page_name":" 11 ","page_number":21},
  {"content":"\r\n\r\n- جان خود را در كاردانى و تدبير امور ، ورزيده ساز و مگذار بدون مطالعه و پيش‌بينى وارد عمل شود ، چه تدبير و كاردانى بافضيلت و افتخار همراه است .\r\n- نفس خود را در هرچه خواهد و جويد ، فرمان مبر ، چه بايد از قهر تو حساب برد .\r\n- نفس آدمى ، بالطبع از نيكيها كناره مىگيرد و به سوى بدى مىشتابد كه فريبنده است .\r\nو نيز اين شعر او را از نظر بگذرانيد :\r\n- در شگفتم از آن كسى كه دولتى دارد و خدايش از نگونسار شدن در طلب معاش محفوظ داشته است .\r\n- چرا اوقات خود را به دو بخش تقسيم نمىكند : نصيب مادى و بهرهء معنوى .\r\n- موقعى كه از عيش و لذت فارغ شد ، به تاريخ و اشعار و نويسندگى رو آورد .\r\n- گاهى بكوشد و گاه به راحت گذراند و چون شب پردهء تاريكى آويخت ، به‌پا خيزد .\r\n- در روشنايى روز از دنيا بهره‌مند شود و در تاريكى شب به حقوق الهى قيام كند .\r\n- اين تقسيم‌بندى سهل است ؛ اگر پندپذير باشد ، به سعادت و راه صواب موفق مىشود .\r\nو از سخنان گهربارش در تحليل از خود راضى بودن و آنچه مايهء سركشى و عناد و بىتوجهى نفس آدمى به آداب و اخلاق مىشود ، اين شعر اوست :\r\n- هيچگاه از خود راضى و خشنود نبوده‌ام ، مبادا كه نفس سر به طغيان بردارد ، بلكه برعكس ، جوانمرد موقعى از خودش خشنود است كه نفس را به خشم آورده باشد .\r\n- اگر من از نفس خودم خشنود مىشدم ، بىگمان در تحصيل آداب و اخلاق گامهايم كوتاه‌تر بود .\r\n- حتى در آن چند گام كوتاه هم‌زبان به سرزنش و عتاب مىگشود كه چرا به رنج و تعبم افكندى .\r\nو از سخنان حكمت‌آميزش اين شعر اوست :\r\n- جوانمرد اگر به زندگى حرص ورزد ، بايد تن به ذلت دهد ، ولى در صبر و شكيبايى شرافت عالى تحصيل مىشود .\r\n- آن كه پيوسته در طلب دولت گام مىزند ، در واقع حمّال ديگران است .\r\n- و گاه آنچه در اختيار دارد ، به اميد بهرهء بيشتر به معامله مىگذارد و سرمايه را از كف\r\n\r\n","description":"","footnote":"","page_name":" 12 ","page_number":22},
  {"content":"\r\n\r\nمىدهد ، چنان كه پف كنندهء آتشگاه است كه آن را عوض شعله‌ور ساختن ، خاموش مىكند .\r\nبه اين شعر ديگرش بنگريد :\r\n- زيور جوانى ، عاريت است ، تو هم جوانى و خانهء جوانان را واگذار !\r\n- از تحصيل مراتب عالى ادب بازت ندارد ، آن معشوقه‌اى كه وعدهء وصل مىدهد .\r\n- آن معشوقه كه عطر دلاويزش فضا را معطر ساخته و دستبند زرّين ساعد مرمرينش را زينت داده است .\r\n- عشق‌بازى آغازش شيرين است ، ولى در پايان تلخكامى به‌بار مىآورد .\r\n- براى تو كه لجام گسيخته ، در مستى لذت غوطه‌ورى ، چه جاى عذرخواهى است .\r\n- آن هم بعد از رسيدن به حد تميز و قدرت تصميم .\r\n- آن كه در عهد جوانى به مقامى رسد ، ميان خود و سرورى پرده‌اى آويخته است .\r\n- مايهء افتخار نيست كه جوانمرد خودنمايى كند و پرجنب‌وجوش باشد .\r\n- يا شيفتهء شراب و دلباختهء آهوچشمان آيد .\r\n- و مردم از در خانه‌اش مهجور باشند و ميهمانان منفور .\r\n- افتخار جوانمرد به اين است كه دشمنانش محزون و دوستانش عزيز باشند .\r\n- از ناموس آبروى خود دفاع كند و براى جلب رهگذران ، آتش خود را شعله‌ور سازد .\r\n- تنها در راه رسيدن به فرمانروايى يا وزارت بكوشد .\r\n- در ميدان نويسندگى و خطابه و سخنورى و قافيه‌پردازى فرد و ممتاز باشد .\r\n- در كارهاى مهم و اساسى بيدار و هوشيار باشد و خواب جز اندك به چشمانش راه نيابد .\r\n- چنان كه گويا از تندى و تيزى ، چون شرارهء آتش است .\r\n- تا آنجا كه مايهء بيم و اميد باشد و جمال و جلال او چشمها را پر كند .\r\n- آن هم در اسكورت پرهياهويى از سياهىلشكر كه گويا شب ، چادر خود را بر آن گسترده است .\r\n- فاميل و خاندانش افتخار دارد كه گرد و غبار راه را از دوش او بتكاند .\r\n\r\n","description":"","footnote":"","page_name":" 13 ","page_number":23},
  {"content":"\r\n\r\n- و حاجتمندان در سر راهش به انتظار نشسته‌اند .\r\n- پس همواره بكوش تا عظمتى تازه كسب كنى يا مشعل مجد و بزرگوارى سابق را روشن نگهدارى .\r\n- و براى خود بنايى مرتفع در مكارم و آداب برآور و در استحكام و زينت آن بكوش .\r\n- و بازارى براى ترويج آن باز كن و در تجارت خود كوشا باش .\r\n- مبادا طفيلى ديگران شوى و بپرهيز از كارهاى ننگ‌آورى كه آزادگان از آنها پرهيز دارند .\r\n- اگر نمىتوانى از خير زندگى مايه‌اى تحصيل كنى ، پس سنگ به دهانت باد .\r\n\r\nسياحت و جهانگردى او\r\nشاعر ما ، كشاجم از مهد پرورش خود ، رمله به قصد سياحت حركت كرد و در سمت شرق روان شد . شهرها را زير پا گذاشت و مكرر به مصر و شام و عراق سفر كرد و در قصيده‌اى كه به ستايش ابن مقلهء وزير پرداخته ، در عراق بوده است كه گفت :\r\n- اينهمه رنج به خاطر اين است كه نمىخواهم بياسايم و هيچگاه از سفرهاى پىدرپى خسته نشوم .\r\n- ماه تمام و درخشنده را در نورافشانى نقصانى نباشد ، با اينكه شب تا به صبح در سير و انتقال است .\r\nهمو موقعى كه در مصر رحل اقامت افكند ، گفت :\r\n- اشتياق ديدن مصر ، خواب از چشم من ربوده بود ، اينك مصر خانهء من است .\r\n- صبحگاه با دوستان به ديدن جيزهء « 1 » خوش‌آب‌وهوا مىروم و گاه حركت را به تأخير مىافكنم .\r\n- در اين ميان كه با يكى از بزرگان در رياست و فرمان پهلو مىزنم ، ناگهان از ميخانه سر در مىآورم ، گويا مردى دائم الخمر باشم .\r\n- صبح براى سركشى ديوان و دفاتر رهسپارم و بازگشتم به خانهء پريوشان است كه عود و\r\n\r\n\r\n","description":"","footnote":"\r\n( 1 ) . جيزه : شهرى است در سمت باخترى فسطاط مصر .\r\n","page_name":" 14 ","page_number":24},
  {"content":"\r\n\r\nطنبور فراگيرند .\r\n- جوش و خروش جوانى را پشت سر گذاشتم ، در حالى كه هوس دل را فرونشاندم .\r\n- از آهو بچه‌اى از مردم قبط كه زنار خود را بالاى سرين زير ناف مىبندد .\r\nو در اشعار ديگرى كه سروده ، ظاهرا خودش را بين مصر و عراق مىبيند و گشت و گذار خود را به اين دو شهر ياد مىكند و خوشى و بدحالى ، سختى و رفاه ، نعمت و نقمت و نيز حرمت يا حقارتى را كه ديده است ، بازگو مىنمايد . گاهى اين را ستايش مىكند و گاه آن را هجو ، بشنويد :\r\n- اى بت من ! گفتى و اينك گوش فرا ده و بشنو از جوانمردى كه زندگىاش عبرت است .\r\n- مىگويى كه صبر و بردبارى پيشه كن و دل برگير ، امّا اگر تو خود عاشق شوى ، چنين نخواهى كرد .\r\n- كيست به دوستانم خبر برد - گرچه از من دور افتاده‌اند - كه زندگى بعد از آنان تيره و تار است .\r\n- مشتاقم كه روى خرم چون ماهشان را ببينم .\r\n- شاهزادگانى كه مايهء مجد و بزرگوارى و افتخارند .\r\n- و نعمت و نوالى كه با جوانمردى زينت يافته است و اين كم نيست .\r\n- موقعى كه دشمن رو آورد ، مردم دست يارى به سوى آنان دراز مىكنند و نيز پشتيبان آنهايند .\r\n- كوه وقارند ، ماه مجلسند ، شيران بيشه‌اند و در روز نبرد ، پيشتازانند .\r\n- سفيدرو ، نيكوكار و دست بازند و بخل و خسّت ندارند .\r\n- مردم از آنان خير مىبرند و خيرات آنها مشهور و زبانزد خاص و عام است .\r\n- اگر مرا در مصر ديده بودى كه در جوار و پناه آنان ، چگونه پريوشان باريك‌اندام را اسير مىكردم .\r\n- رود نيل امواج خود را مثل حلقه‌هاى زره پهن مىكرد .\r\n- زورقها در روى امواج ، گاه به زير مىرفت و گاه بالا .\r\n- جام شراب در دست پيردخترى در لباس مردان مىچرخيد كه پيراهن خزش را با\r\n\r\n","description":"","footnote":"","page_name":" 15 ","page_number":25},
  {"content":"\r\n\r\nمشك ناب شسته بود .\r\n- دوشيزه هم دو نوع است : اين يكى صد ساله است و آن ديگر چهارده ساله .\r\n- كاش من عراق را نديده بودم و نام اهواز و بصره را نشنيده بودم .\r\n- گاه از گردنه‌هاى ناهموار بالا مىرفتم و گاه در دشتهاى هموار راه مىسپردم .\r\n- گاه بر پشت شتر گردن دراز ، هودج نهاده سايبان مىافكنديم .\r\n- و گاه در ميان شط خروشان فرات كه امواجش مانند خيال به هم مىآميخت ، روان بوديم .\r\n- گويا عراق عاشق روى من است كه مرا ترك نمىكند ، يا دست بريدهء تقدير مرا بدانجا مىكشاند .\r\nكشاجم در ضمن اين سياحتها و گشت و گذارها ، با شاهان ، وزرا و امرا مىنشست و از جوايز آنان بهره‌مند مىشد و از عطايايشان براى ادامه سفر استفاده مىكرد . در ضمن ، با رجال علم و ادب و حديث رفت و آمد داشت ، از آنان فرامىگرفت و مىآموخت و نيز حديث مىگفت و مىشنيد . بين او و دانشمندان ، بزمهاى ادبى و مجالس مناظره تشكيل شده و بعدها نامه‌نگارى ادامه يافت ، تا آنجا كه با علوم مختلف نيك آشنا گشت ، و در برخى از فنون علمى و ادبى گوى سبقت از ديگران ربود . از جمله ، در نويسندگى و خطابه پيش افتاد ، چنان كه مسعودى « 1 » او را از رجال علم و ادب معرفى مىكند .\r\n\r\nعقايد او\r\nدورهء شاعر ما ، كشاجم دوره‌اى است كه در آن آراء و مذاهب و دسته‌بنديهاى دينى پديد آمده است . در اين عصر ، كمتر كسى است كه براى خودش مسلك خاصى اختيار نكرده و اسلام را با معنى خاصى تفسير ننموده باشد ، منتها برخى افكار و عقايد قلبى خود را صريحا اظهار داشته‌اند و جمعى شرط احتياط را از كف ننهاده ، افكار عمومى را در نظر گرفته‌اند ، امّا كشاجم از اين راه و روشها بر كنار بود . او يك شيعهء امامى است كه در تشيع و موالات اهل بيت صادقانه قدم برداشته و فداكارى نموده است ، چنان كه در خلال\r\n\r\n\r\n","description":"","footnote":"\r\n( 1 ) . مروج الذهب : 2 / 523 .\r\n","page_name":" 16 ","page_number":26},
  {"content":"\r\n\r\nاشعارش ، دلايل و شواهد بر اين معنى آشكار است . همو به تشيع خود نه تظاهر ، بلكه افتخار مىكرده و با براهين استوار مردم را به مذهب خود فرامىخوانده است و از حقوق اهل بيت جانبدارى و در سوگ و ماتمشان ناله و زارى مىنموده است و نيز زبان به نكوهش دشمنانشان مىگشوده و سخت از آنان بيزارى مىجسته است .\r\nاعتقادش اين است كه خاندان نبوت در اين دنيا وسيلهء تقرب به درگاه الهىاند و در آخرت واسطهء نجات و رستگارى .\r\nدر واقع ، شخصيت كشاجم نمودار اين آيهء كريمه است :  يُخْرِجُ الْحَيَّ مِنَ الْمَيِّتِ  « 1 » :\r\nخداوند است كه زنده از مرده برآورد ، چرا كه جدّ شاعر ، سندى بن شاهك است ، همان كه دشمنى او با خاندان طهارت و فشار و سختگيرى او نسبت به امام موسى بن جعفر عليه السّلام در زندان هارون الرشيد بر كسى پوشيده نيست و همگان صفحات سياه زندگى او را در تاريخ خوانده و شنيده‌اند .\r\nاما فرزندزاده‌اش ، كشاجم ، در اين جبهه‌بندى شيطانى ، كاملا از جدّش كناره گرفته ، نه‌تنها از خاندانش حمايت نمىكند ، بلكه آشكارا به صف شعرا و قصيده‌سرايان اهل بيت پيوسته و به حمايت از آن بزرگواران برخاسته است .\r\nالبته ، شگفتى ندارد . خداست كه دانهء در را در ريگزار مىپروراند و گل را در ميان خار .\r\nاز نمونهء اشعار مذهبى او اين شعر است :\r\n- مىگريم ، ولى گريه بر خاندان انبيا چه دردى را دوا خواهد كرد .\r\n- اگر در اين ماتم اشكهاى نازنين و عزيزم به خاك مىريزد ، در عوض صبر و شكيبايىام سر به آسمان مىسايد .\r\n- اى دوست ، نكوهشم مكن ! اين جامهء تقوا كه به تن دارم ، از بركت همان محبتى است كه به خاندان نبوت ورزيده‌ام .\r\n- همانها كه چون كشتى نوحند و هركس به دوستى و ولايتشان چنگ زند ، اهل نجات است .\r\n\r\n\r\n","description":"","footnote":"\r\n( 1 ) . انعام 6 / 95 .\r\n","page_name":" 17 ","page_number":27},
  {"content":"\r\n\r\n- به جان خودم سوگند كه هوا و هوس به گمراهى كشيد دلهايى را كه از محبت آنان خالى است .\r\n- پيامبر خدا سفارشى فرمود كه امروز سفارش او را به بيابان افكنده‌اند .\r\n- اين رسم تازه‌اى نيست ، پيش از آن هم ، ديگران چون مىخواستند دار فانى را وداع گويند ، تمشيت كارهاى خود را به وصى خويش محول مىكردند .\r\n- قريش كينه‌هاى دل را آشكار نكردند ، مگر بعد از آنكه با خوارى و پستى ، آن كينه‌ها را در جامه پنهان ساخته بودند .\r\n- اگر در برابر پيشواى حق تسليم مىشدند ، افكار كج آنان به راستى مىگراييد .\r\n- ماه نوى كه با پرتو كامل ، به سوى صلاح رهبرى مىكند و شمشيرى كه به سهولت فرق كفر را مىشكافد .\r\n- درياى دانشى كه موج معجزاتش به آسمان سرمىكشد ، چنان كه آب از چشمه فوران كند .\r\n- آن هم دانش آسمانى كه در دسترس ديگران نيست ؛ آخر ، چه كسى به اختران آسمان دسترسى دارد .\r\n- به جان خودم سوگند كه پيشينيان حق او را انكار كردند و چقدر شايسته بود كه متابعت و پيروىاش مىكردند .\r\n- در معركهء نبرد بسيار اتفاق افتاد كه مرگ بر سر همگان سايه‌گستر بود .\r\n- و او با شجاعت و دلاورى غمها را به سرور مبدل ساخت . پس اگر فضل او را انكار كنند ، خورشيد آسمان گواه و معترف است .\r\n- او بود كه در نبرد « ذات السلاسل » پيش از طلوع فجر ، غبار ميدان را به چهرهء خورشيد كشيد و همو بود كه خورشيد هنگام عصر براى او بازگشت .\r\n- اگر او در جنگ بدر ، قريش را داغدار ساخت ، به خدا سوگند كه آنان در كربلا ، داغ دل را گرفتند .\r\n- اى مركب خطا ، در تاريكى شب بتاز كه شيطان ترانه‌سرايى آغاز كرد .\r\n- به خدا سوگند كه حرمت مصطفى هتك شد و بالاترين مصيبتها به آنان وارد آمد .\r\n\r\n","description":"","footnote":"","page_name":" 18 ","page_number":28},
  {"content":"\r\n\r\n- مردانشان را چون بردگان راندند و زنانشان را چون كنيزكان به بند كشيدند .\r\n- كاش جدّشان حاضر و ناظر بود تا به دنبال كاروان غم ، ناله و زارى سر مىداد .\r\n- كينه‌هاى بدر بود كه شعله‌ور گشته بود ؛ البته ، كينهء دل ، درد بىدرمانى است .\r\n- او با داس مرگ ، زير پرچم قرار گرفته بود و خدا و نصرت بر فراز پرچم .\r\n- در ميان لشكر ، رهبر هدايت بود ، در حالى كه چون شير جولان مىكرد .\r\n- و چه بسيار جانها كه به آتش دوزخ شتافت و سرها كه بر هوا پرّان شد .\r\n- با ضرب دستش ، گويا گريبان است كه پاره مىشود و با طعن نيزه ، گويا مشكى است كه سوراخ مىگردد .\r\n- برگزيدهء خداست از ميان برگزيدگان و نخبهء الهى است از ميان نخبگان .\r\n- جانم فدايتان باد ! پاك شديد و خود مايهء ستايش و ثناييد و ديگران مايهء نكوهش و هجا .\r\n- روزى كه مرا براى محاكمه به درگاه حق بخوانند ، خواهم گفت كه آنچه بر عهده داشتم ، به بركت دوستى شما ادا كرده‌ام .\r\n- من يقين دارم كه گناهان من با دوستى و محبت شما ، چونان برگ درختان ريخته خواهد شد .\r\n- خداى عالميان بر شما درود فرستد ، درودى كه با ستارگان همطراز آيد .\r\nهمو در شعر ديگرش خاندان طهارت را چنين مىستايد :\r\n- اى خاندان رسول ، مقام شما چون اختران رخشان بلند است .\r\n- شما با افتخارات عالمگير ، بر دشمنان خود فايق آمده‌ايد .\r\n- شما را علاوه بر شرف خاندان ، بلاغت زبان و عقل و دانش بيكران است .\r\n- اگر در مجد و بزرگوارى پاى مفاخرت به ميان آيد ، بالاترين درجهء بزرگوارى از آن شماست .\r\n- اينها به جاى خود ؛ شما با فداكارى و شهامت ، چه آتشها كه از جان احمد خاموش نكرده‌ايد .\r\n- با نيزه‌هاى باريك كه با خون رنگين شد و با شمشيرهاى برّان .\r\n- تسلّى مىبخشيد جگرهاى سوزان خود را از دست هرشخص كافر .\r\n\r\n","description":"","footnote":"","page_name":" 19 ","page_number":29},
  {"content":"\r\n\r\n- شما از لذات دنيا چشم پوشيديد و به همين خاطر ، به نعيم آخرت فايز شديد .\r\nهمچنين به اين چكامه‌اش دربارهء دوستى و ولاى امير المؤمنين بر اساس روايتى كه در همين كتاب آمده است « 1 » ، توجه بفرماييد :\r\n- دوستى وصى پيامبر ، خود نيكى و صله است و از طهارت جان خبر مىدهد .\r\n- دانشمندان دوستى او را گردن نهند و جاهلان حقّش را نشناسند .\r\n- هميشه تشيع در نجبا و بزرگان مشهود بوده است و دشمنى اهل بيت در مردم پست و هرزه .\r\nو باز در همين زمينه گويد :\r\n- دوستى على با همت عالى توأم است ، چه او خود سرور پيشوايان است .\r\n- دوستان او را بررسى كن و ببين آيا جز اين است كه همگان صاحب دولت و نعمتند .\r\n- آن يك رئيس است و آن ديگر اديب كه هريك بهره‌اى كامل و نصيبى وافر دارد .\r\n- سومى نيز پاك‌نژاد است كه چون نيك تفحّص كنى ، كمترين تهمتى در نژادش نيابى .\r\n- درست كه درنگرى ، آنان پرتو رخشانند و دشمنان تبهكارشان سياهى و ظلمت .\r\nاين اشعار را ثعالبى در كتاب خود « 2 » آورده و استشهاد كرده است كه نسبت سياهى به صورت مردمان « ناصبى » ، نزد ادبا مشهور و معروف است و مانند اين سخن در ضمن بيوگرافى ناشى صغير به زودى خواهد آمد .\r\nكشاجم قصيدهء ديگرى دارد كه بدان خاندان عترت را مرثيه گفته و نوحه‌گرى كرده است . توجه كنيد :\r\n- آرى ، مصيبت سنگين همين است : صبح آن دردناك است و عصر آن هم .\r\n- هيچ خانهء خراب و ديوار شكسته‌اى غمناك‌تر از آن نيست كه مردان خود را از دست بدهد .\r\n- مصيبتهاى ناگوارى كه اگر طفل در شكم مادر از آن باخبر شود ، مو بر اندامش راست خواهد شد .\r\n- واى بر روزگار كه خاندان رسول را با داس مرگ درو كرد .\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 3 / 26 .\r\n( 2 ) . ثمار القلوب 136 .\r\n","page_name":" 20 ","page_number":30},
  {"content":"\r\n\r\n- اگر در مصيبت آنان بينديشى ، شرار غم و اندوه به جانت خواهد افتاد .\r\n- برخى در همين ديار به خون غلتيدند و جمعى دور تر به خاك افتادند .\r\n- در كربلا روزگار بر آنان سياه شد و چون سياهى و ظلمت فرونشست ، قربانيان معركه همانها بودند .\r\n- هرروز ، باران رحمت چون سيل ، ريزان باد ، چه صبحگاهان و چه عصرگاه .\r\n- بر مزارى كه غريب خاندان رسول در آن آرميده و اعضايش چاك‌چاك است .\r\n- حاميانش خوار ماندند و ياورانش كم شمار ، امّا دشمن كينه‌ورش به منتهاى آرزو رسيد .\r\n- پردگيانش را در پس محمل چنان دواندند كه حتى شتران خسته و وامانده شدند .\r\n- با تهديد آنان را از نوحه و زارى بر قربانيان خود منع مىكردند ، ولى فرشتگان عالم بالا نوحه‌گر بودند .\r\n- مصيبت بر جدّ و پدرش تازه شد ، موقعى كه با فرياد و صيحه استغاثه مىكردند .\r\n- اگر خدا نمىخواست كه آنان قربانى و شهيد شوند ، عرصه را بر دشمنانشان تنگ مىساخت .\r\n- او همان خدايى است كه قوم ثمود را ريشه‌كن ساخت ، هنگامى كه ناقهء او را پى كردند و صالح به دو شكايت برد .\r\n- اى گروه سرگشته و گمراه كه در رسوايى غوطه‌وريد ، به خداى خود خيانت كرديد كه رسول ناصح او را آزرديد .\r\n- چهرهء كسى را به خاك كشيديد كه پيش از پيامبر ، جبريل بر آن بوسه نهاد .\r\n- در مسئوليت به پيشگاه عدالت حق ، همه‌تان يكسانيد : چه آن كس كه او را خوار گذاشته يارى نكرد و چه كسى كه به دست خود او را قربانى كرد .\r\n- هرصبح و شام ، لعنت خدا بر آن كس باد كه حق آنان را پايمال نمود .\r\n- حق او را نشناختيد ، با اينكه كعبه و ريگزار مكه حق او را مىشناسند .\r\n- اگر در نداى غربت و استغاثهء آنان گوشها را به كرى زديد ، به كيفر اين عمل ، روزى گرفتار شويد كه هيچ‌كس به فريادتان نخواهد رسيد .\r\n- اينك قوچ وحشى هركه را ببيند ، نامردانه به خون كشد ، فرداست كه جهان پهلوانش به\r\n\r\n","description":"","footnote":"","page_name":" 21 ","page_number":31},
  {"content":"\r\n\r\nخاك و خون خواهد كشيد .\r\n- فرداى قيامت ، مخالفان خواهند دانست چه كسى در دين خود زيان برده است و چه كسى سود .\r\n- روزى كه پيش رويتان شعله‌هاى آتش به آسمان سركشد و زبانهء آن چهره‌ها را بسوزاند .\r\n- اگر در اثر سفاهت و نادانى بر آنان خرده بگيريد ، ماه تابان را از بانگ سگ چه باك است .\r\n- اگر حق آنان را كتمان كنيد ، محكمات و متشابهات قرآن يكسر به فضل و بزرگوارى آنان گواهى مىدهد .\r\n- اين مجد و عظمت كه در مزار آنان سر به فلك مىسايد ، از مشعل وجود آنان پرتو گرفته است .\r\n- خاندانى كه شمشير پدرشان به خاطر دين در نيام قرار نگرفت ، جز اينكه هواپرستان را به جاى خود نشاند .\r\n- اوست كه چرخ سركش زمانه به دستش رام شد ، بعد از آنكه كشتزار دين باير و ويران بود .\r\n- قريش با او به جنگ برخاستند ، در حالى كه او ياورشان بود و به دو خيانت كردند ، با اينكه او خيرخواهشان بود .\r\n- روز نبرد كه دست و سرها پرّان مىشد ، شمشيرهاى زيادى را به خونشان رنگين كرد .\r\n- هنگامى كه آنان به قدرت رسيدند ، از هيچ جنايتى فروگذار نكردند و همه به خاطر اين بود كه شمشير آبدارش دمار از روزگارشان برآورده بود .\r\n- آرى ، جز عناد و كينه با او روا نداشتند و كوشيدند كه او را از رسيدن به قدرت مانع گردند ، امّا خداوند ياور او بود .\r\n- چابك و بىدرنگ ، به آزار او برخاستند ، در حالى كه او از وقار و ثبات چون كوه بر جاى بود .\r\nو از چكامه‌هاى اوست :\r\n- تصور كرده‌اند هركه على را دوست بدارد ، بايد جامهء فقر درپوشد .\r\n\r\n","description":"","footnote":"","page_name":" 22 ","page_number":32},
  {"content":"\r\n\r\n- دروغ بسته‌اند ، چه هرفقيرى كه او را دوست بدارد ، جامه‌هاى عزت و دولت خواهد پوشيد .\r\n- منطق وصى پيامبر را تحريف كردند و اين خود ، جنايت ديگرى بود كه سخن ناحق را صواب شمردند .\r\n- سخن آن سرور اين بود : اگر دوست ما هستيد ، از دنياى پست چشم بپوشيد و دوستى دنيا را از دل دور كنيد .\r\n\r\nاساتيد و تأليفات او\r\nدر كتابهاى تاريخ و رجال هرچه تفحص كرديم ، مدركى به دست نياورديم كه بتواند دوران كودكى كشاجم را روشن كند و از چگونگى تحصيلات و شمار آموزگاران او در فنون مختلف پرده بردارد ، جز اينكه از بررسى اشعارش به دست آمد كه در محضر اخفش اصغر ، على بن سليمان ( م 315 ) ادب آموخته است .\r\nاين دانش‌اندوزى ، يا در هنگامى بوده است كه اخفش در مصر به سر مىبرد و يا در اوقاتى كه اخفش هنوز بغداد را به عزم مصر ترك نگفته بود ، زيرا او به سال 287 وارد مصر شده و در سال 306 به حلب كوچ كرده است .\r\nاين موضوع از قصيده‌اى مكشوف است كه اخفش را ستايش مىكند و يادآور مىشود كه در شام بر او حديث عرضه كرده است . اين برخورد در شام از دو حال بيرون نيست : يا اخفش مىخواست از شام به مصر رود و يا از مصر به شام بازگشته بود . در هر حال مىگويد :\r\n- هنگامى كه تصور مىشد صبح دميده است و هنوز پرتو آن آشكار نبود .\r\n- راه دشت و دمنى را پيش گرفتم كه گياه معطر آن چهره‌ام را خرّم كرد .\r\n- به سوى كعبهء آداب كه در سرزمين شام زيارتگاه همگان است .\r\n- كان علم و دانش كه با حكمت و ادب درهم آميخته است .\r\n- گاه بر او عرضه مىكنند و گاه خود به افاده و تعليم مىنشيند و علم و دانش او چون دريا مواج است .\r\n\r\n","description":"","footnote":"","page_name":" 23 ","page_number":33},
  {"content":"\r\n\r\n- كيست كه تحريفات حسود را با علم و دانش او برابر گيرد .\r\n- هنگامى كه اخبار مشكل بر او عرضه شود ، به تحليل و حل و فصل آنها مىپردازد .\r\n- همو كه دلهاى اهل دانش را از شك و ترديد تهى مىگرداند .\r\n- و اوست كه راههاى حكمت و كاردانى را براى دريافت همگان هموار نموده است .\r\n- من راهى خدمت او گشته‌ام تا مشكلى را كه از حل آن عاجز مانده‌ام ، بگشايد .\r\n- و هم بدين جهت كه از دانش و ادب خود مرا بهره‌مند سازد .\r\n- چه كسى سزاوار تكريم و شايستهء احترام من است ، جز آن كه من فارغ التحصيل دانشگاه اويم .\r\n- آن كه از علم و دانش خود زيباترين تاجها را بر فرق من نهاده است .\r\nاما تأليفات او بدين شرح است :\r\n1 - ادب النديم : از اين كتاب در فهرست ابن نديم ياد شده است .\r\n2 - كتاب الرسايل .\r\n3 - ديوان شعر .\r\n4 - كتاب المصايد و المطارد : اين كتاب از مصادر ابن خلكان در تأليف وفيات الاعيان « 1 » بوده است .\r\n5 - خصايص الطرف .\r\n6 - الصبيح .\r\n7 - البيرزه : در علم شكار .\r\n\r\nولادت و وفات او\r\nدر فرهنگهاى رجال و تراجم احوال ، به تاريخ ولادت شاعر دست نيافتيم ، ولى از قصيده‌اى كه در اوايل قرن چهارم سروده و در آن از پيرى خود ياد كرده است ، چنين برمىآيد كه در اواسط قرن سوم پا به عرصهء وجود گذاشته باشد . وى در آن قصيده مىگويد :\r\n\r\n\r\n","description":"","footnote":"\r\n( 1 ) . ر ك : وفيات الاعيان : 2 / 379 .\r\n","page_name":" 24 ","page_number":34},
  {"content":"\r\n\r\n- اختران شب پيرىام در ميان سياهى زلف طلوع كرده است .\r\n- و اين براى عذر كافى است ، چه اجمال سخن از تفصيل خبر مىدهد .\r\n- جوانى از من رخ نهان كرد ، همان جوانىاى كه در خدمت همگان شفيع و واسطه بود ؛ سيراب باد تربت آن جوانى ، سيراب باد .\r\n- در آن هنگام ، خانهء من بوستانى بود كه جمعى در پى جمعى به گشت و گذار مىآمدند .\r\n- من كوه آرزو بودم كه در دامنم آشيان داشتند ، درست همچون بوستانى كه بر سر آن ابر سايه‌گستر باشد .\r\n- پيرى ، توانم را تحليل برد و من پيوسته رو به نقصانم ، هرچند به طرف بالا و پست پويم .\r\n- همانا زمينگير شده‌ام ؛ ديروز شغل و كاردانىام گواه فضل و دانش بود ، امّا اينك بيكارى پرده‌اى بر روى فضايل من كشيده است .\r\n- شمشير تا در نيام باشد ، جوهر آن مجهول است ؛ موقعى مورد بهره قرار گيرد كه از نيام برآيد .\r\nاين قصيده را شاعر ما ، كشاجم در بغداد گفته و ابو على ابن مقلهء وزير را بدان ستوده است ، پيش از آنكه از وزارت بر كنار و به زندان گرفتار گردد . ابن مقله در سال 324 توقيف و به سال 328 درگذشت .\r\nو اما وفات شاعر : در شذرات الذهب وفات او به سال 360 آمده و تاريخ آداب اللغة العربية نيز آن را برگزيده است ، ولى كشف الظنون و كتاب الشيعة و فنون الاسلام و الاعلام زركلى وفات او را به سال 350 نوشته‌اند ؛ جمعى هم سال وفاتش را بين اين دو تاريخ آورده‌اند .\r\nگواه قطعى در دست نيست كه كداميك واقعيت دارد ، از جمله در مقدمهء ديوان شعر كشاجم آمده كه سال وفات او 330 هجرى است . اين نيز ممكن است ، زيرا شاعر ما چنان كه در مديحهء ابن مقله ياد كرده ، پيش از سال 324 از پيرى خود مىنالد .\r\n\r\nنكتهء درخور توجه\r\nمسعودى در مروج الذهب : 1 / 523 چند شعر از كشاجم ياد مىكند كه در نكوهش نرد\r\n\r\n","description":"","footnote":"","page_name":" 25 ","page_number":35},
  {"content":"\r\n\r\nگفته و براى يكى از دوستانش ارسال داشته است . در ضمن ، نام كشاجم را ابو الفتح محمد بن الحسن مىنگارد كه گمان مىرود سيد صدر الدين كاظمى كه در كتاب تأسيس الشيعة ، نام كشاجم را بين محمد و محمود و نام پدرش را بين حسن و حسين مردّد ذكر كرده ، به تاريخ مسعودى توجه داشته است ، چنان كه مسعودى خود صحيح آن را در چند مورد از مروج الذهب به قلم آورده است . « 1 »\r\n\r\nفرزندان شاعر\r\nاز كشاجم دو فرزند به نام ابو الفرج و ابو نصر احمد به جا مانده و شاعر ما ، خود را با نام دومين فرزند ، به كنايه ياد كرده است ، از جمله :\r\n- گفتند : ابو احمد خانه‌اى بنيان مىكند ، گفتم : آرى ، چنان كه كرم ابريشم ساختمان پيله را بنيان نهاد .\r\n- خانه را بنياد نهاد و چون به پايان آمد ، فرجامش با خير و نيكى همراه بود .\r\nكشاجم همين ابو احمد را در شعر خود ستوده و چنين وصف مىكند :\r\n- جانم فداى او باد كه هرگاه ناملايمات روزگار بر قلبم سنگينى كند ، با ديدار او جراحات قلب را درمان مىكنم .\r\n- پارهء جگرم ، ميوهء دلم ، نور چشمم و مايهء اميدم در فراخى و تنگناى زندگى .\r\n- به پرورش او پرداختم و در سيماى او ديدم آنچه را كه پدرانم در سيماى من ديدند .\r\n- تربيت من مورد پذيرش و استقبال او قرار گرفت و اين را از عطاى پروردگار منّان مىدانم .\r\n- به عوض مادر ، خودم صبح و شب ملازم او گشتم ، با آنكه مادرش نجيب و زادهء نجباست .\r\n- با وجود او مجالس و محافل خود را آباد و معمور داشتم و آنچه مىخواستم از وجود او توشه برداشتم .\r\n- سراسر روز خرم و مسرور بودم كه وجود او را در كنار خود احساس مىكردم و همواره\r\n\r\n\r\n","description":"","footnote":"\r\n( 1 ) . ر ك : مروج الذهب : 2 / 545 ، 548 ، 550 .\r\n","page_name":" 26 ","page_number":36},
  {"content":"\r\n\r\nراه چنگ زدن به مقامات بزرگ را به دو مىآموختم .\r\n- او را به خدمت دانشمندان مىبردم كه از آنان توشه گيرد ؛ اينك كمتر كسى است كه به زيارت دانشمندان مشتاق باشد .\r\n- و چون تاريكى فرامىرسيد ، سراسر شب با من به گفتگو مىنشست ، يا در كنار من مىآرميد و يا در برابرم به خدمت ايستاده بود .\r\n- و من شب تا به صبح پارهء دلم را به دل مىفشردم و تار و پودم را به بر مىگرفتم .\r\nابو نصر فرزند كشاجم ، شاعرى اديب بود و از اشعار اوست كه بخيلى را نكوهش مىكند : « 1 »\r\n- دوستى دارم كه در تنگ چشمى از همه سر است و برتر و جز اين او را برترى نباشد .\r\n- مرا دعوت كرد ، چنان كه يك دوست دعوت كند و من هم پذيرفتم ، چنان كه دوستان مىپذيرند .\r\n- چون بر سر خوان غذا نشستيم ، ديدم گويا تصور مىكند كه پارهء تنش را مىخورم .\r\n- گاه خشم مىگرفت و برده‌اش را دشنام مىگفت و من مىفهميدم كه خشم و دشنام او به خاطر من است .\r\n- به ناچار ، غذا را پوشيده مىربودم ، ولى چشمان خيره‌اش مراقب دست من بود .\r\n- دست مىبردم تا لقمه‌اى بربايم ، با خشم به من مىنگريست و من ناچار دست به طرف سبزى برده به آن مشغول مىشدم .\r\n- بالاخره با دست خود گور خود را كندم ، چون گرسنگى عقل از سرم ربود .\r\n- يعنى دست بردم و ران مرغى را پيش كشيدم و او هم دست برد كه پاى مرا بكشد .\r\n- چون بعد از طعام شيرينى آوردند ، من كه جرأت نكردم دست به سياهى و سفيدى بزنم .\r\n- از سر خوان برخاستم و اگر ديشب نيت روزه كرده بودم ، امروز ثواب آن را داشتم ، چه امروز نه روزه دارم و نه غذا خورده‌ام .\r\nثعالبى در يتيمة الدهر : 1 / 252 - 257 در حدود شصت بيت از اشعار او را انتخاب كرده\r\n\r\n\r\n","description":"","footnote":"\r\n( 1 ) . يتيمة الدهر : 1 / 248 ؛ نهاية الارب : 3 / 318 .\r\n","page_name":" 27 ","page_number":37},
  {"content":"\r\n\r\nو آورده است و حاشيه‌نويس بر آن نيز مىنويسد : در ديوان كشاجم به اين اشعار دست نيافتم . ظاهرا وى توجه نداشته كه ديوان معروف كشاجم ، ديوان شعر پدر است ، نه پسر .\r\nاز اين گذشته ، و طواط در كتاب غرر الخصايص به اشعار او استشهاد كرده است .\r\nروزى ابو الفضل ، جعفر بن فضل بن فرات وزير ( م 391 ) به بوستان شخصى خود در مقس « 1 » رفت و ابو نصر پسر كشاجم بر روى سيبى ، با آب طلا ، اين دو بيت را نوشت و به خدمت فرستاد « 2 » :\r\n- بدان هنگام كه وزير در كنار نيل خلوت مىكند .\r\n- در واقع دو همنامش : جعفر فرزند فرات به كنار آمده‌اند . « 3 »\r\nو نيز در بدايع البداية : 1 / 157 مختصرى از شعر او ياد شده و هم در تاريخ ابن عساكر :\r\n4 / 149 شعرى را كه در رمله به سال 356 به مناسبت ورود ابو على قرمطى قصير سروده ، خواهيد ديد .\r\nمحمد بن هارون بن اكتمى ، دو فرزند كشاجم را نام برده و چنين نكوهش كرده است « 4 » :\r\n- اى پسران كشاجم ! شما هردو كارگزار مجربى هستيد .\r\n- پدر نحستان مرد و شما به جاى او نشستيد .\r\n- در روزگار ما ، مانند پيوستن دو ستارهء شوم ، به هم پيوستيد و نحسى شما همگان را گرفت .\r\n- هم قيمت ارزاق بالا گرفت و هم هجان ، پادشاه صاحب كرم مرد .\r\n\r\n\r\n","description":"","footnote":"\r\n( 1 ) . كنار نيل مصر است روبروى قاهره . ( م )\r\n( 2 ) . معجم الادباء : 2 / 411 .\r\n( 3 ) . در اين بيت ، جعفر به معنى نهر است و فرات نام رودخانهء معروف عراق . ر ك : حاشيهء همان . مأخذ . ( م )\r\n( 4 ) . يتيمة الدهر : 1 / 352 .\r\n","page_name":" 28 ","page_number":38},
  {"content":"\r\n\r\n\r\n9 ناشى صغير ( 271 - 365 )\r\n- اى آل ياسين ! هركه شما را دوست بدارد ، بيقين خيرخواه خويش است .\r\n- با رهبرى شما از حيرت و ضلالت رستيم ، همانسان كه با محبت شما هرگونه تباهى به صلاح انجاميد .\r\n- زيبايى ديگران ، اگر با فضل شما مقياس شود ، نازيبا جلوه خواهد كرد .\r\n- پرتو روز به خاطر ما تاريك نشد ، ولى پرتو شب را خداى صاحب جلالت تاريك نمود .\r\n- پرتو رشد و هدايت شما چگونه تاريك شود ، با آنكه در تاريكى شب خورشيد نيمروزيد .\r\n- پدر شما احمد است و وزيرش كه از علم الهى عطا يافته است .\r\n- او على است كه صاحب افتخار غدير خم است و بدين وسيله برترى او آشكار است .\r\n- آنگاه كه رسول خدا در ميان مردم به پا خاست ، در حالى كه بازوى على را بلند كرده بود ، چنين گفت :\r\n- هرآنكه من سرپرست اويم ، اين وصى من ، سرپرست او خواهد بود ؛ اين را خداى من وحى كرده است .\r\n- همه به‌به گفتند و سپس دست بيعت دراز كردند و هركه صادقانه با خدا معامله كند ،\r\n\r\n","description":"","footnote":"","page_name":" 29 ","page_number":39},
  {"content":"\r\n\r\nسود خواهد برد .\r\n- او همان على است كه جبرئيل روز نبرد احد ، به ستايشش مىگفت :\r\n- اگر نبردى سنگين پيش آيد ، شمشيرى جز شمشير على و جوانمردى جز خود او نيست .\r\n- اگر شمشيرى كه بر پاى عمرو زد ، با اعمال تمام مردم بسنجند ، ارزش آن برتر است .\r\n- او على است كه ديگران از فتح قلعه عاجز آمدند و دست خالى بازگشتند ، ولى او رفت و قلعه را بگشود .\r\n- در آن روز كه يهود خيبر به جوش و خروش آمده بودند ، آنگاه در قلعه را بر سر دست گرفت و غلتاند .\r\n- مسلمانان در هيچ آسياى نبردى شركت نكردند ، جز اينكه على را قطب آسيا ديدند .\r\n- خداوند به خاطر پاكى بر او درود فرستاد و اين بنده‌اش را موفق ساخت تا او را ثناخوان گرداند .\r\nو نيز در قصيده‌اى كه سى و شش بيت آن به دست ما رسيده است ، چنين گويد :\r\n- اى جانشين رسول خدا ! به خدا سوگند ، آنها كه با تو به ستيز برخاستند ، بيقين كافر شدند .\r\n- بهترين گواه اينكه آنان با شنيدن نصّ وصايت و خلافت تو زير بار نرفتند .\r\n- بر تو شوريدند ، بعد از اينكه خودشان ترا نامزد رياست كردند ، و پيمان‌شكنى كردند ، با اينكه دست بيعت سپرده بودند . « 1 »\r\nتا آنجا كه مىگويد :\r\n- اى ياور احمد مصطفى ! تو درس يارى از پدرت ابو طالب آموختى .\r\n- دشمنان سرسختش را با قهر و جبر به جاى خود نشاندى ؛ لعنت خدا بر دشمنان سرسخت تو باد .\r\n- خليفهء رسول خدا تويى ، نه مردم ؛ پس چه شد كه ترا پشت سر نهادند .\r\n\r\n\r\n","description":"","footnote":"\r\n( 1 ) . فكر كردند كه اگر رياست على بدون غوغا بماند ، پرده‌ها را بالا زند و نص رسالت را با گواهى مسلمانان به اثبات رسانده همگان را رسوا كند . ( م )\r\n","page_name":" 30 ","page_number":40},
  {"content":"\r\n\r\n- بويژه آن روز كه رسول خدا با لشكر اسلام روانهء تبوك شد و تو از دنبال به دو پيوستى .\r\n- همان روز كه برخى گفتند : خاطر رسول خدا از على آزرده است و تو به خدمت رسيدى كه حقيقت برملا شود .\r\n- رسول خدا در پاسخ تو فرمود : مگر خشنود نيستى كه خلاف ميلشان من و تو چون موسى و هارون باشيم ، اگر تن دردهند .\r\n- اگر بعد از من نبوتى بود ، همچنانكه خليفهء منى ، شريك در نبوت من بودى .\r\n- ولى من خاتم پيامبرانم و تو جانشين منى ، اگر سر به اطاعت آورند .\r\n- تويى خليفهء رسول اكرم ، از آن روز كه با تو به راز نشست در برابر همهء مردم .\r\n- ديدند كه تنها تو براى شنيدن اسرار شايسته بودى و البته ، اين خدا بود كه راز قرآن را به تو مىآموخت .\r\n- منتها از دهان احمد با تو سخن مىگفت و كينه‌وران شاهد و ناظر بودند .\r\n- تويى خليفهء رسول از روز « دعوت عشيره » ، با آنكه پدرت هم در آن جمع بود .\r\n- و از روز غدير خم و البته ، روز غدير بهانه‌اى براى فريبكاران باقى نگذاشت .\r\n- آنها با قيد سوگند ، پيمان بستند تا بر تو ستم كنند و از اين‌رو ترا يارى نكردند .\r\n- هنگامى كه نصّ رسول بر آنها عرضه شود ، گويند : على خود سستى كرد و ترا ضعيف و ناتوان شمرند .\r\n- ما بدانها گفتيم : سخن رسول صريح بود و شك از دلها زدود .\r\nو از اشعار ناشى ، قصيده‌اى است كه اهل بيت را ستايش مىكند :\r\n- با آل محمد ، راه حق شناخته آمد و در خانهء آنان ، قرآن وارد شد .\r\n- همانهايند « كلمات » « 1 » و « أسماء » « 2 » كه پرتوشان بر آدم دميد و بدين ميمنت ، توبهء او پذيرفته آمد .\r\n\r\n\r\n","description":"","footnote":"\r\n( 1 ) . اشاره است به آيهء  فَتَلَقَّى آدَمُ مِنْ رَبِّهِ كَلِماتٍ فَتابَ عَلَيْهِ  . بقرة 2 / 37 .\r\n( 2 ) . اشاره است به آيهء  وَ عَلَّمَ آدَمَ الْأَسْماءَ كُلَّها  . بقرة 2 / 31 .\r\n","page_name":" 31 ","page_number":41},
  {"content":"\r\n\r\n- آنان حجت خدايند بر همگان كه نه به خودشان و نه به فرمانشان كس شك نخواهد برد .\r\n- بازماندهء حقيقت عليا و شاخه‌هاى درخت توحيدند كه با بيان شيرين آنان خطاب الهى واضح گشت .\r\n- اخترانى كه در هرعصر و دوره‌اى آمادهء ارشاد همگانند ، پس آنها مشعل هدايتند .\r\n- ذريهء احمد و فرزندان على ، خليفهء رسول خدا ؛ آنان كه حقيقت محض و لب‌ّلبابند .\r\n- در هررشته‌اى از عظمت و سيادت به نهايت رسيده‌اند و جانشان پاك و طاهر گشت .\r\n- اگر دانش‌پژوهان از دسترسى به حقيقت بازمانند ، بايد نزد آنها شتابند .\r\n- دوستى آنها همان صراط مستقيم است كه به حق منتهى مىشود ، ولى اين راه بدون مشقت طى شدنى نيست .\r\n- خصوصا ابو الحسن ، على كه در روز نبرد جايگاهى خوفناك دارد .\r\n- گويا نوك نيزه‌اش خاطره است كه يكسر به دلها فرومىرود .\r\n- و شمشير برّانش مانند بيعتى كه در غدير خم گرفت ، بر گردن همگان نشست .\r\n- على درّ خوشاب است و طلاى ناب و ديگران همه خارند .\r\n- اگر تو از دشمنانش بيزار نباشى ، از محبت و دوستى او پاداشى نخواهى برد .\r\n- موقعى كه شمشير برّانش جانها را پيش خواند ، جز اجابت چاره ندارند .\r\n- نوك نيزه‌اش با خفتان آشتى دارد و شمشير تيزش با كله‌خود رفاقت .\r\n- او بسيار مىگريد ، ولى شبها در محراب عبادت ، و بسيار خرم و خندان است ، اگر پاى جهاد در ميان باشد .\r\n- همان كه دشمنان در موزه‌اش مارى افكندند تا او را بگزد .\r\n- و چون خواست موزه را بر پاى استوار كند ، كلاغ موزهء او را به هوا برد .\r\n- چرخيد و آن را واژگون كرد ، ناگهان مارى از آن افتاد و به طرف كوه خزيد .\r\n- آن كه اژدهاى عظيم با او به راز نشست ، همان اژدها كه ابر بر در خانهء رسول بر زمين انداخت .\r\n\r\n","description":"","footnote":"","page_name":" 32 ","page_number":42},
  {"content":"\r\n\r\n- مردم همه ديدند و با وحشت خود را كنار كشيدند ، سپس راهها بسته شد و ميدانها پر از غلغله آمد .\r\n- و چون على به اژدها نزديك شد ، مردم قدمى پيش نهادند و همه در شگفت شدند .\r\n- على با اژدها به خشم و قهر سخن گفت ، نه مىترسيد و نه مىرميد .\r\n- تا به طرف درّه خيز برداشت و در آن خزيد و چون پنهان مىشد ، گفت :\r\n- من فرشته‌ام ، غضب خدا مرا بدين صورت مسخ كرد ؛ تو سرپرست مايى و دعايت مستجاب است .\r\n- رو به تو آوردم ، پس شفاعت كن نزد آن خدايى كه همگان سوى او روانند .\r\n- على دعا كرد ، رسول خدا آمين گفت و مردم همه گريستند .\r\n- دعا به هدف نشست و فرشته به آسمان بر شد ، چنان كه عقاب ، تيرآسا به آسمان رود .\r\n- پر طاوسى بر تنش روييد كه به زيور زر ناب ، گوهرآگين بود .\r\n- مىگفت : به خدا سوگند ، نجات يافتم به بركت خاندانى كه از خشم آنها آتش دوزخ فروزان است و نعيم بهشت براى دوستانش رايگان .\r\n- آرى ، آنهايند « خبر بزرگ » « 1 » و همانهايند كشتى نوح و شاهراه حقيقت ، چون وحى منقطع گشت .\r\n\r\nپيرامون شعر\r\nسخن محكم و درست‌تر اين است كه اين قصيده از ناشى است ، چنان كه ابن شهر آشوب در المناقب بدان تصريح كرده است . ابن خلكان از ابو بكر خوارزمى نقل مىكند كه ناشى در سال 325 به كوفه رفت و در مسجد جامع شعر خود را املا كرد . متنبى شاعر كه در آن وقت نورس بود و در مجلس او حاضر مىشد ، به هنگام املاى ناشى ، اين دو بيت از قصيدهء او را براى خود يادداشت كرد « 2 » :\r\n\r\n\r\n","description":"","footnote":"\r\n( 1 ) . ر ك : نبأ 78 / 2 .\r\n( 2 ) . ترجمهء اين دو بيت ، پيش از اين گذشت . ( و )\r\n","page_name":" 33 ","page_number":43},
  {"content":"\r\n\r\n كأنّ سنان ذابله ضمير * فليس من القلوب له ذهاب\r\nو صارمه كبيعته بخمّ * مقاصدها من الخلق الرقاب « 1 » \r\nياقوت حموى و يافعى داستان فوق را ذكر كرده‌اند « 2 » و صاحب نسمة السحر با جزم به اين نسبت ، شعر را آورده و گفته است : هركس آن را به عمرو عاص بسته ، مرتكب رسواترين اشتباه شده است . اينان چكيدهء شعر و ادبند و نظرشان در اين گونه موارد حجت است .\r\nپس نسبت اين شعر به عمرو عاص ، چنان كه در بسيارى از كتب ادبى ، مانند كتاب الاكليل ، تأليف ابو محمد ، حسن بن احمد همدانى يمنى و تحفة الاحباء من مناقب آل العباء ، تأليف جلال الدين شيرازى آمده ، مورد اعتماد نشايد بود . اين دو نويسنده گويند :\r\nروزى معاويه به نديمانش گفت : هركس دربارهء على شعرى بگويد ، اين بدرهء « 3 » زر را به دو خواهم داد ، عمرو عاص اين اشعار را به طمع بدرهء زر گفت .\r\nو نيز نسبت اشعار به ابن فارض ، چنان كه در بعضى معاجم آمده ، صحيح نيست ، چه ابن خلكان و حموى هردو معاصر ابن فارض هستند و اگر قصيده از او بود ، قطعا بر آن دو مخفى نمىماند ، افزون بر اينكه اين قصيده پيش از ابن فارض دست‌به‌دست مىگشته است .\r\nآنچه به گمان مىرسد ، اين است كه جمعى از قصيده‌سرايان در ستايش على ، امير المؤمنين با همين وزن و قافيه ، مدايحى سروده‌اند كه در ميان مردم منتشر شده است و گاه اتفاق مىافتد كه چند بيت از قصيده‌اى در قصيدهء ديگر مندرج مىشود ، چنان كه برخى از ابيات ناشى در مناقب ابن شهر آشوب ، ضمن شعر سوسى جا گرفته است و ابياتى از ابن حماد در خلال قطعات عونى ديده مىشود و نيز ابياتى از\r\n\r\n\r\n","description":"","footnote":"\r\n( 1 ) . در چاپ شش جلدى تاريخ ابن خلكان ، تحقيق محمد محى الدين عبد الحميد : 2 / 52 ، بيت دوم را چنين تحريف كرده‌اند :\r\n و صارمه لبغتته كنجم * مقاصدها من الخلق الرقاب \r\nگويا از ذكر غدير خم و اشاعهء آن بيمناكند . ( م )\r\n( 2 ) . ر ك : معجم الادباء : 5 / 235 ؛ مرآت الجنان : 2 / 335 .\r\n( 3 ) . ده هزار درهم يا هميانى كه حاوى اين مبلغ باشد . ( و )\r\n","page_name":" 34 ","page_number":44},
  {"content":"\r\n\r\nشعر زاهى در ضمن شعر ناشى و از شعر عبدى در شعر ابن حماد مشهود است .\r\nبنابراين ، امر بر ناقلان مشتبه شده ، شعرى را به اين و گاه به آن نسبت مىدهند .\r\nقسمتى از اين قصيده را ، علامه شيخ محمد على اعسم نجفى تخميس كرده كه آغازش اين است :\r\n- پسران برگزيدهء حق ، شاهراه علم هستند و براى هرمشكلى جوابى آماده دارند .\r\n- هرگاه اختلاف آراء پديد شد ، با آل محمد راه حق شناخته آمد .\r\n\r\nشاعر را بشناسيم\r\nابو الحسن ، « 1 » على ، پسر عبد اللّه ، پسر وصيف ، ناشى صغير بغدادى است از « باب الطاق » كه در مصر نشيمن گزيده و معروف به « حلاء » است ، چون پدرش حليهء شمشير مىساخته ، و به « ناشى » نيز شهرت يافته ، زيرا كه ناشى به قول سمعانى در الانساب به معنى نوپرداز است .\r\nشاعر يكى از صاحب‌نظران علم كلام است كه ضمنا در فقه دستى داشت ، در حديث نبوغى يافت ، در علم ادب از ديگران پيش افتاد و بالاخره در سرودن اشعار آبدار مشهور و سرشناس آمد . خلاصه ، وى مجمع فضايل و مكارم ، معدن فرهنگ و دانش و نيز پيشتاز دانشمندان شيعه بود و از متكلمان و محدثان و فقيهان و شاعران بزرگ به شمار مىرفت .\r\nشيخ مفيد از او روايت مىكند و شيخ الطايفه ، ابو جعفر طوسى به توسط استادش شيخ مفيد نيز ، در الفهرست خود 89 از او ياد نموده است و صاحب رياض العلماء هم با قيد احتمال مىگويد : شايد همو باشد كه از مشايخ و اساتيد شيخ صدوق است .\r\nدر كتاب الوافى بالوفيات و كتاب لسان الميزان : 4 / 238 مرقوم است كه ابو عبد اللّه خالع ، ابن زرعهء همدانى ، عبد الواحد عكبرى ، عبد السّلام بن حسن بصرى لغوى ، ابن فارس لغوى ، عبد اللّه بن احمد بن محمد بن روزبهء همدانى و جمعى ديگر از ناشى\r\n\r\n\r\n","description":"","footnote":"\r\n( 1 ) . در الفهرست شيخ طوسى و رجال ابى داود ، ابو الحسين آمده است .\r\n","page_name":" 35 ","page_number":45},
  {"content":"\r\n\r\nصغير روايت كرده‌اند و او خود نيز به روايت از مبرد و ابن معتز و جز آن دو پرداخته است .\r\nابن خلكان مىگويد : ناشى ، دانش خود را از ابو سهل اسماعيل بن على بن نوبخت كه از متكلمان بزرگ شيعه است ، فراگرفت .\r\nشيخ طوسى مىنويسد : ناشى در فقه بر مذهب اهل ظاهر بود و اهل ظاهر نيز طرفداران ابو سليمان ، داود بن على بن خلف اصفهانى ( م 270 ) هستند كه معروف به ظاهرى است . « 1 »\r\nابن نديم دربارهء ابو سليمان ظاهرى مىنويسد : وى اول كسى است كه ظاهر كتاب و سنت را سند قرار داد و غير آن را از رأى و قياس مردود دانست . « 2 »\r\nابن خلكان در تاريخ خود مىنويسد : ابو سليمان مذهب مستقلى داشت و پيروان بسيار كه به ظاهريه معروفند .\r\nنجاشى در كتاب رجال خود براى ناشى ، شاعر ما فقط يك كتاب در امامت نام مىبرد ، ولى شيخ طوسى در الفهرست مىگويد كه او كتابهاى متعددى تأليف كرده است و در تاريخ ابن خلكان هم آمده كه ناشى صاحب تصنيفات زيادى است .\r\nدر كتاب الوافى بالوفيات مذكور است كه شعر او تدوين شده و مدايحش دربارهء خاندان نبوت ، قابل احصا نيست ؛ به همين جهت ، ابن شهر آشوب در كتاب معالم العلماء او را در عداد شعرايى نام مىبرد كه بىپروا از خاندان رسول دفاع مىكرده‌اند .\r\nدر معجم الادباء از قول خالع مىخوانيم كه ناشى معتقد به امامت اهل بيت بود و با سبك بديعى بحث و مناظره مىكرد . وى عمرش را در ثنا و ستايش اهل بيت به سر برده و به دوستى آنان سرشناس و معروف شده است و اشعارى كه در مدح آن خاندان سروده ، قابل احصا نيست . با وجود اين ، خليفهء عبّاسى ، الراضى باللّه را ثنا گفته و با او داستانها دارد ؛ براى ديدار كافور اخشيدى به مصر روانه شده و او را ثنا گفته است ؛ ابن خنزابهء وزير را مدح گفته و با او همدم بوده است ؛ ضمنا مديحه‌اى در ستايش بريدى\r\n\r\n\r\n","description":"","footnote":"\r\n( 1 ) . الفهرست ، طوسى 89 .\r\n( 2 ) . الفهرست ، ابن نديم 303 .\r\n","page_name":" 36 ","page_number":46},
  {"content":"\r\n\r\nسروده و به بصره گسيل داشته است و مديحهء ديگرى در ثناى ابن عميد گفته و به ارّجان ارسال نموده است .\r\nياقوت مىنويسد : ابن عبد الرحيم از خالع ، و او از زبان خود ناشى حديث كرد كه گفت : ابن رائق مرا كه مداح و ستايشگرش بودم و خاطرم را مىخواست ، نزد الراضى باللّه برد . موقعى كه به خدمت راضى رسيدم ، گفت : ناشى رافضى تويى ؟ گفتم :\r\nمن خادم امير المؤمنين و شيعه هستم ، گفت : از كدام فرقهء شيعه ؟ گفتم : شيعهء بنى هاشم . « 1 » گفت : اين گونه پاسخ ، ناپاك حيلتى است ، گفتم : ولى با پاك‌نژادى همراه است . گفت :\r\nآنچه دارى بياور ! من قصيده‌اى بر او خواندم و دستور داد كه ده طاقه شال به من خلعت دهند و چهار هزار درهم نقد . رفتم از خزانه‌دار تحويل گرفتم و به خدمتش بازآمدم و پس از زمين‌بوسى و سپاسگزارى ، گفتم : من رسم دارم كه طيلسان بپوشم گفت : اينجا طيلسان عدنى داريم ، يك طيلسان به او بدهيد و يك عمامهء خز به همراه آن .\r\nچون چنين كردند ، گفت : از اشعارى كه دربارهء بنى هاشم دارى ، چيزى بخوان ! من هم خواندم :\r\n- اى فرزندان عباس ، اميه با كينه و دشمنى خونهايى از شما ريخته است .\r\n- پس هاشمى نيست آن كه اميه را دوست بدارد و يا آن مردك لعين ، ابو زبيل را .\r\nگفت : بين تو و ابو زبيل چه گذشته است ؟ گفتم : امير المؤمنين بهتر مىداند . خندان شد و گفت : مرخص هستى .\r\nبسيارى از اخبار حكايت دارد كه ناشى علاوه بر اينكه فراوان در ثناى اهل بيت شعر سروده ، مورد قبول و تقدير و علاقهء اهل بيت نيز قرار داشته است و اين خود بالاترين فضيلت و مقام و والاترين كرامت جاويد است ، يعنى رستگارى دو سرا .\r\nياقوت در معجم الادباء از قول خالع مىنويسد : من با پدرم به سال 346 در مجلس كبوذى محدث بوديم كه در مسجدى بين بازار كتابفروشها و زرگرها منعقد مىشد .\r\nمجلس پر بود ، ناگهان مردى از راه رسيد كه قبايى پروصله به تن داشت . در يك دست او مشك آب و انبان غذا بود و در دست ديگرش چوبدستى نوك‌دار . هنوز گرد راه از خود\r\n\r\n\r\n","description":"","footnote":"\r\n( 1 ) . شيعهء بنى هاشم ، شيعهء بنى عباس را هم شامل مىشود كه الراضى باللّه از آن نژاد است . ( م )\r\n","page_name":" 37 ","page_number":47},
  {"content":"\r\n\r\nنسترده بود كه سلام كرد و با صداى بلند گفت :\r\nمن فرستادهء فاطمهء زهرا هستم . گفتند : خوش آمدى و صفا آوردى . گفت : مىتوانيد احمد مزوّق نوحه‌خوان را به من معرفى كنيد ؟ گفتند : آرى ، همين است كه اينجا نشسته .\r\nگفت : خاتونم فاطمه عليها السّلام را در خواب ديدم ، فرمود : راهى بغداد شو و احمد را بجو و به دو بگو كه بر فرزندم با شعر ناشى نوحه‌سرايى كند ، آنجا كه مىگويد :\r\n- اى زادگان احمد مختار ! جگرم در ماتم شما از هم گسيخت و كس نشنيد آنچه در اين ماتم بر دل من رسيد .\r\nناشى در آن مجلس حاضر بود ، سيلى محكمى بر صورت خود نواخت و به دنبال او احمد مزوّق و ديگران همه لطمه بر صورت نواختند و گريه سر دادند ، منتها از همه بيشتر ناشى و مزوّق متأثر شده بودند . به هرحال ، با اين قصيده نوحه‌سرايى كردند تا ظهر شد و مجلس به پايان آمد . هرچه كوشش كردند كه آن مسافر از راه رسيده ، هديه‌اى قبول كند ، مفيد واقع نشد و گفت : به خدا سوگند ، اگر تمام دنيا را به من بدهند ، نخواهم گرفت ؛ روا نمىدانم كه پيغام‌آور خاتونم فاطمه عليها السّلام باشم و عوض بگيرم . آنگاه مراجعت كرد و چيزى نپذيرفت .\r\nياقوت گويد : اين قصيده ، بيش از ده بيت است ، از جمله :\r\n- شگفت اينجاست كه شما با شمشير خودتان نابود مىشويد و آن كس كه ديروز خاضع و فروتن بود ، بر شما چيره شد .\r\n- گويا رسول خدا سفارش كرده تا شما را از دم تيغ بگذرانند كه اجساد شما را اين چنين در بلاد پراكنده مىسازند .\r\nاول اين قصيده چنين است :\r\n- اى زادگان احمد مختار ! جگرم در ماتم شما از هم گسيخت و كس نشنيد آنچه در اين ماتم بر دل من رسيد .\r\n- هيچ بقعه و ديارى در شرق و غرب عالم نيست ، جز اينكه در آنجا شهيد و مقتولى به خاك كرده‌ايد .\r\n- ستم كردند و شما را از دم تيغ گذراندند و حقوق شما را صاحب شده بين خود قسمت\r\n\r\n","description":"","footnote":"","page_name":" 38 ","page_number":48},
  {"content":"\r\n\r\nكردند ، تا آنجا كه جهان بر شما تنگ شد و در هيچ جا امان نيافتيد .\r\n- چه تن‌ها كه بر روى خاك افكندند و چه سرها كه بر نيزه‌ها بالا رفت .\r\n- متوارى گشته‌ايد ، دمى پهلويتان بر بستر قرار نمىگيرد ، ولى خواب ناز مرا مىربايد و آرام به خواب مىروم .\r\nياقوت از زبان خالع مىگويد : روزى بر ناشى گذشتم كه در بازار زين‌فروشان نشسته بود ، و به من گفت : قصيده‌اى ساخته‌ام كه از من تقاضاى نسخه كرده‌اند ، مىخواهم با خط تو عرضه‌اش كنم . به دو گفتم : در پى كارى روانم ، مىروم و برمىگردم .\r\nرفتم به آنجا كه مىخواستم ، اما خواب مرا درربود . ابو القاسم ، عبد العزيز شطرنجى نوحه‌خوان را كه مرده بود ، در رؤيا ديدم ، به من گفت : دوست دارم كه به پا خيزى و قصيدهء بائيهء ناشى را پاكنويس كنى ، ما ديشب بر مزار حسين با آن نوحه‌سرايى كرديم .\r\nسخن آن مرد را كه خود سالها پيش به هنگام بازگشت از زيارت ، بين راه درگذشته بود ، در عالم رؤيا شنيدم . چون بيدار شدم ، به پا خاستم و برگشتم و به ناشى گفتم : قصيدهء بائيه‌ات را بده ! گفت : از كجا دانستى كه بائيه است ؟ من هنوز با كسى در ميان نگذاشته‌ام .\r\nجريان خواب را بازگو كردم ، گريست و گفت : بدون ترديد وقت آن رسيده است . من آن قصيده را پاكنويس كردم كه آغازش اين است :\r\n- آرزويم دور و دراز است و مرگم نزديك ؛ اميدم به خطا مىرود ، ولى تير مرگ به خطا نمىرود .\r\nآرى ، قصيدهء بائيه قسمتى در ثنا و ستايش اهل بيت است :\r\n- مردمى كه بالاترين مقام را حائز شدند و در ميان صاحبان فضل همتايى براى آنان نيست .\r\n- اگر نسب خود را ياد كنند ، از مجد و عظمت سر به آسمان مىسايند و در ميان صاحبان نسب كسى بدان پايه نيست .\r\n- درياى كرمند كه با موج خود بىدريغ ، در و گوهر به ساحل افكندند .\r\n- كشتيهاى نجات بر آن روان است و آبش براى تشنگان سرد و گواراست .\r\n- دريايى كه ساحل‌نشينان را بىنياز كند و ساحلش تفرجگاه وسيع باشد .\r\n\r\n","description":"","footnote":"","page_name":" 39 ","page_number":49},
  {"content":"\r\n\r\n- آنان دست‌آويز بين بندگان و پروردگارشان باشند و دوستدارشان به روز رستاخيز هرگز زيانكار نيست .\r\n- دانش گذشته و آينده را در آستين دارند و هم آنچه هركس بخواهد .\r\n- دانشها را يكسر ، حفظ كرده‌اند و هرچه تحفه و يا در پرده باشد .\r\n- آنهايند كه با فضل و عظمتشان چشم و چراغ جهانيانند و به روز رستاخيز مايهء عذاب دشمنانند .\r\nعلامه سماوى ، اشعار ناشى را در مدح و ثناى خاندان نبوت يك جا گرد آورده كه از سيصد بيت متجاوز است .\r\n\r\nولادت و وفات\r\nدر معجم الادباء به نقل از خالع گويد : ولادت ناشى آنچنانكه خودش به من گفت ، در سال 271 بوده است . همو به روز دوشنبه پنجم صفر سال 365 كه من در شهر رى بودم ، درگذشت . نامهء ابن بقيه « 1 » به ابن عميد و اصل شد كه خبر مرگ ناشى در آن درج شده بود .\r\nگويند كه ابن بقيه با اركان دولت ، پياده جنازهء او را مشايعت كردند و در مقابر قريش به خاك سپردند و مزارش معروف است .\r\nاو از جمله كسانى است كه به سال 443 گورش را شكافتند و استخوانش را آتش زدند . « 2 » ابن شهر آشوب گويد : او را آتش زدند « 3 » و ظاهر گفتارش اين است كه او را زنده در آتش سوزاندند و شهيدش كردند ، و خدا داناتر است .\r\nدر اين زمينه سخنان ديگر هم هست كه با صحت همراه نيست ، مثلا يافعى وفات ناشى را سال 342 نوشته است « 4 » و ابن خلكان سال 360 و ابن اثير هم در الكامل سال 366 ، سپس همين را ابن حجر در لسان الميزان از ابن نجار نقل كرده و علاء الدين بهائى نيز\r\n\r\n\r\n","description":"","footnote":"\r\n( 1 ) . ابو طاهر ، محمد بن بقيه ، وزير عز الدوله است . موقعى كه عضد الدوله با قهر و غلبه وارد بغداد شد ، ابن بقيه را جست و در پاى پيل افكند و بعد از كشتن او در مقابل بيمارستان عضدى بغداد به دارش آويخت . اين واقعه به سال 367 اتفاق افتاد . ر ك : وفيات الاعيان : 2 / 175 .\r\n( 2 ) . فجايعى را كه در اين واقعهء اسفناك اتفاق افتاده است ، ضمن شرح حال مؤيد ، در همين جلد مذكور مىداريم .\r\n( 3 ) . معالم العلماء 136 .\r\n( 4 ) . مرآة الجنان : 2 / 235 .\r\n","page_name":" 40 ","page_number":50},
  {"content":"\r\n\r\nبازگو نموده است « 1 » و ضمنا اين شعر را از او ياد مىكند :\r\n- بازگرداندن و راندن از در ، شيوهء اشراف نيست ؛ اين كار از انصاف به دور است .\r\n- كم اتفاق افتد كه كسى بر در آيد و او را برانند و باز هم با قلب صاف و بىكينه بازگردد .\r\nثعالبى در شهرت هجو « ناصبى » به سياه‌رويى اين شعر او را مىآورد :\r\n- اى دوست و ياور من از نژاد لؤى بن غالب !\r\n- آن كه بر دوست فرمان مىراند ، ستمگر است ؛ فرمانى صادر شده ، ولى واجب نيست .\r\n- تو صاحب زلفى هستى كه چون صورت ناصبى سياه رنگ است .\r\n- آن كه مردم را چونان عقرب مىگزد . « 2 »\r\n\r\nنكتهء قابل توجه\r\nشيخ ما مقانى ضمن شرح حال ناشى آورده است :\r\nظاهرا ناشى همان على بن عبد اللّه بن وصيف بن عبد اللّه هاشمى است كه در كتاب عيون اخبار الرضا ، نص حضرت موسى بن جعفر بر امامت حضرت رضا عليه السّلام از او روايت شده است . « 3 » اين شگفت‌ترين اشتباهى است كه در اين كتاب ديده‌ام .\r\n\r\nمصادر شرح حال شاعر\r\n1 - الفهرست ، شيخ طوسى .\r\n2 - معالم العلماء .\r\n3 - رجال ابى داود .\r\n4 - رجال النجاشى .\r\n5 - يتيمة الدهر .\r\n6 - الانساب ، سمعانى .\r\n7 - وفيات الاعيان .\r\n8 - معجم الادباء .\r\n9 - ميزان الاعتدال .\r\n10 - الوافى بالوفيات .\r\n11 - خلاصة الرجال .\r\n12 - نقد الرجال .\r\n13 - الكامل ، ابن اثير .\r\n14 - مجالس المؤمنين .\r\n\r\n\r\n","description":"","footnote":"\r\n( 1 ) . مطالع البدور : 1 / 25 .\r\n( 2 ) . ثمار القلوب 136 .\r\n( 3 ) . تنقيح المقال : 2 / 313 .\r\n","page_name":" 41 ","page_number":51},
  {"content":"\r\n\r\n15 - لسان الميزان .\r\n16 - شذرات الذهب .\r\n17 - مطالع البدور .\r\n18 - جامع الرواة .\r\n19 - تلخيص الاقوال .\r\n20 - منتهى المقال .\r\n21 - نسمة السحر .\r\n22 - امل الآمل .\r\n23 - خاتمة الوسايل .\r\n24 - رياض العلماء .\r\n25 - ملخّص المقال .\r\n26 - الحصون المنيعة .\r\n27 - الشيعة و فنون الاسلام .\r\n28 - تلخيص المقال .\r\n29 - تأسيس الشيعة .\r\n30 - روضات الجنات .\r\n31 - تنقيح المقال .\r\n32 - هدية الاحباب .\r\n33 - وفيات الاعلام .\r\n34 - الطليعة .\r\n35 - بغية الطالب .\r\n36 - شهداء الفضيلة .\r\n\r\n","description":"","footnote":"","page_name":" 42 ","page_number":52},
  {"content":"\r\n\r\n\r\n10 بشنوى كردى ( م بعد از 380 )\r\n- بيقين روز غدير را به چشم خود ديدند و فراگرفتند سخن رسول خدا را آشكار :\r\n- نه چنين است كه من بر تمام شما سرورم و از همگان واپيشتر ؟ گفتند : چرا اى سرور جن و انس !\r\n- براى خطابه بر چوبهاى منبر بر شد و با صداى بلند و رسا حيدر را پيش خواند و همگان زبان در دهان گرفته فروتن و آرام‌دل بودند ، برخى پشت سر و برخى پيش رو .\r\n- على لبيك‌گويان پيش‌آمد و چهره‌اش چون قرص ماه بر شاخهء سرو مىدرخشيد .\r\n- رسول خدا خوش‌آمد گفت و او را در كنار خود جاى داد . آرى ، آن پاك‌مرد همتاى مصطفى گشت .\r\n- بازوى او را بالا برد و در حالى كه فريادش به نزديك و دور مىرسيد ، فرمود :\r\n- على برادر من است كه بين من و او جدايى نيست ، چونان كه هارون نسبت به موسى بن عمران ، كليم خداوند .\r\n- او وارث علم من است و جانشين بعد از من بر امتم ، هرگاه روح از بدنم مفارقت جويد .\r\n- پس اى پروردگار من ، هركه على را دوست گيرد ، او را دوست گير و دشمن گير هركه او را دشمن گيرد و خشم گير بر هركه به دو كينه ورزد .\r\nو در قصيدهء ديگر گويد :\r\n\r\n","description":"","footnote":"","page_name":" 43 ","page_number":53},
  {"content":"\r\n\r\n- آيا اين سخن راست و حديث مشهور را وانهم كه در روز غدير خم احمد مصطفى به خطابه برخاست و فرمود :\r\n- آيا من سرور شما نيستم ؟ على هم مانند من سرور شماست ، پس او را دوست گيريد .\r\nمن آنچه واجب بود ، ادا كردم .\r\nو اين شعر نيز از اوست :\r\n- روز غدير براى دوستان على عيد است و ناصبيان شرافت آن را منكرند .\r\n- روزى كه در سپهر برين به عنوان « عهد معهود » جشن گرفته شود .\r\n- و جشن روى زمين نمونه‌اى از جشن آسمانى است ، اگر زورگويان سر به اطاعت نهند و حسودان از اخلالگرى دست كشند .\r\n\r\nشاعر را بشناسيم\r\nابو عبد اللّه ، حسين بن داود كردى بشنوى ، چنان كه ابن شهر آشوب در معالم العلماء مىنويسد ، از شعرايى است كه علنا به ستايش و ثناى اهل بيت زبان گشوده و نداى ولايت در داده است . گواه اين شهامت او ، اشعار فراوان و مشهورى است كه از جمله در سراسر كتاب المناقب ابن شهر آشوب پراكنده است .\r\nدر اين صورت ، بايد بشنوى را از پرچمداران ميدان بلاغت و فصاحت و يكى از شعراى بزرگ اماميه قلمداد كرد كه براى نشر ادب و فضيلت به پا خاسته است .\r\nاز جمله اشعارى كه گواه مذهب اوست ، اين دو بيت است :\r\n- به پروردگارم سوگند كه بعد از رسول مختار ، به دامن دوازده جانشين او چنگ زده‌ام .\r\n- زندگى خود را وقف آن خاندان پاك كرده‌ام كه از ميان خاندانهاى قريش هواخواه دينند .\r\nاين شعر نيز بيانگر تشيع اوست :\r\n- اى كسى كه به نادانى منصب خلافت را از ابو الحسن باز مىگردانى ، دروازهء شهر ، به روى جاهلان گشوده نخواهد گشت .\r\n- آن هم شهر علم كه دانش‌طلبان از ورود بدان شهر ناگزيرند . آرى مسئوليت متوجه دانشوران است .\r\n\r\n","description":"","footnote":"","page_name":" 44 ","page_number":54},
  {"content":"\r\n\r\n- سرور و سرپرست جهانيان اوست ، چنان كه از جانب خداوند عرش بر زبان جبرئيل گذشت .\r\nدر همين راستا او راست :\r\n- آن كه نالايقى را بر والايى مقدم شناسد ، به خداى خود خيانت ورزيده است و من به خاطر نالايقى پست ، به خداى خود خيانت نخواهم كرد .\r\nاشعار ديگرش كه به زودى ذكر مىشود ، گواه بر اين است كه در تشيع مايه‌اى عميق دارد و در دوستى اهل بيت اخلاص مىورزد و جز به سادات ائمه توجهى ندارد ، پس او را شاعر اهل بيت بايد خواند . اما اينكه مىگويند وى شاعر بنى مروان بوده ، آنچنانكه در الكامل ابن اثير : 9 / 24 آمده است ، منظور سلاطين ديار بكر از خواهرزادگان باذكردى است .\r\nسرسلسلهء آنان ، ابو على بن مروان بود كه بر مناطق تحت اشغال خالويش مسلط شد و بعد از كشته شدن ، برادرش ممهد الدوله به سلطنت رسيد ، و بعد از كشته شدن او ، برادر ديگرش ابو نصر سلطنت يافت . سلطنت ابو نصر از سال 420 تا سال 453 به درازا كشيد و بعد از مرگش دو پسر از خود به جا گذاشت : يكى نصر كه ميافارقين را صاحب شد و در سال 453 درگذشت و فرزندش منصور به جاى او نشست و ديگرى سعيد كه برآمد دست يافت . « 1 »\r\nشاعر ما ، كردهاى بشنويه « 2 » را كه در قلعهء فنك سكونت داشتند ، تحريص مىكرد تا به يارى باذكردى ، خالوى بنى مروان به پا خيزند .\r\nبنى مروان در نبردى كه به سال 380 پيش‌آمده ، در تاريخ ياد شده‌اند . اين نبرد بين باذ و بين ابو طاهر و حسين دو فرزند حمدان اتفاق افتاد ، بعد از آنكه فرزندان حمدان ، بلاد موصل را به سال 379 صاحب شدند و بشنوى در اين‌باره ضمن قصيده‌اى سرود :\r\n- كردهاى بشنويه ، ياران دولت شمايند و عرب و عجم همه مىدانند .\r\nبنابراين ، نسبت شاعر به بنى مروان ، به خاطر علاقه‌اى است كه به خالويشان باذ دارد و اين علاقه ، تنها در هم‌نژادى است . به همين جهت ، سخن برخى كه وفات شاعر را سال\r\n\r\n\r\n","description":"","footnote":"\r\n( 1 ) . تاريخ ابى الفداء : 2 / 133 ، 189 ، 204 .\r\n( 2 ) . كامل ابن اثير : 9 / 24 .\r\n","page_name":" 45 ","page_number":55},
  {"content":"\r\n\r\n370 نوشته‌اند « 1 » ، بىپايه است ، چه تاريخ گواهى مىدهد كه وى تا ده سال بعد هم حيات داشته است .\r\nصاحب معالم العلماء دو تأليف به نامهاى الدلايل و الرسايل البشنوية براى او ياد كرده و ابن اثير مىنويسد : ديوان شعرى دارد كه مشهور است . « 2 »\r\n\r\nبشنويّه\r\nدر عراق ، قسمت شرق دجله ، طوايف زيادى از اكراد سكونت دارند كه به نام قلعه‌ها و آباديهاى محل سكونت ، در تاريخ ياد شده‌اند . اين قلعه‌ها ، از جمله بشنويه كه شاعر ما از آنجا برخاسته است ، در اطراف موصل و اربل جاى دارند .\r\nقلاع اين طايفه بالاتر از موصل ، نزديك جزيرهء ابن عمر « 3 » قرار دارد و از جزيره تا موصل دو فرسخ راه است و با اينكه مردم طايفه به تمام شهرها رفت و آمد داشته‌اند ، امّا صاحب جزيره و ديگران نمىتوانستند بر ايشان دست يابند .\r\nياقوت حموى در معجم البلدان مىنويسد : اين قلعه‌ها نزديك سيصد سال در دست طايفهء اكراد بوده است . آنان مردمى صاحب مروت و جوانمردى و تعصب هستند و اگر كسى به آنان پناه برد ، از او حمايت كرده بزرگش مىدارند .\r\nاز جمله قلاع اين طايفه ، قلعهء برقه ، قلعهء بشير و قلعهء فنك را مىتوان نام برد كه امير ابو طاهر ، صاحب قلعهء فنك ، امير ابراهيم و امير حسام الدين در قرن ششم بر آنها فرمانروايى داشته‌اند .\r\nمهم‌ترين طوايف اكراد عبارتند از :\r\n1 - زوزانيه . اين طايفه ، به زوزان نسبت مىبرند كه ناحيهء وسيعى را در شرق دجله از جزيرهء ابن عمر شامل مىشود . تقريبا از موصل تا حدود خلاط - آغاز مناطق آنان - دو\r\n\r\n\r\n","description":"","footnote":"\r\n( 1 ) . اعيان الشيعة : 1 / 387 .\r\n( 2 ) . اللباب : 1 / 127 .\r\n( 3 ) . نام شهرى است بالاى موصل به فاصلهء سه روز راه كه روستايى دارد سرسبز ، وسيع و بابركت . گمان دارم اول كسى كه آن را آباد كرده است ، حسن بن عمر بن الخطاب تغلبى باشد . دجله بر اين جزيره احاطه دارد ، جز از يك طرف كه مانند هلال است و همين قسمت را هم خندقى كنده و آب در آن افكنده‌اند .\r\nمنسوب به اين شهر را « جزرى » گويند . ر ك : معجم البلدان .\r\n","page_name":" 46 ","page_number":56},
  {"content":"\r\n\r\nروز راه است و پايانش به سلماس در آذربايجان منتهى مىگردد . در اين قسمت ، قلعه‌هاى محكم و استوارى است كه طوايف بشنويه ، زوزانيه و بختيه در آن ساكنند .\r\n2 - بختيه . اين طايفه در چند قلعهء مخصوص به خود سكونت دارند ، چون آتيل ، علوس ، القى ، اروخ ، باخوخه ، برخو ، كنكور ، نيروه ، خوشب و فرماندارى آنان در قلعهء جرذقيل است كه بهترين قلعه‌هاى آنان است و از جمله رهبرانشان ، امير موسك بن مجلى است .\r\n3 - هكّاريه . اين طايفه در بلوك بالاتر از موصل ، نزديك جزيرهء ابن عمر جاى دارند . از فرمانروايانشان در حلب ، عزالدين ، عمر بن على است و عماد الدين ، احمد بن على ، معروف به ابن مشطوب كه بزرگ‌ترين امير و حاكم مصر بود . از دانشورانشان هم شيخ الاسلام ، ابو الحسن ، على بن احمد هكارى ( م 486 ) را مىتوان نام برد كه شرح حالش در تاريخ ابن خلكان : 1 / 377 مذكور است .\r\n4 - جلّانيّه . جلانيه نام قلعه‌اى از قلعه‌هاى بلوك هكاريه است و اكراد آن به نام جلانيه مشهورند .\r\n5 - زواديّة « 1 » . اين طايفه از اشراف و بزرگزادگان كرد هستند و از آنهاست : اسد الدين شيركوه ( م 564 ) و برادرش نجم الدين ايوب .\r\n6 - شوانكاريه . اين همان طايفه‌اى است كه در سال 564 موقعى كه زنگى بن دكلا ، صاحب فارس از شمله ، صاحب خوزستان شكست خورد ، بدانها پناهنده گشت و سپس با كمك آنان بر شمله پيروز شده به حكومت فارس رسيد . « 2 »\r\n7 - حميديه . اين طايفه دژهاى مستحكمى در كنار موصل داشته‌اند .\r\n8 - هذبانيه . اين طايفه در قلعهء اربل و كارگزاريهاى آن ساكن بودند .\r\n9 - حكميه . امير ابو الهيجاى اربلى از فرمانروايان نامبردار اين طايفه است .\r\nاكراد را طوايف بىشمار ديگرى است كه از آن جمله‌اند : مارانيه ، يعقوبيه ، جوزقانيه ، سورانيه ، كورانيه ، عماديه ، محموديه ، جوبيه ، مهرانيه ، جاوانيه ، رضائيه ، سروجيه ،\r\n\r\n\r\n","description":"","footnote":"\r\n( 1 ) . اين ضبط كامل ابن اثير است و در دگرجا « رداديه » آمده است .\r\n( 2 ) . ر ك : الكامل فى التاريخ ابن اثير : 11 / 347 . ( م )\r\n","page_name":" 47 ","page_number":57},
  {"content":"\r\n\r\nهارونيه و لريّه .\r\n\r\nقسمتى از اشعار بشنوى\r\nاز چكامه‌هاى مذهبى شاعر ، اين دو بيت است :\r\n- بهترين اوصيا از ميان شريف‌ترين قبايل و گرامىترين خاندانها برگزيده شده از لغزش و خطا در امان است .\r\n- هرگاه به چهرهء او بنگرى ، پروردگار خود را به زبان و در عمل پرستش خواهى كرد .\r\nبيت اخير ، به حديث رسول خدا صلّى اللّه عليه و آله اشاره دارد كه فرمود : نگريستن به چهرهء على عبادت است .\r\nمحب الدين طبرى اين حديث را از ابو بكر ، عبد اللّه بن مسعود ، عمرو عاص ، عمران بن حصين ، و ديگران ، به نقل از رسول اكرم صلّى اللّه عليه و آله روايت كرده است . « 1 »\r\nكنجى شافعى هم به دو طريق ، از ابن مسعود نقل كرده و گفته است : سند حديث اول از دومى نيكوتر است . « 2 » البته ، سند دومى هم كه جمعى از حافظان حديث ، مانند ابو نعيم در حلية الاولياء و طبرانى در معجم خود روايتش كرده‌اند ، عالى و خوب است ، منتها از اين طريق ، قدرى غريب و شگفت به نظر مىآيد ، در حالى كه سند نخست از سياق نيكوترى برخوردار است .\r\nكنجى باز هم به طريق ديگر ، از معاذ بن جبل روايت كرده و گفته است : حافظ دمشقى در تاريخ خود ، از برخى صحابه آن را روايت كرده است كه ابو بكر ، عمر ، عثمان ، جابر ، ثوبان ، عايشه ، عمران بن حصين و ابو ذر از آن جمله‌اند . در حديث ابو ذر آمده است كه رسول خدا صلّى اللّه عليه و آله فرمود : على بن ابى طالب در ميان شما ، يا در ميان شما امت ، حكم كعبهء پوشيده را دارد كه نگريستن بدان عبادت و سفر به سوى آن واجب است . « 3 »\r\nكنجى همين حديث را به طريق ديگر ، از على عليه السّلام نيز روايت كرده است . « 4 »\r\nو از اشعار مذهبى اوست :\r\n\r\n\r\n","description":"","footnote":"\r\n( 1 ) . الرياض النضرة : 2 / 219 .\r\n( 2 ) . كفاية الطالب 64 ، 65 .\r\n( 3 ) . همان 66 .\r\n( 4 ) . همان 124 .\r\n","page_name":" 48 ","page_number":58},
  {"content":"\r\n\r\n- باكى نيست كه در كدام سرزمين ، خداوندگارم فرمان مرگ دهد .\r\n- و از اينكه در كدام نقطهء زمين پهلو بر خاك نهم و كسى آرامگاهم را منفور دارد و از آن دورى گزيند ، هرگز بيمى ندارم .\r\n- گواهى مىدهم كه خدايى جز آن خداى يگانه نيست و فرمان او راست .\r\n- و اينكه محمد برگزيده ، پيامبر اوست و على برادرش .\r\n- و فاطمه ، دختر رسول پاك و پاكيزهء از ارجاس است ، همان رسول كه ما را به دين حق رهبرى كرد .\r\n- و دو فرزند گرامىاش كه سروران منند . خوشا بر آن بنده كه آن دو سرورشان باشند .\r\nوى در همين راستا گويد :\r\n- اى كه با من به نزاع و ستيز برخاسته‌اى ، هرچه در قوه دارى بيار كه من به دوستى آل محمد درآويخته‌ام .\r\n- آن پاكان و پاك‌نهادان و هدايتگرانى كه هم خود پاك‌نژادند و هم هركه آنان را دوست بدارد .\r\n- خود را بدانها بستم و از دشمنانشان بريدم ؛ تو بىپدر ، هرچه خواهى ، ملامت كن : كم يا زياد .\r\n- آنها چون اختران ، مهار زمين و مايهء آرامش آنند و هم كشتيهاى نجات غريق ، اين را از حديث مسند مىگويم .\r\nاين قطعه نيز از سروده‌هاى مذهبى شاعر است :\r\n- مهترشان گفت : چه نظر مىدهيد و با چه وسيله مىتوان امر آشكار خلافت را مردود شناخت ؟\r\n- شنيديد كه چگونه با سخن رسا خلافت على را تبليغ و بدان سفارش كرد ؟\r\n- گفتند : چارهء آن بر ما دشوار است و نظرى كه مىدهيم قطعى نيست .\r\n- اين كار را هم با ساير امور قياس گيريد و بدقت مطالعه كنيد ، بدين وسيله به زندگانى عالى دست خواهيد يافت .\r\n- بعد از مرگش ، به زودى آن را به شورا مىنهيم ، خواه نصيب قبيلهء تيم شود يا قبيلهء عدى .\r\n\r\n","description":"","footnote":"","page_name":" 49 ","page_number":59},
  {"content":"\r\n\r\nبدين شعرش بنگريد :\r\n- اى خوانندهء قرآن كه راز متشابهات را از محكمات بازمىشناسى !\r\n- آيا خدمت كعبه ، از راهنمايى زائران و آب دادن حاجيان ، با ايمان على برابر است ؟\r\n- يا او را همرتبهء « تيم » و « عدى » شناخته‌اى ، اصولا هيچگاه مانند آن دو بوده است ؟\r\n- به جان همان على كه دوستى او بر من فرض و قطعى است ، نه ! نزد من دانشمندان و بىخردان برابر نيستند .\r\nاين دو بيت شنيدنى هم از اوست :\r\n- آن على كه امروز شهر علم را در است ، به رستاخيز ، فرمانرواى بهشت و دوزخ است .\r\n- از اين‌رو ، دشمن او بدبخت جهانيان در آتش عذاب است و دوستش سرفراز روز حساب .\r\nو نيز او راست :\r\n- سالار مردم كسى بود كه پيامبر اكرم در حق او گواهى داد ؛ گفتند : كيست كه جانش با جان شما برابر است و دشمنان دين را سركوب خواهد كرد ؟ فرمود : آن كه كفش مرا پينه مىزند و او على بود .\r\n- پيامبر به دانش و داورى او گواهى داد ، و دلاورى و شهامتش نيز مشهود فرشتگان گشت .\r\nو دربارهء صديقهء زهرا عليها السّلام چه نيكو سروده است :\r\n- آنجا كه بتول عذرا در صف محشر بگذرد ، سروشى برآيد كه چشمها را فروگيريد .\r\n- همه ، چشمها فروگرفته بر زمين دوزند و سيهكاران سرانگشت ندامت به دهان گيرند .\r\n- آن روز است كه دشمنان رو سياه گردند و اهل حق رو سپيد .\r\nهمو امام صادق عليه السّلام را چنين ثنا گفته است :\r\n- اوست چكيدهء نسل پيشوايان كه با كرامت و بزرگوارى ، راه جدّشان رسول خدا را پيش گرفتند .\r\n- اگر مشكلى پيش آيد كه از حل آن درمانيم ، سرّ آن را با دليل و برهان ارائه دهند .\r\n\r\n","description":"","footnote":"","page_name":" 50 ","page_number":60},
  {"content":"\r\n\r\n\r\n11 صاحب بن عباد ( 326 - 385 )\r\n- گفت : پس صاحب آيين اعتدال كه بود ؟ بگوى ، گفتم : احمد ، سرخيل و سالار رسولان .\r\n- گفت : بعد از او كيست كه از جان و دل ، راه طاعتش گيرى ؟ گفتم : وصى كارگزارش كه خيمه بر زحل افراشته است .\r\n- گفت : بر فراش رسول كه خفت تا برخى او گردد ؟ گفتم : آن كه در توفان حوادث از جاى نجنبيد .\r\n- گفت : رسول خدا دست كه را به عنوان برادرخواندگى با اشتياق فشرد ؟ گفتم : همان كه خورشيد پس از غروب به خاطر او بازگشت .\r\n- گفت : فاطمه كه زهرهء زهرا بود ، با كه جفت شد ؟ گفتم : برترين جهانيان : از پا برهنه و چكمه‌پوش .\r\n- گفت : دو سبط پيامبر كه از شرف سر به آسمان سودند ، زادهء كه بودند ؟ گفتم : همان كه در ميدان فضيلت گوى سبقت ربود .\r\n- گفت : افتخار جنگ بدر نصيب كه گشت ؟ گفتم : آن كس كه بيشتر بر فرق دشمنان كوبيد .\r\n- گفت : در جنگ احزاب شير ژيان كه بود ؟ گفتم : كشندهء عمر و دلاور بود .\r\n- گفت : پس در جنگ حنين كه بريد و دريد ؟ گفتم : آن كس كه مشركان را در يك لحظه درو كرد .\r\n\r\n","description":"","footnote":"","page_name":" 51 ","page_number":61},
  {"content":"\r\n\r\n- گفت : براى تناول مرغ بريان حضور چه كس آرزو بود ؟ گفتم : همان كه نزد خدا و رسول مقرب‌تر و محبوب‌تر بود .\r\n- گفت : كدام كس در سايهء عبا همتاى رسول گشت ؟ گفتم : برترين عالميان : از گليم بر دوش و خزپوش .\r\n- گفت : در روز غدير چه كس سرورى يافت ؟ گفتم : آن كه براى اسلام بهترين ياور بود .\r\n- گفت : سورهء هل أتى كه نازل شد ، چه كسى تشريف يافت ؟ گفتم : آن كه عطابخشىاش از همه افزون بود .\r\n- گفت : دست كه در ركوع نماز با انگشترى به سوى سائل دراز گرديد ؟ گفتم : دست كسى كه محكم‌تر نيزه به سينهء دشمنان كوبيد .\r\n- گفت : پس آن كه آتش دوزخ را تقسيم كند ، كيست ؟ گفتم : آن كه شرار انديشه‌اش از شعلهء آتش گيراتر است .\r\n- گفت : رسول پاك مطهر ، در مباهله كه را همراه برد ؟ گفتم : آن كه در سفر و حضر همسنگ و همتاى او بود .\r\n- گفت : پس چه كسى از ميان امت شبيه هارون بود ؟ گفتم : آن كه در آشوب و فتنه نلغزيد و از پاى ننشست .\r\n- گفت : پس شهر علم را چه كسى در بود ؟ گفتم : آن كه نيازمند دانشش بودند و خود نيازمند نبود .\r\n- گفت : قاتل ناكثين بيعت‌شكن كه بود ؟ گفتم : جنگ جمل پرده‌گشاى اين راز است .\r\n- گفت : با قاسطين بيدادگر كه نبرد كرد ؟ گفتم : دشت صفين را بنگر كه صحنهء عمل بود .\r\n- گفت : مارقين از دين را چه كس تيغ بر سر كوفت ؟ گفتم : روز نهروان معنى آن آشكار گشت .\r\n- گفت : به روز رستاخيز ، شرافت حوض كوثر از كيست ؟ گفتم : آن كه خاندانش شريف‌ترين خاندانهاست .\r\n- گفت : پس لواى حمد را كه بر دوش خواهد كشيد ؟ گفتم : همان كه از نبرد نهراسيد .\r\n- گفت : تمام اين مزايا در يك نفر جمع بود ؟ گفتم : آرى در يك نفر .\r\n\r\n","description":"","footnote":"","page_name":" 52 ","page_number":62},
  {"content":"\r\n\r\n- گفت : كيست ؟ نامش بگوى ! گفتم : امير المؤمنين ، على .\r\nو در قصيدهء ديگرى گفته است :\r\n- اى همسر دخت محمد ، اگر گوهر وجودت نبود ، فاطمه به خانهء شوهر نمىرفت .\r\n- اى ريشهء خاندان احمد ، اگر تو نبودى ، از احمد مرسل نسلى به جا نمىماند .\r\n- پيامبر خدا شهر علم و آراسته به هرگونه كمال بود و دروازهء طلايى آن شهر تويى .\r\n- خورشيد به خاطر تو بازگشت و آن منقبتى است كه پرده‌پوشى نتوان كرد .\r\n- من آنچه را دشمنانت روايت كرده‌اند ، بازگو كردم ؛ به همين جهت ، جان و مال آنها را حلال مىشمارم .\r\n- اى همتاى محمد ، اى پيوند همايون ! تو با مشكلات و شدايدى مواجه گشتى كه شگفتىها به بار آورد .\r\n- با لقب بو تراب ترا سركوفت زدند ، ولى دين خود را با كفى تراب معامله كردند .\r\n- ندانستيد وصى رسول همان است كه در محراب عبادت ، انگشترى به رسم زكات بخشيد .\r\n- ندانستيد وصى رسول همان باشد كه غدير فرمانروايى او را بر صحابه مسجّل ساخت .\r\nاين شعر او را نيز ملاحظه كنيد :\r\n- گفتند : على بر كرسى افتخار بالا رفت ، گفتم : بلكه كرسى از قدم على فخر گرفت .\r\n- من همان را گويم كه رسول گفت ، موقعى كه همگان را گرد آورد و فرمود :\r\n- هلا آگاه باشيد ! هركه من سرور اويم ، بايد كه على را سرور خود شناسد ، و گرنه خود داند .\r\nهمو در قصيدهء ديگر گويد :\r\n- چه بسيار دعاى مصطفى دربارهء على به اجابت پيوست و آرزوهاى دشمنانش بر باد رفت .\r\n- چشم دردمند او را با دعا شفا داد ، موقعى كه در جنگ خيبر باد مخالف مىوزيد .\r\n- براى هميشه از سورت سرما و حدّت گرما مصون گشت و در اين دعا شگفتىهاست .\r\n- كدامين روز ، كارها بر وفق مراد چرخيد كه خورشيد آسمان ولايت ، على پرتوافشان\r\n\r\n","description":"","footnote":"","page_name":" 53 ","page_number":63},
  {"content":"\r\n\r\nنبود ؟\r\n- آيا در آن روز كه على خواهان زهرا شد و رسول خدايش به دامادى پذيرفت ، با آنكه همه كس خواهان زهرا بودند ؟\r\n- يا آن روز كه مرغ بريان بر سفره نهاده بود و مصاحبت بهترين و محبوب‌ترين مردمان را آرزو مىكرد ، جز على كس ديگر حلقه بر در كوفت ؟ با آنكه خادم احمق سه نوبت او را بازگرداند .\r\n- يا روز مباهله كه على را همتا و همسنگ خود معرفى كرده جايگاه او را به همگان نمود و اين خود بالاترين منزلتى است كه به تصور آيد .\r\n- يا روز غدير خم كه نام على را بلند كرد و آيندگان و روندگان وصيت او را شنيدند .\r\n- اى پادشاه دين ، اى همريشهء رسول ، اى كسى كه دوستىات از جانب حق فرض و قطعى است .\r\n- جايگاهت بر كوكب فرقدين پيداست و مجد و عظمتت از ستارهء سماك پرتوافكن .\r\n- شمشيرت بر گردن دشمنان قلّاده‌اى بسته است كه زرگر ماهر نتواند بست .\r\n\r\nشاعر را بشناسيم\r\nصاحب ، كافى الكفات ، ابو القاسم ، اسماعيل ، پسر ابى الحسن ، عبّاد ، پسر عباس ، پسر عبّاد ، پسر احمد ، پسر ادريس طالقانى شاعر و اديب مورد بحث ماست .\r\nگاه اتفاق مىافتد كه اديب سخندان ، با اينكه بيانى شيوا و رسا دارد و قدرت ادبى او در بررسى و تحليل شخصيتها و رجال برجستهء تاريخ ، ممتاز و مسلم است ، اما زبانش در بيان عظمت برخى از بزرگان و نوابغ به كندى مىگرايد و در كام مىخشكد .\r\nاز جملهء اين شخصيتها و رجال باعظمت ، صاحب بن عباد است كه نه‌تنها به سهولت نمىتوان به قعر مجد و معالى او دست يافت ، بلكه بايد به تحليل دقيق جوانب مختلف حياتش يكى پس از ديگرى پرداخت و در هرمورد به طور جداگانه داد سخن در داد . گاه از جنبهء علم و هنر ، گاه از ناحيهء سخندانى و ادب ، گاه از بعد سياست و تدبير و نيز گاهى از نظر عظمت روح و نجابت اصل ، تا برسد به بخشش فراوان ، فضل سرشار ، شرف\r\n\r\n","description":"","footnote":"","page_name":" 54 ","page_number":64},
  {"content":"\r\n\r\nخالص ، روش استوار و ساير مفاخر روحى و معنوى كه در شمار نيايد . آنان كه در فرهنگ رجال و معاجم ، پيرامون خصال برجستهء او به بحث و بررسى پرداخته و يا به تشريح و تحليل برخاسته‌اند ، تنها به اندكى از بسيار قناعت جسته‌اند .\r\nالبته ، شهرتى كه صاحب بن عباد ، در تمام شئون اجتماعى نامبرده كسب نموده ، خود گواه عظمت و شخصيت اوست ، گرچه تاريخ‌نويسان به اشاره برگزار كرده باشند .\r\nمشهورترين و قديمىترين كتابى كه به تحليل و ترجمهء صاحب پرداخته ، يتيمة الدهر ثعالبى است كه نود و يك صفحهء آن به تحليل شخصيت او و شعرايى كه مدح و ثنايش گفته‌اند ، اختصاص دارد . جمعى ديگر كتابى مستقل در شرح حال صاحب ، به قلم آورده‌اند ، از جمله :\r\n1 - مهذب الدين محمد بن على حلى مزبدى ، معروف به ابو طالب خيمى . وى كتابى دارد به نام الديوان المعمور فى مدح الصاحب المذكور .\r\n2 - شيخ محمد على بن شيخ أبى طالب زاهدى گيلانى ( 1103 - 1181 ) .\r\n3 - سيد ابو القاسم ، احمد بن محمد حسنى حسينى اصفهانى . وى كتابى دارد به نام رسالة الارشاد فى احوال الصاحب بن عباد كه در سال 1259 تأليف كرده است .\r\n4 - استاد خليل مردم بك . وى كتاب مفصّلى در چهار جزء دربارهء پيشوايان چهارگانهء ادب تأليف نموده است كه جزء چهارم آن در دويست و پنجاه و دو صفحه به صاحب بن عباد اختصاص دارد . اين كتاب در مطبعهء ترقى دمشق چاپ شده است .\r\nبا وجود اين شهرت جهانگير ، تنها وظيفه‌اى كه بر عهدهء ماست ، آوردن چكيده و خلاصهء اين كتب است كه به طور اجمال ، آمارى از فضل سرشار او به قلم آيد .\r\nصاحب در شانزدهم ذيقعدهء سال 326 در يكى از آباديهاى اصطخر فارس و يا در طالقان ديده به جهان گشود . علم و ادب را از پدرش آموخت و از ابو الفضل ، ابن العميد و ابو الحسين ، احمد بن فارس لغوى و ابو الفضل ، عباس بن محمد نحوى ، ملقب به عرام و ابو سعيد سيرافى و ابو بكر ، ابن مقسم و قاضى ابو بكر ، احمد بن كامل بن شجره و عبد اللّه بن جعفر بن فارس ؛ افزون بر اينكه از دو تن اخير حديث نيز فراگرفته است .\r\nسمعانى مىنويسد : حديث را از مشايخ اصفهان و بغداد و رى فراگرفت و به ديگران\r\n\r\n","description":"","footnote":"","page_name":" 55 ","page_number":65},
  {"content":"\r\n\r\nفرا ياد داد و همواره تحريص مىكرد كه حديث بياموزند و بنويسند . ابن مردويه آورده است كه او خود از زبان صاحب شنيد كه مىگفت : هركه حديث ننويسد ، شيرينى اسلام را احساس نخواهد كرد .\r\nچون در مجلس حديث ، براى املا و ديكته حاضر مىشد ، جماعت انبوهى به استماع مىنشستند و ناچار هفت نفر بلندگوى صدا به صدا حديث را به گوش آخرين قسمت اجتماع مىرساندند .\r\nاز اين‌رو ، محدثان زيادى از او استماع حديث كرده و احاديث نخبهء فراوانى را نوشته‌اند ، از جمله : قاضى عبد الجبار ، شيخ عبد القاهر جرجانى ، ابو بكر ، ابن المقرى قاضى ابو طيب طبرى ، ابو بكر ، ابن على ذكوانى و ابو الفضل ، محمد بن محمد بن ابراهيم نسوى شافعى كه هريك استوانهء حديث و كلام به شمار مىروند .\r\nعلاوه بر اين ، نبوغ علمى و مهارت او در فنون ادب تا آنجا شهرت يافت و مورد گواهى حاضران و غايبان قرار گرفت كه شيخ بهاء الدين عاملى در رسالهء غسل الرجلين و مسحهما او را از علماى شيعه دانسته و در شمار ثقة الاسلام كلينى ، شيخ صدوق ، شيخ مفيد ، شيخ طوسى و شهيد و امثال آنان آورده است ؛ علامه مجلسى اول در حواشى نقد الرجال به عنوان افقه الفقهاء از او ياد كرده و در جاى ديگر از رؤساى اهل حديث و كلامش شناخته است ، و شيخ حر عاملى در امل الآمل او را با عناوين محقق ، متكلم والامقام و گرانقدر در علم ستوده است .\r\nاز طرف ديگر ، ثعالبى در كتابش فقه اللغة ، صاحب را از پيشوايانى شمرده كه سخندانى و سخن‌سنجى آنان سند و گواه استنباط ادبى و از هرجهت مورد اعتماد بوده است ، مانند ليث ، خليل ، سيبويه ، خلف احمر ، ثعلب احمثى ، ابن كلبى ، ابن دريد ؛ و به همين جهت ، انبارى او را از علماى لغت دانسته و براى او در كتاب طبقات الادباء النحاة فصلى باز كرده است ؛ سيوطى در بغية الوعاة كه در طبقات لغويان و نحويان به رشتهء تحريرش درآورده ، از او ياد كرده است ، و علامه مجلسى در پيشگفتار بحار الانوار ، به عنوان پرچمدار علم لغت و عروض و عربيت در صفوف اماميه معرفى كرده است .\r\nابن جوزى مىنويسد : صاحب با دانشمندان و اديبان مراوده داشت و بدانها مىگفت :\r\n\r\n","description":"","footnote":"","page_name":" 56 ","page_number":66},
  {"content":"\r\n\r\nروز چون پادشهانيم و شب چون برادران . از محدثان فرامىگرفت و به ديگران املا مىنمود . ابو الحسن ، على بن محمد طبرى ، معروف به كيا ، از زبان ابو الفضل ، زيد بن صالح حنفى مىگفت : صاحب بن عباد موقعى كه تصميم به املاى حديث گرفت ، در منصب وزارت كار مىكرد ؛ روزى طيلسان پوشيده و تحت الحنك بسته ، در هيأت اهل علم برون شد و گفت : آيا پيش‌كسوت بودن مرا در علم و دانش قبول داريد ؟ همگان بدان اعتراف كردند . بعد گفت : من به شغل وزارت اندرم و آنچه از كودكى تاكنون ، مصرف خرج و انفاق خود كرده‌ام ، همه از مال پدر و جدّم بوده است ؛ با وجود اين ، نمىگويم از مظلمه و حق‌كشى معصوم بوده‌ام ، اينك من خدا را و سپس شما را گواه مىگيرم كه از هرگناهى بازگشته‌ام و به مغفرت و عنايت الهى پناه مىبرم . آنگاه براى خود خانه‌اى انتخاب كرد و نام آن را « خانهء توبه » نهاد و يك هفته در آن اعتكاف جست و بعد از آنكه امضاى فقها را به راستى و درستى توبهء خود جمع‌آورى نمود ، بر مسند املا نشست و جمع كثيرى در محضر او گرد آمدند تا آنجا كه يك بلندگوى كافى نبود ، بلكه شش نفر ديگر صدا به صدا سخن او را به اطراف مجلس مىرساندند و حتى بزرگانى مانند قاضى عبد الجبار حديث او را يادداشت كرده‌اند . ضمنا صاحب ، هرساله پنجهزار دينار به بغداد مىفرستاد تا ميان فقها و اهل ادب تقسيم شود و هيچگاه در اجراى حق الهى ، ملامت مردم را به چيزى نمىگرفت . « 1 »\r\nجمعى از پرچمداران علم و تكسواران ادب به خاطر بزرگداشت مقام صاحب و ارج نهادن بر نبوغ او ، تأليفات علمى خود را به نام او نوشته و اهدا كرده‌اند ، از جمله :\r\n1 - شيخ صدوق ، ابو جعفر قمى : عيون اخبار الرضا .\r\n2 - حسين بن على بن حسين بن موسى بن بابويه قمى : نفى التشبيه . در كتاب لسان الميزان :\r\n2 / 306 به نقل از فهرست النجاشى چنين آمده است ، ولى در فهرست النجاشى 50 بعد از اينكه كتاب نفى التشبيه را ياد كرده ، مىنويسد : تأليف ديگرى دارد كه به نام صاحب بن عباد نوشته است .\r\n3 - شيخ حسن بن محمد قمى : تاريخ قم .\r\n\r\n\r\n","description":"","footnote":"\r\n( 1 ) . المنتظم : 7 / 180 .\r\n","page_name":" 57 ","page_number":67},
  {"content":"\r\n\r\n4 - ابو الحسن ، احمد بن فارس رازى لغوى : الصاحبى .\r\n5 - قاضى عبد العزيز جرجانى : التهذيب .\r\n6 - ابو جعفر ، احمد بن ابى سليمان ، داود صواف مالكى : الحجر . وى اين كتاب را كه در شناخت سنگ و اسامى آن تأليف كرده بود ، به خدمت صاحب ارسال داشت و صاحب گفت : ردوا الحجر من حيث جاء « 1 » : سنگ را به جاى اولش برگردانيد ، آنگاه هديه را پذيرفت و مؤلف را عطا بخشيد . اين مطلب را ابن فرحون در كتاب الديباج المذهب 36 ياد كرده است .\r\n\r\nتأليفات صاحب\r\nصاحب بن عباد تأليفاتى در علم و ادب دارد كه از آثار جاويدان اوست ، از جمله :\r\n1 - اسماء اللّه و صفاته .\r\n2 - نهج السبيل ، در اصول .\r\n3 - الامامة فى تفضيل امير المؤمنين عليه السّلام .\r\n4 - الوقف و الابتداء .\r\n5 - المحيط فى اللغة . فرهنگ عربى در ده جلد . « 2 »\r\n6 - الزيدية .\r\n7 - المعارف ، در تاريخ .\r\n8 - الوزراء .\r\n9 - القضاء و القدر .\r\n10 - الروزنامجه . ثعالبى در يتيمة الدهر از آن نقل مىكند .\r\n11 - اخبار ابى العيناء .\r\n12 - تاريخ الملك و اختلاف الدول .\r\n\r\n\r\n","description":"","footnote":"\r\n( 1 ) . اين جمله ، مثلى است مأخوذ از كلمات قصار گهربار امام على عليه السّلام . ر ك : نهج البلاغة - به اهتمام دكتر صبحى الصالح 530 ، حكمت شمارهء 314 . ( و )\r\n( 2 ) . اين نقل از معجم الادباء است ، اما صاحب كشف الظنون آن را هفت جلد مىشمارد .\r\n","page_name":" 58 ","page_number":68},
  {"content":"\r\n\r\n13 - الزيديين .\r\n14 - جوهرة الجمهرة . اين كتاب چكيدهء جمهرهء ابن دريد است .\r\n15 - الاقناع ، در عروض .\r\n16 - نقض العروض .\r\n17 - ديوان رسايل ، در ده جلد .\r\n18 - الكافى فى الرسايل و فنون الكتابة .\r\n19 - اعياد و فضايل النيروز .\r\n20 - ديوان شعر .\r\n21 - الشواهد .\r\n22 - التذكرة .\r\n23 - التعليل .\r\n24 - الانوار .\r\n25 - الفصول المهذبة للعقول .\r\n26 - رسالة الابانة عن مذهب اهل العدل .\r\n27 - رسالة فى الطب .\r\n28 - رسالة فى الطب . اين رساله غير از رسالهء پيشين است .\r\n29 - الكشف عن مساوى شعر المتنبى . اين رساله بيست و شش صفحه دارد و در مصر به طبع رسيده است . ثعالبى در يتيمة الدهر مىنويسد : چون صاحب ، اين رساله را نگاشت ، قاضى ابو الحسن ، على بن عبد العزيز جرجانى كتابى به نام الوساطة بين المتنبى و خصومه فى شعره پرداخت و يكى از ادباى نيشابور در اين زمينه سرود :\r\n- اى قاضى كه كتابهايت در دسترس است و خانه‌ات دور .\r\n- كتاب الوساطة در زيبايى ، نسبت به زيورى كه از مفاخر ادب به گردن آويخته‌اى ، چون گوهر ميانين است .\r\n30 - رسالة فى فضل سيّدنا عبد العظيم الحسنى . اين اثر در فضايل حضرت عبد العظيم ، آن امامزادهء مدفون در رى است .\r\n\r\n","description":"","footnote":"","page_name":" 59 ","page_number":69},
  {"content":"\r\n\r\n31 - السفينة . ثعالبى در يتيمة الدهر از آن نام برده است .\r\n32 - كتاب مفرد فى ترجمة الشافعى . اين كتاب در شرح حال محمد بن ادريس ، پيشواى فرقهء شافعى نوشته شده و در الكواكب الدرية 263 نيز از آن ياد شده است .\r\nضمنا استاد حسين على محفوظ كاظمى به طور شفاهى اظهار مىداشت كه از تأليفات صاحب بن عباد ، به نسخهء اين چند رساله دست يافته است :\r\n1 - الفصول الادبية و المراسلات العبادية . اين رساله در پانزده باب ترتيب يافته و هربابى پانزده فصل دارد . نسخهء آن در تاريخ 628 نوشته شده است .\r\n2 - رسالة فى الهداية و الضلالة . اين رساله به خط كوفى است كه از روى نسخهء مؤلف نوشته شده و با خط مؤلف زيور يافته است .\r\n3 - الامثال السائرة من شعر ابى الطيب المتنبى . اين رساله داراى 372 بيت است و نسخهء آن به خط باخرزى در تاريخ 434 نوشته شده است .\r\nخوانندهء گرامى كاملا توجه دارد كه نويسندهء اين كتابهاى متنوع علمى بايد يكى از رجال برجستهء تاريخ و نوابغ دهر باشد كه در هرفنى از فنون علمى دست داشت و مراتب عالى فضل و كمال را يكى پس از ديگرى طى كرد . از اين‌روست كه صاحب را فيلسوف ، متكلم ، فقيه ، محدث ، مورخ ، لغوى ، نحوى ، اديب ، نويسنده و شاعر مىبينيم .\r\nشما فكر مىكنيد شخصيت ادبى و موقعيت علمى اين يگانهء دهر كه فنون پراكنده را در سينهء خود جاى داده و در رشته‌هاى مختلف علمى و ادبى تأليفاتى به يادگار نهاده است ، در چه مقامى قرار دارد ؟ جز اين است كه او را در اوج فضايل مىيابيم كه به حق و شايستگى ، آوازه‌اش در جهان علم پيچيده و نامش با فلك گردان ، اقطار كيهان را درنورديده است .\r\nصاحب را كتابخانه‌اى پرارج و گرانبها و بس بزرگ بود كه چون حاكم خراسان ، نوح بن منصور سامانى ، پيكى به خدمت وى گسيل داشت و به دربار خود دعوتش كرد و منصب وزارت همراه با عطاياى فراوان به دو پيشنهاد نمود ، در مقام معذرت برآمد و چنين گفت :\r\nچگونه مىتوانم اموال خود را با باروبنهء سنگين حركت دهم ، در صورتى كه تنها دفاتر\r\n\r\n","description":"","footnote":"","page_name":" 60 ","page_number":70},
  {"content":"\r\n\r\nو وسايل و كتب علمى من بر چهارصد شتر و بلكه بيشتر حمل بايد شد .\r\nدر معجم الادباء از ابو الحسن بيهقى نقل شده كه مىگفت : كتابخانه‌اى كه در رى وجود دارد ، گواه صادقى بر صحّت گفتار صاحب است ، چه پس از آنكه سلطان محمود بن سبكتكين قسمتى از كتابخانهء رى را سوزانيد ، من آن كتابخانه را وارسى كردم و ديدم كه فهرست كتابخانه در ده جلد تدوين يافته است .\r\nجريان از اين قرار بوده است كه چون سلطان محمود وارد رى شد ، به دو گفتند : اينها همه كتابهاى رافضيان و اهل بدعت است و او هم دستور داد كتابهاى كلامى را جدا كرده همه را سوزاندند .\r\nاز اين سخن بيهقى چنين برمىآيد كه عمدهء كتبى كه سوخته شده ، كتابهاى صاحب بوده است . « 1 » آرى ، دست جور و ستم ، اين گونه با آثار شيعه و مفاخر ادبى و علمى آنان بازى كرده است .\r\nبارى ، خزانه‌دار اين كتابخانه و سرپرست آن ، ابو بكر ، « 2 » محمد بن ابراهيم بن على مقرى ( م 381 ) و ابو محمد عبد اللّه بن حسن اصفهانى خازن بوده‌اند .\r\n\r\nوزارت ، سماحت و مديحه‌سرايان\r\nابو بكر خوارزمى گويد : صاحب ، در دامن وزارت پرورش يافته و همان را از پدران خود به ارث برده است ، چنان كه ابو سعيد رستمى درباره‌اش گويد :\r\n- منصب وزارت را پشت‌درپشت به ارث برده ، چون سند روايت كه به هم پيوسته است .\r\n- عبّاد از عباس راوى وزارت گشته است و اسماعيل از عباد .\r\nاو اول وزيرى است كه به عنوان « صاحب » لقب يافت . ابتدا چون در مصاحبت ابو الفضل ، ابن العميد بود ، به دو ، صاحب ابن العميد مىگفتند ، بعدها كه خود متولى مقام وزارت گشت ، اين لقب بر او ماند . همچنين صابى در كتاب التاجى مىنويسد : بدين جهت او را صاحب گفتند كه از كودكى در مصاحبت مؤيد الدوله فرزند بويه بود و وى صاحبش\r\n\r\n\r\n","description":"","footnote":"\r\n( 1 ) . همچنين معلوم مىشود كه كتابخانهء صاحب ، اصل و اساس كتابخانهء رى بوده است . ( م )\r\n( 2 ) . شرح حال او را در الوافى بالوفيات - تأليف صفدى : 1 / 341 مىتوان از نظر گذراند .\r\n","page_name":" 61 ","page_number":71},
  {"content":"\r\n\r\nناميد و اين لقب ادامه يافت تا بدان مشهور گشت . از آن پس ، هركس به مقام وزارت مىرسيد ، صاحب نام مىگرفت .\r\nابتدا از حدود سال 347 تا سال 366 به عنوان منشى و دبير در خدمت مؤيد الدوله مشغول كار شد ، در سال 347 با او به بغداد رفت ، در سال 366 به وزارت انتخاب شد و تا سال وفات مؤيد الدوله ، يعنى 373 بر سر كار باقى ماند . بعد از او برادرش فخر الدوله ، صاحب را به وزارت برگزيد . صاحب با او به رى آمد كه مركز حكومتش بود و از هيچ كوششى در خدمتگزارى و توسعهء حكومت او خوددارى نكرد .\r\nياقوت حموى گويد : صاحب ، پنجاه دژ در اطراف حوزهء حكومتى گشود و به فخر الدوله تسليم كرد كه حتى ده دژ آن در دوران حكومت پدر و برادرش فتح نشده بود .\r\nصاحب به دوران وزارتش ، در مردم‌نوازى كوشا بود و علما و شعرا از عطاى فراوان ، نعمت سرشار و نوال بىپايانش بهره‌مند مىشدند .\r\nثعالبى از زبان عون بن حسين مىگويد : روزى در خزانه‌دارى خلعتهاى صاحب بودم و دفتر آمارى را كه در اختيار دوستم بود ، ملاحظه كردم و ديدم تعداد عمامهء خزى كه در زمستان آن سال ، به علويان و فقيهان و شاعران خلعت داده ، غير از خلعتهاى خدمتكاران و حاشيه‌نشينان ، هشتصد و بيست طاقه بوده است .\r\nاز اين گذشته ، صاحب هرسال پنج هزار دينار به فقها و ادباى بغداد به رسم هديه اعطا مىنمود و صله و صدقات و خيرات او در ماه مبارك رمضان ، با آنچه در ساير ماه‌هاى سال انفاق مىشد ، برابرى مىكرد . هيچ‌كس در ماه رمضان بر او وارد نمىگشت - هركه مىخواست بوده باشد - جز اينكه بعد از افطار از خانهء او خارج مىشد و همه شب ، حدود هزار نفر در آنجا افطار مىكردند . « 1 »\r\nدوران صاحب ، پربركت‌ترين دورانى بود كه بر اهل علم و ادب گذشت . وى نه‌تنها اهل فضل را مقرب مىداشت ، بلكه به ترغيب آنان در نشر آثار گرانبهايشان مىپرداخت ، تا آنجا كه بازار علم و دانش رونق گرفت ، دانشورى و دانش‌پرورى رواج يافت و دانش‌پژوهان و دانش‌اندوزان بىشمار گشتند .\r\n\r\n\r\n","description":"","footnote":"\r\n( 1 ) . يتيمة الدهر : 3 / 174 .\r\n","page_name":" 62 ","page_number":72},
  {"content":"\r\n\r\nصاحب در برابر هراثر نفيس و رسالهء شيوا ، بدره‌هاى زر و كيسه‌هاى سيم نثار مىكرد و در اثر جود سرشار و كرم بىانتها و نوال بىكرانش ، پانصد شاعر او را ثناخوان و مديحه‌سرا گشتند كه قصايد آنان زينت‌بخش دواوين و فرهنگهاى رجال است .\r\nياقوت حموى از قول ابن بابك و او از زبان خود صاحب چنين نقل مىكند : خدا مىداند كه من با صد هزار قصيدهء عربى و فارسى مورد ستايش قرار گرفته‌ام .\r\nآرى ، همين قصايد بىشمار آنچنان نام صاحب را در صفحات تاريخ جاويدان ساخت كه نه يادش فراموش مىشود و نه شعلهء عظمت و شخصيتش با گذشت روزگاران خاموش مىگردد .\r\nنام شاعرانى كه او را ثنا گفته‌اند ، بدين شرح است :\r\n1 - ابو القاسم زعفرانى ، عمر بن ابراهيم عراقى . او چند قصيده در ثناى صاحب دارد ، از جمله قصيدهء نونيه‌اى كه سرآغازش چنين است :\r\n- دگران مال و دولت اندوزند و در اثر حرص و آز گنجينه مىسازند .\r\n- و تو كه فرزند عبادى و اميد همگان ، عطا و بخشش را وسيلهء نام نيك ساخته‌اى .\r\n2 - ابو القاسم عبد الصمد بن بابك . وى صاحب را با قصيده‌اى بدين مطلع ستوده است :\r\n- زيورآلات گردنش را از ستارهء جوزا خلعت گرفته ، همان مرواريدهاى آبدار كه از لمعان به رقص آمده است .\r\n3 - ابو القاسم ، عبد العزيز بن يوسف وزير . او از آل بويه است و قصيده‌اى دارد كه اين دو بيت از آن جمله است :\r\n- مىگويم و دلم در سايهء وجودت خيمه زده و جسمم در گرو باد صباست و شترانى كه يدك مىكشند .\r\n- اشتياق مهار شترم را به سوى « صاحب » مىكشد ، ولى شتران سركش با من سر نزاع دارند .\r\n4 - ابو العباس ضبى وزير ( م 398 ) . وى يكى از شعراى غدير است كه شعرش همراه شرح حالش خواهد آمد . او چند قصيده در ثناى صاحب دارد .\r\n\r\n","description":"","footnote":"","page_name":" 63 ","page_number":73},
  {"content":"\r\n\r\n5 - ابو القاسم ، على بن قاسم كاشانى . وى منشى و نويسنده بود و قصيده‌اى پرداخت و به خدمت صاحب گسيل داشت كه آغازش اين است :\r\n- آنگاه كه توده‌هاى ابر با صداى رعد آسمان را به غلغله آرد و برق در اكناف آن بدرخشد .\r\n6 - ابو الحسن ، محمد بن عبد اللّه سلامى عراقى ( م 394 ) . او قصيده‌اى در ثناى صاحب دارد كه مطلع آن چنين است :\r\n- افسون ملامتگر باعث شد يا نيرنگ رقيب كه سرخى شرم از دل برخاسته ، بر چهره نشيند .\r\nسلامى چكامهء ديگرى در ستايش صاحب دارد كه در بحر رجز سروده است :\r\n- آن قرار و پيمان كه با دست و زبان صاحب بسته شود ، وزراى ديگر بازگشودن نتوانند .\r\n- چه نسبت گوسفند پروار را با شير شكار ؟ و آيا حوض آب با درياى متلاطم برابر است .\r\n- از ميان نيك‌روزيها و سعادتها من به اين آرزو دل بسته‌ام كه صاحب بن عباد هميشه و همواره برايم باقى بماند .\r\n7 - قاضى ابو الحسن ، على بن عبد العزيز جرجانى ( م 392 ) . وى قصيده‌اى در ستايش صاحب دارد كه اين ابيات از آن جمله است :\r\n- آيا از وداع معشوق كه بازگشتى ، آتش فراق تاروپودت را نسوخته است ؟\r\n- يا سيل اشك از چشمانت سرازير نيست ، گويا كه دست جود و بخشش اسماعيل در كنار آن است .\r\n- اى بزرگمردى كه مجد و بزرگوارى با همت تو ، حاجت خود را از زمانه گرفت .\r\n- روزى مردم با دو دست مباركت تقسيم شده است ؛ از اين‌رو ، نامت ابو القاسم گشت .\r\nهمين شاعر قصايد ديگرى هم در مدح صاحب سروده است .\r\n8 - ابو الحسن ، على بن احمد جوهرى جرجانى . او يكى از شعراى غدير است كه شعرش همراه شرح زندگىاش خواهد آمد . قصايد فراوانى در مدح صاحب ساخته به نامهاى همزيه ، رائيه ، فائيه ، بائيه و جز آنها با قافيه‌هاى ديگر .\r\n9 - ابو الفياض ، سعد بن احمد طبرى . وى چند قصيده در مدح صاحب دارد ، از جمله\r\n\r\n","description":"","footnote":"","page_name":" 64 ","page_number":74},
  {"content":"\r\n\r\nميميه‌اى كه آغازش چنين است :\r\n- اشك رخسار ، از آتش درون حكايت دارد ، نه سخن و ادعا ؛ اشك گواه صادق است و سخن مورد ترديد .\r\n10 - ابو هاشم ، محمد بن داود بن احمد بن داود بن ابى تراب ، على بن عيسى بن محمد بطحائى بن قاسم بن حسن بن زيد بن حسن بن على بن ابى طالب عليه السّلام ، معروف به علوى طبرى . او اشعار فراوانى در ثناى صاحب سروده و صاحب هم اشعارى در ستايش او گفته است .\r\n11 - ابو بكر ، محمد بن عباس خوارزمى . وى قصايدى در ستايش صاحب دارد كه در يكى از آنها مىگويد :\r\n- آن كه با كردارش مكتب توحيد و عدل را يارى كرد و خصال ستوده‌اش در خواب‌رفتگان وادى غفلت را براى كسب عظمت هشيار ساخت .\r\n- آن كه واداشت تا مردم نيك ، در طلب نيكوكارى برآيند ، ديرزىاى مرغزارى كه مردم آن كوچ كردند .\r\n12 - ابو سعد ، نصر بن يعقوب . او را در ثناى صاحب ، قصيده‌اى است بدين مطلع :\r\n- روا نمىدارد كه من در فكر شبهاى عزيز خود باشم و من از عاقبت آن بيمناكم كه شبهاى خود را وقف وجود او سازم .\r\n13 - سيد ابو الحسين ، على بن حسين بن على بن حسين بن قاسم بن محمد بن قاسم بن حسن بن على بن ابى طالب عليه السّلام . وى داماد صاحب است و قصيده‌اى خالى از حرف « واو » در شصت بيت سروده و صاحب را بدان ستوده است . ثعالبى در يتيمة الدهر بيست بيت از آن را آورده و مؤلف الدرجات الرفيعة چهارده بيت را كه سرآغازش اين است :\r\n- درخششى كه مرا به ياد معشوقه‌ها افكند و اينك اشك بر رخسارم روان است .\r\n14 - ابو عبد اللّه ، حسين بن احمد ، مشهور به ابن حجاج بغدادى ( م 391 ) . او يكى از شعراى غدير است كه قصيده‌اش همراه شرح حالش خواهد آمد . او را در مدح صاحب دو قصيدهء فائيّه است و يك چكامهء نونيّه بدين مطلع :\r\n- اى نكوهشگر ، من خودم به سوى نابودى روانم .\r\n\r\n","description":"","footnote":"","page_name":" 65 ","page_number":75},
  {"content":"\r\n\r\n- ولى داستانم ، شايسته است كه زيور تاريخ گردد .\r\n15 - ابو الحسن ، على بن هارون بن منجم . او قصيده‌اى دارد كه بارگاه صاحب را بدان ستوده است .\r\n16 - شيخ ابو الحسن بن ابى الحسن . وى متصدى چاپار و پسر عمهء صاحب است . در قصيده‌اى بناى باشكوه صاحب را كه در اصفهان ساخته و بدانجا منتقل گشته بود ، مىستايد :\r\n- خانه‌اى كه اساسش بر عزت و قدرت نهاده شده و منزلگاه اخلاق ستوده و جايگاه بزرگى و والايى است .\r\n17 - ابو الطيب كاتب . او هم قصيده‌اى در ستايش همان بنا دارد كه با اين بيت شروع مىگردد :\r\n- خانه‌اى كه چرخ زمانه بر محور آن چرخد و خاك و خشتش با آسمان برابر آيد .\r\n18 - ابو محمد ، ابن المنجم . وى رائيه‌اى دارد كه بدان بارگاه صاحب را ستوده است .\r\n19 - ابو عيسى ، ابن المنجم . او صاحب و بارگاهش را چنين مىستايد :\r\n- بارگاهى كه پرتوش بر جهان تابيده است و اگر بغداد هم مىتوانست به دستبوس آن مىآمد .\r\n20 - ابو القاسم ، عبيد اللّه بن محمد بن معلى . وى نيز خانهء صاحب را با قصيده‌اى بدين مطلع ستايش كرده است :\r\n- مرا در آرزوى زيارت آن بارگاه - گرچه به ظاهر شكيبايى و رزم - عشقى جانكاه است و اشتياقى جگرسوز .\r\n21 - ابو العلاى اسدى . او در ضمن قصيده‌اى صاحب را ستوده و بارگاهش را با اين سرآغاز وصف مىكند :\r\n- خوش زى كه اينجا خانهء خلد است و زندگى در آن با نعمت و فراوانى همراه .\r\n22 - ابو الحسين غويرى . وى چند سروده در مدح صاحب دارد ، از جمله قصيده‌اى كه بدان خانه‌اش را در اصفهان ستوده است ، با اين سرآغاز :\r\n- بارگاهى كه جولانگاه بخشش و نوال است ، چون فلك كه مدار آن بر سعادت استوار\r\n\r\n","description":"","footnote":"","page_name":" 66 ","page_number":76},
  {"content":"\r\n\r\nباشد .\r\n23 - ابو سعيد رستمى ، محمد بن محمد بن حسن اصفهانى . او صاحب را با چند قصيده ستوده ، از جمله لاميه‌اى دارد كه در آن چنين مىگويد :\r\n- شايسته است كه سى تن شاعر كامروا گردند و شاعرى مانند من محروم ماند ؟\r\n- اين بدان ماند كه به « عمرو » واو اضافه دهند و از الف در نام خدا « بسم اللّه » مضايقه كنند .\r\n24 - ابو محمد ، عبد اللّه بن احمد خازن اصفهانى . وى چند قصيده در مدح صاحب دارد .\r\n25 - ابو الحسن ، على بن محمد بديهى . او كسى است كه صاحب دربارهء وى چنين سروده است :\r\n- تو كه بايد پنجاه سال بينديشى تا يك شعر بسرايى ، چرا خود را بديهه‌سرا مىخوانى ؟\r\nاين شاعر قصايدى پرداخته است ، از جمله لاميه‌اى بدين مطلع :\r\n- اينك كه سر به طاعت عشق سپردى ، پند ناصح را به چيزى مخر . آن كه عشق را نكوهش كند ، چه عيبى بر آن تواند بست ؟\r\n26 - ابو ابراهيم ، اسماعيل بن احمد شاشى عامرى . او نيز چند مديحه دربارهء صاحب سروده ، از جمله بائيه‌اى با اين سرآغاز :\r\n- به آسمانها برشديم ، گفتند : ستارهء رخشان آمد ، به ميدان نبرد تاختيم ، گفتند : شمشير بران آمد .\r\n27 - ابو طاهر ، ابن ابى الربيع عمرو بن ثابت . وى چكامه‌اى چند در مدح صاحب دارد ، از جمله قصيده‌اى جيميّه .\r\n28 - ابو الفرج ، حسين بن محمد بن هندو . او هم چند سروده در ثناى صاحب دارد ، از جمله قصيده‌اى با اين مطلع :\r\n- رواست كه به خاطر آن معشوقه آتش درون شعله كشد و اشك ديدگانم چون مرواريد غلطان نثار شود .\r\n29 - عميرى ، قاضى قزوين . وى چند كتاب ، خدمت صاحب اهدا كرده و اين دو شعر\r\n\r\n","description":"","footnote":"","page_name":" 67 ","page_number":77},
  {"content":"\r\n\r\nرا همراه آن ارسال داشته است :\r\n- عميرى ، بردهء كافى الكفاة است ، گر چه در شمار اعيان قضات است .\r\n- با اهداى چند كتاب نفيس و فرد ، شرط خدمتگزارى و ادب را بجا آورد .\r\nصاحب دو بيت سروده و آن را در رقعه‌اى گسيل داشته است :\r\n- از كتب اهدايى ، يك كتاب را پذيرفتيم و ما بقى را بلادرنگ برگشت داديم .\r\n- من هديهء فراوان را غنيمت نمىشمارم : منش من اين است كه مىگويم : بگير نه ، بياور .\r\n30 - ابو رجاء اهوازى . او موقعى كه صاحب به اهواز رفته بود ، با چكامه‌اى ثنايش گفت .\r\n31 - ابو منصور ، احمد بن محمد لجيمى دينورى . وى چكامه‌اى در ثناى صاحب دارد .\r\n32 - ابو النجم ، احمد دامغانى معروف به شصت كله ( م 432 ) . او هم قصيده‌اى به زبان فارسى در مدح صاحب سروده است .\r\n33 - شريف رضى . او يكى از شعراى غدير است كه شعرش همراه شرح حال او خواهد آمد . وى صاحب بن عباد را با قصيدهء داليه‌اى در سال 375 ثنا گفته ، ولى آن را گسيل نداشته و قصيدهء ديگرى به سال 385 پيش از درگذشت صاحب ساخته و آن را به محضرش ارسال داشته است .\r\n34 - قاضى ابو بكر ، عبد اللّه بن محمد بن جعفر اسكى . او نيز چكامه‌اى در مدح صاحب دارد .\r\n35 - ابو القاسم ، غانم بن محمد بن ابى العلاء اصفهانى . وى چند چكامه دربارهء صاحب دارد كه برخى در ستايش و بعضى در سوك او سروده شده است . ثعالبى در تتميم يتيمة الدهر گويد : روزى با صاحب دوش‌به‌دوش مىرفتند . صاحب پيشنهاد كرد تا در وصف مركبى كه به زير ران داشت ، شعرى بسرايد ، و او بدون تأمل گفت :\r\n- سمندى اصيل كه باد صبا از سفاهت ، با او به مسابقه برخاست ، ولى به گردش نرسيد .\r\n- سپيدى رنگش از سپيدى خورشيد سبق برده و با سنبك خود سنگ‌برسنگ مىكوبد .\r\n36 - ابو بكر ، محمد بن احمد يوسفى زوزنى . او قصيده‌اى در مدح صاحب ساخته كه اين ابيات از آن قصيده است :\r\n\r\n","description":"","footnote":"","page_name":" 68 ","page_number":78},
  {"content":"\r\n\r\n- زمانه سپاه خود را تجهيز كرد و ما با دعا و زارى به درگاه حق ، به استقبال آن شتافتيم .\r\n- اى سالار زمانه ! شبهاى سياه ، دلها را در غم عشق فروبرد .\r\n- حوادثى كه بايد كاخ عظمت او را ويران سازد ، مايهء استحكام و استوارى آن گشت .\r\nو در قصيدهء ديگرى چنين سروده است :\r\n- درود بر آن معشوقه آنگاه كه با نرگس چشمش اشارت كرد ، چشمان من از خون خضاب گرفت .\r\n37 - ابو بكر ، يوسف بن محمد بن احمد جلودى رازى . وى در ضمن قصيده‌اى مىگويد :\r\n- بوستانهايى كه گويا صاحبِ جوانمرد ، هرماهه با ابر جود و بخشش سيرابشان كرده يا از طبع خرم و خندان خود بنيادشان را نهاده است .\r\n- تاريكى مشكلات را با انديشهء خود مىزدايد ، چنان كه صبح صادق با پرتو خود تاريكى شب را .\r\nو از جمله :\r\n- ابرى به جود و بخشش چون دست راستش و شبى به شدت و سختى چون سطوتش و برقى در سوزندگى و جهندگى چون شمشيرش و شكافى در وسعت همچون فضل و كرمش .\r\n38 - ابو طالب ، عبد السّلام بن حسين مأمونى ( م 383 ) . فريدوجدى در دائرة المعارف :\r\n6 / 20 گويد : وى صاحب را با چند قصيده ستوده كه سروده‌اش شگفت‌آور و تحسين‌برانگيز بوده است .\r\n39 - ابو منصور گرگانى . او در رقعه‌اى كه به خدمت صاحب گسيل داشت ، چنين نوشت :\r\n- با وزير كه مورد اميد است و با كافى الكفاة كه پناه همگان است ، بگوى :\r\n- كودكى در شبستان زندگىام طلوع كرد كه چون صبح مىدرخشد .\r\n- پيوسته در سايهء تو باشد ، سايهء عقل و كرامت .\r\n- تو خود او را با نامگذارى ، شرف بخش و با لقب دادن ، تاج بر سر نه .\r\n\r\n","description":"","footnote":"","page_name":" 69 ","page_number":79},
  {"content":"\r\n\r\nصاحب در زير رقعه نوشت :\r\n- گوا رايت باد گوارا ، خورشيد روزت باد و ماه شب .\r\n- او را محسن نام گذار و ابو الرجا بخوان .\r\n40 - أوسى . او قصيدهء بائيه‌اى در مدح صاحب سرود و در برابرش خواند ، چون بدين بيت رسيد :\r\n- چون به سويت تاختم ، ماديانم از ماه آسمان نعل بست و از ستارگان ميخ .\r\nصاحب به دو گفت : مهر ، مذكر است ، چرا مؤنث آوردى ؟ و از چه بدر آسمان را به نعل مانند كردى كه به نعل نمىماند ؟ اگر با هلال مانند ساخته بودى ، بهتر بود ، چه هلال بر هيأت نعل است .\r\nأوسى در پاسخ گفت : اما در باب تأنيث مهر ، چون مؤنث آن را كه مهره است ، منظور داشتم ، و اما تشبيه نعل به ماه آسمان ، چون نعل تمام كف به كار بسته بودم .\r\n41 - ابراهيم بن عبد الرحمن معرى . وى نيز صاحب را با قصيده‌اى ثنا گفته كه از آن جمله است :\r\n- حق چهره گشود و راه روشن گشت براى آن كس كه چشم دارد و بيند يا دل دارد و فهمد .\r\n- همان سان كه خورشيد از پس ابر چهره گشايد و جهان را به نور خود آرايد .\r\n- با سالار بزرگ ، صاحب ، شرق و غرب گيتى ، خندان و خرم گشت .\r\n42 - محمد بن يعقوب ، از پيشوايان علم نحو ، به خدمت صاحب نوشت :\r\n- با وزير بگو كه خداوندش بر نعمت پايدار دارد و قضا و قدر او را به خدمتگزارى مفتخر سازد .\r\n- بردهء خود را بركشيدى و فرزندى پسر به دو بخشيدى ، اينك او را با نامى از نامهاى عرب افتخار بخش .\r\n- اگر باز هم لطف فرموده با دادن لقب او را تشريف بخشى ، با كرم باران‌گونهء خود ، بوستان را خرم ساخته‌اى .\r\n- سايه‌ات پيوسته و گسترده باد كه از ميان پيوسته‌ها و گسترده‌ها بهترين است .\r\n\r\n","description":"","footnote":"","page_name":" 70 ","page_number":80},
  {"content":"\r\n\r\nو صاحب در كنار رقعه نگاشت :\r\n- نعمت فرزندت گوارا باد ! كه چون انس و بشر قرين خوشخويى و خوشرويى است .\r\nقدم نورسيده‌ات مباركباد كه چون شمشير فولادين برنده و تيز است . « 1 »\r\n43 - محمد بن على بن عمر . از بزرگان رى كه در محضر صاحب ، حديث فراگرفته و با قصيدهء رائيه‌اى او را ثناگستر شده است .\r\nادبا از صاحب بن عباد و ابو اسحاق صابى با لقب « صادين » ( دو صاد ) ياد كرده‌اند ؛ از جمله در چكامهء شيخ احمد بربير ( م 1226 ) كه در كتابش شرح جلى 283 ثبت آمده ، و منشى با نمكى را مىستايد :\r\n- قربان آن منشى گردم كه مرا بردهء خود ساخته و پيوسته چشمم به دو روشن است .\r\n- با غنچهء خندانش كه چون ميم است و خط رخسارش كه به شكل لام است شب تا صبح از خرمى صاحب و صابى نسخه‌بردارى مىنمايد .\r\n\r\nاشعار صاحب در شعائر مذهب\r\nصاحب ، با دوستان و آشنايان و خصوصا چكامه‌سرايانى كه او را ثنا گفته‌اند با نظم و نثر ، نامه‌نگارى داشته كه برخى از آن رسايل و منشآت در كتابهاى ادبى و فرهنگ رجال ثبت است و اشعار او چنان كه گفته شد ، در ديوانى گرد آمده و ما از ميان جواهر منظومش ، آنچه بسان مرواريد ، در رشتهء مذهب به نظم آمده عرضه مىكنيم .\r\nثعالبى از اشعار مذهبى صاحب اين دو بيت را مىنگارد :\r\n- دوستى على بن ابى طالب است كه راهبر همگان به سوى بهشت است .\r\n- اگر ترجيح او بر صحابه ، بدعت به شمار مىآيد ، پس نفرين خداى بر سنت باد . « 2 »\r\nوى نيز اين دو بيت را از او ياد كرده است :\r\n- بدكيشى گفت : معاويه خالوى تست : آن بهترين عموها و خالوها .\r\n- در واقع او خالوى همهء مؤمنين است ، گفتم : آرى خالوست ، ولى خالوى خالى از خير .\r\nفقيه حجاز ، كنجى شافعى ( م 658 ) و خوارزمى اين چند بيت او را ياد كرده‌اند :\r\n\r\n\r\n","description":"","footnote":"\r\n( 1 ) . دمية القصر : 1 / 301 .\r\n( 2 ) . يتيمة الدهر : 3 / 247 .\r\n","page_name":" 71 ","page_number":81},
  {"content":"\r\n\r\n- اى امير مؤمنان على مرتضى ! من دل در گرو تو دارم .\r\n- هرگاه زبان به ستايشت گشودم ، دشمن بدكيشت گفت : خلفاى اسبق را از ياد بردى .\r\n- كداميك مانند سرور من على ، زاهد و وارسته بود كه براستى دنيا را با سه طلاق رها كرد .\r\n- چه كسى براى تناول مرغ بريان دعوت گشت ؟ براى صدق دعوى ما همين بس است .\r\n- به عقيدهء شما وصى محمد مصطفى كيست ؟ وصى مصطفى بايد برگزيده باشد . « 1 »\r\nباز فقيه كنجى و سبط ابن جوزى و خود خوارزمى در كتابهاى خود چنين ياد كرده‌اند « 2 » :\r\n- دوستى رسول و خاندانش تكيه‌گاه من است ، پس چرا مشكلات زندگى به سعادت و نيكبختى ما روى خوش نشان نمىدهد .\r\n- اى پسر عم رسول ! اى برترين كسى كه رهبر جهانيان و سرور هاشميان بودى .\r\n- اى نادرهء دين ، اى يگانهء دهر ! منت گزار و ثناى اين بنده‌ات را گوش كن كه دين و آيينش تفضيل و برترى شما بر تمام جهانيان است .\r\n- آيا شمشيرى چون شمشير تو در اسلام كارآمد بوده است ؟ اگر حق‌شناسى كنند ، و اين خود فضيلت تابناكى است كه به تنهايى گواه مدعاست .\r\n- آيا چون علم تو ، علمى در اسلام وجود داشته است ؟ آن هنگام كه ديگران لغزيدند ، تو خود به اسرار دين راهبر شدى و راهبر ما گشتى ؟\r\n- آيا كسى چون تو مىشناسيم كه قرآن مجيد را با لفظ و معنى و هم تأويل و تنزيل ، گرد آورده و نگهبان باشد ؟\r\n- و چون رسول خدا به درگاه حق دعا كرد و تنها تو براى تناول مرغ بريان حاضر شدى ، آيا كسى همپايهء تو بود ؟\r\n- يا كسى در صدق و اخلاص همطراز تو بود كه مسكين و يتيم و اسير را بر خود ترجيح دادى و ايثار كردى و سورهء هل أتى در اين‌باره نازل گشت .\r\n\r\n\r\n","description":"","footnote":"\r\n( 1 ) . كفاية الطالب 81 ؛ المناقب 69 .\r\n( 2 ) . فقط از سه بيت اين اشعار در اعيان الشيعة ياد شده است .\r\n","page_name":" 72 ","page_number":82},
  {"content":"\r\n\r\n- آيا كسى در حد تو پايدار و شكيبا بود ، آن هنگام كه خيانت كردند و مرتكب رسواترين نيرنگها شدند و بالاخره در روز صفين ، گذشت آنچه گذشت ؟\r\n- و يا چون تو كسى مشكل‌گشايى كرد ؟ تا آنجا كه دردمندان از شوق فريادشان به آسمان برخاست كه اگر على نبود ، در اثر ندانم‌كارى نابود مىشديم .\r\n- بار پروردگارا توفيق زيارتشان را نصيب فرما ، چه مرغ دلم به سوى تربتشان پر مىكشد .\r\n- بارخدايا زندگى مرا در دوستى و محبت آنان خلاصه كن و روز حشر مرا با آنان برانگيز . آمين . آمين . « 1 »\r\nابن شهر آشوب از اين قصيده انتخاب ديگرى دارد و بعد از آوردن دو بيت اول آن چنين ياد مىكند :\r\n- تو پيشوايى و چشم همگان به سوى تست . هركه اين سخن را مردود شمارد ، براهين متقن را زير پا نهاده است .\r\n- آيا كسى در شب فراش ، چون تو فداكارى نمود كه جانت را نثار خاتم انبيا كردى ؟\r\n- آيا چونان فاطمهء زهرا ، سالار زنان كه همسر تو گشت ، زنى همتاى او بود تا زيور دگران شود ؟ اى زيور خاندان فاطمه !\r\n- و يا چون تو كسى يافت شد كه در حال ركوع ، انفاق كند ، آن هم انگشترى خاتم ؟\r\n- موقعى كه رسول خدا فرمود : اى مردم ثقيف ! سخن كوتاه كنيد و گرنه شيرمردى را كه همتاى من است به سويتان گسيل دارم كه جنگاورانتان را درو كند و زنان و فرزندانتان را به اسيرى آورد ! پرسيدند : و او كه باشد ؟ فرمود : آن كه نعلين مرا وصله مىزند ؟ آن پاره‌دوز تو بودى ، نه ديگران . البته ، اگر بىخردانه بر اين سخن نگذرند و مقام برترت را منكر نشوند .\r\n- آيا مانند دو شيربچه‌ات ، در عظمت و بزرگوارى يافت مىشود كه از نسل بزرگواران به عمل آمده‌اند ؟\r\nدر مناقب خوارزمى 105 و كفاية الطالب كنجى شافعى 243 و تذكرة الخواص 31 و مناقب ابن شهر آشوب و ساير معاجم ، قصيده‌اى از صاحب ياد شده كه در شمارهء ابيات\r\n\r\n\r\n","description":"","footnote":"\r\n( 1 ) . كفاية الطالب 192 ؛ تذكرة الخواص 88 ؛ المناقب 61 .\r\n","page_name":" 73 ","page_number":83},
  {"content":"\r\n\r\nآن اختلاف است . ما اين قصيده را با توجه به تمام روايات ، مىآوريم و ابياتى را كه رجال عامه روايت كرده‌اند ، با حرف « ع » مشخص مىسازيم :\r\n- به وسيله سرورانم آل « طه » ، جانم به آرزوى خود رسيد .\r\n- هر آنكه بر درجات بالا پاى نهاده ، به بركت رسول خدا بوده است .\r\n- و بركت فاطمه دخترش كه در فضيلت و شرف ، مانند پدرش مصطفى است .\r\nع - موقعى كه آتش جنگ شعله مىزد ، چه كسى چون على به ميدان مىتاخت ؟\r\nع - چه كسى شيران را شكار مىكرد ، موقعى كه شمشير تيز را از نيام برمىكشيد ؟\r\n- روزى كه شمشير راند و باز هم شمشير راند تا آنجا كه جوهر آن را ستود .\r\nع - چه كسى هرروز كشتار تازه‌اى مىكرد كه تاريخ به ياد ندارد ؟\r\nع - چقدر و باز هم چقدر با شمشير نازكش ، بر دهان غول جنگ كوبيد ؟\r\nع - روز بدر را به خاطر آوريد ، از جنگهاى ديگر سخن نمىگويم .\r\nع - يا جنگ احد را كه خورشيد رخشان آن ، على است .\r\nع - و يا نبرد با هوازن در حنين را كه ماه تابان آن ، على است .\r\nع - و پيش از روز حنين ، روز احزاب را كه شير بيشهء آن ، على است .\r\nع - به خاطر آوريد ، خون عمرو را كه ريخت ؟\r\nع - سورهء برائت را بخوانيد و به من بگوييد : چه كسى آن را بر مشركان تلاوت كرد ؟\r\nع - يا بگوييد : با زهرا كه تربتش پاك باد ، چه كسى همسر گشت « 1 » ؟\r\nع - از مرغ بريان ياد كنيد كه فضيلت آن جهانگير شد .\r\nع - يا بگوييد : بر قله‌هاى علم و دانش كه صعود كرد ؟\r\nع - داستان او ، داستان هارون است و موسى ، هردو را خوب درك كنيد .\r\nع - آيا در محبت على مرا با سفاهت نكوهش مىكنند ؟\r\nع - خويشى او را با پيامبر ناديده گرفتند و مقتضاى مودت را زير پا نهادند .\r\nع - اول نمازگزارى كه با تقوا زينت بست .\r\nع - خورشيد ، بعد از آنكه پرتوش ناپديد شد ، بر او بازگشت .\r\n\r\n\r\n","description":"","footnote":"\r\n( 1 ) . در مصادر اهل سنت چنين آمده : با زهرا چه كسى همسر گشت تا او را به افتخار برساند ؟\r\n","page_name":" 74 ","page_number":84},
  {"content":"\r\n\r\nع - او بر خلق جهان حجت خداست ، هركه او را دشمن گيرد ، شقى و بدبخت خواهد بود .\r\n- آرى من با دوستى حسن به آرزوهايم رسيدم كه والاترين مقام را حائز گشته است .\r\n- و با دوستى حسين ، آن پسنديده‌اى كه در ميدان مكارم همهء افتخارات را صاحب گشت .\r\n- در اين خاندان هرچه بنگرى ، جز ستارهء رخشان چيزى به چشم نمىخورد كه بالا رفته و بر طاق فلك نشسته است .\r\n- خاندانى ويژه كه جهانى در حمايت آنان قرار گرفته است .\r\n- گروه متجاوز ، با ارتكاب آنهمه عناد و لجاجت ، چه افتخارى مىجست ؟\r\n- سبط اكبر را با زهر به خاك كردند و اين بس نبود ؟\r\n- با تعرض به جستجوى حسين پرداختند و با او به پيكار برآمدند و او هم پيكار كرد .\r\n- او را از نوشيدن شربتى آب ، مانع شدند ، با آنكه پرندگان سيراب بودند .\r\n- او جان خود را بر سر اين پيكار گذاشت ، كاش جان من قربانى او گشته بود .\r\n- دخترش فرياد مىزد : اى پدر ! و خواهرش در سوك برادر مىناليد .\r\n- اگر احمد مختار مىديد كه به روزگار او و خاندانش چه رسيده است ؟\r\n- شكايت به سوى خدا مىبرد ، و البته شكايت برده است . « 1 »\r\nدر مناقب ابن شهر آشوب و مناقب خوارزمى 233 قصيده‌اى از صاحب ياد شده كه در شمارهء ابيات اختلاف دارد و ما هردو روايت را به هم پيوست مىكنيم :\r\n- على عالىقدر مانند ندارد ، نه به آن خدايى كه جز او خدايى نيست .\r\n- سيرهء او همان سيرهء رسول است كه تو هم آن را مىشناسى و پسران او - اگر پاى فخر در ميان باشد - پسران رسولند .\r\n- على بر پايه‌اى از شرف نايل گشته است كه وهم و پندار بدان نخواهد رسيد .\r\n- اى صبح ، به يادبود حديث كسا ، در شرح مفاخر على سستى نورز كه روز مباهله صبحگاهان على در زير كسا قرار گرفت .\r\n\r\n\r\n","description":"","footnote":"\r\n( 1 ) . برخى ابيات در اعيان الشيعة ثبت نشده است .\r\n","page_name":" 75 ","page_number":85},
  {"content":"\r\n\r\n- و اى ظهر ، به يادبود مرغ بريان از شرف على پرده برگير ، آن شرفى كه بر والاترين مراتب آن دست يافت .\r\n- و اى سورهء برائت ! اعلام كن كه چه كسى از ابلاغ تو معزول گشت و چه كسى كارگزار آن بود ؟\r\n- اى مرحب ! اى اميد كافران ، از دم شمشير چه كس شربت مرگ چشيدى ؟ « 1 »\r\n- و اى عمرو عبدود ! چه كسى بود كه شرنگ مرگ در كامت ريخت ؟\r\n- اگر خواهد ، بر ثريا بر شود و از « فرقدين » موزه سازد .\r\n- مگر پايگاه بلند او را نشناخته‌ايد و جايگاه والايش را درك ننموده‌ايد ؟\r\n- نديده‌ايد كه چگونه محمد به دو مشفق و مهربان بود و به تربيت او همت گماشت ؟\r\n- از كودكى در دامن مهر و محبتش او را پروريده مخصوص خود دانست و از كمال صفا و اخلاص به برادرى برگزيد .\r\n- دخترش فاطمه را كه پارهء تنش بود به او كابين بست ، چه او را بهترين شوهر و پرهيزكارتر از همگان يافت .\r\n- پدرم فداى حسين ، سرور آزادگان باد كه روز عاشورا ، در راه اعلاى دين جهاد كرد .\r\n- پدرم فداى خاندانش كه در اطراف او به خون غلتيدند ، ولى چشم از او برنداشتند .\r\n- خدا رسوا كند امتى را كه سرور خود را تنها گذاشتند و در رضايت خاطرش نكوشيدند .\r\n- و نفرين خدا بر آن گنديده مردار نجس باد كه از كين ، چوب بر دندان او كوبيد !\r\nو به همين ترتيب ، قصيده‌اى به قافيهء دال دارد كه خوارزمى در مناقب 223 و ابن شهر آشوب در مناقب با اختلاف در شمارهء ابيات روايت كرده‌اند و ما به جمع ميان هردو روايت مىپردازيم :\r\n- او در جنگ بدر چون ماه شب چهارده درخشيد و بر ديگران از شنيدن نام شمشير او لرزه بر اندام بود .\r\n- براى على در حديث مرغ بريان فضيلتى است كه آوازه‌اش در اكناف جهان پيچيده و\r\n\r\n\r\n","description":"","footnote":"\r\n( 1 ) . اين بيت و سه بيت پيش از آن ، تنها در مناقب خوارزمى ثبت است .\r\n","page_name":" 76 ","page_number":86},
  {"content":"\r\n\r\nحتى دشمنانش گواه و معترفند .\r\n- براى على در سورهء هل أتى اخلاص و صفايى است كه شما خود ناچار ، آن را تلاوت كرديد و به كورى چشمتان ، باز هم از يارى او دامن بكشيد !\r\n- و چه سخنها كه در جنگ خيبر روايت كرديد : او را محبوب خدا و رسول ، و كرار غير فرار شناختيد ، ولى چون شترمرغ شانه از زير بار تهى كرده فرارى شديد .\r\n- و يا در روز احد كه همگان پشت كردند و گريختند و تنها شمشير او بود كه روى كفر را سياه نمود .\r\n- و در روز حنين كه برخى از شما راه خيانت در پيش گرفتند ، او با شمشير تيز ، بىوقفه بر سر دشمن كوبيد .\r\n- امور مردم را در دست كفايت گرفت و به مال آنان طمع نبست و گاه مىشود كه امانت واليان مورد ترديد اوست .\r\n- در داورى به دانش ديگران نياز نداشت ، آنجا كه ديگران نيازمند بوده و چون خر به گل مىماندند .\r\n- راه خانه‌اش كه به بهترين مساجد [ مسجد رسول 
  ] باز مىشد ، مسدود نگشت ، در صورتى كه راه دگران يكسره بسته شد .\r\n- و همسرش زهرا ، بهترين دخترى بود كه به خانهء بهترين شوهر رفت ، مقام زهرا قابل انكار نيست . « 1 »\r\n- در سايهء حسن و حسين بود كه مجد و بزرگوارى ، رواق عظمت بركشيد ، اگر آن دو نبودند ، مجد و بزرگوارى در كجا مشهود مىگشت .\r\n- پرتو نور ، از آن دو وجود مبارك بر زمين تابيد ، براى خدا پرتوهاست كه تجديد مىشود .\r\n- آنان حجت‌هاى تابناك خدايند كه روشن گشته‌اند و مشعلهاى افروخته‌اند كه خاموشى ندارند .\r\n- اى خاندان محمد ، من پيوسته دوستدار شما خواهم بود ، اين شماييد كه براى علم و\r\n\r\n\r\n","description":"","footnote":"\r\n( 1 ) . اين شعر را خوارزمى روايت مىكند ، ولى در اعيان الشيعة نيست .\r\n","page_name":" 77 ","page_number":87},
  {"content":"\r\n\r\nآيين ستاره‌اى رخشانيد .\r\n- آن كه از دوستى شما دور گشت ، به هيچش نخرم كه بىآبروست و مادرش ننگين .\r\nحموئى صاحب فرائد السمطين در سمط دوم ، باب اول ، اين دو بيت را از صاحب آورده است :\r\n- الطاف الهى از حدود آرزو و تمنايم درگذشته است و با دست و زبان ، شكر آن نتوانم گزارد .\r\n- از بهترين الطاف و كامل‌ترين نعمت‌ها ، همين دوستى امير المؤمنين على است كه بدان چنگ زده‌ام .\r\nعلامهء مجلسى قصيده‌اى طولانى به نام صاحب ثبت كرده كه از برخى كتب قديمى نقل فرموده است « 1 » :\r\n- فرزندان على را كه برادر مصطفى است ، به خون كشيدند و شايسته است كه بر اين سوك اشكهاى ما بريزد و سيلاب پديد آيد .\r\n- و لعن و نفرين ، پيوسته نثار دشمنانش گردد ، چه آنها كه درگذشته‌اند و چه آنها كه از دنبال آيند .\r\n- ابتدا بر سر پسرانش ريختند ، سپس بر سر دخترانش و مصيبتى عظيم به بار آوردند :\r\nاينك سخنى از شهادت او بشنو !\r\n- حسين را در كربلا ، از نوشيدن آب مانع شدند ، پس بىپروا ، فرياد نوحه و زارى بركش !\r\n- آب گواراى فرات را بر او بستند ؛ از اين‌رو ، به رستاخيز ، ناگوارترين آب دوزخ را به حلقومشان خواهند بست .\r\n- رواست كه سر پسر پيامبر را جدا كنند و در جهان اسلام كسى زنده باشد و در ركابش شهيد نشود ؟\r\n- زنازادگان دربارهء آنها كه شعارشان حى على الفلاح « 2 » بود ، هرچه خواستند كردند و فرصت از كف ننهادند .\r\n- زنازاده پسر زنازاده با چوب خيزران لب و دندان كسى را به بازى گرفت كه بهترين\r\n\r\n\r\n","description":"","footnote":"\r\n( 1 ) . بحار الانوار : 45 / 284 - 285 .\r\n( 2 ) . پيش به سوى رستگارى .\r\n","page_name":" 78 ","page_number":88},
  {"content":"\r\n\r\nبوسه‌گاه برترين پيامبران بود . « 1 »\r\n- پسران هند جگرخوار ، با شمشيرهاى هندى خود رگهاى گردن فرزندان پيامبر را مىبرند و سرفرازى مىكنند .\r\n- فرشتگان به خاطر شهادتشان زارى كردند و گريستند ؛ آرى ، آنان را از ناوك تير و نيزه ، شربت شهادت دادند .\r\n- من گريه و زارى را ، گرچه پيوسته و بر دوام باشد ، روا مىدانم و بعد از مصيبت طف [ كربلا 
  ] خنده را بر احدى روا نخواهم شمرد .\r\n- چقدر اين سخن را بر زبان راندم و گفتم : اى اندوه ! بر دوام باش و اى غم ! در قلب من خانه گير و كوچ مكن .\r\nاينها نمونه‌اى از اشعار صاحب است كه دربارهء ائمهء اطهار سروده ، و در مناقب ابن شهر آشوب ، و در ساير ابواب كتاب به تناسب پراكنده شده است كه همه را سيد امين در كتاب اعيان الشيعة گرد آورده و چون هردو كتاب در دسترس همگان است ، از نقل آن اشعار ، خوددارى كرديم و تنها به ذكر بخشى پرداختيم كه در ساير معاجم ياد شده بود .\r\nسيد عليخان مدنى ، در كتاب الدرجات الرفيعة مىنويسد : صاحب كه خدايش رحمت كناد ، قصيده‌اى بدون الف پرداخته است ، با اينكه الف ، در نثر و نظم از هرحرفى ديگر بيشتر وارد مىشود .\r\nاين قصيده كه در مدح اهل بيت سروده شده ، هفتاد بيت است و لذا مورد اعجاب و شگفت همگان واقع شده ، دست‌به‌دست مىگشت و چون طلوع خورشيد ، به هر شهرى سركشيد و چون وزش باد ، به بر و بحر تاخت .\r\nصاحب ، بر اين شيوه و روش به كار خود ادامه داد و قصايدى ساخت كه هركدام ، از يك حرف خالى بود ، و تنها سرودن قصيده‌اى كه از حرف واو ، خالى باشد بر او مشكل افتاد .\r\nدامادش ابو الحسين على ، درصدد آن برآمد و قصيده‌اى سرود كه از واو خالى و همه در ثناى صاحب بود .\r\nصاحب ، دو خاتم داشت كه بر يكى اين كلمات نقش بسته بود :\r\n\r\n\r\n","description":"","footnote":"\r\n( 1 ) . سيد محسن امين در اعيان الشيعة تنها همين يك بيت قصيده را ذكر كرده است .\r\n","page_name":" 79 ","page_number":89},
  {"content":"\r\n\r\n- بر خدا توكل كرده‌ام و به پنج تن آل عبا توسل جسته‌ام .\r\nو بر خاتم دومى اين جمله :\r\n- محمد و عترت وى خواهشگر اسماعيل در رستخيزند .\r\nشيخ آن را در كتاب مجالس آورده و شيخ صدوق در اول عيون اخبار الرضا بدان اشارت كرده است .\r\n\r\nمذهب صاحب\r\nدر اينكه صاحب از طبقهء ممتاز و بزرگان مذهب است ، هيچ‌يك از دانشوران شيعه ترديد نكرده‌اند ؛ شعر فراوانى كه در سوك و يا ثناى اهل بيت سروده و نثر اديبانه‌اش كه آثار دوستى و تفضيل اهل بيت از آن آشكار است ، همه و همه گواه اين معنى است و اوست كه با سرودهء خود فرياد مىزند :\r\n- چه بسيار مرا به خاطر دوستى و محبت شما ، رافضى خواندند ، ولى زوزه‌هايشان مرا از ساحت شما برنتافت .\r\nسيد رضى الدين ابن طاوس در كتاب اليقين به مذهب صاحب و تشيع خالص او تصريح كرده است و از سخن مجلسى اول چنين برمىآيد كه صاحب ، از فقهاى ممتاز شيعه است و فرزندش مجلسى دوم در مقدمهء بحار او را از بزرگان اماميه به شمار آورده و همچنين شيخ حر عاملى در امل الآمل و نيز ابن شهر آشوب ، در معالم العلماء او را از شعراى بىپرواى اماميه شمرده‌اند و شهيد دوم او را از اصحاب ما دانسته است . در كتاب معاهد التنصيص آمده كه صاحب ، شيعهء تندى است ، مانند آل بويه و طرفدار اعتزال .\r\nبالاتر از اين ، گواهى دو شيخ بزرگ كافى است : اول رئيس المحدثين صدوق طائفه در عيون الاخبار ؛ دوم شيخ مفيد ، آن‌طور كه ابن حجر در لسان الميزان : 1 / 413 حكايت مىكند ؛ و از جملهء شواهد رساله‌اى است كه خود صاحب در شرح حال عبد العظيم حسنى نگاشته و در خاتمهء مستدرك : 3 / 614 ثبت آمده است . « 1 »\r\n\r\n\r\n","description":"","footnote":"\r\n( 1 ) . رساله به خط يكى از فرزندان بريه با تاريخ 516 هجرى به رؤيت علامه نورى صاحب مستدرك رسيده است .\r\n","page_name":" 80 ","page_number":90},
  {"content":"\r\n\r\nابن حجر مىنويسد « 1 » : صاحب به مذهب اماميه مىرفته و كسى كه تصور كرده او معتزلى است ، به خطا رفته است . قاضى عبد الجبار ، آنگاه كه براى نماز بر جنازهء صاحب پيش افتاد ، گفت : نمىدانم بر جنازهء اين رافضى چگونه نماز گزارم .\r\nو از ابن ابى طى آورده كه شيخ مفيد گواهى داده است كه آن كتابى كه در تأييد مذهب اعتزال ، به صاحب بن عباد منسوب است ، ساختگى و مجعول است .\r\nدر اين ميان ، سخنان درهم ريخته و آشفته‌اى وجود دارد كه برخى گواه بطلان برخى ديگر است ، از جمله مىگويند : صاحب پاىبند مذهب اعتزال و شافعىمذهب بوده و گاه مىگويند حنفىمذهب بوده و شيعهء زيدى است .\r\nدر ميان نكوهشگران او ، برخى سينه‌اى پركينه دارند كه از گفتن آنچه حقد و حسد بدانان الهام كند ، باكى ندارند ، مانند ابو حيان توحيدى و برخى هم نظرشان ضد و نقيض نقل شده چون شيخ مفيد كه ابن حجر ، هم مجعول بودن رسالهء اعتزال را از او نقل كرده است و هم اعتقاد صاحب را به مذهب اعتزال .\r\nاين تهافت و درهم ريزى سخن ، اعتماد بر اين حكايات و وارسيها را سست مىكند ، اما تصريح به تشيع او ، با گواهى دانشمندان متقدم و متأخر تأييد شده و سيد ابن طاوس كه در كتاب اليقين به امامى بودن او تنصيص مىكند ، بعد از شيخ مفيد و علم الهدى نسبت او را به مذهب اعتزال ، حكايت مىنمايد . البته ، اين صرف حكايت است و اعتقادش دربارهء صاحب ، همان سخن اول اوست كه صريحا اظهار نظر كرده است .\r\nنظر شيخ مفيد كه پيشاپيش معلوم شد ، اما نظر سيد مرتضى علم الهدى چيست ؟\r\nظاهرا نسبت از اينجا ناشى شده كه صاحب دربارهء جاحظ ، كه از بزرگان معتزله است ، تعصب داشته و از او جانبدارى مىكرده است و چون سيد مرتضى بر او اعتراض نموده ، گمان برده‌اند كه صاحب بر مذهب اعتزال بوده و سيد مرتضى بدين جهت بر او ايراد كرده است .\r\nما احتمال مىدهيم كه تعصب و جانبدارى صاحب از جاحظ به خاطر بزرگداشت ادب و هنر او باشد ، نه به خاطر مذهب اعتزال ، چنان كه مىبينيم سيد رضى نسبت به\r\n\r\n\r\n","description":"","footnote":"\r\n( 1 ) . لسان الميزان : 1 / 413 .\r\n","page_name":" 81 ","page_number":91},
  {"content":"\r\n\r\nصابى زنديق ، تعصب دارد .\r\nاما آنچه از رسالهء ابانه حكايت شده و اشعار دارد كه صاحب ، نص بر ولايت امير المؤمنين عليه السّلام را منكر بوده ، صرف حكايت است ، چون عبارت اين رساله به تنهايى مىتواند امامى بودن او را به ثبوت رساند .\r\nاينك متن كلام صاحب را آنگونه كه از ابانه نقل شده همراه آنچه در تذكره آمده ، ملاحظه بفرماييد .\r\nدر ابانه گويد :\r\nعثمانيه [ طرفداران عثمان 
  ] و طوايف ناصبيان ، تصور كرده‌اند كه سايرين از امير المؤمنين والاتر و مهترند و گواه آورده‌اند كه ابو بكر و عمر بر او رياست كردند .\r\nشيعهء عدليه گويند : پيامبر خدا ، عمرو عاص را در غزوهء ذات السلاسل بر آن دو ، امير قرار داد . اگر آن گواهى درست باشد ، بايد كه عمرو عاص از آن دو خليفه برتر باشد .\r\nپس از آن طايفهء شيعه گفتند : على بعد از رسول افضل و برتر از همگان باشد و از اين رو بود كه رسول خدا - در آن هنگام كه بين ابو بكر و عمر عقد برادرى استوار كرد - على را برادر خود خواند ، البته ، رسول بهترين را براى خود انتخاب فرموده است .\r\nحتى به اين معنى تصريح فرموده و گفته است : انت منى بمنزله هارون من موسى ، و از اين نسبت كه تو به منزلهء هارون براى من هستى ، جز نبوت را استثنا نفرموده است .\r\nو نيز دربارهء على فرموده است : خدايا محبوب‌ترين بندگانت را بفرست ، تا اين مرغ را با من تناول كند . و خدا على را فرستاد .\r\nو نيز رسول خدا فرموده : هركه مرا سرپرست خود مىداند ، على سرپرست او خواهد بود ، پروردگارا ياورش را ياور باش و دشمنش را دشمن .\r\nبعد از همهء اينها ، فضيلت و برترى و سبقت او در اسلام ثابت مىشود كه اسلام على از همه پيشتر بود و خدا هم فرموده است : پيشروان پيشروان ، آنها مقرب درگاهند .\r\nو هم در جهاد و پيكار در راه دين پيشتاز بود ، چه على شمشير در نيام نكرد ، و از پيشروى باز ننشست . اوست كه غبار حزن ، از چهرهء رسول مىزدود ، اوست كه مشكلات را از پيش پا برمىداشت و اوست كه آتش‌افروز پيكار بود .\r\n\r\n","description":"","footnote":"","page_name":" 82 ","page_number":92},
  {"content":"\r\n\r\nاو قاتل مرحب است و بركنندهء در خيبر و به خاك افكنندهء عمرو بن عبدود .\r\nاو همان كسى است كه رسول خدا درباره‌اش فرمود : فردا پرچم به كسى سپارم كه خدا و رسول را دوست دارد و خدا و رسول او را دوست دارند ، حمله مىكند و فرار نمىكند ، و قرآن هم فرموده است : خداوند جهادكنندگان را بر آنان كه از جهاد سر برمىتابند ، با اجر بسيار برترى داده است . « 1 »\r\nو هم در علم برتر بود كه رسول فرمود : من شهر علمم ، و دروازهء اين شهر على است .\r\nاثر اين حديث روشن است ، چه على از صحابه پرسش نكرد و همگان ازو پرسش كرده‌اند ، او از كسى فتوا نخواست و همه از او فتوا خواسته‌اند تا آنجا كه عمر مىگفت :\r\nلولا على لهلك عمر : اگر على نبود ، عمر نابود شده بود و مىگفت : خدايم براى مشكلى زنده نگذارد كه ابو الحسن آنجا نباشد ، و خدا هم فرموده است : بگو آنان كه مىدانند با آنان كه نمىدانند برابرند ؟ « 2 »\r\nو هم در صف اول زهد و تقوا و نيكى و احسان ، قرار داشت كه داناترين و پرهيزكارترين خلق لقب يافت ، چنان كه خداوند فرمايد : از ميان بندگان ، تنها دانشمندانند كه از خدا مىترسند . « 3 »\r\nضمنا هموست كه مسكين و يتيم و اسير را بر خود مقدم دانست و هرسه شب ، تنها خوراك موجود خود را كه براى افطار ذخيره داشت ، بدانها بخشيد و خداى عز و جل چنين نازل فرمود :  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  « 4 » و به پيامبرش خبر داد كه پاداش اين عمل بهشت است . داستان مفصل است و فضيلت آن بسيار .\r\nو نيز هموست كه انگشترى خود را در حال ركوع ، صدقه داد و خدا نازل كرد :  إِنَّما وَلِيُّكُمُ اللَّهُ وَ رَسُولُهُ  . « 5 »\r\nو يك طايفه از شيعه ، غافل از حقيقت استدلال ، تصور كرده‌اند كه على در حال تقيه بود و از اين‌رو ، از دعوت مردم به امامت خود دست كشيد و نيز تصور كرده‌اند كه بر\r\n\r\n\r\n","description":"","footnote":"\r\n( 1 ) . نساء 4 / 95 .\r\n( 2 ) . زمر 39 / 9 .\r\n( 3 ) . فاطر 35 / 28 .\r\n( 4 ) . دهر 76 / 8 .\r\n( 5 ) . مائدة 5 / 55 .\r\n","page_name":" 83 ","page_number":93},
  {"content":"\r\n\r\nامامت او نص آشكارى است كه قابل تأويل نيست .\r\nطايفهء عدليه گويند : اين سخن فاسد است . چگونه وظيفهء او تقيه بوده ، آن هم در اقامهء حق ، با آنكه سرور بنى هاشم بوده است ؟ اين سعد بن عباده نبود كه با مهاجر و انصار در افتاد و از همه بريد ، بدون اينكه از مانع و دافعى بهراسد ، و بالاخره به « حوران » رفت و حاضر به بيعت نگشت .\r\nو نيز اگر روا باشد نص آشكارى بر امامت باشد و از همهء امت مخفى بماند ، رواست كه بگوييم : نماز ششمى هم در فرايض يوميه وجود داشته و هم ماه ديگرى جز ماه رمضان كه بايد روزه‌دار بود ، و همه را مخفى كرده‌اند ، با اينكه امت اسلامى بر آنچه در امر امامت اتفاق افتاد و هم خلافت آن خلفا كه قيام به حق كردند و بر عدل و داد فرمان راندند ، اجماع دارند و اجماع گواه حقانيت است .\r\nالبته آنان كه با على درافتادند و به پيكار برخاسته شمشير به روى او كشيدند ، از ولايت الهى خارجند ، مگر آنان كه بازگشت نموده و راه صلاح گرفته باشند و خداوند توبه‌كنندگان و پاكيزگان را دوست دارد . « 1 »\r\nبنابر آنچه از جواب طايفهء عدليه بدست مىآيد ، مراد اين است كه ادعاى شيعه داير بر تقيهء على عليه السّلام و ترك فرمودن دعوت مردم به امامت خود ، با ادعاى ديگرشان راجع به وجود نص جلى كلّا ، تصور باطلى است كه با هم سازگار نيست ، چه اگر نص بود ، على خود آن را آشكار مىفرمود و از دعوت به امامت خود صرف‌نظر نمىكرد .\r\nدر واقع مدعى اين دو مطلب ، از ظاهر ساختن حقيقت به صورت برهان ، غافل مانده و نتوانسته است به آنچه در كتاب و سنت آمده استدلال كند ، چه ما مىدانيم كه آن سرور به امامت خود دعوت كرده و با براهين و نصوصى كه بدان اشاره شد ، احتجاج فرموده است .\r\nخلاصه از اين عبارت ، انكار نص جلى ، مفهوم نمىشود . و نمىتوان صاحب را منكر آن شمرد ، آنچنانكه ديگران نسبت داده‌اند .\r\nاو در ذيل كتابش تذكره مىنويسد :\r\n\r\n\r\n","description":"","footnote":"\r\n( 1 ) . بقرة 2 / 222 .\r\n","page_name":" 84 ","page_number":94},
  {"content":"\r\n\r\nصاحب كه خدايش رحمت كناد ، در آخر كتاب نهج السبيل چنين مرقوم داشته است كه امير المؤمنين على ، به طور قطع ، فاضل‌ترين صحابهء رسول است و بر اين اعتقاد خود گواه آورده كه برترى به سابقه و پيشقدمى در خدمات دينى است و هم در اثر علم و جهاد و زهد كه بالاترين درجات است .\r\nبدون ترديد ، على بر همهء صحابهء مقدم بوده و از هيچكس عقب نمانده است ، چه مىبينيم كه در پيكار با دلاوران و كشتن سران كفار و پرچمداران ضلالت بر همه پيشى گرفته و هموست كه رسول خدا بين خود و او عقد برادرى بست ، آن هنگام كه به تناسب بين ابو بكر و عمر رشتهء برادرى استوار كرد .\r\nو نيز رسول خدا او را كفو و همتاى فاطمهء زهرا شناخت كه سالار زنان جهان بود .\r\nو هم دعا فرمود كه خداوند دوست او را دوست و دشمن او را دشمن بدارد ، و همگان را مطلع فرمود كه على نسبت به او منزلت هارون را دارد ، نسبت به موسى ، به خاطر آن فضايلى كه از او مىشناخته است .\r\nو نيز فرمود : پروردگارا محبوب‌ترين بندگانت را بفرست تا در تناول اين مرغ بريان با من شريك گردد ، و در آن هنگام على آمد و البته ، محبوب‌ترين صحابه فاضل‌ترين آنها نيز خواهد بود .\r\nو فرمود : من شهر علمم و على در آن شهر .\r\nو فرمود : از خدايم درخواستى نكردم جز آنكه مانند آن را براى على درخواست كردم ، حتى مقام نبوت را و پاسخ رسيد : نبوت پس از تو سزاوار نيست . و البته ، مقام نبوت را به خاطر فضل و برترى او مسئلت فرمود ، و از اين‌رو بود كه در حديث انت منى بمنزله هارون من موسى ، نبوت را استثنا فرموده گفت : الا انه لا نبوة بعدى .\r\nعلى بر محنت روزگار و سختيها و شدايد آن شكيبا ماند و در دوران خلافتش هم در استحكام مبانى دين و آيين ، سرسخت بود و خود جز با خوراك درشت و لباس خشن سر نكرد ، و همگان از سرچشمهء علمش سيراب شدند ، و اين خود نشانگر آن است كه مردم جز به دانشمندتر از خود مراجعه نكنند .\r\nاو بهترين امت ما بين گذشتگان و آيندگان خواهد بود . رسول خدا سفارش كرد كه با\r\n\r\n","description":"","footnote":"","page_name":" 85 ","page_number":95},
  {"content":"\r\n\r\nناكثين جمل و قاسطين صفين و مارقين نهروان پيكار كند ، و عمار بن ياسر كه رسول خدا در اثر بصيرت و بينش در دين ، مژدهء بهشتش داده بود ، در ركاب او شهيد گشت .\r\nرسول خدا او را به عيسى بن مريم مانند كرد ، آنچنانكه به هارونش مانند كرده بود ، و حاضر نشد براى او مثلى ، جز از ميان انبيا انتخاب فرمايد .\r\nو على بود كه در ركوع نماز ، انگشترى به سائل بخشيد و آيه نازل گشت :  إِنَّما وَلِيُّكُمُ اللَّهُ وَ رَسُولُهُ  . « 1 »\r\nو همو بود كه سه روز ، قوت روزانه خود را بر مسكين و يتيم و اسير ايثار فرمود و آيه نازل گشت :  وَ يُطْعِمُونَ الطَّعامَ عَلى حُبِّهِ مِسْكِيناً وَ يَتِيماً وَ أَسِيراً  . « 2 »\r\nو هم در قرآن آمده است :  إِنَّما أَنْتَ مُنْذِرٌ وَ لِكُلِّ قَوْمٍ هادٍ  « 3 » ، و از اين‌رو ، رسول فرمود :\r\nمن رسول و منذرم و تو اى على ! سرور و رهبر آنان هستى .\r\nو آيه نازل گشت :  وَ تَعِيَها أُذُنٌ واعِيَةٌ ،  « 4 » يعنى اندرزهاى قرآن را گوش شنوا فرا خواهد گرفت و رسول فرمود : آن گوش شنوا گوش على است .\r\nو خدايش او را مرزدار ايمان ساخت كه دوستىاش آيت ايمان و دشمنىاش نشانهء نفاق بود ، تا آنجا كه گفتند : ما در دوران رسول ، منافقان امت را فقط و فقط از راه دشمنى با على عليه السّلام مىشناختيم .\r\nو رسولش خبر داد كه روز رستاخيز ، على تقسيم كنندهء بهشت و دوزخ است : دوزخ را از مردم محشر به دوزخيان مىسپارد و بهشتيان را با خود به بهشت خواهد برد .\r\nو ابن عباس گفت : خدا در قرآنش خطاب  يا أَيُّهَا الَّذِينَ آمَنُوا *  نازل نفرمود ، جز آنكه على عليه السّلام سرور آن مؤمنان و شريف آنان بود .\r\nو از اين والاتر ، سخن رسول است كه فرمود : على امير و پيشواى مؤمنان است .\r\nدر شب هجرت ، كه قريش گرد خانهء رسول ، به انتظار سپيده‌دم مراقب بودند تا هجوم آورده او را مقتول سازند ، على عليه السّلام بااستقامت و شيردلى بر جايگاه رسول خوابيد و هر\r\n\r\n\r\n","description":"","footnote":"\r\n( 1 ) . مائدة 5 / 55 .\r\n( 2 ) . دهر 76 / 8 .\r\n( 3 ) . رعد 13 / 7 .\r\n( 4 ) . حاقة 69 / 12 .\r\n","page_name":" 86 ","page_number":96},
  {"content":"\r\n\r\nلحظه منتظر هجوم آنان بود . در آن شب درست موقعيت و منزلت اسحاق ذبيح « 1 » را داشت كه با آرامش دل به انتظار قربان گشتن در راه حق بود .\r\nو همو است كه عمر بن الخطاب در حق او گفت : لولا على لهلك عمر : اگر على نبود نابودى عمر قطعى بود و يا گفت : خدايم براى مشكلاتى چنين مرا زنده نگذارد كه ابو الحسن در كنارم نباشد .\r\nعلى عليه السّلام ، زندگىاش تماما اسلام و عمرش سراسر ايمان بود . لحظه‌اى به خدا كافر نگشت ، زحماتش در يارى اسلام ، پسنديده و مشكور بود و بالاخره در راه آيين و احياى دين ، شربت شهادت نوشيد .\r\nخداوند ما را در زمرهء آن كسانى قرار دهد كه دوستى و مودت خاندان پيامبر را بر همه چيز دنيا برگزيدند و هم ما را بر آن سيره و روشى پايدار بدارد كه نيكوتر و شايسته‌تر است ، و خدا براى ما بس است ، همان فرستندهء باران ، شكافندهء دانه و خالق جان . « 2 »\r\nاز اينها گذشته ، صاحب در اشعار خود ، به مذهب حق كه همان مذهب اماميه است ، تصريح كرده و نص غدير را سند اعتقاد خود شمرده ، مىگويد :\r\n- اگر سوگند ياد كنى ، بر نص خلافت ياد كن ، ما به قانون اختيار ، گردن نهاديم .\r\n- در برابر سخن خداوند تسليم شو كه فرمود : موسى از ميان امت هفتاد نفر را اختيار كرد .\r\nو نيز در قصيده‌اى كه با قافيهء « با » گذشت ، گفته بود :\r\n- ندانستيد وصى رسول همان است كه در محراب عبادت انگشترى به رسم زكات بخشيد ؟\r\n- ندانستيد وصى رسول همان باشد كه روز غدير حقانيت او را اعلام و صحابه را محكوم ساخت ؟\r\n\r\n\r\n","description":"","footnote":"\r\n( 1 ) . بنا بر مذهب اهل سنت ، اسحاق را ذبيح مىدانند .\r\n( 2 ) . تمام اين احاديث كه در فضل و منقبت مولايمان امير المؤمنين ، مورد استناد صاحب واقع گشته ، صحيح و در نزد محدثان مسلم و ثابت است و كسى كه به اجزاى كتاب الغدير مراجعه كند ، خواهد يافت كه اين احاديث به صورت صحيح و مسند از حفاظ اهل حديث روايت شده است .\r\n","page_name":" 87 ","page_number":97},
  {"content":"\r\n\r\nو يا اين شعرش :\r\n- دوستى جانشين پيامبر ، امير مؤمنان به حكم قرآن واجب است .\r\n- و خداوند آن را بر عهدهء تمام جهانيان نهاده و به سالارى مؤمنانش برگزيده است .\r\nو آنچه در لسان الميزان آمده كه صاحب از مذهب اعتزال جانبدارى مىكرده و بدان شهرت داشته ، از چند جهت مردود است . چه ابن حجر ، خود اين نسبت را تخطئه كرده و هم از قاضى عبد الجبار حكايت كرده كه هنگام نماز بر جنازهء صاحب گفته : نمىدانم چگونه بر اين رافضى نماز بخوانم و از همه بالاتر اشعار اوست كه مىگويد : از شماتت دشمن كه مرا رافضى مىخوانند ، باكى ندارم .\r\nممكن است منظور ابن حجر ، تنها شهرت باشد ، گر چه با واقعيت همراه نباشد و در آن صورت است كه سخن او از تناقض و تهافت خارج مىشود .\r\nبا توجه به قراين ، به نظر مىرسد كه صاحب ، مانند ساير بزرگان مذهب ، موقعى كه موضوع عدل الهى مطرح و مورد بحث بوده ، علنا به حمايت و جانبدارى از معتزليان برمىخاسته است .\r\nالبته علت حمايت اين است كه شيعه و معتزله ، در برخى مسائل ، كاملا اتفاق نظر داشته و در برابر اشاعره ايستادگى مىكرده‌اند ، خصوصا در مسئلهء جبر كه مستلزم انكار عدل الهى است ، گر چه در فرع ديگر آن كه موضوع تفويض و اختيار است ، اختلاف نظر دارند .\r\nو از آنجا كه فرق نهادن بين اين دو مسئله ، خصوصا در هنگام مشاجره و جدل براى همگان سهل و ميسور نيست ، فراوان بين پيروان اين دو مذهب خلط و اشتباه شده ، شيعه را معتزلى ، و معتزلى را شيعه قلمداد كرده‌اند ، چنان كه غير از صاحب ، بزرگان ديگرى همچون علم الهدى سيد مرتضى و برادرش شريف رضى به اعتزال منسوب گشته‌اند .\r\nو اما شافعى بودن صاحب ، درست مانند حنفى بودن اوست ، و تناقض شگفت‌تر سخن ابو حيان است كه گفته : صاحب ، شيعه‌اى است كه بين مذهب ابو حنيفه و سخن زيديه ، جمع كرده « 1 » ، با اينكه صاحب در اشعار فراوانى نام ائمهء اطهار را صريحا ياد كرده\r\n\r\n\r\n","description":"","footnote":"\r\n( 1 ) . الامتاع و المؤانسة : 1 / 55 .\r\n","page_name":" 88 ","page_number":98},
  {"content":"\r\n\r\nو در واقع اعتقاد زيديه را از خود نفى مىكند ، به اين شعر او توجه فرماييد :\r\n- سرور من محمد است و وصىاش على و دو پسر پاكشان و سالار عابدان .\r\n- و محمد باقر و فرزند او جعفر صادق و آن كه با موسى بن عمران همنام است .\r\n- و على كه در خاك طوس خفته ، بعد محمد و آنگاه على كه مسموم شد و بعد رهبرمان .\r\n- حسن و بعد از او به امامت قائم آل محمد معتقدم كه در كمين ستمكاران است .\r\nو يا شعر ديگرش :\r\n- به بركت محمد و على و دو پسرشان و زين العابدين و باقر و صادق و كاظم .\r\n- بعد رضا ، بعد محمد ، سپس فرزندش و عسكرى پرهيزكار و قائم آل محمد .\r\n- اميدوارم كه در روز رستاخيز ، رستگار شده به نعيم بهشت و اصل گردم .\r\nو يا اين دو بيت :\r\n- پيامبر حق و وصى او ، با دو سرور آزادگان بهشت ، بعد زين العابدين و باقر و صادق .\r\n- و موسى و رضا و دو فاضل كه به بركت آنان چشم طمع به بهشت جاويد دوخته‌ام .\r\nو در اين رجز خود گفته است :\r\n- اى زائرى كه عازم مشاهد مشرفه گشتى و كوه و صحرا درنوشتى .\r\n- درود مرا بر رسول خدا نثار كن ، درودى كه با گذشت روزگاران كهنه نگردد .\r\n- و چون به كوفه بازگشتى ، همان تربت پاك معروف .\r\n- در بهترين جايگاه نجف ، به مهتر عالميان ابو الحسن درود فرست .\r\n- و مجددا بازگرد به مدينه و در بقيع ، بر امام مجتبى سلام گوى .\r\n- و در كربلا ، صحراى طف عنان بازگير و سلام مرا با بهترين تحيات هديه كن .\r\n- به خدمت آن خفتهء در خاك ، حسين كه سالار شهيدان است .\r\n- و باز در پهنهء بقيع پهلوگير كه تربتى شريف و والاست .\r\n- در آنجا زين العابدين چراغ تابان و باقر شكافندهء علم و جعفر صادق به خاك اندرند .\r\n- سلام مرا به آنان برسان ، سلامى پيوسته كه طنين آن دشت و دمن را پر سازد .\r\n- و بعد در بغداد پهلو بگير و بر پاكيزه نهاد موسى ، سلام مرا نثار كن .\r\n- و با عجله به طوس رو ، ولى آرام‌دل و سلام و تحيت مرا به ابو الحسن تقديم كن .\r\n\r\n","description":"","footnote":"","page_name":" 89 ","page_number":99},
  {"content":"\r\n\r\n- سپس بر بال هماى نشين و به بغداد بازشو و درود مرا بر معدن تقوا ، محمد ، نثار كن .\r\n- و بعد در سامرا سرزمين عسكر ، بر على هادى سلام گوى كه از شك و ريب پاك است و هم بر حسن فرزندش كه رفتارش پسنديده و است گفتارش از معدن علم الهى سرچشمه مىگيرد .\r\n- اينانند ، نه ساير مردمان كه پناه من هستند و هرروز با جان و دل رو به سوى آنان دارم .\r\nو نيز ارجوزهء ديگرى دارد كه به نام يكايك پيشوايان زينت داده است .\r\nهمو قصيده‌اى در ثناى امام ابو الحسن على بن موسى الرضا هشتمين حجت خدا دارد كه در مقدمهء عيون اخبار الرضا ، تأليف شيخ صدوق درج شده و نيز قصيدهء ديگرى در ستايش آن امام كه مىگويد :\r\n- اى زائر كه پا در ركاب كرده به تاخت مىروى !\r\n- چنان از ما گذشت كه گويا برقى بود : جهيد و ناپديد شد .\r\n- درود خالصانه‌ام را در طوس به سرورم رضا نثار كن .\r\n- فرزندزادهء پيامبر مصطفى ، فرزند خليفه‌اش مرتضى .\r\n- آن كه به عزتى پايدار دست يافته و با عظمتى رخشان زيور بسته .\r\n- از اين مخلص كه دوستى و ولايت آنان را فرض مىشمارد ، پيغام برده بگو :\r\n- در سينه سوز آتشى است كه دلم را پردرد ساخته .\r\n- از اين ناصبيان كه دام نهاده در كمين نشسته‌اند ، قلب دوستانتان جريحه‌دار است .\r\n- با صراحت لهجه بر آنان گذشتم و بىپرده سخن گفتم .\r\n- علنا پرچم خلاف را برافراشتم و از اينكه بگويند : رافضى گشته ، هراس نداشتم .\r\n- چه خوش است ترك گفتن آنها كه رسما به دشمنى و خلاف شما برخاسته‌اند .\r\n- اگر امكان مىيافتم ، خود به زيارت او مشرف مىگشتم ، گر چه بر آتش تفته پاى نهم .\r\n- ولى من پاىبست اين ديارم ، با قيد و بندى خطير .\r\n- اين ثنا و تحيت را نثار مرقدش مىسازم تا به ثواب زيارت نايل گردم .\r\n- اين امانتى است كه به خدمتش گسيل داشته‌ام ، باشد كه خشنود گردد .\r\n- پسر عباد ، با سرودن اين تحيت ، به شفاعتى اميد بسته كه هرگز مردود نخواهد گشت .\r\n\r\n","description":"","footnote":"","page_name":" 90 ","page_number":100},
  {"content":"\r\n\r\n\r\nخصال نيك دلنشين\r\n1 - مىگويند : روزى صاحب بن عباد ، نوشيدنى خواست ، قدحى پر آوردند . چون خواست بياشامد ، يكى از دوستان نزديك گفت : مخور كه مسموم است . هنوز چاكرى كه آب آورده بود ، حاضر بود ؛ صاحب به دوستش فرمود : گواه سخنت چيست ؟ گفت :\r\nآزمايش ، به همين غلامى كه آب را آورده بگو خودش بياشامد . صاحب فرمود : اين كار را نه براى ديگران تجويز كنم و نه حلال دانم . گفت : به مرغى بنوشان ، فرمود : هلاك حيوان را هم تجويز نكنم .\r\nقدح را برگرداند و دستور داد آب را بريزند و به غلام فرمود : پى كار خود رو و ديگر به خانهء من وارد مشو و فرمان داد كه كنيزى در عوض غلام به خدمت گمارند ، و حقوق آن غلام را هم مرتب پرداخت نمايند .\r\nبعد فرمود : يقين را با شك نمىتوان زدود و قطع حقوق هم كيفرى است كه با خست همراه است .\r\n2 - يكى از سادات علوى رقعه‌اى گسيل داشت كه خداوندش فرزندى پسر عنايت فرموده ، تقاضا دارد كه نام و لقبى براى مولود ، معين فرمايد . صاحب در كنار رقعه او نوشت :\r\nخداوندت با نو رسيدهء تكسوار و بخت كامگار ، قرين سعادت گرداند ، به خدا سوگند كه چشمها روشن گشت و دلها خرم . نامش على باشد ، تا خدايش بلندآوازه گرداند و كنايه‌اش ابو الحسن ، تا كاروبارش نيك و حسن آيد . آرزومندم با كوشش خود فاضلى ارجمند و به بركت جدش نيكبختى سعادتمند گردد . به منظور دور بادش از چشم بد دينارى زر به وزن صد مثقال نذر و نياز كردم « 1 » تا به فال نيك صد سال زندگى باسعادتش نصيب گردد و چون طلاى ناب از تصرف روزگار در امان ماند . و السّلام .\r\n3 - يكى از حاشيه‌نشينان رقعه‌اى به خدمت صاحب فرستاد و تقاضاى حاجتى كرد .\r\nنامه را به دو عودت داده ، گفتند : صاحب به دست خود نامه‌ات را امضا كرده و وعدهء\r\n\r\n\r\n","description":"","footnote":"\r\n( 1 ) . اين سكه‌ها به نام صاحب زيور يافته و مخصوص عطا و صله بود ، نه اينكه رواج بازار باشد . سكه‌هاى هزار مثقالى هم وجود داشته كه ذكرش خواهد آمد . ( م )\r\n","page_name":" 91 ","page_number":101},
  {"content":"\r\n\r\nمساعدت داده است ، ولى او هرچه نامه را زيرورو كرد ، چيزى به نظرش نرسيد . نامه را به ابو العباس ضبى عرضه كرد ، ابو العباس بعد از دقت كافى متوجه شد كه صاحب با نوشتن فقط يك الف ، پاسخ مساعد داده است .\r\nدر رقعهء متقاضى چنين بود : فان رأى مولانا أن ينعم بكذا ، فعل . اگر رأى مبارك سرورمان تعلق گيرد كه مساعدت فرمايد ، خواهد كرد و معلوم شد صاحب جلو « فعل » كه جزاى شرط است ، به معنى « خواهد كرد » ، يك الف اضافه كرده يعنى « افعل » : خواهم كرد .\r\n4 - صاحب ، در يك طبق نقره ، عطرى خدمت ابو هاشم علوى هديه كرده با اين سروده گسيل داشت :\r\n- اين بنده به قصد زيارت عتبهء مباركه خدمت رسيد ، تا از پرتو انوارت نصيبى گيرد .\r\n- از اين عطرى كه تقديم مقامت شده ، بهره‌گير كه عطرفروش از خوى چون مشكت مايه گرفته است .\r\n- اما ظرف پيشكشى است كه با عطر همراه شده ، با قبول آن ، عنايتى بر عناياتت بيفزا .\r\n5 - ابو القاسم زعفرانى به شكوه و جلال صاحب نگريست كه جمعى از خدم و حشم و حاشيه‌نشينان با لباسهاى فاخر و جبه‌هاى خز گرداگرد مجلس نشسته‌اند ، به كنارى رفت و به نوشتن پرداخت . به صاحب گفتند : در حضور شما چنين جسارتى مرتكب مىشود ، صاحب فرمود : او را بياوريد . زعفرانى لحظه‌اى مهلت خواست تا از نوشتن بپردازد ، صاحب تقاضاى او را رد كرد و دستور داد طومار را از دستش گرفته ، بازآورند ؛ زعفرانى نزديك شد و گفت : خداوند صاحب را مؤيد بدارد و سرود :\r\n- چكامه را از زبان شاعرش بشنو كه بيشتر در شگفت شوى ، گل بر سر شاخه زيباتر است .\r\nصاحب فرمود : بياور تا چه دارى ، ابو القاسم ابياتى برخواند كه از آن جمله است :\r\n- دگران مال و دولت اندوزند و با حرص و ولع گنجينه سازند .\r\n- و تو اى زادهء عباد ، اى اميد همگان ! نوال و بخشش آرزوى تست .\r\n- عطايت براى همگان ، خواه بخشنده باشند خواه تهيدست ، چون ميوهء رسيده مهياى\r\n\r\n","description":"","footnote":"","page_name":" 92 ","page_number":102},
  {"content":"\r\n\r\nچيدن است .\r\n- جهانى را با نعمت و احسان فروگرفتى ، كمترين بهره‌اى كه نصيب مردم شد ، دولت و بىنيازى است .\r\n- حساس‌ترين شعرا در برابرت زبان بسته‌اند و شاكرترين آنان از سپاس نعمتت عاجز و خسته .\r\n- اى سرورى كه جود و نوالش ، دولت و مكنت به ارمغان مىآورد و به پاى دور و نزديك مىريزد .\r\n- همگان را از زائر و مجاور ، خلعت بخشودى ، آن هم خلعتى كه در پندار نگنجد .\r\n- حاشيه‌نشينان اين‌بارگاه در لباس خز مىخرامند و جلوه مىفروشند ، جز من .\r\n- البته ، آن را كه بر عهد خود پايدار است و همواره نيكى كند ، حاجت يادآورى نيست .\r\nصاحب فرمود : در داستانهاى معن زائده خواندم كه مردى به دو گفت : اى امير مركبى عطايم كن و او فرمود تا يك ناقه ، يك سمند ، يك قاطر ، يك الاغ ، يك كنيز به دو عطا كردند ، و اضافه كرد : اگر من دانستم خداوند بلندپايه مركوبى جز اينها آفريده ، عطايت مىكردم .\r\nاينك من كه صاحبم ، فرمايم كه از جامهء خز ، يك جبه ، يك پيراهن ، يك جليقه ، يك شلوار ، يك عمامه ، يك دستمال ، يك طاقه ازار ( كمرپوش ) ، يك ردا ( بالاپوش ) يك جوراب بر تو خلعت كنند ، و اگر دانستم جز اينها لباس ديگرى از خز ساخته شود ، عطايت مىكردم .\r\nبعد فرمود تا به خزانه اندر شد و تمام اين خلعتها را بر او ريختند . هرچه توانست پوشيد ، و آنچه نتوانست به غلامش تحويل شد .\r\n6 - ابو حفص وراق اصفهانى ، در رقعه‌اى به صاحب نگاشت :\r\nخداوند سايهء سرورمان را مستدام بدارد ، اگر نه اين بود كه يادآورى مايهء سودبخشى و افراختن شمشير بعد از جنبش آن در نيام ، سهل و هموارتر است ، نه يادآورى مىكردم و نه اين شمشير برنده را تكان مىدادم ، ولى حاجتمندى كه كاردش به استخوان رسيده ، به روا گشتن حاجت شتاب و در برابر بخشندهء بىدريغ هم ، دست طلب و الحاح دراز دارد .\r\n\r\n","description":"","footnote":"","page_name":" 93 ","page_number":103},
  {"content":"\r\n\r\nحال و روزگار اين بنده‌ات كه خدايت مؤيد بدارد ، پريشان است ، حتى موشها از انبار گندم در حال كوچند ، اگر رأى مبارك باشد كه اين بنده را با ساير چاكران كه در نعمت غوطه‌ورند و از اين‌رو ، رحل اقامت افكنده‌اند ، دمساز فرمايى ، به خواست خدا خواهى فرمود .\r\nصاحب در كنار رقعه‌اش نگاشت :\r\nچه نيك سخن ساز كردى ، ما هم به نيكى پاسخ آغاز كنيم : موشهاى خانگى را به نعمت سرشار و نوال بىزوال ، مژده بخش . گندم ، همين هفته مىرسد ، ساير حوايج در راه است .\r\n7 - ابو الحسن علوى همدانى مشهور به « وصى » گويد : از جانب سلطان به سفارتى عازم رى گشتم . در راه بسيار انديشيدم كه مقالى زيبا و سخنى شيوا كه درخور ملاقات صاحب باشد ، طراز بندم ، موفق نشدم . هنگامى كه در اسكورت خود با من روبرو گشت و من نزديك شدم تا آنجا كه عنان دو مركب به هم پيوست ، به ياد يوسف افتادم و بر زبانم گذشت :  ما هذا بَشَراً إِنْ هذا إِلَّا مَلَكٌ كَرِيمٌ  « 1 » : اين مرد ما فوق بشر است ، اين فرشتهء عالىمقام است ، و او در پاسخ گفت :  إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ  « 2 » : اگر نه اين بود كه مرا تخطئه كنيد ، مىگفتم بوى يوسف به مشام مىرسد ، بعد فرمود : خوش آمدى ؟\r\nآفرين بر رسول ، پسر رسول و وصى ، پسر وصى .\r\n8 - صاحب در اهواز با مرض اسهال به بستر افتاد ، هرگاه كه از سر طشت برمىخاست ، در كنار آن ده دينار زر سرخ مىنهاد ، مبادا خدمتكار از كار ملال گيرد و از اين رو ، خدمتكاران خواهان دوام كسالت بودند ، و چون عافيت يافت ، قريب پنجاه هزار دينار تصدق كرد .\r\n9 - ثعالبى در يتيمة الدهر از ابو نصر ابن المرزبان حكايت آورده كه هرگاه براى صاحب بن عباد ، آب يخ مىآوردند ، بعد از نوشيدن آن مىگفت :\r\n- جرعه‌هاى آب سرد گوارا ، بيرون كشد سپاس الهى را از ته قلب .\r\nو بعد مىگفت : بار پروردگارا لعنت خود را بر يزيد ، تجديد فرما .\r\n\r\n\r\n","description":"","footnote":"\r\n( 1 ) . يوسف 12 / 31 .\r\n( 2 ) . همان 94 .\r\n","page_name":" 94 ","page_number":104},
  {"content":"\r\n\r\n10 - حموى در معجم البلدان مىنويسد : ابن حضيرى ، شبها به مجلس صاحب حاضر مىگشت . شبى چرت بر او غالب گشت و بادى از او برخاست و با شرمسارى مجلس را ترك گفت ، صاحب گفت : اين دو بيت را بر او بخوانيد .\r\n- اى حضيرىزاده ! به خاطر آوازى كه چون نالهء ناى و آواى عود است ، خجل مباش .\r\n- باد است ، چه مىتوان كرد ؟ مىتوانى آن را حبس كنى . تو كه سليمان نيستى .\r\n\r\nكلمات قصار صاحب\r\nآن كه به درياى شيرين پويد ، گوهر آبدار جويد .\r\nآن كه دست عطا گشاده دارد ، چشم اميد به سويش كشيده آيد .\r\nآن كه نعمتى را سپاس نگزارد ، نقمتش به كيفر درسپارد .\r\nگوشتى كه از حرام رويد ، با داس بلا دروده آيد .\r\nآن كه به روزگار سلامتش غره آيد ، فردا از پشيمانى و ندامت داستانها سرايد .\r\nآن كه با اشارهء اندك ، هوشيارى نگيرد ، از بيان مفصل چه سود گيرد .\r\nبسيار شد كه با سخنى نرم و هموار ، كارى به سامان آمد ، آنجا كه بذل اموال نافع نيامد .\r\nسينه از مايهء درون جوشد و از كوزه آن تراود كه در آن باشد .\r\nخردمند با اشارهء چشم دريابد و از گفتار زبان بىنياز آيد .\r\nخورشيد تابان كه در پس ابر ماند ، ديرى نگذرد كه رخسار نمايد ، چونان كه بوستان در زمستان افسرده و در بهار خرم آيد .\r\nبدر تابان كه نهان شود ، باز برآيد و شمشير كه كندى گيرد ، دگربار جوهرش نمايان شد .\r\nدانشت در گرو درس و مذاكره است و جهلت بر اثر اهمال و متاركه .\r\nسخن كه بر سامعه مكرر آيد ، در قلب ريشه دواند .\r\nمهربانى بىغش و پاك ، رساتر از زبانهاى پرآب‌وتاب است .\r\nهركارى به موقع آن شايد ، چونان كه هرميوه به فصل آن در مذاق خوش آيد .\r\n\r\n","description":"","footnote":"","page_name":" 95 ","page_number":105},
  {"content":"\r\n\r\nآرزو بىنهايت است و نعمت دنيا عاريت .\r\nيادآورى ، اثرى آشكار دارد و چنان كه خدا فرمود : نفعى سريع به بار آرد .\r\nدستهء شمشير ، نرم و لغزنده و لبه آن تيز و برنده است و از آن شگفت‌تر ، مار كه تنهء آن نرم‌تر و لغزنده‌تر و نيشش گزنده‌تر است .\r\nرشتهء منت و احسان ، بر گردن كس استوار نتوان كرد ، جز با خدمات شايان .\r\nگاه باشد كه حلم و بردبارى خوارى آرد ، چونان كه از پايدارى بى جا شكست زايد .\r\nنامهء هركس ، تراز انديشه و ادراك ، بل محك اعتبار اوست و ترجمان فضل و مقام ، بل ، نمونه فهم و دانش اوست .\r\nوفاى به وعده ، برهان تشخيص و عظمت ، امروز و فرداكردن ، نشان بخل و خست ، و گواه بىوفايىات تجديد مهلت است .\r\nاحسان نكو آن است كه خالص و فراوان باشد ، و احسان شوم آنكه امروز و فردا شود و با خاطرهء ناخوش آلوده گردد .\r\nهشيارى جوانمردان كندى نگيرد و سيماى شوم خطا نپذيرد .\r\nسگ كه بر چهرهء ماه تابان بانگ كند ، با سنگ دهانش بسته گردد .\r\nبسيار كسانى كه در آرزوى خونخواهى و انتقام ، به ورطهء هولناكى فروافتاده‌اند .\r\nوعدهء نوال ، برخى چون آب حيات است و برخى چون درخشش سراب .\r\nنفوذ سخن گاه بدانجا رسد كه تير پران نرسد .\r\nچه بسا اعتراف به تقصير كه گوياتر است از زبان تشكرآميز .\r\nچه بسا سخن كوتاه كه رساتر به مقصود باشد .\r\nهرسرى آرزويى پرورد ، و هرروزى كارى شايستهء خود دارد .\r\nسخن نرم و هموار سود بخشد ، و گرنه شمشير بران سودبخش‌تر افتد .\r\nدلاور شيردل فراوان است ، ولى نه چون عمرو ، و بر مردگان ماتم گيرند ، ولى نه چنان كه بر صخر . « 1 »\r\nفراموش مكن كه فاصلهء جوان و پير فراوان است و فرق ميان عقاب و شاهين از زمين\r\n\r\n\r\n","description":"","footnote":"\r\n( 1 ) . مراد از عمرو ، پسر معدى كرب دلاور عرب است ، و مراد از صخر ، برادر خنساء شاعرهء عرب . ( م )\r\n","page_name":" 96 ","page_number":106},
  {"content":"\r\n\r\nتا آسمان .\r\nكفران نعمت ، سرآغاز نقمت است .\r\nناسپاسى نوال ، مايهء زوال است .\r\nمقابلهء احسان با كفران ، نعمت موجود را تاراندن است .\r\nگاه باشد كه ضعيف قوى گردد ، جراحت التيام پذيرد ، كجرو راه راست در پيش گيرد ، و غفلت‌زده از خواب غفلت بيدار شود .\r\nناله از دل تنگ برآيد و شكايت از درون دردمند .\r\nنه هركه را خوانى ، پاسخ مثبت دهد و سر به اطاعت سپارد .\r\nشود كه بىگناه به جرم گناهكار بسوزد و نيكوكار در عوض بدكار گرفتار آيد .\r\nنه هركه حق طلبد ، بازجويد و نه هركه چشم طمع به ابر دوزد ، از باران رحمتش شراب اندوزد .\r\nثعالبى در يتيمة الدهر از اين گونه كلمات قصار و سخنان درربار ، از صاحب فراوان ياد كرده كه سيد امين تمام آنها را در اعيان الشيعة ثبت فرموده است .\r\nاين است يك شيعهء نمونه و اين بخشى از افكارش . اين است يك وزير شيعه و اين سخنان حكمت شعارش . اين است فقيه شيعه و اين ادب تابناكش . اين است دانشمند شيعه و اين انديشهء عالمتابش . اين است متكلم و سخنگوى شيعه و اين مقاله و گفتارش .\r\nاينان مردان بزرگ شيعه‌اند و اين مفاخر و ميراثشان . شيعهء راستين كه در پى خاندان حق گام زند ، بايد كه چنين باشد ، و گرنه در سلك شيعه نباشد .\r\n\r\nوفات صاحب\r\nصاحب ، در شب جمعه بيست و چهارم صفر سال 385 در رى ، دار فانى را وداع گفت . مردم رى كه از مرگ او باخبر شدند ، تمام شهر و بازارها تعطيل گشت و همگان بر در خانه‌اش به منظور تشييع جنازه گرد آمدند . فخر الدوله به همراه سرهنگان و فرماندهان حضور يافتند و جامهء سياه بر تن داشتند . جنازهء صاحب كه بر دوش خدام از در قصر خارج شد تا بر او نماز گزارند ، حاضران به تعظيم و بزرگداشت يكسر به پا\r\n\r\n","description":"","footnote":"","page_name":" 97 ","page_number":107},
  {"content":"\r\n\r\nخاستند . فرياد شيون و زارى بلند شد ، جامه‌ها بر تن دريدند ، سيلىها به صورت زدند و چندان گريه و ناله كردند كه از تاب و توان رفته به خاك افتادند .\r\nابو العباس ضبى بر جنازهء او نماز خواند . فخر الدوله پيشاپيش جنازه حركت مىكرد و چند روز براى عزا در خانه نشست .\r\nبعد از نماز جنازه را در خانه‌اى به رسم امانت نگاه داشتند تا هنگامى كه به اصفهان بردند و در قبه‌اى به نام دريه « 1 » دفن شد . ابن خلكان مىنويسد : اين قبه تا اين زمان آباد مانده و دخترزادگانش به تعمير و گچ‌كارى آن اقدام نموده‌اند . سيد در روضات الجنات اضافه كرده ، گويد : اكنون هم آباد و معمور است ، چندى پيش دچار شكست و انهدامى گشته بود كه پيشواى بزرگ ، علامهء سترگ محمد ابراهيم كرباسى به تجديد عمارت آن فرمان داد و با وجود ناتوانى ، دو ماه يك بار و گاه ماهى و چه بسا هفته‌اى يك بار ، زيارت آن قبه را ترك نمىفرمايد . در اين اوقات به نام باب طوقچى و گاه ميدان كهنه خوانده مىشود و مردم با زيارت مرقدش بركت مىجويند و در كنار آن قبه حاجات خود را از خداوند تعالى مسئلت مىدارند .\r\nثعالبى در يتيمه مىنويسد : موقعى كه ستاره‌شناسان ، با اشاره و كنايه از مرگ او خبر دادند ، صاحب در قطعه‌اى چنين سرود :\r\n- اى خالق ارواح و اجسام و اى آفرينندهء اختران و آثار !\r\n- اى پديد آرندهء روشنى و سياهى ! نه چشم اميد به مشترى دارم .\r\n- و نه از مريخ بيمناكم ، چرا كه ستارگان در واقع نشانه‌هايند .\r\n- سرنوشت در دست خداى داناست . بار پروردگارا از درد و بلا محفوظم دار .\r\n- و از حوادث روزگار در امانم نگهدار و از رسوايى گناه نگهبانم باش .\r\n- دوستى برگزيده‌ات محمد مصطفى و همتايش على مرتضى و خاندان گرامىاش را به من عطا فرما .\r\nدر مرگ صاحب قصايد فراوانى سروده شده كه از جملهء آنهاست قصيدهء ابو منصور\r\n\r\n\r\n","description":"","footnote":"\r\n( 1 ) . به فتح دال و كسر راء بر وزن ضريح . در اعيان الشيعة چنين ضبط شده ، ولى در يتيمه و جز آن با ذال نقطه‌دار آمده است ، چنان كه در شعر ابو منصور لجيمى خواهد آمد .\r\n","page_name":" 98 ","page_number":108},
  {"content":"\r\n\r\nاحمد بن محمد لجيمى با قافيهء نون :\r\n- اى بزرگمرد باكفايت كه مشكلات را با سرپنجهء تدبير گشودى و با نوال سرشارت نياز ما را برآوردى .\r\n- آرزوى ما اين بود كه جاودان مانى و روزگار نخواست ، ارادهء او بر تمناى ما پيروز گشت .\r\n- بر مرگت گريبان چاك زدم ، اما قانع نشدم و اندوه و غم را دمساز آمدم .\r\n- اگر خود را كشته بودم ، ممكن بود حق ترا ادا كرده باشم .\r\n- از رازى كه اينك دريافته‌اى ، پرده بردار كه چه بسيار از بيانات دلنشينت بهره‌مند بوديم .\r\n- مگر نه مردى دادگستر و با انصاف بودى ؟ از چه رو گورى را آباد كردى و شهرها را ويران ساختى ؟\r\n- وانهادى كه مردم لجام‌گسيخته شوند ، ديروز كه چنين نبودند .\r\n- سفلگان مسلط شده بر ما سوار شدند ، با آنكه تا ديروز بردهء ما بودند .\r\n- اگر در ماتم او دلهاى ما آب شود و اشك از ديدگان بباريم .\r\n- حق ماتم را ادا نكرده‌ايم ، ولى گذشت روزگاران خواهد گفت چه كسى را از دست داده‌ايم . « 1 »\r\nو در قصيدهء ديگرى گويد :\r\n- بزرگمردى درگذشت كه هرگاه دانش وجود كمياب مىشد ، هردو را از دست و زبان او بازمىجستيم .\r\n- بزرگمردى كه هرچه در ميان خلق جويا گشتم ، كسى را مانندش نيافتم .\r\n- جود و بخشش را با كافى الكفاة در يك گور كردند تا به هم مأنوس باشند .\r\n- در زندگى با هم زيستند و اينك در گور همخوابه گشتند ، گورى كه در باب ذريه است . « 2 »\r\nگاهى چند بيت اين قصيده به نام ابو القاسم بن ابى العلاء اصفهانى ثبت شده كه با حكايتى لطيف همراه است .\r\nاز قصايدى كه در سوك صاحب سروده شده ، نونيهء ابو القاسم بن ابى العلاء است كه ثعالبى در كتابش برخى ابيات آن را چنين آورده :\r\n\r\n\r\n","description":"","footnote":"\r\n( 1 ) . يتيمة الدهر : 4 / 375 .\r\n( 2 ) . همان .\r\n","page_name":" 99 ","page_number":109},
  {"content":"\r\n\r\n- اى يگانه رهبر ! من آنچه در ستايش و ثنايت گويم ، كم گفته‌ام .\r\n- تو از ستايش و ثنا برترى ، هيچ‌كس ترا نستايد جز كه شأن ترا بكاهد .\r\n- با مرگ تو فرزندان حوا همه مردند ، دنيا مرد ، بلكه دين مرد .\r\n- اينك ، سروش فضيلت و آزادگى است كه عزاى ترا اعلام مىكند بعد از آنكه ، حوريان به عزايت نشستند .\r\n- عطا و صله بر تو مىگريند ، چنان كه ملت و دولت مىگريند .\r\n- بدگويان و خبرچينان به پا خاستند ، آنها كه از بيم تو خانه‌نشين بودند ، اما بعد از مرگت رانده‌هاى درگاه همه جان گرفتند .\r\n- شگفت نباشد كه اينان همه در كوى و برزن روانند ، سليمان درگذشت و شياطين از بند رستند . « 1 »\r\nاز جمله قصايدى كه در ماتم صاحب سروده شده ، داليهء ابو الفرج بن ميسره است كه ثعالبى اين چند بيت آن را ياد كرده است :\r\n- اگر مىپذيرفتند ، جانها برخى او مىگشت ، گر چه اين هم مصيبتى بزرگ بود .\r\n- ولى مرگ چون شاهين تيزبين است و بهترين را مىربايد .\r\n- زمانه را بگوى : اين ستم به خود كردى ، اينك به كورى چشمت ، جامهء عزا به بر كن .\r\n- با اين مصيبت ، عظيم‌ترين ضايعهء بشرى را پيش انداختى و رونق بازارت كاست . « 2 »\r\nاز جمله داليهء ابو سعيد رستمى است كه ثعالبى دو بيت آن را آورده است :\r\n- بعد از صاحب ، آرزومندى به شب ، بار سفر خواهد بست ؟ يا اصولا دست تمنا به سوى رادمردى گشوده خواهد گشت ؟\r\n- خداوند راضى نگشت جز به اينكه آرزو و بخشش هردو با صاحب بميرند ، ديگر اين دو ، تا روز حشر باز نخواهند گشت .\r\nو نيز لاميهء ابو الفياض سعيد بن احمد طبرى در رثاى اوست ، آنجا كه گفت :\r\n- اى همسفر ! چگونه در بستر خواب آرميدى ، با آنكه به روزگار هرگز نخوابيدى .\r\n- هرروز در ميان فرزندانش به پا خاسته و ندا دردهد : به پا خيزيد كه هنگام كوچ است .\r\n\r\n\r\n","description":"","footnote":"\r\n( 1 ) . يتيمة الدهر : 3 / 263 .\r\n( 2 ) . همان : 3 / 254 .\r\n","page_name":" 100 ","page_number":110},
  {"content":"\r\n\r\n- دو دسته‌اند : يك دسته باغفلت در انتظارند و دستهء ديگر كمربسته و باشتاب ره مىسپارند .\r\n- گويا داستان آنان كه مىروند و مىمانند ، گروهانى است كه از پس گروهان روانند .\r\n- آنان سوارانند ، بىمركب ، روانند و بازگشت ندارند .\r\n- جام مرگ در ميانشان مىچرخد ، چونان كه شراب ناب در دست حريفان .\r\n- راننده باخشونت از پى ، فرياد رحيل مىزند و به سوى ميعاد مىدواند . جلودار قافله نمايان نيست .\r\n- آيا نديدى آنها را كه پيش از اين درگذشتند و غول مرگ آنان را درربود .\r\n- آنان حيله‌ها به كار بستند ، بىثمر بود و ما ناله‌ها زديم ، نافع نيفتاد .\r\n- شيوهء روزگار چنين است ؛ عمر مىگذرد ، احوال دگرگون مىشود و باز نمىگردد .\r\n- گر چه نخواهيم و يا به هراس اندر شويم ، پيك مرگ درمىرسد و مهلت نمىدهد .\r\n- در پايان راه ، مقصد مرگ نمايان است و راه ديگرى وجود ندارد .\r\n- به جانت سوگند ، عمر فرصت كوتاهى است و بعد از آن راهى دور و دراز در پيش .\r\n- مىبينم كه اسلام و اسلاميان در اندوه و ماتم فرورفته‌اند .\r\n- خورشيد رخشان تاريكى گرفته همچون چشم بىفروغ .\r\n- ماه تابان ناتوان برآمده رخشان نيست ، گويا از لاغرى رنجور است .\r\n- اختران درخشان ماتم گرفته‌اند ، گويا كاخ بلندشان روبه ويرانى است .\r\n- مىبينم چهرهء روزگار و هرچهرهء ديگرى از رنج درون دژم است .\r\n- كوهساران با قله‌هاى بلند ، چنان در اضطرابند كه گويى اينك آب شوند و يا از هم فرو ريزند .\r\n- آسمان تيره گشته مىلرزد ، گويى دردى به دل دارد .\r\n- نسيم صبا كه روح‌پرور بود ، اينك چون باد سموم جانكاه است و سورت سرما اينك گوارا مىنمايد .\r\n- ابرهاى سنگين به هردره و هامون سيلاب اشك روان كرده‌اند ، ولى كشتزارها همچنان در سوز و گدازند .\r\n\r\n","description":"","footnote":"","page_name":" 101 ","page_number":111},
  {"content":"\r\n\r\n- پيك مرگ ، عالم كيهان را از مرگ عزيز جوانمردى كه امين ملك و ملت بود ، باخبر ساخت ، اينك جهانيان در ماتم عزيز خود غرقند .\r\n- جارچى ، مرگ كافى الكفاة را به جهان اعلام كرد ، يعنى آزادمرد گرانمايه بعد از اين ، خوار و ذليل خواهد گشت .\r\n- خبر داد كه پناه حاجتمندان از جهان چشم بربست و خاك بر چشم جهانيان نشست .\r\n- سحرگاه كه نسيم تربتش مىوزد ، گويا باد صباست كه از روضهء رضوان خيزد .\r\n- و چون بر مشام كاروان نشيند ، گويند غبار است يا سودهء مشك ناب ؟\r\n- اى درخشان ماه آسمان فضيلت ، از چه بدين زودى غروب كردى !\r\n- چگونه شبح مرگ بر تو ظاهر گشت و با آن عزت و شوكت ، غول مرگت درربود ؟\r\n- اى ادب‌آموز جهانيان كه هم ارباب قلم را مهار كردى و هم افسران صاحب كمر را .\r\n- هركه از روزگار به تو شكايت برد ، دادش گرفتى ، اينك كه روزگار بر تو تاخت ، چه كسى داد تو خواهد گرفت ؟\r\n- دين و دنيا بر تو گريست ، و هم اهل دنيا و دين ، آنچنانكه پردگيان گريستند .\r\n- شمشير بران بر تو گريست و هم نيزهء جان‌ستان ، و تو خود كفيل ارزاق آن و اين بودى .\r\n- خيل اسب بر تو گريست و گريهء آنها شيههء ماتم بود .\r\n- دلهاى جهانيان بر تو منقلب است و نصيبت از زارى آنان كم .\r\n- دلى دارم كه به صاحب خود وفادار است ، لذا از غم آب شده و با جانم روان است .\r\n- هرخطى از شعر كه بر صفحهء كاغذ نگاشتم ، قطرات اشك رخسارم را شست .\r\n- اگر بينى كه شعرم بىمايه و سست مىنمايد ، علت اين است كه از هوش بيگانه‌ام .\r\n- هرشعرى كه رقم زنم ، از آب ديده مركب سازم ، چرا كه سرشكم همواره روان است .\r\n- فكر مىكردم كه جان من برخى تو خواهد گشت ، ولى لياقت آن را نداشت .\r\n- بعد از او زنده باشم و چشمم روشن باشد ؟ هرگز ، زندگى بعد از او حرام است .\r\n- زندگانىام پس از او مرگ زودگذر را ماند و زهر كشنده را .\r\n- بر تو باد درود پروردگارت همه وقت و به همراهش نسيم روح‌پرور خلد وزان باد . « 1 »\r\n\r\n\r\n","description":"","footnote":"\r\n( 1 ) . يتيمة الدهر : 3 / 254 .\r\n","page_name":" 102 ","page_number":112},
  {"content":"\r\n\r\nاز جمله قصيده‌اى با قافيهء ميم از ابو القاسم غانم بن محمد بن ابى العلاء اصفهانى است كه ضمن آن سروده است « 1 » :\r\n- شير بچهء عباد ، اميد جهانيان درگذشت ، گويا جهانى درگذشت .\r\n- تربتت را با اهل زمانه سنجيدم ، از عالم كيهان فزون بود .\r\nهمو چكامهء ديگرى در سوك صاحب سروده و در آن چنين گفته است :\r\n- اين جان من است كه با ناله‌ام برون شد و اين خون دل است كه به جاى اشك از چشمم روان گشت .\r\n- جوانى چون سبزه‌زارى خرم با چشمه‌سار آب شيرين گذشت و پيرى چون مرغزارى خشكيده و سوخته نمايان است .\r\n- روزگارى خوش كه اينك ديدگانم اشك حسرت بر آن فشاند ، تا آنجا كه شمع وجودم آب شود .\r\n- به ياد آن روزگاران ، آتشى چون شعلهء خورشيد در درونم زبانه مىكشد و اشك چون سيلاب بهارى بر دامنم مىنشيند ، اينك زمستان و تابستان با هم گرد آمده‌اند .\r\n- دورانى كه باران رحمتش چون ژاله بابركت و مرغزارش سبز و خرم بود .\r\n- خرمى و سرسبزى آن از روزگار نبود ، بلكه از دست بخشندهء صاحب بود : شير بچهء امير ، كافى الكفاة .\r\n- دو دستش به كارگشايى برخاسته‌اند : با يك دست به واردشوندگان جايزه بخشد و با دست دگر ، سركشان را به ديار مرگ فرستد .\r\n- عطايش از سود سرشار حكايت كند و شمشيرش آمار ارواح نگه دارد .\r\n- به هنگام نشاط مانند طلحة الطلحات ، آن جوانمرد عرب است كه هزارهزار بخشد .\r\n- دست مباركش يا غرق در بوسهء شاكران نعمت است و يا بر روى دوات مىچرخد و جايزه مىنگارد .\r\nاز جمله قصيدهء تائيهء دامادش سيد ابو الحسن على بن حسين حسنى است كه چنين\r\n\r\n\r\n","description":"","footnote":"\r\n( 1 ) . تتميم يتيمة الدهر : 1 / 120 .\r\n","page_name":" 103 ","page_number":113},
  {"content":"\r\n\r\nشروع مىشود « 1 » :\r\n- آرى ، اين دست فضيلت و كرم بود كه خشك شد و آزادگى و عظمت با مرگش به عزا نشست .\r\n- بر تاريكى حرام باد كه كوچ كند و بر خورشيد عالم‌آرا كه بتابد .\r\n- آن مفاخر و آزادگيها كه با ستارگان رخشان برابرند ، بايد كه بر صاحب ما كافى الكفاة بگريند .\r\n- به جان حق سوگند كه مصيبت او سنگين و دردناك است ، آنچنانكه عطا و نوالش بزرگ بود .\r\n- آيا آفاق جهان دانست كه چه اندوهى سايه‌گستر شد ؟ و يا كدام نعمت و دولت پشت كرد ؟\r\n- اين خاك سياه خبر شد كه چه جانى را در خود نهفت ؟ و آن عمارى تابوت كه چه گوهرى را دربر گرفت ؟\r\n- درخشش ابرى را نديدم كه از باران جود و نوالت حكايت آرد ، جز اينكه از شوق به فرياد آمد .\r\n- اگر مىپذيرفتند كه جان ما ، برخى جان تو باشد ، فدايت مىكرديم و اين كمترين فدا بود .\r\nسيد ابو الحسن محمد بن حسين حسنى ، معروف به وصى همدانى كه شرح حالش در كتاب يتيمة الدهر آمده ، در سوك صاحب چنين سروده است :\r\n- آن كه خاندان على را دوست و خدمتگزار بود ، درگذشت .\r\n- آن كه چون كوه بلند پناهگاه آنان بود ، اينك در خاك نهان گشت . « 2 »\r\nو همو در سوك صاحب چنين سروده است :\r\n- بر آن چشمى كه قطرات اشكش با خون روان است ، خواب شيرين ناگوار است .\r\n- آزادگى و دين و قرآن و اسلام همه ، در سوگ وزير ، صاحب بن عباد ، چشمى اشكبار\r\n\r\n\r\n","description":"","footnote":"\r\n( 1 ) . حموى در معجم الادباء و سيد عليخان در الدرجات الرفيعة آن را ياد كرده‌اند .\r\n( 2 ) . ثعالبى آن را در ضمن شرح حال شاعر در يتيمة الدهر : 3 / 260 ثبت كرده است .\r\n","page_name":" 104 ","page_number":114},
  {"content":"\r\n\r\nدارند .\r\n- خانهء خدا با همهء شعاير ، حاجيان با احرام و قربانى ، همه و همه در ماتمش گريانند .\r\n- مدينه بر او مىگريد با رسول خدا و هركه در مدينه است ، دره‌هاى مدينه بر او گريان است و دشت و كوه آن هم .\r\n- كافى الكفاة با نام نيك درگذشت ، همان كه پيشوا بود و هم سرور و سالار .\r\n- آزادگى و دانش با مرگ او مرد ، ديگر با آزادگى و دانش وداع بايد گفت .\r\nسرور ما شيعيان ، شريف رضى هم كه شرح حالش در پايان همين جلد خواهد آمد ، صاحب را با قصيده‌اى مفصل رثا گفته است . اين قصيده را ، آنچنان كه حموى ياد كرده ، ابو الفتح عثمان بن جنى ( م 392 ) به صورت كتابى جداگانه شرح كرده است « 1 » ، و چون قصيده در ديوان سيد رضى و ساير فرهنگهاى رجال ثبت آمده ، از نقل تمام آن معذرت خواسته ، به اين چند بيت اكتفا مىكنيم :\r\n- آيا بدينسان مرگ ، دلاوران را در خون كشد ؟ و روزگار كوه را فروريزد ؟\r\n- آيا بدينگونه شير بيشه به خاك غلتد ، بعد از آن كه با غرور و نخوت از حريم خود دفاع كرد ؟\r\n- آيا اينسان بىباك بر شكار شير مىگذرند ، بعد از آن كه جهانى از نعرهء جان‌شكافش در بيم و هراس بود ؟\r\n- آيا اين چنين ستارگان رخشان از آسمان به زير آيند ، با آنكه چشمها از دريافت پرتوشان عاجز و ناتوان بود « 2 » ؟\r\nابو العباس ضبى ، بر قصر صاحب گذشت ، و خطاب به آن چنين سرود :\r\n- اى خجسته درگاه ! از چه گرد اندوه بر چهره‌ات نشسته ؟ پرده‌هاى زرنگارت كو ؟\r\nدربانت چه شد ؟\r\n- آن كه روزگار از او در هراس بود ، امروز با خاك تيره يكسان است .\r\nخوانندهء گرامى ! فراموش نشود كه صاحب بن عباد ، با آن فرهنگ و ادب و آن گام استوارى كه در علم لغت دارد ، با نظم و نثر خود ، به حديث غدير ، احتجاج كرده و آن را\r\n\r\n\r\n","description":"","footnote":"\r\n( 1 ) . معجم الادباء : 5 / 31 .\r\n( 2 ) . اين قصيده 112 بيت است .\r\n","page_name":" 105 ","page_number":115},
  {"content":"\r\n\r\nگواه برترى مقام امير المؤمنين على عليه السّلام دانسته است ؛ اين استدلال صاحب ، سندى متقن و برهانى متين است بر اينكه كلمهء مولى از مفهوم امامت و خلافت خارج نيست .\r\n\r\nمصادر شرح حال صاحب\r\n1 - يتيمة الدهر : 3 / 169 - 267 .\r\n2 - فهرست ابن النديم 194 .\r\n3 - انساب سمعانى .\r\n4 - معالم العلماء .\r\n5 - محاسن اصفهان ، مافروخى اصفهانى .\r\n6 - نزهة الالباء فى طبقات ادباء .\r\n7 - كامل ابن اثير : 9 / 37 .\r\n8 - معجم الادباء : 6 / 168 - 317 .\r\n9 - منتظم ابن جوزى : 7 / 179 .\r\n10 - تجارب السلف ، ابن سنجر 243 .\r\n11 - تاريخ ابن خلكان : 1 / 78 .\r\n12 - مرآة الجنان ، يافعى : 2 / 441 .\r\n13 - تاريخ ابن كثير : 11 / 314 .\r\n14 - شرح دراية الحديث ، شهيد .\r\n15 - نهاية الارب : 3 / 108 .\r\n16 - شذرات الذهب : 3 / 113 .\r\n17 - معاهد التنصيص : 2 / 162 .\r\n18 - بغية الوعاة ، سيوطى 196 .\r\n19 - مجالس المؤمنين ، قاضى 324 .\r\n20 - بحار الانوار : 10 / 264 - 267 .\r\n21 - الدرجات الرفيعة ، سيد عليخان مدنى .\r\n22 - أمل الآمل ، حر عاملى .\r\n23 - لسان الميزان : 1 / 413 .\r\n24 - تكملة أمل الآمل ، شيخ عبد النبى كاظمى .\r\n25 - منتهى المقال ، ابو على 56 .\r\n26 - روضات الجنات .\r\n27 - تنقيح المقال ، مامقانى : 1 / 135 .\r\n28 - اعيان الشيعة جلد دوازدهم در 240 صفحه .\r\n29 - سفينة البحار ، محدث قمى : 2 / 13 .\r\n30 - الكنى و الالقاب : 2 / 365 - 371 .\r\n31 - الطليعة فى شعراء الشيعة ، جلد اول .\r\nياقوت حموى گفته : من اخبار زندگى صاحب را به طور كامل ضمن شرح حال مردويه آورده‌ام . « 1 »\r\nابو حيان توحيدى ( م 380 ) رساله‌اى دارد به نام مثالب الوزيرين كه در نكوهش و\r\n\r\n\r\n","description":"","footnote":"\r\n( 1 ) . معجم البلدان : 6 / 8 .\r\n","page_name":" 106 ","page_number":116},
  {"content":"\r\n\r\nعيبجويى از صاحب بن عباد و ابو الفضل ابن العميد نگاشته و در الامتاع و المؤانسة :\r\n1 / 53 - 67 منتشر گشته است . ابو حيان در اين رساله هرگونه افتخار و فضيلتى را از اين دو وزير بىنظير نفى كرده و تا توانسته بر آنان تاخت‌وتاز نموده و سخنى باطل و شهادتى مردود آورده و به ناسزا و ناروا دشنامشان گفته است . به اتفاق مورخين و نويسندگان نه راه انصاف پوييده و نه كارى ستوده به فرجام آورده است . البته ، براى اين حرمت‌شكنى او علل و انگيزه‌هايى بوده كه در اعيان الشيعة و غير آن از فرهنگ رجال مشروحا ذكر شده است .\r\n\r\n","description":"","footnote":"","page_name":" 107 ","page_number":117},
  {"content":"\r\n . \r\n","description":"","footnote":"","page_name":" 108 ","page_number":118},
  {"content":"\r\n\r\n\r\n12 جوهرى جرجانى ( م حدود 380 )\r\n- و بعد از آن سوگندها ، پيمان نگرفتم از شما در غدير خم ؟\r\n- آنجا كه بازوى على را افراشتم ، همان كه سرور عرب و زبدهء نژاد عدنان است .\r\n- گفتم و خدايم فرموده بود : كوتاهى نكنم و سخن در پرده نگويم .\r\n- على است سرور آنان كه من سرورشان باشم ، چه نهان و آشكارم با او يكى است .\r\n- او پسر عم و صاحب منبر و برادر و وارث من است ، نه اصحابم و نه ديگران .\r\n- منزلت او ، گرش با خود قياس گيرم ، منزلت هارون است به موسى پسر عمران . « 1 »\r\nو ابن شهر آشوب نيز شعر ديگرى از او آورده است ، آنجا كه گويد :\r\n- افتخار روز غدير را منكر نشود جز بدنام و يا بدكار ناسپاس .\r\n- مگر در بابل ، خورشيد به خاطر چه كسى برگشت ؟ برو تحقيق كن و درياب !\r\n- بار ديگر هم خورشيد به احترام او بازگشت و آن در روزگار مصطفى بود كه اخبارش فراوان است .\r\n- او همهء افتخارات را صاحب گشته ؛ از اين‌رو ، ثنا و ستايش او از قلمرو شعر و احساس\r\n\r\n\r\n","description":"","footnote":"\r\n( 1 ) . مناقب ابن شهر آشوب : 1 / 532 ؛ الصراط المستقيم ، بياضى عاملى : 1 / 311 .\r\n","page_name":" 109 ","page_number":119},
  {"content":"\r\n\r\nشاعران بيرون است . « 1 »\r\n\r\nشاعر را بشناسيم\r\nاو ابو الحسن على بن احمد جرجانى ، معروف به جوهرى است ، چنان كه در اشعار خود ياد كرده است . جوهرى وزنه‌اى در فضل و ادب ، استوانه‌اى در لغت عرب ، ماهرى قافيه‌پرداز و نقادى سخن‌ساز بود . دست‌پرورد وزير ، صاحب بن عباد و از نديمان مخصوص و در سلك شاعران دربار او به شمار مىرفت .\r\nدر ابتداى جوانى و آغاز زندگى به شعر و شاعرى پرداخت و در خطهء سخن تا آنجا به كمال رسيد كه با عبارتى آسان و سبكى روان ، مضامين نغز و سروده‌هاى پرمغز مىساخت و در ميدان ادب يكه‌سوارى بود كه هرگونه توسن سركش را مهار مىكرد ، چنان كه گفته‌اند : او نوسالى است كه پا به پاى كهن‌سالان پرتوان مىدود .\r\nصاحب از قدرت ادبى او در شگفت بود و از اشعار نيكوى او چنان به وجد مىآمد كه از سيماى نكويش و تناسبى كه ميان صورت و سيرت او از حيث طراوت و ظرافت مشهود بود ، زبان همه را به تحسين مىگشود .\r\nاز اين‌رو ، صاحب بن عباد ، او را مخصوص به خود ساخت و براى رسالت بين خود و كارگزاران و اميران برگزيد .\r\nموقعى كه او را به ناحيه‌اى گسيل مىداشت ، در رسالهء خود ، چنان او را ستود كه چشمها مفتون جمال دلارايش و دلها شيفتهء كمال والايش گشت .\r\nاز جمله در نامه‌اى كه به ابو العباس ضبى ، يكى از شعراى غدير نوشته و به اصفهان گسيل داشته ، بالاترين ثنا را در مدح جوهرى به كار بسته و بدين وسيله ابو العباس را به اكرام و بزرگداشت و جلب رضايت او واداشته است .\r\nاين نامه در يتيمه ياد شده و ما در اينجا چكيدهء آن را مىآوريم :\r\nاگر سرور من گويد : صاحب اين همه شأن و جاه و اين رفعت پايگاه كيست ؟ گويم :\r\nهمان كه فضل و دانشش ترجمانى عادل است و طبع سرشارش زيب محافل . آن كه\r\n\r\n\r\n","description":"","footnote":"\r\n( 1 ) . مناقب ابن شهر آشوب : 2 / 203 .\r\n","page_name":" 110 ","page_number":120},
  {"content":"\r\n\r\nهمشهريانش او را مايهء افتخار و سرآمد آن ديار شمارند ، تا آنجا كه نه در جرجان - به گذشته‌هاى دور و نزديك - و نه در طبرستان - از قديم و جديد - مثل و مانند وى نشناسند . آن كه شهر سخن را فرمانروا گشته و نظم و قافيه را چون اسيران به فتراك بسته ، آن هم در ابتداى جوانى و شور زندگانى ، پيش از آنكه آموزگارش درس ادب آموزد و رخش سخن در ميدان فضل و هنر تازد . او ابو الحسن جوهرى است كه خدايش مؤيد دارد ، و همگان دانند كه انتسابش به اين دربار ، قديم است و اختصاصش بدين درگاه عظيم ، و با اينهمه بايد گفت : شنيدن كى بود مانند ديدن . همانا كه در ميدان فضيلت گوى سبقت ربوده و بر پيشگامان آزموده برتر و فزون آمده . ندانمش از چه آغاز كنم ؟ از پاس ادبش در خدمت يا معرفتش به حق دوستى و حدود معاشرت و يا درخشيدن چشمگيرش در حضور كه سراپاگوش باشد جز در وقت ضرور و از جاى نجنبند ، مگر به دستور . با ظرافت و بذله‌گويى ، بزم خلوت را رونق فزايد ، و با شيرين‌زبانى غم از دل ببرد و دشمنى بزدايد . اگر به فارسى سخن ساز كند ، چه نثر باشد چه نظم ، از طبع سرشارش چون دريا خروش خيزد و موج از پس موج گهر ريزد ، چه پارسىزبانان ديارش - جز اندكى - چون برق رخشنده به آسمان تازند ، اگر به پارسى سخن آغازند و زبان در كام كشند . اگر به لغت عرب پردازند ، تا آنجا كه پيشتاز سخندانشان و تاجدار هنرمندشان ، هنگامى كه در ميدان عربيت تكاور دواند ، كندى گيرد ، گويا نداند عدنان كه بوده و قحطان كيست ؟\r\nو از مزاياى اين برادرمان ، يا فضل و هنرش آنكه دبيرى باشد كه با منطق خود فصاحت آموزد و نگارنده‌اى كه در فن انشا نكته‌ها پردازد . روزگارى او را به نزد ناصر الدوله ابو الحسن محمد بن ابراهيم گسيل داشتم . در خويشتن‌دارى و امانت‌نگهدارى با دست و زبان توفيقى عظيم يافت و شيوه‌اى ملكوتى و منشى پسنديده در معاشرت به كار بست كه مرا هم در گمان نمىگنجيد ، تا آنجا كه از خدمت ناصر الدوله مرخص آمد ، بىآنكه نقد و ايرادى در ميان آيد ، با آنكه نكته‌سنجى و نقادى او نسبت به سفيران و كاتبان فراوان بود .\r\nاز اين‌رو ، سرور من او را چنان گرامى دارد كه منش دارم ، چه خورد و خواب و\r\n\r\n","description":"","footnote":"","page_name":" 111 ","page_number":121},
  {"content":"\r\n\r\nنشست و برخاست او ، يا كنار من است و يا در نزديك‌ترين غرفه‌ها به من ، و نفرمايد كه شاعرى ، براى عرض ادب و دريافت صله شعرى سروده ، يا مهمانى به طمع نوال دست‌بوس آمده ، بل چنان پندارد كه سالها و ماهها سبكبال به خدمت كمر بسته تا كودكى را به جوانى پيوسته است .\r\nچنين بزرگى تا آن هنگام نيازمند معرف و شفيع است كه متاع ادب نگسترده و زيور آزادگى حمايل نبسته ، و گرنه خود شفيع دگران و معرف اين و آن خواهد بود ، آنجاست كه سرور من خدا را سپاس گويد بر اين يكه‌تاز نام‌آور كه چه سرعت و مهارتى و چه سپر بلايى دارد .\r\nاو فراوان به مناظر زيباى جرجان و مرغزارها و جنگلها و بوستانهاى آن بنازد و بايد كه سرورمان چشم و دل او را از گلگشت اصفهان و نسيم عبيرآميزش پر سازد كه ديگر فخر و ناز نفروشد و هواى وطن از سر بگذارد . « 1 »\r\nثعالبى هم از هرگونه ثنا و ستايش جوهرى دريغ نكرده است ، گويد : در سال 377 كه با منصب سفارت ، خدمت امير ابو الحسن رسيد ، با او دمساز شدم . او در مجلدات يتيمة الدهر پاره‌اى از اشعار بلندش را زينت كتاب ساخته است .\r\nو نيز صاحب رياض العلماء شرح حال شاعر را ترجمان گشته و دانش و فضلش را همراه شعر گهربارش ستوده است .\r\nاز اشعارى كه در ماتم سيد شهدا سبط پيامبر صلّى اللّه عليه و آله سروده اين است :\r\n- من شيداى كوفه‌ام ، آن هم چه شيدايى ! پيش از آنكه سرشك رخسارم سيلاب كشد ، خون از جگرم روان است .\r\n- تربتى كه چون نسيمش وزان گردد ، عطر جانفزايش از سرحد خراسان بگذرد .\r\n- شهيدى كه در كربلا با لب تشنه جان داد و از رحمت خدا سيراب بود .\r\n- آنجا كه گورى چند و مزارى كوچك به چشم مىخورد ، ولى به آن عظمت و آبرو كه گورستان بقيع را سيراب سازد و خود از عبير خلد و رضوان الهى آكنده است .\r\n- آن يك ، با رسول خدا از يك پوست برآمده چونان دو ميوه از يك شاخ .\r\n\r\n\r\n","description":"","footnote":"\r\n( 1 ) . يتيمة الدهر : 4 / 26 .\r\n","page_name":" 112 ","page_number":122},
  {"content":"\r\n\r\n- و اين دو سبط رسولند كه جدشان چهرهء هدايت بود و اين دو ، نور چشمش .\r\n- وه ! چه شرمسارى از روى پدرشان كه به روز رستاخيز ، غرق خونشان بيند .\r\n- گويد : اى امتى كه به ضلالت و گمراهى اندر شديد و با كوردلى ، كفر از ايمان بازنشناختيد .\r\n- چه جنايتى مرتكب شده بودم ؟ جز اين بود كه بهترين دستاويز هدايت را كه قرآن و فرقان است ، به شما هديه كردم ؟\r\n- آيا از آتش سوزان كه بر لب پرتگاه آن بوديد ، شما را نجات نبخشيدم ؟\r\n- و دلهاى شما را كه پر از كينه و دشمنيهاى ديرينه بود ، به هم مهربان نساختم ؟\r\n- و كتاب خدا را در ميانتان به ميراث ننهادم و آيات تابناكش را فراهم نياوردم كه در ميان جمع تلاوت شود ؟\r\n- آيا پناه دردمندانتان نبودم و آب گواراى تشنه‌كامان ؟\r\n- پسرم را با لب تشنه ، بىدفاع شهيد كرديد ، با اينهمه بر لب آب كوثر چشم اميد به من داريد ؟\r\n- مادرتان به عزا نشيند ، دختران زهراى بتول را اسير كرديد با آنكه پارهء تنم بودند .\r\n- عهد و پيمان پدرشان على را در هم شكستيد ، با اين پيمان‌شكنى رشتهء مرا قطع كرديد .\r\n- بار خدايا ، تو خود انتقام مرا بازستان كه خاندان گرامىام را به روز سياه نشانده ، مىخواستند بنياد مرا بر باد دهند .\r\n- موقعى كه زهرا به محاكمه برخيزد و داور ميان ستمكشان و ستمگران خدا باشد ، چه پاسخى توانيد داد ؟\r\n- اى اهل كساء ! درود و رحمت خدا بر شما باد تا روزگار باقى است .\r\n- شما ستارگان نسل آدم و حواييد ، تا خورشيد تابناك مىدرخشد و دو اختر سماك نور مىپاشد .\r\n- پيوسته دل در آرزوى شما مىتپد و روزگارم به اين عشق و شيفتگى فرمان مىدهد و منع مىكند .\r\n- اينك با سرآمدم ، در حالى كه مركب توحيد را زين بسته ، و از عدل الهى توشه ساخته و\r\n\r\n","description":"","footnote":"","page_name":" 113 ","page_number":123},
  {"content":"\r\n\r\nاز تقوا و پرهيزگارى مدد جسته‌ام .\r\n- اينها همه حقايق است كه در پردهء الفاظ نهفته شده و چون بدرخشد ، با لمعانش چشم كوردلان را شفا بخشد .\r\n- اينها زيور آل طه است و زيب خاندانش ، و همين‌هاست كه براى فرزندان ابو سفيان و مروان ، پستى و ننگ به بار آورد .\r\n- آرى ، اينهمه جواهر بود كه جوهرى به پاس محبت ، از سرزمين جرجان به ارمغان آورد . « 1 »\r\nجوهرى ، قصيدهء ديگرى در رثا و ماتم حسين شهيد دارد كه خوارزمى در مقتل خود ، و ابن شهر آشوب در مناقب خود ، و علامهء مجلسى در بحار الانوار آن را آورده‌اند ، ملاحظه بفرماييد :\r\n- اى ماتم‌زدگان عاشورا ! اين آه و ناله‌اى كه سر كرده‌ام ، در ماتم دين است . اى آل ياسين ! جامهء ماتم به بر كنيد .\r\n- در اين روز ، گريبان دين چاك شد ، چون دختران احمد را بسان كفار روم و چين به اسيرى بردند .\r\n- امروز ، نوحه‌سراى اين خاندان بر فراز تپه‌هاى كربلا ، با صداى بلند مىگفت : چه كسى است كه از پدر كشتهء بينوا تفقد كند ؟\r\n- امروز جگر مصطفى به خون نشست ، خونى كه اينك بر سينهء حوريان چون مشك دلاويز است .\r\n- امروز ستارهء افتخار مضر ، از پا درافتاده خوار و ذليل گشت .\r\n- امروز مشعل فروزان الهى خاموش شد ، و كشتى تقوا به گل نشست .\r\n- امروز رشتهء هدايت از هم گسيخت ، و گرد خوارى بر سيماى اسلام پاشيد .\r\n- امروز بارگاه قدس الهى فروريخت و عرصهء آن پامال ستوران گشت .\r\n- امروز فرزندان ابو سفيان به آرزوى خود را رسيدند ، از آتشى كه در بدر و صفين افروختند .\r\n- امروز سبط مصطفى را خون دل در گلو گرفت و از پاى درآمد .\r\n\r\n\r\n","description":"","footnote":"\r\n( 1 ) . بحار الانوار : 45 / 278 - 279 . ( و )\r\n","page_name":" 114 ","page_number":124},
  {"content":"\r\n\r\n- آب را به رويش بستند و به آتش درونش دامن زدند ، نگون باد پرچم اين خسارت‌زدگان .\r\n- با زور و ستم زمام قدرت را به چنگ آوردند ، كاش از شربت آبى دريغ نمىكردند .\r\n- تا آنجا رسوايى و ننگ به بار آوردند كه راهب قنسرين « 1 » گفت : اى گمراهان و اى ياوران شيطان !\r\n- آيا به سر اين شهيد كه بر نيزه استوار كرده‌ايد ، سخريه و توهين روا مىداريد ، با اينكه همين سر مرا به دين خدا سفارش مىكند .\r\n- واى بر شما ! من به خداوند و رسول او ايمان آورده راه هدايت را در پيش گرفتم ، دوستى مرتضى آيين من است .\r\n- او را سرنگون به خاك افكندند و با شمشير و كارد پاره‌پاره نمودند .\r\n- چه كينه‌ها كه بر گردهء اسبها بار كردند و فرعون‌منش ، به جان اسيران تاختند .\r\n- با غل و زنجير بر جهاز شترانشان بستند و با كعب نيزه بدنشان را خستند .\r\n- شيرخوار فاطمه را از شير بازگرفتند ، و در عوض پستان ، نيش مار به دهان او نهادند .\r\n- اى گروهى كه شيطان پرچمدار شماست و گمراهى در دل شما جاى گرفته !\r\n- مرتضى و فرزندانش را چه نسبت با معاويه ، و فاطمه را چه نسبت با هند جگرخوار و يا ميسون مادر يزيد ؟\r\n- خاندان رسول از دم شمشير پراكنده شدند ؛ برخى سر خود گرفته به صحرا گريختند و جمعى در زندانها جاى كرده‌اند .\r\n- اى ديده ! به انتظار منشين كه با ابر صبحگاهان ببارى و يا با غمديدهء دگرى دمساز گردى .\r\n- به‌پا خيز بر تربت كربلا و چون مرواريد غلطان سرشك بيفشان ، چندان كه در قوه دارى .\r\n- اى خاندان احمد ! زبان جوهرى شمشير است كه عار و عيب را از ساحت شما\r\n\r\n\r\n","description":"","footnote":"\r\n( 1 ) . شهرى در نزديكى حلب به فاصلهء يك منزل .\r\n","page_name":" 115 ","page_number":125},
  {"content":"\r\n\r\nمىزدايد . « 1 »\r\nثعالبى در يتيمة الدهر : 4 / 29 - 41 قسمتى از سروده‌هاى جوهرى را ثبت كرده و از جمله در قصيده‌اى كه شريف حسنى را ثنا گفته ، چنين آورده است :\r\n- اگر در غم دل ، سرشك از ديدگان روان ساخته‌ام ، نكوهشى نيست ، هركه در اين رنج و غم به تسليت آمد ، بر من گريست .\r\n- اگر رمقى به تن داشتم ، پروانه‌وار بر سر كاروان طواف مىكردم تا دلم آرام گيرد ، ولى چه كنم ؟ توانم رفته است .\r\n- نيمه جانى داشتم كه سرگرم خيال و خاطرهء آنان بود ، آن را هم در پى كاروان روان ساختم .\r\n- اى شب تاريك كه اخترانش بر من ديده نمىگشايند ، با ديدهء دردمندم مدارا كن .\r\n- من صبح روشن را مىجويم ، ولى نيمه‌شب هنوز به سراغم نيامده ، اين درد من چه طولانى است !\r\n- اگر وعدهء و صلى بود ، راه شكيبايى مىگرفتم ، ولى شب هجرم پايان ندارد .\r\n- عوض اشك ، صبر و قرارم آب گشت و از ديده روان شد ، آيا شنيده‌اى سرشك ديده چنين باشد ؟\r\n- آه دلم از حسرت و نااميدى يخ زده ، از نالهء سردم تگرگ مىبارد ، آيا شنيده‌اى كه از آتش ، تگرگ خيزد ؟\r\n- گفتند : با تپه‌هاى شهر جى « 2 » خو گرفته‌اى ، گفتم : آرى ، دوستى شهر ، مام است و دريافت آرزوها فرزند .\r\n- طراوت روزهاى آن شهرهء آفاق است و شبهاى آن سخت ملال‌آور .\r\n- اگر شهر و ديار بايد به خاطر عيش و رفاه گزين گردد ، هرآن شهرى را كه روزگارم در آن قرين سعادت باشد ، وطن خواهم ساخت .\r\n- براى جوانمردى و آزادگى هم مردانى به‌پا خاسته‌اند كه معروف خاص و عامند و با\r\n\r\n\r\n","description":"","footnote":"\r\n( 1 ) . بحار الانوار : 45 / 253 - 254 ، 279 - 280 . ( و )\r\n( 2 ) . نزديك اصفهان است .\r\n","page_name":" 116 ","page_number":126},
  {"content":"\r\n\r\nطلعت نيك شناخته آيند .\r\n- خدا را ، آن گروه راستين كه هرگاه از مجد و بزرگواريشان فصلى تلاوت شود ، همگان به خاك افتند و خضوع برند .\r\n- خاندانى كه تاج افتخارى چنين بر سر دارند : طه ، در شأن جدشان و هل اتى ، در ثناى پدرشان نازل گشته است .\r\n- اگر مدح و ثنايى دربارهء كريمان و آزادگان ساخته شود ، اى پسر پيامبر ! چكامهء من در خانهء ترا مىكوبد .\r\n- جود و نوالت جهان را گرفته و هركس به زبانى ثناخوان تست .\r\nشاعر گرانمايهء ما جوهرى ، در جرجان ، بين سالهاى 377 و 385 ، وفات يافته است .\r\nيك نوبت به سال 377 صاحب بن عباد ، او را خدمت امير ابو الحسن ناصر الدوله به رسالت فرستاد و نوبت ديگر ، خدمت ابو العباس ضبى امير اصفهان ؛ و چون از اصفهان به جرجان بازگشت ، ديرى نگذشت كه ديده از جهان فروبست و چون در حال حيات صاحب ، دار فانى را وداع گفته ، و فوت صاحب به سال 385 ياد شده ، حدود تقريبى وفاتش سال 380 بوده است .\r\n\r\n","description":"","footnote":"","page_name":" 117 ","page_number":127},
  {"content":"\r\n . \r\n","description":"","footnote":"","page_name":" 118 ","page_number":128},
  {"content":"\r\n\r\n\r\n13 ابن حجاج بغدادى ( م 391 )\r\n- اى سپيد قبه‌اى كه در نجف به خاك رفته‌اى ! هرآن كه تربت پاكت را زيارت كند و شفا جويد ، شفا يابد .\r\n- برويد و از مزار ابو الحسن رهبر آزادگان ديدار كنيد تا به پاداش و تقرب و اقبال نايل شويد .\r\n- شرفياب شويد خدمت آن سرورى كه مناجات در پيشگاهش مقبول است و هركس به دو التجا برد ، حاجتش رواست .\r\n- چون به حريم بارگاهش رسى ، احرام ببند و لبيك‌گويان وارد شو ، آنگاه گرد مزارش هروله كن .\r\n- و چون شوط هفتم را به پايان بردى ، پشت به درگاه رو به روى آن سرور بايست .\r\n- بگو : درود و صفا ، از جانب خداوند درود و صفا بر اهل درود و صفا و اهل دانش و شرف باد .\r\n- به آرزوى زيارتت از وطن خارج و در حالى كه رشتهء ولايتت را به چنگ مىفشارم ، شرفياب خدمت شده‌ام .\r\n- اطمينان دارم كه مشمول شفاعتت واقع خواهم شد و از شراب بهشتىام سيراب خواهى كرد و عطش درونم را شفا خواهى بخشيد .\r\n\r\n","description":"","footnote":"","page_name":" 119 ","page_number":129},
  {"content":"\r\n\r\n- چرا كه تو دستاويز محكم خدايى و هركس بدان چنگ زند ، نه بدبخت شود و نه از تيره‌روزى هراسد .\r\n- هرگاه نامهاى مباركت بر مريض خوانده شود ، شفا يابد و از دردمندى برهد .\r\n- زيرا مقام و منزلتت پستى نگيرد و نورت تاريك نشود .\r\n- تو بزرگ آيت حقى كه بر عارفان در جلوه‌هاى ملكوتى ظاهر گشتى .\r\n- و اينان فرشتگان خداى رحمانند كه پيوسته با مهر الهى و ره‌آورد آسمانى بر مزارت نزول گيرند .\r\n- همچون سطل آب و جام وضو و حوله كه جبرئيل امين برايت هديه آورد و كس را در آن خلاف نيست .\r\n- و چون رسول خدا ترا نامزد كار مهمى نمود ، به خوبى و هموارى از پيش بردى .\r\n- داستان مرغ بريان كه انس ، راوى آن است ، بر شرف مؤبدت از زبان رسول مختار گواه است .\r\n- و حكايت دانه و شاخ و زيتون كه در قرآن آمده ، از لطف و كرامت خداى عرش آگاهى دهد .\r\n- و داستان گروه اسبان و غبار فرا آسمان كه در سورهء عاديات آمده و شمشيرهاى بران كه سپرها دريده و ناله‌ها به همراه دارد .\r\n- جوانانى چون شاخ شمشاد بر آنان گسيل داشتى ، تا همه را به آتش كشيدند و خاكسترشان بر باد رفت .\r\n- اگر مىخواستى ، همه را در خانه‌هايشان مسخ و باژگون مىفرمودى ، يا مىفرمودى : اى زمين آنها را به كام خود دركش !\r\n- مرگ در فرمانت و جانها در قبضه‌ات ، فرمانروا تويى ! نه ستم كنى ، نه جفا روا دارى .\r\n- خدا از آلودگيها پاك نكند آن قومى را كه سخنگويش گفت : به‌به ، چه فضل و چه شرفى !\r\n- در غدير خم با تو پيمان بستند و رسول خدا با سخن خود پيمان را استوار نمود .\r\n- ولى ترا عقب زدند و سخن رسول خدا را زير پا افكندند و اين سخن پيامبر نيز بازشان نداشت كه فرمود : اين برادر من و خليفهء من است .\r\n\r\n","description":"","footnote":"","page_name":" 120 ","page_number":130},
  {"content":"\r\n\r\n- اين سرپرست شماست بعد از من ، هركه در دامن او چنگ زند ، نه از آينده هراسد و نه از گذشته .\r\nاين قصيده قريب 64 بيت است و داستانى دارد كه به موقع ياد خواهد شد . قصيدهء ديگرى هم دارد كه در پاسخ ابن سكره « 1 » سروده ، همان كه بر خاندان حق و شاعرشان ابن الحجاج زبان درازى كرده است . ما اين قصيده را از نسخهء خطى ديوانش كه به سال 620 با قلم عمر بن اسماعيل بن احمد موصلى رونويس شده ، برداشته‌ايم . آغاز قصيده چنين است :\r\n- هرگز به خدا دروغ نگويم ، چه راستى راه نجات و نعمت امير به شكرانهء حق مايهء حيات است .\r\nتا آنجا كه گويد :\r\n- و درمانى نيافتى كه بدان شفا جويى ، جز اينكه در طلب آمده آل ياسين را هجو گفتى .\r\n- و سزاى آن ناسزا كه نثار اهل حق و روسفيدان مبارك سيرت نمودى ، پروردگارت به دست قدرت اين سزا بر تو بخشيد .\r\n- فقرى همراه كفر كه در ميان هردو سرگردان و نالان بمانى ، تا روز مرگ كه نه دنيايى مانده باشدت و نه دينى .\r\n- براستى سخنت دربارهء فاطمهء زهرا ، سخن دشمنى سرگشته و لجوج بود .\r\n- با دست آسيا و آرد جوينش نكوهش و سرزنش كردى . پيوسته گندمت بىآسيا باد .\r\n- گفتى : رسول خدايش با فقير مسكينى كابين بست : دخترى مسكين و شوهرى مسكين .\r\n- دروغ بافتى اى حرامزادهء نابكار .\r\n- فاطمه ، خاتون زنان است ، آن كه در روز حشر ، همهء بهشتيان با دوشيزگان سيمتن آهوچشم ، كمر به خدمتش بندند .\r\n- گفتى : امير المؤمنين در نبرد صفين بر معاويه ستم راند .\r\n- و گفتى : فرمان پيشواى مقتدر ، به خاطر حق ، بر كشتن حسين سبط پيامبر صادر گشت .\r\n\r\n\r\n","description":"","footnote":"\r\n( 1 ) . محمد بن عبد اللّه بن محمد هاشمى بغدادى ( م 385 ) از فرزندان على بن مهدى عباسى ، ديوان شعرى دارد كه از 50000 بيت متجاوز است .\r\n","page_name":" 121 ","page_number":131},
  {"content":"\r\n\r\n- نه پسر مرجانه در اين خونريزى گناهى مرتكب گشت و نه شمر ، ملعون و مطرود است .\r\n- و گفتى : پسر سعد را در حلال شمردن حرمت خاندان نبوت ، اجرى فزون و بيكران است .\r\n- و سپس به عقب بازگشتى و عثمان را ماتم‌سرا گشتى ، آن هم با اشعار بىمايه و مبتذل .\r\n- و از اين راه مورد طعن و ملامتى گشتى كه بر كم‌خردان و ديوانگان هم پوشيده نيست .\r\n- و گفتى : بالاتر از روز غدير اگر روايتش صحيح باشد ، روز « شعانين » يهود است .\r\n- و روز عيدت ، روز عاشوراست كه شراب و شيرينى تهيه بينى ، چونان كه نصارا شراب و نان مقدس مهيا كنند .\r\n- در آن روز پيرزنانتان به خانه درآيند . غير از اين است كه سخن پيرزنان وحى شيطان است ؟\r\n- با خدايت به دشمنى برخاستى و از نعمتش بىپروا شدى ، و حال آنكه از سطوت الهى ايمن نتوان گشت .\r\n- پس خدايت گفت : برو بوزينه‌اى باش كه بر پشتش دم رويد . و فرمان خدايت با كاف و نون است .\r\n- و به من فرمود : برو آزاده‌اى باش كه هرآن ، رتبه‌ات بالا گيرد ، در پيشگاه ملوك و دربار سلاطين .\r\n- خداوند پيش از تو ، به دوران موسى و هارون جماعتى را مسخ فرمود .\r\n- به خاطر گناهى كه كمتر از اين بود ، برو به آنها بپيوند و پيرامون اين مگرد كه به من ملحق شوى . « 1 »\r\nو در قصيدهء ديگرى از روز غدير ياد كرده و گفته است :\r\n- سوگند به مصطفى و داماد و جانشين وى در روز غدير خم .\r\n\r\nشاعر را بشناسيم\r\nابو عبد اللّه ، حسين ، پسر احمد ، پسر محمد ، پسر جعفر ، پسر محمد ، پسر حجاج نيلى\r\n\r\n\r\n","description":"","footnote":"\r\n( 1 ) . اين قصيده 58 بيت است .\r\n","page_name":" 122 ","page_number":132},
  {"content":"\r\n\r\nبغدادى از استوانه‌هاى تشيع و اعيان علماى مذهب و سرآمدى از سرآمدان علم و ادب است .\r\nصاحب رياض العلماء او را از بزرگان علما شمرده ، چونان كه ابن خلكان و ابو الفداء از اكابر تشيع و حموى در معجم الادباء از بزرگان شعراى شيعه و ديگرى وى را از سران دبيران به شمار آورده است .\r\nدر اين صورت ، قافيه‌پردازى فنى از هنرهاى اوست ، چنان كه دبيرى و نويسندگى از امتيازات فراوانش به شمار مىرود .\r\nبا قدمى استوار بر قله‌هاى علم و دانش بالا رفته ، جز اينكه مقام والايش در ادب و شهرت عالمگيرش در نكته‌سنجى ماهرانه و سخن‌پردازى شاهانه ، چنان كه در نسمة السحر آمده ، او را معلم ثانى شمرده و آوازهء علم و دانشش را تحت الشعاع گرفته و پرده‌اى بر روى آن كشيده است . ما در اينجا به مقتضاى وظيفه از هردو جنبه حق او را ادا خواهيم كرد .\r\n\r\nپايهء علم و دانش او\r\nمقام بلندش در علوم دينى و مهارت و كاردانى و حتى شهرتش در مجامع مذهبى بدان پايه بود كه مكرر در مركز خلافت اسلامى آن روز ، يعنى بغداد ، سرپرستى امور حسبيه را عهده‌دار گشت . « 1 » اين سرپرستى ، خود منصبى از مناصب باشكوه علمى بود كه عهده‌دارى و توليت آن مخصوص پيشوايان دين و رهبران مذهب و اكابر ملت بوده و چنان كه ماوردى ياد كرده ، پايه و اساس مذهب بر آن استوار بوده و پيشوايان صدر اول مباشر اين خدمت دينى مىگشته‌اند . « 2 »\r\n\r\nحسبه يا امور حسبى\r\nحسبه يا امور حسبيه ، عبارت است از امر به معروف و نهى از منكر كه به معناى وسيع آن\r\n\r\n\r\n","description":"","footnote":"\r\n( 1 ) . ر ك : تاريخ ابن خلكان ، تاريخ ابن كثير ؛ مرآة الجنان ؛ رياض العلماء ؛ دائرة المعارف اسلامى ؛ دائرة المعارف فريد وجدى ؛ اعلام زركلى .\r\n( 2 ) . الاحكام السلطانية 224 .\r\n","page_name":" 123 ","page_number":133},
  {"content":"\r\n\r\nاز تمام جهات ، در ميان مردم عموما ، مورد اجرا قرار مىگرفته است . از جمله كسانى كه در بغداد ، پيش از شاعر ما ابن حجاج ، اين خدمت باشكوه دينى و علمى را عهده‌دار گشته ، فيلسوف بزرگ احمد بن طيب سرخسى ، صاحب تأليفات گرانبهاى علمى در فنون مختلف است كه در سال 283 هجرى به قتل رسيد و بعد از شاعر ما ، عهده‌دارى آن امور به فقيه و پيشواى شافعيان ابو سعيد حسن بن احمد اصطخرى واگذار شد كه در سال 328 دار فانى را وداع گفته است ، چنان كه در تاريخ ابن خلكان و مرآة الجنان يافعى و غير آن دو ياد شده است .\r\nماوردى مىنويسد :\r\nاز شرايط عهده‌دارى امور حسبيه اين است كه محتسب بايد آزاد ، عادل ، دادگستر ، صاحب نظر ، با برش و كاركشته باشد ، در امور دين متعصب و سرسخت باشد و منكرات مشخصى را كه همهء مذاهب بر فساد آن اتفاق نظر دارند ، بشناسند .\r\nفقهاى مذهب شافعى ، در اين معنى اختلاف نظر دارند كه آيا محتسب مىتواند در موارد اختلاف مذاهب ، عقيده و اجتهاد خود را بر مردم تحميل كند يا نه ؟ ابو سعيد اصطخرى معتقد بود كه مىتواند و در اين صورت ، لازم مىآيد كه محتسب دانشمندى باشد مجتهد و صاحب نظر تا بتواند در مورد اختلاف ، رأى شخصى خود را ابراز دارد . « 1 »\r\nرشيد الدين و طواط ( م 573 ) مىگويد :\r\nسزاوارترين كارها كه بايد مورد توجه قرار گيرد و نظام آن تمشيت يابد و همت بر تأسيس مبانى و درستى تشريفات آن گماشته آيد ، كارى است كه پايهء دين و آيين بر آن استوار و مصالح اجتماعى مسلمانان بدان برقرار شود و آن توليت امور حسبيه است كه بدين وسيله منحرفان از جادهء حق ، به راه آيند و فروماندگان وادى فسق و تباهى ادب يابند و بازوى شرع و دين نيرو گيرد و برخوردهاى اجتماعى بر پايهء قانون و قاعده و مصالح همگانى انجام پذيرد .\r\nشايسته آن است كه توليت اين امر ، به كسى سپرده شود كه به ديندارى موصوف باشد و به حفظ و امانت‌دارى معروف ، از رسوايى و بدنامى دور باشد و از عيب و تهمت\r\n\r\n\r\n","description":"","footnote":"\r\n( 1 ) . الاحكام السلطانية 209 .\r\n","page_name":" 124 ","page_number":134},
  {"content":"\r\n\r\nبر كنار ، و پيراهن تقوا و درستكارى بر تن ، به راه رشد و صلاح پويا و كوشا باشد . « 1 »\r\nبا توجه به اينكه شاعر ما ابن حجاج ، بارها عهده‌دار اين خدمت خطير اجتماعى گشته ، و تصدى اين منصب باشكوه ، جز با احراز رتبهء اجتهاد و وصول به مقام فقه و عدالت ممكن نيست ، ديگر نيازى به اثبات شئون نامبرده و ستايش مقام علمى و اجتماعى او باقى نمىماند .\r\nابن حجاج ، دو مرتبه در بغداد ، متولى امور حسبيه گشت . يك مرتبه در عهد خليفهء عباسى مقتدر باللّه ، چنان كه از ابن خلكان و يافعى شنيديم و بار دگر ، عز الدوله او را به اين مقام اجتماعى برگزيد و آن در دوران وزارت ابن بقيه بود كه در سال 362 به وزارت رسيد و در سال 367 رخت از اين جهان كشيد . موقعى كه ابن بقيه در منصب وزارت باقى بود ، شاعر ما قصيده‌اى سرود و در مطلع آن چنين گفت :\r\n- اى وزير ! اگر مىتوانى انصاف ده و داد مظلوم بگير ، و گرنه با همهء درباريانت از اين مقام كناره بگير .\r\nو در همين قصيده مىگويد :\r\n- من كه محتسب و بازرس اجتماعى اين مردمم ، كاش مىدانستم چرا مقام و رتبهء مرا نمىشناسيد .\r\n\r\nادب و هنر او\r\nچنان كه قبلا اشاره كرديم ، ابن حجاج ، از نوابغ شعراى شيعه و در ميان دبيران ممتاز و برجسته بود ، تا آنجا كه گفته‌اند : همپايهء امرؤ القيس شاعر « 2 » بود و با چهارصد سال فاصلهء زمانى ميان اين دو شاعر هيچ‌كس از شعرا همطراز آنان نگشت .\r\nديوان شعرش در ده جلد تدوين شده و اغلب سروده‌هايش از روانى و سلامت برخوردار است و با الفاظ و تعبيراتى سهل و آسان ، مضامين نغز و بلندى پرداخته و اسلوب بديع و سبك تازه و مورد توجهى به كار بسته است . نسمة السحر او را معلم دوم\r\n\r\n\r\n","description":"","footnote":"\r\n( 1 ) . معجم الادباء : 19 / 31 .\r\n( 2 ) . ر ك : تاريخ ابن خلكان ؛ معجم الادباء ؛ شذرات الذهب .\r\n","page_name":" 125 ","page_number":135},
  {"content":"\r\n\r\nشناخته ، مىگويد : معلم اول يا مهلهل بن وائل است و يا امرؤ القيس ، از اين جهت كه شيوهء نوينى ابداع كرده است و ديگران امثال ابو رقعمق و صريع الدلاء از سبك و روش او پيروى كرده‌اند .\r\nثعالبى گويد : از اهل بصيرت و اديبان و سخن‌سنجان شعرشناس شنيدم كه او را در فن و شيوهء ابداعىاش كه بدان مشهور شده ، يگانهء دهر مىشناسند ، زيرا شيوهء او بىسابقه بود و هنر او پرمايه ، و استعداد و مهارتى بس شگفت در پرداختن معانى داشت ، هرچند صعب و دشوار باشد ، آن هم با طبعى روان و الفاظى شيرين و ملاحتى تمام و بلاغتى كامل .\r\nبديع اسطرلابى ، هبة اللّه بن حسن ( م 534 ) اشعار ابن حجاج را در 141 باب تدوين كرده كه هربابى در فنى از فنون شعر مرتب گشته است . نام ديوان را درة التاج فى شعر ابن الحجاج « 1 » نهاده كه نسخهء آن در كتابخانهء پاريس تحت شمارهء 5913 نگهدارى مىشود ، و ابن الخشاب نحوى مقدمه‌اى بر آن پرداخته است .\r\nشريف رضى هم برگزيدهء اشعارش را گرد آورده و به نام الحسن من شعر الحسين « 2 » ناميده كه ضمنا به ترتيب حروف الفباست . اين گزينش در زمان زندگى شاعر ابن حجاج بود و لذا دربارهء اين حسن توجهى كه از شريف رضى نسبت به شعر او به عمل آمد ، چكامه‌اى ساخت كه در جلد آخر ديوانش ثبت است ، بدين شرح :\r\n- مىدانى سروده‌ام به كه پيوست ؟ و اينك در حوزهء اختيار اوست .\r\n- به ماه تابان ، به سرورم شريف ابو الحسن موسوى .\r\n- جوانمردى كه چون مرا با شعر سخيف و بىمايه‌ام باژگون ديد ، دستم بگرفت و قامتم را استوار ساخت .\r\n- انديشيدم و وارسيدم : گاهى شعرم درست و گاهى در عين درستى پيچيده و غامض بود .\r\n- پس به لطف و مهربانى ، اشعار ناموزون و پستش را از بلند و موزون جدا ساخت .\r\n- وزن و آهنگش را با علم عروض راست كرد ، و قافيهء آن را نيك بپرداخت .\r\n\r\n\r\n","description":"","footnote":"\r\n( 1 ) . ر ك : معجم الادباء ؛ تاريخ ابن خلكان ؛ مرآة الجنان ؛ كشف الظنون .\r\n( 2 ) . صاحب دائرة المعارف اسلامية نام كتاب را التنظيف من السخيف ياد كرده است .\r\n","page_name":" 126 ","page_number":136},
  {"content":"\r\n\r\n- و بعد به استقامت و استوارى هدايت كرد و شيطان شعرم را از گمراهى به راه رشد و صلاح آورد .\r\n- آثار سرپنجهء زرينش در اين بافتهء خز خسروى آشكار است .\r\n- به خداوند سوگند و البته پيرى چون من سوگند دروغ نياورد .\r\n- كه اگر زردشت به استماع شعرش نشيند ، بر منطق و گفتار پهلوى خرده گيرد .\r\n- سبزه‌زار سخن رسايم را تشنه و پژمرده يافت .\r\n- از اين‌رو ، پيوسته و همواره به آبيارىاش پرداخت تا خرمى و طراوت گرفت .\r\n- اينك شعرم روى به زندگى جاويد دارد ، و دل حسود از خشم بر سرورم داغدار است .\r\n- حسودى كه جگرش بر آتش تافته ، كباب و بريان است .\r\nثعالبى گويد : براى نسخهء ديوانش سر و دست مىشكنند و ارزش يك نسخه‌اش از 60 دينار كمتر نشده است و همو گويد : ديوان شعرش سريع‌تر از پند و امثال در آفاق جهان سير كرده و لطيف‌تر از طيف خيال بر دل نشسته است . يتيمه قسمت مهمى از فنون شعر او را ياد كرده و 62 صفحه از جزء سوم آن در اشغال چكامه‌هاى اوست .\r\nشعر ابن حجاج ، غالبا با خل‌بازى و لودگى همراه است ، گويا اين دو ، از لوازم احساس و انگيزهء ذوق حساس و خميرمايهء طبع و فطرت اوست . هرگاه ، طبع شوخ و بىپروايش گل مىكرد ، نه محضر سلطان و نه هيبت اميران ، هيچ‌يك مانع گستاخى و لودگى او نبود ، هرچه در دل داشت مىگفت ، و جز با لطف و مهربانى و پذيرش عموم روبرو نمىگشت ، چونان كه بيشتر چكامه‌هايش گواه ولايت خالص و دوستى اهل بيت و نكوهش و بدگويى از دشمنانشان است .\r\n\r\nخلفا و شاهان معاصر شاعر\r\nابن حجاج با گروهى از خلفاى بنى عباس معاصر و همزمان بوده است كه عبارتند از :\r\n1 - معتمد على اللّه ، پسر متوكل ( م 279 ) .\r\n2 - معتضد باللّه ، ابو العباس ( م 289 ) .\r\n3 - مكتفى باللّه ( م 295 ) .\r\n\r\n","description":"","footnote":"","page_name":" 127 ","page_number":137},
  {"content":"\r\n\r\n4 - مقتدر باللّه ( م 320 ) .\r\n5 - راضى باللّه ( م 329 ) .\r\n6 - مستكفى باللّه ( م 338 ) .\r\n7 - قاهر باللّه ( م 339 ) .\r\n8 - متقى للّه ( م 358 ) .\r\n9 - مطيع للّه ( م 364 ) .\r\n10 - طائع للّه ( م 393 ) .\r\nو يا سلاطين آل بويه ، آنان كه در عراق حكومت كرده‌اند ، نيز معاصر بوده است ، بدين شرح :\r\n1 - معز الدوله ، فاتح عراق ( م 356 ) .\r\n2 - عز الدوله ، ابو منصور ، بختيار ، پسر معز الدوله ، كه در سال 367 كشته شد .\r\n3 - عضد الدوله ، فنا خسرو ، پسر ركن الدوله ( م 372 ) .\r\n4 - شرف الدوله ، پسر عضد الدوله ( م 379 ) .\r\n5 - صمصام الدوله ، پسر عضد الدوله كه در سال 388 مقتول شد .\r\n6 - بهاء الدوله ، ابو نصر ، پسر عضد الدوله ( م 403 ) .\r\nشاعر ما ، چنان كه ثعالبى گويد ، تا عمر داشته بر وزراى وقت و اميران معاصرش زور گفته ، چونان كه كودك به خانواده‌اش زور گويد و از اين‌رو ، در جوار آنان زندگى خوش و مطبوعى داشته و از نعمت بيكران و بىشائبه‌اى برخوردار گشته است .\r\nدر ديوان شعرش ، چكامه‌هاى فراوانى يافت مىشود كه رجال برجستهء آن عصر را از خلفا ، وزرا ، اميران ، دبيران و استادان ، در مرگ و زندگى هجا گفته و يا ثناگستر گشته ، و آنان ، چنان كه از مجلدات ديوانش ، آمار گرفتيم ، از شصت نفر متجاوزند ، از جمله :\r\n1 - ابو عبد اللّه ، هارون بن منجم ( م 288 ) .\r\n2 - ابو الفضل ، عباس بن حسن ( م 296 ) .\r\n3 - وزير ، ابو محمد مهلبى ( م 352 ) .\r\n4 - ابو الطيب ، متنبى شاعر ( م 354 ) .\r\n\r\n","description":"","footnote":"","page_name":" 128 ","page_number":138},
  {"content":"\r\n\r\n5 - وزير ، ابو الفضل ، ابن العميد ( م 360 ) .\r\n6 - مطيع للّه ، خليفهء عباسى ( م 364 ) .\r\n7 - ابو الفتح ، ابن العميد ( م 366 ) .\r\n8 - وزير ، ابو ريان خليفهء عضد الدوله در بغداد .\r\n9 - وزير ، ابو طاهر ، ابن بقيه ( م 367 ) .\r\n10 - عز الدوله ، بختيار ، فرزند بويه ( م 367 ) .\r\n11 - عمران بن شاهين ( م 369 ) .\r\n12 - امير ، ابو تغلب ، غضنفر ( م 369 ) .\r\n13 - عضد الدوله ، فنا خسرو ( م 372 ) .\r\n14 - ابو الفتح ، ابن شاهين ( م 372 ) .\r\n15 - ابو الفرج ، پسر عمران بن شاهين ( م 373 ) .\r\n16 - ابو المعالى ، فرزند محمد بن عمران ( م 373 ) .\r\n17 - شرف الدوله ، پسر بويه ( م 379 ) .\r\n18 - ابو اسحاق ، ابراهيم صابى ( م 384 ) .\r\n19 - قاضى ، ابو على تنوخى ( م 384 ) .\r\n20 - وزير ، صاحب بن عباد ( م 385 ) .\r\n21 - ابن سكرهء عباسى شاعر ( م 385 ) .\r\n22 - ابو على ، محمد بن حسن حالتى ( م 388 ) .\r\n23 - ابو القاسم ، عبد العزيز بن يوسف ( م 388 ) .\r\n24 - وزير ، ابو نصر ، شاپور بن اردشير ( م 416 ) .\r\n25 - وزير ، ابو منصور ، محمد بن مرزبان ( م 416 ) .\r\n26 - ابو احمد ، ابن حفص كه با شاعر ما ابن حجاج ، در امور حسبيه معارض بود .\r\n27 - وزير ، ابو الفرج ، محمد بن عباس بن فسابخش .\r\nثعالبى مىنويسد : وزير ابو الفرج با وزير ابو الفضل ابن العميد در دفتر وزارت خلوت گزيده و كارمندان ابو محمد مهلبى وزير را ، پس از مرگش ، تحت محاكمه و بازخواست\r\n\r\n","description":"","footnote":"","page_name":" 129 ","page_number":139},
  {"content":"\r\n\r\nكشيده بودند و فرمان دادند كه اگر مردم رجاله نزديك شوند ، با پاشيدن نفت ، آنان را متفرق سازند . اول كسى كه چنين امريه‌اى صادر كرده بود ، وزير مهلبى بود . ابن حجاج شاعر ، به دفتر وزارت آمد ، از انبوه جمعيت و حيلهء دو وزير ، در پراكنده ساختن مردم به شگفت آمد و از ترس نفت بازگشت و گفت :\r\n- پس‌گردنى ، آن هم با پاشيدن نفت بر جامه و لباس ، هرگز به ذهنم خطور نكرده بود .\r\n- ورود به دفتر وزارت و رسيدن به خدمت وزير ، با دو تار از نخ جامه ، پيش من برابر نيست .\r\n- بار پروردگارا هركه اين سنت نهاد ، شكنجه و عذابش را دوچندان ساز .\r\n- در كورهء آتش كه جز حرامزادگان و زنان قحبه نباشند .\r\n- با گوشت تفتيده‌اش همان كن كه آتش سرخ با كباب كند .\r\n- بوزينه ، پيش من بزرگوارتر از آن كسى است كه چنين شكنجه را بر سگان روا داند . « 1 »\r\nشاعر ما ابن حجاج ، فراوان زبان به ثنا و ستايش اهل بيت گشوده و دشمنانشان را امثال مروان پسر ابو حفصه نكوهش كرده و دشنام گفته است ، تا آنجا كه نقادان سخن بر او خرده گرفته‌اند كه نمىبايد تا اين حد ، با زبانى تند و گزنده ، فحشهاى رسوا و ننگين بر زبان رانده باشد .\r\nولى بايد گفت ، شاعر ما ، از ظلم و ستمى كه بر سادات اهل بيت رفته ، دلى پر خون داشته و اين برخورد شديدش با دشمنان خدا و دين ، به منزلهء آهى است كه از سينهء دردمند خيزد و ناله‌اى كه از سوز درون و خشم فزون مايه گيرد ، گويا مىخواسته عقدهء دل بگشايد و آبى بر جگر تفتيده پاشد ، نه اينكه فحش و ناسزاگويى را پيشهء خود ساخته ، در پرده‌درى و هتاكى راه هوا و هوس گرفته باشد و از اين‌رو ، مىبينيم كه سروده‌هايش نزد سرورانش عليهم السّلام مورد قبول و پذيرش واقع شده و از ناپسندى آن ، كريمانه چشم‌پوشى فرموده‌اند :\r\nسرور اجلّ ما ، زين الدين على بن عبد الحميد نيلى نجفى « 2 » در كتابش الدر النضيد فى\r\n\r\n\r\n","description":"","footnote":"\r\n( 1 ) . يتيمة الدهر : 3 / 70 .\r\n( 2 ) . فقيهى يگانه و صاحب مقامات و كرامات است و از اساتيد دانشمند بزرگ ، ابن فهد حلى ( م 841 ) به شمار مىرود .\r\n","page_name":" 130 ","page_number":140},
  {"content":"\r\n\r\nتعازى الامام الشهيد نقل مىفرمايد كه « 1 » در زمان ابن حجاج ، دو مرد صالح بودند كه از شعر او عيبجويى مىكردند ؛ يكى محمد بن قارون سيبى و ديگرى على بن زرزور سورايى .\r\nمحمد بن قارون در خواب مىبيند : گويا به روضهء شريف حسينى مشرف شده و فاطمهء زهرا عليها السّلام در آنجا حضور دارد و به جرز چپ در ورودى تكيه داده و ساير پيشوايان هم تا امام صادق عليهم السّلام نيز مقابل آن خاتون ، در زاويه‌اى كه ميان ضريح حسين و فرزندش على اكبر شهيد واقع شده ، نشسته‌اند و سخن مىگويند و او نيز در برابرشان ايستاده است .\r\nسورايى هم كه چنين خوابى ديده و خود را در كنار اين پيشوايان مشاهده كرده است ، مىگويد : ديدم ابن حجاج در حضور آنان مىآيد و مىرود ، به محمد بن قارون گفتم :\r\nنمىبينى كه اين مرد چه گستاخانه در حضور پيشوايان راه مىرود ؟ و او در پاسخ من گفت : من او را دوست نمىدارم تا به او بنگرم .\r\nمىگويد : حضرت زهرا ، اين سخن را شنيد ، و با خشم به دو فرمود : ابو عبد اللّه را دوست ندارى ؟ او را دوست بداريد ، چه هركس او را دوست ندارد ، شيعهء ما نيست . از اجتماع امامان هم صدايى برخاست كه هركس ابو عبد اللّه را دوست ندارد ، مؤمن نيست .\r\nمحمد بن قارون گويد : ندانستم گويندهء اين سخن كدامشان بود ، بعد با وحشت از خواب جستم ، و از اينكه در حق ابو عبد اللّه بن حجاج كوتاهى نموده و عيبجويى كرده بودم ، انديشناك گشتم .\r\nديرى گذشت و خواب را به دست فراموشى سپردم ، تا اينكه به زيارت سبط شهيد عليها السّلام مشرف شدم . در راه جماعتى از شيعيان را ديدم كه شعر ابن حجاج را روايت مىكنند ، به آنها ملحق گشتم و با شگفتى مشاهده كردم كه على بن زرزور سورايى هم در ميان آنهاست .\r\n\r\n\r\n","description":"","footnote":"\r\n( 1 ) . اين را متتبع محقّق ميرزا عبد اللّه اصفهانى در رياض العلماء و سرور ما ، خوانسارى در روضات الجنات 239 و استاد ما علامهء نورى در دار السّلام : 1 / 148 نقل كرده‌اند و ما خلاصهء آنچه را كه در رياض العلماء آمده ، در اينجا مىآوريم .\r\n","page_name":" 131 ","page_number":141},
  {"content":"\r\n\r\nبر او سلام كردم و گفتم : پيش از اين ، روايت شعر ابن حجاج را ناروا مىشناختى و از آن روگردان بودى ، اينك چه شده كه با سكوت بدان گوش فراداده‌اى ؟ گفت : خوابى ديده‌ام ، و درست عين آن رؤيا را كه من ديده بودم ، حكايت كرد ، و من هم جريان خواب خود را به دو بازگفتم .\r\nاين دو نفر مرد صالح ، پس از اين خواب ، زبان به ثنا و ستايش ابن حجاج گشودند ، اشعارش را مىخواندند و مناقب و فضايل او را منتشر مىساختند .\r\nو نيز موقعى كه سلطان مسعود فرزند بابويه « 1 » ، باروى نجف را ساخت و به حرم شريف وارد شده با حسن ادب ، اعتاب مقدسه را بوسيد ، ابو عبد اللّه بن حجاج در برابر او ايستاد و قصيدهء فائيه‌اى را كه از او ياد كرديم ، انشا كرد ، چون به ابياتى رسيد كه فحش و ناسزا نثار دشمن كرده بود ، سرورمان شريف مرتضى علم الهدى با خشونت او را از خواندن اين‌گونه اشعار در حرم شريف علوى منع فرمود و او هم ساكت شد .\r\nچون شب درآمد ، ابن حجاج على عليه السّلام را در خواب ديد كه به او مىفرمايد : خاطرت اندوهگين نباشد ، چه مرتضى علم الهدى را فرستاديم براى معذرت‌خواهى بيايد ، تا نيامده از خانه خارج مشو .\r\nشريف مرتضى هم در آن شب رسول اكرم صلّى اللّه عليه و آله را در خواب مىبيند كه پيشوايان و امامان به تمامى در اطراف او نشسته‌اند . در برابر آنان مىايستد و سلام مىگويد و از پاسخ آنان احساس سردى مىكند ، آنگاه به عرض مىرساند كه اى سروران من ! من بردهء شمايم ، فرزند شمايم ، دوستدار شمايم ، اين سردى از چيست كه روا مىداريد ؟\r\nمىفرمايند : به خاطر اينكه شاعر ما ابن حجاج را دلشكسته و غمين ساختى ، بر تست كه خود نزد او روى و معذرت بخواهى و بعد او را برداشته خدمت مسعود بن بابويه برده و از عنايت و شفقتى كه به اين شاعر داريم ، باخبرش سازى .\r\nسيد مرتضى بىدرنگ برمىخيزد و به منزل ابو عبد اللّه رفته در مىكوبد ، ابن حجاج از داخل منزل با صداى بلند مىگويد : همان سرور من كه ترا به اينجا گسيل داشته ، دستورم داده است كه از خانه خارج نشوم و خودش فرموده كه نزد من خواهى آمد . سيد مرتضى\r\n\r\n\r\n","description":"","footnote":"\r\n( 1 ) . در نسخه چنين بود ، و گمان مىرود صحيح آن عضد الدوله فرزند بويه باشد .\r\n","page_name":" 132 ","page_number":142},
  {"content":"\r\n\r\nمىگويد : گوش بفرمانم ، بعد داخل مىشود و پس از عذرخواهى خدمت سلطانش مىبرد و هردو داستان رؤياى خود را براى سلطان بازگو مىنمايند و سلطان مقدم او را گرامى داشته ، عطايى شايسته و رتبه‌اى شايان به دو مىبخشد و دستور مىدهد شعرش را در حضور او بازخواند .\r\n\r\nولادت و وفات او\r\nابن حجاج در جمادى الاخر سال 391 در نيل دار فانى را وداع گفته است و آن شهركى است در كنار فرات كه بين بغداد و كوفه واقع شده است . جنازهء او را به بقعهء مباركهء امام كاظم عليه السّلام برده ، دفن مىكنند . وصيت كرده بود كه در پايين پاى دو امام ، او را دفن كنند و بر لوح گورش بنويسند :  وَ كَلْبُهُمْ باسِطٌ ذِراعَيْهِ بِالْوَصِيدِ  « 1 » : سگ آنان بر در درگاه دست خود را گشوده است .\r\nشريف رضى ، در سوك و ماتمش قصيده‌اى دارد كه در ديوانش ديده مىشود « 2 » ، و ابن جوزى در كتاب خود چند بيت آن را ياد كرده است . « 3 »\r\nدر كتب تراجم و فرهنگ رجال ، هرچه جستجو كرديم ، از تاريخ ولادت شاعر سخنى در ميان نبود ، ولى به تحقيق مىتوان گفت كه در قرن سوم هجرى پا به عرصهء وجود نهاده و روزگارى بس دراز ، در حدود صد و سى سال ، زنده بوده است و شواهدى قطعى در اين زمينه در دست است ، از جمله :\r\n1 - ابن شهر آشوب در معالم العلماء از قرائت او بر ابن الرومى ( م 282 ) ياد كرده است .\r\n2 - پيش از امام اصطخرى ( م 328 ) متصدى امور حسبيه بوده است ، چنان كه در تاريخ ابن خلكان و مرآة الجنان يافعى و غير آن دو كتاب ياد شده ، و نيز گفته‌اند : ابن حجاج در بغداد عهده‌دار امور حسبيه شد و مدتى در آن سمت پاييد و مىگويند با عزل او ابو سعيد اصطخرى به عنوان محتسب بر سر كار آمد و ابن حجاج دربارهء عزل از اين سمت ، ابياتى سروده كه مشهور است .\r\n\r\n\r\n","description":"","footnote":"\r\n( 1 ) . كهف 18 / 18 .\r\n( 2 ) . ر ك : ديوان الشريف الرضى : 2 / 562 .\r\n( 3 ) . ر ك : المنتظم : 7 / 217 .\r\n","page_name":" 133 ","page_number":143},
  {"content":"\r\n\r\nامام اصطخرى ، بنا به گفتهء ابن عماد حنبلى در سال 320 به فرمان مقتدر باللّه عباسى عهده‌دار اين منصب گشته است . « 1 »\r\n3 - سرودهء شاعر در هجو ابو عبد اللّه هارون بن على بن ابى منصور منجم ( م 288 ) كه در ديوانش موجود است و جامع ديوانش گويد : اين شعر در جوانى سروده است .\r\n4 - قصيده‌اى دربارهء ابو الفضل عباس بن حسين ، وزير مكتفى باللّه عباسى دارد كه در ديوانش موجود است . اين وزير به سال 296 مقتول شده است .\r\nضمنا اشعار فراوانى در اواسط قرن چهارم سروده كه ضمن آن از پيرى و سالخوردگى خود ياد مىكند . همچنين در ستايش ابو منصور بختيار ، پسر معز الدوله كه در سال 367 مقتول شده است شعرى دارد كه بيت زير از آن جمله است :\r\n- گفتم : رأى مرا بپذير كه رأى پير ، خوش‌فرجام است و باتدبير .\r\nو دربارهء ابو طاهر ابن بقيه ( م 366 ) قصيده‌اى دارد كه در آن حقوق پس افتادهء خود را مطالبه كرده ضمنا درخواست مىكند كه نام فرزندش در دفتر « بادويا » با حقوق كافى ثبت شود . بيت زير از جملهء آن ابيات است :\r\n- من چيزى را مطالبه مىكنم كه مانند من ديگر پيران فاسق ، مطالبه كرده‌اند .\r\nشما هيچ شاعر ديگرى را نمىيابيد كه به اندازهء ابن حجاج از پيرى و سالخوردگى خود ياد كند ، چنان كه دربارهء ابو محمد يحيى بن فهد مىگويد :\r\n- اى شاعر تازه‌دوران كه با شاعرى ممتاز و بىپروا به بازى برخاسته‌اى .\r\n- تو بسان جامهء نوبافته‌اى و شعر من چون طرازى است بر گريبان پيراهن خواب .\r\nو نيز ، ضمن اشعارى كه به ابو محمد ، ابن فهد مرقوم داشته و از تولد فرزند خود ياد مىكند ، چنين مىگويد :\r\n- يحيى بن فهد را گوييد : اى كسى كه جانم قربانش باد .\r\n- نه اين است كه خدايم پسرى داد كه حسن رخسارش همه را مفتون سازد ؟\r\n- چون خورشيد ، آن هم خورشيد نيمروز ، و چون ماه تابان ، ولى در شب تاريك .\r\n- گويا با اينكه فرزندان بسيارى دارم ، پيش از او چنين پسرى نداشته‌ام .\r\n\r\n\r\n","description":"","footnote":"\r\n( 1 ) . شذرات الذهب : 2 / 132 .\r\n","page_name":" 134 ","page_number":144},
  {"content":"\r\n\r\nو در قصيده‌اى كه 129 بيت دارد و دربارهء وزير ابو نصر گفته ، با اين مطلع :\r\n يا عاذلى كيف اصنع ؟ * و ليس فى الصبر مطمع \r\nچنين مىسرايد :\r\n- چون عروسش در بركش كه از تابش حسن ، پرده بر رخسار دارد .\r\n- چشم نه ، بلكه گوش از حسن رخسارش تمتع مىبرد .\r\n- و آن كه خطبهء عقدش را برايت خوانده ، پيرى است كه فكرش بادپيما و بيانش رساست .\r\nو نيز عضد الدوله فنا خسرو ( م 372 ) را با قصيده‌اى كه 41 بيت است ، ثنا گفته و در آن از پيرى و فرسودگى خود ياد كرده است .\r\nضمنا هرمحققى كه بر اين دو بيت ديگرش بگذرد ، يقين مىكند كه شاعر از سالمندان و متولدان قرن سوم است ، ملاحظه كنيد :\r\n- گوينده‌اى مىگفت : امروز باعزت و شوكت زندگى دارى و فردا باستم از دم شمشيرت مىگذرانند .\r\n- گفتمش : آيا غم و دردم فزون مىشود ؟ با اينكه صد سال و اندى رنج كشيده‌ام .\r\nبعد از اين شرحى كه در طول عمر شاعر گذشت ، ارزشى براى سخن ابن كثير در تاريخش نمىماند كه گفتهء ابن خلكان را تضعيف كرده و مىگويد : چگونه ابن حجاج پيش از ابو سعيد اصطخرى متصدى امور حسبيه شده با اينكه اصطخرى در سال 328 درگذشته و به سال 320 منصب احتساب را متولى گشته است ؟ « 1 »\r\nالبته ، شاگردى او به گفتهء معالم العلماء در محضر ابن الرومى ( م 283 ) بعيد نمىنمايد ، چه اين شاگردى در قسمت ادبيات و مقدمات آن بوده و امكان دارد پيش از دوران بلوغ به محضر او رفته باشد ، درست مانند شاگردى شريف رضى نزد استادش سيرافى به روزگارى كه هنوز ده سال از عمر شريفش نگذشته بود و بيان آن در شرح حالش خواهد آمد .\r\n\r\n\r\n","description":"","footnote":"\r\n( 1 ) . تاريخ الشام : 11 / 329 .\r\n","page_name":" 135 ","page_number":145},
  {"content":"\r\n\r\n\r\nمصادر شرح حال ابن حجاج\r\n1 - يتيمة الدهر : 3 / 25 .\r\n2 - تاريخ خطيب : 8 / 14 .\r\n3 - معجم الادباء : 4 / 6 .\r\n4 - تاريخ ابن خلكان : 1 / 170 .\r\n5 - معالم العلماء 136 .\r\n6 - الكامل ، ابن اثير : 9 / 63 .\r\n7 - المنتظم ، ابن جوزى : 7 / 216 .\r\n8 - مرآة الجنان : 2 / 444 .\r\n9 - معاهد التنصيص : 2 / 62 .\r\n10 - مجالس المؤمنين 459 .\r\n11 - شذرات الذهب : 3 / 136 .\r\n12 - ايضاح المقاصد ، شيخ بهائى ( مخطوط ) .\r\n13 - كشف الظنون : 1 / 498 .\r\n14 - رياض العلماء ، ميرزا عبد اللّه افندى ( مخطوط ) .\r\n15 - امل الآمل ، شيخ حر عاملى .\r\n16 - رياض الجنة ، سيد زنوزى ( مخطوط ) .\r\n17 - روضات الجنات 239 .\r\n18 - نسمة السحر فيمن تشيع و شعر ( مخطوط ) .\r\n19 - سفينة البحار : 1 / 225 .\r\n20 - تتميم امل الآمل ، ابن ابى شبانه ( مخطوط ) .\r\n21 - الشيعة و فنون الاسلام 106 .\r\n22 - تنقيح المقال : 1 / 318 .\r\n23 - دائرة المعارف الاسلامية : 1 / 130 .\r\n24 - اعلام زركلى : 1 / 245 .\r\n25 - دائرة المعارف بستانى : 1 / 439 .\r\n26 - دائرة المعارف فريد وجدى :\r\n6 / 12 .\r\n27 - تاريخ ابن كثير : 11 / 329 .\r\n28 - تاريخ ابى الفداء : 3 / 242 .\r\n\r\n","description":"","footnote":"","page_name":" 136 ","page_number":146},
  {"content":"\r\n\r\n\r\n14 ابو العباس ضبى ( م 398 )\r\n- على پاك و بلندآوازه است و عظمتش سايه‌افكن شد بر قلهء ثبير .\r\n- همريشهء پيامبر خدا محمد صلّى اللّه عليه و آله و خليفه او در روز غدير .\r\n- جفت حلال فاطمه ، پدر شبر و شبير .\r\n\r\nپيرامون شعر\r\nثبير با فتح ثاء سه نقطه و بعد از آن باء مكسوره ، از مرتفع‌ترين كوههاى مكه است كه بين عرفه و مكه قرار گرفته است . مردى از بزرگان قبيلهء هذيل در آن كوه مرد و نامش بر آن كوه ماند .\r\nابو نعيم در كتاب ما نزل من القرآن فى امير المؤمنين و نطنزى در كتاب الخصائص العلوية از شعبه ، از حكم ، از ابن عباس روايت كرده كه گفت : ما با رسول خدا صلّى اللّه عليه و آله در مكه بوديم ، رسول خدا صلّى اللّه عليه و آله دست على عليه السّلام را گرفت و ما را بالاى كوه ثبير برد ، آنگاه چهار ركعت نماز خواند و بعد سر به آسمان برداشت و عرض كرد :\r\nبار پروردگارا ، موسى پسر عمران از تو تمنا كرد و من نيز كه محمد پيام‌آور تو هستم ، تمنا دارم كه سينه‌ام را باز كنى و كارم را فرجام بخشى و گره از زبانم بگشايى تا سخنم را بفهمند و از خاندانم ، على بن ابى طالب را ياورى برايم قرار دهى كه او برادر من است .\r\n\r\n","description":"","footnote":"","page_name":" 137 ","page_number":147},
  {"content":"\r\n\r\nپشت مرا به دو محكم كن و او را در كار من شريك ساز . « 1 »\r\nابن عباس گويد : از سروشى شنيدم كه گفت : اى احمد ، تمنايت برآورده شد .\r\n\r\nشاعر را بشناسيم\r\nكافى اوحد ابو العباس ، احمد بن ابراهيم ضبى - از قبيلهء ضبه - وزير و ملقب به رئيس ، يكى از سياستمداران و ادب‌پروران است كه بعد از صاحب بن عباد ، زمام ملك و سياست را به دست گرفت .\r\nاز نديمان صاحب بود كه تقربى ويژه يافت ، از فضل و ادب او بهرهء وافى گرفت تا آنجا كه خود پرچمدار فضل و ادب گشت ، پناه ادب‌دوستان و فضل‌پروران بود و شهرتى بسزا داشت .\r\nهمواره بر آن پايگاه و الا بود تا صاحب بن عباد ، در سال 385 رخت از جهان بربست و با اشاره و فرمان فخر الدوله بويهى به وزارت رسيد و در منصب صاحب جاى گرفت ، آنگاه فخر الدوله ابو على ملقب به جليل را با او شريك كرد . يكى از فرزندان منجم در اين باره گويد :\r\n- به خدا قسم ، به خدا قسم بعد از وزير پسر عباد هرگز رستگار نشويد .\r\n- اگر از شما كار جليل و بزرگى ساخته آيد ، مرا بكشيد و اگر رئيسى از شما برخاست سرم را ببريد .\r\nبارى ، شاعر ما ضبى به آن پايگاه از جلال رسيد كه حاجتمندان بار سفر مىبستند و بر در خانه‌اش آرزومند نوال مىنشستند . قصايد ثناگران از اكناف ديار به سويش سرازير مىشد و چكامه‌هاش چون تحفه و ارمغان به اقطار جهان راه مىيافت .\r\nدر واقع ، جانشين شايسته‌اى براى درگذشتهء صالحش صاحب بود كه تمام شئون و مقامات او را احراز كرد .\r\nدر جامع اصفهان دكه‌هاى مرتفع و سراهاى وسيع و آبرومندى داشت كه بر در راه ماندگان و درماندگان وقف نموده بود و در مقابل آن قرائتخانهء مخصوصش قرار داشت با\r\n\r\n\r\n","description":"","footnote":"\r\n( 1 ) . اقتباس شده است از طه 20 / 25 - 32 . ( و )\r\n","page_name":" 138 ","page_number":148},
  {"content":"\r\n\r\nغرفه‌هاى مطالعه و مخزن كتاب كه از آثار نفيس علمى مشحون ، و فنون علم و هنر را گنجى شايگان و فهرست آن ، چنان كه در كتاب محاسن اصفهان 85 آمده ، در سه جلد بزرگ تنظيم شده بود .\r\nفرهنگ رجال و كتب تراجم از ثنا و ستايش او آكنده است و شعراى روزگارش با قصايد نمكين ، پيوسته او را مدح و ثنا گفته‌اند « 1 » ، مانند :\r\n1 - ابو عبد اللّه محمد بن حامد خوارزمى كه در چكامه‌اش چنين ستايش مىكند :\r\n- روزى نوين و عيدى سعادت قرين و ساعتى خوش‌آيين ، ديگرت چه به كار است .\r\n- و از آن بهتر ، طلعت نيكوى رئيس است كه پرتو آن سعادتبار است .\r\n- چه بسيار ، رداى عظمتى بر دوش افكنده كه طراز آن از حله‌هاى آل يزيد بيشتر است . « 2 »\r\n2 - ابو الحسن ، على بن احمد جوهرى جرجانى كه يادش گذشت قصايدى در ثناى ضبى دارد ، از جمله سروده‌اى در سالگرد تولدش كه برخى ابياتش چنين است :\r\n- روزى كه رفعت و شرف آذين بست ، بىپروا پرده‌ها را به كنار زد .\r\n- روزى كه ستارهء مشترى با شهابى مسعود ، شرارافكن شد .\r\n- چكيدهء عزت آشكار و برگزيدهء دودمان والاتبار .\r\n- شهريارى كه چون جبهء شرف پوشد ، روزگار از جامهء شرف عريان ماند .\r\n- و هرگاه در كارى خشم گيرد ، چه آتشها كه بيفروزد .\r\n- و به هنگام عطا و بخشش كه چون ابر خنده زند ، طلا بر دامن ريزد .\r\n- اى طلعت صاحب كرامت ! كجا مانندت يافت شود ؟\r\n- امروز ، روزى است كه از يمن و سعادتش ، بينوايان هم كمربند زرين بسته‌اند .\r\n- امروز ، زادروز مسعود تست كه در واقع زادروز ادب است .\r\n- خوش زى در اين بزم بابركت كه از آب انگور سيراب شده است .\r\n\r\n\r\n","description":"","footnote":"\r\n( 1 ) . ر ك : يتيمة الدهر : 3 / 260 ؛ معجم الادباء : 1 / 65 ؛ كامل ابن اثير : 9 / 73 ؛ معالم العلماء ، ابن شهر آشوب ؛ ديوان مهيار ديلمى : 4 / 29 ؛ اعيان الشيعة : 8 / 77 ؛ دائرة المعارف بستانى : 11 / 120 .\r\n( 2 ) . جامهء نادوخته كه بر دوش مىافكندند ، برد يا حله مىخواندند و طراز يعنى خطوط راه‌راه آن كه گواه شخصيت و نمودار عظمت بود . ( م )\r\n","page_name":" 139 ","page_number":149},
  {"content":"\r\n\r\n- و سراپردهء عشرتى برافراز كه بر جهانى سايه‌افكن شود . « 1 »\r\n3 - مهيار ديلمى يكى از شعراى غدير كه يادش خواهد آمد ، شاعر ما ضبى را با چند قصيده ثنا گفته ، از جمله قصيده‌اى با قافيهء ميم كه 65 بيت است و در ديوانش ديده مىشود « 2 » ، آغازش چنين است :\r\n- اى همجواران ! قافله بر سر كوه مانده است و شما در مغاك شده‌ايد ؟ آرى ، دلى كه از عشق خالى است ، كجا داند كه بر عاشق شيدا چه مىگذرد ؟\r\n- شما كوچ كرديد ، ساعات شب براى ما و شما يكسان است ، ولى جمعى بيدارند و گروهى در خواب .\r\nو از جمله ، قصيده‌اى با قافيهء باء در 45 بيت كه با اين مطلع در ديوانش ثبت شده است « 3 » :\r\n شفى اللّه نفسا لا تذلّ لمطلب * و صبرا متى يسمع به الدهر يعجب \r\nو قصيده‌اى در 61 بيت با قافيهء دال كه با اين مطلع در ديوانش آمده است « 4 » :\r\n اذا صاح و فد السحب بالريح أوحدا * وراح بها ملأى ثقالا أو اغتدى \r\nو چكامه‌اى ديگر با قافيهء باء در 37 بيت كه در ديوانش با اين مطلع ديده مىشود « 5 » :\r\n دواعى الهوى لك أن لا تجيبا * هجرنا تقى ما وصلنا ذنوبا \r\nو چكامهء ديگر با قافيهء عين در 40 بيت كه در ديوانش با اين سرآغاز آمده است « 6 » :\r\n- به كدامين نكوهش و عتاب رو كنم و در كدامين تسليت خاطر طمع بندم ؟\r\n- با آنكه روز وداع ، عهد و پيمان گرفت و البته ، عهد و پيمان ، امانت است .\r\nو ديگرى با قافيهء لام و در 52 بيت ، در ديوانش با اين سرآغاز ديده مىشود « 7 » :\r\n اليوم أنجز ماطل الآمال * فأتتك طائعة من الاقبال \r\nو قصيده‌اى ديگر در 69 بيت كه در ديوانش ثبت آمده است . « 8 » مهيار اين قصيده را در\r\n\r\n\r\n","description":"","footnote":"\r\n( 1 ) . يتيمة الدهر : 4 / 38 .\r\n( 2 ) . ديوان مهيار الديلمى : 3 / 344 .\r\n( 3 ) . همان : 1 / 15 .\r\n( 4 ) . همان : 1 / 230 .\r\n( 5 ) . همان : 1 / 12 .\r\n( 6 ) . همان : 2 / 179 .\r\n( 7 ) . همان : 3 / 18 .\r\n( 8 ) . همان : 4 / 30 .\r\n","page_name":" 140 ","page_number":150},
  {"content":"\r\n\r\nسال 392 به نظم آورده است ، ملاحظه بفرماييد :\r\n- گفتند : نيك بنگر ! شايد خطا كرده باشى ؛ هيهات ! اگر مرا فريب دهد ، ديگر ديدگان من نخواهد بود .\r\n- اين است خانه‌هايشان و اين هم چشمهء آب . نگهدار و بنوش . گوا رايت مباد ! اگر مرا ننوشانى .\r\n- به جان خودم ، نزديك بود گمراه شوم ، اما بوى عنبرى كه محبوبان بر خاك افشانده‌اند ، راهبر من گشت .\r\n- نكهت جان را با شاخ عنبر به خاك افشاندند و رفتند . تنها بوى مشك آن بر جاى ماند .\r\n- اى تربتى كه بازيچهء جوانان گشتى ، آن هم بازيچهء شك و ترديد ، اينك با يقين من آشكار آمدى .\r\n- اگر عهد ديرينه را فراخاطرم آرى ، بدان كه محفوظ است و چه خاطرهء بدى است .\r\n- بعد از آن محبوبكان ، آهوان وحشى در تو جاى گرفتند كه اينجا خانهء شوخ‌چشمان است ، و اى كاش جاى نمىگرفتند .\r\n- من كه نرگس مستشان را با اثر جادوى آن مىشناسم ، اين آهوان وحشى با چه اميدى اطراف من مىلولند .\r\nو در همين قصيده مىگويد :\r\n- حاشا كه دست تمنا به هرسو دراز كنم ، با آنكه جود و كرامت جايگاه مشخصى دارد .\r\n- اى بخت به‌پا خيز و در رى آنجا كه پايگاه دولت و استغناست صلا درده و رحمت آر بر بينوايى كه بىخبر است .\r\n- يارىاش كن تا به مراد رسد ، اين چنين موفق از محروم بازشناخته آيد .\r\n- به خاطر كيست كه رفيقم راه شرق گرفته ، با آنكه ضمانت او كافى است ، و جز آن مجاز نباشد .\r\n- اى شتران رهوار كه چون كشتى در صحرا روانيد ! مشتاقم ، سعى كنيد و اى كاروان‌سالار ! به نشاط آمده‌ام ، سرود برخوان .\r\n- اى غلام ! برخيز و بر شترى راهوار جهاز بربند كه ريگزار صحرا در زير پايش استوار\r\n\r\n","description":"","footnote":"","page_name":" 141 ","page_number":151},
  {"content":"\r\n\r\nباشد .\r\n- اگر گياهى نباشد ، با بوى گياه سر كند ، ولى از راه سپردن سير نشود .\r\n- چنان بانشاط و رقصان است كه سوارى بر پشت آن مشكل و جهاز شتر فرياد زند :\r\nآهسته !\r\n- روزى و انصاف در اين مرز و بوم ناياب است ، به رى پناه ببر و اين دو را از معدن بجوى .\r\n- اگر راه به سوى ابو العباس ، شهريار آن ديار باشد ، دشواريها آسان و سختيها هموار شود .\r\n4 - ابو الفياض ، سعد بن احمد طبرى قصيده‌اى در ثناى او دارد ، از آن جمله :\r\n- من با اين قافيه‌پردازىام ، شعر خود را به حساس‌ترين قافيه‌پردازان و شاعران هديه مىكنم .\r\n- چونان كه در مثل آمده ، خرما به قلعهء خيبر مىبرم . نظير مثل فراوان است .\r\n- از دست كرمت آرزويى دارم كه روا ندانستم نزد ديگرانش اظهار كنم .\r\n- نبينى كه زادهء اميرم پناه داد و از ساحت خود ، عالىترين غرفه را مخصوص من ساخت ؟\r\n5 - صاعد بن محمد جرجانى ، اين دو بيت را به خدمتش ارسال داشته است :\r\n- اگر بخواهم درخور اشتياق و آرزويم تحفه‌اى به خدمت آورم ، جز ديدگانم نخواهد بود .\r\n- ولى هديهء من برحسب قدرت و استطاعتم است ؛ از اين‌رو ، ديوانى با خط ابن مقله به ارمغان آوردم .\r\n6 - ابو القاسم ، عبد الواحد بن محمد بن على بن حريش اصفهانى ، ضمن قصيده‌اى بسيار طولانى كه ثناگستر ضبى گشته است ، چنين مىگويد :\r\n- جان و خاندانم فداى آن منزل كه تو ساكن آن باشى و هم فداى آن روزگاران كه گذشت و جز ايامى قليل از آن نافع نيفتاد .\r\n- و آن زلفان دلاويز كه بر رخسارش راه برده و باد صبا وزيده و از راهش به در مىبرد .\r\n\r\n","description":"","footnote":"","page_name":" 142 ","page_number":152},
  {"content":"\r\n\r\n- و آن لذت هم‌آغوشى كه چون ماه تابانش به برگرفتم ، خواستم ببوسم ، روا نداشتم .\r\n- در كنار هم ايستاديم . زبان سرزنش ، طوفانى از رعد برانگيخت و از ديدگان ما سيلاب اشك سرازير بود .\r\n- دانه‌هاى مرواريد غلطان بر صفحهء رخسارش مىدرخشيد ، چونان كه شبنم بر روى گل مىدرخشد .\r\n- رقيب از صحنهء وداع ما دور شد كه نبيند ، ولى نفس پراشتياق ما را مىشنيد و به رنج اندر بود .\r\n- از سرزنش دوست و معذرت او دل در برم مىتپيد و از شوخى رقيب و سخنان جدىاش در بيم و اضطراب بودم .\r\n- چگونه قلبم را سپر بلايش سازم ، با اينكه نمىدانم از كدام تركش تير مىزند .\r\n- پشت كرده ، مىرود ، ولى گلزار چشم را در زير قدمش فرش مىكند ، فدايش مىشود و قدمهايش را مىبوسد .\r\nپس از دورانى كه از وزارت او گذشت ، مادر مجد الدوله او را متهم ساخت كه برادرش را مسموم كرده است ؛ از اين‌رو ، 200 هزار دينار مطالبه كرد ، تا در سوگوارى او خرج كند . ابو العباس از پرداخت آن امتناع كرد و ناچار در سال 392 از ترس به بروجرد گريخت كه در حوزهء فرمانروايى بدر فرزند حسنويه « 1 » بود .\r\nبعد حاضر شد كه مبلغ معهود را بپردازد و بر سر كار خود برگردد ، ولى مورد قبول واقع نشد و در همان بروجرد باقى ماند تا در سال 398 دار فانى را وداع گفت . برخى گفته‌اند : ابو بكر فرزند رافع كه يكى از سرهنگان فخر الدوله بود ، با يكى از چاكران ابو العباس توطئه كرد و به او سم خورانيد .\r\n\r\n\r\n","description":"","footnote":"\r\n( 1 ) . از اميران جبل ( عراق ايران ) است كه القادر باللّه او را ملقب به ناصر الدوله ساخت و پرچمى به نامش بست . او علما و زهاد و يتيمان را مىنواخت و هرجمعه ده هزار درهم صدقه مىداد و سه هزار دينار به كفشدوزانى كه در فاصلهء همدان و بغداد بر سر راه حجاج بودند ، مىپرداخت تا كفش حجاج درمانده را تأمين كنند و هرماه 20 هزار درهم براى كفن مردگان بينوا اختصاص داده بود . در حوزهء فرمانروايىاش سه هزار مسجد و رباط ساخته بود و هرساله صد هزار دينار حوايج زوار حرمين مكه و مدينه را تأمين مىكرد . با وجود اين خرجها 20 ميليون درهم ديگر به خزانهء او سرازير مىشد . شذرات الذهب : 3 / 173 .\r\n","page_name":" 143 ","page_number":153},
  {"content":"\r\n\r\nپسرش تابوت او را با يكى از پرده‌داران به بغداد فرستاد و نامه‌اى به ابو بكر خوارزمى نگاشته خاطرنشان كرد كه پدرش وصيت كرده است تا او را در جوار سيد الشهدا در كربلا دفن كنند . همو درخواست كرد تا خوارزمى ترتيب كار را بدهد و آرامگاهى معادل 500 دينار برايش ابتياع نمايند .\r\nموضوع را با شريف ابو احمد ، پدر سيد شريف علم الهدى و سيد شريف رضى در ميان نهادند ، فرمود : ابو العباس مردى است كه به جوار جدمان پناه آورده ، از اين‌رو ، براى تربتش بهايى نخواهم گرفت .\r\nتربتش را مشخص كرد و تابوت را به مسجد براثا بردند . ابو احمد با جمعى از اشراف و فقها حاضر شدند و بر او نماز خواندند ، آنگاه دستور داد پنجاه نفر همراه تابوت حركت نمايند و جنازه را در كربلا دفن كنند . « 1 »\r\nمهيار ديلمى كه ذكرش خواهد آمد ، با قصيده‌اى كه 59 بيت است و در ديوانش ثبت آمده « 2 » ، وزير مرحوم را رثا گفت و قصيده را خدمت فرزندش سعد به دينور گسيل داشت تا او را تسليت داده باشد ، ملاحظه بفرماييد :\r\n- چيست كه از شاه‌نشين پرسى : چه كسى از اينجا برخاست ؟ و از صدر زين پرسى : چه كسى بر زمين فروافتاد ؟\r\n- از چه رو دفتر وزارت كه ديروز غلغله بود ، تعطيل شد و مجالس آن كه پر بود ، خالى گشت ؟\r\n- اسبان راهوار چرا زانوى غم به برگرفته و ساكت و سر به زيرند ، با اينكه ديروز با غريو شيهه و شادى در صحنهء ميدان دوان بودند ؟\r\n- دلاوران را از صدر زين كه بر زمين افكند ؟ هم آنها كه ديروز در سايهء نيزه و شمشير چون شاهين در كمين بودند .\r\n- از چيست كه آسمان تاريك است ، و چرا در عزاى اختران نشسته است ؟\r\n- جارچى عزاى چه كسى را اعلام كرد كه زبانش در كام شكسته بود . پرسيدند : مرگ آجلش درربود يا سم قاتل ؟\r\n\r\n\r\n","description":"","footnote":"\r\n( 1 ) . معجم الادباء : 1 / 65 .\r\n( 2 ) . ديوان مهيار الديلمى : 3 / 27 .\r\n","page_name":" 144 ","page_number":154},
  {"content":"\r\n\r\n- رفعت و شرف در گور شد ؟ يا طالع دنيا سقوط كرد ؟ يا ركن ضبه فروافتاد ؟\r\n- گمان نمىرفت كه با آن عزت و اقتدار ، غول مرگ به دو دست يابد .\r\n- آيا هيولاى مرگ دانست ؟ به جانم سوگند ، ندانست كه دام و ريسمانش پاى چه كس را خواهد بست ؟\r\n- حادثه‌اى كه روزگار را از عقل بيگانه كرد ، گاهى روزگار دچار جهالت مىشود .\r\n- اى باران ! زمين را سيراب كن و بر گرد بوستان خيمه زن تا سرزمين خشك و سوزان زبان به تشكر گشايد .\r\n- بارانى كه چون دهانه مشك ريزان باشد و زمين تشنه را جان بخشد .\r\n- بارانى كه بر سنگ خارا اثرگذارد ، چونان نعل سمند بر مرغزار .\r\n- ابرى تيره چون شتر كه مهار بينىاش را شتر مرغى رم كرده بر نوك كشد .\r\n- و پستانهايش براى دره‌ها و تپه ماهورها سوگند خورده ، سوگندى راست و درست كه پر و لبريز باشد .\r\n- برق جهندهء آسمان با شمشيرش رگهاى آن را بريد ، اينك به هردره جوى روان است .\r\n- ابو العباس را از جانب من بگوى : به هردره و هامون سر مىكشم تا اينكه تربتت را بجويم و سيراب كنم .\r\n- ولى تودهء خاك پرده و حجابت گشته است و چگونه مورد خطاب و پيغام واقع گردى .\r\n- خوشبخت آن سنگ و خاكى كه در زير تنت بالش و متكا گشت و بدبخت آنچه بر روى تنت هوار شد .\r\n- مىگريم و مىمويم ، به خاطر خودم و به خاطر خاك‌نشينانى كه فرزندانشان بعد از تو يتيم شوند و زنانشان بىسرپرست .\r\n- و به خاطر پناهنده‌اى كه حوادثش درسپرده ، تمناى خوراك دارد و روزگارش خورندهء اوست .\r\n- به انتظار مانده كه چه تصميم گيرد : نه در خانهء بىسامانش رحل اقامت مىافكند و نه ارادهء كوچ دارد .\r\n- از دوره‌گردى به هلاكت رسيده ، هرروز بر در اين و آن ، يار و ياور مىطلبد و همگان او\r\n\r\n","description":"","footnote":"","page_name":" 145 ","page_number":155},
  {"content":"\r\n\r\nرا از در مىرانند .\r\n- تا اينكه بخت و اقبالش را در بارگاه شما يافت و رنج گذشته را با شادى سال نو از ياد برد .\r\n- مىگريم بر آن گروهى كه فضل و دانششان در نظر مردم جرم و گناه است و اينك همان فضل و دانش را به درگاهت شفيع آورده‌اند .\r\n- با اطمينان خاطر از كوشش مداوم و خستگى و خوارى بر كنار شدند و كفيل حوايج آنان تويى .\r\n- بعد از آنكه هلاكت راه را بر تو بست ، آواز ساربان هم راه بر آنان بست كه در گمان شرفيابى و كامورى نباشند .\r\n- گروهى پس از گروه دگر كه اگر بر فراز سمند نشينى ، در گردت حلقه زنند و چشمها را خيره سازند و اگر خشمناك شوى ، چون سپاهى چيره باشند .\r\n- مگر با مشت استخوان دشمن را در هم شكنند و در سايهء نيزه چون سر نيزهء آهنين باشند .\r\n- اگر دشمن خونخوارت همانند تيراندازان ماهر « ثعل » باشند ، يك نفر از آنان باقى نماند .\r\n- درنگ و شكيبايىات را منكر و عجيب شمردند ، ولى اين مرگ بود كه پيش مىتاخت و تو با توانى به دفاع برخاستى .\r\n- آشنايان دور از يارىات دريغ كردند و نزديكان ترا تنها گذاشتند كه صياد تو چه خواهد كرد ؟\r\n- مرگ بر تو درآمد از آن درى كه هيچ مانع و دافعى نداشت ، جز فشار انبوهى كه به خدمت مىآمدند .\r\n- خوشحال و خرم بودند كه به دستبوس تو آمدند ، و هيچ كدامشان متحمل نشده او را از در نراند .\r\n- خوان كرمت مانع نگشت ، بذل و نوالت به حمايت برنخاست و نه عطا و بخشش به كفايت و دفاع .\r\n\r\n","description":"","footnote":"","page_name":" 146 ","page_number":156},
  {"content":"\r\n\r\n- تلخ و شيرين روزگار تو بودى . هركه كامش تلخ بود ، از قهر تو بود و آنكه شيرين ، از عسلى كه تو در دهانش ريختى .\r\n- به حالى اندر شدى كه نه خود چارهء دشمن توانستى و نه دوست يكرنگت كارى از پيش برد .\r\n- آرى ، مرگ پرجفاترين قاضى است ، ولى اگر يكسان تقسيم شود ، عدالت است .\r\n- آن كه از زندگى تو عبرت گيرد و حق خود بشناسد ، فريب روزگار نخورد و از باطل به شگفت اندر نشود .\r\n- اى پاىبند گورستان كه جگرهاى تفتيده و چشمان اشكبار ، حق ترا ادا نكرده‌اند .\r\n- اگر مرگ هلاكت‌بارت فدايى مىگرفت ، خون دلم و تمام خاندانم را فداى تو مىكردم .\r\n- چه شد كه روزگارم با فقدان تو چون نيمروز ، در تب‌وتاب است ، با آنكه در كنارت چون عصر طربناك بود ؟\r\n- پيش از اين با مدح و ثناخوانىات ، جامهء فخرى بر تن داشتم كه دامنش بر خاك مىكشيد .\r\nو در همين قصيده گفته است :\r\n- گمان مبر ، با آنكه طالع سعد فرزندت تابان است ، اختر ديگران در برج طالعت فروزان شود .\r\n- بعد از تو ميهمانان و زائران ، سيماى نكويش را با ميمنت پذيرا شدند ؛ البته ، در ماه تابان از خورشيد رخشان نشانه‌هاست .\r\n- اى سعد ! نيك رفتار باش و بار سنگين پدر را بر دوش بكش ، تا توان دارى و دگرانت اطاعت كنند .\r\n- من آنم كه با گريه و ناله ترا خرسند كنم و در آنچه گويم و سرايم ، ترا مسرور سازم .\r\nشاعر ما ابو العباس ضبى خود شعرى لطيف و قريحه‌اى نمكين دارد ، از جمله گويد :\r\n- اى سرور من ! لختى با اسيران كويت مدارا كن . همانا نگاه مستت جانها را مفتون ساخته است .\r\n- و عقلها ربوده است و ندانيم واقعا جام شراب است كه مىنوشيم يا جادوى فتان .\r\n\r\n","description":"","footnote":"","page_name":" 147 ","page_number":157},
  {"content":"\r\n\r\nو قطعهء ديگرى دارد كه بر زبان سرودگران مىچرخد :\r\n- اى كاش دانستمى كه مرادت چيست ؟ اين قلب نامراد ، از دورىات دردمند است .\r\n- كاش مىدانستم با كدام حسنت مرا اسير خود ساخته‌اى ؟ با جمالت ؟ يا كمالت ؟ يا با مهر و داد ؟\r\n- و يا مىدانستم كدامين سياه‌تر است ؟ خالت ؟ يا خط عذارت ؟ يا قلب و فؤاد تو ؟\r\nو يا اين قطعهء ديگرش :\r\n- گفتم به آن كه گلى تحفه آورد و محفل ما از نشاط خندان بود .\r\n- نور دو چشم ، نزد من ، درك آرزوست ، نه فرزندى چون سام و يا حام .\r\n- گفتمش : از سخن‌چين بپرهيز و به خود راهش مده ، سخن‌چين بدبخت هيزم‌كش است .\r\n- از چشم زخم جاسوسانى هراسناكم كه حسودان و دشمنان گسيل مىدارند .\r\nو اين قطعه هم از اوست :\r\n- به جدايى و قهر مكوش كه مايهء تلخ‌كامى و عذاب است .\r\n- خورشيد كه به هنگام غروب زردرو شود ، از بيم فراق است .\r\nو از جمله قطعاتى كه به صاحب بن عباد گسيل داشته ، اين است :\r\n- اى كافى الكفاة ، دولتت جاويد و عزتت بر دوام است و اين چه عظيم نعمتى است ؟\r\n- با نثر خود بر صفحهء كاغذ درّ شاهوار پاشيدى و دگرباره گوهرى منظوم كه رشك ستارگان است .\r\n- گوهرى كه اگر از « جواهر » بود ، واقعا در سلك كشيده مىشد ، ولى « عرض » است و سلك‌ناپذير .\r\nو قطعه‌اى در ستايش پروين دارد :\r\n- گمان بردم كه پروين هنگامى كه در سياهى شب طالع شد .\r\n- خوشه‌اى است از لؤلؤ يا دسته‌اى از گل نرگس .\r\nو نيز اين قطعهء ديگر :\r\n- چون ثريا به جلوه آمد هنگام طلوع فجر .\r\n- گمان بردم از لمعانش كه خوشه‌اى است از در و گوهر .\r\n\r\n","description":"","footnote":"","page_name":" 148 ","page_number":158},
  {"content":"\r\n\r\nو اين قطعه در كوتاهى شب :\r\n- شبى كوتاه‌تر از انديشهء من ، در مقدار .\r\n- جلوه‌اى كرد و رفت چون دوشيزه‌اى بىقرار .\r\nو قطعهء ديگر در شب طولانى :\r\n- چه شبها كه نخوابيدم و در فكر شدم كه شب از چه جهت طولانى است .\r\n- هرچه بيش نظاره كردم ، سياه‌تر شد .\r\n- دانستم كه او هم خواب به سر گشته .\r\n- يا اخترانش مرده‌اند و جامهء سياه پوشيده .\r\nشاعر والامقام ، پايگاه مجد و عظمتش را بعد از خود به فرزندش ابو القاسم سعد بن احمد ضبى سپرد و او بعد از فرار پدر به بروجرد ، دنبال او را گرفت و در همانجا بعد از پدرش به چند ماه رخت به دار بقا كشيد .\r\nمهيار ديلمى قصايد زيادى در ثنا و ستايش او سروده ، از جمله قصيده‌اى با 45 بيت كه در دوران اقامتش در بروجرد شخصا در حضور او خوانده است ، با اين مطلع :\r\n ذكرت و ما وفاى بحيث انسى * بدجلة كم صباح لى و ممسى \r\nو قصيدهء ديگرى نيز در 45 بيت با اين مطلع :\r\n أشاقك من حسناء و هنا طروقها * نعم كل حاجات النفوس يشوقها \r\nو سروده‌اى با قافيهء نون در 44 بيت كه در ديوانش با اين سرآغاز ثبت آمده است « 1 » :\r\n ما انت بعد البين من اوطانى * دار الهوى و الدار بالجيران \r\nدر اين سروده مىگويد :\r\n- سخن از كريمان و آزادگان فراوان بود ، اما هركه را آزمودم لفظ بىمعنى بود .\r\n- مگر سعد ، آن كه براى رفعت و تعالى به‌پا خاست ، هيهات كه خواب رفتگانشان چون شخص بيدار باشد .\r\n- آرام اى حسودان كينه‌ور ! همانا تعالى و شرف باكينه و حسد ، دست نخواهد داد .\r\n- در ميان كوههاى سر به فلك كشيده ، درياى هشتمى است كه صخره‌هاى كوه‌پيكر و ماه\r\n\r\n\r\n","description":"","footnote":"\r\n( 1 ) . ديوان مهيار الديلمى : 4 / 51 .\r\n","page_name":" 149 ","page_number":159},
  {"content":"\r\n\r\nتابان دگرى آن را احاطه كرده است .\r\n- گروهى كه چون باد به سوى خواسته‌ها مىتازند ، بادى كه براى مسابقه در جريان است .\r\n- گروهى كه هرگاه به وزارت شاهان رسند ، عمامهء آنان به تاج شاهى فرمان دهد .\r\n- خرگاه خود را بر رهگذر مسافران به‌پا كرده‌اند ، گويا براى جلب مهمان قرعه مىكشند .\r\n- شب كه بر سر بام خود آتش افروزند از شوق مهمان ، چه بسا جان خود را بر سر هيزم نهند ، چه با آتش فروزان‌تر مهمان بيشتر آيد .\r\n- زادگان ضبه در پهناى زمين به هركوى و كنار پراكنده‌اند ، و در روز نبرد چون صف دندان در شمارند .\r\n- اى سوارى كه به سوى اختران تابان مىتازى ، پيش‌رو ، باشد كه مرا در آنجا بيابى .\r\n- بايست و ندا در ده كه اى سعد شاهان ! رسالتى دارم از بندهء دورافتاده و دوست نزديك .\r\n- پيش از آنكه به ديدارت نايل شوم ، اشتياق خود را مىفريفتم ؛ البته ، نزديك شدن چون خيال است و ديدار چون آرزو .\r\n- و چون با روز وصلت آتش دل را فرونشاندم ، تشنه‌تر از روز هجران گشت .\r\n- بسيار شد كه در برابر اشتياق زبان مقاومت كردم ، چون به عيان آمد ، ناتوان ماندم .\r\n- و تو اين شيوه را بر من باژگون كردى ، چه پيش از آنكه مرا ببينى محبوب‌تر بودم .\r\n- از شگفتيهاست كه نزديكى من ، خود باعث دورى گشته است ؛ آرى ، زمانه بوقلمون‌صفت است .\r\n\r\n","description":"","footnote":"","page_name":" 150 ","page_number":160},
  {"content":"\r\n\r\n\r\n15 ابو رقعمق انطاكى « 1 » ( م 399 )\r\n- بوريا به تخت خواب نوشت كه فصيل نام بچهء شتر است .\r\n- به خاطر يك‌چنين موضوع ، سركار امير ، هوس قورمهء قير كرده است .\r\n- به جان خودم سوگند كه ما چه خرم را دو سال از علف جو محروم خواهم نمود .\r\n- بار خدايا ، مگر اينكه از لاغرى با پرندگان پرواز گيرد .\r\n- مىخواهم داستان خودم را بگويم و اين شانس تست كه پيش صاحب خبر آمدى .\r\n- آنان كه در خشكسالى به جان هم افتادند و با كدو تنبل بر سر هم كوفتند .\r\n- به خاطر من اندوه گرفتند كه چرا همگان بودند و من در آن ميان نبودم .\r\n- اگر بودم و توسرى خورده بودم ، امروز مىگفتند : كسى هست كه دست اين كور بيچاره را بگيرد ؟\r\n- به جان خودم كه يك روز بارانى به خانهء دوستى از دوستان رفتم .\r\n- دامن به كمر زده و باد به غبغب انداخته كه با سطل بزرگ بر سر هم بكوبيم .\r\n- آنها پيش تاختند ، من هم دلوم را دور سرم چرخاندم ، ولى متأسفانه بر سر خود كوبيدم .\r\n- اى شيرمردان ! پس كلهء هم را نشانه بگيريد كه اين بازى ، كليد نشاط است .\r\n\r\n\r\n","description":"","footnote":"\r\n( 1 ) . منسوب به انطاكيه ، شهرى معروف كه تا شهر حلب يك روز و يك شب راه است .\r\n","page_name":" 151 ","page_number":161},
  {"content":"\r\n\r\n- غافل مشويد كه سينه‌ها را از كينه‌ها پاك كند .\r\n- اين بازى مانند بخور فضاى مجلس را معطر كند ، از اين بخور ملال مگيريد .\r\n- به خدا سوگند كه هرگاه موقع سحرى به ياد دوستان افتم ، جايشان را خالى مىكنم .\r\n- و هم اندوهگين شوم ، چه همين كه نزديك شد ، ديزى بپزد .\r\n- رفتند و با اينكه خودشان فطير كرده بودند ، از خوردن فطير بازماندند .\r\n- نه به جان آن سرورى كه رسول خدا در روز غدير زبان به ثنايش گشود .\r\n- سرورمان ابو على در جهان بىنظير است . « 1 »\r\n\r\nشاعر را بشناسيم\r\nابو حامد ، احمد بن محمد انطاكى ، ساكن مصر ، معروف به ابو رقعمق يكى از سرايندگان مشهور و كارآمدان فنون شعر است . در اسلوب سخن و سبك بديع چنان پيش تاخته كه ميدان وسيعى را پشت سر نهاده ، جز اينكه گاه شوخى را با جد درآميخته است .\r\nدورهء جوانى را در شام بوده ، بعد به مصر رفته و شهرتى عالمگير به دست آورده و در علم و ادب مكانتى عظيم يافته است . شاهان و رهبران و سروران مصر را ثنا گفته ، از جمله : معز ، ابو تميم معد بن منصور بن قائم بن عبيد اللّه مهدى ، و فرزندش زفر ، عزيز مصر و حاكم فرزند عزيز ، و جوهر ، سرهنگ سپاه و وزير ابو الفرج يعقوب بن كلس و امثال آنان .\r\nدر مصر ، با جماعتى از بذله‌گويان و شوخ‌طبعان روبرو شد و در بذله‌گويى و هزل‌بافى افراط كرد تا آنجا كه لقب ابو رقعمق « 2 » به او منسوب شد . گاهى گفته مىشود كه خودش اين لقب را ساخته و اين خود اوست كه در شعرش صريحا اظهار مىدارد كه با ديوانگى هم‌پيمان است :\r\n- از خدا آمرزش مىطلبم از سخن عاقلانه‌اى كه بر زبان راندم ، فرزانگى شأن من نيست .\r\n- نه به آن خدايى كه تنها مرا از ميان خلق بر سر زبانها افكند و به ديوانگىام واداشت .\r\n\r\n\r\n","description":"","footnote":"\r\n( 1 ) . يتيمة الدهر : 1 / 284 .\r\n( 2 ) . بخش اول آن از رقاعه ، به معنى حماقت و بخش دوم آن از كلمهء احمق گرفته شده است . ( م )\r\n","page_name":" 152 ","page_number":162},
  {"content":"\r\n\r\nاين دو بيت ، از قصيده‌اى است كه خاطراتش را در شب « تنّيس » در آن بازگفته و آن نام شهرى است در مصر كه روزگارى مهد تمدن بوده و پانصد محدث صاحب‌قلم در آن حديث مىنوشته‌اند . آغاز قصيده چنين است :\r\n ليلى بتنيس ليل الخائف العانى * تفنى الليالى و ليلى ليس بالفانى \r\nسروده‌اى دارد كه كاملا از افراط او در ديوانگى حكايت مىكند :\r\n- بس كن از نكوهش و عتابت اى معشوقهء پرچانه . من اين خل‌بازى و مسخرگى را با هيچ مقامى عوض نخواهم كرد .\r\n- موقعى كه ترانه‌هاى خارجى سر كنم و گروه فاسدان دنبالم روان باشند ، گويا كشيش ديرى باشم كه سحرگاه ، تلاوت خود را با آواى خوش بر گروه كشيشان به پايان برده است .\r\n- من خل شده‌ام و استاد اين فن هستم ، با هيچ عنوانى نامبردار نشوم جز خداى مسخره‌ها .\r\n- علت آن است كه ديدم فرزانگى بىارج مانده ، من هم براى اهل زمانه ، خل‌بازى و مسخرگى آوردم .\r\nو در قصيدهء ديگرى گويد :\r\n- آنچه خواهى خل‌بازى و مسخرگى دارم و هوسى كه مقدار كم آن اكسير حماقت و خل‌بازى بسيار است .\r\n- شاعران زيادى در طلب آن شدند و دست نيافتند ، چگونه بر آن دست يابند ، در حالى كه بايد از پلهاى زيادى بگذرند .\r\n- من از خل‌بازى و حماقتم قدردانى مىكنم ، چه بدين وسيله پرچم خود را در آفاق جهان افراخته‌ام .\r\n- و هرگز آن را با هيچ دوستى و نه با هيچ عوضى برابر نخواهم كرد ، ديگرانند كه از ترك حماقت معذورند .\r\n- ايرادى در وجود من نيست ، جز اينكه هرگاه به نشاط آيند و من باشم چندان بر سرشان بكوبم كه شكاف بردارد .\r\n\r\n","description":"","footnote":"","page_name":" 153 ","page_number":163},
  {"content":"\r\n\r\nو در قصيدهء ديگرى گويد :\r\n- گوشت به من باشد ، بر من خرده مگير از زياد و كم .\r\n- و كوچك و بزرگ و نازك و كلفت .\r\n- همانا با خل‌بازى و ديوانگى از فرزانگى برديم .\r\n- خدايش در نعمت بپرورد و نگهدارد هركه كم‌عقل و بىمايه است .\r\n- هرچه بجويند ، مانند من احمق و كم‌خرد نخواهند يافت .\r\n- هرگاه ياد من افتند ، خواهند گفت : استاد ما طبل طبلهاست .\r\n- استاد ما استاد است ، ولى نه استادى خردمند .\r\nبيشتر اشعارش محكم و خوب است ، بر روش « صريع الدلاء » و « قصار بصرى » ، چنان كه ابن خلكان گويد و به سروده‌اش در فنون ادب استشهاد شده آن‌طور كه در باب مشاكله « 1 » در كتاب تلخيص و ساير كتب ادبى ياد شده است . وى در كتاب تلخيص به اين شعرش استناد كرده است .\r\n قالوا : اقترح شيئا نجد لك طبخه * قلت اطبخوا لى جبة و قميصا \r\nسيد عباسى گويد : اين شعر ، سرودهء ابو رقعمق شاعر است . از زبان شاعر نقل شده كه مىگفت : چهار نفر دوست گرامى داشتم كه در روزگار كافور اخشيدى ، نديم و همدم بوديم . يك روز سرد ، پيك آنان آمد و گفت : دوستانت سلام مىرسانند و مىگويند :\r\nامروز صبح بزمى ترتيب داده‌ايم و گوسفندى فربه كشته‌ايم ، هرچه هوس دارى بگو كه برايت بپزيم . من كه ديدم لباس گرمى ندارم كه از سرما محفوظم دارد ، به آنان نوشتم :\r\n- دوستانم صبح زود در فكر چاشت شدند و پيك آنان پيغامى ويژه آورد .\r\n- گفتند : پيشنهاد كن . هرچه خواهى برايت بپزيم ، گفتم : براى من يك جبه و يك پيراهن بپزيد .\r\nوى گويد : پيك با رقعه رفت و دور از انتظار من به زودى برگشت و چهار خلعت آورد با چهار كيسهء زر كه در هريك ده دينار زر سرخ بود . يكى از خلعتها را پوشيدم و روان شدم . « 2 »\r\n\r\n\r\n","description":"","footnote":"\r\n( 1 ) . عوض‌كردن تعبير ، به خاطر اينكه با تعبير ديگران هم‌شكل باشد .\r\n( 2 ) . معاهد التنصيص : 1 / 225 .\r\n","page_name":" 154 ","page_number":164},
  {"content":"\r\n\r\nثعالبى به شرح حال او پرداخته و چهارصد و نود و چهار بيت از سروده‌هاى او را ياد كرده و در ثنايش گفته است :\r\nيگانهء دوران بود و چكيدهء احسان و از آن چكامه‌سرايان كه با طبعى روان در ميدان جد و هزل ، گوى فضل درربود . مديحه‌سرايى بود بنام ، و فاضلى نيك‌انجام ، و در شام همانند ابن الحجاج در عراق . « 1 »\r\nشايد تشبيه‌كردن شاعر به ابن الحجاج ، از نظر مذهب تشيع او باشد ، چه شيعه‌گرى ظاهرترين و مشهورترين خصال ابن الحجاج است و هركه او را شناسد ، با محبت وى به ولايت اهل بيت وحى كه سلام خداى بر آنان باد ، آشناست ، خصوصا ترشرويى و خشونت او با دشمنان حق و بدگويى و تندزبانى با آنان .\r\nاز اين‌رو ، اساس تشبيه كه بر اخص و اشهر اوصاف مشبه به ، پايه‌گذارى مىشود ، اقتضا دارد كه شاعر ما ابو رقعمق نيز در تشيع همانند ابن الحجاج و يا نزديك به دو باشد .\r\nعلاوه بر اينكه صاحب نسمة السحر فيمن تشيع و شعر او را در شمار شيعيان شعرپيشه ياد كرده و فصلى مشبع و طولانى در شرح حال او آورده است .\r\nالبته ، ابو رقعمق در شعرسرايى بر شيوهء ابن حجاج مىرفته ، يعنى هميشه سخن جدى را با شوخى و هزل درمىآميخته و خل‌بازى و لودگى بر اشعارش غلبه داشته است و جدا بعيد نيست كه ثعالبى همين نكته را منظور نظر داشته است .\r\nبارى ، از سروده‌هاى او ، قصيده‌اى است در ثناى يكى از ممدوحان خود از سادات علوى « 2 » كه ذيلا ملاحظه مىشود :\r\n- و شگفت است ! با اينكه حسين دستى دارد به جود و بخشش گشاده و ريزان .\r\n- نوشابه‌ام در خدمت او ناگوار است و بهارم خشك و بىباران .\r\n- بارگاهى دارد كه بدان پناه برند و ساحتى سبزه و آبادان .\r\n- هرگاه ابر آسمان از بارش دريغ كند ، بارانى است پرفايده و شايگان .\r\n\r\n\r\n","description":"","footnote":"\r\n( 1 ) . يتيمة الدهر : 1 / 269 - 296 .\r\n( 2 ) . وى نقيب سادات در مصر ، ابو اسماعيل ابراهيم بن احمد بن محمد بن ابراهيم بن اسماعيل بن ترجمان الدين ابو محمد قاسم بن ابراهيم بن اسماعيل بن ابراهيم بن حسن مثنى ( م 365 ) است ، منسوب به ر س . ر ك : تاج العروس : 4 / 161 .\r\n","page_name":" 155 ","page_number":165},
  {"content":"\r\n\r\n- و پناه ما در حوادث زمانه « رسى » است و در روز سختىام به ساحت او گريزان .\r\n- سرورى كه سر رفعت به آسمان سوده ، گواه عزت و شرفش نجابت پدران .\r\n- بارگاه شرفش در آسمانها باشد ، فوق كهكشان .\r\n- از شرافت براى او همين بس كه از نسل مصطفى است و زادهء على ، شاه مردان .\r\n- مرتبه‌اى كه در عزت سر به فلك كشيده ما فوق رتبت دگران .\r\n- افتخارى كه هيچ‌كس منكر نيست از عجمان و تازيان .\r\n- اين شماييد كه در شأنشان نازل شده اخبار آسمان .\r\n- هرآن منقبتى كه در جهانيان يافت شود ، انتسابش به شما خاندان است .\r\n- در ميدان نبرد ، با زور بازوى شما جلوه فروشد ، شمشير بران .\r\n- و در مكتب معارف ، بيان شيواى شماست پرده‌گشاى راز عرفان .\r\n- و در روز جنگ كه نيزه‌ها درهم پيچد ، شماييد بر طرف كنندهء احزان .\r\nو در قصيدهء ديگرى گويد ، با اين آغاز :\r\n- اندوه عشق را آشكار كرد ، زانكه كامش برنيامد .\r\n- شيدايى كه درد عشقش به زانو درآورده برايش اميد شفا نباشد .\r\n- چنان نحيف و لاغر گشته كه گويا به چشم نيايد .\r\n- اگر لاغرى كسى را از ديده ناپديد مىكرد ، هم او بود .\r\nو در همين قصيده مىسرايد :\r\n- وه كه چه سرورى است « رسى » كه همگان به سرورى او خشنودند .\r\n- خداوند دشمنانش را در حوادث زمانه برخى او سازد .\r\n- به خدا سوگند ، هركه در بارگاهش جا سازد ، به دولت و ثروت دست يابد .\r\n- كيست كه در مقامات عاليه همرتبه و همتاى او باشد .\r\n- بالاتر از آن است كه در سرورى و عظمت به پايهء او رسند .\r\n- شاهى كه تا بوده ، با قدرت و صولت از حريم خود دفاع كرده است .\r\n- درياى جود و كرمى كه ساحلش ناپيداست .\r\n- هركه از جهانيان اميدش به ابراهيم باشد نااميد نيست .\r\n\r\n","description":"","footnote":"","page_name":" 156 ","page_number":166},
  {"content":"\r\n\r\n- هرگز از حوادث روزگار نترسد ، اگر پاپيچ او گردد .\r\n- كسى كه زمانه از او امان خواست و او امانش داد .\r\n- چگونه نستايم كسى را كه هيچ‌كس از خوان كرمش بىبهره نيست .\r\nو از بهترين چكامه‌هايش اين قصيدهء اوست كه باز هم زبان به ستايش گشوده :\r\n- سخنش را شنيديم ، پوزشش را پذيرفتيم و گناه و لغزشش را بخشيديم .\r\n- هرسخنى مخاطبى دارد ، ولى روى سخنم با تست ، درست بشنو اى همسايه .\r\n- آن كه با او راه آمد و شد باز كرده‌اى ، هميشه و هرگاهش ببينى ، بند قبايش باز است .\r\n- مىداند وجودش عذاب و شكنجه است كه براى ديدهء تماشاگران مهيا گشته .\r\n- خداوند ، پردهء آزرمش را دريده و رواست كه شما پرده‌هاى دگرش را بدرانيد .\r\n- با نگاهش مرا جادو كرد و هرنمكين پسرى نرگس چشمش جادو است .\r\n- آن كه جفا آورده و دورى گزيده ، چه مىشد كه با خشنودى راه آشتى مىگرفت .\r\n- با دورى و جفا مرا شكنجه و آزار داده ، با وجود اين خواهان اويم .\r\n- هميشه ، خدا نكند چنين دوستى را از دست بدهم كه جوار او را خواهانم و از جفايش بيزار .\r\nدر قسمت ثنا و ستايش گويد :\r\n- براى عزيز مصر ، دشمنى باقى نگذارد ، جز آنكه آتش او را خاموش كرد .\r\n- به خاطر اين بود كه سروسامانش بخشيد و براى خود برگزيد .\r\n- منصب وزارت ، نه پايهء عظمتش را استوار كرد و نه بر مقدار و مقامش افزود .\r\n- بلكه ، بنياد وزارت ويران و خراب بود ، و او جامهء عظمت و نشاط و خرمى بر آن پوشيد .\r\n- هرروز با بخشش و نوالش بر سپاه مشكلات فائق مىآيد .\r\n- دستى دارد كه از بخل و خست بيزار است و در ميدان بخشش و نوال كرار غير فرار .\r\n- همين دست بخشنده و پرعطاست كه دشمنان عزيز را گريزاند و يارانش را فزون ساخت .\r\n- از دست مردى لايق و فاضل ، اين چنين - در شبها و روزها - نفع و ضرر خيزد .\r\n- به دو پناه بر كه در امان نماند ، جز آن كه به سايهء او رخت كشد و پناه آرد .\r\n\r\n","description":"","footnote":"","page_name":" 157 ","page_number":167},
  {"content":"\r\n\r\n- هرگاه بينى كه در بحر انديشه غوطه‌ور شده ، فكر خود را در مهمى به كار انداخته است .\r\n- باهوش و درايت ، نكته‌اى را در پردهء غيب نگذارد ، جز اينكه روشن و آشكار سازد .\r\n- و نه نقطه‌اى از زمين را ، جز اينكه با نظر صائب ، حدود و اقطار آن را بازشناسد .\r\n- خدايش قدرت بخشيده و از حوادث روزگار در امان داشته است .\r\nنويرى در كتاب خود سه بيت از سروده‌هاى او را ياد مىكند :\r\n- اگر با مجد و بزرگوارى بتوان بر قلهء شرف بر شد ، او بر گردن آسمانها صعود خواهد كرد .\r\n- هرگاه بينش دانشمندان به تاريكى گرايد ، با شرار انديشه‌اش تاريكيهاى حوادث را مىشكافد .\r\n- او را نخواهم يافت جز نزد كسى كه قدرش را شناسد و يا در برابر نيزه‌هاى تابديده . « 1 »\r\nابن خلكان در تاريخ خود شرح حال او را ذكر كرده و بعد از ثنا و ستايش ، سخن ثعالبى را كه ياد كرديم ، نقل نموده و چند بيت از اشعارش را نمونه آورده است و بعد مىگويد : امير مختار مسيحى در كتاب تاريخ مصر ياد كرده و گفته است : در سال 399 وفات يافته ، و ديگران اضافه كرده‌اند كه روز جمعه بيست و دوم ماه رمضان بوده و هم گويند : در ماه ربيع الآخر ، و گمان دارم كه در مصر زندگانى را بدرود گفته باشد . « 2 »\r\nشرح حال او را در كتابهاى زير مىتوان از نظر گذراند :\r\n1 - مرآة الجنان ، يافعى : 2 / 452 .\r\n2 - شذرات الذهب ، ابن عماد حنبلى : 3 / 155 .\r\n3 - معاهد التنصيص ، سيد عباسى : 1 / 226 .\r\n4 - الاعلام ، زركلى : 1 / 74 .\r\n5 - تاريخ آداب اللغة العربية : 2 / 264 .\r\n\r\n\r\n","description":"","footnote":"\r\n( 1 ) . نهاية الارب : 3 / 190 . همين ابيات نيز در يتيمة الدهر ثعالبى : 1 / 274 ثبت شده است .\r\n( 2 ) . وفيات الاعيان : 1 / 42 .\r\n","page_name":" 158 ","page_number":168},
  {"content":"\r\n\r\n\r\n16 ابو العلاء سروى\r\n- على بعد از رسول خدا پيشواى من است و روز داورى ، شفيع من خواهد بود .\r\n- براى على فضل و مقامى ادعا نمىكنم ، جز آنچه در عقل گنجد .\r\n- نمىگويم كه پيامبر است ، بلكه پيشواست با نص جلى و سفارش صريح .\r\n- و سخن رسول دربارهء او ، گاهى كه مقامش چون مقام هارون و الا و برتر بود :\r\n- هلا آگاه شويد ! هركه من سرور اويم ، بدون شك سرور و مولايش على است . « 1 »\r\n\r\nشاعر را بشناسيم\r\nابو العلاء ، محمد بن ابراهيم سروى ، شاعر يكتاى طبرستان و پرچمدار فضيلت و دانش آن سامان ، با ابو الفضل ابن العميد ( م 360 ) نامه‌نگارى داشته و به مبادلهء شعر و ادب مىپرداخته است .\r\nاو تأليفاتى دارد با شعرى شيوا و مشهور و كلام نمكين كه قسمت مهمى از آن در يتيمة الدهر : 4 / 68 ، محاسن اصفهان 52 ، 56 و همچنين نهاية الارب نويرى ثبت آمده و از\r\n\r\n\r\n","description":"","footnote":"\r\n( 1 ) . مناقب ابن شهر آشوب ( چاپ ايران ) : 1 / 531 . وى در اين كتاب از شاعر ضمن ياد كرد قصيدهء فائيهء او فقط با عنوان ابو العلاء نام مىبرد . ر ك : مناقب : 2 / 139 .\r\n","page_name":" 159 ","page_number":169},
  {"content":"\r\n\r\nجمله چكامه‌اى در وصف طبرستان دارد كه ياقوت حموى آن را ايراد كرده است :\r\n- آن هنگام كه باد از پى باد خيزد ، فاخته بر شاخساران به سرود آيد .\r\n- چه غنچه‌هاى شكفته را كه در فضا پران سازد و گلهاى خبازى را پرپر كند .\r\n- درختان سيب كه ميوه‌هاى گلگونش مانند عارض مه رخساران به روى عشاق خود خنده زند .\r\n- اگر با تابش خورشيد رنگ بيشترى گيرد ، چون گونه‌هاى سرخ يار ، تمام‌رخ و نيمرخ عيان گردد .\r\n- مرغان سرودگر بر سر شاخ ، نغمه‌سرا گشته ، شور تازه‌اى در دل عشاق برانگيزند . « 1 »\r\nو چكامه‌اى در ستايش اهل بيت دارد كه ابن شهر آشوب آن را در مناقب ثبت كرده است :\r\n- دو مخالف بر رخسارت به هم پيچيده و آشتى كردند ، بعد از آنكه روزگاران سر اختلاف داشتند .\r\n- اين يك با پرچم سپيد طالع شده و آن يك پرچم سياه به خود پيچيده و به ميدان تاخته است .\r\n- در شگفتم از اين كه دو شعار مخالف به هم درآميخته است .\r\n- اين شاهان بنى عباسند كه جامهء سياه را شعار خود ساخته مايهء شرافت دانستند .\r\n- و آن ، سروران بنى زهرايند كه پرچم سفيد بر بالاى سرشان در اهتزاز است .\r\n- اما حادثه‌اى كه در شرف وقوع است .\r\n- چندى با رونق جوانى دمساز شد كه دوامى نداشت و چندى با پيرى كه دورهء خردمندى است .\r\n- جز اين است كه پيرى بعد از جوانى چون صبح سفيدى است كه پرده از رخسار سياهى كشد ؟\r\n- و يا غير از اين است كه با گذشت جوانى و آمدن پيرى كدورتها و تاريكيها به صفا و روشنى تبديل شود ؟\r\n- اگر براى حقانيت فرزندان زهرا جز اين گواه ديگرى نبود ، كفايت مىكرد .\r\n\r\n\r\n","description":"","footnote":"\r\n( 1 ) . معجم البلدان : 6 / 18 .\r\n","page_name":" 160 ","page_number":170},
  {"content":"\r\n\r\n- زادگان عباس را پرچمى است سياه و دژم كه حاكى از ناز و نخوتشان است .\r\n- و زادگان زهرا را پرچمى تابان و سفيد كه نشان حق و عدالت است .\r\n- اين گواهى از روى حقيقتى پنهان پرده برداشته ، حق را اعلام كن و انصاف ده .\r\n- پيامبر خدا و دو فرزند و خاتونش مقامى را حائز شدند كه در كتاب نگنجد .\r\n- اگر افتخارات آنان به صورت عروسى تصوير شود ، فضايل و مناقبشان چون آويزه‌اى در گوش او عيان خواهد گشت .\r\n- ولى خردها دربارهء اهل بيت دگرگون گشته و اينك نور خدا تاريك است .\r\n- جز اينكه ابو الحسن با علم و دانش خود تاريكى را زدود و آتش دلها را فرونشاند .\r\n- آيا در زهد و پارسايى مانند او يافت شد با آنكه دنيا در اختيارش بود ؟\r\n- آيا در اطاعت از پيامبر مصطفى ، كسى بر او پيشى جست كه همواره دنباله‌رو او باشد ؟\r\n- آيا ديديم و يا شنيديم كه جز او با ذو الفقار به سوى دليران و پهلوانان بتازد ؟\r\n- يكه‌تاز ميدان را به مبارزهء تن‌به‌تن خواند ، موقعى كه گوسالهء قوم ، نفس در سينه حبس كرده و سامرى از ترس بى خود گشته بود .\r\n- روز نبرد كه دلها از ترس مرگ مىتپيد ، او غم و اندوه را از دل رسول خدا مىزدود .\r\n- موقعى كه ميدان جنگ در زير پاى دليران به لرزه درآيد ، او چون شير ژيان است كه بيشهء خود را قرق كرده است .\r\n- پيروزى بر سر او سايه‌گستر است به همراه ترسى كه دل دشمنان را مىلرزاند ، چه بايستد و چه روان گردد .\r\n- دلايلى وجود دارد كه طاعت او را بر خلق واجب مىكند و بينى حسودان و منحرفان را به خاك مىسايد .\r\n- بعد از او ، امامان و پيشوايان از فرزندانش چون اختران تابنده‌اند كه تاج هدايت بر تارك آنان مىدرخشد .\r\n- يكى در خانه نشسته به كمال علم و دانش مشهور است و آن دگر ، قبضهء شمشير را به چنگ مىفشارد .\r\n\r\n","description":"","footnote":"","page_name":" 161 ","page_number":171},
  {"content":"\r\n\r\n- پاكند و گرامى و همگان برتر و و الا ، آنچنانكه گويند : مشكل‌گشا ، نه مشكل‌زا . « 1 »\r\nثعالبى نيز اين دو بيت را از او ياد كرده است :\r\n- بر چمنى گذشتيم كه چون گل خندان بود ، ولى از گلوى لاله‌ها خون مىچكيد .\r\n- منظره‌اى زيباتر از اين نديده‌ايم كه چمن خندان و خون دل از ديده‌اش روان باشد . « 2 »\r\nو در ستايش نرگس گويد :\r\n- سلام بر باد بهاران كه نرگس زيبا به بازار آورد .\r\n- كاسبرگش به دلبرى دهان گشوده ، گويا ظرفى از طلاست در ملافه‌اى سفيد .\r\nهمو دربارهء نرگس گويد :\r\n- صبحگاهان گل نرگس را بنگر كه بر شاخهء آن مىشكفد .\r\n- آنان كه اين گل زيبا را به چشم دلبر مانند كنند ، نامشان را در دفتر حماقت ثبت كن .\r\n- كى تواند چشم زيبا ، منظر بديع نرگس را بازتاب نمايد ، گرچه درخشش و تابش در گوشه‌هاى آن نمايان باشد .\r\n- برگى از تره كه بر سر آن يك نان برنجى سفيد است و در وسط آن زردهء تخم مرغ . « 3 »\r\nشاعرى غريب به دو نامه نوشت ، و در ضمن ابياتى از نپذيرفتن او گله آورد كه :\r\n- چند نوبت به زيارت آمدم ، گفتند : رفت ، تشريف برد .\r\n- شايسته نيست از مانند من شاعرى روى پنهان كنيد .\r\nدر پاسخ ، پشت نامه‌اش نگاشت :\r\n- رو نهان كردنم از جفاكارى و يا فراموشكارى نيست كه حرمت مهمان را پاس ندارم .\r\n- به خاطر اين روزگار فرومايهء خائن است كه حق آزادگان را فرومىگذارد .\r\n- پيش از اين‌روى از مهمان نهان نمىداشتم ، اينك از سايهء خود هم مىگريزم .\r\nثعالبى نيز اين شعر او را ياد مىكند :\r\n- نبينى شاخسار درختان در لباس گل غرق گشته است ؟\r\n- حلقه‌اى از در بافته چون گردن‌بند كه در زيبايى و رونق آن خون رز حلال خواهد بود .\r\n\r\n\r\n","description":"","footnote":"\r\n( 1 ) . مناقب ابن شهر آشوب ( چاپ ايران ) : 2 / 73 .\r\n( 2 ) . يتيمة الدهر : 4 / 48 .\r\n( 3 ) . الظرائف و اللطائف 159 ؛ حلية الكميت 203 .\r\n","page_name":" 162 ","page_number":172},
  {"content":"\r\n\r\n- مرغان خطيب بر منبرى از گل سرخ و آس ، ساز سخن كرده به ترنم برخاسته‌اند . « 1 »\r\nمراد از مرغان خطيب ، همان فاخته و قمرى و هزاردستان و امثال آنهاست . ثعالبى گويد : گمان مىرود اول كسى كه اين استعارهء مليح را براى مرغان خوشنوا آورده ابو العلاى سروى است در همين شعرى كه مذكور افتاد .\r\nمافروخى اصفهانى نيز در اين‌باره اين شعر او را ياد مىكند :\r\n- به بوستان نمىنگرى كه چگونه مرغانش نوايى با شور و حال ، ساز كرده‌اند و گلهايش ناز مىفروشند ؟\r\n- شكوفه‌اش مىخندد ، جويبارش دل مىبرد و شاخسارش به هم مىپيچد .\r\n- گويا بعد از باران سحرگاهى ، خوش و خندان جامه‌هاى ديبا را در برابر آفتاب پهن كرده است . « 2 »\r\nهمو نقل مىكند :\r\n- گويا بلبل بوستان مست شراب ، بر سر شاخ و گل ، ترنم و هلهله آغاز كرده .\r\n- كه نسيم صبا از سير بازمانده و در اطراف شاخساران آرام و قرار گرفته است . « 3 »\r\nصاحب بن عباد ، چند بيتى دارد كه به ابو العلاى نامبرده نگاشته ، چنان كه مافروخى آن را ياد مىكند :\r\n- دوست گرامى ، ابو العلاى سروى ! بشارتت باد كه با رخش بادپا به سويت روانم .\r\n- گمان نمىرفت بدين زودى بازگرديم ، آن هم به فاصله‌اى چنين كوتاه .\r\n- با آنكه بغداد با اصرار مرا مىطلبد و اهواز به وعده‌گاهم مىخواند .\r\n- پيامم فرستاده كه بشتاب و مرا صاحب شو تا آب رفته به جو بازآيد .\r\n- گفتم : گريزى از اصفهان و ديدن دوستانم نيست ، كاش جوانى به من بازمىگشت .\r\n- در آنجا دوستان يكدلم را خواهم ديد ، بالاترين آرزويم همين است .\r\n- و از ديدار كسانى برخوردار شوم كه محضر آنان با ملك سليمان برابر است . « 4 »\r\nابو العلاى نامبرده در نزاع شعوبيه در باب اينكه عرب برتر است يا عجم ، نسبت به\r\n\r\n\r\n","description":"","footnote":"\r\n( 1 ) . ثمار القلوب 354 .\r\n( 2 ) . محاسن اصفهان 52 .\r\n( 3 ) . همان 56 .\r\n( 4 ) . همان 14 .\r\n","page_name":" 163 ","page_number":173},
  {"content":"\r\n\r\nهم‌ميهنان خود ( عجم ) تعصب مىورزيد . ابن العميد وزير در نامه‌اى به دو چنين نگاشت :\r\nسفارش دوست را بپذير و پند ناصح مشفق را شنوا باش . در ميدان جهالت بيهوده متاز كه از پاى درآيى و با لجاجت و خودسرى پرواز مكن كه پروانه‌وار جان بر سر آتش نهى . سرور من ، از اين سخن بيم دار كه گويند : نبرد « بسوس » از ريختن خون پستان شتر ، بالا گرفت و جنگ « غطفان » به خاطر شترى گر ، شعله‌ور گشت . خون هزار جنگجو ، بر سر يك نان ريخت كه از « حولاء » ربوده شد و تازيانهء عذاب بر سر عجم از آنجا فرود آمد كه ابو العلاى سروى زبان به شوخى باز كرد . « 1 »\r\n\r\nشرح نبرد بسوس\r\nبسوس دختر منقذ تميمى به ديدن خواهرش ، مادر جساس بن مرّه رفت و پناهنده‌اش مردى از قبيلهء جرم به نام سعد بن شمس همراه او بود . شتر سعد در چراگاه مخصوص كليب وائل وارد شد و كليب به خاطر اين بىحرمتى شتر ، تيرى در كمان نهاد و آن را رها كرد و تير زوزه‌كشان بر پستان شتر نشست و شتر ناله‌كنان به سوى صاحبش سعد گريخت ، در حالى كه شير آميخته به خون از پستانش روان بود .\r\nسعد كه حال و روز شتر را چنين ديد ، نزد بسوس آمده شكايت آغاز كرد . بسوس ناراحت و غمگين فرياد كشيد : داد از خوارى و فرياد از بىكسى ! سپس چند بيتى سرود كه عرب نام آن را چكامهء مرگ نهاده است :\r\n- به جان خودم ، اگر در خانهء پدرم منقذ بودم ، پناهنده‌ام سعد با چنين خوارى روبرو نمىگشت .\r\n- اما اينك در ديار غربتم و اگر گرگى بجهد ، گوسفند من غريب را مىربايد .\r\n- اى سعد ! جان خود را به خطر ميفكن ، بار سفر بربند كه در ميان اين قوم حق پناهندگى مرده است .\r\n- هرچه زودتر زاد و توشه مرا برگير و بياور كه تا راه را نبسته‌اند ، از اين ديار بگريزيم .\r\nپسر خواهرش جساس ، استغاثه خاله را شنيد و به دو گفت : خانم آزاده ، آرام و قرار\r\n\r\n\r\n","description":"","footnote":"\r\n( 1 ) . ثمار القلوب ثعالبى 248 .\r\n","page_name":" 164 ","page_number":174},
  {"content":"\r\n\r\nگير ، به خدا سوگند ، به خاطر شتر پناهنده‌ات سعد ، خون كليب را خواهم ريخت ، بىدرنگ سوار گشت و به جانب كليب تاخت و با نيزه سينه‌اش را شكافت كه از آن زخم مرد . در نتيجه ، آتش جنگ بين دو قبيلهء بكر و تغلب شعله‌ور شد كه تا چهل سال ادامه يافت و هنگامه‌ها برخاست . شومى بسوس زبانزد همگان گشت و نبرد بسوس كه مشهورترين نبردهاى عرب است ، به نام او ثبت صفحات تاريخ شد .\r\nحكايت قرص نان حولاء ، سبب پيدايش مثل مشهور عرب است كه گفته‌اند : أشام من رغيف الحولاء « 1 » : شوم‌تر از نان حولاء .\r\nحولاء زنى خباز بود كه در قبيلهء سعد بن زيد منات مىزيست . روزى سبد نان بر سر مىگذشت كه مردى از درون سبد نانى ربود . حولاء گفت : به خدا سوگند ، نه از من طلبكارى كه حق خود را بازجويى و نه دست گدايى به سويم دراز كردى كه نااميدت كرده باشم ، از چه قرص نان را ربودى ؟ معلوم است كه با فلانى سر نزاع دارى كه پناهندهء او را آزار مىدهى . در حال شكايت نزد پناه دهندهء خود برد و آن مرد با كمك اقوام و عشيره بر سر ربايندهء نان ريختند . قوم و عشيرهء آن مرد هم به حمايت برخاستند و هزار تن بر سر يك نان جان باختند و نان حولاء مثل شد براى هرچيز بىارزش كه آشوبى بزرگ به پا سازد .\r\nتازيانهء عذاب هم از استعاره‌هاى قرآن كريم است كه خداى تعالى فرمود :  فَصَبَّ عَلَيْهِمْ رَبُّكَ سَوْطَ عَذابٍ  . « 2 »\r\nنويرى هم در كتاب خود اين دو بيت را به شاعر گرانمايهء ما نسبت داده است :\r\n- سلام بر پيرى كه به مهمانى هميشگى آمد و سلام بر جوانى كه رفت و بازنيامد .\r\n- زيباتر از اين چيست ؟ طره‌اى سپيد همچون عاج به همراه زلفى سياه چون آبنوس . « 3 »\r\n\r\n\r\n","description":"","footnote":"\r\n( 1 ) . ر ك : فرائد الادب ، ضميمهء المنجد 993 . ( و )\r\n( 2 ) . فجر 89 / 13 : و پروردگارت تازيانهء عذاب را بر سر ايشان فرود آورد .\r\n( 3 ) . نهاية الارب : 2 / 23 .\r\n","page_name":" 165 ","page_number":175},
  {"content":"\r\n . \r\n","description":"","footnote":"","page_name":" 166 ","page_number":176},
  {"content":"\r\n\r\n\r\n17 ابو محمد عونى ( م حدود 350 ) « 1 »\r\n- پيشواى من صاحب افتخار روز غدير است كه رهبر هدايت او را در ميان منكران به پا داشت .\r\n- هنگامى كه دست او را برافراشت ، خطبه‌اى خواند و پس از ستايش كردگار آشكارا گفت :\r\n- اين مرتضى ، شوهر فاطمه ، على است كه به دامادىام سرافراز است و چه خوب دامادى است .\r\n- وارث علم من است و جانشين بعد از من . از دشمنانش به سوى خداى گريزانم .\r\n- شنيديد ؟ پذيرفتيد ؟ سخنم را فهم كرديد ؟ همه گفتند : در هيچ كارى راه خلاف نپوييم .\r\n- شنيديم و پذيرفتيم . اى مرتضاى برگزيده از ناحيهء ما خاطر آسوده دار ، ولى نيرنگ زدند . « 2 »\r\nوى در همين قصيده به حديثى اشاره كرده ، مىگويد :\r\n- در خبرى كه از مصطفى ، رسول خدا به صحت پيوسته ، و ممكن است كه مورد ترديد قرار گيرد ، چنين آمده :\r\n\r\n\r\n","description":"","footnote":"\r\n( 1 ) . ر ك : اعيان الشيعة : 7 / 401 . ( و )\r\n( 2 ) . مناقب ابن شهر آشوب ( چاپ ايران ) : 1 / 532 .\r\n","page_name":" 167 ","page_number":177},
  {"content":"\r\n\r\n- حضرتش فرمود : چون به آسمانها بالا شدم ، مشاهده كردم فرشتگان با گوشهء چشم نگرانند .\r\n- سوى شخصى كه ميان من و او پرده افتاد ، به خاطر عظمتى كه از او در خاطر نشست .\r\n- گفتم : اى دوست من جبرئيل ! اين كيست كه فرشتگان به دو خيره شده‌اند ؟ گفت :\r\nبشارتت باد .\r\n- گفتم : بشارت چيست ؟ و اين كيست ؟ گفت على همان مرد پسنديده كه خدايش به افتخارات بركشيد .\r\n- بدين خاطر ، فرشتگانش مشتاق ديدار شدند و خدايش با اين صورت نمودار ساخت .\r\n- رسول خدا مشتاقانه سوى او شتافت و چهرهء چون گلش را بشناخت . « 1 »\r\nو از سروده‌هاى اوست اين غديريه ، چنان كه ابن شهرآشوب در كتاب خود آن را آورده است :\r\n- نه اين است كه روز غدير ، رسول خدا ، هنگامى كه تمام مردم گرد آمدند ، به خطبه برخاست .\r\n- گفت : هركه را من رهبر و سرورم ، اين على پس از من سرور و رهبر اوست ، ولى آنان نپذيرفتند .\r\n- اگر زمام خلافت را به ابو الحسن هادى امم مىسپردند ، جهان را بس بود و راهها امن .\r\n- ولى آن يك با سينهء پركين منتظر فرصت است و آن ديگرى بر شتر سوى بصره مىتازد . « 2 »\r\nو از قصيدهء ديگرش اين چند بيت است كه ذيلا ملاحظه مىشود :\r\n- رسول خدا فرمود : على امروز سرور شماست چونان كه من سرور شمايم ، بار خدايا بشنو .\r\n- منكرى نفاق‌پيشه برخاست و فرياد از دل پردرد بركشيد :\r\n- اين فرمان از خداست يا خود بافته‌اى ؟ فرمود : پناه بر خداى بزرگ كه من خودرأى باشم .\r\n\r\n\r\n","description":"","footnote":"\r\n( 1 ) . مناقب ابن شهر آشوب : 2 / 288 .\r\n( 2 ) . همان : 1 / 537 .\r\n","page_name":" 168 ","page_number":178},
  {"content":"\r\n\r\n- گفت : بارالها اگر راست مىگويد كه اين فرمان از تست ، عذاب را بر من فرود آر .\r\n- به كيفر كفرش ، از آسمان سنگى شتابان بر سر آمد و به رو درافتاد . « 1 »\r\nهمو قصيده‌اى طولانى در ستايش مولا امير المؤمنين عليه السّلام سروده و ائمهء پاك‌گوهر را يكايك نام مىبرد :\r\n- رسول خدا مشعل هدايت و بر تمام عالميان حجت و گواه است .\r\n- با معجزى روشنگر حق و باطل از جانب خداى مقتدر آمد .\r\n- اول كسى كه او را تصديق كرد ، وصى نوجوان او بود .\r\n- كه نه شرك ورزيد و نه با سجده به سنگهاى جامد روح خود را آلوده كرد .\r\n- اين نوجوان ، اولين مؤمن به پروردگار است كه دين خدا را با جهاد يارى كرد .\r\n- اول كسى كه پيشانى عبوديت بر خاك نهاد و با آداب تمام مناسك عمره و حج را به جاى آورد و طواف كرد .\r\n- همان كه در روز مباهله با پاكمرد جهان ، رسول خدا برابر آمد . هركه در اين مقاله ترديد كند ، كافر است .\r\n- كيست آن جوانمردى كه در شب هجرت بر فراش رسول برخى او گشت ؟ و آن كه از بذل جان دريغ كرد ؟\r\n- كيست صاحب آن خانه كه ستارهء آسمان در آن سقوط كرد ؟\r\n- كيست صاحب آن پرچم فتح كه ديروزش ، فلان و فلان با خوارى شكست به رسول خدا بازدادند ؟\r\n- كيست آن كه به تبليغ سورهء برائت مخصوص گشت و همين امر خود براى عبرت خردمندان بسنده است ؟\r\n- كيست آن كه درب خانه‌اش به مسجد باز مىشد ، حلال و آزاد ، و دگران ممنوع شدند .\r\n- كيست كه در روز غدير خم به فرمان حق صاحب فضل و امتياز شد و بر همگان فرمانرواى مقتدر ؟\r\n- كيست كه در تناول مرغ بريان با دعاى رسول خدا شريك گشت و كيست مخصوص به\r\n\r\n\r\n","description":"","footnote":"\r\n( 1 ) . مناقب ابن شهر آشوب : 1 / 538 .\r\n","page_name":" 169 ","page_number":179},
  {"content":"\r\n\r\nاين افتخار ؟\r\n- كيست آن كه خدا او را سير داد تا قدرتش را در دل شب تيره آشكارا ديد ؟\r\n- « خاصف نعل » كيست ، آن كه رسول خدا انواع فضايل او را برشمرد .\r\n- از روز حنين پرس كه چه كسى در صف نبرد مخلصانه شمشير زد و چه كس راه فرار در پيش گرفت ؟\r\n- آن كه با خورشيد سخن گفت و بعد از غروب و تاريكى به دعاى خود فرازش خواند تا نماز گزارد .\r\n- آن كه با اصحاب كهف هم‌سخن گشت ، در آن شب كه به فرمان رسول بر پلاس خيبرى سوار شدند .\r\n- و داستان اژدها كه در پاى منبر با على سخن گفت و همگان دسته‌دسته به كنارى خزيدند .\r\n- و آن شير دژم كه به فضل و منقبت على زبان باز كرد و اعتراف نمود كه :\r\n- او خليفهء خداست در روى زمين و خداى رحمان آنچه خواهد مقدر كند .\r\n- گنجور دانش حق و باب علم رسول كه از آن در درآيند .\r\nو در قصيدهء ديگر گويد :\r\n- اى امت كج‌انديش كه به خواب خرگوشى گرفتار آمده‌ايد و از عبرتها پند نمىگيريد .\r\n- اى امتى كه تبار پيامبر و خاندان او را به خون كشيديد ، آن هم چه به خون كشيدنى !\r\n- اى امتى كه با مرتضى ، پرچم هدايت و پيشواى امم ، راه خيانت در پيش گرفتيد ، همان كه غمگسار ملت بود .\r\n- در جنگ بدر و احد و حصار بنى نضير و نبرد خيبر و روز حنين كه غبار جنگ برخاست .\r\nصاحب افتخار غدير خم و فداكار شب هجرت و آن كه به تبليغ سورهء برائت مخصوص گشت .\r\nو قصيده‌اى دارد كه على بن ابى طالب امير المؤمنين عليه السّلام را مىستايد :\r\n- خداوندش جامهء هيبت و لباس فرزانگى بر تن آراست و از عبادت بتها برحذرش ساخت .\r\n\r\n","description":"","footnote":"","page_name":" 170 ","page_number":180},
  {"content":"\r\n\r\n- همواره با آيين محمدش بپرورد : هم در پيرى و كودكى ، هم در نوجوانى و نورستگى .\r\n- جز او كيست كه در قضاوت شك و شبهه را زدود و عقول را به حيرت افكند ؟\r\n- هرگاه بر خلاف رأى همگان نظر داد ، با آنكه دگران جديت و كوشش خود را به كار بستند .\r\n- كتاب آسمانى طبق نظر او نزول گرفت ، گويا خداوند عزت احكام را با رأى او پيوند داده است .\r\n- كيست جز او كه هرگاه نيزه‌ها در هم رفت و دليران از حمله و پيشروى بازايستادند .\r\n- و چكاچاك اسلحه‌ها فضا را پر كرد و سواركاران با فرياد و غلغله از كار ماندند .\r\n- اگر نيك بنگرى ، از گرد و غبار معركه ، كله‌خودها سياه و رويها دژم است .\r\n- خداوند با شمشير او كه از خون دشمنان سيراب شود ، عقده‌هاى مؤمنان بگشايد .\r\n- و در روز نبرد جبرئيل و ميكائيل دستيار او باشند .\r\n- كيست جز او كه احمد مرسل در روز غدير و روزهاى دگر مىگفت :\r\n- اين برادر من ، سرور و پيشواى شماست و جانشين من ، اگر مرگ به سراغم آيد .\r\n- نسبت به من چنان است كه هارون براى موسى ، در حق‌شناسى او كوتاهى مكنيد .\r\n- اگر معترفند كه هارون در غياب موسى پيشوا و سرور بنى اسرائيل بود .\r\n- على هم جانشين رسول و پيشواى امت و سرور داوران و سبكباران است .\r\n- حتى پسر خطاب ، هنگامى كه از غدير خم بار مىبستند ، گفت :\r\n- تو امروز سرور من گشتى و سرور همهء آنان كه براى خداى جهان روزه و نماز گزارند .\r\n- شاخه‌اى كه رسول خدايش در زمين نشاند و طراوت و خرمى آن بر همهء شاخساران فزون گشت .\r\n- و تا آنجا سر كشيد و به آسمان بر شد كه خداى بلند مرتبت خواسته بود .\r\n- از اينكه بر سروران قريش فرمانروا باشد ، نه حقيرش شمرد و نه « اسامه » را بر او سرور ساخت .\r\n- در زندگى و مرگ ، امير مؤمنان بود ، فرمانى است الزامى از خداى بزرگ .\r\n- خداوندش به پاس كرامت درودش فرستاد و نيز فرشتگانى كه نزد خداوند گرانقدر و\r\n\r\n","description":"","footnote":"","page_name":" 171 ","page_number":181},
  {"content":"\r\n\r\nبزرگوارند .\r\nو نيز اين قصيده از اوست :\r\n- اى خاندان احمد ! اگر بركت وجود شما نبود ، نه خورشيدى مىدميد و نه مرغزار و چمن خندان مىگشت .\r\n- اى خاندان احمد ! اين قلب زارم در ماتم شما گريان و خونبار است .\r\n- اى خاندان احمد ! شماييد بهترين فرزندان آدم و شماييد آخرين اميد .\r\n- پدرتان على در گرفتاريها و غمها بهترين فريادرس بود .\r\n- همتاى قرآن ، وصى مصطفى ، پدر سبطين : حسن و حسين ، به‌به به آن پدر .\r\n- شوهر زهراى پاك ، پاك گوهر با حسب كه رسولش او را جفت خاندان خود ساخت .\r\n- آن كه احمدش در روز غدير گفت : هر كه من سرور او باشم از عجم و عرب .\r\n- بداند كه اين مرد ، سرور و رهبر اوست . وه چه خوب سرورى ! پدرم فدايش باد .\r\n- كيست همسنگ او ؟ در صورتى كه او سرور خلايق است ، به فرمان خداى جهان و نص بهترين پيامبران .\r\n- فرداى قيامت با پرچم سپاس به محشر آيد ، و مردمان را روى دژم و سياه است .\r\n- و چون قدمها بر صراط بپيچد و لغزان شود به سوى آتش . . .\r\n\r\nشاعر را بشناسيم\r\nوى ابو محمد ، طلحة بن عبيد اللّه بن ابى عون غسانى « 1 » عونى است . نام عونى معروف و اشعارش به هر مرزوبوم بر سر زبانها مشهور و لطايف سروده‌هايش زينت‌بخش كتب ادبى است و اين خود ، نويسنده را از معرفى نام و نشان و يادآورى شخصيت و قدرت ادبى او در به نظم كشيدن جواهر آبدار و لآلى گهربار ، بىنياز خواهد ساخت ، چنان كه تاريخ حيات و قصايد و قطعات شعرش ، گواه تشيع و خودباختگى او در محبت و ولاى اهل بيت است و حاجتمند بحث و تنقيب نخواهد بود .\r\nكاروانها شعر عونى را به شهرها و آباديها ارمغان بردند و همگان قصايد شيوايش را با\r\n\r\n\r\n","description":"","footnote":"\r\n( 1 ) . غسان ، نام آبى است در يمن و قبايلى بدان منسوبند . همچنين نام آبى است در مشلل نزديك جحفه .\r\n","page_name":" 172 ","page_number":182},
  {"content":"\r\n\r\nجان و دل پذيرفتند ، تا آنجا كه مداحان اشعار او را در مجالس دينى و بازارهاى جهان با صداى بلند انشاد كردند ، از جمله ، « منير » شاعر ، پدر احمد بن منير كه شرح حالش در بخش غديريه‌سرايان سدهء ششم خواهد آمد ، شعر عونى را در بازارهاى شهر طرابلس مىخواند و فضايل اهل بيت را آويزهء گوش دوستان مىساخت .\r\nاما ابن عساكر كه سخنى را بد شنيده و بد تعبير كرده ، از اينكه نام اهل بيت با صداى بلند در بازارها برده شود ، به خشم آمده و پيرايه‌اى بر سخن بسته تا نام شاعر را لكه‌دار سازد . او گفته : منير شاعر در بازارهاى طرابلس با شعر عونى آوازه‌خوانى مىكرده است .\r\nبعد از روزگارى ، ابن خلكان كه بر اين قصه واقف گشته و از اين نداى حق بيشتر به خشم آمده ، غوزى بالاى غوز نهاده ، مىنويسد : شاعر منير در بازارها آوازه‌خوانى مىكرده ، و بقيهء سخن را حذف كرده است . البته ، روزى به حساب اين دو نفر خواهند رسيد و آن روز رستاخيز است كه منير شاعر ، حق خود را از اين دو نفر مورخ امين باز خواهد گرفت ، و خداوند در كمين ستمكاران است .\r\nاينها همه و قصايد و قطعاتى كه در اين كتاب ياد شده و در آن ائمهء دوازده‌گانه را نام مىبرد ، گواه روشنى از مقام بلند و پايهء ارجمند او در موالات و تشيع است ، تا آنجا كه كوته‌فكران و يا بهتر بگوييم كينه‌وران ، به خاطر اينكه اكثر مناقب را به نظم كشيده ، او را به غلو نسبت داده‌اند ، چنان كه ابن شهر آشوب در معالم العلماء ياد كرده است .\r\nالبته ، كسى كه بر مضامين اشعارش واقف شود ، خواهد ديد كه عونى در جادهء ميانه ، بين افراط و تفريط قدم مىزده و براى اهل بيت جز آنچه شايستهء مقام و الا ، بلكه دون مراتب آنان است ، اثبات نمىكند و نظم او منحصر در مناقبى است كه احاديث مشهور دربارهء آن در دست است ، ازاين‌رو ، تهمت غالىگرى سخنى است جاهلانه يا از روى عناد .\r\nدر هرحال ، تشيع عونى از ديرباز در زمان زندگى و بعد از مرگ او مشهور و معروف است ، حتى موقعى كه در بغداد سال 443 هجرى ، ميان شيعيان و سنيان فتنه بالا گرفت و كار به خونريزى كشيد ، از جمله فجايعى كه دستهاى ستم‌پيشه مرتكب شد ، اين بود كه گور جمعى از شيعيان بزرگ را شكافته و به آتش كشيدند ، از جمله ، گور « عونى » و گور\r\n\r\n","description":"","footnote":"","page_name":" 173 ","page_number":183},
  {"content":"\r\n\r\nشاعر معروف « جذوعى » و گور « ناشى صغير » بود كه شرح حالش در همين جلد ، ذيل شمارهء 9 گذشت . « 1 »\r\nعونى شاعر در فنون ادبى شعر و پرداختن شيوه‌هاى متنوع چيره‌دست بود و قالب الفاظ و جملات به سهولت و سادگى در دست او مىچرخيد . ابن رشيق در كتاب خود مىنويسد :\r\nاز انواع شعر ، نوع شگفتى است كه آن را « قواديسى » ناميده‌اند . قواديس چينهاى سطل چرمى را گويند كه زير و رو قرار مىگيرد ، آنسان كه قافيهء شعر در اين اسلوب بديع ، زير و رو مىشود : گاهى ضمه دارد و گاهى كسره . اول كسى كه من شناخته‌ام در اين فن ادبى گام نهاده ، طلحة بن عبيد اللّه عونى است در قصيده‌اى طولانى و مشهور . « 2 »\r\nعونى در پيراستن مضامين شعرى ، قدرت و تسلط كافى داشته تا آنجا كه شعراى معاصر و غير معاصر همگان ذوق لطيف او را ستوده و از ابتكارات ادبى او بهره‌ور گشته‌اند . گرچه نام او را به ميان نياورده‌اند ، ولى واقعيت گواهى زنده است كه امتياز اصلى متعلق به شاعر ما عونى ، مبتكر اين مضامين است .\r\nابو سعيد محمد بن احمد عبيدى مىنويسد كه عونى گفته است :\r\n- فصل بهاران گذشت . تابستان آمد و در پيشاپيش آن سپاه گرما كه زمين را با شرارهء خود به آتش كشيد .\r\n- گويا فضاى جهان از حرارت عشق و سوز و گداز دلم رنگ گرفته كه چنين تيره و تار است . « 3 »\r\nو متنبى ( مقتول به سال 354 ) گويد :\r\n- گويا فضاى جهان به درد من مبتلاست كه رنگ آن تيره و تار است . « 4 »\r\nو در الابانة 64 آمده است كه عونى گويد :\r\n\r\n\r\n","description":"","footnote":"\r\n( 1 ) . ر ك : الكامل فى التاريخ : 9 / 199 ؛ شذرات الذهب : 3 / 270 .\r\n( 2 ) . العمدة : 1 / 154 .\r\n( 3 ) . الابانة عن سرقات المتنبى 22 .\r\n( 4 ) . تمام قصيده 42 بيت است كه در مدح على بن محمد تميمى سروده شده است . ديوان المتنبى : 1 / 98 .\r\n","page_name":" 174 ","page_number":184},
  {"content":"\r\n\r\n- اى ياران ديرين ! رفتيد و قلب مرا در سوز و گداز عشق و جوانى تنها گذاشتيد .\r\n- مىگريم بر وفاى شما و مىمويم بر وعده‌هايتان ، چونان كه دوست را يادگارى دوست مىگرياند .\r\nو متنبى گفته :\r\n- وفاى شما همچون ديار معشوق ، عاشق زار غمزده را صلا دهد : بيا تا بگرييم ! و او اشك را چون ژاله روان سازد . « 1 »\r\nو باز ابو سعيد در الابانة 66 مىنويسد :\r\nعونى در ضمن قصيده‌اى كه در ستايش و ثناى اهل بيت سروده ، چنين مىگويد :\r\n- همدمى نيست كه با من همناله شود . چه گوارا و شيرين است اشكى كه به دامن دارم .\r\n- دخترزادهء مصطفى را دوستدارم ، مشتاقانه و بىتاب به زيارت او روانم .\r\n- گامهاى من كه به سوى مرقدش در تب‌وتاب است ، امتيازى كمتر از سر من ندارد كه جايگاه عقل است .\r\nو متنبى گويد :\r\n- شريف‌ترين اعضا ، سر و گردن است ، ولى با اين كشش و كوششى كه قدمها در ديدار دوست داشته ، امتياز بيشترى يافته است .\r\nدر همين مضمون ، سرور شهيدمان سيد نصر اللّه حائرى ، از عونى شاعر اقتباس كرده كه در قصيده‌اى با قافيهء كاف ، در ثناى تربت كربلاى شريف چنين مىگويد :\r\n- اى پاك مرقد ! گامهاى آن كس كه مرقد شريف ترا زيارت كند ، تواند كه با سر ، به مفاخرت و مباهات برخيزد .\r\nبارى ، اشعار و قصايد عونى و آنچه دربارهء اهل بيت سروده ، چه در ثنا و ستايش و يا ماتم و سوگوارى ، در كتاب مناقب ابن شهر آشوب و روضة الواعظين فتال و الصراط المستقيم بياضى پراكنده است و آنچه از چكامه‌هايش گردآورى كرده‌ايم ، از 350 بيت تجاوز مىكند . علامهء سماوى اشعار او را در ديوانى ثبت كرده و نيز شعر طلايى\r\n\r\n\r\n","description":"","footnote":"\r\n( 1 ) . قصيده 42 بيت و اولين چكامهء شاعر است كه در سال 337 در ثناى سيف الدوله سروده است .\r\nر ك : ديوان المتنبى : 1 / 232 .\r\n","page_name":" 175 ","page_number":185},
  {"content":"\r\n\r\nمعروفش را كه در مناقب ابن شهر آشوب به طور ناقص و نامنظم ياد شده است ، امّا در اصل 51 بند است بدين شرح :\r\n- پرسيد : آيا در شأن على عالى ، نصى در قرآن مجيد هست كه اوست وصى احمد پاك گوهر عدنانى ، نه ديگر كس ؟ حجتى صريح و روشن آر .\r\n- گفتم : آرى نص غدير خم و آيهء تبليغ به دو اختصاص دارد . به اضافهء اخبار و نصوص فراوان ، غير از آنها كه دست خائنان ربود و پنهان كرد ، باشد كه بنىاميه را خشنود سازد .\r\n- اى كور ذهن ! نشنيدى كه احمد مصطفى با حال تهنيت گفت : نسبت تو به من ، همانند نسبت هارون است به موسى كه برادرش را گفت جانشين من باش . از ايشان پرس : براى چه مخالفت كردند .\r\n- داستان مباهله را نشنيدى و ندانستى كه بدان وسيله برتر آمدند از همگان ، آيا كسى با او برابر هست و نزد خدا رتبت او را دارد ؟ مگر نه رسولش او را به خود خواند .\r\n- نشنيدى كه رسولش وصى خود ساخت با آنكه فقير بود و تو هم دانى او را مخصوص كرد كه تواند اداى دين كند و اگر جز او را مخصوص مىكرد و نكرد ، دين او را كس ادا نتوانست .\r\n- پرسيد : آيتى هست كه بىتعلل بر على پاك گوهر دلالت آرد بدانسان كه تنها آن پاك گوهر صاحب فضل باشد و ديگران مهجور و هركس جز او رانده و مطرود ؟\r\n- گفتم : خداوند فرمود : آنگاه كه لباس تشريف بر قامت پدران و فرزندان آراست ، آل ابراهيم از همگان برتر و والاترند و ما بدانها مرحمت كرديم خاطره‌اى گرامى و آوازه‌اى بلند را .\r\n- از اين‌رو ، ابراهيم مردى گشت الهى و از آن پس رسول پسنديده و از آن پس خليل خدا و برگزيده و از آن پس پيشوايى راهياب و راهبر و نزد خدايش ستوده گوهر .\r\n- آنگاه كه استدعا كرد : پروردگارا از نژاد من پيشوايى برانگيز ، فرمودش نه ، وليعهدى من به ستمگران از خلق نرسد ، از ذات يگانهء من به دور است . منزه باد آن كه پيوسته يكتاست .\r\n- مصطفى هم در اين امت ، آمر و ناهى است ، شبيه و نظير ندارد ، كردارش با گفتارى\r\n\r\n","description":"","footnote":"","page_name":" 176 ","page_number":186},
  {"content":"\r\n\r\nچون لؤلؤ رخشان جز به فرمان حق صادر نگشت ، و نه از پيش خود افترا بست .\r\n- گر او از هواى دل سخن نكند و به فرمان حق دم زند ، از چه طرد آنها كرد و على را پيش خواند ؟ بيهوده ؟ اينكه گمراهى است . حاشا كه گمراه و سرگشته باشد .\r\n- قصه اين است كه مهاجر و انصار در سقيفه با نظر خود خليفه‌اى ساختند و پرداختند و على سرگرم وظيفهء انسانى و دينى خود بود كه جثهء شريف رسول را غسل دهد با اندوهى گرانبار و غمى جانكاه .\r\n- روزگارى گذشت و خليفه درگذشت و دست خليفهء دومى را در ميان عرب افراشت ، او هم درگذشت و سومى را علم كرد ، البته با مجلس شورا كه آن هم انگيزه‌اى داشت . پيدا بود كه چگونه برگزار مىگشت .\r\n- سومى هم درگذشت و گروه‌گروه به در خانهء على روان گشتند و او جز قبول چاره‌اى نيافت ، در حالى كه اتفاق نظر محال بود ، چه هركس در پى آرزوى خود بود .\r\n- ابتدا زنى شترسوار برخاست و طلحه و زبير با او همعنان گشتند . شمشير قضيه را فيصله بخشيد ، ولى زبان ملامتگران را نبريد . البته ، نبرد هم اندكى بيش نبود .\r\n- بعد از آن ، معاويه خشمگين برخاست و على با ذو الفقارش در پى او شتافت ، اما يار موافق دشمن مخالف گشت ، چون قرآنها بر سر نيزه بالا رفت ، بسان پرچم صلح كه فراز و نشيب گيرد .\r\n- نزديك بود سر تسليم فرود آرد و بر تكاورى رعدزا راه فرار گيرد ، اما نيرنگى ساز نمود و به فرمان شيطان مطرود ، شور حكميت آغاز كرد . رعيت ، حاكم بر سلطان گشت .\r\n- على ناچار دست از نبرد كشيد و حكميت ، سرنوشت همگان را به دست گرفت .\r\nشاميان با عمرو عاص به ميعاد آمدند و او دام خود را پهن كرد و ابو موسى اشعرى را بفريفت .\r\n- ابو موسى بر منبر به خطبه برخاست و گفت : من على را خلع كردم چونان كه اين انگشترى از انگشت بيرون كنم ، خلافت از آن زادهء عمر باد . اى پسر عاص ، برخيز و معاويه را خلع كن .\r\n- پسر عاص گفت : اى مردم گواه باشيد كه اين مرد مقتداى خود را خلع نمود . سخن مرا\r\n\r\n","description":"","footnote":"","page_name":" 177 ","page_number":187},
  {"content":"\r\n\r\nهم بشنويد و بر من متابيد ، من زادهء هند ، معاويه را به خلافت برگرفتم . مردم راه و روش عمرو عاص را مىپسندند .\r\n- با وجود اين حال و مقال ، نظرت چيست ؟ چه مىگويى و چه خواهى كرد ؟ دست به دل هركس بگذارى ، انباشته از كينه و پدركشتگى است . آتشها در درونشان شعله‌ور است .\r\n- على با گواهى اهل حديث ، اول كسى است كه به اين نام مفتخر آمد . اين مرتبت از جانب خدا و به دست برادر و پسر عمش به دو مخصوص شد و وحى الهى از عنايت ازلى پرده برداشت .\r\n- اوست كه در تورات نامبردار است و پيشينيان او را هادى امم خوانند و صريح و آشكار در صف پاكان درآمده تا بينى دشمنان به خاك ماليده شود . آرى ، او از هرعيب و عارى برى است .\r\n- و نزد كاهنان معبد مشهور است ، آنها كه پس از ضايعهء تورات ، به جمع آن پرداختند و از هرفصلى آنچه نيك‌تر بود ، گرفتند مشهور است ، همانها كه گنجوران تورات كليم محسوبند ، تا حق را به كرسى بنشانند و در نزد آنان نامش « بورى » است .\r\n- اوست كه نامش در انجيل معروف است و باعظمت و بزرگوارى همعنان . سرور دست و رو سپيدان و ناظر بر كارگاه امكان كه در نزد آنان نامش « ألى » است .\r\n- اوست كه در زبور نامش مشهور است ، زبور داود تابان و درخشان . صاحب مقام و منصب و الا و پرچم بلند ، همنام شير ژيان و يكه‌تاز ميدان ، منظورم « آرى » است .\r\n- اوست كه بزرگان هند و سران آن سرزمين از ميان جهانيان ، نامش برند . همانها كه از تاريخ پيشين مطلعند ، نامش را « كنگر » صاحب هنر دانند ، و كنگر قهرمان تاريخ باستان است .\r\n- اوست كه روميان بطرسش خوانند ؛ ابرقدرت و ابردانش ، حافظ اسرار پنهانى ، خطيب و سخندان صاحب معانى ، و هركس را كه چنين باشد « بطرسى » خوانند .\r\n- اوست كه فارسيانش به هنگام درس و تعليم ياد كنند با نام « غرسنا » كه نامى است مقدس و به معناى ربايندهء جانها ، و گاهى به نام « بارى » .\r\n- اوست كه در ميان تركان معروف به « تير » است ، يعنى محك ، از اين‌رو كه زدايندهء\r\n\r\n","description":"","footnote":"","page_name":" 178 ","page_number":188},
  {"content":"\r\n\r\nهرگونه شك است از پيرامون حق ، اگر با لغت ترك آشنايى .\r\n- اوست كه سياهان حبشه‌اش « بتريك » خوانند ، يعنى شجاع بىپروا ، پرقدرت و بىمهابا ، درهم كوبندهء هرهيولا و ابرقهرمان و الا . از آن پرس كه زبان حبشى شناسد .\r\n- اوست كه در زنگبار به نام « حنبر » شناخته آيد ، يعنى بنيادكن و نجات‌بخش . شير صحرا كه دشت و دمن حوزهء اقتدار اوست و جز به فرمان او نگذرند . اگر خواهى از زنگيان پرس .\r\n- در لغت ارمن به نام « فريق » معروف است ، يعنى تميز دهندهء فاروق حق از باطل و جدا كنندهء مؤمن از منافق . بزرگسالان و پيران او را از قديم مىشناسند ، اگر اهل تحقيق و اطلاع باشى از مردم ارمن بازجو .\r\n- مادر پاك گوهر براى او نامى برگزيد ، آنگاه كه در كعبهء قدسش بزاييد . از كعبه برون آمد و خلق گفتند : اين چيست ؟ گفت : شير بچه‌ام « حيدر » كه پاك و مقدس پاى به جهان نهاد .\r\n- پدرش او را « ظهير » ناميد ، چه او را از كودكى يار و پشتيبان ديد . چون دامن كشتى بر ميان مىبست ، برادران بزرگ‌تر را بر زمين مىكوبيد . درشت استخوان ، ورزيده و نيرومند بود .\r\n- دايه‌اش او را به نام « ميمون » مىشناخت كه مبارك و سعادت قرين بود و بسان دانهء درش به جان مواظب بود ، چه او حامى نوزادان همشير بود و به بركت وجودش پستان او چون جوى روان .\r\n- نام برادر همشيرش در بنى هلال ، آويختهء دست « ميمون » به طناب « 1 » بود . اين داستانى است كه مردان قبيله در شب‌نشينيها بازگو كرده‌اند . موهبتى شريف ، در كودكى و صباوت .\r\n- نام او در آسمانها نزد خداوند عزت « على » است ؛ صريح و روشن و آشكار نامش را از\r\n\r\n\r\n","description":"","footnote":"\r\n( 1 ) . برادر شيرخوارش يك سال بزرگ‌تر بود . روزى تا كنار چاه خزيد و نزديك بود كه سرنگون گردد ، على دنبال او مىخزيد كه پايش به طناب خيمه پيچيد ، كشان‌كشان خود را به كودك همشيرش رساند و دست او را گرفت و نگه داشت تا دايه سررسيد و ديد پاى على به طناب آويخته و كودك به دست اوست . ( م )\r\n","page_name":" 179 ","page_number":189},
  {"content":"\r\n\r\nنام خود مشتق ساخت ، چونان كه نام رسول را در ازل از نام خود گرفت . اين عطايى بود مخصوص رسول و وصى .\r\n- آراى اهل علم در نام مبارك على متفق است و در معنى آن مختلف . در معنى و مقصود اين لفظ ، هركس سخنى مناسب گفته و تير فكرش به هدف نشسته است .\r\n- جمعى گفتند : او بر همهء قهرمانان چيره گشت و دست همه را بربست . هردليرى كه او را شناخت ، كنارى گرفت و سر برتافت . زين رو ، نامش على است .\r\n- برخى گفتند : على پاى بر دوش نبى نهاده بتهاى كعبه را سرنگون ساخت ، چون نتوانست سنگينى رسول را بر دوش كشد ، كه از بار وحى گرانبار است . زين رو ، منزلت عالى يافت .\r\n- فرقه‌اى گفتند : چون جايگاهش بلند است و با رسول مختار هم‌مكان ، فرمانرواى عرش بر نيكانش برگزيد و اينك در بوستانى مخصوص خرامان است . آرى ، مرتضى صاحب جايگاه برترين آمد .\r\n- و جماعت دگر گويند : دانش على از همه سر بود و در داورى از همگان برتر . آن كه با فرمان رسول بر كرسى قضا بالا رود ، مقامش عالىتر و والاتر بود ، بكوش كه شيعهء آن دانشور و الا شوى .\r\n- در قرآن و حديث راه تأويل مپوى و جز ظاهر و آشكار آن مجوى . خداى با مهين فرد بشر چنان سخن گفت كه همگان توانند شنفت . هم مقام رسول را بازشناسند و هم منزلت وصى را .\r\n- به دستاويز محكم الهى چنگ زن كه نه بگسلد و نه رها شوى . در اين صورت ، آزادانه بر صراط روى ، با قدمى ثابت و قلبى آرام و استوار و جانب بهشت گيرى سالم و با قرار .\r\n- بهشت جاويدان ، بالاترين مراتب كه هركس با محبوب خود دمساز شود . اين موهبتى است از جانب خداى كه سپاسش واجب است ، آن مهربان پروردگار عزيز و باشوكت و پادشاه بااقتدار .\r\n- بار پروردگارا ، برده‌اى كه با فضل و انعامت پروريدى ، از روز نخست ندانسته نافرمانى كرد ، گفتى : اگر بازگردد ، گناهش بيامرزى ؛ اينك بازگشتم تجاوزم را بيامرز .\r\n\r\n","description":"","footnote":"","page_name":" 180 ","page_number":190},
  {"content":"\r\n\r\n- بار پروردگارا ، كردارى ندارم جز ولاى احمد و خاندان والايش ، يعنى همتاى رسول و وصى او و نيز فاطمه و دو فرزندش ، آن سپيدرويان كه زيور عرش و كرسىاند .\r\n- از آن پس على و فرزندش محمد و هم جعفر صادق و موسى راهبر و باز على و آنگه سرور بخشندگان محمد و بعد على هادى بزرگوار و حسن ، آن كه مهدى را برآورد .\r\n- بار خدايا ، به پاس اينانم عزت دنيا بخش و راحت در گور و نيز در زندگى بازپسين ايمنى از عذاب و سيرابى از كوثر ، و نيز دمسازم كن با آنان در مقام ارجمند .\r\n- اى طلحه ! اگر پايان دفترت بر اين نسق باشد ، دلهره و اضطرابت نباشد ؛ طلحه‌اى باشى نيك انجام و پاداشت بر خداى جهانيان در فرجام ، آرى ، پروردگار مهربان مرا بس .\r\nو از چكامهء اوست در ستايش امير المؤمنين عليه السّلام :\r\n- من كفالت كسى را پذيرفتم كه رسول خدايش در ميان انبوه مردم گفت :\r\n- به رستاخيز ، سوارانى به محشر آيند ، ما پنج سواريم كه ششمى نداريم .\r\n- از آن ميان ، من بر براق سوارم و پارهء تنم فاطمه دنبال من روان .\r\n- در آن روز ناقهء عضباى من پاكش محمل او خواهد بود به هرسوى دوان .\r\n- پدرم ابراهيم خليل حق بر تكاورى رهوار ، شوكت ما در آن روز باشد پديدار .\r\n- برادرم صالح بر ناقهء الهى پيشاپيش من در صحراى محشر كامكار .\r\n- و على بر شترى سپيد از شترهاى بهشتى سوار ، چه گويم در وصف آن شاهباز .\r\n- پرچم سپاس را به نام خداى يكتاى پسنديده در دست دارد بر سر من فراز .\r\n- و بر سر او تاجى مرصع از نور ، درخشان و تابان چون آفتاب .\r\n- پرتو نورش عرصهء رستاخيز را روشن ساخته ، وه چه باشكوه !\r\n- تاجى كه هفتاد كنگره دارد ، كنگرهء رخشان چون اختر پرفروغ .\r\n- سپاس گزارم پروردگار خود را بر نعمت ولاشان فراوان و بىحساب .\r\nقصيده‌اى دارد كه در ماتم حسين عليه السّلام سبط فداكار رسول صلّى اللّه عليه و آله سروده است :\r\n- اى ماه تابان كه دير نپاييدى ، در ماتم تست كه نوحه‌سرا گشته‌ام .\r\n- اى چرخ غدار ! گردش ناموزونت حوادث نامطلوب به بار آورد .\r\n- بعد از عاشوراى حسين واى بر من ، شوخى و طرب گواراست ؟\r\n\r\n","description":"","footnote":"","page_name":" 181 ","page_number":191},
  {"content":"\r\n\r\n- اى ماه تابان ! راه كربلا گرفتى تا به امت رسم زندگى آموزى و هم راه رستگارى و صلاح .\r\n- از اين‌رو ، دين خدا حلهء شاهوار به تن كرد و شرك بال و پر فروهشت .\r\n- از اين‌رو ، صبح شرك تاريكى گرفت و شام دين روشنايى يافت .\r\n- نامه نگاشتند و به كربلايش خواندند ، شتابان آمد تا حقيقت خالص مشهود گردد .\r\n- و چون به وعده‌گاه رسيد ، از او كناره گرفتند ، بلكه به سويش تاختند .\r\n- دشت صاف را از نيزه و شمشير چون جنگلى انبوه آراسته در كشتنش شتاب كردند .\r\n- دوستانش به دفاع برخاستند و با شمشير و نيزه هم‌آغوش گشتند .\r\n- هفتاد تن در ميان هفتاد هزار لشكر ، مجروح و غرقه به خون بر زمين افتاد .\r\n- جملگى شربت شهادت نوشيدند ، جامى كه از پيش مهيا بود .\r\n- حسين بر ايشان بتاخت و شمشيرهاى پهن به سويش شتافت .\r\n- اى خشم خداى ! مباد كه به ناله و فريادشان رحم آورى .\r\n- بالاخره تنها و تشنه از ميان دشمن برگشت ، همچنانكه تشنه و تنها رفته بود .\r\n- پيوسته ، مرغ جانش به سوى جانان پرمىكشيد ، تا پيك حق در رسيد و گفت :\r\n- بياييد ، بياييد ! اين جرعه خون دلم را بريزيد كه مرا سوى عالم بالا خواندند .\r\n- هجوم بردند بر سرش ، آن يك سرش بريد و آن ديگر بازويش .\r\n- پدرم قربان آن تشنه‌كامان كه خشكيده لب سوى جنان پر كشيدند .\r\n- پدرم فداى آن چهره‌هاى تابناك كه سپيده‌دم سر فداى جانان كردند .\r\n- پدرم فداى آن تن‌هاى عريان كه از خون ، جامهء گلگون ساختند .\r\n- اى سروران من ، اى زادگان على ! دين خدا در ماتم شما شيون و زارى آغاز كرد .\r\n- كعبه و حجر و هم صفا و مروه از وحشت فقدان شما به خود لرزان و ريگزار دشتها با در آغوش گرفتن پيكر شريفتان روح‌افزاست .\r\n- با فقدان شما اركان دين ويران گشت ، قرآن و مثانى با سوره‌هاى طولانى .\r\n- خداى بر آنها رحمت نياورد كه شما را دشمن گرفتند و بر آنان كه پيرو شمايند رحمت فراوان باد .\r\n\r\n","description":"","footnote":"","page_name":" 182 ","page_number":192},
  {"content":"\r\n\r\nهمو در ثناى امام صادق عليه السّلام گويد :\r\n- مهار شتر را سوى مزار بقيع بچرخان و درود فراوان بر جعفر بن محمد نثار كن .\r\n- بگو اى زادهء دخت محمد ، اى پسر على ! اى فروغ هدايت كه قابل انكار نيست .\r\n- اى صادق راست‌گفتار كه خدايت به راستى گواه است و گواهى او بس .\r\n- پدرت رهبر ، زاده‌ات رهبر ، خودت رهبر ، اى پرتو جان يكتاپرستان !\r\n- اى زادهء رسول ! تويى كه دوستى اهل بيت و راه و رسم ولايت را بنياد نهادى .\r\n- اى ششمين فروغ جاويد ، اى پرچم هدايت ! آن كه آيين ولايت شما نياموخت سرگشته و گمراه ماند .\r\nو در قصيده‌اى كه امير المؤمنين عليه السّلام را ثناخوان گشته مىگويد :\r\n- خدايش از ميان خلق برگزيد و حامل قرآن ساخت و او به سرشت خلق داناست .\r\n- با تنزيل سوره‌هاى محكم و استوار ، دستورى روشن و تابناكش عطا كرد .\r\n- پرتو خود را بر او افكند و صلا داد : برخيز كه اينك تويى مژده‌بخش و بيم ده از خطر .\r\n- بصيرت آشكار گشت و كورى رخت بربست ، گمراهى پشت كرد و فريبكارى نفرت‌بار از ميان برخاست .\r\n- آنگاه على را وصى خود ساخت ، به‌به از اين وصى ، سرپرستى گزين و ياورى نيك . « 1 »\r\nدر ضمن قصيده‌اى كه در ستايش امامان پاك سروده ، چنين مىگويد :\r\n- رسول حق به جانشينى خود نام دوازده تن را صريحا ياد كرد كه همگان پيشوايند و صاحب برهان .\r\n- درود صاحب عرش بر او باد و رحمت و رضوانش پيوسته بر او ريزان .\r\nو در قصيدهء دگر گويد :\r\n- گفتى : « براثا » خانهء مريم است ، اين حديثى است كژ با ضعف راويان .\r\n- « براثا » خانهء عيسى زادهء مريم است ، پناهگاه پيامبران ، جايگاه اختران .\r\n- و هم خانهء اوصياى پيامبران و مأوايشان در دوران باستان .\r\n- هفتاد وصى ، بعد از هفتاد پيامبر مرسل ، پيشانى عبوديت بر اين درگاه ساييده‌اند .\r\n\r\n\r\n","description":"","footnote":"\r\n( 1 ) . با اين ابيات ، از حديث عشيره ياد مىكند كه در الغدير ( متن عربى / چ 5 ) : 2 / 278 - 287 گذشت .\r\n","page_name":" 183 ","page_number":193},
  {"content":"\r\n\r\n- و آخرين آنان پيشواى ما على است كه در آنجا نماز برد ، اين است حديث شايگان .\r\nقصيدهء طولانى ديگرى دارد كه خاندان رسول را ستايش كرده ، از آن جمله :\r\n- نبينى جبريل كه در آسمانهاى افراشته مقرب است ، كارگزار ارادهء الهى .\r\n- به خاندان رسول گويد : من از شمايم ! چه كسى همشأن آنهاست اگر صاحب انصافى .\r\n- آرى ! آل طه از هركه پاى بر تودهء خاك نهاده ، شريف‌تر و از هركه چشم به دنيا گشوده ، كريم‌تر است .\r\n- كلمات تابناكى كه بر ساقهء عرش مىدرخشند و به بركت آنان گناهان آدم بخشيده شود با كرامت و مرحمت .\r\n- بركات و عناياتى كه بر سر همگان فروريخت و مؤمنان را دربرگرفت .\r\n- ياد آنان ، خود عمل صالحى است كه براى ابد پابرجاست و بالاترين پاداش بر آن مهيا .\r\n- آنان ، خود صلوات زاكيات و درود تابناكند كه در تشهد نماز بر آن صلا دهند .\r\n- و حرم امن الهىاند كه دوستانشان ايمن و دشمنان از عذاب الهى بىامان .\r\n- هركه خواهد ديده به ديدار حق باز كند ، بديشان نگرد و هركه خواهد در كنار حق آرام گيرد ، كنار آنان جويد و همانها كشتى نوحند كه هركه از آن كنار ماند ، هلاك ابد يابد .\r\n- هركه خواهد خانهء حق پويد ، در خانهء آنان كوبد و هركه خواهد به ريسمان حق آويزد و سوى سما خيزد ، به دامن آنان چنگ يازد ، اينان دستاويز محكم الهىاند كه دست همگان گيرند .\r\n- و هم نامهاى نيكوى حقند كه هركه خدا را با نام ايشان خواند ، به مراد رسد ، كس را از ايشان گزيرى نيست .\r\nسمعانى در كتاب انساب مىنويسد كه : عونى شاعرى شيعه مسلك بود و صحابه را در شعر خود به بدى ياد كرد .\r\nشنيدم كه چون عمر بن عبد العزيز بشنيد كه عونى صحابه را ناسزا گويد ، فرمان داد كه با چوبش در مدينه بزدند تا بمرد .\r\nنام عونى و عصر زندگانى او و هم مزار او بر سمعانى پنهان مانده كه چنين سخنى بر زبان رانده است . اين قصيده‌اى كه نام برده ، از قصايد ابو محمد عبد اللّه بن عمار برقى\r\n\r\n","description":"","footnote":"","page_name":" 184 ","page_number":194},
  {"content":"\r\n\r\nشاعر اهل بيت است كه در نزد متوكل از او سعايت بردند و همين قصيده‌اى را كه قافيهء نون دارد ، بر او خواندند ، دستور داد : زبانش قطع كنند و ديوان شعرش بسوزند ، و چنان كردند . نامبرده از اين زخم پس از چند روز رخت به دار بقا كشيد و اين در سال 245 هجرى بود ، ابيات زير از اين قصيدهء نونيه است :\r\n- اوست كه خداوند دلهاى مردم را با دوستى و ولايش آزمون كرد كه كفر آرند يا ايمان .\r\n- خداى صاحب‌شأن ، اراده فرمود كه در مقام و مرتبهء فضل بىنظير باشد .\r\n- آنها كه درصدد ابطال شما برآمدند ، دچار خشم و عصيان الهى گشتند .\r\n- ممكن نيست حق شما را زير پا گذارند ، جز اينكه آيات قرآن را زير پا نهند .\r\n- از اين‌رو ، خلافت را به اهل بيت واگذاريد كه بيگانه‌ايد و آنان پيوند رسول .\r\n\r\n","description":"","footnote":"","page_name":" 185 ","page_number":195},
  {"content":"\r\n . \r\n","description":"","footnote":"","page_name":" 186 ","page_number":196},
  {"content":"\r\n\r\n\r\n18 ابن حماد عبدى\r\n\r\n( 1 ) - سلطان عشق را گو :\r\nچه سازم كه معشوقم جفاپيشه است ، به فريادم رس !\r\n- آتش اشتياقى كه در دل نهان دارم ، آشكار سازم يا صبر و تحمل پيش گيرم ؟\r\n- اگر شعلهء عشق را سرپوش نهم ، بىشك تاروپود وجودم خاكستر شود .\r\n- جز اين چاره‌اى نيست كه برخى برملا شود و برخى پنهان بماند ، نهان داشتن تمام آلام چه مشكل است .\r\n- درون من خالى از عشق و دلدادگى بود ، شب كه سر به بالش مىنهادم آرام و قرار داشتم .\r\n- آهووشى دل از كفم ربود كه زبان از ستايش و تمجيدش عاجز است .\r\n- پريچهرى كه الههء زيبايى در برابرش خجل و شرمسار و از روبرو شدن با او در فرار است .\r\n- سبحان اللّه از اين زيبايى و حسن بىهمال ، ولى شگفت مىآوريد كه خدا حسن‌آفرين است .\r\n- مرا خواند و بىدرنگ لبيك اجابت گفتم ، اگر الههء زيبايى نبود ، چنين شتاب نمىگرفتم .\r\n- جانم را با آنچه داشتم در پاى او ريختم ، جان و مال را در پاى پريچهران ريزند .\r\n\r\n","description":"","footnote":"","page_name":" 187 ","page_number":197},
  {"content":"\r\n\r\n- سىبهار ، دمساز او بودم و شبهاى تار چون خورشيدش دربر گرفتم .\r\n- اگر دشمن عيبجويى كرد و يا دوست زبان به ملامت گشود ، پس گوش انداختم .\r\n- و چون پيرىام آغاز شد و سپيدى مو بالا گرفت ، چونان كه شعاع خورشيد تابش كند .\r\n- روز وصل را با شب هجران بدل ساخت و چنينم گمان نمىرفت .\r\n- وصلش را جويا شدم ، مرا راند ، سوگند خورد كه نخواهدم پذيرفت .\r\n- گريخت ، چنان كه هماورد حيدر گريخت ، روز نبرد كه از سم ستوران فضا تيره‌وتار گشت .\r\n- روزى كه با مشركان مقابل شد و از شمشيرش مرگ مىباريد .\r\n- تيغ پيچانى چون مار سپيد ، لغزنده چونان كه مور بر سنگ خارا لغزد .\r\n- هنگامى كه از نيام بركشد و در ميدان نبرد گويد : منم حيدر ! لرزه بر كوهسار افتد .\r\n- با همان تيغ ، خاك بر دهان « مرحب » كرد و به خونش كشيد و « عمرو » زادهء « ود » را به هلاكت رساند .\r\n- با همان تيغ ، ستون اسلام راست شد و آيين فطرت كمال پذيرفت .\r\nتا آنجا كه مىگويد :\r\n- اوست كوبندهء سرها ، قهرمانى كه با ضرب شمشيرش ، « نوفل » دلاور به خاك درغلتيد .\r\n- جبريل شگفت‌زده ، با فرياد تكبير و تهليل راه آسمان گرفت : وه چه جوانمردى !\r\n- برادر مصطفى در روز غدير و همريشه‌اش ، آن كه پيكر رسول را شست و در گور نهاد .\r\n- به خاطر او خورشيد بازگشت تا نمازش به وقت فضيلت باشد .\r\n- و پس از نماز ، راه مغرب گرفت چون شهابى كه سوى شيطان پرتاب گردد .\r\n- مگر احمد مختار نگفت - گاهى كه بر جهاز شتران بالا رفت :\r\n- على تنها برادر من است و اين شرافت با دستور جبرئيل امين حاصل آمد .\r\n- به فرمان حق ، على پس از من جانشين من باشد ، و وصى من كه هرچه خواهد كند .\r\n- هلا ! نافرمان او نافرمان من است و نافرمان من نافرمان خدا ، خداى صاحب جمال .\r\n- هلا ! او جان من است و من جان او ، اين است نص قرآن و وحى آسمان .\r\n- هلا ! من در ميان شما چون شهر علمم و على در آن شهر ، هركه خواهد راه شهر گيرد .\r\n\r\n","description":"","footnote":"","page_name":" 188 ","page_number":198},
  {"content":"\r\n\r\n- هلا ! او سرور شما و صاحب اختيار شماست ، بهترين داور و دادگستر .\r\n- همه گفتند : به حكومت او رضامنديم و قطع و فصل كارها و تمشيت امور ما با اوست .\r\n- فضل ديگرى خاطرنشان سازم كه شما را بس باشد ، آن روز كه با سپاه جانب يثرب گرفت .\r\n- همگان از تشنگى به ستوه بودند ، ديرى پديدار شد و راهبى كامل و دانشمند .\r\n- بانگ بركشيد و فريادش زد ، راهب از بيم به خود لرزيد .\r\n- وحشتزده از بالاى دير سركشيد و گفتش : اى پارسا در اينجا آبى هست ؟\r\n- گفت : آب از كجا ؟ سرزمينى سنگلاخ و كوهسارى خشك !\r\n- ولى خبر آسمانى انجيل حاكى است كه در اين نزديكى آبگاهى باشد با فاصلهء دو فرسنگ .\r\n- و نبيندش جز پيامبرى پاك و يا جانشين او و الا و برتر .\r\n- به نام خدا پيش رفت و جستجو كرد ، و راهب دير با مراقبت و كنجكاوى پاييد .\r\n- مهار تكاور بكشيد و سواران در ركابش متوقف گشتند ، آتش تشنگى شرر بر جانها مىكشيد .\r\n- فرمود : اى سواران ! همين‌جاست ، زير گامهايتان ، هركه آب خواهد فرود آيد .\r\n- پاسى نگذشت كه زمين را كاويدند ، صخره‌اى پديدار شد كه از جاى نمىجنبيد .\r\n- چونان نقرهء صاف و سپيد ، گويا سودهء نقره بر آن پاشيده‌اند يا طلاى ناب .\r\n- فرمود : بر كنيد ! همگان بكوشيدند و صخره از جاى نجنبيد .\r\n- گفتند : يا على ! اين صخره‌اى است صاف و لغزان ، همگان خسته گشتيم و وامانده .\r\n- دست يازيد ، بعد از آنكه از زين بر زمين جست و صخره را از جاى بركند .\r\n- و چون گوى چوبين به كنارى افكند ، و آبى سرد و گوارا پديدار گشت .\r\n- آشاميدند تا سيراب گشتند ، صخره را بر جاى اول نهاد ، نه خسته و نه درمانده .\r\n- راهب دير كه اين حال بديد ، باشتاب فرود آمد و دست آن سرور ببوسيد .\r\n- در حضور همگان اسلام آورد و گفت : گمانم نامت « آلى » باشد . آرى چنين است . « 1 »\r\n\r\n\r\n","description":"","footnote":"\r\n( 1 ) . تمام قصيده صد و چهار بيت است ، تنها پنجاه و سه بيت آن در اينجا نقل شد .\r\n","page_name":" 189 ","page_number":199},
  {"content":"\r\n\r\n\r\n( 2 ) ابن حماد غديريهء ديگرى در ثناى امير المؤمنين عليه السّلام سروده است ،\r\nاز آن جمله :\r\n- به جان خودت سوگند ، اى جوانمرد غدير كه تويى آزادمرد ، سالار و سرور .\r\n- تويى برادر مصطفى برترين خلايق و هم جان او در مباهلهء با خصم .\r\n- تويى همريشهء با رسول و داماد پاكش ، پدر شبر و شبير .\r\n- تو آن آزادمردى كه به دنيا ارج ننهادى ، آرى على در اين ويژگى يكتاست .\r\n- چشمه‌اى جوشان از دل كوه سر برآورد ، بسان گردن شتر .\r\n- بشارت‌دهنده باشتاب آمد و گفت : مژده باد اينك آب خروشان ! على فرمودش بشارت به وارثان .\r\n- به خدا سوگند كه آن را وقف كردم ، در راه كردگار عزتمند بااقتدار .\r\n- مىفرمود : اى دنياى پست ! ديگرى را بفريب كه من مفتون نخواهم گشت .\r\n- با همسرش فاطمه در برابر آزارها صبورى گرفتند و به والاترين پاداش صابران رسيدند .\r\n- ام ايمن گفت : نيمروزى هنگام استراحت ، به ديدار زهرا شدم .\r\n- پيش رفتم ، شگفتا ! دستاس ناله‌كنان مىچرخيد و فاطمه ناپيدا بود .\r\n- بر در حجره شدم ، با دلهره و اضطراب به در كوفتم و پاسخى نشنيدم .\r\n- نزد مصطفى شرفياب گشتم و آنچه ديده و شنيده بودم ، بازگفتم .\r\n- فرمود : سپاس پروردگار را كه اين نعمت گرانبار را به دخترم زهراى بردبار بخشيده است .\r\n- خداى عطابخش او را خسته و كوفته يافت و سنگينى خواب را بر او غالب ساخت .\r\n- و فرشته‌اى را بر دستاس موكل فرمود تا گندمش را آرد نمود ، و من خرم و شادان بازگشتم .\r\n- همو بود كه با فرمان حق عقد او با زهراى پاك‌طينت در آسمانها برگزار شد .\r\n- كابين او خمس زمين مقرر گشت ، از منابع طبيعى و آنچه بر آن رويد و زايد .\r\n- على است سالار مردان و زهرا ، سرور زنان و اين هم والاترين كابين .\r\n\r\n","description":"","footnote":"","page_name":" 190 ","page_number":200},
  {"content":"\r\n\r\n- دو فرزندش شبير و شبر بر همهء خلايق فزون آمدند ، اين است لطف كردگار .\r\n- دوستى آنان را ، پاداش مصطفى ساخت در برابر مزد رسالت و تبليغ احكام .\r\n\r\nبيان و توضيح\r\nدر اين قصيده ، به پاره‌اى از مناقب امير المؤمنين عليه السّلام اشاره شده است ، از جمله :\r\nحديث مؤاخات و برادرى كه در همين كتاب گذشت « 1 » ، و هم داستان مباهله كه على به منزلهء جان شريف رسول خدا نامبردار شده است . « 2 »\r\nو از جمله حديث چشمهء ينبع است كه ابن سمان در كتاب الموافقة حديث را تخريج كرده و محب الدين طبرى در الرياض النضرة : 2 / 228 از او نقل كرده است .\r\nعمر در دوران خلافت زمين ينبع را در اختيار على نهاد ، آنگاه على زمين ديگرى هم در كنار آن خريدارى نمود و در آن چشمه‌اى حفر كرد و در ضمن كندوكاو ، ناگهان آب جوشان و خروشانى به پهناى گردن شتر بيرون جست . على در كنارى خستگى مىگرفت ، كارگرش مژدگانى آورد ، فرمود : به وارثان مژده دهيد و آنگاه به عنوان صدقهء جاريه در راه خدا وقف كرد . « 3 »\r\nابن ابى الحديد مىنويسد : در خبر است كه مردى از راه رسيد و به دو گفت : مژده باد كه در زمين شما چشمهء خروشان سر برآورد ، فرمود : به وارث مژده بريد ، به وارث مژده بريد . بعد آن زمين را بر فقرا وقف فرمود و همان لحظه وقفنامه را نگاشت . « 4 »\r\nحموى در معجم البلدان : 8 / 256 و سمهودى در وفاء الوفأ : 2 / 393 و نيز ديگران به صدقات جاريهء امير المؤمنين عليه السّلام در ينبع اشاره كرده‌اند .\r\nو از جمله سخن آن سرور است كه فرمود : يا دنيا غرى غيرى ، و جمعى از حافظان حديث اسناد آن را در كتاب خود آورده‌اند ، چنان كه در همين كتاب گذشت . « 5 »\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 3 / 112 - 125 .\r\n( 2 ) . ر ك : آل عمران 3 / 61 .\r\n( 3 ) . حديث با همين مضمون در كتاب الامام على - تأليف شيخ محمد رضا مصرى 17 ياد شده است .\r\n( 4 ) . شرح نهج البلاغة : 2 / 260 .\r\n( 5 ) . ر ك : الغدير ( متن عربى / چ 5 ) : 7 / 114 .\r\n","page_name":" 191 ","page_number":201},
  {"content":"\r\n\r\nو از جمله حديث دستاس است . جمعى از حافظان حديث از زبان ابو ذر غفارى آورده‌اند كه گفت : رسول خدا او را در پى على فرستاد ، ديد در خانهء على آسيايى مىچرخند و چرخاننده‌اى پيدا نيست . رسول را خبر برد ، فرمود : اى ابو ذر ! ندانسته‌اى كه خدا را فرشتگانى است كه در پهنهء گيتى روانند و مأمور گشته‌اند كه آل محمد را يارى دهند ؟ « 1 »\r\nو از جمله حديث ازدواج صديقهء كبرى است كه شرح آن در همين كتاب گذشت . « 2 »\r\nو از جمله نزول آيهء مودت است كه تفصيل آن در همين كتاب ياد شده است . « 3 »\r\n\r\n( 3 ) غديريهء سوم در مدح امير المؤمنين عليه السّلام :\r\n- خدا را خشنود كن و شيطان را خشمناك ، تا به روز حشر ، رضوان الهى را دريابى .\r\n- دوستى خود را براى آنان كه ولايشان از جانب خدا فرض گشته ، خالص ساز .\r\n- خاندان پيامبر ، محمد سرور جهانيان ، آن كه نزد خدا والاترين جايگاه را دارد .\r\n- گروهى كه دين و دنيا به وجود آنان قوام گرفته ، چون اركان دنيا و دينند .\r\n- گروهى كه اخلاص در محبتشان مايهء امان و ايمنى از مخاوف باشد .\r\n- گروهى كه طاعت آنان طاعت حق و نافرمانىشان نافرمانى خداى رحمان است .\r\n- آنان خود راه مستقيم خدايند و دوستىشان در روز حشر ، ترازوى عمل را گرانبار مىسازد .\r\n- خدايشان به خاطر آزمايش خلايق ، محك حق و باطل و تشخيص ضلالت و هدايت ساخت .\r\n- بنيان شريعت را با مراقبت نگهبان گشته و دروغ و بهتان را از ساحت آن زدوده‌اند .\r\n\r\n\r\n","description":"","footnote":"\r\n( 1 ) . سيرهء ملا ؛ الرياض النضرة : 2 / 223 ؛ الاصابة : 2 / 105 ؛ اسعاف الراغبين 158 ؛ أعجب ما رأيت : 1 / 8 ؛ الامام على ، شيخ محمد رضا 18 .\r\n( 2 ) . ر ك : الغدير ( متن عربى / چ 5 ) : 2 / 315 - 319 و 3 / 20 .\r\n( 3 ) . همان : 2 / 306 - 311 .\r\n","page_name":" 192 ","page_number":202},
  {"content":"\r\n\r\n- قرآن مجيد ، طاعت آنان را بر تمام خلايق حتم و مسجل ساخت ، از قرآن بشنو !\r\n- حديث و خبر متواتر گشت كه محمد رسول حق ، ما را به دوستى و رعايت آنان سفارش كرد .\r\n- رسولى كه ريگ بيابان در كف دستش ثناخوان گشت تا گواه رسالت او باشد .\r\n- رسولى كه خداوند قرآن مجيد را بر او نازل كرد تا بر همهء علوم حجت و برهان گردد .\r\n- آن كه روز غدير وصى خود را به جهانيان معرفى كرد تا اساس ايمان كامل شود .\r\n- كيست كه فضيلت روز غدير ويژهء اوست ، و كس انكار نتواند كرد ؟\r\n- كيست خورندهء مرغ بريان كه افتخار آن قابل ترديد و كتمان نيست ؟\r\n- كيست كه بر كوه حرا ميوهء بهشتى تناول كرد و خدايش انارى به هديه فرستاد ؟\r\n- آن كه خداى آسمانها سورهء هل أتى در ثنايش نازل كرد و حور و غلمان پاداش نهاد .\r\n- آن كه احمد مرسل از مكارم او پرده برداشت ، مكارمى كه خدا به هيچ بشرى عطا نفرمود .\r\n- آن كه جز نجيب‌زاده دوستش نگيرد ، مادرى نجيب كه حق شوهر شناخت و فرمان حق برد . « 1 »\r\n\r\n( 4 ) و در غديريهء ديگرى ، ويژهء اين عيد سعيد چنين سروده است :\r\n- اى روز غدير ، اى روز سعيد ! هرساله درآى ، با عيش و سرور .\r\n- اى روز غدير ! در نيمروز تو على گشت سالار و امير .\r\n- صبحگاهان جبرئيل امين فرود آمد از جانب خداى به زمين .\r\n- گفت : اى احمد والاپايگاه ! فرود آى در كنار اين آبگاه .\r\n- فرمان خلافت برسان ، و گرنه فرمانهاى دگر نيابد سامان .\r\n- بىدرنگ فرود آورد همگان را و خود بر شد بر جهاز شتران .\r\n- گفت : فرمان از جانب خداى دررسيد ، خداى لطيف و خبير .\r\n\r\n\r\n","description":"","footnote":"\r\n( 1 ) . اين قصيده در اصل 27 بيت است .\r\n","page_name":" 193 ","page_number":203},
  {"content":"\r\n\r\n- كه على را جانشين خود سازم در كنار اين غدير .\r\n- پذيرفتند و بيعت كردند ؛ از اين‌رو ، در جهانيان باشد بىنظير .\r\n- پيشواى پيشوايان است ، سالار صغير و كبير .\r\n- راهى است به رشد و صلاح ، پرتوى چيره بر آفتاب منير .\r\n- حجت الهى است پس از من ، بر كافر بدسگال .\r\n- از پس اويند بدرهاى تابان به شمار ماه‌هاى سال .\r\n- از ايشان در قرآن فراوان ياد شده است .\r\n- در دفتر موسى و عيسى مسطور است و در زبور مكتوب .\r\n- هماره در لوح محفوظ ، مىدرخشد در ميان سطور .\r\n- فرشتگان الهى به زيارت آن روند ، وه چه كتيبهء رخشانى .\r\n- خداى را گواه گرفت و هم جمع حاضران را كه فرمان حق بگذاشت .\r\n- آنگاه سالار غدير را بخواند و على از ميان انبوه مردم برخاست .\r\n- با دست پيمان بستند و با دل به مخالفت برخاستند .\r\n- خداى داند ، چه كينه‌ها در سينه‌ها نهفتند .\r\n\r\n( 5 ) و غديريهء ديگر باز هم در ستايش امير المؤمنين عليه السّلام :\r\n- على عالى ، جز برادرش محمد ، در جهان همتا ندارد . « 1 »\r\n- جان خود را برخى او كرد و در بسترش خوابيد ، آنگاه كه قريش به دو روى آوردند .\r\n- در طائف خلوت كرد و با او به راز نشست ، ياران حاضرش گفتند :\r\n- خلوتت با على به درازا كشيده ؟ در پاسخ گفت و حق گفت :\r\n- من رازى نداشتم ، خداى عزتمند آگاه با او راز گفت .\r\n\r\n\r\n","description":"","footnote":"\r\n( 1 ) . به حديثى اشاره دارد كه حافظ محب الدين طبرى در الرياض النضرة : 2 / 164 ، از انس بن مالك آورده است كه رسول خدا گفت : هر پيامبرى نظير و همتا دارد و در امت من على همتا و نظير من است .\r\nحافظان ديگر هم آن را روايت كرده‌اند .\r\n","page_name":" 194 ","page_number":204},
  {"content":"\r\n\r\n- و در غدير خم فرمود : على بعد از او جانشين و سالار است .\r\n- در خانهء همگان را به مسجد بست ، جز او ، سينه‌ها از كينه پرجوش شد .\r\n- از هرناهنجارى دربارهء على زبان نكشيدند و بدخواهى آغاز شد .\r\n- فرمود : شما از على چه مىخواهيد ؟ خدا خود شنوا و بيناست .\r\n- من راه شما را به مسجد مسدود نكردم ، خداى مقتدر چنين فرمود .\r\n- اى ياران ! من فرمان حق بردم ، به وحى از خداى مهربان و غفور .\r\n- اين ويژگى گواه است كه على از هرآلايشى پاك است .\r\n\r\n( 6 ) و در قصيدهء ديگرى كه روز غدير را ياد كرده و على عليه السّلام را ثناخوان گشته چنين سروده است :\r\n- خداى به احمد فرمود : رسم خلافت را به قريش ابلاغ كن ، من ترا نگهبان از دشمنانم .\r\n- اگر اين فرمان را ابلاغ نكنى ، ابلاغ فرامين دگر بىثمر است .\r\n- حاجيان را در غدير خم منزل داد و على را آورد و همگان را بخواند .\r\n- دست او را برافراشت ، چنان كه حاضران ديدند و شناختند .\r\n- وه ، چه گرامى آن كه دستش افراشته شد و چه گرامى آن كه دست بيافراشت .\r\n- فرمود : و همگان ساكت و خاموش سخن او مىشنيدند :\r\n- هلا ! اين برادر من است و وصى بر حق من ، عهدگزار من است و وام‌پرداز من .\r\n- هلا ! هركه من سالار اويم ، اين سالار اوست . گواه باشيد .\r\n- خداى مهر ورزد با هركه على را سالار گيرد و خشم گيرد با هركه او را دشمن بدخواه گردد .\r\n- حديثى از جابر « 1 » رسيده است ، كه مؤمنين را با مهر على آزمون مىنموديم .\r\n- هركه على را دوست بود ، مؤمن مىشناختيم ، و منافقان معرف خود بودند .\r\n- با دشمنى على ، هلا ! مرگ بر آنها ! از جان ما چه مىخواهند !\r\n\r\n\r\n","description":"","footnote":"\r\n( 1 ) . اين حديث را حافظان در كتب خود نقل كرده‌اند . ر ك : الغدير ( متن عربى / چ 5 ) : 3 / 182 .\r\n","page_name":" 195 ","page_number":205},
  {"content":"\r\n\r\n- اين سخن همهء انصار است ، سخن عارف آزمون .\r\n- با دشمنى على ، منافقين را آزموديم و نفاقشان را برملا كرديم .\r\n\r\n( 7 ) باز هم قصيدهء ديگرى در ثناى امير المؤمنين عليه السّلام و ياد غدير خم ، از جمله :\r\n- روز غدير در تاريخ اسلام ، شريف‌ترين و گرامىترين روزهاست .\r\n- روزى كه خدا ، پيشواى ما را معرفى فرمود ، وصى پيامبر ، پيشواى پيشوايان .\r\n- پيامبر ، بر جهاز شتران ، دست على را برافراشت و به همگان فرمود :\r\n- هركه را من سالار و سرپرستم ، على سالار و سرور است ، اين وحى داناى عزتمند است .\r\n- اين وزير من است در زندگى ، و پس از مرگ جانشين و قائم مقام .\r\n- كردگارا ، آن كه به سالارى او گردن نهد ، به دو مهر ورز و آن كه به دشمنى او خيزد ، مبغوض‌دار .\r\n- هجوم آوردند براى بيعتى كه اكمال دين و اتمام نعمت الهى در آن بود .\r\n\r\n( 8 ) قصيدهء ديگرى هم در ياد روز غدير سروده ، از آن جمله :\r\n- خواستى نصوص امامت را ابطال و اجماع صحابه را تأييد كنى .\r\n- آيا براستى سخن رسول نشنيدى كه روز غدير ، به چه آيين طنين افكند ؟\r\n- هلا ! اين سالار شماست ، طاعتش به جان بپذيريد . واى بر نافرمان !\r\n- به دو گفت : تويى برادر من ، چونان كه هارون برادر موسى بود ، و او خرم گشت .\r\n- به دو گفت : تويى دروازهء شهر دانشم ، هركه خواهد بهره‌ياب گردد .\r\n- و شما را گفت : على بهترين داور شماست ، و شما به دادگرى هركس گردن نهاديد .\r\n- هنگام تبليغ سورهء برائت خدا پيشواى امت را معرفى كرد ، فريبت ندهند .\r\n- روز مباهله خدا در قرآن او را جان رسول ناميده ، وه چه باخشوع آمد .\r\n\r\n","description":"","footnote":"","page_name":" 196 ","page_number":206},
  {"content":"\r\n\r\n- آن روز كه ميان ياران ، برادرى استوار نمود ، او را به برادرى خود سرافراز فرمود .\r\n- آن روز كه مرغ بريان به انتظار بماند و پيامبر حق ، خدا را بازارى بخواند :\r\n- پروردگارا ، برانگيز آن كه به درگاهت محبوب‌تر است تا در كنارم بر اين سفره نشيند .\r\n- نيايش پيامبر به پايان نرسيد كه على آمد و بازگرديد .\r\n- سه نوبت و آخر بار ، در را بكوفت و از جاى بركند .\r\n- پيامبرش فرمود ، درآى كه دير آمدى اى بلند پيشانى !\r\n- گفت : اينك سومين نوبت است كه آمدم و خادمت عذر آورد .\r\n- باخشم به خادم نگريست : از چه برادرم را بازگرداندى ؟\r\n- به كيفر اين كردار ، پيسى فاحشى بر صورت او نمودار گشت در ميان ابرو .\r\n- حال ، از چه برگزيديد ، جز آن را كه خدايتان برگزيد و بپروريد .\r\n- كجا با اين نصوص برابر آيد ، اجماع كينه‌وران جاه‌طلب ؟\r\n\r\n( 9 ) قسمتى از قصيدهء ديگر او كه در ثناى حيدر عليه السّلام سروده است :\r\n- سؤال كردى از حيدر و مرا مشكل افتاد ، پاسخ اين سؤال درحد من نيست .\r\n- خدايش همنام خود على ناميد و از اين‌رو ، در مقام و رتبه ، سر به فلك ساييد .\r\n- خدايش از جهانيان برگزيد و بر شاهراه حقيقت چون علم هدايت بركشيد .\r\n- روز غدير ، براى او ، پيمان طاعت گرفت ، پيمانى استوار و محكم .\r\n- و آن روز كه مصطفى در ميان اصحاب عقد برادرى بست ، وصى او برادر و همتا گشت .\r\n- دامن حقيقت را از لوث ضلال و حيرت شست و از اين‌رو ، پاى بر فرق جوزا نهاد .\r\n- فرشتگان آسمانش ، حيدر فاروق نام كردند ، به فرمان ذو الجلال .\r\n- پيش از همگان ، رسالت احمد را از جان و دل تصديق نمود و از اين‌رو ، نامش صديق بود .\r\n- اگر ديگران مدعى اين اسامى و القابند ، بايد كه گواه موثقى آرند .\r\nبه حديثى اشاره دارد كه در همين كتاب بدين مضمون گذشت كه على عليه السّلام صديق اين\r\n\r\n","description":"","footnote":"","page_name":" 197 ","page_number":207},
  {"content":"\r\n\r\nامت و فاروق آنان است . « 1 »\r\n\r\n( 10 ) باز هم قصيده‌اى ديگر :\r\n- اى تكسوار صحرا كه شترت سبكبال و تازان مىرود و اشتياق پيشاپيش آن .\r\n- خدا را ، چه كاميابى عظيمى نصيبت گشت ؛ هركه سوى نجف آيد ، حاجاتش رواست .\r\n- پرتو انوارش بر جان و دلت بتابد و فروغ ولايتش دميدن گيرد .\r\n- مزارى كه مشعل فروزان هدايتش در بر است و پرچم علم و طهارتش بر در .\r\n- مزارى كه نسيم خوشبويش دليل زائران است و نور تابانش راهبر آنان .\r\n- مزارى كه عرصهء آن بوستان دلاويز مؤمنان است و دلهايشان مشتاق آن سامان .\r\n- مزارى كه در آن رضوان و آمرزش جاى گرفته و هم ايمان و فضيلتى كه انتظار توان برد .\r\n- مزارى كه فرشتگان عالم بالا به طواف آن احرام بندند و مناسك زيارت در آن جمع يابند .\r\n- برخى با خضوع ، در برابر فضل آن مقام به‌پا خاسته‌اند و برخى در سجود و ركوعند .\r\n- به آرامگاهش كه فرارسيدى ، خاك آن در ببوس ، با قلب خاشع و اشكريزان .\r\n- بگو : درود بر تو اى سالار آزادگان كه كردارم بر او نمايان و سخنم را شنواست .\r\n- شرفياب گشتم تا ديدارت كنم ، سلام گويم و شرط ولايت بجاى آرم ، اى صاحب اقتدار .\r\n- باشد كه روز رستاخيز شفيعم باشى ، هواى توام در دل بود كه سويت شتابان گشتم و اين عشق تست كه شفيع درگاهت ساخته‌ام .\r\n- شگفتا از اين كوران كه نور ولايتت نبينند ، با آنكه چون خور درخشان و تابان است .\r\n- گويا ، آنچه را مهيمن عزيز در قرآن فروخوانده ، نشنيده‌اند و درنيافته‌اند .\r\n- نه اين است كه پيروى راهنماى هدايت شايسته‌تر است ، همان كه نجات‌بخش است ؟\r\n- مگر او همان حصارى نيست كه ميان منافق و مؤمن حجاب شود و دروازه‌اى دارد كه\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 2 / 312 - 314 و 3 / 187 .\r\n","page_name":" 198 ","page_number":208},
  {"content":"\r\n\r\nنالايقان را با گرز آتشين برانند ؟\r\n- همان دروازه كه داخل آن رحمت الهى است و بيرونش شكنجهء رسوا ؟\r\n- نابخردانه ، راه رشد و صلاح را پس از پيامبرشان ترك گفتند و در گمراهى سرخورده تباه شدند .\r\n- آن كه از افتخارات آزادگى دم زند ، كجا تواند با او برابر شود كه در كودكى بر جهانيان سرور گشت .\r\n- به خدا سوگند ، وصى پيامبر ، در اثر خوارى از پاى ننشست ، آنها خوارتر از اين بودند .\r\n- بلكه مىخواست حجت الهى بر آنان تمام شود و در دنيا و آخرت رسواى همگان باشند .\r\n- روز غدير ، با او راه خيانت گرفتند و بيعت او را ضايع گذاشتند .\r\n- اى فرمانده بهشت و دوزخ ! به عشقت سوگند ، سوگندى راست كه از دل مؤمن پاك خيزد .\r\n- تويى « صراط مستقيم » بر گذرگاه دوزخ ، اى على ما را در پناه خود گير !\r\n- به رستاخيز ، جام آب حيات ، خنك و گوارا در دست تست ، دوست را سيراب و دشمن را محروم سازى .\r\n- كليد دوزخ و بهشت در دست تست ، اين يك در آتش سوزان و آن يك را در بوستان جاى دهى .\r\n- من عشق ترا در دل كاشتم ، هركسى آن درود عاقبت كار كه كشت .\r\n\r\n( 11 ) باز هم غديريه‌اى در ستايش امير المؤمنين عليه السّلام :\r\n- على در بارگاه خداوندگارش گرانقدر و والاست ، گرچه ملامت سرگشتگان فراوان است .\r\n- على دستاويز محكم الهى است كه هركس بدان چنگ زند ، از گسستن باك ندارد .\r\n- چه شبهاى تار ، سرگرم راز و نياز ، و چه روزهاى گرم سوزان روزه‌دار ؟\r\n\r\n","description":"","footnote":"","page_name":" 199 ","page_number":209},
  {"content":"\r\n\r\n- در چه گردابهاى مرگ‌خيزى كه فرورفت و چه اركان دينى كه برافراخت ؟\r\n- از اين‌رو ، پيامبرش از جهانيان به برادرى بركشيد ، وه چه بهرهء شايان و چه رستگارى !\r\n- و روز غدير ، بر همگانش مير و سالار نمود و از آن پيش امامى بود مقتداى انام .\r\n- در پيكار بدر سرهاى دليران را كند ، چونان كه شاهين تيزچنگال سر از تن جوجگان .\r\n- صاحب افتخار روز خيبر و آن پرچمى كه مرد سياه‌چرده با رسوايى شكست بازآورد .\r\n- فرمود : فردايش به مردى سپارم كه لبيك‌گويان حق و حرمت آن نگهدارد .\r\n- فرمود : پرچم مرا برگير و مردانه راه خيبر پيش گير كه تا پرچم من در دست تست ، بيم هزيمتش نيست .\r\n- امير المؤمنين دامن مردى به كمر زد و با پرچم رسول رهسپار گشت ، نصرت الهى پيشاپيش آن .\r\n- در دژ را بركند و كنارى فكند و دشمنان را شربت مرگ چشانيد .\r\n- مرحب خيبرى را كه قهرمان دليران بود ، به خون كشيد و دماغ يهوديان را به خاك ماليد .\r\n- از او پرس كه در « سلع » « 1 » چه كرد و چه دمارى از روزگار « عمرو » برآورد ، آنگاه كه آتش جنگ شعله‌ور بود .\r\n- و دلهاى دليران مىتپيد و زبانها از ترس در كام نمىجنبيد .\r\n- در برابرش كسى قد مردانگى افراشت كه با شمشير تيز ، پردگيان او را در ماتم گذاشت .\r\n- فرمود : اى على ! تويى كه پس از من با تأويل قرآن با سركشان پيكار خواهى كرد .\r\n- از اين‌رو ، با ناكثين كه عهد او در جمل شكستند ، جنگيد . روز صفين از قاسطين دمار كشيد .\r\n- و در روز نهروان خون مارقين بريخت ، و سرها از پيكرها جدا كرد .\r\n\r\n( 12 ) باز هم غديريه در ثناى امير المؤمنين عليه السّلام :\r\n\r\n\r\n","description":"","footnote":"\r\n( 1 ) . كوهى است در كنار مدينه كه خندق به آن منتهى مىشد و عمرو از آنجا به داخل صفوف مسلمانان تاخت . ( م )\r\n","page_name":" 200 ","page_number":210},
  {"content":"\r\n\r\n- مهر مرتضى اندوختهء اين جهان است و توشهء فرداى من .\r\n- شاه خوبان و سالار جاودان جهانيان در غدير خم .\r\n- آن روز كه به دستور حق ، همگان با او پيمان بستند .\r\n- همتاى مصطفى در شرف و مقام ، نه بيش و نه كم .\r\n- « جنب اللّه » در كتب آسمانى و ديدبان يكتاى صمد .\r\n- مادر گيتى مانندش نزايد ، نه ؛ و نه زاييد .\r\n- آن كه روز نبرد ، غبار غم از چهره‌ها زدود ، روز بدر و احد .\r\n- و روز خيبر و يهود بنى نضير ، همين سان و در كوه « سلع » به روز خندق .\r\n- هاى و هوى جنگ كه بالا گيرد ، با قلبى آرام و استوار .\r\n- دلاوران از بيم شيرمرد يكه‌سوار در هراس افتادند .\r\n- و جانها به لب آمده در گرو نفسها و نفسها به شمار .\r\n- از هيبت و صولتش نعره‌ها خاموش ، گويا ديّارى نيست در ميان .\r\n- تنها چكاچك شمشير است كه بر كله خود نوازد يا بر درع و خفتان .\r\nعبدى ، شاعر مورد نظر ، غديريه‌هاى فراوانى دارد كه باز هم برخى خواهد آمد و از بقيه صرف‌نظر مىگردد .\r\n\r\nشاعر را بشناسيم\r\nاو ابو الحسن ، على ، پسر حماد ، پسر عبيد اللّه ، پسر حماد عدوى عبدى « 1 » بصرى است .\r\nحماد ، پدر شاعر ، نيز از شعراى اهل بيت است ، چنان كه فرزندش ، عبدى در قصيده‌اى ياد كرده است :\r\n- اين على عبدى ، كمينه بندهء شماست و پدرش حماد اديب نيز بندهء شما بود .\r\n- پدرم پيش از من در رثاى شما شعر سرود و مرا گفت از اين راه سر نتابم .\r\nشاعر ما از بزرگان شيعه و دانشمندى است يگانه ، از صدرنشينان بزم ادب و حافظان حديث كه با شيخ صدوق و امثال او معاصر بوده است . نجاشى عصر او را درك كرده و در\r\n\r\n\r\n","description":"","footnote":"\r\n( 1 ) . يعنى عبد قيس ، چنان كه در اشعارش بيايد .\r\n","page_name":" 201 ","page_number":211},
  {"content":"\r\n\r\nرجال خود مىنويسد كه او را ديده‌ام ، جز اينكه تأليفات ابو احمد جلودى بصرى ( م 432 ) را با يك واسطه از او روايت مىكند كه شيخ ابو عبد اللّه حسين بن عبيد اللّه غضائرى ( م 411 ) مىباشد .\r\nدر اين صورت ، شاعر ما عبدى از مشايخ غضائرى است كه در سلسلهء اجازات نامى معروف و شهرتى بسزا دارد و از اساتيد محدثان است و در جلالت قدر شاعر و توثيق و مهارت او در علم حديث ، همين بس كه شيخى سترگ چون غضائرى از او روايت مىكند .\r\nو اما در فن شعر ، بىترديد از شهسواران خطهء سخن است كه پرچم فصاحت بر سر هركوى و برزن افراخته و با علم بلاغت در ميدان شعر و ادب تاخته ، كلمات شاهوارش در صفوف فشرده منظم و قصايد آبدارش چون درج گهر منتظم ، و نامش در الفباى رجال « 1 » و ادب مذكور و شعرش در معاجم ادبى مسطور است .\r\nدر مدح و ثنا ، و سوك و رثاى اهل بيت ، فراوان شعر سروده و خوب هم از عهده برآمده است و در ستايش آنان ، چنان داد سخن داده و بىپروا به ميدان دشمن تاخته كه ابن شهر آشوبش از جانبازان و مجاهران شعراى اين خاندان شمرده است .\r\nاشعار او را ، از مديحه و ماتم ، علامهء سماوى در يك دفتر جمع آورده و از 2200 بيت افزون آمده است . بيشتر چكامه‌هايش گواه سخندانى و سند پيشتازى او در فن معانى و دليل نقش‌آفرينى او در نكته‌سنجى و قافيه‌پردازى است ، چونان كه از بضاعت وافرش در علم و دانش و مهارت و بصيرتش در فن حديث خبر مىدهد و اينكه هرچه داشته ، در راه نشر فضايل خاندان رسول بذل كرده ، حقايق و واقعيات پشت پرده را از اينجا و آنجا در شعر خود گرد آورده و آنچه در كتاب خدا و سنت پيامبر يافته در نصرت مذهب حق انتشار داده و همگان را به شاهراه هدايت خوانده است .\r\nاز اين‌رو ، شعرش نه‌تنها از خيال‌پردازى به دور است ، بلكه بايد گفت : زبان استدلال و مخاصمه داشته و شواهد و اسناد گوياى مذهب علوى اوست .\r\n\r\n\r\n","description":"","footnote":"\r\n( 1 ) . مانند : رجال نجاشى 171 ؛ انساب مجدى ؛ معالم العلماء ؛ ايضاح الاشتباه علامهء حلى ؛ مجالس المؤمنين 464 ؛ رياض العلماء ؛ رياض الجنة ، روضهء پنجم ؛ تنقيح المقال : 2 / 286 .\r\n","page_name":" 202 ","page_number":212},
  {"content":"\r\n\r\nنجم الدين عمرى در كتاب مجدى در شرح زندگى زيد بن على بن الحسين مىنويسد :\r\nابو على بن دانيال كه از خويشان من بود ، خدايش رحمت كناد ، قصيده‌اى بر من خواند كه شيخ ابو الحسن ، على بن حماد بن عبيد عبدى ، شاعر بصرى ، رحمت خدا بر او باد ، سرايندهء قصيده ، خودش بازگو نموده و بر او قرائت كرده بود .\r\n- ابن حماد گويد : جوانى بر من درآمد و گفت : اگر نشناختم ، معذورم دار .\r\n- دل هواى تو داشت كه خدمت رسد و از رأى وزين تو بهره‌ياب شود .\r\n- مىخواهم سؤالى مطرح كنم تا فايده‌اى برده باشم . گفتم : بپرس كه جوابى محكم و استوار خواهى شنيد .\r\n- گفت : مسئلهء امامت از چه نزد شما ويژهء جعفر گشت ، نه زيد و يا دگران ؟\r\n- گفتم : از جانب خداى بزرگ ، نصوص قطعى بر امامت پيشوايان رسيده .\r\n- كه شمار امامان دوازده است ، اين گفت خاتم پيامبران است ، آن هادى امم .\r\n- نه يك تن بيش و نه كم ، مانند دوازده ماه سال .\r\n- درست مانند رسالت كه ويژهء پيامبران است ، همين سان امامت ويژهء اين خاندان .\r\nنجم الدين گفته : اين سخنى است استوار و برهانى محكم ، از اين‌رو كه نياز بشر به امام و پيشوا ، يعنى خليفه ، همچون نياز آنان به پيامبر است ، چه جانشين پيامبر است كه بايد سنت پيامبر را در هرعهد و زمانه برقرار دارد .\r\nبرمىگرديم به دنبالهء شعر ابن حماد ، خدايش رحمت كناد :\r\n- گفت : امامت ، مقرر نخواهد گشت جز براى آن كه با شمشير آخته قيام كند .\r\n- از اين‌رو ، زيد حائز اين مقام است ، نه جعفر « 1 » ؛ به هوش آى و فكر كن .\r\n- گفتم : با اين مقياس ، على وصى پيامبر ، بهره‌اى از خلافت نخواهد داشت ، بلكه اين منصب بايستهء عمر است .\r\n- كه از شمشيرش كسى در امان نماند . اين بافتهء دروغگويان است .\r\n- بر همين اساس ، حسن شهيد ، سبط پيامبر ، امامتش باطل است ، چه او شمشير بر زمين نهاد .\r\n\r\n\r\n","description":"","footnote":"\r\n( 1 ) . نجم الدين گفته : در اين بيت نام جعفر به فتح راء آمده و اين مسلك كوفيان است در منع صرف .\r\n","page_name":" 203 ","page_number":213},
  {"content":"\r\n\r\n- عابد سجاد هم به ظاهر نه دعوى امامت داشت و نه شمشير بركشيد ، چون ياور نداشت .\r\n- آيا صحيح است كه جعفر دشمنان ترا بر خود بياشوبد و دعوت خود را علنى سازد ، با اينكه مأمور نشده ؟\r\nنجم الدين گفته : منظور شاعر اين است كه زيد مأموريت داشته .\r\n- گواه مطلب ، فرمايش جعفر است ، آنگاه كه در مرگ زيد تسليتش گفتند .\r\n- اگر عمويم زيد پيروز مىشد ، به خدا سوگند كه به عهدش با ما وفا مىكرد ، ولى پيروز نگشت .\r\nابن حماد ، در اين دو شعر به حقيقتى اشاره دارد كه از قول حافظ مرزبانى و كشى در همين كتاب گذشت . « 1 »\r\n\r\nولادت و وفات او\r\nبه تاريخ ولادت و وفات شاعر هيچ‌يك واقف نگشتيم ، ولى مىبينيم نجاشى كه او را درك كرده و از او روايت نكرده ، در صفر سال 372 متولد گشته است و استادش جلودى كه شاعر ما از او روايت كرده ، هفدهم ماه ذيحجهء سال 332 درگذشته است . از اين قرينه مىتوان بدست آورد كه شاعر ما عبدى در اوايل قرن چهارم متولد گشته و اواخر همان سده ديده از جهان فروبسته است .\r\nدر يك مجموعهء خطى بسيار قديمى ، قصيده‌اى از ابن حماد به دست آورديم كه برخى ابيات آن را ابن شهر آشوب به عبدى كوفى [ سفيان بن مصعب 
  ] منسوب داشته كه شرح حالش در همين كتاب گذشت « 2 » ، ديگران هم مانند بياضى در الصراط المستقيم از ابن شهر آشوب تبعيت كرده‌اند كه صحيح نيست . قصيده اين است :\r\n- اى كه از رنج درونم پرسى ، از شب تار پرس : آيا ديوانه‌ام ؟\r\n- تا خبرت دهد كه شعله‌هاى عشق در وجودم شعله كشد ، چون شعله‌اى خاموش شود ،\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 2 / 221 و 3 / 70 .\r\n( 2 ) . همان : 2 / 294 .\r\n","page_name":" 204 ","page_number":214},
  {"content":"\r\n\r\nشعله‌اى دگر بيفروزد .\r\n- مىگويى : شب گويا نيست ، پيكر نزارم را بنگر و از حال درونم بپرس .\r\n- اگر باز هم ترديد كنى ، جانم فدايت ، از سيلاب اشكم پرس كه ديده‌ام را مجروح كرد .\r\n- اى دوستان من ! اگر از حال ما بىخبر نبوديد ، لذات زندگى سرگرمتان نمىساخت .\r\n- ما را فراموش كرديد و با ديگران سرگرم شديد ، راه هجران گرفتيد و ما چنان نبوديم .\r\n- عهد بستيد كه خيانت نورزيد ، به دوستى سوگند كه مرتكب خيانت شديد و نشديم .\r\n- خدعه به كار برديد و ما نبرديم ، خيانت كرديد و ما نكرديم و از عهد پيشين سر باز زديد و ما نزديم .\r\n- گفتيد و گفت خود زير پا نهاديد ، ما بر همان گفت صادقانهء خود پاييديم .\r\n- خواب ناز گواراى شماست ، با اينكه ديدگان ما بر آتش قرار ندارد و بعد از شما نخوابيديم .\r\n- در ساحت شما بار فرونهاديم تا جانى تازه كنيم ، ولى جز سوز و گداز طرفى نبستيم .\r\n- اگر ديدارمان شما را ناخوشايند است ، كوچ كرده مىرويم و مانند شما از دوستى ديرينه دست مىكشيم .\r\n- و مهر ديگرى را در دل مىپرورانيم ، جفا از شماست نه از ما .\r\n- بياييد و انصاف دهيد ، ادعاى واهى مكنيد و راه افراط مپوييد ، بلكه سخنى درست آوريد .\r\n- كاش راه انصاف مىگرفتيد و مسجل مىشد كه نصف از شماست و هشت يك از آن ما .\r\n- هرگاه خورشيد بدمد ، ياد شما باشم و چون پنهان شود ، با غم و اندوه دمساز گردم .\r\n- بر غريب اين ديار نوحه‌سرا گشته‌ام و خود غريب عشق و دل ، از خانه و كاشانه دور مانده‌ام .\r\n- در معاشرت با دوستانم صاف و مخلص بودم ، ندانستم كه دوستى رو به زوال است .\r\n- روزگارى سرخوش بوديم ، چون سپرى شد ، از حسرت خون گريستيم .\r\n- به خدا سوگند كه همواره مشتاق ديدارم و پس از هجران شما ، ديده بر هم ننهادم .\r\n- آب گوارا ننوشيدم و اگر نوشيدم گوارا نبود ، مگر اينكه باز بر سر دوستى رويم .\r\n- آتش عشق از دل بيرون نگشت ، ولى بار ندامت بر دل بماند .\r\n\r\n","description":"","footnote":"","page_name":" 205 ","page_number":215},
  {"content":"\r\n\r\n- بار سفر نبستند ، مگر اينكه خون ما را حلال دانستند ، گويا از جان به ما نزديك‌تر بودند .\r\n- اينكه بينى راه بغداد كمتر گيرم ، به خاطر سرگردانى شماست و دورى گزيدن از ما .\r\n- پندارد كه خاطر آسوده سازم و دل به مهر دگرى بندم ، چه گمان ناهنجارى !\r\n- اى نجديان ! خدا نگهدار . به شما اميد بستيم ، ولى تير ما به سنگ آمد .\r\n- رواست كه سرورم حسين با ياران كه چون اختران رخشان همراه بدر تابان بودند ، لگدكوب سم ستوران شوند ؟\r\n- خواهرش زينب همراه دخترانش كه شمر را با شمشير آخته بر سر حسين ديدند .\r\n- به دامنش آويختند كه دست از حسين بدار و ما را قربانى او ساز .\r\n- رگهاى گردنش را بريد و سرش بر سر نى كرد ، چون خورشيد كه از ابر كناره گيرد .\r\n- فرياد خواهرش زينب ، بلند شد : واى بر من ! و دست و گريبان از خون او رنگين كرد .\r\n- هلا اى رسول خدا ، اى جدّ بزرگوار ! اينك بنىاميه كين خود را از ما بازجست .\r\n- اسير گشتيم ، چونان كه بردگان به خوارى اسير گردند ، گرد جهانمان گرداندند و در بدرمان كردند .\r\n- زندگى من با گريه و سوز بر آنان به سرآيد و نالهء اندوهم بر روزگار باقى است .\r\n- هلا لعنت خدا بر آنان كه ستمكارى بر اهل بيت را بنيان نهادند و آنها كه بدين راه رفتند .\r\n- اى خاندان احمد ! همواره مدح و ثنايتان گويم و بر دشمنانتان جز ناسزا و نفرين نثار نسازم .\r\n- كيست كه به مدح و ثنايم از شما سزاوارتر باشد ، شماييد گرامىترين كس كه احرام بسته و قربانى كرده است .\r\n- براق ، جد شما را به آسمانها برد ، تا آنجا كه با خداى گيتى به قدر قاب قوسين يا كمتر فاصله ماند .\r\n- صورتى از پيكر على پدرتان در آسمانهاست كه همواره صبح و شام زيارتگاه فرشتگان است .\r\n- او همان « صديق امت » است كه ايمان آورده و راه تقوا در پيش گرفت و بخشيد ، اما نه كم ، چه پاداش بهشتى را باور داشت .\r\n\r\n","description":"","footnote":"","page_name":" 206 ","page_number":216},
  {"content":"\r\n\r\n- خداى صاحب عرش ، او را در قرآن جنب اللّه و وجه اللّه ناميده و دستاويز محكم ، ديدبان ، و گوش شنوايش خوانده است .\r\n- پشت پيامبرش محمد را به دو محكم ساخت ، از اين‌رو ، در حوادث روزگار به دو تكيه كرد .\r\n- در علم و شجاعت و سماحت يكتا و منفردش ساخت ، جلالتش نام برند و كردارش برشمارند .\r\n- چونان درياست كه عنبرش بر سر آيد و درّ و مرجان از قعرش بزايد .\r\n- هرگاه دلاوران هماورد را نام بريم ، براى حيدر همتا و هماوردى نشناسيم .\r\n- به هنگام نبرد ، از شجاعت ، در گرداب مرگ شناور گردد و شيران بيشه را از ترس او دل دربر نماند .\r\n- هركه او را در پهنهء نبرد بيند ، مرگ را با چشم بنگرد كه از اين سو و آن سويش بخواند .\r\n- شعلهء جنگ كه بالا گيرد و جنگاوران خشمگين پياپى شمشير زنند .\r\n- چشمها از خون سرمه كشد ، و دهانها كف بر لب آورده كبود گردد .\r\n- سنان نيزه‌ها را چون اختران شبرنگ بينى و بر بالاى آن غبار جنگ را چون شب تار .\r\n- آنگاه كه چهرهء على پديدار گردد ، تودهء دلاوران چنان پراكنده شوند كه رمهء گوسفندان از شير ژيان .\r\n- جوانمردى كه با دست چپ مرگ و با دست راست صلح و صفا تقديم كند .\r\n- چه بسيار قهرمان كه به خاك افكند و هيولا كه هلاك نمود ، چه بسيار فقير كه بىنياز كرد و گدايى كه گنجور ساخت .\r\n- بر نيازمندان ، بىحساب ببخشد و هيچگاه منت ننهد .\r\n- اگر جزئى از جود و سماحتش بين جهانيان پخش شود ، كسى را بخل و خست نماند .\r\n- هرآن‌كه دستى به سخاوت بخشنده دارد ، چون نيك بنگرى راه و روش او را دنبال كند .\r\n- هرثنايى كه من گفتم و ديگران گويند ، امير المؤمنين على لايق آن است .\r\n- آن كه به مهر ولايش چنگ نزند ، زيانكار است و در روز رستاخيز دندان ندامت به هم\r\n\r\n","description":"","footnote":"","page_name":" 207 ","page_number":217},
  {"content":"\r\n\r\nسايد .\r\n- از اين‌رو ، بااخلاص ، دل در گرو او دارم و در همه حال ، خود را چاكر او شناسم .\r\n- درود خدا بر شما باد اى خاندان احمد ! مادام كه قمرى بر شاخساران برشده ، نغمه سرايد .\r\n- مهرتان اجر رسالت است ، ايمان آورديم و پذيرفتيم .\r\n- در عالم ذر و ميثاق كه پيمان ولايت گرفتند ، نگفتيم : نه . چرا ؟ از كجا ؟\r\n- پذيرفتيم و راه وفا گرفتيم ، آنگاه جمعى خيانت كردند و ما خيانت نكرديم ، بازگشتند و ما بازنگشتيم .\r\n- پاكيد ، از شما رسم پاكى آموختيم ؛ خجسته‌ايد ، از اين‌رو خجسته گشتيم .\r\n- آنچه خواستهء شما بود ، همان خواستيم و آنچه مكروهتان بود ، پيرامونش نگشتيم و هرچه فرموديد ، پسنديديم و پذيرفتيم .\r\n- بندگان آزادهء شماييم ، دلهاى ما سوى شما پر مىكشد ، آرى دوست به دوست مشتاق است .\r\n- از دل و جان سوى مزارتان روانيم و اگر با سر و چشم به زيارت آييم ، حق شما را ادا نكرده‌ايم .\r\n- اگر در راه شما پاره‌پاره شويم ، دل از مهر شما بازنگيريم .\r\n- ما اين مهركيشى از پدران آموختيم و چون بميريم ، فرزندان به ميراث برند .\r\n- مهر شما بهترين تجارت فرداست كه نه مغبون شويم و نه از زيان ترسيم .\r\n- از چه ثناخوانتان نباشم ، با آنكه خدايتان در كتب آسمانى به نيكى ثناخوان است .\r\n- پدر شماست كه فرداى رستاخيز ، جهانيان را دو بخش كند : بخشى در نار و بخشى در بهشت عدن .\r\n- پناهگاه ماييد و مايهء امن و رحمت ، از شما گريزى نيست و نه از شما بىنيازى توان جست .\r\n- دانسته‌ايم كه اگر دل به مهر شما نبنديم ، طاعت ما قبول درگاه حق نخواهد بود .\r\n- به رستاخيز ، سوى شما بازگرديم ، هنگامى كه باشتاب سر از گور برداريم .\r\n\r\n","description":"","footnote":"","page_name":" 208 ","page_number":218},
  {"content":"\r\n\r\n- بازپرسى و حساب خلايق با شماست كه گروه‌گروه به پاى ميزان درآييم .\r\n- مهر شما مقياس طاعت است ، سعيدتر آن كه وزنه‌اش سنگين‌تر است .\r\n- روزى كه بر حوض كوثر درآييم ، تشنه ماند آن كه على او را براند و سيراب آن كه به خود خواند .\r\n- راهدارى بهشت با شماست ، خوشا بر ما كه با فرمانتان از « صراط » بگذريم .\r\n- واى بر ناصبيان ! مگر چه گناهى مرتكب شده‌ايم ، جز اينكه به آيين شما گرويديم .\r\n- اگر گناه ما همين است ، بيقين نه بازگرديم و نه مردود شويم .\r\n- از شما بريدند و خاندان شما را ترك كردند ، ما هم از آنان بريديم ؛ از اين‌رو ، تهمت رفض بر ما نهادند .\r\n- ماييم كه در ذات حق جز عدل و دادگسترى اعتقاد نكرديم ، خدا را تنزيه كرده يكتا شناختيم .\r\n- و آنان خداى را با خلق شبيه گرفتند ، گفتند : براى گناهمان آفريدند و مجبور بوديم .\r\n- اگر خداى خواهد كافر نشويم و اگر خواهد شويم ، اگر خواهد ايمان آوريم و نخواهد نياوريم .\r\n- گفتند : رسول خدا كسى را انتخاب نفرمود ، ما خود خليفه اختيار كرديم .\r\n- گفتيم : آرى ، شما خود منشور خلافت صادر كرده‌ايد ؛ از اين‌رو ، شما بر امام خود سروريد ! شما تباه گشتيد و ما به فضل خدا تباه نگشتيم .\r\n- ولى ما همان حيدر را انتخاب كرديم كه خدايش روز غدير منشور خلافت به نام او كرد .\r\nنه بدعت نهاديم و نه راه جور گرفتيم .\r\n- به رستاخيز كه همگان گرد آييم ، جزاى اين انتخاب خود را در كنار ببينيم .\r\n- به دست خود اساس دين خود را ويران كرديد . دين بىاساس ، پوشالى است .\r\n- ماييم كه از جانب خداى با پرتوى روشن گام زديم . خدايا ما را ثابت بدار و بر پرتومان بيفزا .\r\n- اميد « ابن حماد » به پروردگارش نيكوست ، سزاوار است كه نااميد نگردد .\r\n- پايهء عظمت ما به دست « شن‌بن‌اقصى » نهاده شد و ما نگهبان آن بوديم ، خدايش خير\r\n\r\n","description":"","footnote":"","page_name":" 209 ","page_number":219},
  {"content":"\r\n\r\nداد .\r\n- پس از « قيس » مجد و عظمت پدر ، مرا بس ، مقام و رتبهء « عبد قيس » مرا مهياست .\r\n- « تميم » خالوى من است ، افتخارى است كه بر افتخارات ما افزون گشته .\r\n- اين جواهر منظوم ، براى سينهء عروسان گرد نيامده ، مدح و ثنايى است كه در آن گفتگو نيست .\r\n- اين اشعار در روزگار ماندگار خواهد شد ، در آن نيك بنگر كه نظيرش را نه چشمى ديده و نه كسى بر زبان آورده است .\r\n- از آن روز كه شعر فصيحم بر صاحبان خرد عرضه شد ، شعر دگران از جلوه افتاد .\r\n- بهترين چامه آن است كه الفاظ لطيف و دلپسندش با مضامين نغز و بلند زيب و زيور گيرد .\r\n- شعر خود فنى از فنون علم است ، اگر از دانش صحيح مايه نگيرد ، هذيان است .\r\n- اگر اديب سخندان شعر بىمايه سرايد ، از خجلت و شرمسارى سر به گريبان بماند .\r\n- و اگر منطق او رسا باشد ، با مضمونى نغز و استوار و لحنى خوشگوار .\r\n- گوشها از شنيدن آن محظوظ گردد ، لذتى يابد گواراتر از عهد شباب .\r\n- در هربيت ، وجدى تازه يابد و چون مست شود ، گويد : كاش از سر گيرد .\r\n- باشد كه خدايم اين چامه از لطف بپذيرد ، پاداش فراوان بخشد و ميزان عملم را بدان سنگين و گرانبار سازد .\r\n- و درود فرستد بر پاك سرشتان آل احمد ، مادام كه شب تاريك شود و يا با پشت خميده راه فرار جويد .\r\nدر قطعه شعر ديگرى باز هم امير المؤمنين عليه السّلام را ثنا گفته :\r\n- شيخ ثقه محمد ، از صدقه روايتى مسند آورده از انس كه گفت :\r\n- رسول خدا را ديدم كه بر كوه حرا با على نشسته ، خوشهء انگورى از هوا گرفت .\r\n- هردو تناول نموده سير شدند ، بعد به آسمان برشد . بسيار به شگفت آمدم .\r\n- آن ميوهء بهشتى بود كه خداى عزتمند به برگزيدگانش هديه كرد .\r\nدر اين قطعه به حديثى اشاره مىكند كه محمد بن جرير طبرى به سند خود از انس\r\n\r\n","description":"","footnote":"","page_name":" 210 ","page_number":220},
  {"content":"\r\n\r\nروايت كرده كه روزى ، رسول خدا صلّى اللّه عليه و آله بر استر سوار گشته تا كوه كداء روان گشت ، آنگاه استر را به من سپرده ، فرمود : به فلان موضع روان شو ، على را خواهى يافت كه نشسته و به تسبيح پروردگار مشغول است ، از جانب من سلام رسان و بر اين استر سوارش كرده نزد من آر .\r\nگويد : خدمت على رفتم ، پيغام رساندم و چون به خدمت رسيد ، رسول خدا صلّى اللّه عليه و آله فرمود : بنشين ، اين مكانى است كه هفتاد پيامبر مرسل بر آن قرار گرفته و من از همهء آنان والاترم . با هريك از آن پيامبران ، برادر او همراه بوده و تو از همهء آنان بهترى .\r\nگويد : در اين هنگام ، ابر سفيدى بر سر آن دو سايه افكند و خوشهء انگورى از ميان ابر آويز شد و رسول خدا تناول مىكرد و مىفرمود : برادر ! بخور ، اين هديهء الهى است . بعد از تناول انگور ، آب آشاميدند و ابر بالا رفت . رسول خدا صلّى اللّه عليه و آله فرمود : سوگند به آن كه هرچه خواهد آفريند ، از اين خوشه سيصد و سيزده پيامبر و سيصد و سيزده وصى تناول كرده‌اند كه هيچ پيامبرى گرامىتر از من نبوده و هيچ وصىاى از على گرامىتر نيست .\r\nابن حماد عبدى ، قصيدهء ديگرى در ستايش على عليه السّلام دارد كه از نونيهء عونى استقبال كرده است :\r\n- ابن حماد تنها يك ممدوح دارد : آن كه آثارش ستوده و شمايلش خجسته و نيكوست .\r\n- آن على مرتضى است ، پاك‌سرشتى كه عدنان به وجودش افتخار دارد .\r\n- همتاى رسول ، رفتارش چون رفتار اوست و دوست آينهء تمام‌نماى دوست .\r\n- به حق رتبهء وصايت را احراز كرد و وام او را پرداخت ، آنگاه كه وامخواهان گرد آمدند .\r\n- يار خيرخواه مخلص ، موقعى كه ديگران نفاق‌پيشه و دورو بودند .\r\n- وارث رسول ، پرچم هدايت ، امين خاندان ، وزير و هم يار جانى .\r\n- آن جوانمرد شير صولت كه هرگاه در پهنهء نبرد نمايان شد ، دلاوران سپر افكندند .\r\n- هژبرى كه اگر شير ژيانش بيند ، از هول و هيبت ، روان از تنش بپرد .\r\n- شاهين تيزچنگ است ، ولى شكارش دليران ؛ شير بيشه است ، ولى طعمه‌اش پهلوانان .\r\n- دليرى كه هرگاه در معركه جولان گرفت ، دليران دگر از ترس جان ناپديد شدند .\r\n- اگر شمشيرش بخندد ، خون بگريد و اگر نوك نيزه‌اش تشنه ماند ، از خون دلاوران\r\n\r\n","description":"","footnote":"","page_name":" 211 ","page_number":221},
  {"content":"\r\n\r\nسيراب گردد .\r\n- روز جنگ ، درندگان صحرا در پىاش روند چون در پهنهء نبرد مهمان اويند .\r\n- جان سلحشوران را در ورطهء هلاكت به بند كشد ؛ از اين‌رو ، هماوردان از او برحذر باشند .\r\n- چه دلاورانى كه در پهنهء نبرد مهمان او گشتند ؛ از اين‌رو ، آتش اين مطبخ خاموش نگردد .\r\n- گواه اين سلحشورى در نبرد بدر و احد و در مدينه و مكه آشكار شد .\r\n- و جنگ خيبر و در بصره كه ناكثين را به خاك نشاند و هم صفين و نهروان .\r\n- اين چنين شيرمردى است كه قرآن ، از جانب خداى آسمان به ثناى او نازل گشت .\r\n- فرمود :  إِنَّما وَلِيُّكُمُ اللَّهُ  « 1 » و او را ويژهء اين ولايت ساخت ، نه فلان را .\r\n- سه تن : خدا و رسول و على ، آن كه در ركوع نماز ، زكات بخشيد .\r\n- فرمود :  أُذُنٌ واعِيَةٌ  « 2 » ، و آن حيدر است كه سخن حق را گوش شنواست .\r\n- رسولش دعا فرمود كه آنچه گويد و املا كند ، محفوظ دارد و از خاطر نسترد .\r\n- و فرمود :  وَ نَضَعُ الْمَوازِينَ الْقِسْطَ لِيَوْمِ الْقِيامَةِ  « 3 » ، و جز على به رستاخيز « ميزان » نباشد .\r\n- واى بر آن كه در برابر على وزنه‌اش سبك آيد و خوشا بر آن كه سعادتش يار گشته وزنه‌اش سنگين باشد .\r\n- اوست امير مؤمنان ، رتبه‌اى كه از خداى يكتاى بلندمرتبه يافته است .\r\n- از قدرت و سلطنت محرومش ساختند ، با آنكه حقيقت بر آنها مكشوف بود .\r\n- سالارمان پيشواى بر حق ، از حق خود دست كشيد ، چون ياور نداشت .\r\n- جز چهار تن با او يار نگشت و آن چهار تن به جان حق سوگند ، اركان اربعه بودند .\r\n- مقداد و عمار ياسر و تسليم محض يعنى سلمان وفادار .\r\n- و هم جندب راستگو ، ابو ذر غفارى كه از فرمانش بيرون نگشت .\r\n- اگر مىخواست ، هلاكشان مىساخت ، ولى بجا گذاشت تا نسل مؤمنان بر جاى ماند .\r\n\r\n\r\n","description":"","footnote":"\r\n( 1 ) . مائدة 5 / 55 .\r\n( 2 ) . حاقة 69 / 12 .\r\n( 3 ) . انبياء 21 / 47 .\r\n","page_name":" 212 ","page_number":222},
  {"content":"\r\n\r\nاز چكامه‌هاى عبدى ، قصيده‌اى است كه پيشواى سوم سبط شهيد را رثا گفته است :\r\n- خدا را ، جدايى به روزگار ما چه آورد كه دلها داغديده و ديده‌ها اشكبار آمد .\r\n- مرا با جدايى چه كار ؟ طلعتش ناخجسته باد ! چگونه بين دوستان تفرقه انداخت ؟\r\n- بسان دو شاخهء تر از يك ريشه آب مىخورند ، شاداب و خرم ، با شمايل يكسان .\r\n- در اثر مهر و الفت گويا يك روح باشند در دو پيكر .\r\n- نه در حفظ عهدشان يكديگر را سرزنش كنند و نه ملامت ملامتگران آن دو را از هم جدا سازد .\r\n- روزگار نتوانست با همه مكر و فسونش ، تخم اختلاف در ميان پاشد و نه آن دو عهد مودت زير پا گذاشتند .\r\n- آخر ، چشم « سفر » به آن دو يار جانى افتاد كه بىدغدغه و آرام به زندگى خود ادامه دهند .\r\n- تير بلايى در كمان نهاد و مصيبتى به‌بار آورد ، بعد از سالها مهر و الفت آن دو را از هم جدا كرد :\r\n- يكى در شرق و ديگرى در غرب ، پراكنده و زار ، رانده و اندوهبار .\r\n- آرى ، روزگار نسبت به دوستان يكدل حسودتر است كه روز وصل را به شب فراق تبديل مىكند .\r\n- به روزگار دل مبند كه رنگ‌رنگ است ، با دو چهره و دو زبان .\r\n- جفا كرد بر خاندان محمد كه به هرديارشان پراكنده ساخت ، دو تن در يك جا نباشند .\r\n- گويا سوگند ياد كرده كه آنان را تار و مار سازد ، مانند كينه‌ورزى سرسخت يا دشمنى خونخواه .\r\n- گروهى در مدينه مدفون گشته‌اند و جمعى به كربلا و برخى در نجف .\r\n- و هم خاك طوس و سامرا كه چون بغداد ، دو بدر تابان را در ميان گرفته .\r\n- اى سروران من ! بر كدامتان افسوس خورم و بر كدام گريه كنم با چشم خون‌چكان .\r\n- بر حسن مسموم بمويم كه مظلوم ماند ؟ يا بر حسين كه پيكر عريانش ميان دو لشكر به خاك افتاد .\r\n\r\n","description":"","footnote":"","page_name":" 213 ","page_number":223},
  {"content":"\r\n\r\n- گريم بر آن كه محاسنش با خون خضاب گرفت ، صورتش را بر خاك نهاده رگهاى گردنش را بريدند .\r\n- و زينب كه در ميان دختران حسين لطمه بر صورت مىنواخت و اشك بر دو گونه‌اش شيار انداخته بود .\r\n- فرياد مىزد : اى يگانه اميد زينب ! كه دست جدايى از كفم ربود .\r\n- بعد از تو روزگارم مباد ، و اگر زنده مانم ، روى خوش نبينم و نه خواب به چشمانم راه كند .\r\n- برادر جان ! قبل از جدايى سوى من بنگر ، به خدا سوگند كه فراقت دل مرا به آتش كشيد .\r\n- بنگر به اين دخترت فاطمه كه با ذلت يتيمى و اسيرى روبروست .\r\n- هرگاه به پيكر پر خونت نزديك شود ، آن پليد شوم با تازيانه‌اش بزند و او بازو سپر سازد .\r\n- پناه آورده ، فرياد زند : عمه جان ! جانم به خاطر اين دو مصيبت تباه شد .\r\n- ضرب تازيانه بر پيكر ناتوان و رنجورم ، و داغ پدر كه بر دل نشسته گرانبارتر و جانكاه‌تر .\r\n- به يگانه بازمانده‌ات على بنگر كه بىياور است و با دو زنجيرش به غل بسته‌اند .\r\n- كيست كه بعد از تو به ما رحم كند ، كيست به اين دو اسير يتيم شفقت آرد ؟\r\n- و حسين سبط ، در گرداب مرگ ، گاهى دو دست به جلو افراشته و گاه به دو زانو مىنشيند .\r\n- توان پاسخ ندارد ، جز اينكه با چشم حسرتبار بدانها مىنگرد .\r\n- همواره چون ابر بهاران بگريم ، براى آن دو سرور شهيد .\r\n- آن دو سرور شريف كه بهترين جهانيانند از حيث پدر و جد .\r\n- نيازبران به درگاه حق ، پيشگامان به سوى خدا ، دو شفيع روز جزا .\r\n- عارف به مقام خالق ، حكيم در ميانهء خلق ، دادگستر و فرزانه .\r\n- شكيبا در نقمت ، شاكر در نعمت ، پشت كرده به دنيا ، رو آورده به خدا .\r\n- گواه بر خلق ، پيشواى بر حق ، راستگو از جانب خدا ، وه چه باوفا .\r\n\r\n","description":"","footnote":"","page_name":" 214 ","page_number":224},
  {"content":"\r\n\r\n- پارسا ، پرهيزگار و پاك ، باايمان ، شجاع و بىباك .\r\n- حجت بر خلق ، فرمانرواى پاك‌سيرت ، پاك‌نهاد بادرايت .\r\n- دو پرتو فروزان در عالم اشباح ( ذر ) و چونان كه رسول فرمود : دو گوشوارهء عرش .\r\n- دو سيب خوشبو بر دست احمد ، و دو نسل گهربار براى على و فاطمه .\r\n- درود خدا بر روح پاكشان و سيراب باد تربتشان در پاييز و بهار .\r\nتا آنجا كه گويد :\r\n- ابن حماد را عملى شايستهء درگاه نباشد ، جز اينكه به دامن « ميم و عين » چنگ زده باشد .\r\n- « ميم » يعنى منتهاى آرزويم محمد و « عين » يعنى على كه نور چشم است .\r\n- درود خداى بر ايشان باد ، مادام كه خورشيد بدمد و سپس راه غروب گيرد . « 1 »\r\nو قصيده‌اى دارد در سوك سيد الشهداء ، سبط پيامبر كه ضمنا از حديث غدير ياد مىكند :\r\n- سلام بر آن بارگاهى كه در كربلا مىدرخشد و گنج پارسايى و جهان دانش را در خود نهفته است .\r\n- محفل ماتم به پا كن و سيلاب اشك فروريز !\r\n- تربت پاكش با سوز دل ببوس و گونه‌ها بر خاك درش نه .\r\n- بگو : اى آرامگاه قدس كه پيكر سرورم در بر تو است ، سيراب باشى سيراب .\r\n- بناز بر تربت دگران كه سزاوار هرگونه افتخار و نازى .\r\n- گل بوستان پيامبر در تو آرام گرفته است ، آن كه در قلب و ديدهء مصطفى جاى داشت .\r\n- كوه وقار و درياى دانش در تو جا ساخته ، آرى سرفرازى و باليدن سزاوار تست .\r\n- پيكرى در تو نهان است كه با فروافتادنش اركان دين فروريخت ، با آنكه استوار بود .\r\n- آن كه جبرئيلش با سرود شادى گهواره‌جنبان بود و ميكائيل با تحفه و ارمغان به درگاه .\r\n- آن كه فطرس ملك به آستان همايون پناه جست و به آسمان نيلگون پر كشيد .\r\n- آن روز كه سپاه پسر هند به سويش شتافت تا كينهء دل بازجويد .\r\n\r\n\r\n","description":"","footnote":"\r\n( 1 ) . اين قصيده 57 بيت است كه چهل و چهار بيت آن مذكور شد .\r\n","page_name":" 215 ","page_number":225},
  {"content":"\r\n\r\n- آه ! خداوندا ، با شمشير گلويش شكافتند ، جانم فدايش باد .\r\n- با اندوهى جانكاه به خيمهء زنان چشم دوخته از غيرت خون دل مىخورد .\r\n- آن هنگام كه سمندش با زين باژگون غرقه در خون جانب خيمه‌ها گرفت شيهه‌كشان .\r\n- پردگيان فرياد نوحه و زارى سر دادند ، مو پريشان و مويه‌كنان .\r\n- از خيمه بيرون شتافتند ، با آنكه جامهء تقوا و پارسايى به تن داشتند .\r\n- از سوز دل سيلى به صورت نواختند و با ناله و شيون برون تاختند .\r\n- آوايشان به ماتم و زارى در ميان دشمنان بلند بود ، چون ديوانگان .\r\n- چادر از سر فروگذارند و بيگانه و خويش از هم بازنشناختند .\r\n- و چون سر انور حسين را بر بالاى نى ديدند ، چون بدر تابان .\r\n- فرياد بىكسى برآوردند : اى قوم از چه رو اسير باشيم ؟ با آنكه جرمى نياورديم .\r\n- از چيست كه در ميان شما يك تن خاندان رسول را يار و ياور نيست ؟\r\n- بر اين سيهكاران خشم و نفرين خدا نثار باد و لعنتى پيوسته و هموار ، در همهء روزگار .\r\n- به آن كه بر دوستى آل احمدم ملامت كند ، بگو : پيوسته در آتش حسرت سرنگون باش .\r\n- در عوض تشويق و معذرت ، زبان به ملامت گشوده‌اى ، آن هم در محبت اين خاندان .\r\n- كه خداى كيهان ، على پدرشان را به روز خم پيشوا و رهبر ساخت بر جهانيان .\r\n- روزى كه دست بيعت سپردند همگان ، گويى نه ؟ از غدير خم پرس و جهاز شتران !\r\n- آن كه رسول خدا دانش اولين و آخرين را ويژهء او ساخت .\r\n- همان كه بر دوش پيامبر گام نهاد ، بهتر بگويم كه بر عرش خدا پا نهاد .\r\n- و خانهء كعبه را از لوث بتها پاك كرد و يك‌يك آنها را از بالا به زير افكند .\r\n- مىگفت : اگر مىخواستم ، دست بر اختران آسمان مىسودم ، وه چه بااقتدار بودم آن دم !\r\n- همان كه خورشيد مغرب براى او بازگشت ، سفيد و رخشان .\r\n- چون نماز پسين به وقت بگذاشت ، روان شد به سوى مغرب شتابان .\r\n- همان كه ساقى كوثر باشد ، نوشاند دوست را و محروم سازد دشمنان را .\r\n\r\n","description":"","footnote":"","page_name":" 216 ","page_number":226},
  {"content":"\r\n\r\n- فرماندار حشر كه دوزخيان را در دوزخ و بهشتيان را در بهشت جاى دهد جاودان .\r\n- خداى را فرشته‌اى است مقرب ، بر صورت على بر فراز كيهان .\r\n- فرشتگان كه شوق لقايش دارند ، به زيارت شتابند ، به‌به از زاير و ميزبان !\r\n- همان كه در « صرصر » « 1 » مرده‌اى را زنده ساخت ، از گورش برآمد لبيك‌گويان .\r\n- آن على كه پيامبر خدا ، مكرر در مكررش فرمود ، با بانگ بلند :\r\n- تويى رفيق من ، دمساز من ، وزير و خليفهء من ، وه چه وزير خردمندى !\r\n- تويى جايگزين من همچون هارون جايگزين موسى . از اين‌رو ، پشتيبان ديگر نخواهم .\r\n- همان كه در پهنهء ميدان عمرو عبدود را بر خاك هلاك افكند .\r\n- و در خيبر را با دليرى و جسارت از جاى بركند .\r\n- فاتحانه پرچم را بر دوش كشيد كه روز قبل به دست مردى زبون و ترسو نگون گشت .\r\n- آن كه به فرمان حق جفت فاطمه شد و ديدگانش با ميلاد شبر و شبير روشن گشت .\r\n- با شرافت اين خاندان توبهء آدم به درگاه حق پذيرفته شد و گناه او بخشوده آمد .\r\n- به يمن وجودشان آسمان برجا ماند ، و گرنه با ساكنانش فرومىريخت .\r\n- به همراه همين خاندان ، رسول حق به مباهله برخاست ، آيا در جهانيان شرافتى بدين پايه سترگ توان يافت ؟\r\n- در شأن اين خاندان آياتى از جانب مقتدر مهيمن نازل گشت كه بس فراوان و شايگان است .\r\n- در سوره‌هاى طس و حم و سورهء رحمن و آيات دگر كه دروغ و افترا نيست .\r\n- در اين آيه كه گويد : به صورت نطفه‌اش بيافريديم تا بيازماييم ، از اين‌رو شنوا و بيناست . « 2 »\r\n- لطيفه‌اى است كه اگر شناساى حق تأمل كند ، مقام ارجمندش دريابد .\r\n- اى دوست من ! اگر از سورهء هل أتى و تفسير آن باخبرى ، گوش فرا ده كه گويد :\r\n- نيكوكاران از جام شرابى سيراب شوند كه چاشنى آن كافور است .\r\n- ويژهء آنان ، قادر مهيمن چشمه‌اى برآورد كه به هنگام نوش ، در جوش و خروش است .\r\n\r\n\r\n","description":"","footnote":"\r\n( 1 ) . نزديك تيسفون . ( م )\r\n( 2 ) . اقتباس شده است از دهر 76 / 2 .\r\n","page_name":" 217 ","page_number":227},
  {"content":"\r\n\r\n- به نذرشان وفا كردند و خدايشان ستايش كرد ، با آن شرايط كيست كه به نذر خود بپايد .\r\n- آرى ، آنان از حساب و بازجويى رستاخيز بيمناكند ، روزى كه شرار شكنجه و عذابش در هوا پران است .\r\n- خدايشان از آسيب آن روز در پناه گرفت كه جز خرمى و نشاط نبينند .\r\n- به پاس صبر و شكيبايى در شدايد ، بوستان بهشت و جامه‌هاى حرير پاداش گرفتند .\r\n- تكيه زنند بر تختهاى زرين در سايهء انبوه درختان ، نه خورشيدى پيدا و نه سوز سرما .\r\n- جامهاى شراب گوارا به گردش درآيد ، شرابى كه از چشمهء قدرت پر شود .\r\n- در پيالهء نقره و ميناى بلور ، وه چه زيبا و خوش‌تراش !\r\n- جامى ديگر از سلسبيل با عطر زنجبيل كه كام را شيرين و معطر سازد و دل را شفا بخشد .\r\n- در عرصهء بهشت به هرسو بنگرى ، نعمتى پايدار بينى با سلطنتى برقرار .\r\n- جامه‌ها از تافتهء سبز كه پرتو آن دلرباست .\r\n- حلقه‌هاى نقرهء خام ، زيور دست و گردن و از همه والاتر ، شراب ناب كه خمار از سرها بزدايد . « 1 »\r\n- عبد العزيز جلودى « 2 » كه مردى راستگو و نيكوكار بود ، حديث كرد :\r\n- از راستگويان دگر همچون علائى كه ياد هردو گرامى باد .\r\n- تا برسد به ابن عباس كه گفت : جمعى در خدمت رسول خدا بوديم .\r\n- دخترش فاطمهء بتول گريان و نالان دررسيد . « 3 »\r\n- فرمودش : چيست اى دختركم كه گريانى و نالان ؟ در پاسخ آهسته گفت :\r\n\r\n\r\n","description":"","footnote":"\r\n( 1 ) . اين ابيات مأخوذ است از دهر 76 / 5 - 21 . ( و )\r\n( 2 ) . وى ابو احمد ، ابن يحيى بصرى ، يكى از مؤلفان اماميه و موثقان ثابت‌قدم است كه در فقه و حديث و تاريخ كتابهاى باارزشى تأليف كرده و در هفدهم ذيحجّهء سال 332 جهان را بدرود گفته است .\r\n( 3 ) . اين ابيات را ابن شهر آشوب در كتاب مناقب به نام عبدى ثبت كرده است و ما گمان برديم كه مراد ، سفيان بن مصعب عبدى است ؛ از اين‌رو ، در ضمن شرح حال او در الغدير ( متن عربى / چ 5 ) : 2 / 318 يادآور اين اشعار شديم ، بعد كه بر تمام قصيده دست يافتيم ، متوجه شديم كه منظور ، ابن حماد عبدى است .\r\n","page_name":" 218 ","page_number":228},
  {"content":"\r\n\r\n- زنان گردم جمع آمدند و هريك به زبانى سركوفت زدند :\r\n- پدرت ترا با على كابين بست ، شوهرى فقير و بىمال .\r\n- فرمود : فاطمه جان گوش فرا ده ! خداى را سپاس گزار كه نعمت سرشارى نصيبت كرد .\r\n- جز به فرمان خداى ، ترا با على جفت نكردم ، همان خداى كه تدبيرش نكوست .\r\n- خدا به جبريل فرمان داد و او با آواى بلند در آسمانها صلا در داد .\r\n- فرشتگان همه فراآمدند و در بيت المعمور گرد جبرئيل انبوه گشتند .\r\n- جبريل به‌پا خاست و حق ستايش و بزرگداشت حق به جاى گذاشت .\r\n- آنگاه ندا در داد : پروردگارا شاهد باش كه فاطمه را با على ، جوانمرد پاك‌گوهر ، جفت كردم .\r\n- خداى آسمانها فرمود : كابين اين فرخنده ازدواج را من مقرر سازم كه بالاترين كابين است .\r\n- يك پنجم سود ويژهء آب و خاك ؛ و مهر و داد آنان را بر همگان فرض و مسلم ساختم .\r\n- بدين هنگام درخت طوبى شادباش خود را بر حوريان نثار كرد ، مشك عنبر و عبير . « 1 »\r\n- روايت است از رسول خدا سخنى كه در ميان امت مشهور است .\r\n- فرمود : در آن اثنا كه بهشتيان در بوستانها مىخرامند ، پرتوى بتابد .\r\n- چنان پرتوى كه از درخشش آن چشمها خيره شود ، شگفت آورند و فرياد زنند .\r\n- مگر نه خداى عزت فرمود : آنجا نه خورشيد تابد و نه سوز سرما باشد ؟\r\n- هاتفى بهشتيان را پاسخ دهد : آرام گيريد ، شما از هرآفتى درامانيد .\r\n- سرور و سالارتان على با زهراى مرضيه سخنى گفت كه او را به وجد آورد .\r\n- اين درخشش و پرتو از شكرخند مبارك اوست . حق او را بشناسيد و يادش را گرامى داريد .\r\n- اى زادگان احمد ! به رستاخيز ، پشت و پناه من شماييد .\r\n- به خاطر شما و به فرمان شماست كه دوستان سعادت يابند و دشمنان شما در آتش سوزان جاى كنند .\r\n\r\n\r\n","description":"","footnote":"\r\n( 1 ) . شرح اين احاديث را در الغدير ( متن عربى / چ 5 ) : 2 / 318 ، ملاحظه فرماييد .\r\n","page_name":" 219 ","page_number":229},
  {"content":"\r\n\r\n- دوستى شما ذخيرهء فرداى ماست ، وه چه ذخيرهء بابركت و گرامى !\r\n- به اين قصيدهء چون درّ و گوهر گوش سپار كه همه جدّ است نه شوخى ، شايستهء سپاس نه سرزنش .\r\n- ابيات آن پرداختهء فكر و نتيجهء احساس على بن حماد است كه چنين با زيب و زيور است .\r\nبه نام ابن حماد شاعر ، در ضمن مجموعه‌هاى قديمى كه در نجف اشرف و كاظميه به دست آمد ، قصايد فراوانى ديده شد كه اينك فهرست آن را مىنگاريم و برخى از ابيات منتخب را عينا درج مىكنيم :\r\n1 - قصيده‌اى در 46 بيت و مطلع آن :\r\n يا يوم عاشورا أطلت بكائى * و تركتنى وقفا على البرحاء \r\n2 - قصيده‌اى در 37 بيت و تمام آن :\r\n- براى تهنيت عيد ، سراغ دگران گير ! آن كه پرچم عزا افراشته عيدش كدام است ؟\r\n- در اين سوك و ماتم از هرچه عيد است ، بيگانه‌ام ؛ مرا با سوز دلم واگذار و بگذر .\r\n- همگان سال نو را با شادى و سرور استقبال كنند ، عيد من با فرياد زارى شروع شود .\r\n- و چون جامهء نو درپوشند ، من جامهء اندوه و مصيبت به تن بيارايم .\r\n- دگران شراب ناب نوشند ، شراب من سرشكى باشد كه همراه خون از ديده روان است .\r\n- و چون از وجد و سرور ، شادى آغاز كنند ، من با شيون و زارى بر حسين ! ترانهء غم ساز كنم .\r\n- اگر بار غمى كه از مصيبت او بر دل نشسته ، تاروپود وجودم را بر باد دهد ، كم است .\r\n- آيا سزاوار تهنيت و مباركباد است ، آن كه سرورانش به دست دشمن نابود و هلاك شدند ؟\r\n- آه ، اى كربلا ! چه غبار غمى كه از تو ، بر دلهاى داغدار ننشست ؟\r\n- بعد از كشتهء كربلا كه به جور و سيهكارى شهيد شد ، باز هم از زندگى برخوردار باشم ؟\r\nچه بىحيايى ؟\r\n\r\n","description":"","footnote":"","page_name":" 220 ","page_number":230},
  {"content":"\r\n\r\n- چگونه شربت آبم گوارا شود ، با آنكه حسين ، با تشنگى جام بلا را سركشيد ؟\r\n- چگونه صبر و قرار گيرم كه پيكر شريفش عريان و بىردا در برابر چشم باشد ؟\r\n- چگونه سر شكم چون سيل روان نباشد كه محاسنش از خون خضاب گرفت ؟\r\n- پيكر او در بيابان « طف » پامال سم ستوران گشت و پيكر من بر بستر نرم آرميده ؟\r\n- پدرم فداى زينب باد كه چون كنيزانش ، از پردهء عزت به درآوردند و به اسيرى بردند .\r\n- و چون بر شهدا گذر كرد و پيكر برادر را عريان و پر خون بر خاك ديد .\r\n- شتابان به سويش دويد و شمر دشنامش داد و او آرام و لرزان گفت :\r\n- اى شمر ! بگذار تا توشه‌اى از ديدار برادرم برگيرم . اين آخرين آرزوى يك اسير است .\r\n- آيا جدمان رسول خدا را پاس نمىدارى كه اين گونه بىآزرم ، به ستيز من برخاسته‌اى ؟\r\n- و بعد رو به برادر گفت : اى برادر عزيزم ! از چه مرا در گرداب بلا ، يكه و تنها رها كردى ؟\r\n- در اين غم جانكاه استخوانم آب شد ، پيكرم رنجور گشت و توانم سستى گرفت .\r\n- اى برادر ! اميدم اين بود كه در مرگ و زندگى غمگسار من باشى ، اميدم نااميد گشت .\r\n- اگر مىپذيرفتند ، جان خود را فداى تو مىساختم ، گرچه ناقابل است .\r\n- اى برادر ! بعد از تو به كسى دل نبندم ، كور شوم كه ديگر روى جهانيان نبينم .\r\n- آه ! چه حسرتبار ، اين فاطمه دخترك تست كه جامهء اسيرى به تن دارد .\r\n- از سوز ماتم دستى بر سر و دستى دگر بر دل گرفته مىنالد .\r\n- مىنگرد كه پدر بزرگوارش در خون تپيده و ريگهاى تفتيدهء كربلا را در مشت مىفشارد .\r\n- از شدت ضعف ، توان در پاى نمانده كه سوى پدر خيزد ، ناچار با نالهء دردناك مىگويد :\r\n- پدرجان ! روز يتيمى و ناتوانى به چه كسى پناه برم ؟ درد اندوه و محنت مرا كه دوا خواهد كرد ؟\r\n- و چون ديد كه لبهاى پدر بىحركت و تنها چشم اندوهبارش به حسرت نگران است .\r\n- جانب عمه دويد و گفت : عمه جان ! خاك غم بر سرم باد كه يتيم شدم .\r\n- او كه هرگز جفاكار نبود ، پس چرا بر من جفا روا داشت و مرا تنها گذاشت .\r\n- اى خاندان احمد ! درود خدا بر شما باد ، تا روزگار باقى است و اختران جوزا پرتوافشان\r\n\r\n","description":"","footnote":"","page_name":" 221 ","page_number":231},
  {"content":"\r\n\r\nهستند .\r\n- شما از ميان خلق ، برگزيدهء خداييد ، البته پس از جدتان خاتم پيامبران .\r\n- شما اختران هدايتيد ، با پرتو شماست كه خلق جهان از حيرت و گمراهى برهند .\r\n- من ابن حمادم ، خودباختهء شما خاندان كه مهرتان ذخيرهء فرداى من است .\r\n- اميدم اينكه سرافكنده نمانم و به آرزوهاى خود كامياب باشم .\r\n3 - قصيده‌اى با 75 بيت و اين سرآغاز :\r\n شجاك نوى الأحبة كيف شاءا * بداء لا تصيب له دواءا \r\n4 - قصيده‌اى با 28 بيت و اين سرآغاز :\r\n أيفرح من له كبد يذوب * و قلب من صبابته كئيب ؟ \r\n5 - قصيده‌اى با 68 بيت و اين سرآغاز :\r\n و يك يا عين سحى دمعا سكوبا * و يك يا قلب كن حزينا كئيبا \r\n6 - قصيده‌اى با 74 بيت و اين سرآغاز :\r\n أتلعابا و قد لاح المشيب * و شيب الرأس منقصة و عيب \r\n7 - قصيده‌اى با 67 بيت و اين سرآغاز :\r\n دعوت الدمع فانسكب انسكابا * و ناديت السلوّ فما أجابا \r\nو در اين قصيده گويد :\r\n- اگر مهر خاندان رسول گناه است ، مرا از اين گناه چه باك است .\r\n- مهر ورزم و ثناى خود را نثار قدمشان سازم و نثار دشمنشان ناسزا و دشنام .\r\n- ثناى آنان را وسيلهء معاش خود نساختم ، بلكه خواستهء دل بود كه به جان كوشيدم .\r\n- على بن حمّاد با مدح و ستايش اين خاندان جز پاداش الهى را در نظر نخواهد گرفت .\r\n8 - قصيده‌اى با 26 بيت و اين مطلع :\r\n هل لجسمى من السقام طبيب ؟ * ام لعينى من الرقاد نصيب ؟ \r\n9 - قصيده‌اى با 30 بيت و اين مطلع :\r\n يا أهل بيت رسول اللّه إنكم * لأشرف الخلق جدّا غاب او آبا \r\n10 - قصيده‌اى با 60 بيت و اين مطلع :\r\n\r\n","description":"","footnote":"","page_name":" 222 ","page_number":232},
  {"content":"\r\n\r\n الدهر فيه طرائف و عجائب * تترى و فيه فوائد و مصائب \r\n11 - قصيده‌اى با 34 بيت و اين مطلع :\r\n أيا من لقلب دائم الحسرات ؟ * و من لجفون تسكب العبرات ؟ \r\nاين قصيده به سبك تائيهء دعبل است .\r\n12 - قصيده‌اى با 95 بيت و اين سرآغاز :\r\n بقاع فى البقيع مقدسات * و اكناف بطيبة طيبات \r\n13 - قصيده‌اى با 28 بيت و اين سرآغاز :\r\n دعنى أنوح و أسعد النّوّاحا * مثلى بكى يوم الحسين و ناحا \r\n14 - قصيده‌اى با 43 بيت و اين سرآغاز :\r\n أرى الصبر يفنى و الهموم تزيد * و جسمى يبلى و السقام جديد \r\n15 - قصيده‌اى با 86 بيت و اين سرآغاز :\r\n ما ضرّ عهد الصبى لو أنه عادا * يوما يزوّدنى من طيبة زادا \r\nشاعر در اين قصيده به استقبال سيد اسماعيل حميرى رفته است .\r\n16 - قصيده‌اى با 37 بيت و اين مطلع :\r\n أبك ما عشت بالدموع الغزار * لذرارى محمد المختار \r\n17 - قصيده‌اى با 29 بيت و اين مطلع :\r\n أ آمرتى بالصبر أسرفت فى امرى * أيؤمر مثلى لا أبا لك بالصبر ؟ \r\n18 - قصيده‌اى با 60 بيت و اين مطلع :\r\n سلامى على قبر تضمّن حيدرا * سلام مشوق ما يطيق التصبّرا \r\nو در آخر اين قصيده گويد :\r\n- من در دين خود راه افراط نپويم و در مهر « وصى » راه تقصير نگيرم .\r\n- با اين روش و آيين ، روز رستاخيز على بن حماد به ملاقات حق خواهد رفت .\r\n19 - قصيده‌اى با 28 بيت و اين سرآغاز :\r\n يا لائمى دع ملامى فى الهوى و ذر * فانّ حبّ علىّ قام فى عذرى \r\n20 - قصيده‌اى با 62 بيت و اين سرآغاز :\r\n\r\n","description":"","footnote":"","page_name":" 223 ","page_number":233},
  {"content":"\r\n\r\n دعى قلبه داعى الوعيد فاسمعا * وداع لبادى شيبه فتورّعا \r\n21 - قصيده‌اى با 77 بيت و اين سرآغاز :\r\n فرّقت يا بين شملا كان مجتمعا * أبعدت عنّى حبيبى و السرور معا \r\n22 - قصيده‌اى با 25 بيت و اين سرآغاز :\r\n خليلى عج بنا نطل الوقوفا * على من نوره شمل الطفوفا \r\n23 - قصيده‌اى با 52 بيت و اين سرآغاز :\r\n خواطر فكرى فى الحشاء تجول * و حزنى على آل النبىّ يطول \r\n24 - قصيده‌اى با 58 بيت و اين سرآغاز :\r\n أهجرت يا ذات الجمال دلالا ؟ * و جعلت جسمى للصدود خيالا ؟ \r\n25 - قصيده‌اى با 27 بيت و اين سرآغاز :\r\n ألا إنّ زين المرء فى عمره العقل * و نهج هدى ما فيه زحلوقة زلّ \r\n26 - قصيده‌اى با 21 بيت و اين سرآغاز :\r\n يا علىّ بن ابى طالب يابن المفضل * يا حجاب اللّه و الباب القديم الأزلى \r\n27 - قصيده‌اى با 51 بيت و اين سرآغاز :\r\n ناجتك أعلام الهداية فاعلم * و أقمت فيها بالطريق الأقوم\r\nفانظر به عين العقل فى عقبى الهوى * و أسأل عن الدارين ان لم تعلم \r\n28 - قصيده‌اى با 55 بيت و اين مطلع :\r\n النوم بعدكم علىّ حرام * من فارق الأحباب كيف ينام ؟ \r\nقصايد ديگرى هم در مجموعه‌هاى ادبى به على بن حماد عبدى نسبت يافته ، ولى سرودهء ابن حماد ديگرى است ، محمد نام كه قرنها بعد چشم به زندگى گشوده است ، از جمله قصيده‌اى با اين مطلع :\r\n لغير مصاب السبط دمعك ضايع * و لا أنت ذاسلو عن الحزن جازع \r\nشاعر ، در آخر اين قصيده ، خود را چنين معرفى كرده است :\r\n لعل ابن حمّاد محمد عبدكم * له فى غد خير البرية شافع \r\n- باشد كه اين بندهء شما محمد بن حماد را ، به رستاخيز ، بهترين جهانيان شافع آيد .\r\n\r\n","description":"","footnote":"","page_name":" 224 ","page_number":234},
  {"content":"\r\n\r\n\r\n19 ابو الفرج رازى\r\n- به روز غدير ، جلوهء حق بر تاريكى شبهات ، پرتو افكند و طلاى ناب از غش پاك شد .\r\n- خداى عرش ، نظام اجتماعى را تكميل فرمود ، چونان كه قرآن مجيد آن را بىپرده بيان كرد .\r\n- رسول خدا در اجتماع مسلمانان به‌پا خاست و بازوى على يكتا مرد جهان را برافراشت .\r\n- فرمود : هركه را من سالار و سرورم ، اينش سرور و سالار است ، وه چه افتخارى ! « 1 »\r\n\r\nشاعر را بشناسيم\r\nوى ابو الفرج ، محمد بن هندوى رازى است . خاندان هندو از خاندانهاى مشهور اماميه‌اند كه براى نشر علم و ادب به‌پا خاسته‌اند . در ميان اين خاندان جمعى با زيور فضل و دانش به افتخارات ويژه‌اى نايل آمده ، و در فن شعر و انشاء گامهاى وسيع و مثبتى برداشته‌اند كه در فرهنگ رجال با نام و نشان و شهرت علمى و ادبى فراوان ياد شده‌اند .\r\nاينان عبارتند از :\r\n\r\n\r\n","description":"","footnote":"\r\n( 1 ) . مناقب ابن شهر آشوب : 1 / 531 ؛ الصراط المستقيم ، بياضى .\r\n","page_name":" 225 ","page_number":235},
  {"content":"\r\n\r\n1 - ابو الفرج ، محمد بن هندو ، سردودمان اين بيت شريف كه ابن شهر آشوب در معالم العلماء او را از شعراى اهل بيت دانسته و در صف پرهيزگاران جاى داده است .\r\n2 - ابو الفرج ، حسين بن محمد بن هندو كه ثعالبى در كتاب خود به شرح حال او مىپردازد و بعد از اينكه وى را از اصحاب و دوستان صاحب بن عباد ، وزير معروف شمرده ، قسمتى از اشعار او را ياد مىنمايد و مىگويد : سروده‌هاى نمكين او فراوان است و مقام را گنجايش ذكر آن نيست ، جز اينكه چند بيت ، به عنوان نمونه ياد شود ، از جمله :\r\n- اگر قله‌هاى مجد و عظمت را برافراشته بينى ، وحشت مكن ، پيش رو كه گام‌به‌گام بدان نزديك شوى .\r\n- نيزهء بلند كه بينى سر به فلك سايد ، از خاك برخيزد و گره‌گره جانب آسمان گيرد .\r\nو هم اين سرودهء ديگر :\r\n- گويند : ديدگانت را چه آسيب رسيد ؟ از آنگاه كه به ديدار اين غزال چشم گشودى ، اشكبار است .\r\n- گفتم : تير نگاهم در آغوش رخسارش جاى گرفت ، از اين‌رو ، با سيلاب سرشك غسلش بايد داد . « 1 »\r\n3 - ابو الفرج ، على بن حسين بن محمد بن هندو كه شرح حال او در فرهنگهاى « 2 » رجال ادب ياد شده است و همگان دانش سرشار او را ستوده و به مهارت او در فن حكمت و فلسفه ، طب ، انشاى شعر ، و ادب اعتراف كرده‌اند . كتاب مفتاح الطب ، المقالة المشوقة فى المدخل الى علم الفلك ، الكلم الروحانية من الحكم اليونانية و الوساطة بين الزناة و اللاطة كه جنبهء هزل و شوخى دارد ، از تأليفات اوست . ضمنا ديوان شعرى هم از خود به يادگار نهاده و در سال 420 در جرجان بدرود حيات گفته است .\r\nو از سروده‌هاى ابو الفرج على در مضامين تازه و بديع ، اشعار زير است :\r\n\r\n\r\n","description":"","footnote":"\r\n( 1 ) . يتيمة الدهر : 3 / 362 .\r\n( 2 ) . طبقات الاطباء : 1 / 323 ؛ دمية القصر 113 ؛ فوات الوفيات : 2 / 45 ؛ معجم الادباء : 13 / 136 ؛ محبوب القلوب اشكورى ؛ نسمة السحر .\r\n","page_name":" 226 ","page_number":236},
  {"content":"\r\n\r\n( 1 )\r\n- سنگينى وقارم در برابر آهووشى از دست رفت كه چشم جهانيان به سويش دوخته است .\r\n- رخسار ماهش كعبهء زيباپرستان است ، ولى در سينه‌اش حجر الاسود جاى دارد .\r\n( 2 )\r\n- به آن ماهپاره بگوييد : ترا به اصلاح و فساد من چه كار است ؟\r\n- از لبانت توشه‌اى همراه مسافر دلباخته كن ، مسافر از زاد و توشه ناگزير است .\r\n( 3 )\r\n- گفتند : چند روزى به دگران پرداز و دل از دوستان بىوفا بردار ، چارهء دل همين است .\r\n- ولى اين دل به گنجايش مهر آنان ساخته شده ، مهر دگران را در آن راه نيست .\r\n( 4 )\r\n- به جان خودت سوگند كه به خاطر بدگويان و سخن‌چينان ، از نامه دريغ نكردم .\r\n- بلكه از فراقت سيل اشك بر دامنم ريزد و نامه را سياه كند ، نامهء سياه قابل ارسال نيست .\r\n( 5 )\r\n- مرد عائله‌مند را با افتخار و كمال چكار ؟ كسى جانب افتخارات پويد كه تنها و يكتاست .\r\n- نبينى خورشيد عالمتاب كه يكتاست ، اقطار كيهان درنوردد و بنات نعش از جاى نجنبد ؟\r\n\r\n","description":"","footnote":"","page_name":" 227 ","page_number":237},
  {"content":"\r\n\r\n( 6 )\r\n- آنجا كه خوار و بىمقدار شوى ، خيمه و خرگاه بيرون زن كه خوارى ، فرومايگى است .\r\n- اگر زيستن در خانمان مايهء شكست و نقصان است ، ترك گفتن آن با عزت و شرافت توأمان است ، نبينى كه چوب « صندل » در هندوستان با هيزم برابر است ؟\r\nخوانندهء گرامى فراموش نكند كه شرح حال ابو الفرج على بن هندو ، در كتاب عيون الانباء ، فوات الوفيات و محبوب القلوب به يتيمة الدهر حواله شده ، در حالى كه يتيمه از شرح حال او خالى است ، ولى شرح حال پدرش حسين بن محمد در يتيمه ياد شده است .\r\nبلى ، ثعالبى شرح حال ابو الفرج على را ياد كرده و او را با عبارت زير ستوده است :\r\nدر آداب و علوم دستى كامل و سهمى بسزا داشت و در فن بلاغت فايق و كاميار بود .\r\nيگانهء روزگار در شعر و احساس وزين ، نادرهء اهل فضل در صيد مضامين بكر و شيرين و پيشواى اهل ادب در نظم جواهر آبدار و لؤلؤ تابدار بود با پرداخت عبارات شيوا و دريافت هدفهاى و الا ، و اوست يادآور نقادان پرفن كه اينك شعر من است جادوى سخن . « 1 »\r\nمن در كتاب يتيمه ، فقط شمه‌اى از اشعار نخبهء او را ياد كردم « 2 » ، چون به تمام سروده‌هاى او دست نيافته بودم ، اينك در تتمة اليتيمة فصلى از چكامه‌هاى نغز و ساخته‌هاى نمكين پرمغز او را درج مىكنم كه در صفحات تاريخ ادب چون معجزهء رخشان از تمام ادب‌پروران سبق برده است .\r\nثعالبى ، بعد از اين ثنا و ستايش ، اوراقى چند از شعر آبدار ، و قسمتى از رسالهء هزليهء وساطت او را زيب و زيور كتابش ساخته است .\r\n4 - ابو الشرف ، فرزند ابو الفرج على بن حسين بن محمد بن هندو كه صاحب دمية القصر 113 ضمن شرح حال پدرش از او ياد مىكند .\r\nغديريه‌اى كه در صدر اين فصل نگاشته آمد ، گاهى در مجموعه‌هاى ادبى به نام ابو الفرج ، سلامة بن يحيى موصلى ثبت شده « 3 » و اين صحيح نيست ، زيرا دانشورى كه كتاب مناقب ابن شهر آشوب و نيز كتاب معالم العلماء او را وارسى كرده باشد ، قطع دارد\r\n\r\n\r\n","description":"","footnote":"\r\n( 1 ) . تتمة اليتيمة 134 - 143 .\r\n( 2 ) . يتيمة الدهر : 3 / 212 .\r\n( 3 ) . ر ك : همان : 1 / 82 .\r\n","page_name":" 228 ","page_number":238},
  {"content":"\r\n\r\nكه ابن شهر آشوب ، ابو الفرج موصلى را در هردو كتاب با نام كوچك و شاعر ما ابو الفرج را با كنايه ياد مىكند ، و خدا داناتر است .\r\n\r\n","description":"","footnote":"","page_name":" 229 ","page_number":239},
  {"content":"\r\n . \r\n","description":"","footnote":"","page_name":" 230 ","page_number":240},
  {"content":"\r\n\r\n\r\n20 جعفر بن حسين\r\n- بگوى آن را كه پاى از گليم بيرون نهاده و در سروده‌اش آثار تجاوز آشكار است .\r\n- از بيخردى ، دين خود را به گمراهى سرگشته فروخته و چشم طمع به حطام دنيوىاش دوخته است .\r\n- ترا چه رسد - اى ملعون ازل و ابد - كه در اسرار امامت سخن ساز كنى ؟\r\n- پنداشتى ، امامت ميراث رسول است ، نه حق گفتى و نه شايستهء تكريم شدى .\r\n- امامت و پيشوايى با نص رسول است براى آن‌كه قائم مقام اوست .\r\n- چونان كه در غدير خم در حق حيدر فرمود ، آنگاه كه او را به‌پا داشت :\r\n- هركه را من سالار و سرورم ، اين على سرور و سالار است . وه چه بليغ و رسا فرمود !\r\n- از صاحب خبرى پرس ، تا بدانى و سرانگشت ندامت به دندان گيرى .\r\n- اوست كه با شمشير بران در پهنهء پيكار ، غبار غم از چهره‌ها زدود .\r\n- در روز « بدر » كه سرورانت از ضرب بازويش به ستوه آمدند .\r\n- پدرشان ( عباس ) در بند اسارت ، با ناله و فغان خواب از چشم پيامبر ربود .\r\n- در آيين ما ، پيشوا و سالار ، آن كسى است كه رسولش آشكارا نام برد و اركان امامتش را استوار كند .\r\n- در ميدانهاى نبرد كه آتش جنگ فروزان شود ، شعله‌هاى آن را خاموش سازد .\r\n\r\n","description":"","footnote":"","page_name":" 231 ","page_number":241},
  {"content":"\r\n\r\n- اوست قلعه‌گشاى خيبر بعد از آنكه دگران با فرار ، راه سلامت جستند .\r\n- به خدا سوگند ، اگر جهانيان را با او قياس گيرند ، با سر ناخنش برابر نيايند .\r\nقاضى ابو المكارم ، محمد بن عبد الملك بن احمد بن هبة اللّه بن ابى جرادهء حلبى ( م 565 ) در شرح قصيدهء ميميهء ابو فراس كه به نام « شافيه » شهرت يافته ، از مروان بن ابى حفصهء شاعر نقل مىكند كه در حضور متوكل قطعه شعرى خواندم كه در آن به رافضيها تاخته‌ام ، متوكل به عنوان صله ، فرماندارى بحرين و يمامه را به من عطا كرد و در حضور همگان چهار خلعت بر تنم بياراست . قطعه شعر اين است :\r\n- جانشينى رسول به ميراث ، شماراست . با دادگرى شما سيهكارى از ميان برخاست .\r\n- دخترزادگان رسول ، چشم طمع به ميراث او دوخته‌اند و كمترين بهره‌اى ندارند .\r\n- داماد كه ارث نبرد و دختر را جانشينى نسزد .\r\n- آنان كه ميراث شما را به خود بستند ، جز پشيمانى طرفى نبستند .\r\n- حق وراثت به حقدار رسيد ، ديگر سرزنش‌كردن براى چيست ؟\r\n- اگر حق جانشينى و خلافت دخت رسول را بود ، هنگامهء قيامت به پا بود .\r\n- ميراث او جز بهرهء شما نيست ، نه به خدا سوگند ، كرامتى هم نيست .\r\n- اينك منم كه با اين چكامه‌ام ، ميان دوست و دشمن نمايانم .\r\nمردى كه او را جعفر بن حسين خوانند ، بر ابن ابى حفصه تاخته و با اين شعر : « قل للذى بفجوره » « 1 » . . . سخن در دهان او شكسته است . « 2 »\r\nبه گمان اينكه شاعر ما از فرزندان ابو عبد اللّه حسين بن حجاج بغدادى باشد يا از معاصران او ، در شمار غديريه‌سرايان قرن چهارمش ياد كرديم و بيش از اين از شرح حال شاعر اطلاعى بدست نياورديم .\r\nالبته ، غير از آنچه ذكر شد ، غديريه‌هاى فراوانى از سروده‌هاى قرن چهارم به دست آورديم ، ولى چون به شرح حال سرايندگان آنها واقف نشديم ، از ايراد آنها صرف‌نظر نموديم .\r\n\r\n\r\n","description":"","footnote":"\r\n( 1 ) . مراد غديريهء اوست كه از نظر گذشت . ( و )\r\n( 2 ) . ر ك : اعيان الشيعة : 18 / 446 .\r\n","page_name":" 232 ","page_number":242},
  {"content":"\r\n\r\n\r\nغديريه‌سرايان سدهء پنجم هجرى\r\n\r\n","description":"","footnote":"","page_name":" 233 ","page_number":243},
  {"content":"\r\n . \r\n","description":"","footnote":"","page_name":" 234 ","page_number":244},
  {"content":"\r\n\r\n\r\n1 ابو النجيب طاهر ( م 401 )\r\n- آن‌كه در برابر حق تسليم است ، روز غديرش عيد است ، اما مجرم تبهكار در عناد و انكار است .\r\n- اى منكران روز غدير و آنچه رسول مختار در غدير خم اعلان كرد ! مرگ بر شما باد !\r\n- خداى تعالى كه شوكتش بلند باد ، آيتى فرستاد : امروز آيين شما را به كمال رساندم .\r\n- و نعمت هدايت را بر شما تمام فرمودم . « 1 » آرى ، نصب امام ، از نعمت‌بخشى خداست بر مردم . « 2 »\r\n\r\nشاعر را بشناسيم\r\nابو نجيب ، شداد بن ابراهيم بن حسن جزرى ، ملقب به طاهر از شعراى اهل بيت است كه در رشته‌هاى مختلف شعر به نظم گهر پرداخته و بر شاخسار سخن سرود شادى ساز كرده است ، با احساسى رقيق و عباراتى رشيق و مضامين ژرف و عميق . اشعار آبدارش در ديوانى گرد آمده است .\r\nابن شهر آشوب در معالم العلماء گويد : وى از شعراى باشهامت اهل بيت است كه\r\n\r\n\r\n","description":"","footnote":"\r\n( 1 ) . مائدة 5 / 3 .\r\n( 2 ) . مناقب ابن شهر آشوب : 1 / 528 .\r\n","page_name":" 235 ","page_number":245},
  {"content":"\r\n\r\nبىپروا از فتنهء دشمنان ، نداى ولايت درداده و به ستايش اين خاندان زبان گشاده است .\r\nياقوت حموى گويد : او از شعراى عضد الدوله فرزند بويه است و مهلبى را هم ثنا گفته . شعرش دقيق و اسلوبش لطيف بوده و در سال 401 درگذشته است . ابيات زير از جمله اشعار اوست :\r\n( 1 )\r\n- اگر آدميزاده از امكانات خود خشنود نباشد و كار نيكى به فرجام نياورد .\r\n- او را واگذار كه رسم تدبير نداند ، يك روز خندان است و در برابر سالى گريان .\r\n( 2 )\r\n- اى گروه صوفيان ، اى شريرترين گروهها كيشى پديد آورديد ناستوده و پليد .\r\n- آيا خداوند عزت در قرآن فرمود كه چون چارپايان بخوريد و رقص‌كنان جفتك بيندازيد ؟\r\n( 3 )\r\n- به دل گفتم : از چه آشفته‌اى بگو ، گفت : خباز پسرى تاروپودم دريد .\r\n- جادوى چشمانش جان مرا خسته است ، دلش بجوييد تا قلب مرا شفا بخشد يا واگذاريد كه با درد خود بميرم .\r\n( 4 )\r\n- سرزمين خدا وسيع است و نعمت دنيا فراوان .\r\n- به آنها كه تن به خوارى داده و بر خاك راه نشسته‌اند بگو : سبكبال بار سفر بنديد .\r\n\r\n","description":"","footnote":"","page_name":" 236 ","page_number":246},
  {"content":"\r\n\r\n( 5 )\r\n- رأى مرا بر هم زديد ، از آن روز كه از ديده‌ام پنهان شديد ، روى خوش نديدم تا بازگشتيد .\r\n- شما را با شور و شيدايى من كارى نباشد ؛ به هرچشمى بنگرم ، ممكن نيست بهتر از شما بيابم با نگاه مهرآميز و يا با نفرت و خشم . « 1 »\r\nو نيز گويد : ابو نجيب شاعر گفت : من بيشتر اوقات ، در ملازمت وزير ابو محمد مهلبى ( م 352 ) بودم ، روزى جامه‌هاى خود را شسته و بر روى بند نهاده بودم تا خشك شود ، وزير ، چاكرى در پى من فرستاد و من عذر آوردم ، اما عذر مرا نپذيرفت و با اصرار مرا به حضور خواند ، به دو نوشتم :\r\n- چاكرت در زير بند عريان است ، گويا خدا نكرده شيطان است .\r\n- جامه‌هايى مىشويد كه چرك و فرسودگى با آنها درآميخته و به هيچ وجهى جدا نمىشود .\r\n- جامه‌هايى كه از دين و آيينم فرسوده‌تر است ، اگر مرا دينى باشد ، آنچنانكه مردم را چند دين است .\r\n- اين حال و روزگار من بود ، قبل از اينكه احسانت دست مرا بگيرد .\r\n- هركه مرا بيند ، روى گرداند و گويد : البته ، هرسخنى را دلايلى در ميان است :\r\n- اين مرد كه تاروپودى از بافتهء عنكبوت بر تن دارد ، آدميزاد است ؟\r\nوزير ، برايم جبه‌اى فرستاد با يك عمامه و شلوار به اضافه 500 درهم سيم . « 2 »\r\nكتبى به شرح حال او پرداخته ، گويد : او شاعرى است كه ابو محمد مهلبى ، وزير معز الدوله را ثنا گفته و هم عضد الدوله را ، و وفاتش در حدود سال 400 هجرى است « 3 » ، آنگاه شمه‌اى از ابيات او را نقل كرده است .\r\nهمو ضمن ترجمهء وزير مهلبى ، داستان رختشويى مزبور را كه ما از معجم الادباء آورديم ، بازگو نموده است . « 4 »\r\n\r\n\r\n","description":"","footnote":"\r\n( 1 ) . معجم الادباء : 4 / 261 .\r\n( 2 ) . همان : 3 / 194 .\r\n( 3 ) . فوات الوفيات 167 .\r\n( 4 ) . همان 132 .\r\n","page_name":" 237 ","page_number":247},
  {"content":"\r\n\r\nترجمهء حال شاعر ، در دائرة المعارف بستانى : 2 / 360 نيز مذكور است .\r\nمصادر سه‌گانه‌اى كه ياد شد ، متفقا ابو نجيب را كنيهء شداد بن ابراهيم دانسته‌اند كه با لقب طاهر معروف بوده است . در اين صورت ، تنها پاى يك تن در ميان است ، نه دو تن ، چنان كه سرورمان امين يك بار شاعر نامبرده را با نام كوچك شداد ياد كرده ، گويد : در حدود سال 400 فوت كرده است « 1 » و دگر بارش با نام بزرگش ابو نجيب طاهر جزرى ذكر كرده ، گويد : عصر زندگى او ناشناخته است . « 2 »\r\nباخزرى اين شعر را از شاعر نامبرده ياد مىكند :\r\n- بنگر به ابن شبل كه در عشقبازى چسان كامياب است ، پيوسته قلب دگران به دو مشتاق است .\r\n- اينك دلهاى زنان سرخوش رويش كه به ديگران نپردازند ؛ ديروز ، چشم مردان شيفتهء رخسارش ، گويا از زنان بيزارند .\r\n- بىريش بود و مردان دلباخته‌اش بودند ، و ريش برآورد و زنان عاشق شيدايش شدند ؛ اللّه اكبر از اين‌رونق بازارش ! « 3 »\r\nثعالبى هم به ياد او پرداخته و از قصيده‌اى كه در ستايش سيف الدوله على بن عبد اللّه ( م 356 ) سروده ، اين سه بيت را برگزيده است :\r\n- نيازى داشتم ، گفتند : چاره‌اش آگاه‌كردن عمر است ، بعد از آن راحت بخواب . گفتم على خود از حال من است .\r\n- دو على دارم كه در دنيا و آخرت حاجت من به دست آنها رواست .\r\n- على بن عبد اللّه گل بوستان من ، و على امير المؤمنين سرور و سالار من . « 4 »\r\nاين شعر نيز از اوست :\r\n- به آسمان ننگرى كه سيلاب اشكش روان گشته ، در حالى كه نيشخند رعد و برق با او در مزاح است ؟\r\n- كمان رنگينش از دور پيداست ، و پندارى بر لب بام است .\r\n\r\n\r\n","description":"","footnote":"\r\n( 1 ) . اعيان الشيعة : 1 / 389 .\r\n( 2 ) . همان : 1 / 411 .\r\n( 3 ) . دمية القصر 50 .\r\n( 4 ) . تتميم يتيمة الدهر : 1 / 46 .\r\n","page_name":" 238 ","page_number":248},
  {"content":"\r\n\r\n- گويا طاقى است از عقيق سرخ و طاق دگر از فيروزهء نيلگون و در وسط ، طاقى از زر ناب است .\r\nابن خلكان هم قسمتى از شعر او را به نقل از دمية القصر آورده و احساس او را ستوده است . « 1 »\r\n\r\n\r\n","description":"","footnote":"\r\n( 1 ) . ر ك : وفيات الاعيان : 2 / 236 .\r\n","page_name":" 239 ","page_number":249},
  {"content":"\r\n . \r\n","description":"","footnote":"","page_name":" 240 ","page_number":250},
  {"content":"\r\n\r\n\r\n2 شريف رضى ( 359 - 406 )\r\n- زبان ترجمان دل است و مژدهء شادى از قيافهء پيك پيداست .\r\n- اينك دلها از اضطراب و وحشت آرميد .\r\n- تاريكى از افق ناپديد شد و صبح اميد دميد .\r\nتا آنجا كه گويد :\r\n- بهجت و سرور از ما بريد و تنها روز غديرش سر آشتى بود .\r\n- روزى پرافتخار كه وصى رسولش حلقه بر در كوفت و امير مؤمنان گشت .\r\n- از اين‌رو ، دل خنك دار و عشق عاريتى را به معشوق بازگردان .\r\n- ريشهء غم و اندوه بركن و نهال شادى و اميد بنشان .\r\n- آن ديگرانند كه اندوه دل را با جرعهء شراب چاره سازند .\r\n- و چون در جستجوى نعمت شوى ، از فضل بيكران به نصيبى جز فراوان قانع مباش .\r\n- مبادا كه چشم طمع فرودوزى و از آب دريا به كفى قناعت ورزى .\r\n- اينك هنگام آن است كه دست تمنا فراز باشد و آرزوها دور و دراز .\r\n- با دو دست كرم ، جود و بخشش كن ؛ نه كم ، بلكه بسيار .\r\n- مگذار كه دست الحاح و طلب كشيده دارند ، با آنكه نعمتت سرشار است و بختت كامكار .\r\n\r\n","description":"","footnote":"","page_name":" 241 ","page_number":251},
  {"content":"\r\n\r\n- سپاس و ثنايت بر زبان است و داغ مهرت بر دل آشكار .\r\n- نك ستايشنامهء بكر و نو ، همچون درخش بوستان خرم و دلپذير ، از سراينده‌اش خوشدل و شادان است ، چون شادى نيزار از آب غدير . « 1 »\r\n\r\nشاعر را بشناسيم\r\nاو شريف رضى ، ذو الحسبين ، ابو الحسن ، محمد ، پسر ابو احمد ، حسين ، پسر موسى ، پسر محمد ، پسر موسى ، پسر ابراهيم ، فرزند امام ابو ابراهيم ، موسى كاظم عليه السّلام است .\r\nمادرش فاطمه خاتون ، دختر حسين بن ابى محمد ، حسن اطروش ، فرزند على ، پسر حسن ، پسر على ، پسر عمر ، پسر على بن ابى طالب عليه السّلام است .\r\nپدرش ابو احمد در عهد خلافت عباسى و دولت آل بويه ، صاحب منزلتى بزرگ و و الا بود و ابو نصر ، بهاء الدين او را با لقب طاهر اوحد امتياز بخشيد . پنج نوبت سرپرستى و نقابت آل ابى طالب را به عهده گرفت و در حال نقابت ، رخت به صحرا كشيد و ديده از جهان فروبست .\r\nو اگر عزت و اقتدارش نبود ، عضد الدوله ناچار نمىشد كه او را موقع بازداشت به شهر فارس در دژى محكم و استوار نگه دارد . ابو احمد همواره در آن دژ بود تا عضد الدوله درگذشت و فرزندش شرف الدوله او را آزاد نمود و هنگامى كه راهى بغداد شد ، به مصاحبت خود برگزيد .\r\nدر خدمات دينى و اجتماعى گامهاى مؤثرى برداشت و تلاش و كوششى چشمگير داشت ، با سابقه‌اى ممتد و قدمى استوار .\r\nدر سال 304 تولد يافت و در شب شنبه بيست و پنجم جمادى الاول سال 400 دار فانى را وداع گفت « 2 » و چكامه‌سرايان در سوگ و ماتمش قصيده‌ها سرودند ، از جمله دو فرزندش سيد مرتضى و شريف رضى و نيز مهيار ديلمى و ابو العلاى معرى با\r\n\r\n\r\n","description":"","footnote":"\r\n( 1 ) . تمام قصيده در ديوان الشريف الرضى : 1 / 327 ثبت شده است . او با اين قصيده ، پدرش را در روز عيد غدير ثنا گفته و ضمن آن از بازگشت املاكش به دو در سال 396 ياد كرده است .\r\n( 2 ) . صحاح الاخبار 60 ؛ الدرجات الرفيعة .\r\n","page_name":" 242 ","page_number":252},
  {"content":"\r\n\r\nقصيده‌اى كه در سقط الزند ثبت آمده است .\r\nاما سرورمان شريف رضى ، از افتخارات خاندان عترت است و پيشوايى در علم حديث و ادب و چهرهء درخشانى از چهره‌هاى آيين و مذهب ؛ در آنچه از تبار والاگهرش به ارث برده ، مقام اول را حائز گشته است : از علم سرشار ، سرشت تابان ، انديشهء روشن ، مناعت طبع ، شيوهء و الا و خاندان پاك . آرى ، او نبوىنسب بود و علوىشرف كه عظمت را از فاطمهء زهرا عليها السّلام به ارث داشت و سيادت را از امام كاظم ، با فضايلى چون سيل خروشان و افتخاراتى چون موج از پس موج بيكران .\r\nهرچند دبير خوش‌بيان در ثنا و ستايش او داد سخن دهد ، كمالاتش را بيان نتواند كرد و به ژرفاى معالى و مكارمش نخواهد رسيد و ناگزير در وصف روح تابناكش خسته و عاجز خواهد ماند ، چه شأن والاى او بسى فراتر از آن مدايح و مناقبى است كه در فرهنگهاى رجال آمده است ، منابعى چون :\r\n1 - فهرست ، نجاشى 283 .\r\n2 - الانساب ، مجدى .\r\n3 - الكامل فى التاريخ ، ابن اثير : 9 / 89 .\r\n4 - دمية القصر 73 .\r\n5 - المنتظم ، ابن جوزى : 7 / 279 .\r\n6 - صحاح الاخبار 61 .\r\n7 - عمدة الطالب 183 .\r\n8 - تاريخ ابن كثير : 12 / 3 .\r\n9 - شذرات الذهب : 3 / 182 .\r\n10 - غاية الاختصار .\r\n11 - مجالس المؤمنين 210 .\r\n12 - نسمة السحر ، يمنى .\r\n13 - رياض الجنّة ، زنوزى .\r\n14 - ملخّص المقال .\r\n15 - الاجازة ، سماهيجى .\r\n16 - منهج المقال 293 .\r\n17 - سمير الحاضر ، شيخ على .\r\n18 - اليتيمة ، عاملى 18 .\r\n19 - الاعلام ، زركلى : 3 / 889 .\r\n20 - دائرة المعارف ، فريد وجدى : 4 / 251 .\r\n21 - مجلة الهدى العراقية : سال اول ، شمارهء سوم 106 .\r\n22 - معجم المطبوعات .\r\n23 - يتيمة الدهر : 3 / 116 .\r\n24 - تاريخ بغداد : 3 / 246 .\r\n25 - معالم العلماء 138 .\r\n26 - تاريخ ابن خلكان : 2 / 106 .\r\n27 - خلاصة الاقوال ، علامه حلّى 81 .\r\n\r\n","description":"","footnote":"","page_name":" 243 ","page_number":253},
  {"content":"\r\n\r\n28 - الانساب ، ابو نصر بخارى .\r\n29 - تحفة الازهار ، ابن شدقم .\r\n30 - مرآة الجنان : 3 / 18 .\r\n31 - شرح ابن ابى الحديد : 1 / 10 .\r\n32 - الدرجات الرفيعة ، سيد عليخان مدنى .\r\n33 - جامع الاقوال .\r\n34 - لسان الميزان : 4 / 223 .\r\n35 - الروضة البهية ، سيد عليخان مدنى .\r\n36 - رجال ابن ابى جامع .\r\n37 - الاتقان 121 .\r\n38 - تأسيس الشيعة 107 .\r\n39 - تنقيح المقال 107 .\r\n40 - تاريخ آداب اللغة العربية « 1 » : 2 / 257 .\r\n41 - دائرة المعارف ، بستانى : 10 / 458 .\r\nاز اين گذشته ، تحليل مقام و شخصيت شريف رضى را در تأليفات ذيل ملاحظه مىكنيد :\r\n1 - نوشتهء علامه شيخ عبد الحسين حلّى نجفى كه به عنوان مقدّمه‌اى در صد و دوازده صفحه همراه جزء پنجم از تفسير او به طبع رسيده است .\r\n2 - گلزار ادبى به نام عبقرية الرضى كه نويسندهء شهير ، زكى مبارك آن را در دو جلد بزرگ ترتيب داده و به طبع رسانيده است .\r\n3 - نوشتهء علامه شيخ محمد رضا ، فرزند استادمان شيخ هادى كاشف الغطاء .\r\n4 - نويسندهء معاصر ، سيد على اكبر برقعى قمى ، در كتابى به نام كاخ دلاويز شرح حال شريف رضى را منفردا مورد بحث و تحقيق قرار داده است .\r\nسيد برقعى ، مردى بود نيك‌روش ، پاك‌دامن و از پيشتازان ميدان فضل و ادب ، ولى در اين سالهاى اخير ، به جانبدارى از حزبى پست و گمراه برخاست و پناه بر خدا ، چنان به سر درآمد كه از مقام و موقعيت علمى به درهء بدنامى سقوط كرد . خداوند ما را از هرگونه لغزش محفوظ و از هراشتباهى در امان بدارد ، و از بدفرجامى در پناه گيرد .\r\n5 - نوشتهء دكتر محفوظ در دويست و پنجاه صفحه ، به نام الشريف الرضى كه در مطبعهء ريحانى بيروت به چاپ رسيده است .\r\n6 - نوشتهء فرزندم ، محمد هادى امينى كه كتابى مستقل است .\r\nضمنا يكى از جوانان فرومايهء مصر كه چون طفل ، ناخوانده بر خوان علم و ادب\r\n\r\n\r\n","description":"","footnote":"\r\n( 1 ) . جرجى زيدان دربارهء نهج البلاغة و محيط پرورش مؤلف آن و تاريخ وفاتش مرتكب اشتباه شده است .\r\n","page_name":" 244 ","page_number":254},
  {"content":"\r\n\r\nنشسته ، « 1 » درصدد تحليل مقام علمى و شخصيت ممتاز شريف رضى برآمده ، در مطاوى گفتارش از سرشت ناپاك خود پرده برداشته و در واقع جان خود را هدف تير ملامت و عار و ننگ ابد ساخته است .\r\nدر آن ميان كه قلم بر دست گرفته و نابخردانه مىخواهد مجد و عظمت شريف رضى را خاطرنشان سازد ، هرزه درآيى آغاز كرده و اجداد پاك و والاتبار او را به بدى ياد نموده است و آنچه در سينهء پركينهء خود از دشمنى و عداوت خاندان رسول اقدس پنهان داشته با خرده‌گيرى و ناسزاگويى به سرور و سالارشان سيد اوصيا ، امير المؤمنين على بن ابى طالب برملا كرده است .\r\nآرى ، اينجاست كه كوته‌فكرى خود را آشكار كرده ، رأى سخيف و عنصر پليد خود را نشان مىدهد ، و با دست خود گور خود را مىكند .\r\nفرض بفرماييد كه اين مرد از كينه‌وران و حسدپيشگان بر آل رسول است ، ولى مىبينيم كه هيچ‌كس ، از نعره‌هاى وحشيانهء او در امان نمانده است ، حتى پيشوايان مذهبش را هم به محاكمه مىكشد و با زبان تند و گزنده ، فحش و ناسزا نثار آنان مىكند .\r\nمن نمىخواهم كه سخنان او را جمله به جمله مورد بحث و انتقاد قرار دهم . گفتار ياوه‌اش بىارزش‌تر از اين است كه در مقام جواب برآيم و گوينده‌اش فرومايه‌تر از آنكه نامش در كتب ياد شود ، ولى تأسف من بر حوزهء مصر است كه نام و آوازه‌اش به وسيلهء سفلگان آلوده شود ، تأسف من بر جامعهء مصر است كه دامن فضل خود را از لوث اين آلودگيها پاك نمىسازد و تأسف من بر مراكز چاپ و انتشار آن ديار است كه اين گونه ترهات رسواكننده را منتشر مىسازد .\r\n\r\nاساتيد و مشايخ او\r\n1 - ابو سعيد ، حسن بن عبد اللّه بن مرزبان نحوى ، معروف به سيرافى ( م 368 ) . در كودكى ، قبل از آنكه ده ساله شود ، علم نحو را از او تعليم گرفته است . اين را ابن خلكان و يافعى و صاحب الدرجات الرفيعة به نقل از ابو الفتح ابن جنى استاد شريف رضى آورده‌اند .\r\n\r\n\r\n","description":"","footnote":"\r\n( 1 ) . نامش محمد سيد گيلانى است و كتابش به نام شريف رضى در 159 صفحه چاپ شده است .\r\n","page_name":" 245 ","page_number":255},
  {"content":"\r\n\r\n2 - ابو على ، حسن بن احمد فارسى نحوى ( م 377 ) . اجازه هم از او دريافت نموده و در كتاب المجازات النبوية از او روايت مىكند .\r\n3 - ابو عبد اللّه ، محمد بن عمران مرزبانى ( م 384 يا 378 ) .\r\n4 - ابو محمد ، استاد اقدم ، هارون بن موسى تلعكبرى ( م 385 ) .\r\n5 - ابو الفتح ، عثمان بن جنى موصلى ( م 392 ) كه در كتاب المجازات النبوية فراوان از او نقل مىكند .\r\n6 - ابو يحيى ، عبد الرحيم بن محمد ، معروف به ابن نباته صاحب خطبه‌هاى مشهور ( م 394 ) .\r\n7 - استاد بزرگ ، شيخ مفيد ، ابو عبد اللّه ابن المعلم ، محمد بن نعمان ( م 413 ) . او و برادرش سيد مرتضى علم الهدى از او علم حديث فراگرفته‌اند .\r\nصاحب الدرجات الرفيعة گويد : شيخ مفيد ، فاطمهء زهرا دختر رسول را در خواب ديد كه در مسجد كرخ بغداد بر او وارد شد و دو كودكش حسن و حسين همراه او بودند . هر دو را به او سپرده ، گفت : به آنها فقه بياموز . با شگفتى از خواب بيدار شد . نيمروز فردا ، فاطمه دختر الناصر در حالى كه كنيزان دور او را گرفته بودند و دو كودكش على مرتضى و محمد رضى پيشاپيش او حركت مىكردند ، وارد مسجد شد و شيخ مفيد برخاست و بر آن خاتون سلام گفت و او فرمود : اى شيخ ! اين دو فرزند من هستند ، خدمت تو آوردم كه به آنان فقه بياموزى .\r\nشيخ مفيد به گريه اندر شد و داستان خواب دوشين را براى آن خاتون بيان كرد و بعد به تعليم و تربيت آن دو پرداخت و خداوند با لطف و عنايت ، ابواب علم و دانش را بر آن دو گشاده داشت تا آنجا كه شهرت و آوازهء آنان در آفاق گيتى پيچيد ، شهرتى كه تا جهان پايدار است ، برقرار است . اين قصه را ، ابن ابى الحديد هم در شرح نهج البلاغة : 1 / 13 نقل نموده است .\r\n8 - ابو الحسن ، على بن عيسى ربعى نحوى بغدادى ( م 420 ) ، چنان كه در المجازات النبوية : 250 آمده است . شريف رضى در تفسير آيهء كريمهء  رَبِّ إِنِّي وَضَعْتُها أُنْثى وَ اللَّهُ \r\n\r\n","description":"","footnote":"","page_name":" 246 ","page_number":256},
  {"content":"\r\n\r\n أَعْلَمُ بِما وَضَعَتْ  « 1 » مىگويد : استادمان ابو الحسن على بن عيسى نحوى ، شاگرد ويژهء ابو على فارسى مىفرمود : و من علم نحو را ابتدا بر او قرائت كردم ، پيش از آنكه بر استاد ديگرم ابو الفتح عثمان بن جنى قرائت كنم . كتاب مختصر ابن جرمى و قسمتى از كتاب ايضاح ابو على فارسى را هم بر او خواندم ، با مقدمه‌اى كه خودش به عنوان مدخل و درس آمادگى علم نحو به من ديكته و املا مىنمود و نيز كتاب عروض ابو اسحاق زجاج ، و قوافى ابو الحسن اخفش را نزد او تعليم گرفتم .\r\n9 - قاضى عبد الجبار ، ابو الحسن بن احمد شافعى معتزلى . چنان كه در المجازات النبوية آمده ، نزد او هم قرائت اخبار و حديث داشته است .\r\n10 - ابو بكر ، محمد بن موسى خوارزمى كه نزد او فقه تعليم گرفته است . « 2 »\r\n11 - ابو حفص ، عمر بن ابراهيم بن احمد كنانى كه از او حديث روايت كرده است . « 3 »\r\n12 - ابو القاسم ، عيسى بن على بن عيسى بن داود بن جراح كه استاد حديث او بوده است . « 4 »\r\n13 - ابو محمد ، عبد اللّه بن محمد اسدى اكفانى .\r\n14 - ابو اسحاق ، ابراهيم بن احمد بن محمد طبرى ، فقيه مالكى . در اوايل جوانى نزد او تعليم يافته ، چنان كه در منتظم ابن جوزى و غير آن آمده است .\r\n\r\nشاگردان و راويان\r\nجمعى از نام‌آوران شيعه و پرچمداران مذهب عامه از او روايت كرده‌اند ، از جمله :\r\n1 - شيخ الطائفه ابو جعفر ، محمد بن حسن طوسى ( م 460 ) .\r\n2 - شيخ جعفر بن محمد دوريستى .\r\n3 - شيخ ابو عبد اللّه ، محمد بن على حلوانى ، چنان كه در اجازات آمده است .\r\n4 - قاضى ابو المعالى ، احمد بن على بن قدامه ( م 486 ) ، چنان كه در اجازات بزرگان مذهب آمده است .\r\n\r\n\r\n","description":"","footnote":"\r\n( 1 ) . آل عمران 3 / 36 .\r\n( 2 ) . المجازات النبوية 92 .\r\n( 3 ) . همان 155 .\r\n( 4 ) . همان 153 .\r\n","page_name":" 247 ","page_number":257},
  {"content":"\r\n\r\n5 - ابو زيد ، سيد عبد اللّه بن على كيابكى ابن عبد اللّه حسينى جرجانى ، چنان كه در اجازهء شهيد دوم به پدر شيخ بهائى جبل عاملى آمده است و نيز در اجازهء سرورمان مجلسى اول به فرزندش علامهء مجلسى دوم .\r\n6 - ابو بكر ، احمد بن حسين بن احمد نيشابورى خزاعى ، از شاگردان مبرز شريف رضى و برادرش علم الهدى مرتضى است ، چنان كه در مقابيس علامه حجت شوشترى آمده است .\r\n7 - ابو منصور ، محمد بن ابى نصر محمد بن احمد بن حسين بن عبد العزيز عكبرى معدل ، چنان كه در قصص الانبياء راوندى آمده است .\r\n8 - قاضى سيد ابو الحسن ، على بن بندار بن محمد هاشمى . از شريف رضى و برادرش مرتضى ، روايت كرده ، چنان كه در اجازهء بزرگ شيخ عبد اللّه سماهيجى به شيخ ياسين ، و اجازهء ديگر او به شيخ ناصر جارودى به سال 1128 آمده است .\r\n9 - شيخ مفيد ، عبد الرحمن بن احمد بن يحيى نيشابورى ، از شريف رضى و برادرش علم الهدى ، بدون واسطه تمام تأليفات آن دو بزرگوار را روايت كرده ، چنان كه در اجازهء بزرگ شيخ عبد اللّه سماهيجى آمده است .\r\n\r\nتأليفات و آثار او\r\n1 - نهج البلاغه . از اعصار پيشين تا عصر حاضر ، دانشمندان و محدثان با دقت تمام ، همت به حفظ اين كتاب گماشته و مانند قرآن كريم آن را به عنوان تبرك حفظ مىكرده‌اند .\r\nاز كسانى كه نزديك به دوران مؤلف ، در شمار حافظان اين كتاب به شمار آمده‌اند ، قاضى جمال الدين محمد بن حسين بن محمد كاشانى است و چنان كه شيخ منتجب الدين در فهرست خود ياد كرده ، نهج البلاغه را از حفظ مىنوشته است .\r\nو از حافظان اين كتاب در دوران پيشين : خطيب ابو عبد اللّه محمد فارقى ( م 564 ) است ، چنان كه ابن كثير در تاريخ خود : 12 / 260 و ابن جوزى در كتاب منتظم : 10 / 229 ياد كرده‌اند .\r\nاز حافظان اين كتاب در دورانهاى اخير هم مىتوان از علامهء پارسا ، سيد محمد يمانى\r\n\r\n","description":"","footnote":"","page_name":" 248 ","page_number":258},
  {"content":"\r\n\r\nمكى حائرى ياد كرد كه در 28 ربيع الاول سال 1280 در حائر مقدس حسينى درگذشته است و نيز از دانشمند مورخ شاعر ، شيخ محمد حسين مروت ، معروف به حافظ عاملى .\r\nسرورمان سيد صدر الدين كاظمى به نقل از علامه شيخ موسى شراره مىگفت كه اين مرد تمام قاموس اللغة و شرح نهج البلاغهء ابن ابى الحديد و چهل هزار قصيده را از حفظ داشت .\r\nو همچنين يكى از بزرگان مىگفت كه : او كامل ابن اثير را از اول تا به آخر حفظ داشته است . واقعا اين فضل خدايى است كه به هركه خواهد عطا فرمايد .\r\nو نيز از دورانهاى بسيار قديم ، نزديك به عصر مؤلف ، دانشمندان به شرح اين كتاب شريف پرداخته و تاكنون بيش از 70 شرح بر آن نوشته‌اند ، از جمله :\r\n1 - سيد على بن الناصر ، معاصر سرورمان شريف رضى به نام اعلام نهج البلاغة و آن اولين و قديمىترين شرح نهج البلاغه مىباشد .\r\n2 - احمد بن محمد وبرى از دانشمندان قرن پنجم .\r\n3 - ضياء الدين ابو الرضا فضل اللّه راوندى كه قسمتهايى از نهج البلاغه را در سال 511 به عنوان تعليق و پاورقى شرح نوشته است .\r\n4 - ابو الحسن ، على بن ابى القاسم ، زيد بن اميرك ، محمد بن ابى على ، حسين بن ابى سليمان ، فندق بن ايوب بن حسن بن احمد بن عبد الرحمن بن عبيد اللّه بن عمر بن حسن بن عثمان بن ايوب بن خزيمة بن عمر بن خزيمة بن ثابت « ذو الشهادتين » از صحابهء رسول خدا صلّى اللّه عليه و آله . اين مرد كه از بيهق نيشابور است ، در شمار مشايخ ابن شهر آشوب بوده و نهج البلاغه را در سال 516 نزد شيخ حسن بن يعقوب قارى خوانده است و شرحى بر آن نوشته به نام معارج نهج البلاغة . در روز شنبه 27 شعبان در سبزوار متولد شده و در سال 565 دار فانى را وداع گفته است . « 1 »\r\n5 - ابو الحسين سعيد بن هبة اللّه ، قطب الدين راوندى ( م 573 ) . نام شرحش\r\n\r\n\r\n","description":"","footnote":"\r\n( 1 ) . حموى در معجم الادباء : 5 / 208 شرح حال او را به نقل از كتاب خودش مشارب التجارب ياد كرده و شرح نهج البلاغه را از تأليفات او شمرده است . در اين صورت ، صاحب كاخ دلاويز 116 بىمورد منكر اين شرح شده و بر على بن يوسف شيرازى خرده گرفته است . اشتباه ديگرش اين است كه بيهقى را اول شارح نهج البلاغه شناخته است .\r\n","page_name":" 249 ","page_number":259},
  {"content":"\r\n\r\nمنهاج البراعة مىباشد .\r\n6 - شيخ ابو الحسين محمد بن حسين بن حسن بيهقى نيشابورى ، مشهور به قطب الدين كيدرى . وى شرحى دارد به نام حدائق الحقائق كه در سال 576 از آن فارغ شده است .\r\n7 - افضل الدين ، حسن « 1 » بن على بن احمد ماهابادى ، از اساتيد شيخ منتجب الدين صاحب الفهرست كه بعد از سال 585 درگذشته است .\r\n8 - قاضى عبد الجبار . « 2 » علامهء نورى نام او را در مستدرك در شمار شارحان نهج البلاغه ياد كرده و اين نام بين جماعتى از دانشمندان معاصر شيخ طوسى مشترك است .\r\n9 - فخر رازى ، محمد بن عمر طبرى شافعى ( م 606 ) ، چنان كه قفطى در تاريخ الحكماء ياد كرده است .\r\n10 - ابو حامد ، عز الدين عبد الحميد ، مشهور به ابن ابى الحديد معتزلى مداينى ( م 655 ) . شرح او معروف و متداول است و سلطان محمود طبسى كه ذكرش خواهد آمد ، آن را تلخيص كرده است .\r\n11 - سيد رضى الدين ابو القاسم ، على بن موسى بن طاوس حسينى ( م 664 ) .\r\n12 - ابو طالب ، تاج الدين ، معروف به ابن الساعى على بن انجب بن عثمان بن عبد اللّه بغدادى ( م 674 ) . اين دانشمند تأليفات فراوانى دارد ، از جمله شرح نهج البلاغة ، چنان كه در منتخب المختار 138 آمده است .\r\n13 - كمال الدين شيخ ميثم بن على بن ميثم بحرانى ( م 679 ) . سه شرح بر نهج البلاغه دارد : بزرگ ، كوچك ، متوسط .\r\n14 - شيخ احمد بن حسن ناوندى ، از دانشمندان قرن هفتم و شاگرد شيخ جمال الدين ورامينى . وى حواشى فراوانى بر نهج البلاغه از تقريرات استادش ورامينى ثبت كرده است .\r\n\r\n\r\n","description":"","footnote":"\r\n( 1 ) . در برخى از فرهنگهاى رجال ، نام اين شارح ابو الحسن ياد شده و اشتباه است .\r\n( 2 ) . و آنان همگان از فقهاى بزرگند : قاضى ركن الدين عبد الجبار بن على طوسى ، قاضى عبد الجبار بن فضل اللّه ، عبد الجبار بن منصور ، شيخ عبد الجبار بن احمد ، شيخ عبد الجبار بن عبد اللّه مقرى رازى ، عبد الجبار بن محمد طوسى و ابو على عبد الجبار بن الحسين .\r\n","page_name":" 250 ","page_number":260},
  {"content":"\r\n\r\n15 - علامهء حلى ، جمال الدين ابو منصور ، حسن بن يوسف بن مطهر ( م 726 ) .\r\n16 - شيخ كمال الدين ابن عبد الرحمن بن محمد بن ابراهيم عتائقى حلى ، يكى از دانشمندان قرن هشتم كه شرحى دارد در چهار جلد .\r\n17 - يحيى بن حمزهء علوى يمنى ، از پيشوايان زنديه ( م 749 ) . در شرح خود به حل مشكلات لغوى نهج البلاغه اكتفا كرده است .\r\n18 - سعد الدين ، مسعود بن عمر بن عبد اللّه تفتازانى شافعى ( م 791 يا 792 يا 793 ) .\r\n19 - سيد افصح الدين « 1 » محمد بن حبيب اللّه بن احمد حسينى كه از شرح خود به سال 881 فراغت يافته است .\r\n20 - مولا قوام الدين ، يوسف بن حسن ، مشهور به قاضى بغداد ( م حدود 927 ) .\r\n21 - ابو الحسن ، على بن حسن زوارى از شاگردان محقق كركى . شرحى به زبان فارسى دارد به نام روضة الابرار كه در سال 947 از نوشتن آن فراغت يافته است .\r\n22 - مولا جلال الدين ، حسين بن خواجه شرف الدين عبد الحق اردبيلى ، معروف به « الهى » ( م 950 ) كه شرحى به زبان فارسى به نام منهج الفصاحة نوشته است .\r\n23 - مولا فتح اللّه بن مولا شكر اللّه كاشانى ( م 988 ) كه شرحى فارسى به نام تنبيه الغافلين و تذكرة العارفين دارد .\r\n24 - عزالدين على بن جعفر شمس الدين آملى ، از شاگردان شيخ على بن هلال جزايرى كه شرحى به زبان فارسى دارد .\r\n25 - مولا عماد الدين على قارى استرآبادى ، از بزرگان قرن دهم كه حاشيه‌اى بر نهج البلاغه دارد .\r\n26 - مولا شمس بن محمد بن مراد كه در سال 1013 شرح ابن ابى الحديد معتزلى را ترجمه كرده است .\r\n27 - شيخ بهائى عاملى ( م 1031 ) . شرحى بر نهج البلاغه نوشته كه ناتمام مانده است .\r\n\r\n\r\n","description":"","footnote":"\r\n( 1 ) . ابن يوسف شيرازى ، بحاثه و محقق در ترجمهء رسالهء ما هو نهج البلاغة دو شرح را نام مىبرد . يكى در صفحه 17 كه شارح آن سيد افصح الدين نامبرده است و شرح دوم در صفحه 26 به نام سيد افصح الدين ديگرى كه ناشناخته مانده . اين اشتباه است ، چه سيد افصح الدين يك نفر است با يك شرح .\r\n","page_name":" 251 ","page_number":261},
  {"content":"\r\n\r\nاين را برقعى در نامه‌اى كه به من نگاشته ، تذكر داده است .\r\n28 - شيخ الرئيس ابو الحسن ميرزا قاجارى شرحى نوشته كه به گفتهء برقعى ناتمام مانده است .\r\n29 - شيخ نور محمد بن قاضى عبد العزيز بن قاضى طاهر محمد محلى كه شرحى فارسى به سال 1028 نوشته است .\r\n30 - مولا عبد الباقى خطاط صوفى تبريزى ( م 1039 ) كه شرحى فارسى به نام منهاج الولاية « 1 » دارد .\r\n31 - مولا نظام الدين ، على بن حسن جيلانى كه شرحى به نام أنوار الفصاحة در سه جلد نوشته و از نگاشتن جلد اول در تاريخ چهارم ربيع الاول 1053 فارغ شده است .\r\n32 - شيخ حسين بن شهاب الدين بن حسين عاملى كركى ( م 1076 ) در سن 68 سالگى .\r\n33 - فخر الدين ، عبد اللّه بن مؤيد باللّه شرح ابن ابى الحديد را تلخيص كرده به نام العقد النضيد المستخرج من شرح ابن ابى الحديد . نسخهء يافت شده با تاريخ 1080 است .\r\n34 - سيد ماجد بن محمد بحرانى ( م 1097 ) كه شرح او ناتمام مانده است .\r\n35 - شيخ محمد مهدى بن ابى تراب سهندى . شرحى فارسى دارد كه در ماه رمضان 1097 از آن فارغ شده است .\r\n36 - ميرزا علاء الدين محمد گلستانه ( م 1100 ) كه شرحى به نام حدائق الحقائق و شرحى كوتاه به نام بهجة الحدائق دارد .\r\n37 - سيد حسن بن مطهر بن محمد يمنى جرموزى حسنى ( 1044 - 1110 ) . شوكانى در البدر الطالع : 1 / 311 از شرح او ياد كرده است .\r\n38 - مولا تاج الدين حسن ، معروف به « ملاتاجا » پدر فاضل هندى ( م 1137 ) . وى شرحى به زبان فارسى دارد كه در اصفهان ديده شده است .\r\n\r\n\r\n","description":"","footnote":"\r\n( 1 ) . بحاثهء محقق ، ابن يوسف شيرازى ، در ترجمهء ما هو نهج البلاغة 19 شرحى به نام عبد الباقى ثبت كرده و نام شرح را نبرده است و در صفحهء 25 ، شرح منهاج الولاية را ثبت كرده و مؤلف آن را گمنام دانسته است .\r\n","page_name":" 252 ","page_number":262},
  {"content":"\r\n\r\n39 - مولا محمد صالح بن محمد باقر روغنى قزوينى ، از بزرگان قرن يازدهم كه شرحى فارسى ، چاپ ايران « 1 » دارد .\r\n40 - سيد نعمة اللّه بن عبد اللّه ، جزايرى شوشترى ( م 112 ) شرحى در سه جلد دارد .\r\n41 - مولا سلطان محمود بن غلامعلى طبسى قاضى ، از شاگردان علامهء مجلسى .\r\n42 - مولا محمد رفيع بن فرج گيلانى كه حدود 1160 در مشهد رضوى درگذشته است .\r\n43 - شيخ محمد على بن شيخ ابى طالب زاهدى گيلانى اصفهانى كه در 1181 در هند درگذشته و برخى خطبه‌ها را شرح نوشته است .\r\n44 - سيد عبد اللّه بن محمد رضا شبر حسينى كاظمى ( م 1242 ) كه دو شرح دارد .\r\n45 - امير محمد مهدى خاتون آبادى اصفهانى ( م 1263 ) كه شرحى به فارسى دارد .\r\n46 - حاج سيد محمد تقى بن امير محمد مؤمن حسينى قزوينى ( م 1270 ) كه شرحى به فارسى دارد .\r\n47 - ميرزا باقر نواب بن محمد بن محمد لاهيجى اصفهانى . وى به فرمان سلطان فتحعلى شاه قاجار شرحى به فارسى نگاشته كه در ايران چاپ شده است .\r\n48 - حاج نصر اللّه بن فتح اللّه دزفولى كه به فرمان سلطان ناصر الدين شاه قاجار شرح ابن ابى الحديد را به فارسى ترجمه كرده و تحقيقاتى بر آن افزوده است . تاريخ اتمام شرح 1292 است .\r\n49 - سيد صدر الدين بن محمد باقر موسوى دزفولى ، از شاگردان آقا محمد بيدآبادى .\r\n50 - سيد مفتى عباس ( م 1306 ) ، از غديريه‌سرايان قرن چهاردهم . برقعى ضمن نامه‌اى به من نوشته كه او شرحى بر نهج البلاغه دارد .\r\n51 - مولا احمد بن على اكبر مراغى تبريزى كه در پنجم محرم سال 1310 درگذشته است ، تعليقه‌اى بر مشكلات نهج البلاغه دارد .\r\n52 - شيخ بهاء الدين محمد از غديريه‌سرايان قرن چهاردهم . او شرحى دارد كه برقعى\r\n\r\n\r\n","description":"","footnote":"\r\n( 1 ) . اين شرح بر صاحب وقايع الايام مشتبه شده و آن را به نام ملا صالح برغانى قزوينى ثبت كرده است .\r\nبرقعى در كاخ دلاويز و بحاثه ابن يوسف شيرازى هم در ترجمهء ما هو نهج البلاغة اشتباه او را پى گرفته‌اند .\r\n","page_name":" 253 ","page_number":263},
  {"content":"\r\n\r\nضمن نامه‌اى آن را به من گوشزد كرده است .\r\n53 - استاد محمد حسن نائل مرصفى . وى مشكلات لغوى نهج را شرح كرده و به صورت پاورقى ذيل كتاب آورده است ، آنگاه در مصر به سال 1328 به چاپ رسيده است .\r\n54 - شيخ محمد عبده ( م 1323 ) .\r\n55 - حاج ميرزا حبيب اللّه موسوى خوئى ( م حدود 1326 ) كه شرحى مفصل به نام منهاج البراعة دارد .\r\n56 - شيخ جواد طارمى ، فرزند حاج مولا محرم على زنجانى ( م 1325 ) كه او را شرح الاحتشام على نهج بلاغة الامام است .\r\n57 - حاج ميرزا ابراهيم خوئى . وى در سال 1325 شهيد شده و شرحى به نام الدرة النجفية دارد كه در تبريز به سال 1293 چاپ شده است .\r\n58 - جهانگير خان قشقائى كه به سال 1328 در اصفهان درگذشته است .\r\n59 - سيد اولاد حسن بن محمد حسن هندى ( م 1338 ) كه شرحى به نام الاشاعة دارد .\r\n60 - شيخ محمد حسين بن محمد خليل شيرازى ( م 1340 ) .\r\n61 - سيد على اطهر كهجوى هندى ( م 1352 ) .\r\n62 - استاد محيى الدين خياط بيروتى كه شرح او در سه جلد چاپ شده است .\r\n63 - سيد ذاكر حسين اختر دهلوى كه شرحى به زبان اردو دارد .\r\n64 - استاد محمد بن عبد الحميد مصرى كه شرح محمد عبده را به اضافهء بعضى افادات و تحقيقات خود با هم چاپ كرده است .\r\n65 - سيد ظفر مهدى لكهنوى كه شرحى به زبان اردو دارد .\r\n66 - سيد هبة الدين محمد على شهرستانى كه شرحى به نام بلاغ المنهج دارد .\r\n67 - شيخ محمد على بن بشارت خيقانى . وى شرحى دارد كه در قصيدهء شيخ احمد نحوى در ستايش همين شارح ياد شده است .\r\n و لقد كسى نهج البلاغة فكره * شرحا فأظهر كل خاف مضمر \r\nدر نامهء برقعى به من نام اين شارحان نيز ياد شده است :\r\n\r\n","description":"","footnote":"","page_name":" 254 ","page_number":264},
  {"content":"\r\n\r\n68 - ميرزا محمد تقى الماسى ، نوهء علامهء مجلسى كه شرحى فارسى و ناتمام دارد .\r\n69 - شيخ عبد اللّه بحرانى ، صاحب عوالم .\r\n70 - شيخ عبد اللّه بن سليمان بحرانى سماهيجى .\r\n71 - حاج مولا على عليارى تبريزى .\r\n72 - شيخ ملا حبيب اللّه كاشانى ، صاحب تأليفات گرانبها .\r\n73 - سيد عبد الحسين حسينى آل كمّونهء بروجردى .\r\n74 - ميرزا محمد على بن محمد نصير چهاردهى گيلانى كه شرحى در سه جلد دارد .\r\n75 - ميرزا محمد على قراچه‌داغى تبريزى .\r\n76 - استاد محمد محيى الدين عبد الحميد ، مدرّس دانشكدهء زبان عربى دانشگاه الازهر . وى شرح شيخ محمد عبده را ديده و مباحث مهمى بر آن افزوده است ، آنگاه اصل و شرح و اضافات يك جا در مطبعهء استقامت مصر چاپ شده است .\r\nمطلع شديم كه جمعى از بزرگان معاصر ، دربارهء نهج البلاغه تأليفات گرانبها و يادداشتهاى پرارزشى فراهم كرده‌اند ، از جمله :\r\n77 - حاج ميرزا خليل صيمرى كمره‌اى طهرانى ، شرحى طولانى و مفصل در 24 جلد ترتيب داده كه برخى اجزاى مهم آن در تهران به طبع رسيده است .\r\n78 - سيد محمود طالقانى ، شرحى بس طولانى دارد كه برخى مجلدات آن به طبع رسيده است .\r\n79 - حاج سيد على نقى فيض الاسلام اصفهانى ، ترجمه‌اى در 6 جلد دارد كه با خط زيبا چاپ شده است .\r\n80 - حاج ميرزا محمد على انصارى قمى . وى نهج البلاغه را به نظم و نثر فارسى ترجمه كرده كه در چند جلد با سبكى زيبا چاپ شده است .\r\n81 - جواد فاضل كه برخى خطبه‌ها را با زبانى شيرين و بيانى نمكين به فارسى برگردانده است .\r\n\r\n","description":"","footnote":"","page_name":" 255 ","page_number":265},
  {"content":"\r\n\r\n\r\nمؤلف نهج البلاغه\r\nهمهء اين دانشمندان و بزرگانى كه نهج البلاغه را شرح و تعليق نوشته‌اند ، ترديدى ندارند كه اين كتاب ، گردآوردهء شريف رضى است . فرهنگهاى شيعه هم به طور كلى بر اين معنى اتفاق نظر دارند و هيچ‌يك از ارباب تراجم را از دوران مؤلف تا عصر حاضر ، ملاحظه نخواهيد كرد ، جز اينكه مىبينيد صريحا نسبت كتاب را به شريف رضى صحيح دانسته و بر اين معنى جزم و يقين دارند ، مانند فهرست ابو العباس نجاشى ( م 450 ) و فهرست شيخ منتجب الدين ( م 585 ) .\r\nخوانندهء گرامى مىتواند با مراجعه به صورت اجازاتى كه دانشمندان و محدثان براى اصحاب خود نوشته‌اند ، صحت اين معنى را دريابد ، از جمله :\r\n1 - اجازهء شيخ محمد بن على بن احمد بن بندار به شيخ فقيه ابو عبد اللّه حسين ، داير به روايت كتاب نهج البلاغه در جمادى الاخر سال 499 .\r\n2 - اجازهء شيخ على بن فضل اللّه حسينى به على بن محمد بن حسين متطبب ، راجع به روايت نهج البلاغه در رجب سال 589 .\r\n3 - اجازهء شيخ نجيب الدين يحيى بن احمد بن يحيى حلى به سيد عز الدين حسن بن على ، معروف به ابن الابرز ، داير به روايت همين كتاب در شعبان سال 655 .\r\n4 - اجازهء علامهء حلى به بنى زهره به تاريخ 723 .\r\n5 - اجازهء سيد محمد بن حسن بن ابى الرضا علوى به جمال الدين ابن ابى المعالى در سال 730 .\r\n6 - اجازهء فخر الدين محمد فرزند علامهء حلى به ابن مظاهر در سال 741 .\r\n7 - اجازهء استادمان شهيد اول به شيخ ابن نجده در سال 770 .\r\n8 - اجازهء شيخ على بن محمد بن يونس بياضى ، صاحب الصراط المستقيم به شيخ ناصر بن ابراهيم بويهى حساوى در سال 852 .\r\n9 - اجازهء شيخ على محقق كركى به مولا حسين استرابادى در سال 907 .\r\n10 - اجازهء محقق كركى به شيخ ابراهيم در سال 934 .\r\n11 - اجازهء محقق كركى به قاضى صفى الدين عيسى در سال 937 .\r\n\r\n","description":"","footnote":"","page_name":" 256 ","page_number":266},
  {"content":"\r\n\r\n12 - اجازهء شهيد ثانى به شيخ حسين بن عبد الصمد عاملى در سال 941 .\r\n13 - اجازهء شيخ حسن فرزند شهيد ثانى كه متن آن بسيار مفصل است .\r\n14 - اجازهء شيخ احمد بن نعمة اللّه بن خاتون به مولا عبد اللّه شوشترى . سال 988 .\r\n15 - اجازهء شيخ محمد بن احمد بن نعمة اللّه بن خاتون به سيد ظهير الدين همدانى در سال 1008 .\r\n16 - اجازهء علامهء مجلسى اول به شاگردش آقا حسين خوانسارى در سال 1062 .\r\n17 - اجازهء مفصّل علامهء مجلسى اول به فرزندش علامه مجلسى دوم در تاريخ 1068 .\r\n18 - اجازهء شيخ صالح بن عبد الكريم به مولا محمد هادى فرزند محمد تقى شولستانى در سال 1080 .\r\n19 - اجازهء مجلسى دوم به سيد ميرزا ابراهيم نيشابورى در تاريخ 1088 .\r\n20 - اجازهء علامهء مجلسى به سيد نعمة اللّه جزايرى در تاريخ 1096 .\r\nو اجازات ديگر .\r\nبالاتر از تمام اين دلايل ، تصريحات شريف رضى است كه خود در كتابهايش بدان حواله كرده است ، مثلا در جزء پنجم تفسير خود 167 مىگويد :\r\nكسى كه مايل است تاريخ اين موضوع را كه بدان اشاره كرديم بداند ، بايد در كتاب ديگرمان به نام نهج البلاغه مطالعه و دقت كافى نمايد ، همان كتابى كه گزيدهء سخنان امير المؤمنين عليه السّلام را در آن جمع آورده‌ايم و مشتمل بر سه باب است در فنون مختلف معانى و رشته‌هاى پراكندهء سخن از خطبه‌ها و نامه‌ها گرفته تا مواعظ و حكم و كلمات قصار .\r\nو در كتاب المجازات النبوية « 1 » 223 مىگويد : اين مطلب را در كتاب ديگرمان موسوم به نهج البلاغه ياد كرده‌ايم ، همان كتابى كه برگزيدهء تمام سخنان آن سرور را در آن گرد آورده‌ايم .\r\nهمو در المجازات النبوية 41 گويد : اين معنى را در كتابمان نهج البلاغه ايراد كرده‌ايم .\r\n\r\n\r\n","description":"","footnote":"\r\n( 1 ) . اينكه المجازات النبوية تأليف رضى است ، مورد اتفاق و پذيرش همگان است .\r\n","page_name":" 257 ","page_number":267},
  {"content":"\r\n\r\nو نيز در المجازات 161 گويد : اين كلام را در كتاب نهج البلاغه ، ايراد كرده‌ايم .\r\nهمچنين در المجازات 252 گويد : اين موضوع را در كتابمان نهج البلاغه ، ضمن سخنان آن سرور به كميل بن زياد نخعى آورده‌ايم .\r\nو در اواخر نهج البلاغه ضمن توضيح كلام آن حضرت العين وكاء السنة مىنويسد :\r\nشريف رضى گويد : دربارهء اين استعاره در كتابمان مجازات آثار النبوية بحث كرده‌ايم .\r\nو در پيشگفتار كتاب نهج البلاغه گويد : من در سالهاى اول جوانى و شادابى زندگى ، دست به تأليف كتابى زدم ، به نام خصائص الائمة مشتمل بر خبرهاى ظريف و جالب و كلمات گهربار آنان . كتاب خصائص الائمة ، اينك موجود است ، و حتى دو نفر با هم اختلاف نكرده‌اند كه اين كتاب تأليف شريف رضى است .\r\nدر اين صورت ، سخن جاهلانه‌اى كه برخى از نويسندگان اظهار داشته‌اند ، يعنى كتاب را به برادرش علم الهدى نسبت داده و بعد هم او را متهم ساخته‌اند كه تمام كتاب و يا قسمتى از آن پرداختهء خود اوست كه به نام امير المؤمنين مشهور شده است . « 1 »\r\nو يا سخن آن نويسندهء ديگر كه بدون دليل ادعا كرده و گفته است : بيشتر مطالب اين كتاب باطل و ساختهء شريف رضى است « 2 » ، با آنكه عظمت مقام او از حيث دانش و جلالت و وثوق و اعتماد مانند خورشيد آسمان درخشان است .\r\nو يا آن نويسندهء ديگر كه مردد مانده ، آيا اين كتاب تأليف شريف رضى است يا برادرش شريف مرتضى و بالاخره ساختهء اين است يا آن . « 3 »\r\nهيچ‌يك از اين سخنان را در بازار حقيقت ارج و ارزشى نيست و هيچ محملى براى آن نمىتوان سراغ گرفت ، جز اينكه بگوييم تعصب چشم نويسنده را كور كرده است .\r\nضمنا جهالت عميق آنان را به رجال و بزرگان شيعه و تأليفات آنان مىرساند .\r\nشگفت‌آورتر سخنى كه ديده‌ام ، گفتهء ذهبى مىباشد كه مىنويسد : در اين سال يعنى سال 436 شيخ حنفيه ، علامهء محدث ، ابو عبد اللّه حسين بن موسى حسينى ، شريف\r\n\r\n\r\n","description":"","footnote":"\r\n( 1 ) . ميزان الاعتدال : 2 / 223 ؛ دائرة المعارف بستانى : 10 / 459 ؛ تاريخ آداب اللغة العربية : 2 / 288 .\r\n( 2 ) . ميزان الاعتدال : 2 / 223 ؛ لسان الميزان : 4 / 223 .\r\n( 3 ) . تاريخ ابن خلكان : 1 / 365 ؛ مرآة الجنان ، يافعى : 3 / 55 .\r\n","page_name":" 258 ","page_number":268},
  {"content":"\r\n\r\nرضى ، سازندهء كتاب نهج البلاغه دار فانى را بدرود گفت . « 1 »\r\nابن ابى الحديد ، بعد از اينكه خطبهء ابن ابى الشحماء عسقلانى كاتب را مىآورد ، مىگويد :\r\nاين زيباترين خطبه‌اى است كه اين نويسندهء ماهر القا كرده و چنان كه مشاهده مىشود ، با زحمت هرچه بيشتر آن را ساخته و پرداخته و با مطالعهء كافى از عيب و عوارض پيراسته است ، با وجود اين از سستى و بىمايگى خود خبر مىدهد . « 2 »\r\nمن از اين‌رو خطبهء او را آوردم كه بسيارى از كوته‌فكران ، خودسرانه مىگويند قسمت بيشتر نهج البلاغه ، كلام نوپرداخته‌اى است كه جمعى از شيعيان فصيح ساخته و پرداخته‌اند ، و چه بسا برخى از آن را به ابو الحسن رضى و يا غير او نسبت داده‌اند .\r\nتعصب چشم آنان را كور كرده كه از راه روشن دور افتاده و به كوره‌راه تاريك منحرف شده‌اند و علت آن جز سرگشتگى و بىمعرفتى به سبك و اسلوب سخن نيست .\r\nمن در اينجا با كلامى موجز و مختصر ، اشتباه و مغالطهء اين انديشه را روشن مىسازم و مىگويم : از دو حال خارج نيست : يا تمام نهج البلاغه ساخته و پرداخته شده و به على امير المؤمنين نسبت يافته است ، يا اينكه تنها برخى از آن ساختگى است و قسمت ديگر ، واقعا سخن آن بزرگوار است .\r\nاحتمال اول قطعا ياوه و باطل است ، چون يقين داريم كه با تواتر ، برخى از خطبه‌ها و نامه‌ها از آن حضرت روايت شده و محدثان همگى يا اكثرشان و نيز مورخين اسلامى ، بيشتر آن را نقل كرده‌اند ، با اينكه اكثر آنان شيعه نيستند تا بگوييم از مذهب خود جانبدارى كرده‌اند .\r\nاحتمال دوم ، گواه ادعاى ماست ، زيرا هركس با سخن و خطابه انس يافته و در علم بيان از تحصيلات كافى برخوردار بوده باشد و در باب فصاحت و بلاغت صاحب ذوق و تشخيص باشد ، قهرا مىتواند كلام ركيك و بىپايه را از كلام فصيح جدا كرده و سخن عربى اصيل را از نوپرداز و ساختگى بازشناسد و كسى كه داراى چنين ذوق و ادراكى باشد و بر مجموعه‌اى دست يابد كه گفتهء جمعى يا دو نفر از خطبا در آن مسطور باشد ، خواهد توانست بين اين سخن و آن سخن يا اين سبك و آن سبك فرق نهد .\r\n\r\n\r\n","description":"","footnote":"\r\n( 1 ) . طبقات ذهبى : 3 / 289 .\r\n( 2 ) . شرح نهج البلاغة : 2 / 546 .\r\n","page_name":" 259 ","page_number":269},
  {"content":"\r\n\r\nملاحظه نمىكنيد كه ما با همين دانش و معرفتى كه به شعر و نقادى آن داريم ، اگر ديوان ابو تمام را ورق بزنيم و مشاهده كنيم كه در آن ديوان چند قصيده يا يك قصيده از ديگران ثبت شده ، با ذوق و ادراك تفاوت آن را با شعر ابو تمام و سبك و اسلوب او درك خواهيم كرد .\r\nملاحظه كنيد ، نقادان و شعرشناسان از اشعار منسوب به ابو تمام ، قصايد فراوانى را حذف و اسقاط كرده‌اند ، چون با شيوهء او در نظم سخن مباينت داشته است و با همين روش در اشعار ابو نواس ، مطالعه كرده چكامه‌هاى فراوانى را ساقط كرده‌اند ، چون با سبك و شيوهء او در پرداختن شعر آشنايى داشته‌اند .\r\nنقادان ادب ، دربارهء شعر ديگران هم غير از ابو تمام و ابو نواس ، با همين روش به تحقيق و بررسى برخاسته‌اند و دليل آنان ، تنها ذوق ادبى و توجه به سبك ويژهء هريك از شعرا بوده است .\r\nشما با تأمل و دقت در كتاب نهج البلاغه نيز ملاحظه مىكنيد كه تمام آن چون آب ، يكرنگ و يك طعم است ، با يك روح و يك روش ، درست مانند جسم بسيطى كه اجزاى آن هيچگونه تفاوتى با هم ندارند ، مانند قرآن كريم كه اول آن با وسط و وسط آن با آخرش يكسان است و هرسوره يا هرآيه كه مورد تأمل قرار گيرد ، با ساير سور و آيات ، از حيث برداشت ، روش ، اسلوب ، مسلك ، نظم و ترتيب ، متحد و برابر است . بنابراين ، اگر قسمتى از نهج البلاغه ساختگى و قسمت ديگر آن صحيح و مسلم بود ، يك‌چنين اتحادى در سبك و اسلوب نداشت .\r\nبا اين برهان روشن ، سرگشتگى و گمراهى آنان كه مىگويند قسمتى از اين كتاب جعلى و ساختگى است ، آشكار و هويداست .\r\nضمنا بايد دانست كه گويندهء اين سخن با طرح اين احتمال ، اشكالات فراوانى بر مسلميات مذهب خودش وارد مىكند كه از عهدهء پاسخ برنخواهد آمد ، زيرا اگر پاى اين گونه احتمالات در ميان بيايد و تا اين حد تسليم وسوسه و ترديد شويم ، به هيچ حديث رسول خدا هم وثوق و اطمينان نخواهيم يافت و رواست كه كسى درصدد طعن و انكار برآمده ، بگويد : اين خبر جعلى است ، اين سخن ساختگى است و همچنين خطبه‌ها و\r\n\r\n","description":"","footnote":"","page_name":" 260 ","page_number":270},
  {"content":"\r\n\r\nمواعظ و سخنان ديگرى كه از ابو بكر و عمر نقل شده است .\r\nبارى ، منكر نهج البلاغه هرشاهد و قرينه‌اى را كه در روايات رسول خدا و پيشوايان بر حق و سخنان صحابه و تابعان و نوشته‌هاى دبيران و خطيبان ، معتبر مىشناسد ، دوستان امير المؤمنين على مىتوانند كه به همان شواهد و قراين در اثبات نهج البلاغه و ساير سخنان آن سرور استناد كنند و اين مطلب واضحى است .\r\nهمو در آخر خطبهء شقشقيه مىگويد :\r\nاستاد من ابو الخير ، مصدق بن شبيب واسطى در سال 603 مىگفت : اين خطبه يعنى خطبهء شقشقيه را بر استاد ابو محمد عبد اللّه بن احمد ، معروف به ابن الخشاب ( م 568 ) قرائت مىكردم ، موقعى كه به اين كلام رسيدم ، يعنى اظهار تأسف ابن عباس كه گفته بود :\r\n« به خدا سوگند ، آنقدر كه از ناتمام ماندن سخن امير المؤمنين متأسف شدم ، از فوت هيچ سخنى متأسف نشده‌ام » ، ابن خشاب به من گفت : اگر من حاضر بودم ، به ابن عباس مىگفتم : « مگر در دل پسر عمويت على عقده‌اى باقى مانده كه در اين خطبه برملا نكرده باشد ؟ تا بگويى كاش سخنش را تمام كرده بود ! به خدا سوگند ، براى هيچ‌كس از پيشقدمان و دنباله‌روان حرمتى به جا نگذاشته و كسى نبوده كه نام نبرد ، جز رسول خدا » .\r\nاستادم مصدق گفت : ابن خشاب مردى شوخ‌طبع بود ، به دو گفتم : فكر مىكنيد كه اين خطبه ساختگى باشد ؟ پاسخ داد : نه ، به خدا سوگند ، همان‌طور كه يقين دارم تو مصدقى ، يقين دارم كه اين خطبه از سخنان على است . گفتم : بسيارى از مردم گويند كه اين خطبه ساختهء دست رضى است .\r\nپاسخ داد : كجا رضى و يا غير او مىتوانند با اين سبك و اسلوب بديع خطبه‌اى بپرورانند ؟ ما تمام رسايل و منشآت رضى را ديده‌ايم ، راه و روش او را در پرداخت نثر فهميده و شناخته‌ايم . ميان ماه من تا ماه گردون ، تفاوت از زمين تا آسمان است . به خدا سوگند ، من اين خطبه را در كتابهايى ديده‌ام كه دويست سال پيش از سيد رضى تأليف شده است . به خدا ، اين خطبه را با خط كسانى از علماى ادب ديده و شناخته‌ام كه پيش از نقيب ابو احمد ، پدر سيد رضى نوشته و به يادگار نهاده‌اند . « 1 »\r\n\r\n\r\n","description":"","footnote":"\r\n( 1 ) . شرح نهج البلاغة : 1 / 69 .\r\n","page_name":" 261 ","page_number":271},
  {"content":"\r\n\r\nشارح نهج البلاغه ، ابن ابى الحديد گويد : من نيز قسمتهاى زيادى از اين خطبه را در تأليفات استادمان ابو القاسم بلخى پيشواى معتزلهء بغداد ديده‌ام كه سالها پيش از تولد رضى مىزيسته است ، و قسمتهاى ديگرى از آن را در كتاب ابو جعفر ابن قبه از متكلمان اماميه ديده‌ام و آن ، كتاب مشهورى است به نام الانصاف . البته ، ابن قبه از شاگردان شيخ ابو القاسم بلخى است كه قبل از حيات سيد رضى ، زندگانى را بدرود گفته است .\r\nعلامه شيخ هادى آل كاشف الغطا كتابى پرداخته در 66 صفحه كه تنها پيرامون كتاب نهج البلاغه و شبهات واردهء بر آن بحث مىكند . كتاب به طور جامع و كامل تهيه شده و نيكو از عهدهء مطلب برآمده است . « 1 » شيخ محمد عبده نيز ، در مقدمهء شرح خود بر نهج البلاغه سخنان جالبى آورده است و استاد حسين بستانه ، استاد سابق ادبيات عرب در دبيرستان مركزى مقاله‌اى با عنوان أدب الامام على و نهج البلاغة متعرض تمام اشكالات شده و با بحث و تنقيب و جوابگويى از توهمات ياد شده ، اعتبار آن را تأييد و تثبيت كرده است .\r\nاين مقاله در شمارهء چهارم از سال پنجم مجلة الاعتدال در نجف اشرف به چاپ رسيده است .\r\nعلامه سيد هبة الدين شهرستانى ، رساله‌اى پيرامون اعتبار و صحت كتاب نهج البلاغه تأليف نموده و موقعيت علمى و جهانى آن را روشن ساخته است . اين رساله تحت عنوان ما هو نهج البلاغة در صيدا چاپ شده و بعد به وسيلهء يكى از فضلاى ايران ، در تهران به فارسى ترجمه شده و برخى فوايد و اطلاعات بر آن نيز افزوده آمده است .\r\n\r\nدنبالهء تأليفات او\r\n2 - خصائص الائمة . مؤلف ، نام كتاب را در ديباجهء نهج البلاغه ياد كرده و كتاب را ستوده است . يك نسخه از اين كتاب نزد من موجود است . در اين كتاب ، برخى از كلمات امير المؤمنين را شرح و توضيح داده و در بسيارى از مواضع كتاب ، نام خود را برده است .\r\nبا اين حال ، شگفت است كه علامهء حلى گفته : در عراق نسخه‌هايى به اسم خصائص الائمة يافت مىشود كه از حيث اسلوب و روش با نام كتاب ويژگيهاى پيشوايان تناسب دارد ، ولى نسبت آن به مؤلف قطعى نيست .\r\n\r\n\r\n","description":"","footnote":"\r\n( 1 ) . با كتاب مستدرك نهج البلاغة در نجف اشرف به چاپ رسيده است .\r\n","page_name":" 262 ","page_number":272},
  {"content":"\r\n\r\n3 - مجازات الآثار النبوية . اين كتاب به سال 1328 در بغداد چاپ شده است .\r\n4 - تلخيص البيان عن مجازات القرآن . در چند موضع از كتاب مجازات نبويه از آن نام برده شده است . صفحات 2 ، 3 ، 9 و 145 را ملاحظه كنيد .\r\n5 - حقائق التأويل فى متشابه التنزيل . نام تفسير اوست كه در كتاب مجازات نبويه از آن ياد كرده ، گاهى نام آن را حقائق التأويل نهاده و گاهى به عنوان الكتاب الكبير فى متشابه القرآن . نجاشى از آن با نام حقائق التنزيل ياد كرده است و صاحب عمدة الطالب با نام المتشابه فى القرآن .\r\n6 - معانى القرآن . اين كتاب سومى است كه در پيرامون قرآن نگاشته است . ابن شهر آشوب در معالم العلماء 44 از آن ياد كرده ، مىگويد : مانند آن كمياب است و عمرى نسابه در كتاب المجدى گويد : قسمتى از اين تفسير را ضمن يك جلد مشاهده كردم ، بسيار نمكين و پسنديده است . اگر بخواهيم مقياسى به دست دهيم ، بايد بگوييم مانند تفسير ابو جعفر طبرى و يا مفصل‌تر از آن خواهد بود ، ابن خلكان هم مىگويد :\r\nمشكل است كه مانند آن يافت شود ، چه بر وسعت اطلاع او در نحو و لغت دلالت دارد .\r\nالبته احتمال مىرود كه اين كتاب مورد ستايش ، همان تفسير نامبردهء قبلى باشد .\r\n7 - تعليق خلاف الفقهاء .\r\n8 - تعليق الايضاح كه حاشيهء ايضاح ابو على فارسى است .\r\n9 - الحسن من شعر الحسين . قسمتى از زبدهء اشعار ابن الحجاج را گرد آورده كه شرح حال او را ضمن غديريه‌سرايان سدهء چهارم ياد كرديم .\r\n10 - الزيادات فى شعر ابن الحجاج .\r\n11 - الزيادات فى شعر ابى تمام كه ضمن شعراى قرن سوم به شرح حال او پرداختيم .\r\n12 - مختار شعر ابى اسحاق الصابى .\r\n13 - ما دار بينه و بين ابى اسحاق من الرسائل شعرا . « 1 »\r\nمؤلف عمدة الطالب اين چند كتاب را هم نام مىبرد :\r\n14 - رسائل و منشآت ، در سه جلد . چنان كه در فهرست ابن نديم 194 ياد شده ،\r\n\r\n\r\n","description":"","footnote":"\r\n( 1 ) . اين كتابها در فهرست نجاشى ثبت شده است .\r\n","page_name":" 263 ","page_number":273},
  {"content":"\r\n\r\nابو اسحاق صابى ( م قبل از 380 ) مراسلات شريف رضى را به صورت كتاب در يك جا گرد آورده است .\r\n15 - اخبار قضاة بغداد .\r\n16 - شرح حال پدر بزرگوارش « طاهر » كه در سال 379 ، بيست و يكسال پيش از درگذشت پدر به رشتهء تحرير كشيده است .\r\nو صاحب كتاب تاريخ آداب اللغة العربية ، اين چند كتاب را هم افزون ياد كرده است :\r\n17 - انشراح الصدر در منتخبات اشعار . من مىگويم : اين كتاب ، تأليف يكى از ادباست كه از ديوان شريف رضى گزين ساخته است ، چنان كه در كشف الظنون : 1 / 513 آمده است .\r\n18 - طيف الخيال . مجموعه‌اى است كه به نام شريف رضى ثبت شده است و من مىگويم : اين كتاب از تأليفات برادرش سيد مرتضى است .\r\n19 - ديوان شعر كه چاپ شده و آوازه‌اش در همه جا پيچيده است . ابن خلكان گويد :\r\nجماعتى به گرد آوردن اشعار رضى همت گماشتند و آخرين گردآورده را ابو حكيم خبرى عرضه كرده است . « 1 »\r\n\r\n\r\n","description":"","footnote":"\r\n( 1 ) . علامه شيخ عبد الحسين حلى ، ضمن شرح حال رضى در مقدمهء جزء پنجم حقائق التأويل كه به طبع رسيده ، مىنويسد : نشناختيم كه ابو حكيم خبرى كيست ؟ و در چه زمان بوده و نامش چيست ؟ اين سخن بس شگفت‌آور است ، زيرا ابو حكيم خبرى معروف‌تر از آن است كه نشناخته ماند . ابو حكيم ، معلم ، عبد اللّه بن ابراهيم بن عبد اللّه بن حكيم خبرى ( به فتح خاء و سكون باء ) يكى از اساتيد علوم عربى است كه در بغداد معلم بوده و خطى زيبا داشته و در فقه نزد شيخ ابو اسحاق شيرازى تعليم گرفته و در علم فرايض و حساب فايق آمده و در اين دو فن تصنيف دارد . ديوان حماسه و ديوان بحترى شاعر را با چند ديوان ديگر شرح كرده و در فن حديث از ابو محمد جوهرى و جماعت ديگر استماع حديث نموده است . وفاتش روز سه‌شنبه 22 ذيحجه سال 476 بوده است . دو دختر از او به جا مانده كه هردو اهل حديث بوده‌اند : بزرگ‌تر به نام رابعه كه مانند پدرش بر ابو محمد جوهرى قرائت حديث نموده و كوچك‌تر به نام ام الخير فاطمه كه از ابو جعفر محمد بن احمد معدل و جماعتى ديگر حديث فراگرفته است و حتى سمعانى صاحب الانساب در بغداد قسمت زيادى از كتاب موفقيات زبير بن به كار را بر همين بانو قرائت كرده است . وفات او در ماه رجب سال 534 اتفاق افتاده است . حافظ ابو الفضل محمد بن ناصر بن على سلامى كه از ابو محمد جوهرى روايت مىكند ، دخترزادهء همين ابو حكيم خبرى است ، از رابعه دختر بزرگ‌تر . ر ك : انساب سمعانى ؛ معجم الادباء ؛ بغية الوعاة .\r\n","page_name":" 264 ","page_number":274},
  {"content":"\r\n\r\nصاحب بن عباد كه شرح حالش در شمار غديريه‌سرايان سدهء چهارم گذشت ، پيكى به بغداد گسيل داشت كه ديوان شريف رضى را براى او رونويس كند ، ضمنا نامه‌اى همراه آن براى شريف رضى فرستاد و آن در سال 385 سال وفات صاحب بود . شريف رضى كه از ماجرا مطلع شد ، ديوان خود را براى او ارسال نمود و قصيده‌اى در ثناى او سرود كه از آن جمله است :\r\n- ميان من و تو دو حرمت دست به هم داده ، نثر من كه اقتدايش به تست و شعرم .\r\n- با پيوست علم و ادب كه جوانمردان را به هم پيوند دهد ، نه چون پيوند عشيره و تبار .\r\n- اگر اشعار خود را به تو هديه سازم ، بسان بافتهء آهنى است كه بر داود عرضه گردد .\r\n« تقيه » دخت سيف الدوله ( م 399 ) از مصر كسى را گسيل داشت كه ديوان شريف رضى را براى او رونويس كند ، روزى كه ديوان به دستش رسيد ، گفت هديه‌اى گرانبهاتر از آن سراغ ندارم .\r\nاين موضوع ، شاهد اين است كه شريف رضى ، توجه تامى به شعر خود داشته و آن را در دوران زندگى خود جمع‌آورى كرده است كه براى رونويس آن خدمت شريف رضى مىآمده‌اند ، و چه بسا ترتيب ديوانش مانند ديوان برادرش سيد مرتضى بر اساس تاريخ و سالهاى نظم اشعار بوده است .\r\n\r\nشعر و شاعرى او\r\nواضح است كه هركس بر روحيات سرورمان شريف رضى واقف شود و موقعيت ارجمند او را از جنبهء علم ، رياست و مقام رفيع بشناسد ، مقام شعر و شاعرى را ، دون مقام او خواهد يافت و روح او را برتر از روح دگر شاعران .\r\nمىبيند كه هنر شعر نه بر شخصيت او افزوده و نه در مناعت و شرافت او اثرى داشته است . نه عظمت و مقامى براى او كسب كرده و نه در پيشرفت اجتماعى او يار و مددكارش بوده است . او پيش از ده سالگى به قافيه‌سنجى پرداخته و موقعى كه ده ساله بوده ضمن قصيده‌اى چنين سروده است :\r\n- مجد و سرورى ، مىداند كه بازيچهء دست من است ، گرچه در سرگرميهاى كودكان\r\n\r\n","description":"","footnote":"","page_name":" 265 ","page_number":275},
  {"content":"\r\n\r\nغوطه‌ورم .\r\n- من از آن خاندانم كه چون براى مهمى گرد هم آيند ، شكوه و جلالشان به هنگام پراكنده شدن ، نمودار شود . آن يك پيامبر است و آن دگر وصى ، آن يك نقيب و آن دگر شريف .\r\n- اگر خواهى ، از همت عالىام سراغ‌گير كه در قلب ستارگان رخشان جاى گرفته است .\r\n- اگر بخواهم ، اراده‌ام چون خار بر چشم صاحبان دولت مىخلد و آنان را غرق خون مىسازد .\r\n- چه ميدانهاى پيكار كه پنجهء مرگ گلوى دلاوران را از نزديك فشرد .\r\n- هيولاى مرگ در صفوف لشكر به‌پا خاست و با ضرب شمشير بران پيكر دليران را به خاك افكند .\r\n- شمشيرها در دل دشمن به هم پيوست و سنان نيزه‌ها در خود و جوشن فرونشست .\r\n- از خون دشمنان ، دم شمشير و ناوك نى اشك‌ريزان گشت و صفحهء اين مرز و بوم از گل و لاله خندان شد .\r\nشريف رضى ، هنر شعر و قافيه‌پردازى را فضيلت و افتخار نمىدانست ، بلكه آن را وسيله‌اى براى پيشبرد مقاصد خود مىشناخت و مىفرمود :\r\n- شعر براى من افتخارى نيست ، ولى هرگاه ديگران به مفاخره برخيزند ، من با شعر آبدارم به مقابله برخيزم .\r\n- چكامه‌ام والاتر از آن است كه با آن به استقبال بزرگان شتابم ، ولى هركس به زيارت من آيد ، شعر نمكين خود را تحفهء حضور سازم .\r\n- سروده‌اى كه لايق حضور شاهان است ، چونان مثل سائر كه به هرمرزوبوم روان است .\r\n- گرچه من در اين ميدان صاحب سر و افسرم ، اما از حرفهء شاعرى بيزارم .\r\nو هم گويد :\r\n- من شعر و قصيده را وسيلهء آرزو ساخته‌ام و به زودى مهار آن را مىكشم .\r\n- اگر خدايم بر كرسى آرزو نشاند ، از قافيه‌پردازى و شرمسارى آن بر كنار مىشوم .\r\nو هم گويد :\r\n\r\n","description":"","footnote":"","page_name":" 266 ","page_number":276},
  {"content":"\r\n\r\n- تنها بدان خشنودى كه بگويند : شاعر است . خاك بر سر شعر كه در شمار فضيلت و افتخار برآيد .\r\n- همين بس كه بوستان شعر و احساس تو خرم شود ، و شاخسار آن سر به آسمان سايد .\r\n- تا چند دلباختهء نظم و سرود باشى و هنوز از مرحلهء گفتار پاى به ميدان عمل نگذاشته‌اى .\r\nشريف رضى ، در چكامه‌ها و قصايدش ، خود را حساس‌ترين شعراى جهان مىشناسد ، گاه شعر خود را برتر از شعر بحترى و مسلم بن وليد مىبيند و گاه با فروتنى خود را همپايهء فرزدق و جرير و يا همتاى زهير مىشمارد و گاه درصدد حق‌جويى برآمده ، با ديدهء ستايش شعر خود را مىسنجد و احساس خود را ما فوق احساس دگران معرفى مىنمايد .\r\nبيشتر نقادان ادب ، او را سرآمد شاعران قريش مىشناسند . خطيب بغدادى مىنويسد : از ابو عبد اللّه محمد بن عبد اللّه دبير شنيدم كه در حضور ابو الحسين بن محفوظ كه يكى از رؤسا بود ، مىگفت : جمعى از بزرگان علم و ادب را ديدم كه مىگفتند :\r\nشريف رضى از همهء شاعران قريش سر است . ابن محفوظ گفت : اين سخن استوار و صحيح است ؛ در ميان قريش ، شاعرانى يافت شده‌اند كه خوب مىسروده‌اند ، ولى كم ، اما كسى كه هم نيكو بسرايد و هم فراوان ، جز شريف رضى را نديده‌ايم . « 1 »\r\nدر فرهنگ رجال به طور گسترده از شعر و ادب او تمجيد شده ، چونانكه ساير مفاخر او از فضايل نفسى و كمالات روحى مورد ثنا و ستايش قرار گرفته است ؛ در اينجا مجال وارسى و نقل تمام آن نيست ، بلكه به خاطر اختصار ، قسمتى از آن ياد مىشود :\r\n1 - عمرى نسابه در كتاب مجدى گويد : شريف رضى ، در بغداد نقيب النقباى خاندان ابو طالب بود و هيبت و جلالى به كمال داشت ، با ورع و پارسايى و زهد و بىاعتنايى به دنيا . خاندان و خويشاوندان خود را رعايت مىكرد ، از پامال شدن حقوق آنان به خشم مىشد و از جانيان و ستمكاران ايشان هم انتقام مىگرفت .\r\nاو يكى از نوابغ روزگار است كه نزد بزرگان علم و ادب تعليم يافته بود . من قسمتى از\r\n\r\n\r\n","description":"","footnote":"\r\n( 1 ) . تاريخ بغداد : 2 / 246 .\r\n","page_name":" 267 ","page_number":277},
  {"content":"\r\n\r\nتفسير او را كه بر قرآن كريم نوشته ، در يك جلد مشاهده كردم ، زيبا و نمكين بود و اگر با تفسير ابو جعفر طبرى قياس شود ، برابر و يا ارزشمندتر است .\r\nشعر و احساسش ، والاتر از آن است كه در وصف گنجد . لقب « سرآمد شاعران قريش » هنوز ويژهء اوست ، با توجه به اينكه حارث بن هشام و عبلى و عمر بن ابى ربيعه پيشاپيش آن شاعران بوده‌اند و محمد بن صالح موسوى حسنى ، و على بن محمد حمانى « 1 » و ابن طباطبا اصفهانى « 2 » ، از پى آنان آمده‌اند .\r\n2 - ثعالبى در يتيمة الدهر گويد : اينك شريف رضى نابغهء دوران و نجيب‌ترين بزرگان عراق است . علاوه بر تبار و الا و افتخاراتى چون خورشيد عالم‌آرا ، با فرهنگى نمايان و فضلى تابان ، زيب و آذين بسته و از هرچه خوب‌تر ، طرفى به كمال جسته . از اين گذشته ، او سرآمد شاعرانى است كه از خاندان ابو طالب برخاسته‌اند ، چه گذشتگان و چه معاصران ، با آنكه در صف آنان ، شعراى برجسته و ماهرى ، مانند حمانى و ابن طباطبا و ابن الناصر و ديگران جلوه‌گر بوده‌اند . حال اگر گويم : شريف رضى سرآمد شاعران قريش است ، گزافه نگفته‌ام و گواه آن ، ضمن مراجعه به اشعارش مشهود مىشود ، شعرى پرمغز و استوار ، خالى از عيب و عوار كه در عين روانى و سلاست محكم است و متقن ، با معانى نغز و بلند ، و چون ميوهء بوستان ، مهياى تناول و چيدن .\r\nپدرش ابو احمد رياست نقبايى را عهده‌دار بود كه چون داروغه ، امور داخلى خاندان ابو طالب را رتق‌وفتق مىكرد . او بر همهء طالبيان حكومت داشت ، به مظالم يعنى اختلافات مالى آنان رسيدگى مىنمود و كاروان حج را رهبرى مىكرد و تمامى اين مناصب و مشاغل ، در زمان حيات ابو احمد ، يعنى به سال 388 به فرزندش ، شريف رضى ، انتقال يافت .\r\n3 - ابن جوزى مىنويسد : رضى در بغداد ، نقيب خاندان ابو طالب بود . بعد از دوران سى سالگى ، قرآن كريم را در مدتى اندك ، حفظ نمود . در فقه و فرايض اطلاعات كافى داشت . دانشمندى فرزانه ، شاعرى سخندان بود ، پارسايى معتقد و والاهمت بود . روزى\r\n\r\n\r\n","description":"","footnote":"\r\n( 1 ) . از شعراى غدير در قرن سوم است . ر ك : الغدير ( متن عربى / چ 5 ) : 3 / 57 - 69 .\r\n( 2 ) . از شعراى غدير در قرن چهارم است . ر ك : الغدير ( متن عربى / چ 5 ) : 3 / 340 - 346 .\r\n","page_name":" 268 ","page_number":278},
  {"content":"\r\n\r\nاز زنى ، چند مجموعه يادداشت به پنج درهم خريد . يك جزوهء آن به خط ابو على بن مقله بود . با دلال گفت تا زنك را حاضر ساخت و به دو گفت : در ميان نسخه‌ها يك جزوه با خط ابن مقله يافتم ، اگر مايلى اينك جزوه را بگير و اگر بهاى آن را طالبى ، اينك پنج درهم ديگر از آن تست . آن زن پنج درهم را بگرفت و دعايش كرد و رفت . شريف رضى مردى بخشنده و باسخا بود . « 1 »\r\n4 - ابن ابى الحديد ، در شرح نهج البلاغة گويد : رضى در مدتى اندك ، پس از دوران سى سالگى قرآن را حفظ كرد و بخش مهمى از فقه و فرايض را فراگرفت . دانشمندى اديب و شاعرى ماهر بود ، با نظمى روان و فصيح و الفاظى پرمعنى و بليغ ، در پرداختن قافيه توانا و در ساختن انواع شعر مقتدر كه اگر در وادى تغزل گام زند و به ياد معشوق ترانه و غزل ساز كند ، احساس لطيف و خيال دلپذيرش شگفتيها به بار آرد و اگر در ميدان ثنا و ستايش تازد و با نظمى سهل و روان ، به صيد معانى پردازد ، هيچ شاعرى به گرد او نرسد و اگر در سوك و ماتم ، به سوز درون دامن زند ، بر همهء ماتم‌سرايان سبقت گيرد ؛ با همهء اينها ، دبيرى سخندان بود و پارسايى نيك‌نفس و والاهمتى پاىبند به احكام دين كه از هيچ‌كس صله و جايزه نپذيرفت ، حتى جوايز پدرش را بازمىگرداند .\r\n5 - باخرزى مىنويسد : در محفل پيشوايان ، صدرنشين و در مجلس بزرگان ، صاحب پايگاه برترين است . اگرش من زبان به ستايش گشايم ، چنان است كه به خورشيد تابان گويم : وه چه پرتوى ! و يا به گلزار گويم : چه خرم و زيبايى !\r\nاو راست شعرى بديع كه اگر به مفاخره برخيزد ، بر آخرين مدارج عظمت برشود و عقد ثريا بر تارك نهد و اگر راه تشبيب و غزل پويد ، احساس لطيفش از نسيم سحرى سبق جويد ، تا آنجا كه هرگاه غزليات پرشورش بر سخندان ماهر خوانده شود ، شيفته و شيدا ، فريادش به « آفرين » برآيد و بر شور و شعف فزايد .\r\nاگر به ستايش محبوبگان زبان بگشايد ، با ترانه‌هاى شيوا ، چون مشاطه‌اى باشد در كنار پريچهرگان رعنا ، و چون به ثناى ممدوحى سخن ساز كند با قصايد دلربا ، عقل به حيرت آيد كه شاعر نبوغ خود را جلوه‌گر ساخته يا عظمت ممدوح را . به هرحال چون\r\n\r\n\r\n","description":"","footnote":"\r\n( 1 ) . المنتظم : 7 / 279 .\r\n","page_name":" 269 ","page_number":279},
  {"content":"\r\n\r\nسمند تيزگام به ميدان دواند در « وصف » باشد يا « مدح » ، بخت آن كسى فيروز باشد كه در « گروبندى » نام او بر زبان راند .\r\nو اگر بسان دبيران و منشيان خامه بر دست گيرد ، نثر شيوايش چون لؤلؤ شاهوار است كه بر عروس بخت نثار كند ، يا دانه‌هاى شبنمى كه بر چهرهء گل نشاند . به جان خودم سوگند ، شهر بغداد از وجودش خرمى گرفت كه او را در دامن خود بپرورد : از پستان دجله‌اش شير داد و از نسيم روحپرور خود ، مشام جانش را معطر ساخت .\r\nشعر زيبايش ، چندان از آب دجله نوشيد كه گوارا شد و چندان غوطه خورد كه پاك و تابناك برآمد . هرگاه گلزار كمالات و فضايلش به جلوه آيد ، بغداد با آن خرمى و نشاط ، به گشت و گذار شود و در گرماى نيمروز به نسيم جانفزايش پناه برد . « 1 »\r\n6 - رفاعى مىنويسد : شريف رضى ، سرآمد شاعران قريش است ، از اين‌رو كه شاعر خوش‌گفتار قريش ، فراوان نسروده و آن كه فراوان سروده ، خوش‌گفتار نبوده ، اما شريف رضى ميان اين دو فضيلت جمع كرده است . علاوه بر اين ، مردى پارسا ، باتقوا ، عادل و دادگستر بود و ابهتى عظيم در دلها داشت . « 2 »\r\n\r\nالقاب و مناصب او\r\nبهاء الدوله در سال 388 ، سرورمان سيد رضى را با لقب شريف اجل ، و در سال 392 با لقب ذو المنقبتين و در سال 398 « 3 » با لقب رضى ذو الحسبين تشريف داد و در سال 401 دستور داد كه در حضورش او را با عنوان شريف اجل خطاب كنند و نامه‌هاى رسمى خطاب به او را با همين عنوان مزين سازند .\r\nالبته ، مناصب و كارگزاريها ، در دوران سرورمان شريف رضى ، فراوان و متعدد بوده است ، از جمله : وزارت ، شامل وزير رسمى و وزير مختار ؛ استاندارى عام و خاص ؛ استاندارى عام با دستور و انتخاب از مركز خلافت ، يا در اثر غلبه و استيلا و رسميت يافتن اضطرارى از جانب مركز ؛ فرماندهى لشكر ، آن هم به دو صورت : تنها ادارهء امور\r\n\r\n\r\n","description":"","footnote":"\r\n( 1 ) . دمية القصر 69 .\r\n( 2 ) . صحاح الاخبار 61 .\r\n( 3 ) . در البداية و النهاية : 11 / 335 ، سال 396 آمده است .\r\n","page_name":" 270 ","page_number":280},
  {"content":"\r\n\r\nلشكر و فرمان جنگ و عقب‌نشينى ، به اضافهء تقسيم غنايم و پيمان صلح ؛ فرمان سركوبى مرتدين ؛ سركوبى ياغيان ؛ فرمان قضاوت و داورى ؛ سرپرستى مظالم ؛ ( دادستانى ) ، سرپرستى قبايل اشراف : به صورت عمومى و خصوصى ؛ فرمان برگزارى نماز جماعت ؛ فرمان رهبرى حجاج ؛ سرپرستى دفاتر مالى و حقوقى ؛ سرپرستى امور حسبيه و حفظ ناموس اجتماع ، و غير آن از سرپرستيها و كارگزاريها .\r\nاز جمله دفتر مخصوص دبيران و منشيان ، دفتر مردان موثق و عدول و اهل انصاف ، ( شهود ) ، دفتر بزرگان و اشراف و اعيان ، دفتر گردن‌فرازان و شيرمردان و تكسواران ، دفتر صاحب‌نظران و هوشمندان و تيزبينان ، دفتر سادات علوى و اشراف خاندان نبوى ، و دفتر فقها و پيشوايان دانش و دين .\r\nدر اين ميان منصبى است ويژهء آن كس كه تمام اين فضايل و كمالات را داراست ، مانند سرورمان شريف رضى ، نمونهء والاى فضل و كمال . از اين‌رو ، كسى كه درصدد بحث و كنكاش از مقام و منزلت اوست و مىخواهد روحيات و معنويات او را دريابد ، ناچار است كه تمامى آن مناصبى را كه شريف رضى عهده‌دار گشته ، فهرستوار و مختصر مورد مطالعه و دقت قرار دهد .\r\nاينجاست كه شخصيت و عظمتى ما فوق تصور ، در برابر ديدگانش مجسم مىشود ، شخصيتى آكنده از علم ، فقه ، حكمت ، اعتماد ، رشد ، مناعت ، جوانمردى ، هيبت ، عظمت ، جلال ، جمال ، وفا ، عزت نفس ، بينش ، احتياط ، تصميم ، شهامت ، عفت ، بزرگ‌منشى ، كرم ، گردن‌فرازى و بىنيازى كه هريك كم و بيش در وجود شاعران و اديبان ديگر وجود داشته ، اما تمامى آنها را به خوبى در وجود شريف رضى مىتوان از نظر گذراند .\r\nشريف رضى ، به سال 380 در سن 21 سالگى و در دورهء طائع للّه ، عهده‌دار نقابت و سرپرستى خاندان ابو طالب گشت و هم رهبرى حاجيان و نظارت در مظالم اجتماعى ( دادستانى ) به او سپرده شد . فرمان اين مناصب و مقامات از جانب بهاء الدوله در سال 397 در بصره به نام او صادر شد ، و در محرم سال 403 سرپرستى امور اين خاندان را به طور كلى به او محول گرديد ، و با عنوان نقيب النقبا مخاطب گشت . گويند : سرپرستى كل ،\r\n\r\n","description":"","footnote":"","page_name":" 271 ","page_number":281},
  {"content":"\r\n\r\nمقام و رتبه‌اى است كه بر عهدهء كسى نهاده نشده ، جز هشتمين پيشوا ، على بن موسى الرضا عليه السّلام كه وليعهد مأمون بود ، و حتى بنا به نوشتهء ابن ابى الحديد در شرح نهج البلاغة ، شريف رضى از جانب القادر خليفهء عباسى ، بر حرم مدينه و مكه ، به خلافت منصوب گشته است .\r\nبا اينهمه ، شخصيت شريف رضى ، والاتر از آن است كه با منصب و مقام شناخته و يا سنجيده شود و چنان كه شاعر گويد :\r\n- مقام و منصب نه اركان عظمتش را استوار كرد و نه بر قدر و منزلتش افزود .\r\n- فرمانروايى ، در چشم روزگار او خوار و زبون گشته بود ، او جامهء عزت و جلالش را بر تن استوار فرمود .\r\nبارى ، آن مناصب و مقاماتى كه سرورمان شريف رضى عهده‌دار آنها بوده در كتب دانشمندان سلف ، با تمام شرايط و آداب ، تجزيه و تحليل شده و در اين زمينه كتابهاى ويژه‌اى تأليف يافته است . ما در اينجا به مختصرى از آنچه در كتاب احكام سلطانيه نوشتهء ماوردى ، ( م 450 ) آمده است ، اكتفا مىنماييم .\r\n\r\nنقابت\r\nنقابت منصبى است كه به خاطر حفظ و نگهداشت شرافت خاندانها تأسيس شده تا از برخورد و درگيرى با افراد فرومايه در امان مانند ، ضمنا نقيب هرخاندان نسبت به افراد هم‌تبارش مهربان‌تر و قهرا فرمانش نافذتر است .\r\nنقابت دو قسم است : كلى و جزئى . نقابت جزئى ، تنها به امور سرپرستى قيام مىكند ، بدون اينكه حكمى صادر كند يا كيفرى اجرا نمايد ؛ از اين‌رو ، فقه و دانش ، جزو شرايط آن نخواهد بود ، بلكه تنها نسبت به دوازده مورد نظارت خواهد نمود :\r\n1 - آمار خانواده‌هاى سادات و حفظ نژاد و تبارشان كه با بيگانگان مخلوط و مشتبه نشوند . آن كه از جمع خاندان خارج مىشود ، معلوم باشد و آن كه داخل آنان مىگردد ، شناخته شده باشد .\r\n2 - فاميلهاى مختلف با نام و نسب خود مضبوط گردند و پدر خانواده مشخص باشد ،\r\n\r\n","description":"","footnote":"","page_name":" 272 ","page_number":282},
  {"content":"\r\n\r\nتا در اثر تشابه نام و مكان ، نژاد آنان مختلط نگردد .\r\n3 - ضبط آمار نوزادان دختر و پسر ، تا پدر و مادر آنان مشتبه نگردند و ثبت نام اموات كه راه افترا و تزوير در نسب آنان بسته شود .\r\n4 - مراقبت افراد از نظر آداب و اخلاق ، تا شايستهء مقام و منزلت تبار خود در اجتماع ظاهر شوند و در نتيجه ، حشمت و موقعيت آنان برقرار و حرمت رسول خدا محفوظ ماند .\r\n5 - دور نگهداشتن آنان از مشاغل پست و بازداشتن ايشان از كارهاى زشت و پليد ، تا نه خوار و بىمقدار شوند و نه زيردست اين و آن .\r\n6 - مانع شود كه آنان پيرامون معاصى نچرخند و حرمت قانون را زير پا ننهند تا آنجا كه در نصرت دين اجدادشان تعصب بيشتر روا دارند و در پاك‌كردن محيط از آلودگيها و منكرات جديت وافرترى نشان دهند ، و گرنه زبان ملامتگران باز شود و مورد خشم و نفرت واقع شوند .\r\n7 - مراقب باشد كه شرافت و افتخارات آنان ، باعث نشود كه به ديگران زور بگويند و جفا روا دارند كه اين خود انگيزهء خشم و كين است ، بلكه وادارشان كند تا با لطف و تواضع دلهاى ديگران را به جانب خود معطوف دارند .\r\n8 - يارى كند تا حقوق آنان پايمال نشود و اجازه ندهد كه آنان حقوق ديگران را ناديده بگيرند . انصاف دهد و انصاف بگيرد .\r\n9 - حقوق مالى آنان را مانند سهم سادات در غنايم و اموال خراجيه استيفا نمايد و طبق دستور الهى در ميان آنان تقسيم كند .\r\n10 - مراقب باشد كه زنان و دوشيزگان با شوهران لايق و همرتبهء خود ازدواج كنند تا شرافت خاندان محفوظ و مصون بماند .\r\n11 - به استثناى اجراى حدود و قصاص نسبت به خطاكاران ، اجراى عدالت نموده ، سختگير باشد . از لغزش بزرگان چشم بپوشد و با پند و تذكر از خطاى آنان درگذرد .\r\n12 - موقوفه‌هايى كه ويژهء آن خاندان است ، مورد نظارت و سرپرستى قرار دهد . در حفظ اصل بكوشد ، و هرچه بيشتر در ازدياد منافع و بهرهء آن تلاش كند و اگر توليت آن با\r\n\r\n","description":"","footnote":"","page_name":" 273 ","page_number":283},
  {"content":"\r\n\r\nدگران است ، در استيفاى حقوق و قسمت‌كردن آن نظارت كند . اگر وقف خصوصى است ، مستحقان آن را تشخيص دهد و شرايط لازم را رعايت نمايد ، تا حق به حقدار برسد .\r\n\r\nنقابت كلى و عمومى\r\nعلاوه بر آنچه در نقابت جزئى و خصوصى ياد شد ، پنج وظيفهء ديگر به نقيب محول مىشود :\r\n1 - در منازعات و درگيريها داور آنان باشد .\r\n2 - سرپرستى اموال و املاك يتيمان را در دست بگيرد .\r\n3 - در مورد ارتكاب جرايم ، حدود و كيفر لازم را اجرا كند .\r\n4 - براى شوهر دادن زنان و دوشيزگانى كه براى آنان ولى و سرپرست معين نشده ، اقدام كند .\r\n5 - با اجراى حكم حجر ، دست سفيهان و نابخردان را از ضايع‌كردن اموال كوتاه كند و در صورت بازگشتن به رشد و صلاحيت ، اموال آنان را در اختيار خودشان قرار دهد .\r\nنقيب با اجراى اين پنج وظيفه مقام نقابت عمومى و كلى را احراز مىنمايد و اينجاست كه بايد فقيه و دانشمند باشد تا حكومت و داورى او نافذ گردد . « 1 »\r\nاين نقابت عامه همان منصب والايى است كه به سرورمان شريف رضى محول گشته بود .\r\n\r\nسرپرستى مظالم\r\nاز جمله وظايف اين منصب ، واداركردن دادخواهان به انصاف و حق‌جويى است و بازداشتن آنان از نزاع و مخاصمه . از اين‌رو ، شرط احراز اين مقام آن است كه شخصيتى عالىقدر ، فرمانروا ، پرهيبت ، پاكدامن ، قانع و پارسا باشد ، زيرا اجراى وظيفهء او ، جز با سطوت و اقتدارى كه درخور اميران است و دقت و موشكافى كه شايستهء قضات و\r\n\r\n\r\n","description":"","footnote":"\r\n( 1 ) . ر ك : الاحكام السلطانية 82 - 86 .\r\n","page_name":" 274 ","page_number":284},
  {"content":"\r\n\r\nداوران است ، ميسور نيست .\r\nحال اگر اين شخصيت ، از جملهء وزيران و اميران باشد ، نيازى به صدور فرمان و منشور مستقل نخواهد بود ، بلكه همان منشور وزارت و فرمانروايى ، براى نظارت مظالم و دادستانى كافى است . اگر از جملهء وزرا و امرا نباشد ، با توجه به شرايط گذشته ، از افراد شايسته و لايق اين مقام دعوت به عمل آيد و منشور و فرمان ولايت و دادستانى به نام او صادر شود .\r\nسرپرستى مظالم ، گاه عمومى و كلى است ، يعنى نقيب ، هم در مرحله حكم و داورى ( قضائيه ) و هم در مرحلهء اجرا و تنفيذ ( مجريه ) انجام وظيفه مىكند . در اين صورت ، بايستى داراى جلال و مرتبهء والاترى باشد ، و از ميان افرادى انتخاب گردد كه با نايب الحكومه ، وزير مختار و يا استاندار همرديف باشد ، و اگر فقط در مرحلهء دوم ( قوهء مجريه ) عهده‌دار نقابت است ، چنين مقام و مرتبهء لازم نخواهد بود ، تنها كافى است كه در اجراى حق و عدالت سختگير باشد ، از نكوهش بدگويان پروا نكند و دست طمع به سوى رشوه دراز نسازد . « 1 »\r\n\r\nسرپرستى امور حج\r\nسرپرستى امور حج به دو قسمت تقسيم مىشود : گاه رهبرى كاروان منظور است و گاه اقامهء مناسك حج . رهبرى كاروان نيازمند سياست و كفايت و تدبير است و رئيس كاروان بايد مردى مدير ، مدبر ، شجاع ، باابهت و كاردان باشد تا بتواند از عهدهء وظايف دهگانهء خود برآيد :\r\n1 - گرد آوردن همگان و جلوگيرى از تشتت و پراكندگى كه مايهء نابودى اموال و جانهاست .\r\n2 - تقسيم‌بندى گروهها ، براى حركت و فرود ، تا موجب درگيرى و گمراهى از راه و مقصد نگردد .\r\n3 - كاروان را با نرمى و هموارى حركت دهد كه ضعيفان درمانده نشوند و آنها كه\r\n\r\n\r\n","description":"","footnote":"\r\n( 1 ) . ر ك : الاحكام السلطانية 64 - 82 .\r\n","page_name":" 275 ","page_number":285},
  {"content":"\r\n\r\nاحيانا عقب مانده‌اند ، سرگردان نشوند ، از اين‌روست كه پيامبر فرمود : امير كاروان كسى است كه از همگان ضعيف‌تر است ، يعنى آن كه چارپايش كند و ناتوان است ، ديگران بايد در حركت و فرود تابع او باشند و جانب او را رعايت كنند .\r\n4 - شاهراه امن و پرنعمت را براى حركت كاروان در نظر داشته باشد و از راه خشك و سنگلاخ بپرهيزد .\r\n5 - اگر آب كمياب است ، در فكر تهيهء آن باشد و اگر چراگاه كم است ، در فكر علوفه چارپايان باشد .\r\n6 - هرگاه در منزلى فرود آيند ، با اعوان خود به مراقبت و پاسبانى قيام كند و چون به راه افتند ، گرداگرد آنان بچرخد تا از شر سارقان و طراران در امان مانند .\r\n7 - چنانچه راهزنان ، راه كاروان را ببندند ، با تمام امكانات خود مقابله كند ، اگر مىتواند با نبرد و قتال ، و گرنه با بذل اموال راه كاروان را باز كند كه حجاج از وظايف و اعمال حج عقب نمانند . البته ، بذل اموال در صورتى است كه حجاج از جان و دل بپذيرند ، زيرا در اين گونه موارد بذل اموال واجب نيست .\r\n8 - در نزاع و درگيرى ، ميان افراد كاروان وساطت كند تا صلح و صفا برقرار گردد و اگر مجاز نيست ، بدون رضايت آنان داورى ننمايد و در صورتى كه مجاز باشد ، يعنى اهليت داورى داشته و فرمان لازم صدور يافته باشد ، مىتواند شخصا داورى كند و اگر به شهرى وارد شوند كه حاكم شرع در آن مستقر است ، مىتواند داورى را به دو محول كند .\r\n9 - ستمگران را به جاى خود بنشاند و خطاكاران را ادب كند و جز در صورتى كه مجاز باشد و از اهل اجتهاد ، حدود الهى را اجرا نكند .\r\n10 - مراقب وقت و هنگام باشد كه به موقع مناسك حج را دريابند و حتى المقدور محتاج به سرعت و تاختن نشوند كه باعث رنج و خستگى خواهد بود . موقعى هم كه به ميقات رسيدند ، به حد كافى فرصت دهد كه به انجام واجبات و مستحبات احرام موفق شوند .\r\nاما دربارهء اقامهء حج و به پا داشتن مناسك آن بايد گفت :\r\nكسى كه متصدى اين كار مىشود و او را امير الحاج گويند ، به منزلهء امام جماعت است\r\n\r\n","description":"","footnote":"","page_name":" 276 ","page_number":286},
  {"content":"\r\n\r\nدر نمازهاى روزانه ، و علاوه بر شرايطى كه در امام جماعت معتبر است ، بايستى از احكام و مناسك حج مطلع باشد و وقت و هنگام آن را بشناسد . دورهء اين سرپرستى و نظارت ، فقط 7 روز است كه از نماز ظهر روز هفتم ذيحجه شروع مىشود و در روز سيزدهم خاتمه مىيابد .\r\nامير الحاج ، پنج وظيفهء قطعى دارد و يك وظيفهء ششم كه در لزوم آن اختلاف شده است :\r\n1 - اعلام‌كردن به مردم كه روز احرام و حركت براى درك مشاعر چه روزى است ، تا همگان تابع او باشند و به راه و روش او اقتدا كنند .\r\n2 - مناسك و اعمال حج را با همان ترتيبى كه در شرع مقرر شده ، چه بر وجه استحباب و چه بر وجه لزوم ، يادآور شود و عملى سازد تا ديگران هم از او پيروى نمايند .\r\n3 - توقف در عرفات و مشاعر و منى از حد لازم تجاوز نكند و نيز به موقع معين كوچ كند تا ديگران هم به متابعت كوچ نمايند .\r\n4 - راهنمايى حجاج كه در اركان وظايف از او پيروى كنند و به راز و نيازى كه با خالق كعبه دارد ، توجه كرده آمين گويند .\r\n5 - امامت در نمازهاى يوميه .\r\n6 - قضاوت و داورى در ميان حجاج و اجراى كيفر از قبيل حد و تعزير كه مورد اختلاف مذاهب است .\r\nشريف رضى از دوران جوانى تا اواخر زندگى ، عهده‌دار اين مقام منيع بود ، چه در زمان پدر بزرگوارش به عنوان يار و معين يا نيابت و چه به طور استقلال از سال 380 هجرى ، و در اين پست ، خدمات عظيمى انجام داده است كه در تاريخ ثبت شده و ياد او را جاويدان ساخته است .\r\nابو القاسم بن فهد هاشمى در كتاب اتحاف الورى بأخبار القرى ضمن حوادث سال 389 مىنويسد : در اين سال ، شريف مرتضى و شريف رضى به حج مشرف شدند و در راه حج ، ابن جراح طائى آن دو را متوقف ساخت . سرانجام ، نه هزار دينار از مال خود به دو عطا كردند ، تا خود را به مراسم حج برسانند .\r\n\r\n","description":"","footnote":"","page_name":" 277 ","page_number":287},
  {"content":"\r\n\r\n\r\nولادت و وفات او\r\nبه اتفاق مورخان ، شريف رضى به سال 359 در بغداد متولد گشت و در همانجا باليد و بزرگ شد « 1 » و سرانجام ، در بغداد ، به روز يكشنبه ، ششم محرم « 2 » سال 406 ديده از جهان فروبست ، چنان كه در رجال نجاشى ، تاريخ بغداد ، عمدة الطالب ، خلاصة الرجال و غير آن آمده است .\r\nدر شذرات الذهب نوشته « در صبح روز پنجشنبه درگذشت » و گويا اشتباه از كاتب باشد ، زيرا مدرك گفته‌اش را كتاب ابن خلكان معرفى كرده ، و در تاريخ ابن خلكان مىنويسد : « صبح روز يكشنبه » ، نه پنجشنبه .\r\nوجدى در دائرة المعارف : 4 / 253 سال وفات را 404 نوشته كه گويا از شرح نهج البلاغهء ابن ابى الحديد گرفته ، يا خطايى است كه از كاتب سر زده است چون مىبينيم همين فريد وجدى در دائرة المعارف : 9 / 487 تاريخ صحيح را يادآور شده و نوشته : « ششم محرم سال 406 » . يكى از معاصران شريف رضى ، ابو الحسن احمد بن على بتى ( م 405 ) پيش از مرگ ، قصيده‌اى در سوك و رثاى شريف سروده است كه در ديوان او : 1 / 138 ديده مىشود ، و گردآورندهء ديوانش مىگويد : چند ماه بعد از تاريخ اين سروده شريف رضى درگذشت ، رضوان خداى بر او باد .\r\nدر مرگ شريف رضى ، وزير ابو غالب ، فخر الملك ، و ساير وزرا و اعيان و اشراف و قضات همگان با پاى برهنه ، به رسم عزا ، در خانهء او حضور يافتند و فخر الملك بر او نماز خواند ، و در خانه‌اش كه در محلهء كرخ رديف مسجد اهل انبار بود ، دفن شد .\r\nبرادرش شريف مرتضى بر جنازهء برادر حاضر نشد و در مراسم نماز هم شركت ننمود ، چه از بىقرارى و جزع نتوانست به جنازهء برادر بنگرد . از اين‌رو ، به روضهء امام موسى بن جعفر عليه السّلام پناه برد و در پايان روز ، فخر الملك ، شخصا به روضهء امام مشرف شده ، شريف مرتضى را به خانه‌اش فرستاد .\r\n\r\n\r\n","description":"","footnote":"\r\n( 1 ) . جرجى زيدان در تاريخ آداب اللغة العربية : 2 / 257 نوشته : شريف رضى در سامرا مىزيسته ؛ و اين اولين اشتباه او نيست كه ناآشنايى او را به تاريخ شيعه و زندگى رجال آنان ثابت مىكند .\r\n( 2 ) . ابن خلكان گويد : « و گويند : در ماه صفر » و ابن كثير نوشته « پنجم محرم » .\r\n","page_name":" 278 ","page_number":288},
  {"content":"\r\n\r\nبسيارى از مورخان نوشته‌اند كه جسد او را ، بعد از آنكه در خانه‌اش به امانت خاك كردند ، به كربلاى مشرفه منتقل ساختند و در كنار پدرش ابو احمد حسين بن موسى به خاك سپردند و از تاريخ چنين برمىآيد كه در قرون وسطى ، مزارش در كربلا مشهور بوده است . صاحب عمدة الطالب مىنويسد : مرقد شريف رضى ، در كربلا آشكار و معروف است . و نيز در شرح حال برادرش مرتضى مىنويسد : نزد پدر و برادرش به خاك رفت ، و مرقد آنان آشكار و معروف است . رفاعى ( م 885 ) مىگويد : جنازهء شريف مرتضى را به كربلاى حسينى بردند ، مانند پدرش و برادرش و در آنجا به خاك سپردند ، و مرقدش در آنجا ظاهر و مشهور است . « 1 »\r\nاين موضوع ، با اعتبار عقل هم سازگار است ، زيرا فرزندان ابراهيم مجاب در حائر قدس جوار حضرت سيد الشهدا سكونت اختيار كردند . ابراهيم نامبرده در نزديكى حائر از جانب بالاى سر مبارك دفن شد و فرزندانش مرقد او را گورستان شخصى خود گرفته ، در اطراف او دفن شدند و هركس از اين خاندان در بغداد يا بصره سكونت داشت ، همچون فرزندان موسى ابرش ، بعد از مرگ به كربلا منتقل شدند و در كنار جدشان به خاك رفتند . ضمنا قطعى است كه جنازهء پدر شريف رضى به حائر حسينى منتقل و در همانجا دفن شد . البته ، ممكن است ابتدا در خانه‌اش دفن شده باشد ، و بعد او را به كربلا برده باشند ، چنان كه ابن جوزى در منتظم : 7 / 247 ياد كرده است .\r\nهمچنين قطعى است كه جنازهء شريف علم الهدى را بعد از اينكه در خانه‌اش به خاك سپردند ، به حائر حسينى منتقل نمودند . توليت آن تربت مقدس در كف آنان بود و هيچ كس جز با اجازهء آنان در حائر حسينى دفن نمىشد ، همان‌طور كه ضمن شرح حال وزير ابو العباس ضبى ، در همين كتاب گذشت . « 2 »\r\nجمع كثيرى از معاصران شريف رضى او را مرثيه گفتند و در پيشاپيش آنان برادرش علم الهدى است كه گفته :\r\n- اى ياران ! داد از اين فاجعهء ناگوار كه بازوى مرا شكست ، كاش جان مرا هم مىگرفت .\r\n- پيوسته بيمناك و برحذر بودم ، تا اينكه دررسيد و شرنگ مصيبت در كام من ريخت .\r\n\r\n\r\n","description":"","footnote":"\r\n( 1 ) . صحاح الاخبار 62 .\r\n( 2 ) . ر ك : الغدير ( متن عربى / چ 5 ) : 4 / 106 .\r\n","page_name":" 279 ","page_number":289},
  {"content":"\r\n\r\n- چندى التماس كردم و مهلت خواستم ، آخر هجوم آورد و به حال زارم ننگريست .\r\n- مگوييد از چه سيلاب اشكش روان نيست ؟ اشك را هم چون بخت نامساعد سربارى نيست .\r\n- خدا را ، بر اين عمر كوتاه و تابناك ! و چه عمرها كه دراز بود و ناپاك .\r\nاز جمله كسانى كه در سوك شريف ، مرثيه ساختند ، شاگردش مهيار ديلمى است كه شرح حال او در ضمن غديريه‌سرايان سدهء پنجم خواهد آمد . دو قصيده دارد كه يك قصيدهء آن 70 بيت است ، و در ديوان او : 3 / 366 ثبت شده و اين چنين شروع مىشود :\r\n- بازوى هاشم را كه فروانداخت ؟ دست « لوى » را درپيچيد و از پايگاه حشمت فرو كشيد ؟\r\n- در ريگزار حجاز ، قريش را در هم كوبيد و سراپردهء عزتشان را بركند .\r\n- پاى بر فرق « مضر » نهاده با خفت و خوارى پامالشان كرد و كس دم برنياورد .\r\n- كيست كه به مكه تاخت و حرمت خانهء خدا بشكست ؟\r\n- از آن پس ، به مدينه تاخت و تربت پاكان عترت را پى سپر ستوران ساخت ؟\r\n- رسول خدا گريان است و فاطمه در صحراى « طف » بر فرزندان عزيزش زار و نالان .\r\n- دين خدا در امن و امان بود ، چه كسش برآشفت ؟ حصار دژ بلند و افراخته بود ، چه كسش به عزم تسخير برخاست ؟\r\n- بازوى مردان دلاور از كار ماند كه تسليم شدند ؟ يا سر از مسلمانى برتافتند ؟\r\n- يا شريف رضى ، شبان فداكار اين خاندان ، طعمهء اجل گشت كه رمهء آنان از چرا باز ماند .\r\nو قصيدهء ديگرش 40 بيت است و در ديوانش : 1 / 249 با اين مطلع ثبت شده است :\r\n أقريش لا لفم أراك و لا يد * فتواكلى غاض الندى و خلى الندى \r\nبه خاطر شهرت اين دو قصيده ، كه جز در ديوان مهيار ديلمى ، در بسيارى از كتب تراجم و فرهنگهاى رجال ثبت آمده است ، از نقل تمام اين دو قصيده صرف‌نظر شد .\r\nيك نمونه از شعر شريف رضى ، قصيده‌اى است كه دربارهء مذهب سروده و با ياد اهل بيت افتخار مىجويد و اشتياق خود را به زيارت تربت پاكشان مىرساند :\r\n\r\n","description":"","footnote":"","page_name":" 280 ","page_number":290},
  {"content":"\r\n\r\n- هلا ! چه خوش است حملهء باشتاب ، و اراده‌اى كه نلرزد از بيم عتاب .\r\n- و آن كه دامن همت بر كمر زده مىتازد ، همچون تاختن شمشير به سوى گردنها و رقاب .\r\n- ملامتش كنم كه از چه دورى گرفتى ؟ و او نكوهش آرد كه زود آمدى ، نابهنگام .\r\n- من به چشم ديدم كه عجز و ناتوانى از بيم صولت شب به خاك افتاده جنايات او را ستايش كرد .\r\n- اگر روزگار ، با صولت و سطوت راه مرا نمىبست ، از همه سو به جانب سرورى و ارجمندى مىتاختم .\r\n- شيوهء جوانمرد عرب ، هم‌آغوشى با شمشير بران و سمند تيزگام است .\r\n- از دشمنان جز تهديد دروغين نبيند و از او جز شمشير راست نبينند .\r\n- فرداست كه از شمشير و سنان خفتان سازم ، با اينكه از شيوهء جوانى بر كنار نيستم .\r\n- و از سياهى شب جامه بر تن آرايم ، به هنگامى كه كاروان برون تازد ، مانند برون تاختن شمشير از نيام .\r\n- چه شبها كه با مركوب رهوار ، آمادهء تاخت شدم ، ديگران در اطراف آتش پرشرر سرگرم .\r\n- نگريستم كه زمين چهرهء خود را دگرگون ساخته و با شير و گرگ به بازى برخاسته است .\r\n- من نيز چهره و ديدار خود دگرگون ساختم ، چنان كه سپيدى مو از خضاب سياه نمايد .\r\n- زيباتر از آن نديديم كه سفيدى را با سياهى طراز بندند .\r\n- من با آرزوى خود همخوابه‌ام ، ولى سنگينى آمال و آرزو شتران قوىهيكل را به زانو درآورده است .\r\n- اگر يأس و نااميدى بر ما چيره شود ، اميد را در دل زنده كنيم و باشجاعت پيش تازيم .\r\n- هرآنگاه كه ژالهء بهارى از ابر خيزد و قطرات باران همراه حباب به رقص آيد .\r\n- گويا آسمان را آب در گلو شكسته ، بر سر واديها از دهان فروريزد .\r\n- دره و هامون با سيلاب ، هم‌آغوش گشته و ابر سپيد بر سر آن دامن بگسترد .\r\n\r\n","description":"","footnote":"","page_name":" 281 ","page_number":291},
  {"content":"\r\n\r\n- و چون بر تپه و ماهور بگذرد ، مانند لعاب از گردنه‌ها سرازير شود .\r\n- گويم : خداوند سرزمين مدينه را از باران رحمت و آب گوارا سيراب كند .\r\n- بويژه ، تربت بقيع و خفتگان در آن را ، آبى دامن‌كشان و سيلابى ريزان .\r\n- و تپه‌هاى « غرى » و چكيدهء حسبى كه در بلنديهاى آن جا گرفته است .\r\n- و تربت آن شهيدى كه در بيابان « طف » و با لب تشنه داعى حق را لبيك گفته است .\r\n- و هم بغداد و سامرا و طوس را سيراب كن ، از ژالهء بهاران و سيلاب باران .\r\n- چشمها در كنار اين گورها اشكبار است همچون گريهء آسمان بر كوهساران .\r\n- اگر ابر آسمان از ريزش باران دريغ ورزد ، سرابها آب گشته بر روى آن گورها روان گردد .\r\n- خدايت سيراب كند كه چه روزها تشنهء ديدار بودم ، از راه دور و نزديك .\r\n- اى باد جنوب ، از سر را هم بر كنار شو و سرماى جانگزايت را از ساحت من دور ساز .\r\n- در سياهى شب به سويم متاز كه از آن تربت پاك توشه‌اى نگرفتم .\r\n- اگر ابرها از اكناف آسمان بدان سوى كشانده شوند و چون شتر قربانى از گلوى آنها ناودانها سرازير شود ، باز هم حق آن تربت پاك ادا نشود .\r\n- مگر آن تن‌هاى پاك در كام زمين فرونشدند كه به رستاخيز براى نعمت جاودانى انگيخته شوند ؟\r\n- چه بسيار شد كه كينهء حسودان ، مست و خراب ، جام مرگ را در ميانشان به گردش درآورد .\r\n- درود الهى هردم و هرروز بر آن نشانه‌هاى هدايت و قبه‌هاى عظمت چون نسيم وزان باد .\r\n- پوستهء عزم سفر را تجديد كنم ، گرچه ياران از رفاقت و يارى دريغ ورزند .\r\n- سينهء باد و طوفان را بشكافم تا نسيم جانفزايى از تربت بوتراب دريابم .\r\n- چشم دارم كه روزگارم سر يارى در قدم نهد و صيد آرزو در ميان چنگالم بال و پر زند .\r\n- شتران بادپيما را جانب شما روان سازم تا چون تير شهاب دل هامون را بشكافند .\r\n- لعاب از دهانشان بر سر و گردن ريزد ، چونانكه لعاب سيل بر دامن جبال .\r\n\r\n","description":"","footnote":"","page_name":" 282 ","page_number":292},
  {"content":"\r\n\r\n- مهار توسن تيزگام را يدك كشم و به نوبت خستگى از جان شتران برآرم .\r\n- باشد كه آبى بر اين آتش تفته بپاشم كه در ميان سينه‌ام جاى كرده است .\r\n- ديدار و زيارتتان رهبرى است كه ما را به گنجور رستگارى و پاداش هدايت كند .\r\n- در زوراء بغداد ( كاظميه ) دو تربت پاك مىشناسم كه درد حسرت و اشتياقم را كنار آن شفا مىجويم .\r\n- مهار جان را جانب آن درگاه مىكشم و سلام خود را تقديم آن بارگاه مىسازم كه بىجواب نخواهد ماند .\r\n- زيارتشان روان مرا پاك سازد و جامه‌ام را از هرعيب و عارى بپالايد .\r\n- جدم على فرمانرواى دوزخ است « 1 » روزى كه نجات‌بخشى از عذاب خدا جز او نيست .\r\n- ساقى حوض كوثر ، روزى كه دلها از تب‌وتاب كباب است و همو پيشگام بر صراط باشد ، براى حساب .\r\n- دست راستش انگشترى خاتم به سائل بخشد « 2 » و بخل ورزد كه مجد و عزتش به يغما رود .\r\n- آيا كندن در خيبر معجزه‌اى نيست كه اعتراف كنند و يا غائلهء آن مار .\r\n- مىخواست كه مكرى انديشد و خدا نخواست ، كلاغى پرواز گرفت و فتنه از ميان برخاست . « 3 »\r\n- آيا اين چنين بدر تابان در تاريكى و سياهى محو شود ؟ و اين خورشيد درخشان در ميان ابر و مه پنهان ماند ؟\r\n- هركه بر او ستم راند ، باگذشت و وقار ، كيفر او در كف نهاد .\r\n- بينم كه ماه شعبان درآمد و مرا مشتاق زيارت ساخت ، كيست كه پاداش مرا خاطرنشان سازد ؟\r\n- در قصايد خود با نام شما افتخار جويم ، نه با شعر و احساسم ، و به مدد شماست كه\r\n\r\n\r\n","description":"","footnote":"\r\n( 1 ) . حديث آن مشروحا گذشت . ر ك : الغدير ( متن عربى / چ 5 ) : 3 / 299 .\r\n( 2 ) . حديث آن در همين كتاب گذشت . ر ك : همان : 2 / 47 و 3 / 155 - 162 .\r\n( 3 ) . حديث آن قبلا از نظر گذشت . ر ك : همان : 2 / 241 - 242 .\r\n","page_name":" 283 ","page_number":293},
  {"content":"\r\n\r\nگامهاى استوارى در خطابه و نثر برداشته‌ام .\r\n- از آلودگى بركنارم ، از اين‌رو كه با دشمن شما در جدالم ، هدف تير فحش و ناسزايم .\r\n- آشكارا دم از ولاى شما زنم ، نه در پرده ؛ از دگران بيزارى جويم و باك نيارم .\r\n- سزاوارتر از من به ولاى شما كيست ؟ با آنكه رشتهء خاندانم به شما منتهى است .\r\n- دوستدار شمايم ، گرچه دشمنم دارند ، به پابوس شما روانم ، گرچه از پاى درمانم .\r\n- فتنهء روزگار ميان ما جدايى افكند ، ولى بازگشت ما به يك دودمان و تبار است .\r\nوى نيز در اين قصيده به سال 391 در روز عاشورا ، سبط پيامبر ، سيد الشهدا امام حسين عليه السّلام را مرثيه گفته است :\r\n- اينك سرزمين « غميم » است ، صلا در ده و سيلاب اشك از ديده روان ساز .\r\n- گر اين حصار بلند را وامى بر دوش است ، بپرداز و اگر خون دلى در اين خاكدان اسير است ، فدابخش و رها ساز .\r\n- يا برشو بر فراز جهاز شتران و يا با نظارهء اين ويرانه ، آبى بر آتش درون بيفشان .\r\n- خندقى به پيرامون ، همچون قوس كمان ، نزديك‌تر گودالى سياه پر از خاكستر ميراث مطبخيان .\r\n- اينك طناب بند خيمه‌ها و در كنارش نشيمنگاه جوانمردان ، آتش دگران رو به خاموشى است ، جز آتش اينان .\r\n- و اين مهاربند ، ويژهء آن جوانان است كه با سمند زرد و سرخ خيمهء خود آذين بندند و ديگران با حلهء آويزان .\r\n- به خدا سوگند ، با كاروانى بر گرد اين ديار از حركت بازماندم كه دستها بر جگر نهادند .\r\n- با حسرت و زارى سيلاب اشك بر رخسار روان كردند و از سوز دل جامه بر تن دريدند .\r\n- چندان در اين ماتم‌سرا ماندند كه گويا شتران و استران را در جاى خود ميخكوب كرده‌اند .\r\n- سپس راه در پيش گرفتند و آبشخور آنان ، سيلاب ديدگان بود و توشهء راهشان غم و اندوه .\r\n\r\n","description":"","footnote":"","page_name":" 284 ","page_number":294},
  {"content":"\r\n\r\n- هريك جامهء عزا حمايل ساخته ، دانه‌هاى اشك چون مرواريد بر حله‌ها رخشان .\r\n- به تهنيت قدومت ، بارانى فروريزد كه تودهء خاك را جان بخشد ، نرم و هموار .\r\n- و چون به دشت و هامون بنگرى ، مرغزارى در نظر آيد چون حله يمن شاهوار .\r\n- از اين ديدگان كه اينك به زيارت آمده‌اند ، به جز بيخوابى و غمگسارى چه مىجوييد ؟\r\n- ديگر اشكى بر اين ديده‌ها نماند ، نه به خدا ، خواب هم بدان راه نبرد .\r\n- اينك از گريه بر اين ديار بازمانديم ، و بر حال زار فاطمه گريانيم كه در سوك فرزندانش اشكبار است .\r\n- آيا به هنگام ولادتش دانست كه زنازادگان سر حسين را بر سر نى خواهند كرد ؟\r\n- آن روز كه عراقيان به سوك و ماتم نشينند ، شاميان با جشن و سرورش عيد شمارند .\r\n- از خشم پيامبر نهراسيدند كه يكسر كشتزار او را درو كردند .\r\n- بينش و هدايت را در برابر سرگشتگى و ضلالت فروختند و رشد و صلاح را وانهاده نكبت و جهالت را خريدند .\r\n- رسول خدا را خصم خود ساختند و چه بد ذخيره‌اى براى روز جزا مهيا كردند .\r\n- خاندان پيامبر بر پشت شتران بدخو سوارند و خون پيامبر بر ناوك نيزه‌ها نمايان است .\r\n- اى دل ! بسوز بر خاندان على كه پس از عزت و ارجمندى ، پامال امويان گشت .\r\n- مهار ذلت و خوار در بينى كشيدند و ريسمان اسارت بر گردن نهادند .\r\n- گفتند : هلاك آل على ، دين كردگار است ! مگر نه اين دين از جدشان بيادگار است ؟\r\n- به آيين جاهليت ، خون كشتگان بازجستند و سينه‌هاى پركينه را از آتش التهاب ، شفا بخشيدند .\r\n- حقوق غايبان را ويژهء خود ساختند و به دلخواه خود بر حاضران ستم راندند .\r\n- خدا ارواحشان را از معركهء نبرد به عالم بالا بركشيد ، و شما با تاختن بر اجسادشان فجيع‌ترين جنايات را مرتكب گشتيد .\r\n- اگر قبه‌هاى افراشتهء آن پاكان بر زمين فروخوابيد ، اركان دين خدا هم به خاك درغلتيد .\r\n- اينك خلافت اسلامى از مسير خود منحرف است ، ديگر به رشد و صلاح امت اميد نتوان برد .\r\n\r\n","description":"","footnote":"","page_name":" 285 ","page_number":295},
  {"content":"\r\n\r\n- منبر خلافت پى سپر قلدران گشت و گرگهاى بنىاميه بر زبر آن جستند .\r\n- خلافت ، ويژهء برگزيدگان خداست كه به آنان الهام بخشيد و ايشان را كفيل دين و آيين ساخت .\r\n- به تمام افتخارات چنگ يازيدند و آنها را ويژهء خود ساختند ، ملامتى نيست كه جن و انس به حسادت برخاستند .\r\n- پارسايى و بردبارى ، منش گستاخان خونريز ، خونريزى و جلادت - اگر از خدايشان بيم نبود - روش زاهدان گوشه‌گير .\r\n- خاندانى كه نوزادان خود را با يراق جنگ در قماط پيچند و به جاى گهواره در صدر زين جاى دهند .\r\n- حديث آزادگى و كمالاتشان را همواره دشمنان ، از رقيبان روايت كنند .\r\n- اى خشم خداى ! به‌پا خيز و به خاطر پيامبرش بر دشمنان بتاز ، و شمشير تيز از نيام بركش .\r\n- بتاز بر آن گروهى كه خون محمد و خاندانش را به خاطر يزيد و زياد تباه كردند و بر زمين ريختند .\r\n- حقوق الهى را چنگ‌چنگ به يغما برند و دست خاندان الهى را در غل و زنجير كشند .\r\n- با شمشير محمد ، در پى آل و تبار او تاخته به هرسو راندند ، چونانكه شتران غريبه را از سرآبگاه برانند .\r\n- گفتم : كاروان خسته و رنجور چون عقاب‌هاى خاكسترى بر قلهء كوهساران روان است .\r\n- ساربان در پى شترانى مىدود كه از لاغرى چون كمانند ، سركش آنها از بيم تازيانه مطيع گشته و او بر كفل رامها مىنوازد .\r\n- چنان تند و سريع در اهتزازند كه پندارى گردن شتران ، پيشاپيش ، جدا از تنشان دوان است .\r\n- گفتم : بايست ! گرچه دامنم پرغبار است ، دلى در سينه دارم كه از فراق ياران در تب و تاب است .\r\n- در اين صحراى « طف » كه قربانگاه شهيدان و نبردگاه دليران بود .\r\n\r\n","description":"","footnote":"","page_name":" 286 ","page_number":296},
  {"content":"\r\n\r\n- اينك رواقش خشك و سوزان ، پناهنده‌اش مرغان آسمان ، و زائرش وحش بيابان است .\r\n- دانه‌هاى اشكى بر اين زمين ريزان است كه سوز و گداز عشقش مددكار است .\r\n- اى عاشوراى حسين ! شعله‌هاى جانسوزت تاروپود مرا بسوخت .\r\n- هرساله به سوز درونم دامن زنى ، هرچند به خاموشى آن بكوشم .\r\n- چون مارگزيده روزگارم تلخ و دردبار و چشمم خونفشان و اشكبار است .\r\n- اى جد والاتبار ! سپاه غم و حسرت ، همواره بر دلم مىتازد : حمله مىكند و مىستيزد .\r\n- سيلاب اشكم ريزان است ، اگر شبانگاهم دريغ كند ، صبحگاهان روان است .\r\n- اين بود ثنا و ستايشم كه رسا نيست . بلى ، هركسى به ميدان تازد ، مهار سمند را از كف بگذارد .\r\n- آيا بگويم : تربتت سيراب باد ؟ كه شما خود باران رحمتيد و ابر بهاران .\r\n- با مدح و ثنايم ، ارج و منزلت شما را بيفزايم ؟ شما بر قله كوهساران و من در تپه و هامون !\r\n- با چه زبان به ستايش اختران خيزم كه بر طاق آسمان همطراز كهكشان باشند ؟\r\n- خورشيد كه با روشنى و جلال مىدمد ، از ستايش ما بىنياز است .\r\nدر عاشوراى سال 377 ، اين قصيده را در سوك جدش سيد الشهدا سروده است :\r\n- بغداد ، فريادم بركشيد كه برون شو ! و من بر پشت سمند و تكاور ، با خاطرى آرام .\r\n- هرچند از اين سو به آن سويم كشاند ، باشهامت و جلادت بيشتر در برابر خود يافت .\r\n- بىواهمه بر شهر بغداد بتازم و بىمحابا آنچه خواهم كنم .\r\n- فتنه‌اى برخاست و آوارهء ديارم كرد ، مرا آفريدند كه بر صدر زين جاى گيرم يا جهاز شتران ، نه بر بالش نرم در كنار زنان .\r\n- هرچند از مقابله و دفاع ناتوان ماندم ، بدون باخت ، از معركه جان بدر بردم .\r\n- باشتاب ، در سياهى شب روى نهان كردم ، آنگاه كه بيابان لخت و عريان شد از دد و دام .\r\n- از سوز دل ، اشك بر رخسارم مىباريد ، گوينده‌اى گفت :\r\n- آرام گير و درد را بر خود هموار كن ، براى اندوه و غم وقت بسيار است .\r\n\r\n","description":"","footnote":"","page_name":" 287 ","page_number":297},
  {"content":"\r\n\r\n- گفتم : هيهات ! پندت نه به موقع است ، غم و اندوه جز در روز عاشورا به دلم راه نگيرد .\r\n- روزى كه بر پسر فاطمه ، آواى رحيل بركشيد ، ناوك تيرى دوپهلو و تيز .\r\n- به خاك درغلتيد ، بىپرستار و غمخوار ، پرستارش سم ستوران ، غمخوارش تيغ ساربان .\r\n- با لب تشنه ، نيزهء جان‌ستان در دلش جا گرفت و سوز تشنگى و آرزوى آب گوارا را از خاطرش برد .\r\n- گويا شمشيرهاى تيز و بران كه در پيكرش جا مىگرفت ، آتشى بود كه بر خرمنى از نور درمىگرفت .\r\n- خدا را بر ريگزار تفتيدهء كربلا ، پيكرى نگون است كه از نيش هيولاى مرگ پاره‌پاره غرق در خون است .\r\n- تپه‌ها با سايهء خود بر پيكر چاك چاكش رحمت آرد و گردباد ، جسم عريانش را با دامن محبت مستور دارد .\r\n- وحش بيابان حرمت قربانگاهش شناخت و با آنكه سه روز بر خاك افتاده بود ، گامى پيش نگذاشت .\r\n- بسا درياى آرام كه گرداب اجل در پيش دارد و امواج مرگبارش به دنبال است .\r\n- بسا قهرمانى كه بر روزگار مىباليد و چرخ زمانه به كام مرگش درافكند .\r\n- زادهء زياد را ناپاكى حسب بر حسين برآشفت و تلاش او در استحكام قدرت يزيد تحسين و سپاسى برنينگيخت .\r\n- خواست جنايت ننگين خود را جبران كند ، ولى شكست ، قابل ترميم نبود .\r\n- دختران رسول را به اسارت بردند ، با آنكه نهال دين سرسبز و خرم بود .\r\n- اگر غول مرگ نجيب‌زاده‌اى از خاندان ما درربود ، اين هيولا ، چنگ و دندانش هماره به خون رنگين است .\r\n- اينك با صفحهء جبين نيزه دشمن را به جان مىخرد كه از خاك و خون خضاب بسته .\r\n- بعد از آنكه با قلبى آرام و انديشه‌اى استوار ، ناوك سنان را از جبين خود برمىتافت .\r\n- غبار ميدان ، دامن‌كشان مىگذرد ، گريبان در ماتم خورشيد چاك زده .\r\n\r\n","description":"","footnote":"","page_name":" 288 ","page_number":298},
  {"content":"\r\n\r\n- بر گروهى كه شمشيرشان در گلو شكسته ، گويا برقى بود كه بر فراز تپه‌ها درخشيد .\r\n- اى پسران اميه ! تيغ دلاورانى كه عزيزانشان در اقصى نقاط زمين به خون تپيدند ، به خواب نخواهد رفت .\r\n- شمشير در نيام به خود مىپيچد و سمند تيزگام در ميدان تمرين بىقرار است .\r\n- و من به انتظار روزى نشسته‌ام كه بىپروا درآيد و لرزه بر اندام اين فريب‌خوردگان افكند .\r\n- تيغها ، هرچند بخواهد بر گردن دشمنان فرود آيد و شراب خون بياشامد .\r\n- رواست كه هرروز از خاندان مصطفى ، با ضرب تيغ و سنان ماهى بر زمين افتد ؟\r\n- و هرروز چشمهء زلال آنان با حوادث روزگار ، تيره‌وتار گردد ؟\r\n- دلاور قوم كه ديو مرگ از چنگالش مىگريخت ، اينك در پنجهء غارتگران اسير است .\r\n- سپيد چهره‌اى كه با كبر و ناز مىگذشت ، در روز عاشورا ديده از جهان بربست .\r\n- چيست كه از چهرهء غمين و ديدگان فرورفته‌ام درشگفتى ؟ جراحت قلبم آنچنان عميق است كه التيام نپذيرد .\r\n- با كدام چشم بلندقدرى و ارجمندى را بنگرم كه ديدگانم خشك شده چاره‌پذير نباشد .\r\n- با روزگار ، به زخمى جانكاه روبرو شوم ، تا عمر باقى است ، و هم قلبى كه خرم و شادان نيست .\r\n- اى جدّ بزرگوار ! غم جانكاه و سوز درونم در اختيار نباشد ، خواهم آبى از ديدگان بر آتش دل بيفشانم .\r\n- ديدهء بيخوابم خيانت كرده از ريزش اشك دريغ دارد ، همچون كمان سخت كه از اطاعت كماندار سرپيچد .\r\n- تسلاى خاطر بر دل من حرام است ، با آنكه بر هيچ دلى حرام نباشد .\r\nهمو در عاشوراى سال 387 سيد الشهدا را چنين رثا گفته است :\r\n- از اين سرا كوچ خواهى كرد و روزگار هم نخواهد ماند ، دير زيستن درد بىدرمانى است .\r\n- نه دلاورى بجا ماند كه با شمشير هم‌آغوش گردد ، نه آرزويى و نه آرزومندى .\r\n\r\n","description":"","footnote":"","page_name":" 289 ","page_number":299},
  {"content":"\r\n\r\n- پايان زندگى در اين جهان نابودى است ، بوستان سبز و خرم روزى افسرده خواهد گشت .\r\n- آدميزاده طعمهء مرگ است ، اسب تازى هم كه پرورش جنگى يابد ، عاقبت هدف تير و نيزه خواهد بود .\r\n- زندگى در شكم مادر ، با خواب نوشين شروع شود و بعد از آن درد و رنجى است طولانى تا در خاك تيره به خواب ابد آرام گيرد .\r\n- زندگى چون ابر است كه باد جنوبش ، در روزى آكنده از مه ، گرد آورد و باد صبايش پراكنده سازد .\r\n- شيوهء روزگار است : دوستان راه سفر گيرند و بازماندگان بر آنها بگريند .\r\n- گذشت روزان و شبان ، فراق و جدايى را تسريع كند ، چونان كه گياه ، هرچند بيش قد برافرازد ، طراوت خود را از دست بدهد .\r\n- بسا جوانمردى كه از روزگار خود خرم و شادان است ، و دگرى در تب‌وتاب .\r\n- دنيا چون زيبارويان بىوفاست . با آن سر وصل دارد و با اين تخم جفا كارد .\r\n- اينك بر فراق عزيزش عزادار و گريان است ، فرداست كه بر او بگريند و به عزايش نشينند .\r\n- آرزوها مايهء حسرت و رنج است ، نه دلگرمى و اميد .\r\n- غول مرگ را چه باك است كه كدامين عزيز را درربايد ، بعد از آنكه پسر فاطمه را درربود .\r\n- كدامين روز ، به خاطر حادثهء هولناك و فاجعهء دردناك ، ديده‌ها اشكبار است ؟\r\n- روز عاشوراى حسين كه نه دوست وفا كرد ، نه ميزبان پناه داد .\r\n- اى پسر فاطمه ! عهد كردند و عهد خود شكستند ، وفاداران چه اندكند .\r\n- سفارش رسول را در حق تو زير پا نهادند و به خونخواهى جاهليت برخاستند .\r\n- به رويت شمشير كشيدند ، و مقدرات الهى را بهانه كردند ، عذرى بدتر از گناه .\r\n- عذر خواستند و پشيمان گشتند ، بعد از آنكه سپاه خود را بسيج كردند . اين نه هنگام معذرت و پشيمانى است .\r\n- كارى كه جز با ضرب شمشير سرانجام نگيرد ، فرجامش تلخكامى و نابودى است .\r\n\r\n","description":"","footnote":"","page_name":" 290 ","page_number":300},
  {"content":"\r\n\r\n- اى شمشير بران كه سرها شكستى و عاقبت با تيغ كين سرت را شكستند .\r\n- اى جوانمردى كه با سمند تيزگام به درياى خون تاختى ، بازگشتى و گلويت گلگون است .\r\n- ساق ستوران از خون رنگ شقايق گرفت ، روزى كه طعن نيزه آشكار است و سپيدى ساقها در خون پنهان .\r\n- روزى كه سمند تيزتك در لاى و لجن گرفتار ماند ، ضعف و سستى بالا گرفت ، شيههء ستوران جانب پستى .\r\n- پندارى صورت خود را نهان سازم ، با آنكه با خيل ستور ، بر سر و صورت او تاختند ؟\r\n- پندارى شربت آب گوارا باشدم و هنوز سينهء دشمن از خون او سيراب نگشته ؟\r\n- نيزه‌ها سينه‌اش را بوسه زدند ، تيرها از شوق رخش به پرواز آمدند ، و ناوك سنانها در آغوشش نشستند .\r\n- اسيرانش بر شتران سوار گشته ، و گريبانها تا به دامن چاك زده‌اند .\r\n- به خاطر آن دلها كه ديدهء عشق به ديدارشان خونچكان است و به خاطر آن اشكها كه بر رخسارشان روان است .\r\n- نقاب از چهرهء چون آفتابشان كشيدند ، تابش آفتاب هم خود نقاب است .\r\n- با سرانگشت چهرهء ماهشان را پنهان نمودند ، اشك رخسار هم چون حجاب است .\r\n- شكوه بردند ، اما با گريه و زارى ؛ فرياد زدند ، ولى با نوحه و شيون .\r\n- ساربان بدنهاد كنارى نگيرد و نالهء يتيمان آرام نپذيرد .\r\n- اى آوارهء شهر و ديار ! صبر و قرارم نماند . اى كشتهء دشمنان ! خواب بر من حرام است .\r\n- دل بىقرارم به سويت پر مىكشد ، با عشق و شعف ، با ناله و شور .\r\n- كاش در كنارت به خاك مىرفتم ، يا تربتت را در چشم مىانباشتم .\r\n- همواره مزارت به موسم باران سيراب باد .\r\n- بارانى نرم و هموار ، همراه بادى لطيف و نسيمى خنك و سايه‌اى بر دوام .\r\n- اى زادگان احمد ! تا چند امروز و فردا كنم و سنان نيزه‌ام از طعن و ضرب محروم باشد ؟\r\n- خيل تيزگامم در زير زين ، اشتران بادپيمايم در كمين و تازه‌وارد از آمادگىام در انديشه و بيم است .\r\n\r\n","description":"","footnote":"","page_name":" 291 ","page_number":301},
  {"content":"\r\n\r\n- تا چند ؟ باز هم تا چند ، سركشان و جانيان گردن افرازند ؟ و تا چند فرومايگان دون بر والاگهران ارجمند فرمانروا باشند ؟\r\n- آتش درون تاروپود قلبم را بسوخت ، شگفت نيست كه دل سوخته‌اى در پى درمان برآيد .\r\n- كاش زنده مانم و روزى با دوستان برجهم ، در حالى كه در كفم شمشيرى برنده و آخته است .\r\n- به خونخواهى قربانيان « طف » پيكرشان را با نوك سنان بر خاك كشم تا گروه‌گروه به هم پيوندند .\r\n- تاروپود قلبم با مهرش زيور بسته چونان موى سپيد ، و سپيدى مو جز با مرگ درمان نيابد .\r\n- من رعيتى سر به فرمانم ، گرچه از خاندان شمايم : پدرم حيدر است و مادرم زهراى بتول .\r\n- هرگاه ديگران با مجد و جمال به ميدان مفاخرت آيند ، گوى سبقت آن راست كه گويد :\r\nجدم رسول است .\r\n- همگان از ديدارم خرم و شادند ، چون به فضل و برترىام شناسند . دگران را هركه بينم ، زايد و فضول .\r\n- جمعى با شور و نوا چكامهء دلربايم را در بزم ادب بخوانند و برخى دگر به خطابه و سخن‌پردازىام گوش سپارند .\r\n- كاش مىدانستم نكوهشگرم كيست ؟ با آنكه انديشمندان حق‌شناس بر سخنم خرده نگيرند .\r\n- با هدف و خواسته‌ام وداع گويم كه گمنامى به ملامتم برخاست ، با آنكه جهانيان معذورم شناسند .\r\n- آرى آرزويم همين است ، اگر خداوندم با بخت فيروز قرين سعادت سازد ؛ پايگاه برتر ، آرزوى خردمندان هوشيار است .\r\n\r\n","description":"","footnote":"","page_name":" 292 ","page_number":302},
  {"content":"\r\n\r\n\r\n3 ابو محمد صورى ( حدود 339 - 419 )\r\n- مهرت گرامىتر رازى است كه در دل نهفته‌ام و نفيس‌تر گنجى كه در سينه دارم .\r\n- شعلهء عشقت تاروپودم بسوخت ، ديگر آتش دوزخ را به چيزى نشمرم .\r\n- آن روز كه فرمان غدير صادر شد ، مكر و خيانت آن قوم برملا گشت .\r\n- پيامبر به خطابه برخاست و فرمانرواى آنان را معرفى كرد .\r\n- بازوى على برافراشت و گفتنىها بگفت ، اما آنان راه خلاف گرفتند .\r\n- در آن محفل به شادى و سرور پرداختند و در دل نغمه‌هاى دگر مىنواختند .\r\n- روز غدير كينه‌اى در دل‌ها بينباشت كه چون برملا شد ، هرچه بود از ميان برداشت .\r\n- واى كه چه روزهاى شوم و سياهى در پى داشت !\r\n- چند تن با مكر و فسون راه خيانت هموار كردند و دنياى فريبكار آنان را بفريفت .\r\n- اين خطايى نبود كه به خود نويد داده ، گويند : خداى مهربان بخشايشگر خطاهاست .\r\nدربارهء اهل بيت گويد :\r\n- چشمانى آشوبگر كه خواب از چشم‌ها ربودند و هردلى را مفتون خود ساختند .\r\n- آرزوى جهانيان بودند و آفت جان همگان .\r\n- دلى دارم كه حوادث روزگارش برآشفت و از چپ و راست به خاك و خونش كشيد .\r\n- شور درون را از همگان پنهان كردم و اشك رخسارم آتش دل را برملا ساخت .\r\n\r\n","description":"","footnote":"","page_name":" 293 ","page_number":303},
  {"content":"\r\n\r\n- ديگر از چه درد عشق را كتمان كنم كه كوس رسوايى مرا بر سر هربام زدند .\r\n- ابتدا عشق را بازيچه پنداشتم ، ليكن اينك كارم به جنون كشيده است .\r\n- هواى دل را سرسرى گرفتم و اينك رنج هجرانم از پاى درآورده است .\r\n- كاش روز وداع شاهد حال زارم بودى كه ديدگان من و او به راز و نياز اندر بودند .\r\n- ديو مرگ كسى را ابقا نكرد كه دل در مهر او بندم ، جز آل پيامبر را كه مهرشان آرزوى آرزومندان است .\r\n- آل پيامبر ذخيرهء فرداى منند و هم وسيلهء نجات و رستگارى رستگاران .\r\n- ساقى كوثرند و دستاويز محكم براى اميدواران .\r\n- نيكوكاران امت را يار و مددكارند ، از همت ايشان يارى طلب .\r\n- حجت خدايند در زمين ، گرچه منكران سربتابند .\r\n- سخنورند و راستگو ، در حالى كه شما با تكذيب خود به راه عناد رفتيد .\r\n- وارث دانش‌هاى رسولند ، از چه آنان را ترك گفتيد .\r\n- كينه‌هاى گذشته را زنده كرديد ، با آنكه به شمشير آنان راه اسلام گرفتيد .\r\n- ولايت سالارتان را منكر شديد ، با آنكه روز غديرش مؤمن و معترف بوديد .\r\n- فضل و مقام او را با نص رسول شنيديد .\r\n- گفتيد : فرموده‌ات را به جان خريديم ، اما در دل گفتيد : هرگز نپذيريم .\r\n- كدامين يك سزاوارتر به سرورى امت باشيد و بيناتر از اين پاكان ؟\r\n- و كدامين يك وصى رسول باشيد و كدامين امين ودايع ؟\r\n- كدامين يك بر فراش رسول خسبيد و جان را برخى او كرد ، زمانى كه شما در پى ريختن خونش بوديد ؟\r\n- كدامين يك با دعاى رسول بر خوان مرغ بريان نشست ؟ شما خود گواه داستانيد .\r\n- اى آل پيامبر ! مطرود باد قومى كه پرچم هدايت را به دست شما فراز ديدند و باز هم جانب گمراهى سپردند .\r\nو نيز دربارهء اهل بيت گويد :\r\n- اين شب كوتاه را بر من دراز ننمود و اختران را از فرونشستن بازنداشت ، جز اينكه حل\r\n\r\n","description":"","footnote":"","page_name":" 294 ","page_number":304},
  {"content":"\r\n\r\nو عقد امور در دست اوست .\r\n- با دو چشمانى پرتب‌وتاب كه آفت جان‌هاست ، در ريختن خونم سستى نگيرد ، با اينكه همواره مست و خراب است .\r\n- چنانش خمار بينى كه گه در حال ناز و گه در حال نياز است .\r\n- آنجا كه سر جنگ دارد ، به ملامتم درسپارد و چون ره آشتى گيرد ، معذورم شناسد .\r\n- جز اين است كه از شيدايى كارم به رسوايى كشيد ؟\r\n- هركس به پاكدامنى مىگرايد ، چه بهتر كه به عشق اول اكتفا جويد .\r\n- جامهء زهد و پارسايى پوشيدم ، ليك ندانم از خود داشتم يا عاريه كردم .\r\n- ابليس با مكر و فسون در تجلى آمد تا به رشد و صلاحم فريب دهد ، از آن‌رو جامهء پارسايى بركندم و قباى عياران خونريز بر تن آراستم .\r\n- خطايت هرچه باشد ، ترك گوى و راه توبه پوى ؛ بىگمان خدا را بخشاينده و غفور يا بى .\r\n- مادام كه از خيانتكاران روز غدير نباشى ، آنها كه كنارى گرفته به توطئه نشستند تا اميرى از ميان خود برگمارند .\r\n- و با سينه‌هايى پركين و خشمى آتشين ، نامزد ملك و رياست را به انتظار تخت و سرير ، بسان پيمانه در ميان خود بچرخانند و به ديگر كس نهلند .\r\n- اين است روش روزگاران ، تا انقلابگر آل محمد به خونخواهى و كين برخيزد .\r\n- و چون آيين اسلام را چركين و سياه دريابد ، در نور هدايت غرقه سازد .\r\nو نيز دربارهء اهل بيت سرايد :\r\n- قاضى عشقم چون گفت : به جرم بىمهرى خونش بريز ، آشنايى قديم را منكر آمد .\r\n- سپس با نگاه دلدوزش تيرى به سويم پرتاب كرد كه در تاروپودم جا گرفت .\r\n- و از رنجورى عشق برنخاسته ، دردى دگر بر جانم افزود .\r\n- پس از هجران و جفا ، راه آشتى گرفت و پاسخ آورد كه « آرى » ، و دگر از « لا » دم برنياورد .\r\n- با درد عشقش خو گرفته‌ام ، اينك از رنج بىدردى در تب‌وتابم .\r\n\r\n","description":"","footnote":"","page_name":" 295 ","page_number":305},
  {"content":"\r\n\r\n- زينهار از اين دل و ديده ! هرگاه ديده‌ام راز عشق را پنهان كند ، دل به فغان خيزد و چون گريان شود ، دل آرام گيرد .\r\n- اختلاف دل و ديده به درازا كشيد ، آنگاه مصيبت و غم الفت گرفتند .\r\n- اما مصيبت آل پيامبر بالاترين مصيبت‌هاست .\r\n- اى زادگان زهرا ! اين داغ ننگ و نكوهش از چهرهء روزگار زدوده نخواهد شد .\r\n- اى « مطافى » كه دچار طوفان بلا شد ، اى « حطيمى » كه پى سپر نيزه‌ها گشت ، بعد از آنكه پيمان الهى را زير پا نهند ، به كدامين پيمان پاى بندند ؟\r\n- كجا اين دل آرام و قرار گيرد ، با آنكه سياهكارى بنىاميه پرتو انوارتان را در حجاب كرد ؟\r\n- به درياى ضلالت و سرگشتگى غوطه‌ور گشتند و به جان رستند ، ولى اسلام از دست آنان نرست .\r\n- از آن پس ، سياهكارى رواج يافت و هركس هرچه توانست كرد .\r\n- شگفتا ! حقى كه با شمشير شما رونق گرفت ، دربارهء شما اجرا نگشت .\r\n- تنها مهر و دوستى شما ، چنان كه عبد المحسن صورى گويد ، در ميان دوستان پابرجاست .\r\n- سوگند به جان على و سوگند به آن عهدى كه جدتان در غدير خم گرفت ، ساير امت‌ها كه به فرمانروايى شما گردن نهادند ، حجت رسول را بر قوم او تمام كردند .\r\n\r\nشاعر را بشناسيم\r\nابو محمد صورى ، عبد المحسن ، پسر محمد ، پسر احمد ، پسر غالب ، پسر غلبون ، از اكابر قرن چهارم و نوابغ رجال آن دوران بوده و تا اوايل قرن پنجم مىزيسته است . اشعار نغزش در عين سلاست و روانى ، پرمعنى است . در غزلسرايى لطيف است و در بحث و جدل استوار . به هنگام استدلال ، براهين استوار آرد و گاه مدح و ستايش جز به زيبايى و ملاحت ننگرد .\r\nدفتر اشعارش كه در حدود پنج هزار بيت است ، با لطايف ادبى و حقايق برهانى ، گواه\r\n\r\n","description":"","footnote":"","page_name":" 296 ","page_number":306},
  {"content":"\r\n\r\nاين مدعاست و نصى بر اخلاص به اهل بيت ، چونان كه ابن شهر آشوب وى را در سلك شعرايى نام برده كه بىپروا به ستايش اهل بيت برخاسته‌اند .\r\nآنچه ما از قصايد و قطعات او انتخاب كرده‌ايم ، روحيهء مذهبى او را بىپرده متجلى ساخته و جانبدارى او را از خاندان رسول و حمايت از حقوق آنان را نمودار مىكند ، تا آنجا كه مىبينيم به هرچه ، جز اهل بيت پشت پا زده است . علاوه بر اشارات لطيف در ديوان شعرش كه عقيدهء باطنى او را برملا مىسازد ، از جمله اين قطعه دربارهء كودكى عمرنام :\r\n- در چهرهء او بوستانى خرم يافتم كه گلگشت ديدگان است .\r\n- بيا از ديدهء من بنگر تا معجزى شگفت بينى : ذو الفقار على در ميان چشمان « 1 » عمر !\r\nبارى ، ابن ابى شبانه در تكملهء أمل الآمل به شرح حال او پرداخته و جز شيعيان اهل بيت را عنوان نمىكند . ثعالبى ، در يك جا از او نام برده و 225 بيت از اشعار او را ثبت كرده است « 2 » و در جاى ديگر او را ثنا گفته و از ديوان شعرش ابياتى برگزيده است . « 3 » ابن خلكان هم با ستايش و تمجيد فراوان از شعرش ، شرح مفصلى آورده ، مىگويد : وى در روز يكشنبه نهم شوال سال 419 ، در سن هشتاد سالگى و چه بسا بيشتر ، دار فانى را بدرود گفته است . « 4 » ابن كثير نيز در تاريخ خود يادى از اين شاعر گرانمايه دارد . « 5 »\r\nاز جمله سروده‌هاى او دربارهء اهل بيت :\r\n- اينك كه حرمت عدل و داد از ميان رفته ، چندى از ملامت و نكوهش زبان بازگير تا عشق و جوانى من كامروا گردد .\r\n- از اين مغرور گشتى كه با شعلهء عشقم تاروپودت را به آتش نكشيده‌ام و با داغ هجران ديده‌ات را نگريانده‌ام ؟\r\n- خدايت خير دهاد ، امروزم با خيره‌سرى به ملامت برخاسته‌اى ! كاش ايام شوريدگى و شيدايى به ملامت برمىخاستى .\r\n\r\n\r\n","description":"","footnote":"\r\n( 1 ) . كنايه از چشمان كشنده است ، مانند ذو الفقار على كه خطا نمىكرد . ( م )\r\n( 2 ) . ر ك : يتيمة الدهر : 1 / 257 .\r\n( 3 ) . ر ك : تتميم يتيمة الدهر : 1 / 35 .\r\n( 4 ) . وفيات الاعيان : 1 / 334 .\r\n( 5 ) . البداية و النهاية : 12 / 25 .\r\n","page_name":" 297 ","page_number":307},
  {"content":"\r\n\r\n- آن روز كه با نالهء اشتران همنوا بودم و با قمرى شاخساران ترنم مىگرفتم ، بر حوادث روزگار مىتاختم و با مرگ حاضر دست به گريبان مىشدم .\r\n- براى شيدازدگان ، هرگونه رنجى را ناچيز مىشمردم و هرگونه شكوه‌اى را گرچه كوتاه ، فراوان .\r\n- در كنار كلبهء درهم ريختهء معشوق مات و مبهوت مىايستادم ، گويا انتظار مىبردم سلام مرا پاسخ دهد .\r\n- به ياد آن شب‌ها كه با پريچهرگان لاغر ميان ديدار مىكردم ، همان‌ها كه خون معشوق را مىريزند و دامن خود را از جنايت برى مىشناسند .\r\n- آهنگ رحيل مىكنم ، چشمان جادويش به سوى وصل مىخواندم و چون طالب وصل گردم ، اعراض كرده مىراندم .\r\n- اگر گويم دردآلود خمارم ، چشمان خمارش را برانگيزد كه سخن در دهانم بشكند .\r\n- من به زارى ناله بركشم كه واى از آتش دل ، تا او را به نكوهش سپارم و او فرياد بركشد كه اى واى بر تو از آتش رخسارم .\r\n- همت گمارم كه دل از عشق او برگيرم ، اما چون كبك در برابرم بخرامد و قرار از كفم بربايد .\r\n- قلبى داشتم كه در راه جدايى و هجران از كف داده‌ام و ندانم در كدامين ره گم كرده‌ام .\r\n- اين روزگار هجر كه بر من دراز نمايد ، خواهد عمر مرا كوتاه بگرداند .\r\n- بگذار تا معشوقهء جفاكار خونت حلال داند و با امت ستمكار خونريز محشور آيد .\r\n- او از امت سيهكار خون‌آشام الهام گيرد و من چون سرورانم راه صبر و شكيبايى پيش گيرم .\r\n- نه اين است كه سوك آنان جانگدازتر از سوك من است ؟\r\n- اى سروران من به هنگام درماندگى ، و اى ذخيرهء روزگاران سختى و واماندگى ! حزب ستمكاران با خدا به جنگ برخاستند و به هرچاهى كه خود درافتادند ، ديگران را به دنبال خود كشاندند .\r\n- دل‌هايى كه با آيين جاهليت خو گرفتند و از آيين حق بيزارى جستند ، در پاسخ جدّتان ،\r\n\r\n","description":"","footnote":"","page_name":" 298 ","page_number":308},
  {"content":"\r\n\r\nاحمد ، چه عذر و بهانه‌اى خواهند داشت .\r\n- با آنكه وصيت رسول دربارهء قرآن و عترت ، مشهورترين حديثى است كه زيب منابر خود سازند .\r\n- اما نه ، دنيا با زر و زيور متجلّى شد و آنان به سويش تاختند . اين است كه دل‌ها را باژگون بينى .\r\nو نيز دربارهء خاندان رسول سرايد :\r\n- صبحگاهان كه تبم بريد ، از گردم پراكنده شدند و چون بحران تب فزود ، صدا به شيون بركشيدند .\r\n- درنگ نياوردند تا حق پرستارى ادا كرده باشند ؛ حتى چندان نپاييدند كه جانم از تن برآيد .\r\n- رهايم كردند تا در مرگ من تعجيل كنند ؛ خوشبختانه از اين تنهايى آرامش و راحتم رسيد . گاه شود كه نيكى و احسان بدون اراده اتفاق افتد .\r\n- من به زودى از اين عالم رخت بركشم و شما نيز از پى من درآييد و ندانيد چه عذابى در كمين است .\r\n- آنجا كه داورى بر عهدهء كسى است كه گذشتگان و بازماندگان را گرد آورد .\r\n- داد از اين مردم ! كاش در ميان ايشان پا به دوران ننهاده بودم . چگونه در ريختن خون بىپروايند ؟ !\r\n- چه بسيارشان آزمون ساختم ، چونان كه مقاومت سپر را در برابر پيكان بيازمايند .\r\n- دستم بگرفت و ندانسته در حلقهء پريچهرگان رهايم كرد .\r\n- ديدم از ميان ايشان ، اسير چشمان تو هستم ؛ آيا شود كه آزادم سازى ؟\r\n- جنون من از عشق و شيدايى تست ، نه از آفت جن . خدا را ، يا وصل محبوب ، يا افسون طبيب .\r\n- جز اينم دوايى نيست كه آتش عشق را با وصل معشوق چاره سازد ، يا به وعده دل خوش كند ، يا آبى بر اين دل تفتيده پاشد و يا خواب ناز را به چشمانم بازگرداند و از كابوس شبگيرم وارهاند .\r\n\r\n","description":"","footnote":"","page_name":" 299 ","page_number":309},
  {"content":"\r\n\r\n- چه شد كه خواب هم با اولين دانه‌هاى اشك ، از گوشهء چشمانم فروريخت و دگر باز نيامد ؟ آرى ، اميدى نيست ، اشك ريخته به جاى خود بازنگردد .\r\n- آهووشى كه با سوگند مؤكد پيمان وصلش گرفتم و آنگاه اسير دامش گشتم .\r\n- اگر سوداى حرب در سر ندارد ، پس اين « حرب » سر خيل بنىاميه است كه راه خيانت را هموار كرده است .\r\n- جمعى از زادگان « اميه » كه پا از دايرهء اسلام بيرون نهادند .\r\n- آنچه را به ناحق گرد آورده بودند ، در راه نفاق ، انفاق كردند و كفر پنهان رواج گرفت .\r\n- آرى ، شيوهء دنياى فريب اين است كه تنها از جفاى عشاق ناله سر مىدهد .\r\n- پندارم كه اين روزگار فريبكار روزى با خاندان زهد كنار آيد ، چون مال و منال دنيا گريبانگير مردمان است .\r\n- از اين است كه خاندان احمد و فرزندان على ، آوارهء هرشهر و ديارند .\r\n- با آن دولت و مكنت ، در حجاز ، فقير درمانده‌اند ، در شام ، اسير دست بسته‌اند و در عراق به خاك و خون غلتانند .\r\n- زمين پهناور از پناه دادن آنان دريغ دارد ، گويا درهاى آسمان هم باز نگردد .\r\n- اى زادگان احمد ، اگر در ستايشتان سخن كوتاه كنم و يا در ثناگويى مبالغه ورزم ، هردو يكسان است .\r\n- هيچگاه به مقام عظمت شما دست نيابم ، جز اينكه لطف شما دستگير من باشد .\r\n- فرشتگان عالم بالا با ساكنان زمين به مقابله برخاسته‌اند .\r\n- آنان فضل و كمال شما را مىستايند و اينان بر ستيز و عناد خود مىافزايند .\r\n- حق شما را بردند و پندارند - خاك بر دهانشان - كه سزاوار آنند .\r\n- دست‌به‌دست پيمان خلافت بستند تا هماره بر ظلم و ستم بپايند .\r\n- آنان شمشير كين به روى شما از نيام بركشيدند و ما ، به حمايت ، نوك قلم را بر صفحهء اوراق روان كرديم .\r\n- گويى مىنگرم به روز رستاخيز كه آرزو كرده ، گويند : كاش در دنيا بودند تا راه توبه پيش گيرند ، آنگاه كه ساقى كوثرشان از كنار حوض براند .\r\n\r\n","description":"","footnote":"","page_name":" 300 ","page_number":310},
  {"content":"\r\n\r\n- همان‌گاه كه بنگرند على سالار محشر است و دشمنان را به دوزخ مىسپارد .\r\n- اين است سزاى كفران و ناسپاسى ؛ پس بچشيد عذابى كه با دست خود افروختيد .\r\nو اين قصيده را در مدح حاكم بامر اللّه سروده و در روز عاشورا انشاد كرده است :\r\n- چشمان خمارآلودش را به من دوخت و خدنگى از مژگان رها كرد و من نيز .\r\n- اينك در چشمانم خمار عشق بينم و ندانم حال او چون است ؟ عشق يك جانبه بىعدالتى خداى عشق است .\r\n- اگر درد عشق را در سينه پنهان سازم ، ديدگانم شاهد و گوياست .\r\n- راز عشق را هم مىتوان در ديده نهفت ، ولى از خواب كه بيگانه شد ، رازش برملا افتاد .\r\n- به ياد آن شب‌هاى دراز كه با ياد تو كوتاه شد و گاهى خورشيد دميد كه ابرها به يكسو رفتند .\r\n- تمام شب را بيدار ماندم ؛ اگر واپرسى كه از چه ؟ گويم : خواب به چشمم راه نكرد .\r\n- سياهى شب ، شبح خود را بر رخ روز افكند و اين روز است كه از تيرگى روى شب را سياه كرده است .\r\n- آنسان كه در ماه محرم ، فروغ عاشورا پستى گرفته به سياهى گراييد ، از آن‌رو كه حرام آن ماه را حلال شمردند .\r\n- دودمان بنىاميه طوفانى از طغيان و ستم برانگيختند كه چشمهء خورشيد را تيره كرد .\r\n- سر دودمانشان را گوييد كه اينك آنچه در دل نهان داشتم ، بر ملا كردم .\r\n- روزگار از سيرت شما كژى گرفت و اينك با دست نگهبانش راستى يافت .\r\n- سنت مصطفى به دست مردى از خاندانش تازه و تجديد شد كه دين حنيف را حاكم آمد .\r\n- شما مجلسيان كه بر جد او [ حاكم 
  ] از ديده اشك مىباريد ، بگذاريد كه شمشير آبدارش از خون دشمنان بگريد .\r\n- آنكه رخ برتابد ، دين و دنيايش تباه باشد ؛ نه تو او را برجاى نهى و نه خدايش رحمت آرد .\r\n- چنان سوى دوزخ در شتاب است كه پندارى از پيشدستى ديگران بيمناك است .\r\n\r\n","description":"","footnote":"","page_name":" 301 ","page_number":311},
  {"content":"\r\n\r\n- اينك كه شما ركن زندگى هستيد ، ديگران كار خود را به چه كس حوالت توانند كرد .\r\n- دولت علوىات به كام باد ؛ حاكم دوران در خانهء سعد و فرخندگى جاى دارد .\r\nو از اشعار صورى اين چند بيت است :\r\n- ترا به آن خدا كه به دهان شيرينت گفت شرنگ عذاب در كامم ريزد ، به آن خدا كه رخساره‌ات را از رنگ گل نقاب بست .\r\n- و آنكه در دهانت چشمهء انگبين برآورد و از طلعت زيبايت جز دورى و هجران نصيبى عطايم نكرد .\r\n- چشمان دلفريبت با اين دل دردمند چه گفت كه چنين رام شد ؟ و با اشك چشمم چه رازى در ميان نهاد كه چون سيلاب روان گشت .\r\n- اى آهوى رعنا كه با تير نگاهش دل مرا خست ، سايه‌ات پاينده باد بر اين عاشق زار كه هميشه در تب‌وتاب است .\r\nاين چند بيت ، در ديوان صورى ثبت است و نسبت آن به شاعر « صنوبرى » بىمورد است . « 1 » شيخ بهايى در اين شعر خود ، از صورى الهام گرفته كه گويد :\r\n- اى ماه تابان كه از دورىاش دل آب گشت ! از آنگاه كه رخت سفر بست ، صبر و قرار از دلم رخت بربست .\r\n- ترا به خدايت سوگند ، چشمانت با اين دل دردمند چه گفت كه اينسانش به كمند بربست .\r\nو از اشعار صورى است :\r\n- چون ماه تابان پرده از رخ بركشند ، چونان هلال از زير نقاب برآيند ، بسان شاخ سرو رعنا و طناز خرامند و مانند گاو وحشى با گوشهء چشمان سياه بنگرند .\r\n- گيسوى خود را بر سر و دوش فروهشتند و دنيا را در ديدگان ما سياه كردند .\r\n- چه شب‌ها كه خورشيد رخسارشان دميد و تاريكى شب را در حيرت فروبرد .\r\n- اينان ، هرگاه بخواهند ، با گيسوى چون شبه در سياهى شب فروروند و با پرتو رخسارشان روزى پرفروغ بيارايند .\r\n\r\n\r\n","description":"","footnote":"\r\n( 1 ) . كشكول البهائى : 1 / 23 .\r\n","page_name":" 302 ","page_number":312},
  {"content":"\r\n\r\nهمو در سوگ ابن المعلم ، استاد امت ، ابو عبد اللّه محمد بن محمد بن نعمان مفيد ( م 413 ) گويد :\r\n- پاينده آن كه مردمان را با فضل بيكران خود نواخته و مرگ را با عدل و انصاف ، نصيب همگان ساخته است .\r\n- مفيد با دريايى از علم بيكران رفت و مادر دهر چون او نخواهد زاد .\r\nدر كتاب بدايع البداية « 1 » از به كار بن على رياحى آورده‌اند كه گفت : چون عبد المحسن صورى به دمشق رسيد ، مجدى شاعر نزد من آمده ورود او را اطلاع داد و گفت : اگر مايلى باشى به اتفاق از او ديدن كنيم و سلامى بازدهيم ؟ پذيرفتم و با هم به زيارتش رفتيم . صورى همه وقت در بازار گندم‌فروشان براى ديد و بازديد مىنشست . در مقابل جايگاه او ، دكان پنبه‌فروشى بود كه مرد كورى صاحب آن بود . موقعى كه ديده به ديدارش تازه كرديم ، متوجه شديم كه پيرزالى فرتوت بر در دكهء پنبه‌فروش ايستاده مرد كور با او گرم سخن است و آن پير فرتوت ، با سكوت كامل سخن او را به خاطر مىسپرد . مجدى بلادرنگ سرود :\r\n- پير فرتوت سراپا گوش شده كه چه گويد .\r\nو عبد المحسن بلاتأمل اضافه كرد :\r\n- بسان موش صحرايى كه آواى غول شنود .\r\nمجدى به دو گفت : به خدا سوگند كه نيك آوردى ، دو تشبيه در نيم خط شعر ! هميشه در پناه خدا باشى .\r\nيكى از دوستان صورى ، كتابى به عاريت مىگيرد و بازگرداندن آن به درازا مىكشد ؛ شاعر ما اين دو بيت لطيف را درباره او مىسرايد كه در ديوان او ثبت است :\r\n- كتاب من چه جنايتى مرتكب گشته كه به زندان ابد محكوم شده است ؟\r\n- آزادش كن كه واپرسم در اين روزگار دراز به چه رنج و دردى مبتلا گشته است ؟\r\nشاعر خوش‌پرداز ، احمد بن سلمان فجرى به شاعر ما عبد المحسن صورى نوشت :\r\n- اى دوست عزيز ! چرا مانند طاير شكسته بال به زانو درآمده‌اى ؟\r\n\r\n\r\n","description":"","footnote":"\r\n( 1 ) . ابن عساكر هم در تاريخ خود : 3 / 281 ، آن را آورده است .\r\n","page_name":" 303 ","page_number":313},
  {"content":"\r\n\r\n- اگر فكر مىكنى كه تناورى باعث سنگينى گشته و از طى سفر بازت داشته است ، اين دريا را نبينى كه صخره‌هاى كوه « رضوى » و بريده‌هاى كوده « ثبير » را بر پشت خود بار كرده است ؟\r\n- اگر از راه خشكى بار سفر بندى ، نپندارم كه پشت شتر را بشكنى .\r\n- و اگر دوستانت جور و جفاى ترا به جان مىخرند ، نظير آنان در جاى دگر هم يافت مىشود .\r\n- راه بيفت ، باشد كه با ديدار كريمان دردهاى سينه را شفا بخشى .\r\n- آنها كه بديدارشان مأنوس گشته‌اى ، تنها خلق جهان نيستند و نه شهرى كه در آن پابند مانده‌اى ، تنها شهر جهان است .\r\nعبد المحسن در پاسخ او نوشت :\r\n- خدايت پاداش نيك دهد كه با خيرخواهى پندى آراسته آوردى ، اما چه سود كه روزگارم نمانده است .\r\n- اينك سنين عمرم به هفتاد رسيده و براى زندگىام برنامه‌اى تنظيم كرده است كه از سفر راه دور و دراز مانع گشته است .\r\n- از آن روز كه مردم اين سامان همت خود را كوتاه كرده‌اند ، من نيز آرزوهاى خود را كوتاه كرده‌ام . « 1 »\r\nدر وصف كودكى كه نامش « مقاتل » بوده و دربارهء او شعر فراوانى سروده است ، چنين گويد :\r\n- رخسارش افسونى آموخته كه از نيش عقرب زلفانش در امان است .\r\n- ناصحانم به نكوهش گيرند كه از او دل برگير ، اما گوشم ناشنواست .\r\n- وداعش گفتم و سيلاب اشك بر پهناى سينه‌ام روان بود .\r\n- چون حال زارم بديد ، پنداشت كه سراپاى وجودم اشكبار است .\r\n- گفت : اينك كه حالت بدين منوال است ، بعد از فراق چون باشد ؟\r\n- اين اشك را تباه مكن كه به روزگار جدايى فرصت بسيار است ؛ گفتم : تباه‌تر از اين ،\r\n\r\n\r\n","description":"","footnote":"\r\n( 1 ) . ر ك : ديوان صورى ؛ يتيمة الدهر ثعالبى : 1 / 269 .\r\n","page_name":" 304 ","page_number":314},
  {"content":"\r\n\r\nقلب زارم باشد كه پيش تو خوار است .\r\nو نيز در ستايش همين پسرك مقاتل نام گويد :\r\n- قلبم مشكن كه خداوندگار آن تويى و رازم فاش مكن كه صاحب اختيارش تو باشى .\r\n- ايام فراق هرچه دشوارتر ، بر تو آسان گذرد و هموار آن بر من سخت و ناگوار است .\r\n- با شمشير دو چشمت « 1 » اى مقاتل جنگجو ، چه خونها كه نريختى .\r\n- گويم آرامش و تسلا ، اميد آن نبرم ؛ خواهم صبر و تحمل ، توان آن نباشد .\r\nهمو در ثناى پسرك زبان به معذرت گشايد و چنين سرايد :\r\n- نه راه آشتى گيرد كه عار است و نه راه جدايى پويد كه توانش نيست .\r\n- برق نگاهت سلطان وجود من است ، به دو بگو : روا نباشد دوستان را با ناوك دلدوز هدف تير بلا سازند .\r\n- آتش رخسارت به هررهگذر افروختى ، اينك دل عاشقت در سوز و گداز است .\r\n- زلفان دلاويزت را به بازى نتوان گرفت ، بويژه اينك كه شكن در شكن است .\r\n- اين دگر ناگوار است كه در صلح و آشتى بدين حد خام و بىتجربه باشى .\r\nشاعر ما ، علاوه بر ادب فراوان و نظم بديع ، چونان عبد المنعم ، فرزندى گرانمايه از خود به يادگار نهاده است كه شرح حالش را ثعالبى ياد كرده است .\r\n\r\n\r\n","description":"","footnote":"\r\n( 1 ) . منظور زيبايى كشندهء چشمان است . ( م )\r\n","page_name":" 305 ","page_number":315},
  {"content":"\r\n . \r\n","description":"","footnote":"","page_name":" 306 ","page_number":316},
  {"content":"\r\n\r\n\r\n4 مهيار ديلمى ( م 428 )\r\n\r\n( 1 ) - از پس اين فرقت و جدايى ، روى آشنا خواهم ديد ؟ آيا ايام وصل باز خواهد آمد ؟\r\n- راحت بار سفر بر دوش كشيدند ، ليكن گنجايش وادى بيش از عظمت كاروان بود و اين دل بريان بيش از گنجايش بار غمى بر دوش گرفت .\r\n- چنان بسرعت رو به مغرب روانند كه گويا با خورشيد هم عنان مىروند .\r\n- ديده و دل ، از درد فراق شكوه دارد ، چونان كه كاروان بار غم بر دل گرفته است .\r\n- مهار شتر آزاد است ، اما گردن شتر در زير بار اندوه خم گشته است .\r\n- با اشتياق به ملك نعمان رهسپر است ، اما از بوستان خرم او دلخوش نيست ، گرچه مرغزارش در تابستان و بهار دل از كف مىربايد .\r\n- جانم فداى اين كاروان كه خون دل و اشك رخساره بدرقه راهشان بود .\r\n- اينك شامم به شام دگر متصل است ، اما خوابم بسان روز وصل ، در هم و گسيخته است .\r\n- كاش آنان كه دعوت ساربان را لبيك گفتند ، آواى رحيل او را ناشنيده مىگرفتند .\r\n- يا بار اندوهى كه بهنگام وداع بر دل گرفتم ، تاروپودم را برمىگسيخت تا از رنج و عذاب وارهم .\r\n\r\n","description":"","footnote":"","page_name":" 307 ","page_number":317},
  {"content":"\r\n\r\n- ناصح ، در نكوهش و عتاب اصرار دارد و من سر نافرمانى . من مىگريزم و او در پى روان است .\r\n- گويد : جانت به خطر ميفكن كه عشق و شيدايى سرابى است فريبنده ، و مراقبت از جان يك وظيفهء الهى است .\r\n- آب نااميدى بر آتش دل بيفشان تا آرامش خاطرت بازآيد .\r\n- زمانه رنگارنگ است و دنيا وارونه ؛ همان بهتر كه دل شيدا زده راه سلامت گيرد .\r\n- نبينى كه فرمان رسول ، با مكر و فسون زير پا ماند و جمعيت خاندانش پراكنده گشت ؟\r\n- مردم به خاطر عهد و پيمان ، يكرأى و متفق نشوند ، اما براى خيانت يكدل و متّحد آيند .\r\n- خاندان پيامبر كه « آل اللّه » اند و شبان دين ، در صف رعيت دستخوش جور و جفا مانده‌اند .\r\n- پيمان رسول را زير پا گذاشتند و انصار رسول هم با آنان همعنان گشتند .\r\n- بيعت روز غدير كه ويژهء خاندانش بود ، تباه ماند ، اما يهود و نصارا به خاطر پيمان در امانند .\r\n- با سوگند و قسم ، دست بيعتگران كشيدند و به زور شمشير آنان را به اطاعت درآوردند .\r\n- آن يك فرمانى نوشت كه بدعتها را به جاى سنت جلوه‌گر ساخت .\r\n- آن دگر با مكر و فسون دامى چيد و دنياى فريبكارش را از نصيب آخرت محروم نمود .\r\n- صاحبدلى پرسيد : على كه با نص رسول ، وارث سرير خلافت بود ، حق خود دريافت يا مانع ورادعش گشتند ؟\r\n- گفتم : غايله‌اى بود كه منش برملا نسازم ؛ خداوند سزايشان در كنار نهد .\r\n- آنان كه اگر نام برم ، همگان مىشناسند و چهره‌هاشان از كينهء درون پرچين است .\r\n- به آن هنگام كه بازار دين بىرونق بود ، از نزاع و درگيرى بازنشستند و چون پرچم دين به اهتزاز آمد ، بر سر خوان گسترده‌اش به نزاع و كشمكش برخاستند .\r\n- پيشتازشان در مكر و دغل از دومى الهام مىگرفت و سومى دنباله‌رو آنان گشت .\r\n- بياييد در اين‌باره منصفانه قضاوت كنيم ؛ خرد داور ما باشد و محكوم ، هركه باشد ، محروم است .\r\n\r\n","description":"","footnote":"","page_name":" 308 ","page_number":318},
  {"content":"\r\n\r\n- به كدامين حق ، فرزندان رسول سر به فرمان شما گذارند ، با اينكه افتخار شما در متابعت رسول است .\r\n- خاندانش از آرميدن در كنار تربت او محرومند و بيگانگان در كنار مرقدش مدفون .\r\n- او چه رو اجماع را حجت خود دانيد ، با آنكه نه اجماعى در ميان بود و نه رضا و رغبتى مشهود .\r\n- اجماعى كه على در جمع مشاوران نباشد و با زور و اكراه تن دردهد و عباس ، عموى رسول در شمار مخالفان باشد .\r\n- مهاجران قريش ، به بهانهء قرابت و خويشى برخيزند و انصار با دستى درازتر از پا بنشينند .\r\n- در تاريخ اسلام ، اختلافى شديدتر از اين سراغ نداريم ، جز روايات ساختگى كه به هم بافته‌ايد .\r\n- از چه رو ، در غدير خم كه پيمان ولايت بستند ، راه خيانت گرفتند و سربرتافتند .\r\n- بر زبان گفتارى خوشايند و زيباست و دلها انباشته از كينه‌ها و حسدها ؛ غلاف شمشير زرنگار است و در ميانش تيغه‌اى پر از زنگار .\r\n- اى سرور مؤمنان ! انكارشان پس از اعتراف ، جامهء عارى است كه بر تن پيچيده‌اند .\r\n- و نقض پيمانى كه در حقت روا دانستند ، بدعتى بود كه بر سبيل شرع معتبر شناختند .\r\n- تو حق خود وانهادى ، و گرنه درمىيافتند كه چسان دماغهاى به خاك آلوده در هم كوفته مىشد .\r\n- به حمايت از دين ، راه صبر و شكيبايى در پيش گرفتى ؛ آنان به خواب اندر شدند و تو بيدار ماندى .\r\n- به حق سوگند كه شيرينى دنيا به فرداى قيامت با تلخى گلوگيرشان خواهد بود ، آنگاه كه سزايشان را در كنار نهى .\r\n- به روزگارت نبودم تا جانفشانى كنم ، اينك با تيغ زبان در راهت پيكار سازم .\r\n- آرى ، زبان گويا در قلبها رخنه سازد ، آنجا كه نيزه‌هاى جان شكاف درماند .\r\n- تبارم در فارس و آيينم آيين شماست . گوارايم باد آن تبار با اين آبشخور مرغزار .\r\n\r\n","description":"","footnote":"","page_name":" 309 ","page_number":319},
  {"content":"\r\n\r\n- از آن روز كه پا به دوران شباب نهادم ، به شما پناه آوردم ؛ سرانجام ، نور حق سياهى شك را زدود و من كامياب گشتم . « 1 »\r\n- در گذشته اشتباهاتى فراوان داشته‌ام ، اگر به دامن شما دست يازم ، هرآنچه باشد ، از نامهء اعمالم بزدايم .\r\n- سلمان فارسى را شفيع آورم ، از اين رو كه در سلك شما خاندان است ؛ البته ، پدران شفاعت فرزندان را پذيرا باشند .\r\n- با شفاعت او مرا از هول رستاخيز رهايى بخش ، اى سالار محشر كه بر سر اعرافت جاى باشد .\r\n- اگر من چنان پندارم كه جز با محبت شما توانم راه نجات گيرم ، مغرور و فريب‌خورده خواهم بود .\r\n\r\nپيرامون شعر\r\nاستاد احمد نسيم مصرى كه بر ديوان مهيار ديلمى حاشيه و تعليق نوشته است ، در ذيل اين بيت مهيار :\r\n تضاع بيعته يوم الغدير لهم * بعد الرضا و تحاط الروم و البيع \r\nگويد : الغدير ، همان غدير خم است كه ميان مكه و مدينه واقع گشته است ، چنان كه گفته‌اند : رسول خدا در غدير خم خطبه راند و فرمود : من كنت مولاه فعلى مولاه . « 2 »\r\nكاش مىدانستم : آيا تواتر اين حديث بر استاد مصرى نهان بوده ، با اينكه بيش از صد تن صحابى رسول راوى آنند ؟ يا در اثر تمايلات مذهبى ، پردهء فريب و فسون بر روى حقيقت كشيده تا واقعيت قطعى را در زير دامن امانت مستور دارد و با كلمهء « گفته‌اند » [ قيل 
  ] حديث را ضعيف و بىاساس جلوه دهد . بگو كه اين خبرى است بس باعظمت كه شما از آن رو گردان شده‌ايد و آنان كه از منشور الهى باخبرند ، آن را مىشناسند ، چونان\r\n\r\n\r\n","description":"","footnote":"\r\n( 1 ) . گواه اين است كه قبل از تشرف به شرف اسلام ، به مقام ولايت اخلاص و ارادت داشته است . ( م )\r\n( 2 ) . ديوان مهيار الديلمى : 2 / 182 .\r\n","page_name":" 310 ","page_number":320},
  {"content":"\r\n\r\nكه فرزندان خود را مىشناسند . « 1 »\r\n\r\n( 2 ) مهيار ديلمى ، در ديوانش قصيدهء ديگرى دارد كه در سوك خاندان رسول سروده است و بركت ولا و پيروى از آنان را ياد مىكند :\r\n- همراه آهووشان ، غزال رعنايى است كه پيامش آوردند ، اما در خيال نگنجد .\r\n- پندارد كه دورى معشوق از راه عتاب است و ملال و دلتنگى او رازى از كرشمه و ناز .\r\n- سرود زيبايش را در گوشم زمزمه كرد ، چندانكه باور كردم و از فسانه‌اش خرسند شدم ، با آنكه محال است .\r\n- دستم از دامن كوهساران كوتاه مباد كه بر قله‌هاى آن چه نعمتها دريافتم .\r\n- وعدهء وصل را امروز و فردا نكردند و منتى بر ما ننهادند .\r\n- شبهاى دراز را سپاس برم ، با آنكه عاشقان شبهاى دراز را به نكوهش درسپارند .\r\n- اين محمل كيست كه دلبر ما را در خود نهفت ؟ كاروان چه آرام جانى از برم به يغما برد .\r\n- سيم‌تنان چون كبك خرامان مىروند ، اما خورشيد رخسارشان بر سپهر است و دست ما كوتاه .\r\n- شوق رخسارنگار ، عنان از كف عاشق شيدا بربايد ؛ مرحبا بر آن دلباخته‌اى كه تسلّاى خاطرش مهار و پابند باشد .\r\n- چندى مرغزار عيش و عشرت خرّم و شاداب بود و آب زندگى صاف و زلال .\r\n- تكيه بر عهد شباب نمودم و گوش به ملامت ناصحان نسپردم .\r\n- اى حريفان ! روزگارى همدم و همنوا بوديم و اينك جدا گشتيم ، تسلايم دهيد . آرى ، هر پديده‌اى رو به زوال است .\r\n- ديگرم سپيدى مو راه عشرت بسته و داغ خاندان احمد بر دل زارم نشسته است .\r\n- اى مصلحان و رهبران ! اما دست ستم باسفاهت و نادانى بر آنان تاخت .\r\n- اى داعيان حق ! جمعى به ندايشان لبيك گفتند ، اما بازگشتند و نعل وارونه زدند .\r\n\r\n\r\n","description":"","footnote":"\r\n( 1 ) . اقتباس از آيات قرآن است . ر ك : سوره‌هاى صف 38 / 67 ، 68 ؛ بقرة 2 / 146 ؛ انعام 6 / 20 . ( و )\r\n","page_name":" 311 ","page_number":321},
  {"content":"\r\n\r\n- به روز سقيفه ، بار خيانت بر دوش كشيدند ، بارى كه عظمت كوهها در برابر آن ناچيز است .\r\n- روز دگر بازآمدند كه بار از دوش بنهند ، اما خطا قابل جبران نبود .\r\n- بدا به حالشان ! گاهى كه احمد در ميانشان به پا خيزد ، بپرسد و پاسخ گويند .\r\n- اندوه و غم در دل زارم آشيان گرفته برقرار و پايدار است ، با آنكه در زمانه غمى پايدار نماند .\r\n- خدا را از اين قوم كه على را نابود كردند ، با آنكه نابود كنندهء بدبختيها همو بود .\r\n- كينهء او را در دل نهفتند ، با آنكه پذيرش اعمال جز با مهر او نخواهد بود .\r\n- اخبار دست‌به‌دست ، از زبان پيشينيان رسد و خدا داند روز غدير چسان بود .\r\n- اما دخترزادگان رسول : حسن با جگر مسموم ، در خاك بقيع خفت .\r\n- مزارش با خاك برابر شد تا از نظر مشتاقان مستور ماند . نه ، به خدا هلال پنهان نخواهد ماند .\r\n- حسين در سرزمين « طف » به خاك و خون درغلتيد ، آسمانها بر او خون گريست و كوهساران از بار اندوه درون در حال انفجار ماند .\r\n- واى از اين آتش دل كه از شربت آبى محروم شد ، و حال آنكه آب كه به هرشرعى حلال است .\r\n- خواستند نسل رسول را براندازند ، پيكرهاى خاندانش را به هرجا دريافتند ، بند از بند جدا كردند .\r\n- به فرتوتى كهنسالان ننگريستند ، بر جوان عابد و زاهد ترحم نياوردند و حتى كودكان از دم شمشيرشان نرستند .\r\n- واى از اين حسرت جانكاه ، اى خاندان طه ! اين حسرت و غم تاروپود مرا به آتش كشيد .\r\n- ليكن چه بىارزش است در راه شما ، اين اشكى كه از سوزش دل بر رخسار مىدود .\r\n- آرى ، مرام و مسلكم اين بود . من شرافت خود را در دوستى شما جستجو كردم ، با آنكه هنوزم با دين شما پيوند نبود .\r\n\r\n","description":"","footnote":"","page_name":" 312 ","page_number":322},
  {"content":"\r\n\r\n- نامه‌ام سياه بود ، اما اينكه از بركات شما درخشش و صفا گرفته است .\r\n- دوستى شمايم از بند شرك رهانيد و زنجير ضلالت از گردنم واگسست .\r\n- سالها جامهء ذلت به تن داشتم ، اينك در جامه‌هاى عزت شما خرامانم .\r\n- رهبرى شما زنگار كفر و ضلالت از قلبم زدود و هم آنچه سالها از وسوسهء خويشان بر دل نشسته بود .\r\n- سوگند به خدا ، از آن روز كه با ثنا و ستايشتان زبان گشادم ، بخت و اقبال بر من آغوش گشود . « 1 »\r\n\r\n( 3 ) قصيدهء ديگرى با 63 بيت در رثا و ماتم اهل بيت سروده كه در ديوانش ثبت آمده است .\r\nسرآغاز قصيده اين است :\r\n لو كنت دانيت المودّة قاصيا * ردّ الحبائب يوم بنّ فؤاديا \r\nتا آنجا كه گويد :\r\n- ثنا و ستايش او ويژهء بازماندگان اين خاندان است و سوك و ماتم‌سرايى مخصوص شهيدان آنان .\r\n- اين است آنچه من نثار قدم آنان سازم ، با آنكه نه از يك نژاديم و نه هم‌وطن .\r\n- البته انگيزهء محبت است كه سبب مىشود مرد كريم با فطرت خود جانب كريمان گيرد ، گرچه خويش و نزديك نباشند .\r\n- اى خاندان ابو طالب ! مدعيان مجد و عظمت سينه‌هاى خود را با خون كسانى شفا بخشيدند كه قبه‌هاى مفاخرشان به هرمرز و بومى افراشته بود تا پناهگاه كاروانها باشد .\r\n- آنها كه راه صلح و صفا را هموار كردند ، دانش و بينش را به رايگان در اختيار مردم نهادند .\r\n- به جان سرورشان على سوگند ، اين سخن ، دوست را دلشاد كند و دشمن را محزون و غمناك .\r\n\r\n\r\n","description":"","footnote":"\r\n( 1 ) . ديوان مهيار الديلمى : 3 / 15 .\r\n","page_name":" 313 ","page_number":323},
  {"content":"\r\n\r\n- بنيان شرافتى را برايشان سازمان داد كه از دسترس « زحل » برتر مىنمود .\r\n- باثبات و پايمردى در مهالك كه امير و سالارشان بود ، يوغ اطاعت بر گردن همگان نهاد .\r\n- حتى حسدپيشگان ناراضى راه انكار نجستند ، بلكه همگان راضى و خرسند بودند .\r\n- يكسره دست دوستى و محبت دراز كردند و چون سالار و امير مؤمنان شد ، حسد بردند و به دشمنى برخاستند .\r\n- اى دوست ! با دشمن خود مدارا كن ، مادام كه به ظاهر خيرخواه است ، گرچه در دل كينه‌ور است .\r\n- گيرم كه با زور و عناد ، از روز غدير سر برتافتند ، بگو : مساعى ديگرش را برشماريد :\r\n- در پيكارهاى « بدر » ، « احد » و « حنين » كه پايمردى و جلادت نشان داد .\r\n- در راه شام كه صخرهء صما را بركند و آب گوارا به لشكريان سقايت كرد .\r\n- به پيكار يهود بنگريد و قلعهء خيبر ، آنگاه مرحب خيبرى را قاضى خود سازيد .\r\n- آيا دژ استوارشان جز با دست على تهديد شد ؟ يا اينكه باب دژ از جاى بركنده گشت ؟\r\n- بينديشيد در پيكار عمرو بن عبدود ، فارس يليل كه با هزار مرد برابر شد ، و مقياس گيريد با پيكار او در جنگ خندق .\r\n- اين دو شير ژيان [ مرحب خيبرى و فارس يليل 
  ] شكار شمشير على گشتند ، با آنكه از هيچ دلاورى بيم به دل راه نمىدادند .\r\n- سلحشوران « ضبّه » كه ميان تنگ بربسته روز بصره در پاى هودج جانفشانى كردند .\r\n- با يورش على نابود شدند و از آن پيش چه اژدرها كه مىبلعيدند .\r\n- البته ، نبرد صفين از ساير پيكارها پيچيده‌تر بود ، اگر از معاويه واپرسى ، سخن راست و درست خواهى شنيد . « 1 »\r\nاستاد احمد نسيم مصرى ، در ذيل اين بيت :\r\n وهب الغدير أبوا عليه قوله * نهيا فقل عدوّا سواه مساعيا \r\n\r\n\r\n","description":"","footnote":"\r\n( 1 ) . ديوان مهيار الديلمى : 4 / 198 .\r\n","page_name":" 314 ","page_number":324},
  {"content":"\r\n\r\nچنين گويد : « نهى » - به كسر نون - غدير و امثال آن را گويند و براى پيشوايمان على ، رزمى است كه به نام « غدير خمّ » ياد مىشود و شاعر در اينجا بدان رزم اشاره مىكند .\r\nكاش استاد مصرى ، بعد از آنكه « نهى » را عوض « بغى » در ديوان مهيار به طبع رسانده ، در تركيب كلمهء « نهيا » توضيحى اضافه مىكرد و مىگفت : آيا حال است كه منصوب شده يا مفعول است ؟ و با آنكه هيچكدام متناسب نيست ، اعلام مىكرد كه اين گونه تعبير نامناسب ، از مانند مهيار ديلمى ، آن بزرگ‌مرد ادب بعيد مىنمايد .\r\nگويا استاد مصرى ، احمد نسيم ، بر روش ابراهيم ملحم اسود ، گام مىزند كه گفته است : روز غدير نام جنگ معروفى است « 1 » ، ولى كاش از راز اين جنگ معروف پرده برمىداشت و قسمتى از تاريخ آن را ياد مىكرد . مىخواهند سخن خدا را برتابند ، دلهاى اينان به شك اندر است ، و در ترديد و حيرت غوطه‌ورند . « 2 »\r\n\r\nشاعر را بشناسيم\r\nابو الحسن « 3 » مهيار بن مرزويه ديلمى بغدادى ، ساكن كوى رياح در محلهء كرخ بغداد ، رفيع‌ترين پرچم ادب است كه در شرق و غرب عالم به اهتزاز آمده و نفيس‌ترين گنجينهء سرشار ، از گنجينه‌هاى فضيلت است كه پيشاپيش سرايندگان لغت عرب گام مىزند ، سرايندگانى كه اساس سخن را پى ريختند و كاخ آن را بر سمابر كشيدند .\r\nمنتى كه بر ادبيات درخشان عرب دارد ، همواره با سپاسى فراوان ياد مىشود . شعر و ادب به ثنا برخاسته ، فضل و حسب زبان به تحسين گشاده و نژاد عرب با هركه به آنان پيوند خورده ، مديون فضل بيكران اوست . گواه مدعا ديوان شعرش كه در چهار دفتر پرورق تنظيم يافته و فنون مختلف شعر و ادب و شاخه‌هاى بارور آن را دربر گرفته ، جلوه‌گاهى از هنر او در پرورش خيال و تصوير معانى است ، تا آنجا كه معانى را بىپرده در برابر ديدگان مجسم مىسازد و جز با سبكى استوار و ادبى توانا و اسلوبى نوين سخن\r\n\r\n\r\n","description":"","footnote":"\r\n( 1 ) . ر ك : الغدير ( متن عربى / چ 5 ) : 2 / 331 .\r\n( 2 ) . اقتباس از آيات قرآن است . ر ك : سوره‌هاى فتح 48 / 15 ؛ توبة 19 / 45 .\r\n( 3 ) . و در برخى از مصادر قديم : ابو الحسين .\r\n","page_name":" 315 ","page_number":325},
  {"content":"\r\n\r\nساز نكند .\r\nبا آنكه بزرگان ادب ، در عصر او فراوان بودند ، بر همگان پيشى گرفت ؛ روزهاى جمعه در مسجد جامع منصورى حضور مىيافت و سروده‌هاى خود را انشاد مىكرد . « 1 » تصور نمىكنم باخرزى كه زبان به ستايش شاعر گشوده ، راه مبالغه پيموده باشد ، آنجا كه گويد :\r\nاو شاعرى است كه در رشته‌هاى فضل و ادب آوازه‌اى بلند دارد و نويسنده‌اى است كه از پردهء كلمات شيرين ، دوشيزگان نمكين برآرد . در قصايد او بيتى يافت نشود كه در آن جاى ليت و لعل باشد ، چه سروده‌هايش در قالب دل جاى گيرد . گويا زمانهء ناسازگار با تقديم اين آهنگ خوشنوا ، به ندامت از گذشته‌هاى غمفزا برخاسته است . « 2 »\r\nاما سروده‌هاى او در رشتهء مذهب ، يكسره احتجاج و برهان است . در اشعار مذهبى او ، جز حجت كوبنده ، ستايش صادقانه ، سوك دردناك نخواهى يافت .\r\nگمان مىبرم كه همين قصايد مذهبى اوست كه كينه‌وران و مخالفان مذهب او را وادار كرده تا فضل آشكار او را پنهان سازند و آنچنان كه شايد و بايد به ستايش مقام بلند او نپردازند . از اين‌رو ، معاجم ادب و كتب تراجم از يادآورى ادب بيكران و فضل شايان او تنها به شمه‌اى قناعت كرده‌اند و اين خود هنر و الا و سخن دلرباى اوست كه جلوه‌گر آمده و آوازهء او را همراه باد صبا در جهان منتشر ساخته است ، تا آنجا كه به هركجا گام نهى ، نام مهيار را با سپاس و ثنا و يادكرد از مقام والاى او توأم بينى و دريابى كه ديگران در فروغ هنر عالم آراى او گام مىزنند .\r\nبه حق سوگند ، او خود معجزه است كه يك پارسىنژاد به سرودن شعر عربى دست يازد و بر همگنان عرب زبان فايق آيد و كمتر كسى را ياراى برابرى با او باشد ، تا آنجا كه همگان در ورود و خروج اين آبشخور به دو اقتدا برند و شگفت نباشد كه مهيار ديلمى بر اين پايه از معالى و مدارج برآيد ، چه او در مكتب استادان اديب و ماهر از خاندان رسول ، همچون سيد مرتضى و شريف رضى و استاد آن دو ، شيخ امت اسلامى ، شيخ مفيد و امثال آنان پرورش يافته با آنان همدم شده و از درياى معارف بيكرانشان سيراب گشته است .\r\n\r\n\r\n","description":"","footnote":"\r\n( 1 ) . تاريخ بغداد : 13 / 276 .\r\n( 2 ) . دمية القصر 76 .\r\n","page_name":" 316 ","page_number":326},
  {"content":"\r\n\r\nآرى ، تير دشمنانش به سنگ آمد و پندارشان خواب و خيالى كودكانه بود ، آنان كه كمتر به شرح فضايل او پرداختند و از نشر افتخارات او كوتاه آمدند تا از مقام والاى او بكاهند و چه بسا با فسون و فسانه و تهمت و ناسزا بر او تاختند تا دامن امانت او را لكه‌دار نمايند ، چونان كه ابن جوزى ، در المنتظم خود را به رنج افكنده و با جعل داستانى او را به غلو و افراط متهم كرده است . حاشا كه چنين باشد ، اين گفتارى ساختگى و نارواست .\r\nاينك اين مهيار است كه با ادب بارور ، فضل نامور ، سيرت پاك ، فروغ تابناك ، راه و رسم علوى و سرودهء خسروانى ، فرهنگ تراجم را از ستايش و ثنا و مكرمت و جلالت پر كرده و چه زيان است كه ديروزش در مذهب مجوس سپرى گشته ، با آنكه امروز ، با آيين اسلام و مذهب علوى و ادب عربى قد برافراشته است . اين سروده‌هاى والاى اوست كه از نهاد پاك و ضمير ستودهء او خبر مىدهد و اين ديوان شعر اوست كه روحيهء بزرگوار او را مجسم و برملا و نام او را جاويد و ابدى ساخته است .\r\nچه مدارجى از شرف باقى مانده كه بر آن برنشده و چه نبوغ و عظمتى سراغ داريد كه توسن آن را به زير ران نكشيده است ؟ اگر او را به گذشته‌هاى تاريكش مؤاخذه كنيم ، رواست كه صحابهء پيشين رسول را به جرم گذشته‌هاى سياهشان به نكوهش درسپاريم .\r\nاسلام پيوند با گذشته‌ها را قطع مىكند ، گويا پروندهء اعمال را تجديد كرده باشند . از اين رو ، مىبينيم كه مهيار ديلمى به خاندان خود كه والاترين خاندان عجم است ، اظهار مسرت و غرور مىكند و به شرافت اسلام و ادب والاى خود مىبالد و گويد :\r\n- ام سعد ، در محفل خانواده ، شگفت‌زده از حال من جويا گشت .\r\n- از رفتار و كردارم شادمان بود و خواست از تبار و خاندانم باخبر باشد .\r\n- مپندار كه نسب من مايهء خوارى است ، چون رضايت خاطرت را فراهم دارم .\r\n- خاندان من با جوانمردى بر روزگار حكومت كردند و سالهاى سال پا بر سر سران نهادند .\r\n- از خورشيد آسمان عمامه بستند و كاخ خود را بر فراز اختران برافراشتند .\r\n- پدرم كسرى بر ديوان خود تكيه دارد ؛ كدام كس پدرى چو من دارد .\r\n- صاحب صولت در ميان سلاطين پيشين ؛ علاوه بر شرافت اسلام و ادب وافرى كه\r\n\r\n","description":"","footnote":"","page_name":" 317 ","page_number":327},
  {"content":"\r\n\r\nنصيب من گشته است .\r\n- مجد و حسب از بهترين پدران دارم و دين و آيين از سرور پيمبران .\r\n- فخر و مباهات را از همه جانب گرد آوردم : سيادت عجم و آيين عرب .\r\nمهيار ديلمى به دست سرورمان شريف رضى در سال 394 به شرف اسلام مشرف گشت و در مكتب او به آموزش شعر و ادب پرداخت و در شب يكشنبه پنجم جمادى دوم به سال 428 درگذشت .\r\nدر هيچ‌يك از كتب تراجم و فرهنگ‌هاى ادبى - تاريخى ، اختلافى در تاريخ وفات او نيافتيم . شرح حال او را در اين مصادر خواهيد يافت :\r\n1 - تاريخ بغداد : 13 / 276 .\r\n2 - المنتظم : 8 / 94 .\r\n3 - تاريخ ابن خلكان : 2 / 277 .\r\n4 - مرآة الجنان يافعى : 3 / 47 .\r\n5 - دمية القصر 76 .\r\n6 - تاريخ ابن كثير : 12 / 41 .\r\n7 - كامل ابن اثير : 9 / 159 .\r\n8 - تاريخ ابى الفداء : 2 / 168 .\r\n9 - أمل الآمل ، شيخ حر عاملى .\r\n10 - روض المناظر ، ابن شحنه .\r\n11 - اعلام زركلى : 3 / 1079 .\r\n12 - شذرات الذهب : 3 / 247 .\r\n13 - تاريخ آداب اللغة العربيّة : 2 / 259 .\r\n14 - نسمة السحر فيمن تشيّع و شعر .\r\n15 - دائرة المعارف فريد وجدى : 9 / 484 .\r\n16 - سفينة البحار : 2 / 563 .\r\n17 - مجلة المرشد : 2 / 85 .\r\nاين چكامه از نمونه‌هاى شعر مذهبى مهيار در مدح اهل بيت رسول است :\r\n- بر سر آتش گريست تا راز آتش افروز مستور ماند و راه فرود گرفت كه ندانند مقصد او بر فراز فلات است .\r\n- آيا عاشق است و نام معشوق را نهان داشته يا آشيانهء دوست را گم كرده از كسى جويا نيست .\r\n- اينك از پند ناصحان به دور افتاده ، يكه و تنها سيلاب اشكش روان است و نيازى به همنوا ندارد .\r\n\r\n","description":"","footnote":"","page_name":" 318 ","page_number":328},
  {"content":"\r\n\r\n- ناتوان است و بار سنگينى به دل دارد ؛ تشنه‌كام است و بر لب آب ، شكيبا .\r\n- متين و آرام است . البته ، مرد محتاط از كار جاهلانه به دور است : امروز سپيدى مو را مستور سازد و فردا بر سر پيمانه آيد .\r\n- اى دل ! آزرده مباش گرت اين لوليان با مهار كشند ؛ فراوانت مهار كردند و رام نگشتى .\r\n- به هوش باش كه از بخت نامساعد ، دهان چون قندشان از آبشخور من تلخ خواهد گشت .\r\n- روزگار سپيدم كه با دوستى آنان شروع گشته است ، با ديدن موى سپيدم سياه خواهد بود .\r\n- سپيدى مو اولين خيانت روزگار نيست ؛ با خيانتهاى او خو گرفته‌ام .\r\n- بخت من نگون باد ! تا چند دست تمنا دراز كنم و او حق شايسته‌ام باز ندهد .\r\n- تا چند با زندگى نكبت‌بار بسازم : امروز را به نكوهش سپارم و اميد به فرداى بهتر بندم .\r\n- به خدا ، گرچه روزگارم در راه آرزوها به خواب رفته و از رسيدن به كامم بازداشته است و هيچگاه نتوانستم گردش روزگار را بستايم ، اما مىتوانم با تأسى به فرزندان احمد مختار ، تسلى خاطر جويم .\r\n- بهترين جهانيان و فرزندان بهترينشان ؛ جز اينان فرزند نيك پا به جهان نگذارد .\r\n- گرامىترين زندگان كه بر بساط زمين قدم نهند و گرامىترين مردگان كه در دل خاك نهان گردند .\r\n- خاندانى بر فراز خاندانها ، تا آنجا كه بر فراز « فرقدان » برشده‌اند .\r\n- فرشتگان در گردشان به طواف اندر و وحى و الهام بر قلوبشان مستتر .\r\n- از قريش واپرس ؛ آنها كه سزاوار عتابند ، به نكوهش درسپار و آنها كه خطاكارند ، خاطرنشان ساز .\r\n- بگو : از چه سپاس رهبر خود نگذاشتيد ، آنكه شما را از پس عمرى ضلالت و سرگشتگى نجات بخشيد .\r\n- به دوران فترت انبيا گسيل آمد و شما را به راه راست رهبرى فرمود .\r\n- آزاد و وارسته به سوى جنان پر كشيد و هرآنكه بر سنت او رود ، مورد سپاس است .\r\nخلافت را به حيدر وانهاد ، آنچنانكه خبر معتبر حاكى است .\r\n\r\n","description":"","footnote":"","page_name":" 319 ","page_number":329},
  {"content":"\r\n\r\n- و بر همگانش سرور و مولا ساخت . آنها كه شيفتهء حقند ، معترفند .\r\n- و شما اى حاسدان فضيلت ! زمام خلافت از چنگ او بربوديد . هرآنكه صاحب فضل باشد ، بر او رشك برند .\r\n- گفتيد : اجتماع امت رهبر ما بود ، اما بدانيد كه يكه‌تاز امت ، ويژهء خلافت بود .\r\n- چه ناگوار است بر هاشم و نيز بر رسول كردگار كه خلافت بازيچهء « تيم » و « عدى » باشد .\r\n- بعد از على ، حق خلافت مخصوص فرزندان اوست ، اگر آيهء ميراث زير پا نماند .\r\n- آن يك خائف و نااميد از پا نشست و آن دگر كه به پا خاست ، ياور نيافت .\r\n- دست نفاق از آستين ظلم و ستم برآمد و سرورى را از پس سرورى به خاك هلاك افكند .\r\n- در صفوف اجتماع بر ايشان تاختند ، و چون در محراب عبادت گوشهء انزوا گرفتند ، پى كار خود رفتند .\r\n- پدر اين خاندان على و مادرشان فاطمه معروف همگانند ، از مفاخر ايشان دم زن يا دم فروبند .\r\n- از پس روز حسين ، آيين حق به بستر بيمارى خفت و مرگ هم در كمين است .\r\n- اگر راه و روش مردم را قياس گيرى ، دورهء جاهليت به خاطر آيد .\r\n- خاندان پسر اميه جنايت تازه‌اى مرتكب نشدند ، بلكه آيين جاهليت را به قدرت پيشين اعاده كردند .\r\n- آنكه را فاطمه خصم خونخواه باشد ، روز قيامت خواهد ديد كه با چه عقوبتى دست به گريبان است .\r\n- اى سبط پيامبر ! هرآنكه دست به خون تو آلود ، به روز قيامت چه غرامتى خواهد پرداخت ؟ !\r\n- جانم فدايت باد و كيست كه آن را به فدا گيرد . كاش برده را جانفداى سرورش بپذيرند .\r\n- كاش هيولاى مرگ از خون من سيراب مىشد و خون تو بر زمين نمىريخت .\r\n- اى خفتهء كربلا ، كاش مىبودم و در برابرت به خاك و خون مىتپيدم .\r\n\r\n","description":"","footnote":"","page_name":" 320 ","page_number":330},
  {"content":"\r\n\r\n- شود كه روزگار اين دل پردرد را از دست دشمنانت شفا بخشد .\r\n- شود كه شوكت حق بر باطل چيره شود ؛ شود كه سفله مغلوب آزاده شود .\r\n- اين آرزوها همه با دست خدايى برآورده شد ، اما هنوز جگر من تفتيده و داغدار است .\r\n- شنيدم كه قائم شما را نداى عدالتى است كه هرصاحب شهامتى به پاسخ لبيك گويد .\r\n- من بردهء شمايم و با تاروپود قلبم به شما پيوند خورده‌ام ، آنگاه كه اعتراف دگران قلبى نباشد .\r\n- دين و دوستىام در وجود شما خلاصه گشته ، با آنكه زادگاهم ايران است .\r\n- از بركت شما بر حيرت و ضلالت پيروز گشتم و اگر شما نبوديد ، به صراط حق راه نمىبردم .\r\n- تا در دست شرك بودم ، چون شمشيرى در نيام بودم . به دست شما از نيام برآمده افراشته ماندم .\r\n- هماره قصايد من دست‌به‌دست مىچرخد : از زبان اين نوحه‌سرا به سينهء آن ماتم‌زدهء غمفزا .\r\n- اگر زمان نيافتم كه با دست به يارى شما خيزم ، اينك با زبان شعر به پا خاسته‌ام .\r\nو در قصيدهء ديگرى امير المؤمنين على و فرزندش حسين عليهما السّلام را به سوك و ماتم نشسته ، مناقب و فضايل آنان را ياد مىكند . اين قصيده در محرم سال 392 سروده شده و طليعه و پيش درآمد تشرف او به دين اسلام بوده است . « 1 »\r\n- نيم شبان ، به نيابت حسنا ، شبحى ترسان و لرزان به زيارت آمد .\r\n- گويا او بود ، جز اينكه عطر دلاويزش به مشام نرسيد و شرابى از لب و دندانش نصيب نگشت .\r\n- كاشانه‌اش دور است ، امّا خوشبختم كه رؤيا راه را نزديك كرد و از ديدارش محرومم ، ولى درود او نثار است .\r\n- با نرمى نياز برم ، امتناع كند ، گويا سوگندى ياد كرده كه رعايت آن را فرض داند .\r\n- در دامن فلات ، منزلگاه آن بىوفايان فراموشكار است كه مرغ روحم به تابستان و\r\n\r\n\r\n","description":"","footnote":"\r\n( 1 ) . بعد از دو سال ، در 394 به شرف اسلام مشرف گشته است .\r\n","page_name":" 321 ","page_number":331},
  {"content":"\r\n\r\nزمستان بدان سوى شتابان و مشتاق است .\r\n- خواهم راز عشق را پنهان كنم : ازاين‌رو نام و نشانش پرسم ، با آنكه دانم و از حالش جويا شوم ، با آنكه مشهود همگان است .\r\n- دوستانم به نصيحت راه ملامت گيرند و پندارند اولين روز است كه در وادى عشق پا مىگذارم .\r\n- نگارا ، اگر ميان من و تو صدها تپه و صحرا حايل شود كه چنين مباد ، يقين بدان : اين پرده آويخته نشد ، جز اينكه روزى كنار رود و اين ماه چهارده كمال نگرفت ، جز اينكه روزى تاريك شود .\r\n- اگر از اشتياق من مىهراسيد كه با شتاب اين پرده را به يكسو نهم ، ايمن باشيد كه از بىپروايى شراب كمك نگيرم .\r\n- انگورى كه اگر شراب كهنه‌اش حلال باشد ، بخل ورزند و تازهء آن را براى چيدن روا نشمارند .\r\n- ساغر آن در كف لباده‌پوشى از خاندان كسرى است كه حديث شراب را از شاهان قبايل روايت كند .\r\n- سرخى شراب ناب ، گونهء چون گلش را از طراوت سيراب كرد و سبزهء عذارش بر كنار دميد .\r\n- سوگند كه اگر با كف زرينش شراب مرا ممزوج كند ، غم دل فرونهم ، جز آن غمى كه با دلم پيمان وفا بسته است .\r\n- به روزگار اين مهلت نگذاشتم كه موهبت اين غم از دل بربايد : چه با پند ناصحان و يا فريب دوست مهربان .\r\n- آتشى شعله‌ور كه هرچند دم فروكشد ، برقى خيره‌كننده از سرزمين كوفان برجهد و بازش مشتعل سازد .\r\n- برقى خاطف كه تربت على را به خاطر آرد ، گويا سروش مصيبتش را به گوش مىشنوم .\r\n- مشتاقانه بر مركب قافيه برشدم و با اشك ريزان ، هروله‌كنان رهسپار گشتم .\r\n\r\n","description":"","footnote":"","page_name":" 322 ","page_number":332},
  {"content":"\r\n\r\n- به سوى ثنا و ستايشى كه اگر احساسم رسا باشد ، طوفانهاى سهمگين را بازيچه شمارم .\r\n- در اين وادى بيكران ، با نيروى جان راه به جايى نبرم ، گرچه خود را به آب و آتش زنم .\r\n- ولى اينم كافى است كه شهد انگبين با سرانگشتى ممتاز باشد و شميم عنبر جامهء عنبرى بپالايد .\r\n- جانم فداى آن سرور كه بندهء راه حق بود ، روزگارى كه ديگران مدعيان ناحق بودند .\r\n- اگر مدارج دين را وارسند ، به نهايت عابد و اگر دنيا را بخش كنند ، اولين زاهد است .\r\n- روز « بدر » و « هوازان » حجتى است رسا بر آنها كه راه فرار گرفتند و يا به تماشا رهسپار بودند .\r\n- و قلعهء « خيبر » با آن در سنگين كه بر دست ناتوان چه سهمگين بود .\r\n- يا ابا الحسن ! اگر حق ترا به جهالت منكر آمدند كه به خدا سوگند ، دانسته انكار نمودند ؛ با وجود اين ، چنانچه يكه‌تاز ميدان شهامت نبودى و با تشريف « خاصف النعل » همتا و هم‌سنگ رسول نمىشدى و نيز اگر پسر عم ، كارگزار ، داماد و همريشهء رسول نبودى ، با آنكه بودى ، باز دگران با تو برابر و هم‌سنگ نبودند .\r\n- مىدانست كه ديگران از برشدن به اين مدارج ناتوانند ، ازاين‌رو ، بويژه نام ترا به فضيلت ياد فرمود .\r\n- جمعى نيرنگ زدند و بعد از رسول راه خيانت گرفتند و اين يك در نيرنگ و دغل همتاى ديگرى بود .\r\n- گيرم كه با سفاهت سخن رسول را برتابيدند ، آيات قرآن را چگونه برمىتابند ؟\r\n- بعد از تو فاتحهء اسلام را خواندند و دين را با خوارى و خفت زير پا نهادند .\r\n- اين سفاهت و خيانت در بيابان « طف » بر سر فرزندت حسين تجديد شد و روا شمردند كه زخم كهنه را با سرانگشت خونبار سازند .\r\n- ناگوار است بر رسول خدا كه از سينهء دخترزاده‌اش خون چون ناودان روان باشد .\r\n- ميراث خلافت را از چنگ تو ربودند و خلافت خود را چونان غل و زنجير بر گردن آيندگان بستند .\r\n\r\n","description":"","footnote":"","page_name":" 323 ","page_number":333},
  {"content":"\r\n\r\n- اى تشنهء در خون تپيده كه اگر در ركابش بودم ، با سيلاب اشك خود سيرابش مىساختم .\r\n- از درياى رحمتى كه به كويت اندر است ، موجى برآمد و از عطشم وارهانيد ، با آنكه در كنار تربتت حاضر نبودم .\r\n- زائران مرقد پاكش درود مرا به نيابت نثار كردند تا تشريف جويم ، اگرچه ديدگانم از اين شرافت محروم ماند .\r\n- بازگشتند و غبارى از تربتش بر سينه‌ام فشاندند ؛ شفاى من در همان بود كه آنان ذخيرهء روز درماندگى سازند .\r\n- مهر دوستانت به دل نهفتم ، مهرى موافق و شتم دشمنانت بر زبان دارم ، دشمنى آشكار .\r\n- ازاين‌رو ، حاسدانت به كين برخاستند كه همگان دانند مانند آنان براى بت سجده نبردى .\r\n- دست آلودگان به دامن طهارتت نرسيد و دهان بدگويان ، حسبت را نيالود .\r\n- اين افتخارى كهن كه از خون تبارم در رگ و پى دارم ، افزون نشمارم از مهرى كه تازه به دل مىپرورانم .\r\n- بسا حاسدان كه آرزو دارند كاش در زمرهء خفتگان بودند و من در برابر آنان با زبانى چون تير و شمشير به دفاع و حمايت از شما برنمىخاستم .\r\n- در ثنا و ستايشتان داد سخن دادم و اين دشمن بدخواه تست كه از خشم دست به دندان مىگزد .\r\n- عشق شما با تمام دنيا برابر است و دانم روز حشر ، سيه نامهء اعمالم را سپيد خواهد كرد .\r\nنظمى در سوك اهل بيت قرائت شد كه مبتذل و بىارج بود ؛ از مهيار تقاضا كردند قصيده‌اى بر آن وزن و قافيه بسرايد و او در همان مجلس اين چكامهء بديع را بپرداخت :\r\n- خرامان و سرخوش گذشتند ، چون پرچم در اهتزاز ، مست و خراب .\r\n- ميوهء جوانى بر سر هرشاخى در انتظار چيدن است .\r\n\r\n","description":"","footnote":"","page_name":" 324 ","page_number":334},
  {"content":"\r\n\r\n- راستى عالم پريچهران هم عالمى است : آنكه زيباتر است بر ديگران ناز و ادا مىفروشد .\r\n- دوستان ، دانيد كه داستان خلخال و گوشواره چه بود ؟\r\n- از منش پرسيد : نام آن زيبايى است و معنايش تباهى پارسايى .\r\n- در اين تاريكى شب ، اين روياى خيال‌پرور آن ماه پيكر عدنانى است ؟\r\n- ذاتش جلوه‌گر است يا شبح او ؛ نزديك بود كه در جمع دوستان رسوا شوم .\r\n- آرى ، خود او بود كه پيمان عشق را خاطرنشان كرد و اگر بر سر پيمان روم ، با دلى ناگوار است .\r\n- اين گردش ناگوار زمانه بر آل على بود كه زبان مرا به هجو زمانه باز كرده است .\r\n- با آنكه از ديارم به دورند ، اما از درد فراق ، آن كشم كه دوست همنشين در فراق همنشين .\r\n- اينك همدم من ، تنها عزاداران و غمگساران حسين باشند .\r\n- كينهء ديرين در كمين بود كه به روز عاشورا طوفانى سهمگين به پا كرد .\r\n- و شهيدى به جاى نهاد كه كينهء انسانها را برآشفت ، چونان كه جراحت را با سرانگشت به خون بپالايند .\r\n- با آن دستى كه ديروز بيعت سپردند ، امروز هيولاى مرگ را به سويش راندند .\r\n- بدين زودى جدش را از ياد بردند و حقوق ديرين و نوين را يكسره از خاطر ستردند .\r\n- بار نفاق در دل ، به سويش پرواز گرفتند و مكر و فسون در زير بال نهفتند .\r\n- چه ناگوار است بر من كه غول مرگ بر سينهء باوقارت برشد .\r\n- و سر انورت كه خاك‌آلوده بر سر نى كردند ، با آنكه خورشيدش به زير پى بود .\r\n- مطرودتر ، فرمانروايشان كه پويا شد ، دوان و خيزان .\r\n- واى بر فرمانبرانشان كه بهشت عدن را به بهاى اندك فروختند .\r\n- و تو اى سرور من ! گرچه از مقامت محروم كردند ، امّا به كورى چشم دشمنان ، همچون پدر ارجمندت هماره ما را پيشوايى .\r\n- به روز خيبر ، معجز قلعه و در ، بر دست كه جارى شد ؟ و بر سر چاه ، شر جنّيان كه\r\n\r\n","description":"","footnote":"","page_name":" 325 ","page_number":335},
  {"content":"\r\n\r\nبرتافت ؟\r\n- به روز « بدر » و « احد » صفوف دشمن را كه پراكند ؟ و دين را از پى آشفتگى كه سامان داد ؟\r\n- بتهايشان را به رضاى حق كه درهم كوبيد ؟ با آنكه بت‌پرستان حاضر و ناظر بودند .\r\n- آيا پيشواى هدايت و چراغ امت و شير بيشهء شجاعت جز پدرت بود ؟\r\n- كند باد شمشيرى كه پيكرت در خون كشيد و روى هرچه شمشير است ، سياه كرد .\r\n- آب گوارا در كامم شرنگ شد و جامهء حريرم سوهان تن گشت .\r\n- اين تن ناتوانم كى تواند اين‌بار مصيبت توانفرسا بر دوش كشد .\r\n- حسرت و افسوسم بر تست و اين نيز گفت با خبران است كه روز قيامت آتش حسرت با اشارهء تو سرد و سلامت خواهد گشت .\r\n- اى سرور من ! اين بوى دلاويز تست كه زائران با خود آوردند ، يا مشك ختن كه با تربتت بياميخت ؟\r\n- گويا عرصهء مزارت گلزار بهارى است كه سوز پاييزى بر آن وزيد .\r\n- من به شما مهر ورزم مادام كه طواف‌كنندگان كعبه به سعى پردازند و قمريان بر شاخساران بنالند .\r\n- گرچه نژادم پارسى است ، اما مرد شريف و آزاده ، تعلق خاطرش وقف آزادگان شريف است .\r\n- بر سمند تيزگام ادب برشدم و بر دشمنان بدخواهتان تاختم .\r\n- سمندى تيزرفتار از قصايد آبدار كه از طغيان و سركشى آن هراسى در دل نداشتم ، با آنكه سواران دگر از سركشى و طغيان تكاور واژگون گشتند ، و رديف آنان نيز به خاك درغلتيد .\r\nو از سروده‌هاى شاعر در مدح و ثناى اهل بيت ، اين ابيات است :\r\n- آنكه از ما دل بريد ، ندانم چه كسى را برگزيد ؟ چگونه مهر نوين عشق ديرين را از ياد برد ؟\r\n- آن پيمانهاى مؤكد كجا شد ؟ و آن عشق آتشين كه ملامت ناصحان را به چيزى نشمرد ؟\r\n\r\n","description":"","footnote":"","page_name":" 326 ","page_number":336},
  {"content":"\r\n\r\n- آرزوهاى خام بود كه با گذشت ايام از سر بنهاد ؟ يا رؤياى شبانه كه با سپيدهء صبح از ميان برخاست ؟\r\n- اشكهاى جارى نه از سوز دل بود ؟ خدا را ، پاسخ دهيد عاشق سرگردان را .\r\n- بر سر آن آبگاه گفتم : قدرى بپاييد ، و اگر مهلتى مىدادند ، چه منتى بر من مىنهادند .\r\n- به بالين اين بيمارتان بپاييد كه اگر مايهء شفا نباشد ، بارى وسيلهء دلدارى است .\r\n- در كنار « وجره » از كاشانهء او سراغ گرفتم ، گرچه بر گمراهى ما افزود .\r\n- آن پريوش كه اگر خورشيد رخش به راه انصاف مىرفت ، از تابش خود بخل نمىورزيد .\r\n- بسا سخن‌چين كه نبض او را شناخته است و من پيشدستى كنم تا سعايت او برتابم .\r\n- با اين تصور كه مهر دلداده‌ام چون عرصهء ريگزار است ، رطب و يا بسى به هم بافته تا ريشهء عشق و شوريدگى را بسوزاند .\r\n- و بسا زبانهاى چون نىفراز و چونان سنان تيز و دراز كه از خود برتافتم .\r\n- اگر آن پريوش رخ بتابد ، چه نيازش كه ماه تابان برآيد .\r\n- خدا شبهاى « غوير » را سيراب كناد ، از باران صبحگاهى و ژالهء شامگاهى .\r\n- بارانى كه چون از چشم مشتاقى قطرهء اشكى روان بيند ، به همدردى برخروشد و سيلاب كشد .\r\n- بويژه آن شب وصل كه گرچه ديگر بازنگشت ، اما از آن پس خواب به چشمم راه نكرد .\r\n- البته ، در رؤيا هنوز بر سر پيمان است ، گرچه پيمان‌شكنى راه و رسم ديرين است .\r\n- خدا را چه شب كوتاهى ! اگر وصل دلدار نبود ، چون شب يلدا بود .\r\n- آن دامن كبريا كه در شور و شيدايى بر زمين مىكشيدم ، اينك به پيرى كوتاه گشته است .\r\n- به زودى همّ و غم بر دل برجهد و از شوق و سرخوشى بازم دارد .\r\n- از آه سوزانم سوهانى بسازد كه شمشير جانكاه را بسايد .\r\n- اينك به ثناى آل پيامبر حريصم ، خواه قصيده‌اى بسرايم يا غزلى بيارايم .\r\n- جانم فداى آن اختران خاموش ، هرچند چراغ هدايت خاموشى نگيرد .\r\n- پيكر انورشان در بيابان ، فضاى جهان را پرتوافكن است .\r\n\r\n","description":"","footnote":"","page_name":" 327 ","page_number":337},
  {"content":"\r\n\r\n- تودهء غبرا از حمل اين‌بار سنگين درماند ، از اين‌رو ، شمع وجودشان را در دل نهفت .\r\n- فيض بخشى كردند و ابر و دريا آفريدند . فروافتادند و قله‌هاى عظمت را بنياد نهادند .\r\n- از رقيب كه به مفاخرت خيزد ، واپرس كه پايه‌هاى عظمت و مجدشان تا به كجا برشده است ؟\r\n- قرآن كدام خاندان را با مباهله تشريف داد كه رسول خدا به آبروى آنان به دعا برخاست .\r\n- معجز قرآن بر كه و در كدام خاندان نازل گشت ؟\r\n- در روز « بدر » - بدرى كه پرچم دين را برافراشت ، چه كسى يكه‌تاز ميدان بود ؟\r\n- كه بيدار ماند و ديگران غنودند ؟ داناتر كه بود و دادگرتر كدام ؟\r\n- مساعى جميله فراوان است و تفصيل آن سخن را بدرازا كشد ، اجمال آن در مقام سند كافى است .\r\n- سوگند به حق كه ملحدان و كجروان بر آيين حق چيره شدند ، بلكه آن را تباه كردند .\r\n- آرى ، پيروزى حق ضمانت الهى است ، و گرنه در جدل شرمسار و سرافكنده بوديم .\r\n- خدا را اى قوم ! رواست كه رسول مطاع فرمان دهد ، آنگاه هنوزش غسل نداده نافرمانى كنند .\r\n- جانشين خود را معرفى كرد و ما به ياوه پنداشتيم آيين خود را مهمل وانهاد .\r\n- پندارند كه اجماع و اتفاق دارند ، از سعد بن عباده خبر واپرس .\r\n- آن هم اجماعى كه بىفضل را بر صاحب فضل مقدم شناخت و حق را از صاحب حق بازگرفت . آرى ، على صاحب حق بود .\r\n- منزل به منزل راه سپردند و از بغى و ستم ، خاندان على را پى سپر سينهء اشتران ساختند .\r\n- و از كيد و كين ، چونان عقرب جراره ، چه نيشها كه بر جانشان نزدند .\r\n- مايهء ضلال و حيرت بدان پايه كه عزاى حسين را به پا كرد و مصيبتهاى پيشين و پسين .\r\n- خاندان اميه ، جامهء اين عار و شنار بر تن آراست ، گرچه خون شهيدان يكسره پامال نگشت .\r\n- اى زادهء مصطفى ، اين خود روز سقيفه بود كه راه كربلا را هموار كرد .\r\n\r\n","description":"","footnote":"","page_name":" 328 ","page_number":338},
  {"content":"\r\n\r\n- حق على و فاطمه زير پا ماند ؛ از اين‌رو ، كشتنت را روا شمردند .\r\n- اى تكسوارى كه بر خنگ بادپيما روانى و چونان شاهين در پرواز ، خنگى كه در چهار جهت از طوفان سبق برد ، گاهى كه در كوه و دره‌وزان گردد و چون چشم به آسمان دوزد ، پندارند كه خواهد به سما برشود .\r\n- سپيدى كاكلش بر قرص خورشيد طعنه زند و اندامش غزال رعنا را به چيزى نخرد .\r\n- گمانم كه با اين سير و شتاب به سوى مدينه روان باشى .\r\n- به سلامت ، و هركه در نياز من بكوشد ، به سلامت باد .\r\n- پيام اين دلسوخته را همراه بر و به پيشگاه احمد مرسل آواز بركش .\r\n- پس از ثنا و سپاس بگو : اى رهبر هدايت ! راه و رسمت دگرگون گشت .\r\n- به جوار حق راه گرفتى و ما در آتش فراق مانديم ، اما شرع و آيينت تمام بود .\r\n- پسر عمت بر آن شد كه به آيين و سنتت قيام ورزد .\r\n- نيرنگبازان ، آنها كه حق را واژگون كردند ، راه خيانت و دغل پيش گرفتند .\r\n- سرانجام ، « تيم » آنان زيور خلافت بر تن آراست و بنى هاشم عاطل و باطل ماندند .\r\n- نوبت « تيم » كه به پايان آمد ، خاندان « عدى » طنابها را كشيدند .\r\n- خاندان اميه هم گردن طمع فراز كردند و ديگر ، جاده‌ها هموار بود .\r\n- از ميانه پسر عفان بر سرير خلافت برشد كه گمان نمىرفت ، بلكه او را بر سرير نشاندند .\r\n- ديدگان اميه روشن گشت و عيش همگان به كام ، در حالى كه پيش از آن سخت و ناگوار بود .\r\n- كار شورا و اجماع ، در آخر به آيين اردشير پيوست ؛ آن دو آتش زدند و اين يك پاك بسوخت .\r\n- روان گشتند و قدم‌به‌قدم تا گودال هلاكش سوق دادند و يا بهتر بگويم ، كشاندند .\r\n- و چون برادرت على زمام خلافت را كشيد تا به سوى حق بازش گرداند ، از اين‌رو ، دشوار و سنگين بود .\r\n- آمدند كه با خوارى با قاتلانش سپارند ، با آنكه خود معركه آراى قتال بودند .\r\n\r\n","description":"","footnote":"","page_name":" 329 ","page_number":339},
  {"content":"\r\n\r\n- ناگفتنى بسيار است و دادخواه آنان به روز قيامت تويى ؛ واى بر آنان كه مهلت يابند .\r\n- اى خاندان مصطفى ! اينك ثنايم چون آب زلال ، مهرم شيرين و خوشگوار و قلبم خالى از مهر اغيار است .\r\n- سخنان گزنده‌ام براى دشمنان آماده است ، مادام كه زبان در كام بچرخد .\r\n- اگر با گام هموار به مقصود نرسم ، بشتابم و دامن صحرا پر كنم .\r\n- از تير جانشكاف كه بر هرجا نشيند ، هلاك سازد .\r\n- چرا چنين نباشم ، با آنكه راه نجات‌بخش دينم به راهنمايى شما مكشوف افتاد .\r\n- با درستى به راه راست قدم نهادم و پيش از آن ، سر خود گرفته به بيراهه مىشتافتم .\r\n- زنجير شرك را پاره كردم ، با آنكه در گردنم قفل بود .\r\n- اى سروران من ! مادام كه ابرى خيزد و رعدى برانگيزد ، دوستدار شمايم .\r\n- و از دشمنان شما بيزارى جويم كه بيزارى شرط مهر كيشى است .\r\n- وابستهء مهر شما از كيفر هراس نكند ، چه در فرداى قيامت بايدش كه پناه باشيد .\r\nدر سروده‌اى ديگر ، امير المؤمنين را ستوده و كيد و كين دشمنانش را چنين ياد نموده است :\r\n- اگر بدين دره و هامون روانى ، از مردم آن سامان بپرس كه قلب من كو ؟\r\n- آيا ديده‌اى - و غريب كجا بيند - كسى پيكر خود را يابد و قلب خود نيابد ؟\r\n- آهوان اين دشت و دمن را بگو كه عشق و دلدادگى مرد و بعد از شما دختر رز را طلاق گفتند .\r\n- از ياد شما گذشتند ، صياد نااميد دام بگشاد ، ولى خود در دام افتاد .\r\n- گويى آهيختن تيغ و ريختن خون حرام است ؛ خدا را ، رحمى بر اين كشته‌هاى در خون از تير مژگان !\r\n- ساكنان وادى « منى » را پرس تا چه گويند : دلير مردى اسير آهويى گشت با آنكه هزار مرد جنگى در ركابش بود .\r\n- با سنان نيزه از جان خود به دفاع برخاست ، اما سيه‌چشمان شهلا به خونش كشيدند .\r\n- خون حرام ، آن هم در سرزمين حرام ؟ خدا را ، از چه حلال شمرد ؟\r\n\r\n","description":"","footnote":"","page_name":" 330 ","page_number":340},
  {"content":"\r\n\r\n- گفتى : آنكه شكوه آرد ، دعوى صبرش نشايد . آخر ، چشم بگشا و حال زارم بنگر .\r\n- تير عشقت به جان نشست و طاقتم بربود ؛ عشق و شيدايى قهرمان پيلتن را مقهور سازد .\r\n- در اين سياهى شب كدامين چراغت ره نمود ؟ هيهات ! چهره‌ات خود بدر تابانى است كه سياهى شب را بزدود .\r\n- جوياى شوكت بودى و با قهر و زور ، گردن زيبارويان را به بند كشيدى .\r\n- با چشمان فتان كه به شمشير ، كشتن و بستن آموزد و با قد و بالايى كه به نيزهء تابدار طعنهء جان‌ستان ياد دهد .\r\n- اى كه در وادى « حاجر » مىگذرى و در برابرت جولانگاه وسيعى مىنگرى .\r\n- چون به سراپرده‌هاى « قبا » بگذرى ، هنگامى كه خورشيد در حال غروب است ، اختران سما را بگو در حجاب شويد . جلوه‌گاه حسن ، ويژهء اختران اين‌بارگاه است .\r\n- به آرزوى آن شبهاى « خيف » ، آيا روزگار عيش و شادمانى بازخواهد گشت ؟\r\n- رؤياى شبانه بود كه سپيدى صبحش گريزاند ، يا سايهء جوانى كه رخت بربست .\r\n- هيچ‌كس جوانى و بىنيازى را با هم گرد نياورد ، و نه پيرى را با شادمانى .\r\n- آن غم كه روزگار عيش و شيدايىام را سياه كرد ، كاش با سپيدى عذارم همان مىكرد .\r\n- نه گمانم بود كه موى سپيدم از رنگ خضاب درآمده تا آنكه از فرتوتى به دامنم ريخت .\r\n- ناگهان از در بلايى درآمد و ايام پيرىام را به جرم شور جوانى به كيفر گرفت .\r\n- موى سپيد اعلام خطر است ، اگر بر حذر باشند و پيرى زبان به پند و نصيحت گشايد ، اگر بپذيرند .\r\n- سالهاى عمرى كه در فناى زندگى بارافكنده است ، گواهى دهد كه بخت و اقبالت بار بسته است .\r\n- زندگى سراسر درس عبرت است و تو بىخبر ، دنبال ديو آرزو مىتازى .\r\n- فاصلهء آرزوها با مرگ نه چندان است ، چونان كه فاصلهء دست راست با چپ .\r\n- اينك كه توانى در كار خير بكوش و يا آرزوى سعادت كن ، باشد كه دريابى .\r\n- سبكبال جانب حوض كوثر پوى كه صاحبان حوض ، ترازوى عملت را گرانبار سازند .\r\n- به مهر آل احمد چنگ زن كه اين دستاويز رستگارى ناگسستنى است .\r\n\r\n","description":"","footnote":"","page_name":" 331 ","page_number":341},
  {"content":"\r\n\r\n- سوكى نثار تربتشان ساز يا ثنايى كه چكيدهء انديشه‌هاى بلند و احساسات دلپسند باشد .\r\n- دوشيزگان قصايد در پرده نهان باشند ، و چون از پرده برآيند ، رهزن مسافران باشند .\r\n- از دفاتر فضلشان چندان به سراسر گيتى بر كه اشتران قوى هيكل از حمل آن عاجز آيند .\r\n- آويزه‌اى بر كاكل خيل و استر ، آويخته‌اى از كوهان اشتر .\r\n- سروران را يكى پس از ديگرى ثنا بر خوان و قهرمانان را يكى پس از ديگرى به سوك و ماتم نشين .\r\n- پاكدامنان در سياهى شب كه پناه درماندگان به سيه روزىاند .\r\n- بخشندگان نعمت به هنگامى كه پهنهء زمين از قحط و غلا تيره و درهم است و چهرهء زمانه از خشم دژم .\r\n- سرور نمازگزاران از فرشته و بشر ، و مهتر فرزندان آدم از پوشيده و برهنه سر .\r\n- آنان و پدر و مادرشان كه عزيزترين مردمان در زير اين كهكشان هستند .\r\n- نه از زمرهء « طلقا » كه چون اسيران رهين منت باشند و در گيرودار نبرد ، مضطرب و سرگردان .\r\n- شعارشان « خدا برتر است » باشد ، نه چون ديگران كه گويند : « زنده باد هبل » .\r\n- صنمى از دست آنان زيور نبست و نه قلب آنان بفريفت .\r\n- و نه از شير مادران ، آلودگى خبايث بر وجود آنان نشست .\r\n- اى سوارى كه شتر نجيب به زير ران دارى ، پشتش از زخم جهاز دو تا گشته است .\r\n- اگر از جراحت دست بلنگد ، ياورى نيابد و سنگينى بار هم بر سر و دوش او لنگر آرد .\r\n- به هرپنج يك نوبت آب بياشامد و از چرا به نشخوار خار قناعت جويد ، با آنكه آب فراوان و مرغزار خرم است .\r\n- بدان حد شيفته و مشتاق كه چون راكب خسته آرزوى خواب كند ، سحرگاهش گويد :\r\nباشد سپيده‌دم و نيمروزش گويد : مهلتى تا غروبگاه .\r\n- اى سوار بادپيما ؛ در روضهء نجف به ريگزارش اقامت جوى ، به پاك‌ترين تربت والاترين مرتبت .\r\n\r\n","description":"","footnote":"","page_name":" 332 ","page_number":342},
  {"content":"\r\n\r\n- و درود و تحيات مرا تقديم كن به پيشگاه بهترين اوصيا و همتاى بهترين انبيا .\r\n- گوشدار اى سرور مؤمنان كه اين نام به حق ترا درخور است .\r\n- قريش در پيمان ولايت از چه به اخلاص نرفت و دوستى را با غل و غش درآميخت .\r\n- و بعد از برادرت رسول خدا ، كينه‌هاى ديرين ، يعنى خونهاى « بدر » و « احد » را از تو جويا گشت .\r\n- چه شد كه چون ترا در گوشهء انزوا يافتند ، يكراى و يكرنگ به يارى هم برخاستند ؟\r\n- با آنكه نه عيب و عارى در وجودت يافتند و نه ضعف و زبونى در انديشه و افكارت .\r\n- منقبتى به مفاخرت ياد نشد ، جز اينكه مفصل و مجملش زيور اندام تو بود .\r\n- خدا را از اين قوم كه با محمد در سراسر حياتش نفاق ورزيدند و براى نابودىاش در كمين نشستند .\r\n- با چنان دلهايى دنبال او گرفتند كه قرآن كريم بيانگر آن است .\r\n- پس از رحلت او كه اولى بر سر كار آمد ، نه از شترشان ناله‌اى برآمد و نه از شتربان .\r\n- دومى هم كه به جايش نشست ، نه از نفاق و دورنگى آنان شكوه كرد ، نه آزارشان داد و نه لب به ملامت گشود .\r\n- پنداشتى با مرگ رسول ، نفاق از ميان برخاست و نياتشان خالص گشت ؟\r\n- نه ، به آن خداوندى كه رسول را با وحى خود مؤيد ساخت و پشت او را به يارى تو محكم كرد ، علت آن بود كه نيات و افكارشان در راه كفر هماهنگ بود .\r\n- در ميانه دوستى برقرار بود ، يك دوستى صادقانه ؛ از آن‌رو كه از كردار هم راضى و خرسند بودند .\r\n- چنان گير كه مدعيان گويند : نفاقى بود و منتفى گشت .\r\n- پس چه شد كه با شروع خلافتت ، باز بر سر نفاق شدند و كينه‌ها را در دل به جوش آوردند ؟\r\n- با مكر و دغل دست بيعت سپردند : دستها بر سينه و در زير آن دلهاى پركينه .\r\n- بديهى است كه از اينان هركه با برادرت احمد مرسل پيمان بست ، عهد خود بگسست .\r\n- آن يك كه از ترس انقلاب ، عجولانه كار به شورا گذاشت ، نگويى چرا از تو روى\r\n\r\n","description":"","footnote":"","page_name":" 333 ","page_number":343},
  {"content":"\r\n\r\nبرگاشت . « 1 »\r\n- چه شد كه زادهء اميه ترا عقب راند و ديگران را براى دريافت عطا پيش خواند .\r\n- در مسند خلافت كار به شيوهء خسروان عجم كرد كه آيين حق ضايع شد و دولت او برقرار ماند .\r\n- اين چنين كه عرصه را بر همگان تنگ آوردند كه به دست خود بر تواش مقدم كردند .\r\n- و چون بر مسند نشستى و حقوق مسلمانان به مساوات بگذاشتى ، بر آنان دشوار و ناگوار آمد .\r\n- از اين‌رو ، تيغها تيز شد ، سنگرها مهيا آمد و شعله‌ها برافروخته گشت .\r\n- نيرنگها باختند و جنگ جمل را به راه انداختند ، كارى سزاوار عار و دشنام .\r\n- كاش مىدانستم كه آن دستها كه تيغ تيز و نيزهء كين بر سرت آهيخت و هيزم آورد و شرار آتش برانگيخت ، به روز رستاخيز چه خاكى بر سر بايدش ريخت ؟\r\n- فراموش كرد كه ديروزش دست بر دستت بسود و پيمان بست كه راه تبديل و خلاف نخواهد پيمود .\r\n- شگفتا آن دستها كه حرم رسول را از حجاب برآورد تا خون عثمان جويد ، همان كسانى بودند كه در يارى او از پا نشستند .\r\n- اى مردم آزاده ! به گردش روزگار بنگريد كه اينك « تيم » خونخواه « اميه » آمده است .\r\n- خون را به دامن ديگران وابستند و قاتلان در اين ميان از كينه رستند .\r\n- اما آسياى ستمشان بر سر چرخيد و تيغ تيز زبان معذرت بريد .\r\n- نقض بيعت كيفرشان را امروز و فردا كرد ، آنگاه بر سر پيمان شد و پيمانهء عذاب بر سرشان ريخت .\r\n- بارى ، به عفو كريمانهء على پناه جستند ، آنكه با صبر و شكيبايى عذرخواه و عذرپذير است .\r\n- پيوند رحم به ناله و افغان آمد ، كس به ناله‌اش ننگريست و آتش خشم بالا گرفت و شعلهء درون خاموش نگشت .\r\n\r\n\r\n","description":"","footnote":"\r\n( 1 ) . برگاشتن : برگرداندن . ( و )\r\n","page_name":" 334 ","page_number":344},
  {"content":"\r\n\r\n- جمعى كه عمرى داشتند ، راه نجات جستند و ما بقى از دم شمشير گذشتند .\r\n- جمعى از پى آمدند ، در مقام جدل زبان احتجاج گشودند و جز رسوايى و عار نيفزودند .\r\n- آن يك [ زبير 
  ] راه ندامت گرفت ، سركشى وانهاد و گوشهء عزلت گزيد .\r\n- سنان نيزه را بركند و چون به ملامتش در سپردند ، خصمانه تاخت و حمله آورد .\r\n- اما شواهد ماجرا حاكى است كه عزلت او از نااميدى و سستى بود .\r\n- آن دگر [ طلحه 
  ] در كشاكش مرگ توبه كرد ، اما توبهء هنگام مرگ را چه سود ؟\r\n- اما صاحب هودج [ عايشه 
  ] اگر از خلافكارى دست كشيد ، به كورى چشم راوى كه گفت و احتجاج نمود ، چه شد كه در برابر جنازهء حسن به كين برخاست ؟ جز اين بود كه جراحت قلبش را شفا مىخواست .\r\n- اما آن دو پليد ديگر ، پسر هند و زادهء او ، گرچه بعد از على كارشان بالا گرفت و كينه و شر آوردند ، اما جاى شگفت نبود ، چون به راه دگران رفتند .\r\n- اى سرور من ! اگر به كمالت حسد بردند ، از ضعف و ناتوانى در مشكلات بود .\r\n- همريشهء رسول تويى ، جانشين او تويى ، وارث دانش او تويى و نيز رفيق با اخلاص پيمبران تويى .\r\n- خورندهء مرغ بريان ، كشندهء اژدهاى دمان و هم‌كلام باثعبان تويى .\r\n- خاصف نعل رسول ، بخشندهء خاتم در حال ركوع و سقاى لشكريان بر چاه « بدر » تويى .\r\n- اما بازگشت خورشيد ، خود آيتى از عظمت تست كه خرد را حيران كرد .\r\n- از اين‌رو ، حاسدان را نكوهش نكنم كه از خشم جانبت رها كردند ، و نه آنها كه گامشان لغزيد .\r\n- اى ساقى كوثر ! آنكه به ولايت عشق ورزد ، از شراب كوثر محروم مباد .\r\n- و نه شعلهء آتش گردن كسى را به زير آرد كه در برابر مهرت خاضع است .\r\n- در راهت با ديگران دشمنى گرفتم و ارجشان ننهادم ، تا آنجا كه جز معدودى ، همگان مرا چون كف خاك از دست فشاندند .\r\n- خلوت گزيده به غيبت نشستند و گوشت و استخوانم به نيش كشيدند ، اما من كه سرگرم ثنا و ستايشتان بودم ، هرگز به آنان نپرداختم .\r\n\r\n","description":"","footnote":"","page_name":" 335 ","page_number":345},
  {"content":"\r\n\r\n- خشنودى ترا با خشم جهانيان سنجيدم و سرانجام ، خشنودىات را برگزيدم .\r\n- اگر دريا چون دو پارهء كوه بشكافد و مرا در كام كشيده سر به هم آرد ، پروايم نباشد .\r\n- مهر و پيوندم سابقهء ديرين دارد ، چونان كه سلمان محمدى را مجد عظمت از شما به يادگار باشد .\r\n- نبض‌هايم از شور و اشتياق چنان در تب‌وتاب است كه شتر مست به هنگام لقاح .\r\n- پيوند من به حبل ولايت شما استوار است : با مهرى ديرين و آيينى نوين .\r\n- بدين پيوند بر پدرانم كه شاهان بودند ، برترى جستم ؛ برترى اسلام بر ساير ملل .\r\n- از اين‌رو ، چكامه‌ام را بسان تير دلدوز ، سوى مادرانى پران سازم كه از مرگ و ماتم فرزندان پروا ندارند .\r\n- ناوك آبدار از شست من رها شود و دشمنانت از بيم جان كنارى گيرند .\r\n- پيكان تيرم به هدف نشيند ، اگر از جانب شما رها سازم ، چه بسا كه تيرانداز ماهر پارتى هم خطا كند .\r\nهمو زبان به رثاى استاد امت ، ابن المعلم ، شيخ مفيد ( م 413 ) گشوده و قصيده‌اى بدين مطلع سروده است :\r\n ما بعد يومك سلوة لمعلّل * منّى و لا ظفرت بسمع معذّل « 1 » \r\n\r\n\r\n","description":"","footnote":"\r\n( 1 ) . اين قصيده در اصل 91 بيت است و چون ترجمهء آن باعث ملال خواننده بود ، از آن صرفنظر گرديد . ( م )\r\n","page_name":" 336 ","page_number":346},
  {"content":"\r\n\r\n\r\n5 سيّد شريف مرتضى ( 355 - 436 )\r\n- اگر كاروان شتاب نمىكرد ، عاشق شيدا در آغوش وداع جان مىسپرد ، اينك بهت‌زده آرام است .\r\n- رواست كه صورت نگار بنگرد ، قطرات اشك از ديده‌اش روان باشد و سيلاب كشد ؟\r\n- داغ فراق شررى به دل زده كه شعله‌اش ناپيداست و اشكى از ديده فشانده كه بر ديدگان خشكيده است .\r\n- شورى كه در پردهء شرم نهان است با اشتياق پنهان ، آن به كه برملا باشد .\r\n- ياران با خونسردى و صبورى تن به جدايى ندادند ، با خون دل صبر و تحمل پيشه كردند .\r\n- با فرياد جدايى روان گشتند و سراپردهء سفيدمان از سوز هجران رنگ خون گرفت .\r\n- هجران و فراق چه دردناك است ؟ ساعتى بيش نگذشته ، گمانم سالى است .\r\n- در خشكزار وادى به اميد كفى آب منزل گرفتند و سيلاب ديدهء ما از سوز هجران به دريا پيوست .\r\n- راه خوف و خطر وانهاده از وادى وحشت به سلامت رستند ، اما آشيانهء دل از غم جدايى وحشت‌بار و ويران ماند .\r\n- ديگر قلبم آرام و قرار نيابد ، از آنكه خاطرهء نگارم در تاروپود تن جاويد و پايدار است .\r\n\r\n","description":"","footnote":"","page_name":" 337 ","page_number":347},
  {"content":"\r\n\r\n- به جستجوى تسلا و آرامش دل برشدم ، امّا نصيبم نگشت ؛ معذور آنكه در جستجو باشد و توفيق نيابد .\r\n- خوشا رؤياى دوشين كه خواب از چشمانم زدود و از خواب ناز هم شيرين‌ترم بود .\r\n- چه لطفى گواراتر از اين ديدار لطيف ، اگر دمى بيش ، بر سرم مىپاييد .\r\n- طرهء سپيدم نگريست ، در جزع شده ناليد و ندانست كه شاخ جوانى بعد از كمال به گل نشيند .\r\n- اگر از ورود پيرىام نگرانى ، بدان كه هرجوانى كه زندگى يابد ، ناچار بدين آبشخورش گذر بايد .\r\n- زلف سياهش سپيد گردد كه اگر هم پيرى به استقبال نيايد ، خاك گورش به آغوش نهان سازد .\r\n- درود بر تو اى روزگار جوانى ، هماره از سيلاب بهارى سيراب باش .\r\n- چه روزها كه در سايهء گسترده‌ات جامهء كبر و ناز بر زمين كشيدم و شاخسار تنم سبز و بارور بود .\r\n- آهووشان از شيفتگى ديده به ديدارم مىدوختند و چون به خواب مىشدم ، خيال و رؤيا حلقه به در مىكوفت .\r\n- افتاده‌اى در ميان انبوه ، پندارى مست شراب صبحگاهى است و او خسته از تاخت شبانه است .\r\n- دليرى كه جلادتش چون صخرهء صمّا نيرنگ و فريب را بلغزاند و چون دشمن ، روباه صفت به سويش شتابد ، ناگهان برجهد و كارش بسازد .\r\n- هرچه خواهى بخواه ، اما مخواه كه نىلبكى چون بوق و كرنا به تو بخشد .\r\n- بخواه تكاور نجيبى كه غارت برد و سرهاى دليران به زير پى درسپارد .\r\n- بر پشت آن قهرمانى سلحشور كه لب شمشير از خون دشمن سيراب كند و كام طوفان از گرد و غبار .\r\n- پدران منند كه چون راه دين و آيين تيرگى و سياهى گرفت ، با پرتو خود تابناك و روشنش ساختند .\r\n\r\n","description":"","footnote":"","page_name":" 338 ","page_number":348},
  {"content":"\r\n\r\n- بر افتخارات كهن برشدند و شرافت و معالى را بنيانى تازه و نو نهادند .\r\n- جمعى شيرمرد ژيان كه ببر بيان را به خاك هلاك افكندند .\r\n- چون پلنگ دمان با كبريا ، هرگاه ميدان نبردشان به سوى خود خواند ، با روى خوش و خندان به استقبال شدند .\r\n- جمعى دگر چنان دست عطا گشادند كه حاسدان به نكوهش برخاستند و شايسته آن بود كه ثنايى بايسته گزارند .\r\n- جمعى ديگر پاى بر دوش مردان نهاده‌اند ، پندارى روز خطابه است كه به عرشهء منبر برآمده‌اند .\r\n- آنان جمال و جلال را به هم آميختند و سرشتى پاك و طلعتى تابناك را نيز .\r\n- از « بدر » و « احد » پرس و آن پيكار دگر كه جبين گمرهان بر خاك سياه كشيد .\r\n- زهى بر تركتازان خيبر كه شومى آن را از ساحت اسلام برتابيدند .\r\n- چون صرصر بلا بر سلطان يهوديان تاختند و سوز و حسرت در جگرهايشان انباشتند .\r\n- دلاورانشان را تارومار كردند و با خلع سلاح اموالشان را به غنيمت بردند .\r\n- جوانمردى چون اخگر سوزان ، با صولت شير ژيان ، تكاور به سوى مرحب راند كه اگر بر كمر زند ، دو نيم كند و اگر بر تارك زند ، دو شقه سازد و هرچه خواهد كند .\r\n- سرد و بىرنگ از صدر زينش نگون كرد و هيولاى مرگ غبار زردگون بر جسدش افشاند .\r\n- كركس پاره‌هاى تنش به آسمان برد ، همو كه پيش از آن ، قلّه‌هاى افرشته بر قامت بلندش حسد مىبرد .\r\n- رسول خدا اعلام كرد كه او سالار امت است ، اگر مردم سرگشته را اعلام خطر مفيد افتد .\r\n- سخن را بىپرده گفت ، نه باكنايه و نامش با صداى رسا برد ، با وجد و علاقه .\r\n- برابر ديدگانشان او را به‌پا داشت و بر جادهء رستگارى رهنما و رهبرش ساخت .\r\n- به روز غدير قلب مؤمنان را شفا بخشيد ، آبى خنك بر دلها پاشيد و جمعى دگر را در گرداب بلا نگون ساخت .\r\n\r\n","description":"","footnote":"","page_name":" 339 ","page_number":349},
  {"content":"\r\n\r\n- از اين‌رو ، كينه‌ها به جوش آمد : آن يك ناله را در سينه فروخورد تا رسوا نشود و آن ديگر از نااميدى انا للّه مىگفت .\r\n- اى سوار تيز تك كه سمندت به زير پا رقصان است ، غمها در ويرانهء دلش لانه ساخته و آرامش دل را به صحرا تاخته است .\r\n- در تپه‌هاى نجف مقر گير ، كوهى كه چون جودى فروتن شد و از اين‌رو ، لنگر زمين گشت .\r\n- با شور و اشتياق درودى نثار كن كه تاريكى افق بزدايد و روشنى صبح رخ نمايد .\r\n- اگر مىتوانستم گورستان تابناك آن را خانهء خود مىساختم ، باشد كه در آنجا به خاك روم .\r\nاين چكامه 48 بيت و نخستين قصيدهء ديوان شريف مرتضى است كه در 6 جزء به ترتيب سال مرتب آمده است . يك نسخه از اين ديوان كه بر خود ناظم ، شريف علم الهدى خوانده شده موجود است . ابن شهر آشوب از شريف مرتضى ابيات ديگرى در كتاب مناقب خود : 3 / 32 ثبت كرده كه دربارهء عيد غدير سروده شده است و علاقمندان مىتوانند بدان مراجعه كنند .\r\n\r\nشاعر را بشناسيم\r\nنام او سيد مرتضى ، علم الهدى ، ذو المجدين ، ابو القاسم على ، پسر حسين ، پسر موسى ، محمد ، پسر موسى ، پسر ابراهيم ، پسر امام موسى كاظم عليه السّلام است . خامه را نكوهش نتوان كه چرا در تحديد عظمت شريف مرتضى درماند و بليغ سخنور را ملامت نشايد كه زبانش به لكنت افتد و از بزرگداشت مقام ارجمند او چنان كه شايد برنيايد ، زيرا مفاخر و كمالات اين مرد بزرگ ، در يك ناحيه از مدارج علم و شرف مقصور نمانده است و مآثر مجد و يادگارهاى عظمت او قابل تعداد نيست تا سخندان بليغ دربارهء آن داد سخن دهد و يا دبير نكته‌دان بخواهد نقاب از چهرهء آن بركشد .\r\nدر هررشته از مراتب فضيلت بنگرى ، مقامش را ارجمند و و الا يا بى و به هرپايگاهى كه در خاطر خيال بگذرانى ، جولانگاه وسيعى ويژهء او بينى . وى پيشواى فقه ، پايه‌گذار\r\n\r\n","description":"","footnote":"","page_name":" 340 ","page_number":350},
  {"content":"\r\n\r\nاصول ، استاد كلام ، معلم حديث ، قهرمان جدل ، نابغه‌اى در شعر ، مقتدايى در لغت بل تمامى علوم عربيت است و در تفسير قرآن مجيد ، مرجع همگان . كوتاه سخن اينكه او گوى سبقت را در همهء فضايل از همگان ربوده است .\r\nاينها همه به اضافهء نسب پاك و تبار تابناك ، افتخار مواريث نبوت و يادگارهاى مقام ولايت و نيز مساعى جميله‌اى كه در تشييد مبانى دين و مذهب به كار بسته و خدمات ارزنده‌اى كه به عالم تشيع تقديم داشته است ، نام ارجمندش را جاويد و آوازهء او را پاينده و عالمگير ساخته است .\r\n\r\nتأليفات او\r\nاز جملهء اين فضايل و مفاخر ، كتابها و رساله‌هايى است كه از خامهء تحريرش تراوش كرده و در اعصار و قرون ، راهنماى پيشوايان علم و مذهب قرار گرفته است ، اينك فهرست آن كتب و رسايل :\r\n1 - الشافى ، در امامت . ( مطبوع )\r\n2 - الملخص ، در اصول فقه .\r\n3 - الذخيرة ، در اصول فقه .\r\n4 - جمل العلم و العمل .\r\n5 - الغرر و الدرر . ( مطبوع )\r\n6 - تكملة الغرر .\r\n7 - المقنع ، در غيبت .\r\n8 - الخلاف ، در فقه .\r\n9 - الناصرية ، در فقه . ( مطبوع )\r\n10 - المسائل الحلبية ، دفتر اول .\r\n11 - المسائل الحلبية ، دفتر دوم .\r\n12 - المسائل الجرجانية .\r\n13 - المسائل الطوسية .\r\n14 - المسائل الصباوية .\r\n15 - المسائل التبانيات . « 1 »\r\n16 - المسائل السلارية .\r\n17 - مسائل فى عدّة آيات .\r\n18 - المسائل الرازية .\r\n19 - المسائل الكلامية .\r\n20 - المسائل الصيداوية .\r\n21 - الديلمية ، در فقه .\r\n22 - كتاب البرق .\r\n\r\n\r\n","description":"","footnote":"\r\n( 1 ) . سؤالات شيخ ابو عبد اللّه محمد بن عبد الملك تبان ( م 419 ) است ، مشتمل بر ده فصل و 66 سؤال .\r\n","page_name":" 341 ","page_number":351},
  {"content":"\r\n\r\n23 - طيف الخيال .\r\n24 - الشيب و الشباب . ( مطبوع )\r\n25 - المقمصة .\r\n26 - المصباح ، در فقه .\r\n27 - نصر الرواية .\r\n28 - الذريعة ، در اصول فقه .\r\n29 - شرح بائية الحميرى .\r\n30 - تنزيه الانبياء . ( مطبوع )\r\n31 - ابطال القول بالعدد .\r\n32 - المحكم و المتشابه .\r\n33 - النجوم و المنجمون .\r\n34 - متولّى غسل الامام .\r\n35 - الاصول الاعتقادية .\r\n36 - احكام اهل الآخرة .\r\n37 - معنى العصمة .\r\n38 - الوجيزة ، در غيبت .\r\n39 - تقريب الاصول .\r\n40 - طبيعة المسلمين .\r\n41 - رسالة فى علم اللّه .\r\n42 - رسالة فى الارادة ، دفتر اول .\r\n43 - رسالة فى الارادة ، دفتر دوم .\r\n44 - رسالة فى التوبة .\r\n45 - رسالة فى التأكيد .\r\n46 - رسالة فى المتعة .\r\n47 - دليل الخطاب .\r\n48 - طرق الاستدلال .\r\n49 - كتاب الوعيد .\r\n50 - شرح قصيدة له .\r\n51 - الحدود و الحقايق .\r\n52 - مفردات ، در اصول فقه .\r\n53 - الموصلية ، دفتر اول : سه پرسش .\r\n54 - الموصلية ، دفتر دوم : نه پرسش .\r\n55 - الموصلية ، دفتر سوم : صد و نه پرسش .\r\n56 - المسائل الطرابلسية ، دفتر اول .\r\n57 - المسائل الطرابلسية ، دفتر دوم : سيزده پرسش . « 1 »\r\n58 - مسائل ميافارقين : شصت و پنج پرسش .\r\n59 - المسائل الرازية : چهارده پرسش .\r\n60 - المسائل المحمديات : پنج پرسش .\r\n61 - المسائل البادرات : بيست و چهار پرسش .\r\n62 - المسائل المصرية ، دفتر اول : پنج پرسش .\r\n63 - المسائل المصرية ، دفتر دوم .\r\n\r\n\r\n","description":"","footnote":"\r\n( 1 ) . سؤالات شيخ ابو الفضل ابراهيم بن حسن ابانى است .\r\n","page_name":" 342 ","page_number":352},
  {"content":"\r\n\r\n64 - المسائل الرمليات : هفت پرسش .\r\n65 - مسائل فى فنون شى : در حدود صد پرسش .\r\n66 - المسائل الرسية ، دفتر اول . « 1 »\r\n67 - المسائل الرسية ، دفتر دوم .\r\n68 - الانتصار فيما انفردت به الامامية .\r\n( مطبوع )\r\n69 - تفضيل الانبياء على الملائكة .\r\n70 - النقض على ابن جنّى فى الحكاية و المحكى .\r\n71 - ديوان شعر : بيش از دو هزار بيت .\r\n72 - الصرفة فى بيان اعجاز القرآن .\r\n73 - الرسالة الباهرة فى العترة الطاهرة .\r\n74 - نقض مقالة ابن عدى فيما لا يتناهى .\r\n75 - جواب الملاحدة فى قدم العالم .\r\n76 - تتمة الاعراض من جمع ابى رشيد .\r\n77 - نكاح امير المؤمنين ابنته من عمر .\r\n78 - انقاذ البشر من القضاء و القدر . ( مطبوع )\r\n79 - الردّ على اصحاب العدد فى شهر رمضان .\r\n80 - تفسير الحمد و قطعة من سورة البقرة .\r\n81 - الردّ على ابن عدى فى حدوث الاجسام .\r\n82 - تفسير قوله تعالى  « قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ »  .\r\n83 - كتاب الثمانين . « 2 »\r\n84 - الكلام على من تعلّق بقوله  « وَ لَقَدْ كَرَّمْنا بَنِي آدَمَ وَ حَمَلْناهُمْ فِي الْبَرِّ وَ الْبَحْرِ »  .\r\n85 - تفسير قوله  « لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا »  .\r\n86 - تتبع ابيات للمتنبى الّتى تكلّم ابن جنّى .\r\n\r\nدر ثنا و ستايش او\r\nابو القاسم سيد مرتضى ، از علوم اسلام آنچنان بهره‌ور گشت كه هيچ‌كس به پايه‌اش نرسيد . احاديث فراوان شنيده ، متكلم ، شاعر و اديب بود و در مقامات علم و دين و دنيا بزرگوار و باعظمت . « 3 »\r\nهمو نقيب نقبا ، فقيه صاحب‌نظر ، مصنف توانا ، يادگار دانشمندان و يگانهء فضلاى دوران بود كه چون به شرف ملاقاتش رسيدم ، خوش‌بيانش ديدم و هوش و ادراكش را\r\n\r\n\r\n","description":"","footnote":"\r\n( 1 ) . سؤالات علامه ابو الحسين ، حسين بن محمد بن ناصر حسينى رسى است ، مشتمل بر 28 سؤال .\r\n( 2 ) . نقل از قاضى تنوخى ، چنان كه در المستدرك : 3 / 516 آمده است .\r\n( 3 ) . فهرست نجاشى 192 .\r\n","page_name":" 343 ","page_number":353},
  {"content":"\r\n\r\nچون شعلهء آتش يافتم . « 1 »\r\nدر علوم فراوان ، يگانهء دوران بود و مقام فضلش شناختهء همگان ، و در علم كلام ، فقه ، اصول فقه ، ادب ، نحو ، شعر ، معانى شعر ، لغت و جز اينها پيشاپيش دانشمندان قرار داشت . كتابهاى بسيارى تصنيف كرد و سؤالات فراوانى از بلاد اسلامى به سويش گسيل شد كه پاسخ آنها را در دفترها و يا رساله‌هايى مرقوم داشته است و در اين‌باره بايد به فهرست مؤلفاتش رجوع كرد . « 2 »\r\nشيخ طوسى در رجال خود گويد : وى متكلّم ، فقيه ، جامع همهء علوم و در فضل و ادب همگان است .\r\nثعالبى گويد : امروز رياست و سيادت بغداد در مجد و شرف و دانش و ادب و فضل و كرم به سيد مرتضى منتهى گشته است و او نيز اشعارى در نهايت زيبايى دارد . « 3 »\r\nابن خلكان گويد : وى در علم كلام ، ادب و هنر شعر پيشوا بود و كتابهايى بر اساس مذهب شيعه تصنيف كرده است و در اصول دين گفتارى ويژه دارد .\r\nابن بسام در كتاب ذخيرهء خود از او نام برده و گفته است : شريف مرتضى پيشواى ائمه اهل عراق بود كه دانشمندان به ساحتش پناه بردند و بزرگان از خرمنش خوشه برگرفتند .\r\nاو استاد علوم كهن بود و نكته‌سنج صاحب سخن كه آوازه‌اش به هرجا پيچيد و اشعارش چون نوگل گلستان بردميد . آثار وجودى به يادگار مانده‌اش كه پسنديدهء درگاه خداوندگار مجيد است ، به انضمام تأليفات مفيدش در دين و تصنيفات رشيقش در احكام و آيين ، خود بهترين گواه است بر اينكه وى از اصل و تبارى باعظمت جدا گشته و از خاندان جليل و با شخصيتى پاى به دوران نهاده است ؛ مضافا به اينكه نثر نمكين و اشعار نغز و شيرين او فراوان است .\r\nخطيب تبريزى حكايت كرده است كه اديب ، ابو الحسن على بن احمد بن على بن\r\n\r\n\r\n","description":"","footnote":"\r\n( 1 ) . الانساب ، مجدى عمرى .\r\n( 2 ) . الفهرست ، شيخ طوسى ، 99 ؛ خلاصة الاقوال ، علامه حلّى 46 .\r\n( 3 ) . تتميم يتيمة الدهر : 1 / 53 .\r\n","page_name":" 344 ","page_number":354},
  {"content":"\r\n\r\nسلك فالى « 1 » نسخه‌اى در نهايت زيبايى از كتاب جمهرهء ابن دريد داشت و نيازش بر آن داشت كه آن را بفروشد . سيد مرتضى به شصت دينارش خريدارى كرد و چون اوراق آن را وارسى كرد ، چند بيت شعر ، به خط فروشنده‌اش ابو الحسن نامبرده مسطور يافت به اين شرح :\r\n- بيست سال تمام با اين كتاب مأنوس بودم و اينك آن را فروختم . از اين پس اندوهم دراز است و ناله‌ام جانگداز .\r\n- نمىپنداشتم كه روزى آن را از دست بدهم ، گرچه در اثر بدهىهايم به زندان ابد گرفتار شوم .\r\n- آخر الامر به خاطر ناتوانى ، فقر و دختران كوچكى كه بر حال زارشان اشكبارم ، آن را فروختم .\r\n- چون نتوانم سيلاب ديده را بازگيرم ، سخن داغديدهء اندوهمند را بر زبان رانم و گويم :\r\n- اى مادر مالك ! شود كه نياز و درماندگى ، كنيزان ماهرو را از خانهء ارباب علاقه‌مند به بازار كشاند .\r\nشريف مرتضى با قرائت ابيات ، نسخه را به او برگردانيد و شصت دينار نيز به او بخشيد .\r\nابن زهره در غاية الاختصار گويد : علم الهدى ، مجتهد صاحب نظر ، سرور شيعه و امامشان ، فقيه اهل بيت ، دانشمند متكلم و شاعر هنرور بود و صدقات و مبرّات فراوان داشت و در پنهانى از درماندگان تفقد مىكرد كه پس از مرگ وى - خدايش رحمت كناد - از آن باخبر شدند . او از برادرش بزرگتر بود و مانند اين دو برادر ، از حيث شرف ، فضل ، كمال ، جلالت ، رياست ، خون‌گرمى و مهربانى هرگز يافت نشده است . موقعى كه سيد رضى فوت كرد ، شريف مرتضى در مراسم نماز و تدفين او حاضر نشد ، چون طاقت نياورد كه جنازهء بىروح برادر را مشاهده كند . سيد مرتضى پنجاه هزار دينار طلا ، و از متاع و ضياع بيش از اين از خود به جاى نهاد .\r\nاز شيخ عزالدين احمد بن مقبل حكايت شده كه گفت : اگر كسى سوگند ياد كند كه\r\n\r\n\r\n","description":"","footnote":"\r\n( 1 ) . منسوب به فاله ، شهرى در خوزستان ، نزديك ايذه .\r\n","page_name":" 345 ","page_number":355},
  {"content":"\r\n\r\nسيد مرتضى در علم عربيت از تمام عرب دانشمندتر بود ، سوگندش بجا و درست است .\r\nآورده‌اند كه يكى از اساتيد ادب مصر مىگفت : به خدا سوگند ، من از كتاب غرر و درر او نكته‌هايى آموخته‌ام كه در كتاب سيبويه و ساير نحويان وجود ندارد . نصير الدين طوسى در ضمن بحث ، نام شريف مرتضى را مىبرد ، بر او درود مىفرستاد ، بعد رو به دانشمندان و استادان مجلس مىكرد و مىگفت : چگونه مىتوان بر سيد مرتضى صلوات نفرستاد ؟\r\nابن مهنّا گويد : او در فقه ، كلام ، حديث ، لغت و ادب ، مقام علمى بسيار ارجمندى داشت ؛ در فقه اماميه و علم كلام ، پيشرو و پيشگام بود و از تفكّر شيعى سخت دفاع و حمايت مىكرد . « 1 »\r\nاز باخرزى بشنويم كه گفت : سيد مرتضى و برادرش دو ميوه‌اند بر شاخسار سيادت و دو قمرند در آسمان رياست ؛ اگر ادب سيد رضى با دانش سيد مرتضى مقرون آيد ، چونان جوهرى است بر تيغهء شمشير آبدار . « 2 »\r\nدر لسان الميزان نيز از ابن طى نقل شده كه گفت : سيد مرتضى اولين دانشمندى است كه خانه‌اش را خانهء علم و دانش قرار داد و براى بحث و مناظره آماده كرد . گويند : هنوز بيست ساله نشده بود كه به سرورى رسيد ، رياست دنيا را با علم و عمل توأم داشت ، بر تلاوت قرآن و نماز شب و تدريس مواظبت كامل مىنمود و با آن بيان رسا و فصاحت زبان ، هيچ مقامى را بر مقام علم ترجيح نمىنهاد . « 3 »\r\nاز شيخ ابو اسحاق شيرازى حكايت كرده‌اند كه گفت : شريف مرتضى با قلبى مطمئن و استوار ، زبان به بيان حقايق مىگشود و سخنى نافذ و محكم مىگفت كه چون ناوك دلدوز بر سينهء هدف مىنشست ، و گرنه از كناره‌هاى هدف درنمىگذشت .\r\nسيد شيرازى در الدرجات الرفيعة گويد : شريف مرتضى از حيث فضل ، دانش ، كلام ، حديث ، شعر ، خطابه ، عظمت و كرامت يگانهء دوران بود .\r\nابن عماد هم مىنويسد : نقيب آل ابو طالب ، سيد مرتضى رهبر شيعيان و سرورشان در\r\n\r\n\r\n","description":"","footnote":"\r\n( 1 ) . عمدة الطالب 181 .\r\n( 2 ) . دمية القصر 75 .\r\n( 3 ) . لسان الميزان : 4 / 223 .\r\n","page_name":" 346 ","page_number":356},
  {"content":"\r\n\r\nعراق بود و استادى بزرگ در علم كلام و شعر و فن بلاغت به شمار مىرفت . در رشته‌هاى مختلف علمى تبحر و مهارتى خاص داشت و تصانيف بسيار از خود بر جاى گذاشت . « 1 »\r\nخوانندهء گرامى ، نظير اين ستايشها را در كتابها و فرهنگ‌هاى رجالى فراوان خواهد ديد ، از جمله :\r\n1 - تاريخ بغداد : 11 / 402 .\r\n2 - المنتظم ، ابن جوزى : 8 / 120 .\r\n3 - معجم الادباء : 5 / 173 .\r\n4 - خلاصة الأقوال ، علامهء حلّى 46 .\r\n5 - رجال ابن داود .\r\n6 - انساب ابى نصر بخارى .\r\n7 - ميزان الاعتدال : 2 / 223 .\r\n8 - غاية الاختصار ، ابن زهره .\r\n9 - كامل ابن اثير : 9 / 181 .\r\n10 - تاريخ ابن كثير : 12 / 53 .\r\n11 - مرآة الجنان : 3 / 55 .\r\n12 - لسان الميزان : 5 / 141 .\r\n13 - بغية الوعاة 335 .\r\n14 - اتحاف الورى باخبار امّ القرى .\r\n15 - صحاح الاخبار 61 .\r\n16 - جامع الاقوال فى الرجال .\r\n17 - مجالس المؤمنين 209 .\r\n18 - رجال ابن ابى جامع .\r\n19 - تحفة الازهار ، ابن شدقم .\r\n\r\n\r\n","description":"","footnote":"\r\n( 1 ) . شذرات الذهب : 3 / 256 .\r\n","page_name":" 347 ","page_number":357},
  {"content":"\r\n\r\n20 - الاجازة الكبيرة ، سماهيجى .\r\n21 - اتقان المقال 93 .\r\n22 - رياض العلماء ، ميرزا عبد اللّه افندى .\r\n23 - الكشكول ، شيخ بهائى ، جلد دوم .\r\n24 - مجمع البحرين ، ذيل واژهء « رضا » .\r\n25 - ملخص المقال 80 .\r\n26 - رياض الجنة ، زنوزى .\r\n27 - الدرجات الرفيعة ، سيد عليخان .\r\n28 - الوسائل ، شيخ حر عاملى : 3 / 551 .\r\n29 - امل الآمل ، شيخ حر عاملى .\r\n30 - منهج المقال ، ميرزا محمد استرابادى 231 .\r\n31 - منتهى المقال 214 .\r\n32 - عقد اللئالى ، ابو على رجالى .\r\n33 - تتميم الامل ، شيخ كاظمى .\r\n34 - كشكول بحرانى 216 .\r\n35 - المقابيس ، شوشترى .\r\n36 - مستدرك الوسائل ، نورى : 3 / 515 .\r\n37 - نسمة السحر ، يمانى .\r\n38 - تنقيح المقال : 2 / 284 .\r\n39 - الشيعة و فنون الاسلام 53 .\r\n40 - الاعلام ، زركلى : 2 / 667 .\r\n41 - تاريخ آداب اللغة العربية : 2 / 288 .\r\n42 - سفينة البحار : 1 / 525 .\r\n43 - الكنى و الالقاب : 2 / 439 .\r\n44 - هدية الاحباب 203 .\r\n\r\n","description":"","footnote":"","page_name":" 348 ","page_number":358},
  {"content":"\r\n\r\n45 - وفيات الاعلام ، رازى ( مخطوط ) .\r\n46 - دائرة المعارف ، بستانى : 1 / 459 .\r\n47 - دائرة المعارف ، فريد وجدى : 4 / 260 .\r\n48 - معجم المطبوعات 1124 .\r\n49 - مجلة العرفان ، جلد دوم ، نوشتهء علامه سيد محسن امين عاملى .\r\n\r\nاساتيد و مشايخ او\r\n1 - شيخ مفيد ، محمد بن محمد بن نعمان ( م 412 ) .\r\n2 - ابو محمد ، هارون بن موسى تلعكبرى ( م 385 ) .\r\n3 - حسين بن على بن بابويه ، برادر شيخ صدوق .\r\n4 - ابو الحسن ، احمد بن على بن سعيد كوفى . سيد مرتضى از او روايت مىكند ، چنان كه شرح آن در اجازهء سيد ، ابن ابى الرضا علوى شاگرد نجيب الدين يحيى بن سعيد حلى آمده است .\r\n5 - ابو عبد اللّه ، محمد بن عمران كاتب مرزبانى خراسانى بغدادى .\r\n6 - شيخ صدوق ، محمد بن على بن حسين بن بابويه قمى ( م 381 ) .\r\n7 - ابو يحيى ، ابن نباته ، عبد الرحيم بن فارقى ( م 374 ) . سيد مرتضى بر او قرائت داشته ، چنان كه در كتاب الدرجات الرفيعة مذكور است .\r\n8 - ابو الحسن ، على بن محمد كاتب كه در امالى خود از او روايت كرده است .\r\n9 - ابو القاسم ، عبيد اللّه بن عثمان بن يحيى كه در امالى از او روايت كرده است .\r\n10 - احمد بن سهل ديباجى . در رياض به نقل از جامع الاصول ابن اثير نقل شده كه سيد مرتضى از او روايت كرده است و در تاريخ خطيب بغدادى و ميزان الاعتدال ذهبى و لسان الميزان ابن حجر نيز آمده كه سيد مرتضى از سهل ديباجى « 1 » روايت نموده است .\r\n\r\n\r\n","description":"","footnote":"\r\n( 1 ) . سهل بن عبد اللّه ، ابو محمد ديباجى .\r\n","page_name":" 349 ","page_number":359},
  {"content":"\r\n\r\n\r\nشاگردان و راويان او\r\n1 - شيخ الطايفه ، ابو جعفر طوسى ( م 460 ) .\r\n2 - ابو يعلى ، سلّار بن عبد العزيز ديلمى .\r\n3 - ابو الصلاح ، تقى بن نجم حلبى ، نايب سيد مرتضى در شهرهاى حلب .\r\n4 - قاضى عبد العزيز بن براج طرابلسى ( م 481 ) .\r\n5 - شريف ابو يعلى ، محمد بن حسن بن حمزهء جعفرى ( م 463 ) .\r\n6 - ابو صمصام ، ذو الفقار بن معبد حسينى مروزى .\r\n7 - سيد نجيب الدين ، ابو محمد ، حسن بن محمد بن حسن موسوى .\r\n8 - سيد تقى بن ابى طاهر الهادى ، نقيب رازى .\r\n9 - شيخ ابو الفتح ، محمد بن على كراچكى ( م 449 ) كه بر سيد مرتضى قرائت داشته است و مىتوان آن را در فهرست منتجب الدين از نظر گذراند .\r\n10 - شيخ ابو الحسن ، سليمان صهرشتى ، صاحب قبس المصباح .\r\n11 - شيخ ابو عبد اللّه ، جعفر بن محمد دوريستى .\r\n12 - ابو الفضل ، ثابت بن عبد اللّه بنانى .\r\n13 - شيخ احمد بن حسن بن احمد نيشابورى خزاعى كه از شاگردان بزرگ اوست .\r\n14 - شيخ مفيد ثانى ، ابو محمد ، عبد الرحمن بن احمد رازى .\r\n15 - شيخ ابو المعالى ، احمد بن قدامه ، چنان كه در اجازهء شيخ فخر الدين حلى به سيد مهنّا « 1 » و نيز در افادات فخر الدين ، مذكور است . « 2 »\r\n16 - شيخ ابو عبد اللّه ، محمد بن على حلوانى ، چنان كه در اجازهء سيد ، ابن ابى الرضا علوى شاگرد شيخ نجيب الدين حلى آمده است . « 3 »\r\n17 - ابو زيد بن كيابكى حسينى جرجانى ، چنان كه در اجازهء سيد مزبور نيز ياد شده است . « 4 »\r\n\r\n\r\n","description":"","footnote":"\r\n( 1 ) . ر ك : بحار الانوار ، ( چاپ جديد ) : 107 / 150 . ( م )\r\n( 2 ) . همان : ( چاپ قديم ) : 25 / 53 و ( چاپ جديد ) : 107 / 59 . ( م )\r\n( 3 ) . همان ( چاپ قديم ) : 25 / 88 .\r\n( 4 ) . همان ( چاپ قديم ) : 25 / 108 .\r\n","page_name":" 350 ","page_number":360},
  {"content":"\r\n\r\n18 - شيخ ابو غانم عاصمى هروى شيعى . « 1 »\r\n19 - فقيه داعى حسينى ، چنان كه در اجازهء صاحب معالم آمده است . « 2 »\r\n20 - سيد حسين بن حسن بن زيد جرجانى كه از شريف مرتضى روايت كرده است . « 3 »\r\n21 - ابو الفرج ، يعقوب بن ابراهيم بيهقى كه قسمت زيادى از ديوان سيد شريف را بر او قرائت كرده و اجازهء روايت تمام ديوان را در ذيقعدهء سال 403 ه دريافته است .\r\n22 - ابو الحسن ، محمد بن محمد بصرى كه شريف مرتضى در سال 417 ه به دو اجازه فرموده تمامى كتب و تأليفات او را روايت كند .\r\n\r\nعلم الهدى و ابو العلاء معرى\r\nابو الحسن عمرى در المجدى گويد : در بغداد به سال 425 خدمت شريف مرتضى رسيدم و او را بسى خوش‌بيان و باهوش يافتم . روزى ابو العلاء معرى در مجلس شريف مرتضى حاضر بود كه ياد ابو الطيب متنبى به ميان آمد و شريف مرتضى بر او و برخى اشعارش خرده گرفت . ابو العلاء گفت : اگر ابو الطيب متنبى جز اين قصيده را نسروده بود كه مىگويد : لك يا منازل فى القلوب منازل ، در فضل و قافيه‌سنجى او كافى بود . شريف مرتضى خشمناك شد و دستور فرمود او را بر زمين كشيدند و از خانه بيرون كردند .\r\nحاضران مجلس از اين كار شريف مرتضى به شگفت شدند ، شريف فرمود : دانستيد كه منظور اين مردك كور چه بود ؟ منظورش اين بيت قصيده بود كه گويد :\r\n- اگر مردى ناقص زبان به نكوهش من گشايد ، اين خود گواه كمال من خواهد بود .\r\nطبرسى در كتاب احتجاج گويد : ابو العلاء معرى كه دهرىمذهب بود ، بر سيد مرتضى - خداى گورش را پاكيزه گرداناد - وارد شد و گفت :\r\nسرور من ، نظر مبارك در معناى « كل » چه باشد ؟\r\nشريف فرمود : تا عقيدهء تو دربارهء « جزء » چه باشد ؟\r\n- پرسيد : سخن شما در ستارهء « شعرى » بر چه پايه است ؟\r\n\r\n\r\n","description":"","footnote":"\r\n( 1 ) . ر ك : بحار الانوار ، ( چاپ قديم ) : 25 / 108 .\r\n( 2 ) . همان . ( چاپ جديد ) : 109 / 45 - 47 . ( م )\r\n( 3 ) . ر ك : تاريخ ابن عساكر : 4 / 290 .\r\n","page_name":" 351 ","page_number":361},
  {"content":"\r\n\r\n- فرمود : سخن تو در مورد « تدوير » بر چه مبناست ؟\r\n- پرسيد : سخن شما دربارهء « عدم تناهى » چه باشد ؟\r\n- فرمود : و تو دربارهء « تحيز » و « ناعوره » چه گويى ؟\r\n- پرسيد : سخن شما در مورد « هفت » چه باشد ؟\r\n- فرمود : و آنچه از شمار هفت تجاوز كند ، چه حكم دارد ؟\r\n- پرسيد : عقيدهء شما در « چهار » بر چه اساس است ؟\r\n- فرمود : تا سخن تو در « واحد و اثنين » بر چه ميزان باشد ؟\r\n- پرسيد : نظر شما دربارهء « مؤثر » چيست ؟\r\n- فرمود : عقيدهء تو دربارهء « مؤثرات » كدام است ؟\r\n- پرسيد : در مورد « نحسين » چه فرمايى ؟\r\n- فرمود : و تو در مورد « سعدين » چه خواهى گفت ؟\r\nابو العلاء ساكت ماند و شريف مرتضى فرمود : آرى هرملحد كج‌مدارى ، سيهكار و بىمقدار است . ابو العلاء گفت : اين سخن را از قرآن مجيد گرفته‌اى كه فرمايد : اى پسرك من ، به خدا شرك مورز كه شرك ستمى است بزرگ « 1 » ، آنگاه برخاست و بيرون شد و شريف مرتضى فرمود : اين مرد ، بعد از اين ديگر به مجلس ما حاضر نخواهد شد .\r\nاز شريف مرتضى سؤال شد كه اين رمز و اشارات چه بود ؟ فرمود : « كل » در نظر آنان قديم است و چون سؤال كرد كه عالم كبير كه قديم است ، چه احتياجى به خالق دارد ؟\r\nپاسخ دادم كه در مورد جزء كه آن را عالم صغير مىدانيد و جزئى از عالم كبيرش مىشناسيد ، چه گويى ؟ چون نمىتوان گفت كه اجزاء عالم حادث است و مجموع آن قديم .\r\nبعد ، از ستارهء شعرى پرسيد و گفت كه چون جزء سيارات نيست كه تحويل و تحول داشته باشد ، پس قديم است . پاسخ دادم كه چون حركت دورانى فلك كه شعرى را هم دربر مىگيرد ، خود گواه تحويل و تحول آن است ، پس قديم نخواهد بود .\r\nآنگاه از عدم تناهى پرسيد كه گواه قدمش شمارند و من پاسخ دادم كه هربعدى قابل\r\n\r\n\r\n","description":"","footnote":"\r\n( 1 ) . لقمان 31 / 13 .\r\n","page_name":" 352 ","page_number":362},
  {"content":"\r\n\r\nتحيز باشد و اين خود گواه بر تناهى است ؛ علاوه بر آنكه گردش افلاك در بعدى كه لايتناهايش مىخوانيد ، گواه بر تناهى است .\r\nسپس از سيارات هفتگانه پرسيد كه صاحب احكام نجومش دانند ، گفتم : غير از اين هفت سياره كه زهره ، مشترى ، مريخ ، عطارد ، خورشيد ، ماه و زحل باشند ، اختران ديگرى نيز هستند كه صاحب احكام نجومىاند .\r\nاز چهار طبع مخالف پرسيد كه مايهء حياتند و من از طبع واحد و اثنين پرسيدم . سپس گفتم كه آتش طبيعت واحدى است كه از آن جانورى زايد كه در زير دست نابود شود و چون پوست آن را در آتش نهى ، چربى آن محترق و شعله‌ور گردد و پوست آن سالم باقى بماند و اين گواه است بر اينكه طبيعت جلد چون آتشين است ، آتش آن را نسوزاند . برف نيز طبيعت واحد دارد و در آن كرمها توليد شود و آب دريا داراى دو طبيعت است و اجناس ماهى ، قورباغه ، مار ، سنگ‌پشت و غير آنها را توليد كند و دهريان پندارند كه تا چهار طبع با هم ائتلاف نجويند ، حيات پديد نشود .\r\nو اما در خصوص مؤثر واحد كه منظورش زحل است ، پاسخ دادم كه ساير مؤثرات هم در رديف آن است و با وجود اين مؤثرات بسيار ، ديگر موقعيتى براى مؤثر قديم نماند .\r\nاما دربارهء نحسين كه پندارد كه اختران سياره‌اند و چون با هم قران يابند و در يك جا گرد شوند ، توليد نيكبختى كنند ، من پاسخ گفتم كه سعدين هم چون با هم گرد آيند ، توانند توليد نحسى و بدبختى كنند . اين نقضى است كه خداوند عزت احكام نجومى را به وسيلهء آن ابطال مىكند ، چه هرصاحب نظرى مشاهده مىكند كه از انگبين و شكر تلخى نتراود و از اجتماع دو مادهء تلخ ، چون حنظل و صبر زرد ، شيرينى و شيره نزايد و اين خود دليل بطلان عقيدهء آنان است .\r\nو اما قول من كه هرملحد كج‌مدارى سيهكار است ، اشاره بدان بود كه هرمشركى ظالم و ستمكار است و ابو العلاء دانست كه منظورم آيهء قرآن بود كه از آن سخن رفت . در واقع ، وى آيهء مزبور را تلاوت كرد تا بدانيم كه از اشارهء ما باخبر شده است .\r\nگويند : موقعى كه ابو العلاء از عراق بيرون مىرفت ، از او دربارهء سيد مرتضى پرسيدند\r\n\r\n","description":"","footnote":"","page_name":" 353 ","page_number":363},
  {"content":"\r\n\r\nو او گفت :\r\n- اى كه از سيد مرتضى پرسى ، آگاه باش كه او مردى است از هرعيب و عارى برى .\r\n- اگر خدمتش دريابى ، بينى كه بشريت در اين مرد مجسم شده و روزگار در يك لحظه گنجيده و جهانى در كنج خانه‌اى جاى گرفته است . « 1 »\r\n\r\nعلم الهدى و ابن مطرز « 2 »\r\nدر كتاب الدرجات الرفيعة آمده است كه شريف مرتضى در ايوانى مشرف بر جاده نشسته بود ، ابن مطرز شاعر را ديد كه با نعلين پاره مىگذرد و غبار مىافشاند ، بانگ برآورد كه مركوب سوارى تو همين بوده است ؟ منظور شريف مرتضى اين شعر ابن مطرز بود كه گويد :\r\n- شبانه باشتاب بر شتر نجيب رهوار راه مغرب گرفت تا مرغزارى جويد و در طلب آن ماه تابان شرق و غرب را زير پا نهد .\r\n- بر چشمه‌سار قبيلهء تغلب ، غزال رعنايى مقام دارد كه شراب خوشگوارش از دل عشاق مهياست .\r\n- اگر مركوبم به راه درماند و از فيض حضورت محرومم سازد ، آبشخور و مرغزارش حرام باد .\r\nمنظور شريف مرتضى ، همين بيت اخير است .\r\nابن مطرز در پاسخ گفت : از آن هنگام كه عطا و بخشش سرورمان شريف به اين پايه رسيده كه مىفرمايد :\r\n- اى دوستان مهربان ، اين شريف‌زادگان قبيلهء قيس ! عشق و دلدادگى خلق و خوى شريفان است .\r\n- به يادشان سرود آغازيد ، دلم از طرب خرم سازيد و جام شراب را هم از سيلاب\r\n\r\n\r\n","description":"","footnote":"\r\n( 1 ) . بحار الانوار ، ( چاپ قديم ) : 4 / 587 و ( چاپ جديد ) : 10 / 406 - 408 . ( م )\r\n( 2 ) . ابو القاسم ، عبد الواحد بغدادى ، شاعر خوش‌پرداز كه به سال 439 درگذشته است .\r\n","page_name":" 354 ","page_number":364},
  {"content":"\r\n\r\nديده‌ام مالامال كنيد .\r\n- خواب نوشين از ديدگانم بزداييد كه من خواب ناز را بر ساير عشاق به خلعت و عطا بخشوده‌ام .\r\nاز آن هنگام كه شريفمان سيد مرتضى عطايى را به خلعت مىبخشد كه در اختيار او نيست و نه كسى آن را پذيرا مىشود ، مركوب زير پايم به اين بدبختى و بىنوايى دچار گشته است . با اين جواب بموقع و زيبا ، شريف دستور فرمود جايزه‌اى به دو عطا كردند .\r\n\r\nسيد مرتضى و رهبرى\r\nمسند رياست دين و دنيا ، از جهات مختلف علمى و اجتماعى به سرورمان شريف مرتضى مباهات مىكرد ، از جمله :\r\n1 - وفور علم و دانش كه دانشمندان در برابر عظمت و نبوغ او به خضوع و فروتنى سر فرود مىآورند و حتى در مجلس درس و بحث او جماعتى از بزرگان و صاحب‌نظران گرد مىآمدند و از تحقيقات رشيق او فيض‌ياب مىشدند ، تا آنجا كه از محضر وى فضلايى برخاسته‌اند كه در رشته‌هاى مختلف علوم ، جزء نوابغ به شمارند . البته ، از اين نوابغ جمعى فقيه صاحب‌نظر ، گروهى متكلم صاحب جدل ، بسيارى محقق در علم اصول ، برخى شاعر نكته‌پرداز و بعضى هم خطيب سخن‌ساز بوده‌اند .\r\nاز عايدى املاك فراوانش « 1 » حقوق و مزايايى براى شاگردان خود مقرر فرموده بود تا نيازى به كسب و كار نداشته باشند و فارغ البال ، مشغول درس و بحث و مطالعه شوند ، چنان كه شيخ الطايفه ، ابو جعفر طوسى هرماهه 12 دينار طلا دريافت مىكرد و قاضى ابن البراج حلبى 8 دينار ، و بر اين منوال نيز ساير شاگردان محضرش . ضمنا روستايى را وقف كرده بود تا عايدى آن به مصرف كاغذ دانشمندان برسد .\r\nگويند : در يكى از سالها ، قحطى شديدى رخ داد و يك نفر يهودى به منظور تحصيل قوت و سدّ جوع ، فكرى انديشيد و به مجلس شريف مرتضى آمد و اجازه گرفت كه قسمتى از علم نجوم را از محضر او استفاده كند ، شريف مرتضى درخواست او را اجابت\r\n\r\n\r\n","description":"","footnote":"\r\n( 1 ) . هرساله 24 هزار دينار عايدى املاك داشت . ر ك : معجم الادباء : 13 / 154 .\r\n","page_name":" 355 ","page_number":365},
  {"content":"\r\n\r\nكرد و دستور داد براى امرار معاش او روزانه وجهى مقرر كردند . مرد يهودى مدتى از درس شريف مرتضى استفاده كرد و از پس چند ماه به دست شريف او به شرف اسلام مشرف گشت . « 1 »\r\nشريف مرتضى ، براى دولت و ثروت خود شرافت و ارزشى قائل نبود ، زيرا مفاخر و مكارم او در حدى بود كه ثروت و مكنت او را تحت الشعاع گرفته بود و مىگفت :\r\n- از تنگدستى و اعسار بيم نداريم ، چه دولت و ثروتى كه صاحبان نعمت را پابند خوارى كند ، جز حيرت و سرگشتگى نيفزايد .\r\n- جز اين است كه فقيران از بخل و امساك به دولت رسند و دولتمندان از بخشش و عطا فقير و تنگدست شوند .\r\n- اگر من با اين دولت و مكنت ، نياز دردمندان را بر طرف نكنم ، اين مال و دولت چون سنگ و خاك ، و بال است .\r\n2 - شرافت حسب كه با مقام نبوت پيوندى اصيل دارد و در اثر همين حسب و افتخار ، بعد از مرگ برادرش شريف رضى ، خلفاى عصر مقام نقيب النقبايى آل ابى طالب را ويژهء او ساختند و شما خود مىدانيد كه اين منصب عظيم ، در آن روزگاران تا چه حد بااهميت و باشكوه بود ، زيرا صاحب چنين منصبى در سراسر اقطار عالم ، بر عموم آل على سلطنت و فرمانروايى داشت و قبض و بسط امور ، تعليم و تأديب ، دادرسى و دادخواهى و نظارت بر تمام شئون فردى و اجتماعى آنان به عهدهء نقيب هرخاندان بود .\r\n3 - مقام ارجمند خاندانش از جانب پدر و مادر با توجه به اينكه تمامى تبارش از دو سو فرمانروايان و رهبران و بزرگمردان اجتماعى و دينى بوده‌اند ، علاوه بر لياقت و كفايت و درايت و دورانديشى خود وى ، او را بدان پايه از شايستگى رسانيد كه به عنوان امير الحاج منصوب گرديد و توانست در دوران تصدى ، مراقب سلامتى حجاج و رفع حوايج و نيازمنديهاى آنان باشد . حاجيان هم پيوسته شاكر الطاف و تلاشهاى كريمانهء آن بزرگوار بوده‌اند .\r\n4 - ابهت و جلال و جمال و مكانت علمى و اجتماعى او از يك طرف ، و توأم بودن\r\n\r\n\r\n","description":"","footnote":"\r\n( 1 ) . الدرجات الرفيعة ، سيد عليخان .\r\n","page_name":" 356 ","page_number":366},
  {"content":"\r\n\r\nقدرت و سطوت او با تحقيق و درايت و موشكافى از طرف ديگر ، موجب شد كه كفالت امر مظالم و پژوهش امور دادرسى و دادخواهى به او محول گردد ؛ در نتيجه ، نقباى آل ابى طالب بيش از سى سال « 1 » در شرق و غرب عالم اسلامى تحت ادارهء شخص او انجام وظيفه مىكردند و حجاج با سرپرستى و رهبرى او عازم حج مىشدند و در مدينه و مكه از امر و نهى او خارج نبودند و دادرسى مظالم و قضاوت و داورى در مرافعات و مخاصمات به وسيلهء او انجام مىگرفت .\r\nابن جوزى مىنويسد : روز شنبه سوم صفر سال 406 ه شريف مرتضى ، ابو القاسم موسوى به منصب امير الحاجى و دادرسى مظالم و نقيب النقبايى آل ابى طالب و تمام مناصبى كه برادرش شريف رضى عهده‌دار آن بود ، منصوب گشت . تمام مردم براى شنيدن منشور ولايت و امارت او در كاخ خلافت گرد آمدند و فخر الملك وزير نيز به همراه اشراف و قضات و فقها در جمع حضور داشت . منشور خليفه بدين شرح بود :\r\nاين فرمان از مقام خلافت ، امام امير المؤمنين ، ابو العباس ، احمد القادر بالله به على بن موسى علوى شرف صدور يافته است . از آنجا كه نسب تابناكش او را به مقام خلافت تقرب بخشيده و خدمات ذى قيمتش او را در سلك پيشوايان و پيشتازان اين دربار منسلك ساخته است ، علاوه بر خاندان كريمش كه او را تشريف و عظمت داده و به احترامات فائقه ويژه و مخصوصش گردانيده است ، از اين‌رو ، به كفالت و سرپرستى امور حجاج و نقابت نقبا مفتخر مىآيد و به تقوا و پرهيزگارى توصيه مىشود . « 2 »\r\nبدين لحاظ ، وى به لقب شريف مرتضى ، اجل ، طاهر ، ذو المجدين نامور گشت و در سال 420 ه با لقب علم الهدى به افتخار ويژه‌اى دست يافت ، از آن‌رو كه وزير ، ابو سعيد محمد بن حسن بن عبد الرحيم در اين سال دچار بيمارى گشت و در رؤيا سرورمان امير المؤمنين را مشاهده كرد كه فرمود : از علم الهدى درخواست كن كه تعويذى بر تو بخواند تا از بيمارى برهى . پرسيد : يا امير المؤمنين ، علم الهدى كيست ؟ فرمود : على بن حسين موسوى . وزير ، رقعه‌اى به دو نگاشت و او را با لقب علم الهدى مخاطب ساخت .\r\n\r\n\r\n","description":"","footnote":"\r\n( 1 ) . صحاح الاخبار ، سراج الدين رفاعى 61 ؛ المستدرك : 3 / 516 - به نقل از قاضى تنوخى .\r\n( 2 ) . المنتظم : 7 / 276 .\r\n","page_name":" 357 ","page_number":367},
  {"content":"\r\n\r\nسيد مرتضى گفت : خدا را ، خدا را ، از اين لقب كه مايهء سخريه و سرزنش قرار مىگيرم ، معافم دار . وزير به دو گفت : به خدا سوگند ، من چنين نامه‌اى به خدمت ننگاشتم جز به فرمان مولايم امير مؤمنان . « 1 »\r\nاز جملهء القاب شريف مرتضى ، لقب ثمانين [ هشتاد 
  ] است ، از آنجا كه در كتابخانهء شخصى او هشتاد هزار جلد كتاب نگهدارى مىشد ؛ هشتاد آبادى در اختيار او بود كه عايدى آنها را دريافت مىكرد « 2 » و نيز نظير آن دو از ساير متعلقات زندگى ؛ حتى سالهاى عمر شريفش به هشتاد پيوست و وى كتابى به نام الثمانون تأليف كرد .\r\n\r\nولادت و وفات او\r\nسرورمان شريف مرتضى در رجب سال 355 ه پا به جهان نهاد و در روز يكشنبه 25 ربيع الاول سال 436 ه دار فانى را وداع گفت . اين گفت مورّخان است ، جز اينكه اختلاف ناچيزى در سخن برخى مشهود است كه مورد توجه قرار نگرفته است . « 3 » فرزندش بر او نماز خواند و ابو الحسين نجاشى و شريف ابو يعلى محمد بن حسن جعفرى و سلار بن عبد العزيز ديلمى پيكر شريف او را غسل دادند « 4 » و غروب همان روز در خانهء خودش به امانت به خاكش سپردند . سپس جنازه‌اش به بارگاه مقدس حسينى منتقل و در كنار پدر و برادرش شريف رضى دفن شد . مقبرهء مخصوص آنان در حاير شريف حسينى معروف و مشهور بوده است ، چنان كه در عمدة الطالب و صحاح الاخبار و الدرجات الرفيعة از آن ياد شده است .\r\nدربارهء سيد مرتضى سخنان بىاساسى هم گفته شده است ، از جمله : نسبت اعتزال و يا تمايل به اين مذهب را به دو بسته‌اند و يا گويند كه كتاب نهج البلاغة از ساخته‌هاى اوست .\r\nاز متقدمان مىتوان از ابن حزم و ابن جوزى و ابن خلكان و ابن كثير و ذهبى نام برد و از\r\n\r\n\r\n","description":"","footnote":"\r\n( 1 ) . اربعين شهيد ثانى .\r\n( 2 ) . الرسالة الخراجية ، محقق ثانى .\r\n( 3 ) . مؤلّفان عمدة الطالب و صحاح الاخبار نوشته‌اند كه وى در 15 ربيع الاول وفات كرده است ؛ ابن اثير در الكامل مىنويسد : آخر ربيع الاول ؛ در انساب مجدى هم نوشته شده است : آخر سال 436 يا 437 ه ، و از يادداشت شهيد اول نيز روز يكشنبه 26 ربيع الاول فهميده مىشود كه هيچ‌يك مورد توجه نيست .\r\n( 4 ) . رجال النجاشى 193 .\r\n","page_name":" 358 ","page_number":368},
  {"content":"\r\n\r\nمتأخران هم به كسانى چون جرجى زيدان و زركلى اشارت كرد . « 1 » از آنجا كه اينان بر سخنان واهى خود گواهى اقامه نكرده‌اند و تأليفات شريف مرتضى نيز به اعتراف محققان و صاحب‌نظران بر خلاف اين دعاوى صراحت كامل دارد ، از بحث‌كردن دربارهء آن خوددارى كرديم ، چنان كه در شرح حال شريف رضى ، چگونگى جمع‌آورى كتاب نهج البلاغة را بوسيلهء او به اثبات رسانديم .\r\nابن كثير به هنگام شرح حال شريف مرتضى ، نسبتهاى ناروا و دشنامهاى شرم‌آورى به ابن خلكان داده است كه چرا از شريف مرتضى با ثنا و ستايش نام برده ، آنچنانكه ساير بزرگان شيعه را نيز به نيكى ياد مىكرده است . « 2 » البته ، از كوزه همان برون تراود كه در اوست . ما در اينجا با آيه‌اى از قرآن به گفتار او پاسخ مىدهيم كه خداى تعالى فرمود :\r\nچون جاهلان آنان را مخاطب قرار دهند ، به سلامت سخن گويند . « 3 »\r\n\r\nبرگزيده‌اى از ديوان شريف مرتضى\r\nاز سروده‌هاى شريف ، قصيده‌اى است كه در آن افتخارات خود را برشمرده و به دشمنان بدخواه خود تعريض آورده است و ما آن را از ديوان او انتخاب كرده‌ايم :\r\n- عهد شباب ، يادش به خير ، سپرى شد و با قهر و عتاب زمام از كفم ربود .\r\n- يادگارش نفرت‌بار بود و يارانش ناآشنا ، و كاخ استوارش درهم ريخت .\r\n- آنكه زندگى را در عهد شباب گذراند ، داند كه عهد پيرى دوران مرگ و تباهى است .\r\n- در خم اين چمنزار قدرى درنگ آريد ، باشد كه بوى معشوق بيابيد و بسيار افتد كه سلامى گره از كارها بگشايد .\r\n- اگر ديدگان من راه خيانت گرفت و سيلاب غم نباريد ، چه توان كرد .\r\n- چشمها برخى افسرده از غم است و برخى از ژاله پر نم ، چونان ابر آسمان كه پاره‌اى شاداب و ريزان است و آن دگر سياه و دژم .\r\n- در آن چمن كه از طراوتش پستان جوانىام پرشير شد ، اگرم بعد از نوش نوبت نيش\r\n\r\n\r\n","description":"","footnote":"\r\n( 1 ) . ر ك : تاريخ آداب اللغة العربية : 2 / 288 ؛ الاعلام 667 .\r\n( 2 ) . البداية و النهاية : 12 / 53 .\r\n( 3 ) . فرقان 25 / 63 .\r\n","page_name":" 359 ","page_number":369},
  {"content":"\r\n\r\nنباشد .\r\n- بر تل عقيق گذشتم و ازينم بار اندوه بر دل نشست كه قمريان بر شاخسارش خاموش بودند .\r\n- چونان بيمارى كه از شوق عيادت ياران به پا خاسته و ناگهان از پا درافتاده است .\r\n- آن روز كه از كنارش بار سفر بستم ، مست و خرابش وانهادم كه سيلاب كوهسارش بر هامون روان بود .\r\n- سرخوش و خرم نيزارش آنچنان در رقص و نوسان است كه باد صبا را با آن صفا و شكوه به چيزى نشمارد .\r\n- سايه‌اش آبى خنك بر گرماى نيمروز فشاند و مرغزارش به هنگام عصر پرتو تابان دارد .\r\n- زمزمهء مرغانش بر كنار چشمهء آب ، چون بزم مطربان است بر لب جوى شراب .\r\n- لوليان بالابلند در اين تپه و هامون رهنماى صيادى است كه صيدش از دام گريخته ، چونان پرچم افراشته بر قلهء كوهستان رهنماى گمشدگان .\r\n- باد صبايش خدمتگزارى جانفزاست و عهد شبابش خرم و طرب‌زا .\r\n- اين عطر دلاويز ، تهمت‌انگيز است و از اين‌رو ، به عتاب و ملامت برخاسته عذرناپذير .\r\n- با كبر و ناز رخ برتابد ، اما از نهاد جان نداى دوستى و صفا بركشد .\r\n- گويا بادى وزيد و ريگ بيابان بر روى اعتراض پاشيد و نامهء شكوه آميزش را هبا ساخت .\r\n- و آن تهمت و افترا كه به هم مىبافت ، تاروپودش ياوه بود و از هم گسيخت .\r\n- جوانمردى كه در مقام اعتلا برآيد ، اگر خالوهايش از پا بنشينند ، عموها زير بال او را نگيرند .\r\n- و اگر خصال نكوهيده ، كسى را از خاندانش مطرود سازد ، نسبت خويشاوندى مقربش نسازد .\r\n- پيش از اين تهمت و افترا كه تو آوردى ، حاسدان دگر هم آوردند و تيرشان به سنگ آمد .\r\n- سخنى به ميان آورد كه كارى از پيش نبرد و برگشت ، امّا خون وريم از جراحتش روان\r\n\r\n","description":"","footnote":"","page_name":" 360 ","page_number":370},
  {"content":"\r\n\r\nبود .\r\n- هيهات ! اين سيلى كه از لعاب دماغش روان است ، كى تواند روز مخاصمه و دشنام ، كشتى او را به ساحل نجات رساند .\r\n- بينم در معركهء نبرد به جاى آنكه شمشير و تيغ براند ، پيشاب و گميز براند .\r\n- از ناهنجارى روزگار ، گمنامى به عداوت برخيزد كه نه در پيشينيان و نه در آيندگان مجد و عظمت نباشد .\r\n- اخلاق نكوهيده‌اش فراوان و به جاى مدح و ثنا به هرمرزوبوم روان است .\r\n- حماقتى افزون‌تر از اين كه امروز دست به كارى يازد و فردا به دست خويش تباهش سازد .\r\n- كار و بارش بىرونق است و يارانش در تب‌وتابند و ميهمانش خود به جستجوى طعام و شراب .\r\n- اگر به دو پناه برده به حبل ولايش چنگ يازى ، چنان ماند كه در بيابانى پست ، قارچ بىبهايى را پشت و پناه خود سازى .\r\n- اگر پيمان دگران به مثل شاخهء تر باشد ، عهد و پيمان او چون نى و بوريا بىثمر باشد .\r\n- آنها كه چون كوه پاى در قعر زمين و سر به آسمان كشيده دارند ، عظمت مرا درنيابند .\r\n- آنها كه محاسن اخلاق را همه در برداشتند ، بارگاه عظمت بر سر راهها برافراشتند .\r\n- دشمنان از صولت و سطوتش در خوف و خطرند ، گويى كه از نعرهء جانشكاف شير ژيان در بيم و حذرند .\r\n- در عين حال ، اگر در چهرهء او بنگرى ، بدرى تابان و درخشانش بينى .\r\n- به آخر رخش سركش او چموشى از ياد برد و آرام تن ، زمام اختيار در كف من سپرد .\r\n- در غياب ، درود و ثنايش ارمغان آيد و در حضور ، بال و پر محبت برگشايد .\r\n- از اين‌رو ، از گزندم در امان ماند و اينك چون تويى سمند مبارزه به ميدان راند .\r\n- آنكه در پاسخ بدگويان به خواب خرگوشى اندر است ، مرا برانگيزد كه به هجو و دشنامش در سپارم و همينش درخور است .\r\n- آرى ، او به من پرداخته است و اگر من به دو پردازم ، در كامش شرنگ ريزم .\r\n\r\n","description":"","footnote":"","page_name":" 361 ","page_number":371},
  {"content":"\r\n\r\n- خلوتى گزيده ، خيالات خامى در دماغ پروريده و به سرابى فريبنده اميد بسته است .\r\n- افتخارات نوين ويژهء ماست و عظمت كهن ، برترين جايگاهش پايگاه ماست .\r\n- از حرم امن الهى ، خانهء او كه مطاف جهانيان است .\r\n- « حطيم » و « زمزم » كه يادگار جدّمان ابراهيم خليل است و « مقام » او كه قبلهء طواف‌كنندگان است .\r\n- و هم « مشعر الحرام » ، با موقف « عرفات » ، و صحراى « منى » كه قربانگاه حاجيان است .\r\n- جدم رسول به همراه دامادش ، بت‌هاى كعبه را شكست و خانهء خدا را از آلودگى بتها بپرداخت .\r\n- آن دو خورشيد هدايت را به آسمان بشريت بركشيدند و حلال و حرام خدا را تبيين كردند .\r\n- پدرم على ، به كورى چشم دشمنان با پرتوى درخشان و تاريخى درخشان ، چون بدر تابان جامهء سپيد بر چهرهء شب كشيد و بسان سپيده دم شعلهء خورشيد بر دل تاريكى زد .\r\n- در جولانگاه نبرد ، كس به گرد او نرسد و از برابر خصم عقب ننشيند .\r\n- كام مرگ را رستگارى شناسد و در پشت سرش هراسان باشند ، چونان كه در برابرش ترسان و لرزان .\r\n- جان خود برخى رسول كرده بر فراش او خفت ، آن شب كه قريش قصد جان او كرد .\r\n- در كارها جفت و همتاى او بود و در حوادث و بلايا پشت و پناه او .\r\n- خدا را بر اين شيرمردى و جلادت كه غبار ميدان بر سر و دوش پهلوانان بيخت .\r\n- بيشهء نيزار مأمن اوست و او شير شيران .\r\n- آنكه را به خاك افكند ، از خون كفن باشد و از گل و لاى حنوط .\r\n- غول مرگ سينه او را آبشخور كند و كاسهء سر را جام شراب .\r\n- تلاش كردند كه پايگاهش دريابند ، اما خسته و كوفته در نيمه راه درماندند .\r\n- و چون به مفاخرت برخيزند ، برگهاى زرين زندگىاش ، برندهء جام افتخار باشد .\r\n- آنجا كه حق و باطل به هم درآميزد و مشتبه ماند ، انديشهء پاكش سياهى باطل از چهرهء حق بزدايد .\r\n\r\n","description":"","footnote":"","page_name":" 362 ","page_number":372},
  {"content":"\r\n\r\n- مجلس داوران كه براى فصل خصومت كمر بندد ، مغزها به كار افتد و درماند .\r\n- رمز حقيقت را با بيان شيرين بر دل نادان كوتاه بين الهام كند .\r\n- در جامى خوشگوار كه ساقيانش تاكنون به چرخ نياورده‌اند و با درى شاهوار كه هنوزش نسفته‌اند .\r\n- و چون از تقوا و پارسايى سخن به ميان آرى ، نصيب او را از همه‌كس فراوان‌تر بينى .\r\n- شبها در محراب عبادت تلاوت قرآن كند و روز را به روزه به سر برد .\r\n- سه روز تمام گرسنه ماند و دم برنياورد و قوت افطار به سائل داد .\r\n- نه بر زبانش دشنام و ناسزا روان مىشد و نه كارى انجام مىداد كه مايهء ملامت گردد .\r\n- آنجا كه خداى خشنود است حمله برد و آنجا كه ناخشنود ، از پاى بنشيند .\r\n- پاك و پاك‌دامن از جهان رخت بربست و لكهء عارى بر دامنش ننشست .\r\n- با افتخاراتى كه اگر به شمار آرى ، چون سيلى خروشان از دامن كهسار فروريزد .\r\n- و هركس را كه خواهد چون او بر قلهء افتخار بر شود ، پى سپر خود سازد و در گرداب فنا دراندازد .\r\nشريف مرتضى در عاشوراى سال 427 ه قصيده‌اى در سوك سيد الشهدا سروده كه در جلد چهارم ديوانش ثبت است . وى گويد :\r\n- نه‌بينى صحنهء راغ دستخوش فنا گشته چسان خشك و بىگياه است ؟\r\n- اگر شيفتهء اهل اين ديار نبودم ، چنين اشكم به دامن نمىرفت .\r\n- معمور و آبادش ديدم ، اينك سامانش زير و زبر بينم .\r\n- بر ديوار شكسته و طاق فرو ريخته‌اش اسرار گذشته را مىخوانم .\r\n- ناقه‌هاى لاغرميان را بر عرصهء آن متوقف ساختم و رنج شبروى از اندام آنها برتافتم .\r\n- من از عشق و شيدائى دل بپرداختم و اينك از سرنوشت خاندان و خويشانم نالان و گريانم .\r\n- به سرزمين « طف » لختى فروبنگر كه چه رادمردانى از خاك و خون جامه بر تن دارند ؟\r\n- دست ستم ، گروهى گرگ‌صفت خونخوار بر سر آنان گسيل داشت .\r\n- اينك از درخش اجسادشان شب تار بيابان روشن و تابان است .\r\n\r\n","description":"","footnote":"","page_name":" 363 ","page_number":373},
  {"content":"\r\n\r\n- به خاك درغلتيدند ، اما از آن پس كه دليران و يلان را از زين به خاك هلاك كشيدند .\r\n- خفتان آهنين را لايق خود نشناختند و از آن‌رو ، خفتان گلگون بر تن آراستند .\r\n- اندرون از طعام تهى ، لاغرميان بر گردهء سمند عربى تازانند .\r\n- زادگان « حرب » را بگو كه سخنهاى گفتنى بس فراوان است .\r\n- از راه حق منحرف گشتيد ، گويا رسول خداى بر شما مبعوث نگشت و شما را بر خوان رهبرى و هدايت خود فرانخواند .\r\n- چنان است كه شما از دين و آيين نصيبى نبرديد و همان سان از حق و حقيقت عارى و عريان مانديد .\r\n- انگار نه جبهء خلافت او بر تن آراسته‌ايد و نه اهل دروغ و فريب بوده‌ايد !\r\n- گفتيد : اصل و ريشه ما با رسول يكى است ، هيهات ! شما را نه قرابتى است و نه اصل و تبار .\r\n- آنكه را آلودگى و لئامت عقب راند ، اصل و تبار به پيش نراند .\r\n- ميوهء اين شاخسار را نچيده بر زمين ريختيد و آنچه را همگان خريدارند ، شما رايگان بفروختيد .\r\n- مهلت چند روزه شما را بفريفت ؛ آرى ، فريبكاران به جهالت مفتون دنيا شوند .\r\n- در بيابان « طف » شهيدان را از شربت آبى محروم كرديد و از اين‌رو ، آب كوثر بر شما حرام گشت .\r\n- اگر آنان از دست شما جام شهادت نوشيدند ، به فرداى قيامت از دستشان جام شرنگ نوشيد .\r\n- آن روز كه جدّشان سالار و فرمانروا باشد ، چونان كه به دنيا سرور مؤمنان بود .\r\n- فروختيد دين خود را به دنياى دون ، دنيايى بدين حد پست و زبون .\r\n- اگر نه فرمان مقدر حق بود ، لياقت و كاردانىتان بدين حد نبود .\r\n- فتنهء روزگارتان به سردرآورد و هركه تند تازد ، روزى به سر درآيد .\r\n- شما را چه ياراى افتخار كه از خود نام نيكى به جا ننهاديد .\r\n\r\n","description":"","footnote":"","page_name":" 364 ","page_number":374},
  {"content":"\r\n\r\n- با دوز و كلك به مسند خلافت برشديد « 1 » ؛ باشد كه به چشم ، فرمان مقدر حق را ببينيد .\r\n- گويا اين خيل ستور است كه چون سيل ملخ روان است و از صولت آن باد صرصر وزان .\r\n- بر فراز زين يلان زورمند را پندارى كه از كينه چون شير ژيان پرخروشند .\r\n- از نوك سنان جز خون بر دشت و هامون نبارد .\r\n- تا زمام حق به دست اهلش سپرده شود و آب رفته به جوى بازآيد .\r\n- اى نشانه‌هاى حقيقت كه بر خلق خدا حجتيد و نيز مشعل هدايت و بصيرتيد ، هماره زنده و جاويد بر عرش خدا مهمانيد ، گرچه جمعى پندارند كه شما در خاك نهانيد .\r\n- خداوند ، سالارى حشر و نشر به شما وانهاد و شما خود بهتر دانيد .\r\n- گرم گناهى در نامهء عمل بينيد ، درخواست مغفرت نماييد كه شفاعت شما پذيرفتنى است .\r\n- چون با كردار ناپسند ، صادقانه در راه ولايتان گام زده باشم ، مورد مرحمت باشم .\r\n- با زبان به يارى شما برخاستم و آرزومندم كه روزى با شمشير در ركابتان بتازم .\r\n- سرّى در سويداى دل نهان ساخته‌ام كه از فاش‌كردن آن هراس و حاشا دارم .\r\n- به اميد آن روز كه گويندم : پرده از راز نهان بردار ؛ آرى ، حقيقت در پس پرده نماند .\r\n- سالها خون دل خوردم و صبر و تحمل پيشه كردم ، ليكن ديگر آرام و توانم نماند .\r\n- آرى ، كدام دل با غم و اندوه شما در سينه تپيد كه به آخر ، تاروپودش از هم نپاشيد .\r\n- بعد از شما لذت زندگى حرام باد و كسى را عمر دراز مباد .\r\n- گام هيچ‌كس بر زمين آرام و قرار نگيرد ، خواه در شهر باشد و خواه در صحرا .\r\n- تشنه‌كامى از آب گوارا سيراب مباد ، از آن پس كه ميان شما و آب فرات حايل افتاد .\r\n- سزاوار نيست ديگران بر فراز منبر جاى گيرند و شما از آن محروم بوده باشيد .\r\nهمو دو قصيده در افتخارات و امتيازات خود سروده كه در جزء چهارم ديوانش ثبت آمده است ، يكى 69 بيت است با اين مطلع :\r\n مالك فىّ ربّة الغلائل * و الشيب ضيف لمّتى من طائل \r\nو ديگرى 59 بيت است با اين مطلع :\r\n\r\n\r\n","description":"","footnote":"\r\n( 1 ) . اشاره است به اعتراف عمر كه گفت : بيعت ابو بكر لغزشى بود كه خدا شرّ آن را مصون داشت .\r\n","page_name":" 365 ","page_number":375},
  {"content":"\r\n\r\n ما ذا جنته ليلة التعريف * شغفت فؤادا ليس بالمشغوف « 1 » \r\nقصيدهء ديگرى در جزء پنجم ديوانش ثبت است كه در سوك سيد الشهدا سروده است :\r\n- اى خانهء پارسايان ، اى ديار شب زنده‌داران و روزه‌داران ! از چه آسمانت بىستاره گشت ؟\r\n- نه ديرى است كه ساكنان اين سامان در سايهء عيش و نشاط ، خرم و شادان بودند و به هنگام چاشت و شام از شراب بهشتى سرخوش و شيرين‌كام .\r\n- سيلاب اشك از رخسار ببارم ، و گرنه جوى خون از ديده روان سازم .\r\n- اينك نگرانم كه ساكنان اين ديار ، پوستشان بر استخوان خشكيده ، چنان زار و نزار كه پندارى اعضايى چون ريسمان پوسيده به هم آويخته است .\r\n- ددان و جانوران گوشت و استخوانشان بردند و جمجمه‌ها را در كنار سم وانهادند .\r\n- اى يار جانى ! آن روز كه از سوز فراقم گوشتى بر استخوان نماند ، حال زارم ديدى و دانستى و به رو نياوردى ، اما به درد بىدرمانم راه نبردى .\r\n- از سوز درونم بىخبرى ؛ عاشق شيدا كجا و بىخبران وادى عشق كجا !\r\n- سوز و گدازم نه بر آن هودج زرين است كه منزل به منزل مىرود و نه بر آن فربهء لاغرميان سيمين‌ساق بلورين‌گردن مرمرين‌ساعد .\r\n- نالهء جانگدازم به ياد عزيزانى است كه در بيابان « طف » در پنجهء كركسان و ددان به خاك درغلتيدند ، با سينهء درهم كوفته از سنان و سر جدا در خاك و خون‌تپان .\r\n- اعضاى پيكرشان چونان عقد ثرياى از هم گسيخته ، به اطراف هامون پراكنده گشته است .\r\n- گويى بساط زمين از سوى گنبد خضرا با اختران تابان تيرباران گشته است .\r\n- از كرم دعوت كوفيان پذيرفتند ، اما چه سوگندها كه كوفيان خوردند و بدانها وفا\r\n\r\n\r\n","description":"","footnote":"\r\n( 1 ) . اين دو قصيده با آنكه چند بيتى از هريك ترجمه شده است ، امّا چون نمونهء آنها قبلا ترجمه و ثبت گرديد و تكرار آن معانى ، مناسب به نظر نرسيد و ارتباطى هم با موضوع غدير نداشت ، از آنها صرفنظر شد . ( و )\r\n","page_name":" 366 ","page_number":376},
  {"content":"\r\n\r\nنكردند .\r\n- آنگاه كه طليعهء كاروان در پايان شب ميان گرد و غبار افق طالع گشت .\r\n- گويا سواران بر پشت زين با نيزهء آهنين ميخكوبند ، چونان پرچمى كه بر قلهء كوهساران برافرازند .\r\n- با دلى آكنده از كين و چشمانى خون‌گرفته و خشمگين .\r\n- چونان باز شكارى كه در كمين صيد خود نشسته است .\r\n- كوفيان با طعن سنان به استقبال جوانمردانى شتافتند كه يك تنه بر درياى لشكر مىتاختند .\r\n- از جراحت تير و شمشير پروا نكنند و شانه از زير بار نتابند .\r\n- ارادهء آنان خلل نپذيرد و در پهنهء پيكار ، از طعن و ضرب آرام نگيرند .\r\n- چنان تشنهء نبردند كه روز صلح و آشتى كامشان شيرين نگردد .\r\n- دم شمشيرشان از ضرب پيكار شكسته و شمشير ديگران سالم و بىخلل مانده است .\r\n- هماره تيغ تيز را در شانهء يلان فرومىبردند و از خونشان آب مىدادند .\r\n- آن يك بر خاك فتاده ، خون از چاك سرش در فوران است .\r\n- گويا سرخ توت بر سرش افتاده و يا برگ ارغوان بر تنش روئيده است .\r\n- آن دگر با طعن سنان از پشت زين سرنگون گشته و سمند ابلقش بىصاحب مانده است .\r\n- اگر كوفيان راه مكر و دغل نمىپيمودند ، ننگ عار و فرار بر جان خود مىخريدند .\r\n- به آخر ، غبار كين بر آسمان برشد و روان آن پاك‌مردان به جانان پيوست .\r\n- مصيبتى فرود آمد و احمد و خاندانش در ملأ اعلى به ماتم نشستند .\r\n- غمى كه از آن جانكاه‌تر نباشد و دردى كه مغز جان را بسوزاند .\r\n- تيرى كه خطا نكرد ، ولى دست تيراندازش شكسته باد .\r\n- بگو به حرب‌زادگان و به آن كوران و گمراهانى كه بر گرد خود جمع كردند و نيز بدانها كه خودخواهى و خودكامى بر سرشان لگام افكند و به خواب خرگوشى فرورفتند .\r\n- مپنداريد كه از جام پيروزى كامروا گشتيد ؛ فرجام كار ، تلخ‌تر از حنظل است .\r\n\r\n","description":"","footnote":"","page_name":" 367 ","page_number":377},
  {"content":"\r\n\r\n- اينان به استقبال مرگ شتافتند و پيشتازان هميشه جان به كف باشند .\r\n- در ميان شما جز مردم بدكار نبينم ، مردمى سراپا ننگ و عار .\r\n- آنها كه از خوف فقر ، دست عطا نگشايند و از صولت مرگ پيش نتازند .\r\n- اى آل ياسين ! ولايتان رهبر آيين استوار است .\r\n- فرشتگان در خانهء شما فرود آيند و آيات قرآن در دل و جانتان نزول گيرد .\r\n- شما حجت بر حقّ خداوندگاريد در ميان خلق .\r\n- جز با مهر و ولايتان ، كجا قرب و منزلتى به سوى پروردگار جهان حاصل آيد ؟\r\n- به خدا سوگند ، نه هرگز نظم و نثرم از ياد شما خالى ماند و نه دل يا زبانم .\r\n- و نيز دشمنانتان نه از زخم زبانم در امان مانند و نه از تير جان ستانم .\r\n- و نه در روز ماتمتان ، لب به خنده و شادى برگشايم .\r\n- اگر به روزگار پيشين نبودم كه با تيغ تيز نصرت و ياريتان كنم ، اينك با زبان به مقابله برخيزم .\r\n- درود خداوند نثارتان باد و حق تعالى مزارتان را از ژالهء بهارى سيراب كناد .\r\n- ابرى پرباران با رعدى خروشان كه زهرهء شير ژيان به درد .\r\n- خدا را ، چگونه بر شما رحمت آرم كه شما خود رحمت همگانيد .\r\nرثاى ديگرى دربارهء سيد الشهدا سروده كه در جلد اول ديوانش ثبت است :\r\n- چسان از شهد زلال كامياب گردم ، با اينكه سراپردهء رسول خالى و ويران است ؟\r\n- روزگار از جدايى و آوارگى شما كامياب شد و شما از عيش و زندگى كامياب نگشتيد .\r\n- از آب فرات شما را راندند ، با آنكه گاو و گوسفند بر كنار آن سيراب است .\r\n- به روز عاشورا چشمها خون گريست و دردى بر دلها نشست كه دوا نپذيرد .\r\n- مصيبت به دنيا فراوان است ، اما اين مصيبت فراموشى نگيرد .\r\n- سياهى و تاريكى فضا را گرفت ، صبح روشن كو ؟ درد بالاى درد فزود ، شفا كو ؟\r\n- دلهاى بريان در سينه مىتپد ، گويا عزم پرواز دارد .\r\n- اى كه زبان ملامت باز كرده‌اى و بر اشك سوزانم نكوهش آورى !\r\n- از من پاسخى جز حسرت و آه و ناله‌هاى جانكاه نيابى .\r\n\r\n","description":"","footnote":"","page_name":" 368 ","page_number":378},
  {"content":"\r\n\r\n- چسان داغ دل را فراموش كنم ، با آنكه خاندان محمد آواره گشت و بىپناه ماند ؟\r\n- مركوبشان از رفتار ماند و حقوق آنان پايمال شد .\r\n- گويا نژاد از رسول خدا ندارند و از خاندان او بيگانه‌اند .\r\n- اى ستارگان رخشان كه پرتو انوارتان آسمانها را درنورديده ، مردم گول و احمق بىخبرند .\r\n- اگر جمعى رهبر دوزخند ، شما خود رهبران بهشت عدن باشيد .\r\n- بگذاريد كه اين قلب فگارم بخروشد و بام و شام بر شما ناله زند .\r\n- اين سيلاب اشك نيست كه از ديدگانم روان است ، خونابهء دل از رخسارم چكان است .\r\n- بىوجود شما ، زندگى برايم مرگ است و خيرى در عيش و بقا نيست .\r\n- اگر شهد زندگى در كام شما شرنگ بود ، عيش و نعمت هم در كام من جز تلخى نيفزود .\r\n- خدا آن قوم را تباه كند كه حرمت شما را پاس نداشتند و نيكى را با بدى مكافات كردند .\r\n- به هنگام سختى و افتادگى ، دستگيرى نيابند و در روز پاداش بهره‌ياب نگردند .\r\n- مزارتان از باران رحمت هماره سيراب و سرسبز و خرم باد .\r\n- ابر بهارى سوى بارگاهتان پويد و رعد و برقى باران‌زا در پى آن خيزد .\r\n- گويا شتران آبستن بار خود فرونهاده‌اند كه فرايد و غوغا بر هواست .\r\nوى نيز در چكامه‌اى به روز عاشورا امام حسين را مرثيه گفته كه در جزء ششم ديوانش ثبت شده است با اين مطلع :\r\n يا يوم أىّ شجى بمثلك ذاقه * عصب الرسول و صفوة الرحمان « 1 » \r\nدر قصيدهء ديگرى به روز عاشوراى سال 413 ه جدّش سيد الشهدا را مرثيه گويد كه در جزء سوم ديوانش ثبت است :\r\n- كاروان رفت ، اين تو و اين شبهاى دراز با رنجى كه فرونخواهد كشيد .\r\n- با قطرات اشكى كه اگر در ديده حبس كنى ، چون سيل از گوشهء چشم روان گردد .\r\n\r\n\r\n","description":"","footnote":"\r\n( 1 ) . اين چكامه در اصل 19 بيت است كه احتمالا مترجم محترم به جهت پرهيز از تكرار ، از ترجمهء آن چشم پوشيد . ( و )\r\n","page_name":" 369 ","page_number":379},
  {"content":"\r\n\r\n- كاش اين سيلاب اشكى كه بر رخسار مىدود ، جراحت دل را مداوا مىكرد و يا آتش آن را فرومىنشاند .\r\n- هربام و شام كه آيد ، گويم : اينك از رنج درون رستم ، اما سوز دل نگذارد كه راه سلامت گيرم .\r\n- دستم به دامن معشوق نمىرسد ؛ آرزوى وصل دارم ، اما چه بخيل و پرجفاست .\r\n- با رقيب بگو كه بر كاشانهء معشوق مىگريد و مىنالد .\r\n- من از ناله و زارى بر اين خانه و كاشانه معذورم ، زيرا كه خون عزيزانم در كربلا پايمال ستم گشت .\r\n- داغى بر اين دل نشست كه هرچند در برابر آن صبر و تحمل ورزم ، قرار و آرام نيابم .\r\n- بار گران اين مصيبت پشتم شكست ، چه تاكنون بارى چنين گران بر دوش نكشيده‌ام .\r\n- و شما اى دشمنان حقيقت ! بعد از رسول حق فرصتى يافتيد و كين خود را از خاندان او بازگرفتيد .\r\n- نه اين بود كه در سايهء آيين محمد به دولت رسيديد و پيش از آن خوار و ذليل بوديد .\r\n- اگر توانى زبان از كام بركشى ، خاندان اميه و فرزندان حرب را گوى :\r\n- با شمشير محمد چندان بر سر خاندانش نواختيد تا دست و شمشير كندى گرفت .\r\n- با كسى راه مكر و فسوس گرفتيد كه جدش رهبر نجات‌بخش شما بود .\r\n- پردگيان رسول در ميان كوچه و بازارتان گرفتار ماندند و جز شيون و افغان پناهى نداشتند .\r\n- طوفان كربلا فرونشست و جام مرگ نصيب عزيزان اين خاندان بود .\r\n- چونان گلستان ارم كه طوفان بلا از چپ و راست بر آن بتازد و گلهاى آن را پرپر كند .\r\n- و يا چون اختران تابان كه طلوع نكرده راه افول گيرند .\r\n- چه بدرهاى تابان كه تاريك نشد ؟ و چه سروهاى آزاده كه فرونيفتاد ؟\r\n- از آن پس كه باشتاب عهد و پيمان خود استوار كرديد .\r\n- به پشت برگشتيد و از راه حق كناره گرفتيد .\r\n- چندان نامه نوشتيد تا پاسخ شنيديد و چندان اصرار كرديد تا دعوت شما را پذيرفت .\r\n\r\n","description":"","footnote":"","page_name":" 370 ","page_number":380},
  {"content":"\r\n\r\n- و چون راهى بلاد شما گشت ، با انبوه دشمن به قتال او برخاستيد .\r\n- برخى پيمان شكستيد ، جمعى از يارى او دريغ كرديد و هيچ‌يك پاس حرمت او روا نداشتيد .\r\n- كينه‌هاى ديرين به جوش آمد و دلهاى پرخروش در تلاطم انتقام .\r\n- تيغهاى آبدار از نيام برآمد ، با نيزه‌هاى تابدار .\r\n- شما نه دشمن را از سر راهش به دور كرديد و نه براى ورود ، منزل و مأوايى مهيا نموديد .\r\n- بر خفتهء مدينه سخت ناگوار است كه پاره‌هاى تنش در صحراى كربلا به خاك و خون درغلتيد .\r\n- از آب فراتشان راندند و از شربت شهادت سيرابشان كردند .\r\n- از آنجا كه در گمان نبود ، دوستان فريبكار غدّار جام بلا بر سرشان ريختند .\r\n- اى روز عاشورا ! چه فاجعه‌ها كه بر « آل اللّه » فرود نياوردى .\r\n- جام مرگ به دست گرفتى و در خانه و كاشانهء آل عبا مهمان گشتى ، اى ناخجسته مهمان !\r\n- سرور شهيدان را از ميان ما بردى ، دستها بريدى و سرها از تن جا كردى .\r\n- شهيدى كه با فرو افتادن قامتش دين احمد فروافتاد و عزت مسلمانان پامال شد .\r\n- اى خاندان رسول ! شما را دوستدارم و ملامت مردم را به چيزى نخرم .\r\n- به آنها كه در مهر شما سركوفت زنند ، و چه بسيار نكوهشگران كه خيرخواه نباشند ، گفتم : آرام گيريد و از سرگشتگى خود مرا معاف داريد كه اين دل من رام‌شدنى نيست .\r\n- درود خدا هماره بر شما خاندان باد ، در مرگ و زندگى و در حضر و سفر .\r\nاو قصيده‌اى هم در پند و اندرز و عبرت‌آموزى سروده كه در جزء ششم ديوانش ديده مىشود :\r\n- پيرامون افترا و دروغ مگرد كه افترا و دروغ مايهء رسوايى است .\r\n- هماره به آهنگ رشد و صلاح باش كه آنچه پايدار است ، نيكى و صلاح است .\r\n- زندگى سراسر عبرت است ، از مردم گيتى پند بياموز .\r\n- امروز خوشى و كاميابى ، فردا نكبت و ادبار .\r\n\r\n","description":"","footnote":"","page_name":" 371 ","page_number":381},
  {"content":"\r\n\r\n- روزگار از اين دست مىدهد و از آن دست باز مىگيرد .\r\n- براى مردم آزاده ، خوارى در حكم مرگ است و زندگى ، تنها در گرو عزت و اقتدار .\r\n- ذخيرهء دنيا و آخرت ، طاعت و عبادت است يا كسب افتخارات .\r\n- واى از آن فتنه كه آدمى را به دست هلاكت و دمار بسپارد .\r\n- جلوه مىكند و مىفريبد ، تا آنجا كه نيكبختى را به بدبختى مىكشاند .\r\n- عبرتها مىگذرد و چشم بصيرت ما باز نمىشود .\r\n- كجا رفتند آنان كه در كنار ما بودند و اينك جايشان خالى است .\r\n- آنها كه منافع دجله و فرات را يكسر به خزانهء خود مىريختند .\r\n- آوازهء قدرت و دولتشان برنخاسته ، صلاى مرگشان برخاست .\r\n- غول مرگ كه چنگال و دندان خود را تيز كرد ، به حق سوگند ، هيچ قدرتى مانع آن نبود ؛ نه شمشير آبدار و نه نيزهء تابدار .\r\n- صباحى چند فرياد و خروش بركشيدند ، سپس به وادى خاموشان غنودند .\r\n- گويا در خواب نازند ، اما خوابى جاودانه و پايدار .\r\n- از پس آنكه بر سرير دولت تكيه زدند و با خاك مغاك درآميختند .\r\n- جمعى سر با دم شمشير و سينه با نيزهء برّان آشنا كرده ، جام مرگ سركشيدند .\r\n- از غم زندگى رستند ، آنگاه كه گفتند : راه رستگارى پيدا نيست .\r\n- در آن پهنهء پيكار كه حكومت با شمشير و نيزه و ساز و برگ يلان است ، از مرگ نهراسيدند و با آغوش باز به استقبالش شتافتند .\r\n- سر به تيره خاك بردند ، چونان كه سر به جامهء خواب درپيچند .\r\n- از خاك و سنگ بالش كردند و ديگر كبر و نازى به سر نيست .\r\n- به آنان كه فرياد و خروششان بر سماست و گويا آواى مرگ در گوشهايشان طنين نيفكنده و قصرهاى ويران و خراب پند و عبرتى به آنها نياموخته است و نيز به پردگيان آن قصرها كه ديروز هلهلهء شادى سر مىدادند و اينك شيون و افغان دارند ، بگو :\r\n- تا كى و تا چند در خواب غفلت غنوده‌ايد ؟ !\r\n- پند و عبرت فراوان است ، اگر دلها پندپذير باشند .\r\n\r\n","description":"","footnote":"","page_name":" 372 ","page_number":382},
  {"content":"\r\n\r\n- دلها وارونه است و چشمها كور و نابينا .\r\n- بر درگاه دولتمندان صلا در ده و بگو : كو آن يلان كوه‌پيكر ؟\r\n- كجايند حاميان مكرمت و فضايل ؟ كجايند فداكاران عزتمند ؟\r\n- از يكسو ، از چنگالشان مرگ مىباريد و از سوى ديگر ، بذل و نوال .\r\n- روز پيكار كه با يلان درگير شدند ، دشمن را به خاك و خون كشيدند .\r\n- چرخ روزگار به دست آنان كه سرور و سالار جهانيان بودند ، به چرخش درآمد .\r\n- يك روز دولت و قدرت را در اختيارشان نهاد و روز ديگر باز پس گرفت .\r\n- اسباب عيش‌ونوش فراهم بود ، سپس جدايى و پراكندگى حاكم گشت .\r\n- دستها اينك از هرگونه دولت و نعمت خالى است .\r\n- شمشيرهاى آبدار و نيزه‌هاى تابدار و اسبهاى لاغرميان بىصاحب ، همه مهمل مانده‌اند .\r\n- به اميد صبحدم در خواب ناز شدند و از گردش نيم‌شب بىخبر ماندند .\r\n- خدنگى از شست روزگار رها شد و به دردى گران گرفتار آمدند كه آن را دوايى نيست .\r\n- تير مرگ از كمان جست و هدف را از هم دريد .\r\n- با گذشت آنان بساط فضايل و نيكيها برچيده شد و اساس مكرمت در هم ريخت .\r\nهمو قصيدهء ديگرى در سوكوارى بر استاد بزرگمان شيخ مفيد ، محمد بن محمد بن نعمان ( م 413 ) سروده است كه در جزء سوم ديوانش ثبت است :\r\n- آن كيست كه در گيتى جاويد زيست ؟ كدام جامهء فاخر جاودانه ماند ؟\r\n- لختى مهلت ، تا بر دوستان و درگذشتگان بگرييم .\r\n- آن پيران زمين‌گير و جوانان نورس و نوباوگان خرد كه از ما مفارقت جستند .\r\n- آن يك بخيل و ممسك بود و آن دگر بخشنده و مهماندار و مهمان‌نواز .\r\n- بر قلهء كوهساران نشيمن داشتند ، اما اينك در دل خاك جاى گرفتند .\r\n- مرگ باد بر آن مرد مهمل كه چون پندارد ديدهء روزگار بر او ننگرد ، در خواب غفلت است .\r\n- گويا مردم روزگار از خواب خرگوشى هرگز برنخيزند .\r\n\r\n","description":"","footnote":"","page_name":" 373 ","page_number":383},
  {"content":"\r\n\r\n- اى غول مرگ ! چند بزرگمردان عالىرتبه را بر خاك كشى و تارك يلان را بشكافى .\r\n- هرگاه از پشت سر درآيى ، پندارند كه رستند ، اما ناگهان از پيش رو درآيى .\r\n- ابلهان را در كنار زيركان جاى دهى و پست فرومايه را در كنار ارجمند .\r\n- از آن پيش كه چنگ و دندان به سوى فرزندان باز كنى ، پدران و مادران را درربودى .\r\n- اينك حادثهء نو پديد گشت كه خواب از چشمم ربود و زمام عقل از كف گرفت .\r\n- از ديدارش رخ برتافتم و فرار مايهء چيرگى او گشت .\r\n- از آنگاه كه بار اين مصيبت بر دوش كشيدم ، گويا كوه « يذبل » بر دوش دارم .\r\n- اينك هرچند خواهى از چشمان خونبارم اشك ريزانم ، ديروزم چنين نبود .\r\n- رهبر دين و پرچمدار دانش درگذشت و اسلام به زانو درآمد .\r\n- آنكه در تاريكى روزگار ، خورشيد درخشان بود ، درگذشت و زندگى وحشت‌بار شد .\r\n- بسا زنگار شبهه و ترديد از نص خلافت زدودى و امير مؤمنان را نصرت كردى .\r\n- منكران بدكنشت را آنچنان خوار و زبون ساختى كه ديگر ايشان را ياراى سخن نماند .\r\n- آنان ترا تيرافكنى چيره‌دست ديدند كه گلوگاه باطل بشكافد و بر خاك كشد .\r\n- يلى مردافكن يافتند كه سينهء باطل به درد ، و هريلى مردافكن نباشد .\r\n- هرگاه اساس دين كاستى و كجى گرفت ، به دست تو ترميم و اصلاح شد .\r\n- هركه را از جادهء حق منحرف ديدى ، به راه حق هدايت و رهبرى كردى .\r\n- كيست كه حقايق پنهان را آشكار كند و مهر سكوت را بشكند ؟\r\n- كيست كه نيكى را از پليدى بزدايد و حلال از حرام جدا سازد ؟\r\n- كيست كه به افكار بشر نيرو بخشد و زنجير اوهام بگسلد ؟\r\n- كيست كه ياران خود را با سلاح علم مجهز كند تا چون شمشير تيز در بحث و جدل نفوذ يابند .\r\n- پاك و منزه به ملاقات حق بشتاب ، نه چون ديگران با آلودگى و نقص .\r\n- مرغزار علم و دانش كه سرسبز و خرمش ساختى ، پژمرده شد و صبح روشن تاريكى گرفت .\r\n- زلال يقين و معرفت آلوده شد و درد و آلام به جانها بازگشت .\r\n\r\n","description":"","footnote":"","page_name":" 374 ","page_number":384},
  {"content":"\r\n\r\n- با آنكه غم مرگت به دل دارم ، جز با بشاشت و آراستگى نباشم .\r\n- بعد از آنكه ترا از دست دادم ، مرگ ديگران بر من سهل و هموار است .\r\n- اگرت بار گناهى بر دوش باشد كه نباشد ، باكى نيست ، چه تو دوستدار قومى باشى كه بارت را از دوش فرونهند .\r\n- به رستاخيز چنان صاحب جاهند كه اگر خواهند ، همگان را از آتش برهانند .\r\n- از مكافات محشر - گرچه مردمان بيمناكند - باك مدار كه برات آزادى در كف تست .\r\n- هماره تربتت از انعام و اكرام الهى برخوردار باد و نيز آكنده از رحمت حق و امن و امان .\r\n- گورستانها از باران رحمت سيراب باد و مزار تو از مژدهء سلام و سلامت .\r\n\r\n","description":"","footnote":"","page_name":" 375 ","page_number":385},
  {"content":"\r\n . \r\n","description":"","footnote":"","page_name":" 376 ","page_number":386},
  {"content":"\r\n\r\n\r\n6 ابو على بصير ( م 422 )\r\n- پاك و تابناك آنكه در آسمان و زمينش مانند نيست .\r\n- با هيمنهء عظمت بر جهانيان قاهر است و گواهم كه جز او خدايى نيست .\r\n- خاتم پيمبران ، سرورمان كه خداى آسمانها احمدش ناميد ، پهنهء گيتى از رسالتش روشن گشت و حق از جبين او چون شفق بردميد .\r\n- روز غدير برادرش حيدر را برگزيد و به ولايت بر جهانيان لايق و شايسته‌اش ديد .\r\n- او و زوجه‌اش فاطمه را به درگاه خدا باعظمت ديد كه به آبروى آنان به مباهلهء نصارا دست دعا بركشيد و دو فرزندش در پى آنان روان بودند .\r\n- پنج تن در زير عبا جاى گرفتند كه مايهء لطف و مرحمت و شفيع درگاه پروردگارند . « 1 »\r\n\r\nشاعر را بشناسيم\r\nابو على بصير ، حسن بن مظفر نيشابورى نابينا و اهل خوارزم بود . ابن شهر آشوبش در شمار پرهيزگاران از شعراى اهل بيت ياد كرده است و ابو احمد محمود بن ارسلان در\r\n\r\n\r\n","description":"","footnote":"\r\n( 1 ) . علامهء سماوى ، اين ابيات را در جزء اول الطليعة فى شعراء الشيعة از ابو على ضرير دانسته و حموى چهار بيت آن را به فرزند شاعر ابو حفص نسبت داده است ، و خدا داناست .\r\n","page_name":" 377 ","page_number":387},
  {"content":"\r\n\r\nكتاب تاريخ خوارزم در ثنا و ستايش او گويد : وى ادب‌پرور خوارزميان در عصر خود ، ادب‌آموز و سخن‌پرداز و در فنون شعر معروف و پيشتاز بود و داراى تأليفاتى است از جمله : كتاب تهذيب ديوان الادب ؛ كتاب اصلاح المنطق ؛ ذيل تتمة اليتيمة ؛ ديوان شعر در دو جلد ، ديوان رسائل ؛ محاسن من اسمه الحسن و زيادات اخبار خوارزم .\r\nاز جمله اشعار اوست :\r\n- خوشا آن عيش و زندگانى كه سراسر بخت و كامرانى بود و مردگان را به طرب آورد .\r\n- بزم عشرتيان با طراوت و خرم ، جمع ياران جمع و دلها شادخوار باد .\r\n- عيشى كه چون سايهء مرحمت از سر ما كشيد ، غبار غم و حسرت بر دلها كشيد .\r\n- سالها از آب زندگى بهره گرفتيم ، امّا اينك زهر و شرنگ در جام ما ريخت .\r\n- دريغا بر جوانمردان كه درگذشتند و هماره ياور دردمندان بودند .\r\n- آنگاه كه از سرورمان ابو البركات جدا گشتم ، بركت و نعمت را پشت سر گذاشتم .\r\n- ركن عزت و عظمت كه در ميدان كرم و فتوت گوى سبقت مىربود .\r\n- ناخواه از ديدار چون ماهش دور ماندم و در تاريكى و ظلمت فرورفتم .\r\n- بام و شام بانگ ناله‌ام بلند است و اشك حسرت و افسوس بر دامنم ريزان .\r\nو از سرودهء شاعر در مقام ستايش :\r\n- سيمايت چون خورشيد و ماه پرتوافشان است و دست عطايت چون دريا و باران .\r\n- سايه‌ات حرم امن الهى است و دربارت منزلگه حاجتمندان .\r\n- نوالت روزى مقدر است و شمشيرت اجل معلق .\r\n- تويى والامقام ، چونان ماه تمام ؛ يا چون شمشير خونبار و تيغ آبدار .\r\n- به روزگار تنگى و طوفان بلا ، درماندگان را تنها پنها تو باشى .\r\nو در تغزل سروده است :\r\n- شميم جان‌پرور سحرى بود كه شبانه حلقه بر در كوفت يا نسيم روح‌بخش صبا و يا رؤياى نگار ؟\r\n- يا بخت مسعودم بر اين ديار گذر كرد كه اختر اقبالم بدرخشيد .\r\nشاعر گرانمايهء ما ابو على گويد : ابن هودار پس از مرگ در رؤيا بر من آشكار شده‌اند .\r\n\r\n","description":"","footnote":"","page_name":" 378 ","page_number":388},
  {"content":"\r\n\r\nگفتم :\r\n- از دار فانى كه به خانهء باقى شتافتى ، آيا قرار و آرامشى يافتى ؟\r\nپاسخ داد :\r\n- نه ، آرامشى نيافتم ، بلكه به شكنجه‌اى دردناك براى هميشه گرفتار آمدم و پروردگارم با نظر آمرزش به من ننگريست .\r\n- و خود را در خانه‌اى تاريك به قعر دوزخ ، با ناسپاسان بدكار در غل و زنجير يافتم .\r\n- به خاندانم بگو : راه اسلام گيريد كه ناسپاسان كافر ، جز به آتش سوزان مأوا نگيرند .\r\nفرزند شاعر ، ابو حفص عمر ، فقيهى فاضل و اديب بود و در شعبان سال 532 ه دار فانى را وداع گفت . « 1 »\r\n\r\n\r\n","description":"","footnote":"\r\n( 1 ) . معجم الادباء : 9 / 191 - 198 .\r\n","page_name":" 379 ","page_number":389},
  {"content":"\r\n . \r\n","description":"","footnote":"","page_name":" 380 ","page_number":390},
  {"content":"\r\n\r\n\r\n7 ابو العلاء معرى ( 363 - 449 )\r\n- اى روزگار غدار ! راه خود گير و در كمين دگران باش ؛ مصيبتى به بار آوردى كه كاش نمىآوردى .\r\n- زمانه را نه آن منزلت است كه فرزانگان به ستايش برخيزند و يا زبان به ملامت گشايند .\r\n- چنين پندارم كه شب ديجور ، به صحراى هلاك بانگ جدايى و فراق برآورد .\r\n- اگر « بكر » جنايتى آرد ، « عمرو » هم از پا ننشيند ؛ آخر ، نه هردو از يك پدر و مادر زاده‌اند .\r\n- در پهنهء گيتى از هرجاندارى برحذر باش كه شاخدار و بىشاخش حمله خواهد كرد .\r\n- هرموجودى بالطبع مىگزد ، منتها همگان را نيش زهرآگين نباشد .\r\n- شير و پلنگ را چه گناه است ، اگر شكار خود را به خاك و خون مىكشند ؟\r\n- با خوى درندگى پا به جهان نهاد ، چونان كه شنهاى رونده در بيابان روانند .\r\n- پرتوى هست ، اما چشم نابينا احساس نكند و سخنى حق كه در گوش كران جا نكند .\r\n- به جانت سوگند كه نه در عيد فطر شادمانم و نه روز قربان و نه در عيد غدير .\r\n- فراوان بينم سرگشته‌اى راه تشيع پويد ، از آن‌رو كه بلاد قم منزل و مأواى اوست .\r\n\r\n","description":"","footnote":"","page_name":" 381 ","page_number":391},
  {"content":"\r\n\r\n\r\nپيرامون شعر\r\nاين ابيات ، گزيده‌اى است از قصيدهء ابو العلاء معرى كه در لزوم ما لا يلزم : 2 / 318 آمده ، شارح مصرى اين كتاب گويد : غدير خم ، مكانى است بين مدينه و مكه ، سمت راست جاده در سه ميلى جحفه ، و ابو العلاء به اين شطر بيت « و لا اضحى و لا بغدير خم » ، به مذهب تشيع اشاره مىكند . در اين غدير خم بود كه رسول خدا در بازگشت از حجة الوداع ، به على فرمود : هركه را من مولا و سرورم ، على مولا و سرور است ؛ بار خدايا ، دوستدارش را دوست بدار و دشمنش را دشمن باش . شيعه به زيارت آن مكان روند و از اين راه شاعر آنان گفته است :\r\n- روز برپايى جهاز شتران ، همان روز غدير خم ، رسول خدا ولايت و سرورى او [ على عليه السّلام 
  ] را برملا ساخت كه اى كاش راه اطاعت مىگرفتند . « 1 »\r\nشايسته آن بود كه در جزء اول كتاب ، مبحث عيد غدير ، اين ابيات را درج مىكرديم و در طبقات راويان حديث غدير ، سخن كسى را كه بر آن شرح نوشته ، را ياد مىنموديم ؛ اينك كه به اين اشعار و شرح آن دست يافتيم ، در اينجا استدراك نموديم .\r\n\r\nشاعر را بشناسيم\r\nكسانى كه به شرح حال ابو العلاء معرى پرداخته‌اند ، بسيارند ، تا آنجا كه زندگى و رفعت مقام او بر كسى پوشيده نيست و ديوان شعرش بهترين گواه نبوغ و عظمت اوست .\r\nصاحب ، كمال الدين ، عمر بن احمد بن عديم حلى ( م 660 ) بتفصيل و به نيكوترين وجهى به شرح حال او پرداخته و نام تأليف خود را الانصاف و التحرى فى دفع الظلم و التجرى عن ابى العلاء المعرّى نهاده است . خلاصهء اين كتاب در تاريخ حلب : 4 / 77 - 180 به چاپ رسيده ، فهرست آن بدين قرار است :\r\nيادكرد نسب و شرح حال خاندان و فاميل او 80 - 101\r\nتولد ، تربيت و ضايعهء كورى 101 - 104\r\nاشتغالات علمى ، مشايخ و اساتيد 104 - 106\r\n\r\n\r\n","description":"","footnote":"\r\n( 1 ) . اين شعر از هاشميات كميت است .\r\n","page_name":" 382 ","page_number":392},
  {"content":"\r\n\r\nراويان ، شاگردان ، دبيران و نويسندگان 106 - 113\r\nتأليفات و منشآت ، در حدود 65 ساله 113 - 125\r\nسفر بغداد و بازگشت به معرة 125 - 132\r\nتيزهوشى و تيزفهمى 132 - 144\r\nمنزلت او در پيشگاه ملوك و خلفا و اميران 144 - 151\r\nجود و فتوت با تنگدستى 151 - 153\r\nعفت و مناعت 153 - 154\r\nيك فصل از كتاب الفصول و الغايات او 154 - 158\r\nابو العلاء در پيشگاه سلاطين 158 - 163\r\nسخن آنان كه عقيدهء او را فاسد دانند و دلايل ايشان 163 - 166\r\nسخن آنان كه عقيدهء او را درست دانند 166\r\nوفات او ، و مراثى شعرا در سوك او 166 - 169\r\nآخرين سخن در حسن عقيدهء او و شواهد آن 169 - 180\r\n\r\n","description":"","footnote":"","page_name":" 383 ","page_number":393},
  {"content":"\r\n . \r\n","description":"","footnote":"","page_name":" 384 ","page_number":394},
  {"content":"\r\n\r\n\r\n8 المؤيد فى الدين ( م 470 )\r\n\r\n( 1 ) - كاروان بار سفر بربست و او گفت :\r\nاين نه هنگام رفتن است .\r\n- كارت از شوخى به جد پيوست ، نه چنينم گمان بىمهرى مىرفت .\r\n- گفتم در حالى كه دل در آتش حسرت مىسوخت و سيلاب اشك بر رخسارم روان بود .\r\n- پدرم فدايت باد ، فرمان سرنوشت است و اقتضاى آن وعده‌هاى دروغين .\r\n- تا چند گفتم و گفتم : دست از جفا و بىمهرى بردار ، كوه را هم طاقت حرمان نيست .\r\n- پندارى رنج حرمان سهل و آسان است ، ندانى كه تا چند بر دل زارم ناگوار است .\r\n- تو در جامهء سلامت خوش و خرم مىخرامى و من از سوز عشق درمانده و از پا فتاده‌ام .\r\n- گفت : اينك خرده مگير ، چندى تأمل كن كه عذر گذشته‌ها باز جويم . گفتم : ديگر نه جاى درنگ است .\r\n- گفت : من بر سر پيمانم ، هرچه خواهى آرزويت برآرم . گفتم : نپندارم كه راه وفا گيرى .\r\n- گفت : آتش درونم را دامن زدى ، آه جگرسوزم گواه اشتياق است .\r\n- گفتم : آنچه خوارى و حرمان ديدم ، مرا بس . ديگرم آرزوى خوارى و حرمان نيست .\r\n- هوس عشق و شيدايى از سرم رفت و لشكر پيرى بر سرم شبيخون آورد .\r\n- اينك ياد رستاخيز به خود مشغولم مىدارد ، ديگرم هوايى در سر نيست .\r\n\r\n","description":"","footnote":"","page_name":" 385 ","page_number":395},
  {"content":"\r\n\r\n- بسيارى به درياى حيرت اندرند و آنان كه با چراغند ، چه اندكند .\r\n- گويند : پايان زندگى نيستى و نابودى است . جمعى راه تعطيل گرفته گويند : حقيقت روشن نيست .\r\n- برخى ديگر مدعى نسخ و فسخ اروحند و سخن بىاساسشان طولانى است .\r\n- از پس اين زندگى ، دار آخرت را منكر شدند كه جهانيان زندگى تازه از سر گيرند .\r\n- نه پاداش و ثوابى شناسند و نه آتش و عقابى در كمين خود دانند .\r\n- دولتمندان را صاحب پاداش بينند و درماندگان را درخور عذاب و بيل .\r\n- جمهور فرزانگان گويند : ما را بهشتى است با شراب زنجبيل از جوى سلسبيل .\r\n- بعد از مرگ ، حيات جاويد است ، با بهترين شراب و كباب .\r\n- اين مقالات گوناگون را هريك بازارى است رواج با پيشوايى و پرچمى و انبوهى .\r\n- ولى در پيشگاه عقل ، نه سخنى شايان توجه دارند و نه انديشه‌اى قابل قبول .\r\n- امتى كه پيشوايشان ، حق امانت را ضايع كرد ، همان گمنام سيهكار جهول .\r\n- بدگوهرى از زمرهء آدميان ، با يارى افرادى شيطان‌صفت ، فريبكار و رسوا .\r\n- گمراهان و سرگشتگان كه رشتهء دين و رهبرى را از هم گسيختند .\r\n- واى بر آنها كه در نينوا ، اساس دين را باژگون نمودند ، اين مجملى است گواه بر حديث مفصل .\r\n- زمام دين را به دست زنان و زن‌صفتان و ناتوانانى سپردند ، كه قدرت رهبرى نداشتند .\r\nتا آنجا كه گويد :\r\n- اگر جوياى حقيقت بودند ، جوياى كسى مىشدند كه رسولش به‌پاداشت .\r\n- نص قرآن به تبليغ ولايت او وارد شد ، در غدير خم كه جبرئيل امين نازل گشت .\r\n- همان مرتضى على صاحب حق ولايت ، آيات قرآن بر اين گواه است .\r\n- حجت خدا بر جهانيان است و شمشير آخته بر فرق دشمنان .\r\n- از عناد و انكار ، صاحب فرمان را ضايع گذاشتند ، با آنكه از همهء جهانيان برتر بودند .\r\n- خاندانى كه قرآن بر آنان فرود آمد ، با احكام حلال و حرام .\r\n\r\n","description":"","footnote":"","page_name":" 386 ","page_number":396},
  {"content":"\r\n\r\n- درمانگر كورى و جهالتند و راه راست ، سايهء گستردهء الهى بر سر همگان است . « 1 »\r\n( قصيدهء مذكور 67 بيت است )\r\n\r\n( 2 ) وى قصيدهء ديگرى دارد با اين مطلع :\r\n- اى نسيم جان‌پرور صبا ! راه فارس گير و صبحگاهان سلام و درود مرا به دوستان پاكم برسان .\r\nدر اين قصيده گويد :\r\n- آوخ بر اين ياران ناتوانم كه دستخوش حوادث و پى سپر بلا گشتند .\r\n- كاش مىدانستم دادرس اينان كيست ؟ روزى كه از دست حوادث شكوه برآرند .\r\n- كاش مىدانستم چگونه دشمن به آرزوى خود رسيد و جمع ما را بپراكند ؟\r\n- اى ياران عزيز ! صبر و شكيبايى پيش گيريد و چون من به رضاى حق راضى شويد .\r\n- اگر در راه خاندان طه آواره گشتم ، چه باك است ! هماره دشمنانشان را به خاك نشاندم .\r\n- اولين آوارهء ديار نه من باشم ، اقتدايم به ابو ذر باشد و اين خود جاى افتخار است .\r\n- اگر رنج آوارگى جان مرا خست ، خرسندم كه هواى جانان به حقيقت پيوست .\r\n- بارگاه مجد و عظمت را در كوفه پابوس گشتم كه دين و دنيا در آن جمع است .\r\n- بارگاه انور ، قبهء حيدر ، وصى رسول خداى هادى و رهبر .\r\n- وصى مصطفى ، يعنى پسر عمش على مرتضى ، كه به روز غدير سالار و سرور گشت .\r\n- سرورى كه چون مسيح پاك ، جمعى به خدايى او گردن نهادند .\r\n- چه خوش است طواف بر گرد تربتش و نماز در قبهء انورش !\r\n- از ان خوشتر ، ساييدن جبين بر خاك درش و مناجات با حضرتش .\r\n- راز و نيازم با كردگار ، شكوه‌ام از دشمن سيهكار و سيلاب اشكم از رخ روان است .\r\n- توفيقى دگر كه در خاك كربلا تربت پاك حسين دربرگرفتم ، جانم فداى آن شهيد تشنه\r\n\r\n\r\n","description":"","footnote":"\r\n( 1 ) . اين قصيده 67 بيت است . ر ك : ديوان مؤيد 215 - 218 .\r\n","page_name":" 387 ","page_number":397},
  {"content":"\r\n\r\nلب باد . « 1 »\r\n\r\n3 همو قصيدهء ديگرى دارد كه در ديوانش ثبت است بخشى از آن را در اينجا ملاحظه مىكنيد :\r\n- خدا را ، آسمان از چه درهم نريزد و كوهها از چه روان نشود ؟\r\n- چرا خورشيد بر خود نپيچد و اختران بر خاك نيفتد ؟\r\n- چرا زمين بر جاى نلرزد و درياها به جوش و خروش نيايد ؟\r\n- چرا خون به جاى اشك از چشمها جارى نگردد ؟\r\n- رواست كه دلها در هم شكافد ، گرچه از سنگ خارا باشد .\r\n- آن روز كريه و شوم كه در بغداد گذشت ، روزى بدان شومى و نحوست در جهان چهر نگشود .\r\n- دجال خويى يك چشم به‌پا خاست ، كوران دگر بر گرد او حمله آوردند .\r\n- يأجوج‌صفت از در و بام فروريختند و به هركوى و برزن نفيرى برانگيختند .\r\n- تا رهبران هدايت را پى سپر سازند و كودك و پيرشان را در خاك نهان كنند .\r\n- جان زندگان را به يغما برند و مردگان را از گور برآرند .\r\n- بر زادهء صادق آل محمد آن روا دارند كه كافران روا ندارند .\r\n- تربت موسى را درهم شكافتند و محشر كبرى به پا كردند .\r\n- در حريم طورش آتش كين برافروختند ، آنجا كه آتش دوزخ بر زائرانش حرام گردد .\r\n- از شدت عناد و كين ، پيروان آل رسول را كشتند و پردهء حرمتشان را دريدند .\r\n- آوخ بر آن خونهاى پاك كه چون سيلاب روان گشت ، صد واى بر آن سرها كه با تيغ كين از تن جدا شد !\r\n- جرمى نداشتند ، جز آنكه وصى رسول را به سالارى خود برگزيدند .\r\n- آنسان كه دشمنى قريش را بهانه كردند و فرمان ولايت غدير را زير پا نهادند .\r\n\r\n\r\n","description":"","footnote":"\r\n( 1 ) . اين قصيده 51 بيت است . ر ك : ديوان المؤيد 245 .\r\n","page_name":" 388 ","page_number":398},
  {"content":"\r\n\r\n- اى امت نگونسار كه با دست شقاوت راه سعادت را بستيد و چهرهء آفتاب هدايت را تيره‌وتار كرديد .\r\n- شفيع محشرتان خصم دادخواه است ، واى و صد واى بر شما امت از خداى عدالت !\r\n- حسين را در كربلا به خون كشيديد و گفتيد : مردم عراق را برمىآشفت .\r\n- جرم موسى چه بود كه دست ستم تربت و بارگاهش را درهم نورديد .\r\n- از چه اين جنايت را روا شمرديد ؟ به خدا سوگند كه شيطان شما را به افسون بفريفت .\r\n- اى پيروان حق ! اينك شرنگ مرگ گواراست . اى دوستان ، باشتاب بپاخيزيد .\r\n- يا زندگى باافتخار را در سايهء انتقام برگزينيم و يا به دوستان شهيد خود ملحق گرديم .\r\n- اى خاندان مسيّب ! شما كه همواره دوستار ولايت بوديد .\r\n- اى خاندان عوف ، اى پناه سختىزدگان ، اى شيران و رزمندگان !\r\n- اى فرزانگان ، اى جوانمردان ، اى نيزه‌داران ، اى گردن‌فرازان !\r\n- بر اين خوارى و خفت چگونه صبورى كنيد ؟ نه همت شما پست بود و نه دست قدرت شما كوتاه .\r\n- خاندان رسول را پردهء حرمت بردرند و در پهنهء زمين ديارى از شما باقى بماند ؟\r\n- رواست كه شما حاضر و ناظر باشيد و تربت زادهء رسول را در هم نوردند ؟\r\n- شما آرام گرفته تا در گرداب بلا فرونرويد و در وادى انتقام راه پست و بالا نگيريد ؟\r\n- شما كه روز حسين را آرزو مىكرديد ، تا جانها فدا سازيد و دلها شفا بخشيد .\r\n- اينك روز حسين است كه بازآمد . اين كوتاهى از چه باشد ؟ اين توانى از چيست ؟\r\n- بازوها بركشيد و سخت بر سر دشمنان كوبيد ! روز ناصبيان از صولت شما چون شب تار است .\r\n- بگذاريد فرجام ابن دمنه هلاك و دمار باشد ، آنچنانكه مكرش را اثرى نباشد .\r\n- بكشيدش كه كشت . به عزا بنشانيدش كه به عزايتان نشاند . بگذاريد زنانش مويه كنند و موى از سر بركنند .\r\n\r\n","description":"","footnote":"","page_name":" 389 ","page_number":399},
  {"content":"\r\n\r\n\r\nپيرامون شعر\r\nاين قصيده را شاعر ما المؤيد در فتنهء مصيبت‌بار بغداد كه به سال 443 واقع شده به نظم كشيده است و در ضمن اين قصيده حسرت و اندوه خود را از آن فجايع و جنايات برملا مىسازد كه به دست ستم بر پيكر ولاى اهل بيت عصمت وارد شد ، آن روز كه در غوغاى عمومى ، بارگاه امام طاهر موسى بن جعفر و تربت دوستان همجوارش را پى سپر غارت ساختند .\r\nابن اثير در تاريخ خود گويد :\r\nمنشأ فتنه آن بود كه اهل « كرخ » بنيان دروازهء « سماكين » را شروع كردند ، و اهل « قلائين » بقيهء ساختمان « باب مسعود » را . پس از اين كه اهل كرخ كار ساختمان را به پايان بردند ، برجهايى برافراشتند و بر آنها با طلا نوشتند : « محمد و على بهترين جهانيانند » .\r\nاهل سنت درصدد انكار برآمده ، مدعى شدند كه كتيبه چنين است : محمد و على بهترين جهانيانند ، هركه رضا دهد شاكر است و هركه ابا ورزد كافر .\r\nاهل كرخ گفتند : ما از سيره و رسم خود پا فرا ننهاده‌ايم و همان را نوشته‌ايم كه سابق بر اين بر در مساجد مىنوشتيم . خليفه قائم به امر اللّه ، ابو تمام نقيب عباسيان را با عدنان « 1 » فرزند رضى نقيب علويان مأمور نمود تا حقيقت مكشوف شود ؛ پس از وارسى در پاسخ خليفه نوشتند كه سخن اهل كرخ درست است و از عادت ديرين خود فراتر ننوشته‌اند .\r\nخليفه دستور داد تا كارگزاران الملك الرحيم دست از قتال بدارند ، ولى آنان فرمان نبردند .\r\nضمنا ابن مذهب قاضى و زهيرى و غير اين دو از حنبليان كه اصحاب عبد الصمد بودند ، مردم عامه را به آشوب و فتنه برانگيختند و نواب و كارگزاران الملك الرحيم هم ، به خاطر خشم و كينه‌اى كه از رئيس الرؤساء « 2 » حامى حنبليان داشتند ، مانع آشوب و بلوا\r\n\r\n\r\n","description":"","footnote":"\r\n( 1 ) . شريف عدنان ، فرزند شريف رضى صاحب نهج البلاغه است كه شرح حال او در همين جلد گذشت .\r\nشريف عدنان ، بعد از وفات عمويش مرتضى كه شرح حالش نيز در همين جلد گذشت ، به نقابت علويان رسيد و تا سال وفاتش 449 به نقابت باقى بود .\r\n( 2 ) . ابو القاسم ، ابن مسلمه على بن حسن بن احمد وزير قائم بامر اللّه ، 12 سال و يك ماه وزارت داشت و -\r\n","page_name":" 390 ","page_number":400},
  {"content":"\r\n\r\nنشدند .\r\nاز طرف ديگر ، اهل سنت مانع شدند كه شيعيان كرخ از آب دجله استفاده كنند ، با آنكه نهر عيسى بخاطر شكستن سد بىآب بود ؛ در نتيجه ، كار بر شيعيان دشوار شد و جماعتى همت كردند و مشك‌هاى فراوانى از آب دجله حمل كرده در بشكه‌ها ريختند ، بعد گلاب بر آن پاشيده فرياد زدند : سبيل اللّه سبيل . سنيان از اين كار برافروختند و رئيس الرؤساء بر شيعيان سخت گرفت تا كلمهء « بهترين جهانيان » را محو كردند و به جاى آن « عليهما السّلام » نوشتند . باز هم سنيان قانع نشده گفتند : ما خاموش نمىشويم جز اينكه نام محمد و على را از كتيبه بردارند و در اذان هم « حى على خير العمل » نگويند .\r\nشيعيان امتناع كردند و خونريزى و آشوب تا سوم ربيع الاول ادامه يافت . در اين اثنا ، مردى هاشمى از اهل سنت كشته شد و كسانش نعش او را برداشته در كوى حربيه و دروازهء بصره و ساير برزنها طواف دادند و مردم رجاله را برانگيختند ، و چون جسد او را در بقعهء احمد بن حنبل دفن كردند ، انبوه كثيرى گرد آمده بودند .\r\nاين جماعت انبوه ، از آن پس راهى مشهد « تبن » « 1 » گشتند و دربان در را بست ، و آنان در صدد نقب برآمدند و ضمنا تهديد كردند ، تا دربان در را گشود . سنيان وارد شدند و آنچه قنديل و پرده و زينت‌آلات طلا و نقره بود ، همه را به يغما بردند و مقابر خصوصى را در اطراف حرم غارت كردند و سرانجام ، در تاريكى شب دست از كار برگرفتند .\r\nصبح ديگر ، باز انبوه رجاله گرد آمده وارد زيارتگاه شدند و تمام گورستانها را با در و پيكر سوزاندند و ضريح موسى بن جعفر و ضريح فرزندزاده‌اش محمد بن على را با\r\n\r\n\r\n","description":"","footnote":"\r\n- بساسيرى در سال 450 ، او را كشت . ابن كثير در تاريخ خود : 12 / 68 گويد : رافضيان را سخت آزاد مىداد و ملتزم كرد كه « حى على خير العمل » را در اذان ترك گويند و در اذان صبح بعد از « حى على الفلاح » ، « الصلاة خير من النوم » گويند و نيز كتيبه‌هاى « محمد و على بهترين جهانيانند » را از مساجد محو سازند و همو دستور داد كه ابو عبد اللّه بن جلاب ، شيخ شيعيان را كه متظاهر به تشيع بود ، در مقابل دكانش كشتند و ابو جعفر طوسى گريخت ، اما خانه‌اش را به يغما بردند .\r\n( 1 ) . باب تبن : دروازهء كاه‌فروشان ، نام محلهء وسيعى است در بغداد ، كنار خندق كه مقبرهء احمد بن حنبل در آنجا قرار گرفته و گورستان قريش كه قبهء موسى بن جعفر در آن است ، متصل به اين مكان است و بارگاه آن سرور ، به مشهد باب التبن معروف شده است . معجم البلدان .\r\n","page_name":" 391 ","page_number":401},
  {"content":"\r\n\r\nدر و ديوار و قبه‌هاى ساجش آتش زدند و از مقابر پادشاهان بنى بويه ، مقبرهء معز الدوله و جلال الدوله و از مقابر وزرا و رؤسا ، مقبرهء جعفر فرزند ابو جعفر منصور عباسى ، مقبرهء امين فرزند رشيد و مقبرهء مادرش زبيده سراسر بسوخت و فجايع و رسوايى آنان چندان بالا گرفت كه در دنيا سابقه نداشت .\r\nفرداى آن روز كه پنجم ماه ربيع بود ، مجددا به بارگاه كاظمين تاختند و تربت موسى بن جعفر و محمد بن على را شكافتند تا جسد آن دو بزرگوار را به مقبرهء ابن حنبل منتقل سازند . خرابى و ويرانى چندان فراوان بود كه موضع قبر ، ناپيدا بود و خاك‌بردارى از كنار تربت او سربرآورد .\r\nدر اين ميان ، ابو تمام نقيب عباسيان و ساير هاشميان و اهل سنت باخبر گشتند و همگان حاضر شده مانع اين جنايت شدند .\r\nاز آن طرف ، اهل كرخ به خان فقهاى حنفى هجوم برده و آن را غارت كردند ، ابو سعد سرخسى مدرس آنان را كشتند و مدرسه را با تمامى حجرات به آتش كشيدند .\r\nفتنه از جانب غربى به قسمت شرق راه يافت و اهالى دروازهء طاق و بازار « بج » و كفشگران به جان هم افتادند .\r\nخبر آتش‌سوزى در قبهء موسى ، به نور الدوله ، دبيس بن مزيد رسيد . اين خبر بر او دشوار و سخت آمد و عظيم آن را ناگوار شمرد ، چون او و كسانش با تمام كارگزاران خطهء نيل و اهالى آن سامان شيعه بودند . بدين جهت ، هنگام خطبه كه نام قائم بامر اللّه برده شد ، مردم يك‌صدا اعتراض كردند تا نام او را از خطبه براندازد و وى چنان كرد .\r\nپس از اين كار ، به دو پيام دادند و ملامت كردند ، عذر آورد كه مردم اين سامان شيعه باشند و بر اين كار متفق و متحد گشته‌اند كه بايد نام خليفه از خطبه ساقط شود و من نتوانستم بر آنان سخت بگيرم ، چونان كه خليفه نتوانست شر سفلگان را از مشهد موسى برتابد ، ولى بعد از چندى خطبه به حال اول بازگشت . « 1 »\r\nابن جوزى چنين اضافه مىكند :\r\nعيار طقطقى ، از اهالى درزيجان خروج كرد و پس از آنكه به ديوانش آوردند ، توبه\r\n\r\n\r\n","description":"","footnote":"\r\n( 1 ) . الكامل فى التاريخ : 9 / 215 .\r\n","page_name":" 392 ","page_number":402},
  {"content":"\r\n\r\nكرد . وى در پيدايى اين آشوب نقشى داشت و همواره با اهل كرخ درمىآويخت و در كوى و برزن آنان را تعقيب مىكرد و مىكشت ، تا آنجا كه بلوا عظيم گشت .\r\nاهالى كرخ به هنگام ظهر مجتمع شدند و ديوار دروازهء قلائين را فروريختند و نجاست بر در و ديوارش پرت كردند . عيار طقطقى دو نفر را گرفت و بر همان دروازه به دار آويخت ، بعد از آنكه سه نفر ديگر را كشته و سرهايشان را به داخل كرخ پرتاب كرده و گفته بود : صبحانهء خوبى است .\r\nبعد به دروازهء زعفرانى رفت و از ساكنان آن صد هزار دينار مطالبه كرد و تهديدشان نمود كه اگر نپردازند ، آنجا را آتش خواهد زد . ساكنان محل با او به مدارا و مهربانى پرداختند تا بازگشت ، اما فردا مجددا باز آمد و به هم درآويختند . در اين ميانه ، مردى هاشمى از سنيان كشته شد و جنازهء او را به مقابر قريش بردند .\r\nتمام مردم برآشفتند و ديوار قبهء موسى را نقب زدند و آنچه در مقبره بود ، به غارت بردند . جسد جماعتى را از گور برآوردند و آتش زدند ، مانند : عونى « 1 » ، ناشى « 2 » و جذوعى ، و جسد جمعى ديگر را به ساير گورستانها منتقل كردند و در مقابر تازه و كهنه آتش افكندند و دو ضريح و دو قبهء ساج امام موسى كاظم و امام جواد سراسر سوخت ، آنگاه يكى از آن دو ضريح را شكافتند كه جسد را به گورستان ابن حنبل منتقل كنند كه نقيب و ديگران خود را به موقع رساندند و مانع شدند . « 3 »\r\nاين قضيه را به اختصار ، ابن عماد حنبلى در شذرات و نيز ابن كثير در تاريخ خود نقل كرده‌اند . « 4 »\r\n\r\n\r\n","description":"","footnote":"\r\n( 1 ) . در منتظم « عوفى » ثبت شده ، اما صحيح آن « عونى » است ، چنان كه در شذرات آمده و شرح حال عونى نيز در همين جلد گذشت . ر ك : الغدير ( متن عربى / چ 5 ) : 4 / 12 - 130 .\r\n( 2 ) . على بن وصيف يكى از شعراى غدير است كه شرح حالش در همين جلد گذشت . ر ك : الغدير ( متن عربى / چ 5 ) : 4 / 28 - 33 .\r\n( 3 ) . المنتظم : 8 / 150 .\r\n( 4 ) . ر ك : شذرات الذهب : 3 / 270 ؛ تاريخ الشام : 12 / 62 .\r\n","page_name":" 393 ","page_number":403},
  {"content":"\r\n\r\n\r\nشاعر را بشناسيم\r\nهبة اللّه بن موسى بن داود شيرازى ، المؤيد فى الدين ، داعى الدعاة ، دانشمندى يگانه ، شخصيتى ممتاز و برجسته ، نام‌آورى از رجال علم و ادب و نابغه‌اى در علوم عربيت است . اگرچه در سرزمين فارس ديده به جهان گشوده و در همان سامان باليده است ، ولى بهرهء وافرى از لغت عرب برده و در شعر و شاعرى دستى توانا يافته است .\r\nاز ابتداى جوانى مبلغ مرام و مسلك فاطميان بوده ، در راه تبليغ ، گامهاى وسيعى برداشته و موفقيتهايى هم نصيب او گشته است ، آنچنانكه در سيرهء خود يادآور شده و در حضور مستنصر باللّه ، خودش را چنين ستوده است : من استاد مبلغانم و نيز دست و زبانشان و در مقام تبليغ ، كسى با من برابر نيست .\r\nشاعر ما ، در راه عقيده‌اش شدايد و سختى فراوان ديده و با حوادث شكننده‌اى روبرو گشته است ، اما همواره رنج و بلا را به جان مىخريده و در تبليغ مرام و مسلك خود ، هرگونه مصيبتى را ناچيز مىشمرده است .\r\nاز مضامين اشعارش چنين برمىآيد كه حدود سال 390 در شيراز متولد شده و در همان شهر نشو و نما يافته و به سال 429 راهى اهواز گشته است . علت سفرش آن بود كه ميان او و سلطان ابو كاليجار كدورتى حاصل شد و با اينكه شعرى بالغ بر 153 بيت ، در ستايش و ثنايش سرود « 1 » ، نتوانست رضايت خاطرش را جلب كند و ناچار با ترس و اضطراب به اهواز رفت . در آنجا هم خود را از شر سلطان در امان نديد ، ناچار به شهر حله ( حلهء منصور بن حسين اسدى فرمانرواى جزيرهء دبيسيه ) كه در جوار خوزستان بود ، پناه برد و هفت ماه در آنجا پاييد ، سپس به اميد نصرت و يارى ، خدمت قرواش ابو منيع ابن مقلد ، فرمانرواى موصل و كوفه و انبار رسيد ، ولى قرواش هم از دعوت به مرام و مسلك او حمايت نكرد و لذا شاعر ميان سالهاى 436 تا 439 راهى مصر گشت و در آنجا منزل گزيد . بعد از آنكه نفوذ كلامى در ساير بلاد به هم رساند ، به پيشنهاد وزير عبد اللّه بن يحيى بن مدبّر ، جانب شام گرفت تا دعوت خود را پراكنده سازد ، اما پس از مدتى درنگ ، به مصر بازآمد و تا آخر عمر در آنجا زيست . وفات او به سال 470 هجرى است .\r\n\r\n\r\n","description":"","footnote":"\r\n( 1 ) . ر ك : سيرة المؤيد 48 - 54 .\r\n","page_name":" 394 ","page_number":404},
  {"content":"\r\n\r\n\r\nتأليفات او\r\nشاعر ما ، چند اثر علمى از خود بر جاى نهاده كه گواه قدرت او در بحث و مناظره ، وفور اطلاعات او در مسائل و احكام ، و عمق دانش و بينش او در معرفت نكته‌ها و اسرار كتاب و سنت است ، از جمله : رسائلى انشاء كرده كه در آن با ابو العلاء معرى در مسئله « جواز گوشتخوارى » به بحث و تحقيق پرداخته و به سال 1902 ميلادى در مجلهء « جمعيت سلطنتى آسيايى » چاپ و منتشر شده است .\r\nاو را نيز مناظره‌اى است با علماى شيراز در محضر سلطان ابو كاليجار كه گواه دانش و اطلاعات سرشار اوست و مشروح آن را به قلم خود نوشته است . « 1 »\r\nهمچنين مناظرهء ديگرى با دانشمندى از اهل خراسان داشته كه آن را نيز به شرح آورده و از قدرت علمى او حكايت مىكند . « 2 »\r\nبه نام المؤيد فى الدين ، تأليفاتى بدين شرح ياد شده است :\r\n1 - المجالس المؤيدية .\r\n2 - المجالس المستنصرية .\r\n3 - ديوان المؤيد .\r\n4 - سيرة المؤيد .\r\n5 - شرح العماد .\r\n6 - الايضاح و التبصير فى فضل يوم الغدير .\r\n7 - الابتداء و الانتهاء .\r\n8 - جامع الحقائق در مسئلهء تحريم گوشت و شير .\r\n9 - القصيدة الاسكندرية كه به نام ذات الدوحة ياد مىشود .\r\n10 - تأويل الارواح .\r\n11 - نهج العبارة .\r\n12 - المسائلة و الجواب .\r\n13 - اساس التأويل .\r\n\r\n\r\n","description":"","footnote":"\r\n( 1 ) . ر ك : سيرة المؤيد 16 - 30 .\r\n( 2 ) . همان 30 - 43 .\r\n","page_name":" 395 ","page_number":405},
  {"content":"\r\n\r\nانتساب تمام اين رساله‌ها و كتابها به شاعر ما ، المؤيد قطعى نيست .\r\nشرح حال شاعر ، به خامهء خودش در كتابى به نام سيرة المؤيد ميان سالهاى 429 تا 450 نوشته شده كه تنها مدرك مورخان است . اين كتاب در 184 صفحه در مصر به چاپ رسيده است . محمد كامل حسين مصرى استاد دانشكدهء ادبيات ، بحثى مفصل دربارهء زندگى شاعر دارد كه از تمام جوانب ، شخصيت او را مورد توجه و بررسى قرار داده « 1 » و آن را به عنوان مقدمهء ديوان در 186 صفحه در مصر چاپ كرده است . در اين دو كتاب به حد كافى زندگى شاعر براى جويندگان روشن شده است و ديگر نيازى به شرح و بسط نخواهد بود . « 2 »\r\n\r\n\r\n","description":"","footnote":"\r\n( 1 ) . برداشتهاى اين استاد مصرى در قسمت آراء مذهبى شاعر بدون ايراد نيست .\r\n( 2 ) . از ابتداى اين فصل ( غديريهء مؤيد ) تا اينجا سراسر جزء ملحقات چاپ دوم است .\r\n","page_name":" 396 ","page_number":406},
  {"content":"\r\n\r\n\r\n9 ابن جبر مصرى ( 420 - 487 )\r\n- اى كلبهء غم ! چندان به پايت درنگ كردم كه مصيبتهاى نوى تو را كهنه كردم ، آيا به ماتم نشستى ؟\r\n- از آن روز كه سر و سامانت به هم ريخت ، ديگر به شكوهء اين عاشق بيدل ، دل نسپردى .\r\n- ميهمانت شدم ، از در و ديوار تمنّاى مراد كردم ، اما جز غم و اندوه بر سر خوانت نديدم .\r\n- دل مشتاقم چنان در سوز و گداز است كه آه جانگدازم سيل اشك بر چهره روان سازد و سامانت را به گل نشاند .\r\n- چيست كه بوم و برت جانب خرمى نگيرد ؟ گويا بسان من از نزارى خود نالان است .\r\n- بروبام در هم ريخته‌ات سيلاب اشكم را فنا كرد ، چونان كه روز و داغ بتان گلعذارت خون مرا هبا كردند .\r\n- كشتهء راهت را خون‌بها نجويند ، مژگان پرىوارت خنجر آبدار است .\r\n- آن دم كه به خاك درت پا نهادم ، خاطرات وصلم زنده شد و سوز اشتياقم شعله‌ور گشت .\r\n- به پا ايستادم و سلام راندم ، گويا نكهت جان‌پرور دوست از بروبامت وزان است .\r\n- از آسمان ديدگانم سيلاب حسرت روان است ، ديگرت با ابر بهاران چه كار است ؟\r\n\r\n","description":"","footnote":"","page_name":" 397 ","page_number":407},
  {"content":"\r\n\r\n- خوشا دوران وصل كه كامم روا بود و هجران نامراد .\r\n- زندگى آنچنان شاداب و خرم بود و توسن مراد در بساط عيش و كامرانى تازان كه كس به گردش نرسيد .\r\n- دهان سخن‌چين بسته ، سلطان عشق فرمانروا و كام دل به هنگام زيارت روا بود .\r\n- و چون از زيبارخان وحشى جوياى وصال مىگشتيم ، شور جوانى شفيع درگاهشان بود .\r\n- اگرچه حوادث روزگار ترا به نابودى كشانده و گردش زمانه بنيانت را در هم كوفته است ، اما به خدا كه روزگارى دراز با عيش و عشرت سر كردم و مرغزار باصفايت را به زير پا درسپردم .\r\n- در ميان لوليان سيم‌تن ، بسان اختران ، گردن‌بند زرين بر سينه افشانده .\r\n- لاغراندام ، چون هلال تابان از كاخها سر برآورده .\r\n- شور و شيدايى عشاق را با عفت پارسايان به هم آميخته .\r\n- دلهاى شيدازده را با ديدگان شهلا صيد كرده ، چونان كه صياد ، مرغ را با دام .\r\n- باريك‌ميان ، گردن‌بلورين ، با اندامى نرم و كشيده چون شاخ ارغوان .\r\n- كمربند زرين ، مزين به ياقوت و نگين ، شكوه آرد از ستم خلخال سمين بر ساق و ساعد مرمرين .\r\n- دندان ، چون درّ غلطان و مسواكى از چوب اراك بر كنار دهان .\r\n- لعابش چون آب حيات آويزان ، مشك و عبير از كنارهء دندان با مسواك ريزان .\r\n- همان پريچهرى كه با كرشمه و ناز ، دل از كفم ربود ، اما مهرى نفزود .\r\n- اى جان عزيز ! ديگرت شور و شيدايى خريدارى ندارد و عقل و خرد ناصح مشفقى است .\r\n- پيرى بر آستانهء در ، پيك مرگ است ، از راه هدايت پاى رفتن وامگير .\r\n- از مهر آل رسول توشه برگير كه اخلاص در دوستى آنان مايهء نجات است .\r\n- بهترين توشهء معادت همين بس و هم ذخيرهء آخرت ، گرت حاصل آيد .\r\n- سامان كارت به « وصى » واگذار ، تا بر كرسى آرزوها برآيى .\r\n- با ياد او به استقبال حوادث بشتاب و شكوهء روزگار را خدمت او بر .\r\n\r\n","description":"","footnote":"","page_name":" 398 ","page_number":408},
  {"content":"\r\n\r\n- به دستاويز مهرش چنگ زن تا از گمراهى و سرگشتگى بر كنار مانى .\r\n- راه جهالت مپوى ، هواى او از سر منه و با دشمنانش ره آشتى مجوى .\r\n- آن كه از راه مهرش به در شد ، با مشرك كافر برابر شد .\r\n- دوزخ سوزان شعله‌ور است ، تولّا و تبرّا برات آزادى است .\r\n- بر حذر باش كه بر خاك هلاك نيفتى ، آن هنگام كه چون زادهء « سلمى » و « صهّاك » با سالار مؤمنان درافتى .\r\n- چون حق و باطل مشتبه ماند ، بر حلّال مشكلات على اعتماد كن .\r\n- والاترين مردان ، جفت والاترين زنان ، اصل و فرعى پاك و طيب و طاهر .\r\n- به دامن نسل پاكش پناه گير و از شر دروغزنان گمراه در امان باش .\r\n- از در اين خاندان سوى ديگر مپوى و ديگران را انباز و همتا مگير كه خسارت دنيا و دين همين است .\r\n- اينان چراغهايى در تاريكىاند ، هركه خواهد راه يابد و دستاويزى محكم‌اند ، هركه خواهد چنگ يازد .\r\n- رهبرانند ، و چون هلال تابان راه گمگشتگان را روشن نمايند .\r\n- راه صراط مستقيم ايشانند ، با مهر و ولايشان بينى دشمن را به خاك بركش .\r\n- پيشوايانند و پيشوايى جز آنان نيست ، بگذار تيم و عدى هرچه خواهند گويند .\r\n- اى امت سرگشتهء گمراه ! مرشد خام ترا به راه ضلالت كشيد .\r\n- خائنى كه امين مردم شناختى ، حق امانت آنان را ضايع و مهمل گذاشت .\r\n- از آن دم كه زين بر پشتت نهاد ، به راه كجت برد و بالگام نيرنگ و فريب مهارت كرد .\r\n- دنبال راهش را گرفتى ، دين پوشالىات را فروختى و درهمى ناچيز از دنياى دون برگرفتى .\r\n- فرمانش بردى و فرمان محمد پس پشت نهادى و سفارش او را دربارهء وصى از خاطر ستردى .\r\n- آن را كه رسول حق ، صالح نشناخت ، به رهبرى برگزيدى ، زيرا دنبال هواى نفست را گرفتى .\r\n\r\n","description":"","footnote":"","page_name":" 399 ","page_number":409},
  {"content":"\r\n\r\n- پنداشتى انتخابت ترا به راه صواب كشاند ، اما به خاك راهت نشاند .\r\n- جرمى عظيم مرتكب گشتى و دوزخ سوزان را جايگاه خود ساختى .\r\n- فرمان رسول را شكستى و بعد از رحلتش ، پدر روحانيت را از خود راندى .\r\n- به روز غدير كه پيمان استوار كرد ، راه خيانت گرفتى ، ندانم در پاسخ چه دارى ؟\r\n- پشت به حق دادى و باشتاب به سوى باطل تاختى ، به زودى سزاى خود در كنار بينى .\r\n- خدا را ، از وصى رسول رخ برتافتى و كسى را همتاى او گرفتى كه با كفش او هم برابر نبود .\r\n- به خدا سوگند ، مهر حيدر همان نعيم است كه به روز جزا بازپرسند ، اما شقاوتت ترا از در اين خاندان راند .\r\n- آن را كه در همهء علوم بينا و در همهء معضلات حلّال مشكل بود ، با كسى مقياس گرفتى كه به اعتراف او شيطان بر سر دوشش سوار بود .\r\n- آن را كه در روز نبرد ، تيغ بر فرق هركس نهادى ، تا كمر بردريدى .\r\n- جبريل از صولت و سطوتش با شگفتى فرياد بركشيد :\r\n- تيغى چون ذو الفقار نباشد و جوانمردى چون على ، آن دلير دليران .\r\n- او را با ترسوى بزدلى مقياس گرفتى كه در غوغاى جنگ هماره ننگ فرار را به جان مىخريد .\r\n- آن را كه در دل شبها به تهجد برمىخاست و با قلبى لرزان و چشمى گريان نماز و نياز به پا مىداشت ، با كسى همتا گرفتى كه در خلوت نماز فريضه را ترك مىگفت و چه بسيارش آزمون كردى .\r\n- اف باد بر اين قياس فاسد كه هيچ ملتى چنين بيمايه رسوايى به بار نياورد .\r\n- آيا موقعيت و مقامش را نشناختى تا زنگار شك و ريب از دل بشويد ؟\r\n- با آن معجزاتى كه جز بر دست پيامبران و اوصياى پاكشان جارى نگردد :\r\n- نه خورشيد در سرزمين بابل بازگشت تا نماز عصرش به موقع ادا باشد ؟\r\n- بادى برخاست ، فرمودش : بشتاب و كارگزار حق را بر يال خود سوار كن .\r\n- باد ، هموار و نرم ، بساط خيبرى بر دوش گرفت و سريع و شتابان فرمان حق را مطيع\r\n\r\n","description":"","footnote":"","page_name":" 400 ","page_number":410},
  {"content":"\r\n\r\nشد .\r\n- على با همرهان ، كنار كهف رقيم پا بر زمين نهاد ، تا شك و ريب از دلها بزدايد .\r\n- فرمود : درود بر شما باد ، آنگاه اصحاب كهف ، بىدرنگ پاسخ بازگفتند ، با آنكه از پاسخ ديگران خموشى گرفتند .\r\n- از اينجا بود كه كينه‌ها در سينه‌ها شعله‌ور شد و از نفاق باطن پرده بركشيدند .\r\n- باد صرصر كه روح و روان نداشت ، فرمانش به جان خريد و تو امت ناپاك راه عصيان سپردى .\r\n- دعوى ايمان مكن كه گاه امتحان از دعوى خود پشيمان گردى .\r\n- داستان موزه و مار خود ، آيت حقى است . واى بر تو ! از خواب خرگوشى بيدار شو .\r\n- و نيز سطل و منديل كه جبريل امين براى وضو آورد . به‌به از اين خدمتكار والامقام !\r\n- در معركهء هيجا با شمشيرش به دفاع برخاست و غبار غم از چهره‌ها بشست .\r\n- از پايدارى و استقامتش در خيبر ياد كن ، آن روز كه از هراس راه فرار گرفتى .\r\n- آن روز كه در قلعهء خيبر را بركند و هفتاد گز به دور افكند .\r\n- « مرغ بريان » شاهد صدقى است ، اگر حقايق مشهود را منكر نباشى .\r\n- در راه صفين صخرهء كوه پيكر را يك تنه از جاى بركند و چشمه آب گوا رايت نوشاند .\r\n- نهر فرات سر به طغيان بركشيد و زن و مرد ، گريان و نالان به خدمت سررسيدند و گفتند :\r\n- اى پسر عم رسول ! خلق را درياب كه بر آستانهء هلاكت اندريم .\r\n- نزديك فرات شد و فرمود : اى فرات ! آب سركش را به كام خود دركش و خدا را مطيع شو .\r\n- نهر فرات ، آب خود در كام كشيد تا ريگها نمايان شد و ماهيان روى هم انباشته ماند .\r\n- دوباره‌اش فرمان داد تا به حالت عادى بازگشت . ترديدت در كجاست ؟\r\n- سرور و سالار تو اوست ، چه خشنود باشى و چه خشمناك ، رضا و خشم تو در برش يكسان است .\r\n- اى « تيم » ! هواى نفست خوش آمد ، طاعتش بردى و اى « عدى » ! تو نيز از راه حق به در\r\n\r\n","description":"","footnote":"","page_name":" 401 ","page_number":411},
  {"content":"\r\n\r\nرفتى .\r\n- وارث مصطفى را منكر شدى و با سيهكارى بر مسندش جا گرفتى ، بگو كه فرمان خلافتت را چه كسى نوشت ؟\r\n- زادگان « عبد شمس » را بر كرسى امارت نشاندى ، آنان كه در سيهكارى راه و رسمت را پيش گرفتند .\r\n- مپندار كه از جرم و جنايتشان برى باشى . به حق سوگند ، حسين را تو كشتى .\r\n- اى خاندان احمد ! تا چند جگر داغدارم در ماتم جانگدازتان در تب‌وتاب است .\r\n- قلبم خونچكان ، سيلاب اشكم ريزان و آتش دلم در اشتعال است .\r\n- هرگاه از ماتم شما ياد كنم ، حسرت و اندوه بر ديده‌ام فرياد كشد : ديگرت خواب نوشين حرام است .\r\n- بر كشتهء كربلا سيلاب ماتم روان كن كه آسمان هم بر او خون گريست .\r\n- اگر امروز در سوك آنان اشك ماتم بريزى ، فرداى قيامت با چهرهء خرّم به پا خيزى .\r\n- اى خداى من ! اين مهرى كه به دل دارم ، سپر بلايم ساز تا از سيهكارى و شرك در امان مانم .\r\n- شكست « جبرى » را ترميم كن و از هرسيهكارى كه خون آنان ريخت ، برى گردان .\r\n- به بركت ايشان از آتش دوزخم نجات بخش ، آن روز كه دشمنان در غل و زنجير باشند . « 1 »\r\n\r\nشاعر را بشناسيم\r\nابن جبر مصرى ، از شعراى ديار مصر است كه در عهد خليفهء فاطمى مستنصر باللّه مىزيسته ، در سال 420 هجرى متولد شده و در 487 درگذشته است . مقريزى در كتاب خود يكى از مراسم افتتاح خليج را در ايام مستنصر ياد مىكند و مىگويد : شاعرى كه به نام ابن جبر معروف بود ، قصيده‌اى انشاء كرد كه از آن جمله است :\r\n\r\n\r\n","description":"","footnote":"\r\n( 1 ) . اين قصيده را كه 102 بيت است ، از نسخهء بسيار قديمى كه در قرون وسطى كتابت شده اخذ كرديم . همين قصيده در اعيان الشيعة : 15 / 263 نيز ثبت شده ، جز اينكه 9 بيت آن ناقص است .\r\n","page_name":" 402 ","page_number":412},
  {"content":"\r\n\r\n- خليج را بگشود و آب سيلاب كشيد و پرچم سپيدش به اهتزاز آمد .\r\n- آبشخورش صاف و مهنا شد ، گويا دست عطاى سرورمان بود .\r\nمردم زبان به اعتراض گشودند كه از خليج جز آب برنيايد ، اين چه شعرى است ؟\r\nشاعر از خواندن بازماند و بقيهء قصيده ناخوانده ماند . « 1 »\r\nغديريه‌هاى ديگرى از شعراى قرن پنجم امثال : ابن طوطى واسطى ، خطيب منبجى و على بن احمد مغربى ، يافت شد كه در مناقب ابن شهر آشوب ، تفسير ابو الفتوح رازى ، الصراط المستقيم بياضى ، الدر النظيم ابن حاتم دمشقى و جز آنها پراكنده است ، ولى از نقل آنها صرف نظر شد ، از اين‌رو كه شرح حال و تاريخ زندگى آنان نامعلوم بود . البته ، ترديدى نيست كه همگان در شمار سرايندگان غديرند كه حديث را در قصايد شيوايشان ياد كرده و از لفظ « مولى » معنى امامت و زعامت كبراى دينى و اولويت در امور دين و دنيا را دريافت كرده‌اند .\r\n\r\n\r\n","description":"","footnote":"\r\n( 1 ) . خطط مقريزى : 2 / 365 .\r\n","page_name":" 403 ","page_number":413},
  {"content":"\r\n . \r\n","description":"","footnote":"","page_name":" 404 ","page_number":414},
  {"content":"\r\n\r\n\r\nغديريه سرايان سدهء ششم هجرى\r\n\r\n","description":"","footnote":"","page_name":" 405 ","page_number":415},
  {"content":"\r\n . \r\n","description":"","footnote":"","page_name":" 406 ","page_number":416},
  {"content":"\r\n\r\n\r\n1 ابو الحسن فنجكردى ( 433 - 513 )\r\n- از چه رو غدير خم را منكر شوى ، با آنكه چون آفتاب ، رخشان ، بل روشن‌تر از آن است ؟\r\n- حديثى كه با سند محكم از بهترين خلايق احمد به دست باشد ، قابل انكار نباشد .\r\n- از آن‌رو ، سالارى حيدر و كمال و جلال او تا به روز قيامت استوار است .\r\n- آن كس كه دستور فرمان از رسول خدا گيرد ، سزاوار است كه مرتضى را سالار و سرور خود گيرد .\r\n\r\nپيرامون شعر\r\nاستاد شيعيان فتال در روضة الواعظين 90 ابيات مزبور را به نام فنجكردى ياد كرده و خود از معاصران اوست . ابن شهر آشوب هم در مناقب : 1 / 540 و قاضى شهيد در مجالس المؤمنين 234 و صاحب رياض العلماء و قطب الدين اشكورى در محبوب القلوب آن را به نام شاعر ثبت كرده‌اند .\r\nاين ابيات كه در رياض العلماء آمده نيز از اوست :\r\n- روز غدير هم چون روز اضحى و فطر عيد است ، روزى كه سادات و ملوك شاد و مسرورند .\r\n\r\n","description":"","footnote":"","page_name":" 407 ","page_number":417},
  {"content":"\r\n\r\n- مرتضى على ، آن روز مسند امامت و سالارى را دريافت ، با تشريفى از خداى مجيد .\r\n- با نص احمد بهترين رسولان ، به نيمروز ، در ميان جمعى انبوه از سياه و سپيد .\r\n- سپاس بيكران خداى را بر اين جود و احسان و الطاف بىپايان . « 1 »\r\nشاعر ، چنان كه در شرح حال او ياد مىشود ، از پيشوايان لغت عربى است كه بر حقايق معانى و نكته‌هاى ظريف آن واقف و مطلع است و با كنايات و تعبيرات و زير و بم سخن آشنايى كامل دارد و چنان كه ديديم ، از لفظ مولا ، معنى امامت و مرجعيت در احكام دين را دريافت كرده و آن را در شعر تابناكش به نظم كشيده است و اين خود يكى از شواهد ادبى است كه در معناى حديث شريف جوياى آن هستيم .\r\n\r\nشاعر را بشناسيم\r\nاستاد ابو الحسن ، على بن احمد فنجكردى « 2 » نيشابورى ، از رجال برجستهء ادب و پيشگامان توانا در لغت است و با وجود اين ادب بارع ، از فقها و شيوخ علم حديث به شمارست .\r\nسمعانى در انساب گويد : ابو الحسن فنجكردى ، على بن احمد ، اديب توانا و صاحب نظم سليس و نثر روان كه تا پايان عمر و دوران پيرى و ناتوانىاش از احساس و ذوق ادبى برخوردار ماند ، اصول لغت را نزد يعقوب بن احمد اديب و جز او قرائت كرده است .\r\nوى مردى عفيف ، بىتكلف ، خوش‌بيان ، حق‌شناس و خوش‌كردار بود و در پيرى دردى بر او عارض شد كه از پا افتاد و خانه‌نشين گشت و ديگر نتوانست به ديدار دوستان و دانشمندان شتابد ؛ از اين‌رو ، با علم و دانش خود از آنان تفقد مىكرد .\r\nاز قاضى ناصحى « 3 » حديث فراگرفته و اجازهء تمام احاديث و كتبى را كه از اساتيد خود شنيد ضمن نامه‌اى به من مرحمت فرموده ضمنا به توسط جماعتى از اساتيد و مشايخ كه\r\n\r\n\r\n","description":"","footnote":"\r\n( 1 ) . نيز ر ك : مناقب ابن شهر آشوب : 1 / 540 ؛ مجالس المؤمنين 234 .\r\n( 2 ) . به فتح فاء ، سكون نون ، ضم جيم يا سكون آن ، كسر كاف ، سكون راء و بعد از آن دال مهمله ، منسوب به « فنجكرد » يكى از دهات نيشابور است . انساب سمعانى : 4 / 402 .\r\n( 3 ) . ابو الحسن ، محمد بن محمد بن جعفر ( م 479 ) .\r\n","page_name":" 408 ","page_number":418},
  {"content":"\r\n\r\nنزد او قرائت كرده‌اند ، اجازهء روايت دارم .\r\nوفات او در ، شب جمعهء سيزدهم ماه مبارك رمضان سال 513 اتفاق افتاد ، در جامع كهنه بر او نماز خواندند و در حيره « 1 » ، در مقبرهء نوح دفن شد . « 2 »\r\nياقوت حموى مىنويسد : فنجكردى اديب فاضلى بود و ميدانى در خطبهء كتابش السامى فى الاسامى يادش كرده و بسيار او را ثنا گفته است . وفاتش به سال 512 در سن 80 سالگى بود . بيهقى هم در الوشاح از او ياد كرده و گفته است : امام ، على بن احمد فنجكردى ، ملقب به شيخ الافاضل ، اعجوبهء زمان ، سرآمد اقران ، استاد فن و نكته‌پرداز شيرين‌سخن است . عبد الغفار فارسى هم گويد : على بن احمد فنجكردى ، اديب توانا و صاحب شعرى سليس و نثرى روان بود و لغت را نزد يعقوب بن احمد اديب و ديگران فراگرفت و در رشتهء ادب استاد شد . در آخر عمر ، دردى مزمن عارض او گشت ، و در سيزدهم ماه مبارك رمضان سال 513 در نيشابور درگذشت . « 3 »\r\nكاتب ابو ابراهيم ، اسعد بن مسعود عتبى « 4 » كه معاصر شاعر بوده ، او را چنين ثنا گفته است :\r\n- اى يكتاى سخنوران و اديبان ، اى سرور فضلا و دانشمندان !\r\n- گويا كوكب عطارد « 5 » در سينهء تو جا دارد كه حقايق معانى از زبانت مىتراود . « 6 »\r\nسيوطى هم به مانند حموى او را ستوده و از وشاح نقل كرده كه وفات شاعر به سال 513 در سن 80 سالگى بوده و اين ابيات را از او ياد كرده است :\r\n- دوران ما ، بدترين دوران است ، نه خيرى در آن بينم و نه رشد و صلاحى در ميان است .\r\n- آيا شود كه مسلمانان از پس اين شبهاى تار پرغم ، صبح روشنى دريابند ؟\r\n- همگان در رنج و زحمتند ، خوشا به حال آن كس كه مرد و از غم رها گشت . « 7 »\r\n\r\n\r\n","description":"","footnote":"\r\n( 1 ) . محلهء وسيعى است در نيشابور كه گورستان نوح در آن قرار گرفته است و گويا از آن جهت به نام حيره مشهور شده كه جمعى از حيرهء كوفه در آنجا سكنى گزيده‌اند .\r\n( 2 ) . الانساب : 4 / 402 .\r\n( 3 ) . معجم الادباء : 5 / 103 .\r\n( 4 ) . در سال 404 متولد شده و در جمادى الاول سال 494 درگذشته است .\r\n( 5 ) . ستارهء عطارد ، به تصور منجمان ، طالع دبيران و نويسندگان است . ( م )\r\n( 6 ) . معجم الادباء : 2 / 242 .\r\n( 7 ) . بغية الوعاة 329 .\r\n","page_name":" 409 ","page_number":419},
  {"content":"\r\n\r\nدانشمند معاصرش استادمان فتال نيشابورى در روضة الواعظين گاهى به عنوان « استاد پيشوا » و گاهى به عنوان « استاد اديب » از او نام مىبرد . قاضى در كتاب مجالس المؤمنين 234 به شرح حال او پرداخته و ستايش و ثنايش گفته است و همچنين مؤلفان رياض العلماء و روضات الجنات 485 و الشيعة و فنون اسلام 136 با ثنا و ستايش از او ياد كرده‌اند .\r\nابن شهر آشوب در معالم العلماء كتابى به نام تاج الاشعار و سلوة الشيعة به نام او ثبت كرده ، گويد : حاوى اشعار امير المؤمنين است و در كتاب مناقب خود « 1 » از آن نقل كرده است ، چنان كه استادمان قطب الدين كيدرى « 2 » در كتابش انوار العقول من اشعار وصى الرسول از آن كتاب استفاده كرده صريحا مىگويد : فنجكردى در كتابش تاج الاشعار 200 بيت از شعر امير المؤمنين عليه السّلام را جمع‌آورى كرده است .\r\nسرورمان صاحب رياض الجنة ، در روضهء چهارم به شرح حال او پرداخته اين دو بيت را از او ياد مىكند :\r\n- زادگان تابناك هاشم را كه نام برى ، سگهاى ولگرد از شنيدن نام آنان رم كنند .\r\n- هركه در مهر ولايش زبان به نكوهش برآرد ، انگيزهء كارش ، خيانت و بىوفايى مادرش است .\r\nشاعر با اين دو بيت ، به اين حديث مشهور اشاره مىكند كه « جز زنازادگان على را دشمن ندارند » . اينك مصادر حديث :\r\n1 - ابو سعيد خدرى گويد : ما گروه انصار ، فرزندان خود را با مهر على آزمون مىكرديم ، هرگاه فرزندى متولد مىشد و دل در مهر على نمىبست ، مىدانستيم كه فرزند ما نيست . « 3 »\r\n2 - عبادة بن صامت گويد : ما فرزندانمان را با مهر على مىآزموديم و اگر مىديديم\r\n\r\n\r\n","description":"","footnote":"\r\n( 1 ) . مناقب آل ابى طالب : 2 / 99 ، 139 ، 176 .\r\n( 2 ) . شيخ ابو الحسن محمد بن حسين بيهقى نيشابورى از شارحان نهج البلاغه است كه در حدود سال 574 درگذشته است .\r\n( 3 ) . اسنى المطالب ، حافظ جزرى 8 ؛ شرح ابن ابى الحديد : 1 / 373 - با قدرى تصحيف .\r\n","page_name":" 410 ","page_number":420},
  {"content":"\r\n\r\nيكى از آنان على را دوست نمىدارد ، درمىيافتيم كه فرزند ما نيست ، بلكه زنازاده است . « 1 »\r\nحافظ جزرى بعد از اين حديث گويد : اين معنى از قديم تاكنون مشهور است كه جز زنازاده على را دشمن ندارد . « 2 »\r\n3 - حافظ ، حسن بن على عدوى گويد : احمد بن عبدهء ضبّى ، از ابو عيينه ، از ابو زبير ، از جابر حديث آورده كه رسول خدا فرمود تا فرزندان خود را بر مهر على بن ابى طالب عرضه بداريم . رجال اين حديث رجال صحيح مسلم و صحيح بخارى است و همه ثقة و معتمد مىباشند .\r\n4 - حافظ ابن مردويه از احمد بن محمد نيشابورى ، از عبد اللّه بن احمد بن حنبل ، از پدرش احمد نقل كرده كه گفت : از شافعى شنيدم و او از مالك بن انس شنيده كه انس بن مالك گفت : ناپاكى نسب افراد را با كين آنان به على مىشناختيم .\r\n5 - ابن مردويه از انس در حديث ديگرى آورده كه گفت : بعد از روز خيبر ، ديديم كه مردى فرزند خود را بر شانه‌اش نشانده و بر سر راه على ايستاده است و چون على نمايان مىشد ، مىگفت : پسر جان ! اين مرد را دوست دارى ؟ اگر مىگفت : آرى ، او را مىبوسيد و اگر مىگفت : نه ، او را بر زمين مىافكند و مىگفت : برو كه تو فرزند مادرت هستى .\r\n6 - حافظ طبرى در كتاب الولاية با اسناد خود از على حديث آورده كه فرمود : سه تن مرا دوست نمىدارند : زنازاده ، منافق و فرزند حيض .\r\n7 - حافظ دارقطنى و شيخ الاسلام حمّويى در فرائد ، هريك با سند مرفوع از انس آورده‌اند كه گفت : چون روز قيامت شود ، منبرى براى من برپا گردد ، آنگاه منادى از درون عرش ندا برآرد : محمد كجاست ؟ من پاسخ گويم ، مرا گويند : بلند شو . بر منبر بالا شوم . باز ندا برآيد : على كجاست ؟ او نيز پايين‌تر از من بر منبر برآيد ، و جهانيان دانند كه\r\n\r\n\r\n","description":"","footnote":"\r\n( 1 ) . اسنى المطالب 8 ؛ النهاية ، ابن اثير : 1 / 118 ؛ الغريبين ، هروى ؛ لسان العرب : 5 / 154 ؛ تاج العروس : 3 / 61 .\r\n( 2 ) . اسنى المطالب 8 .\r\n","page_name":" 411 ","page_number":421},
  {"content":"\r\n\r\nمحمد سرور رسولان است و على سرور مؤمنان . « 1 »\r\nانس گويد : مردى برخاست و عرض كرد : اى رسول خدا ! كيست كه على را بعد از اين دشمن بدارد ؟ فرمود : اى برادر انصارى ! از قريش جز زنازادگان ، از انصار مدينه جز يهودان ، از عرب جز بىپدران ، و از ساير مردم جز بدكاران على را دشمن ندارند .\r\nاين حديث را سيوطى به خاطر اينكه در سندش اسماعيل بن موسى فزارى ياد شده ، ضعيف شمرده است ، اما ابن حبّان در زمرهء ثقاتش شناخته و مطين راستگويش دانسته است و نسائى گويد : عيبى بر او نيست ، و از ابو داود حكايت شده كه مردى راستگو است . بخارى در كتاب خلق افعال العباد از او روايت كرده و همچنين ابو داود ، ترمذى ، ابن ماجه ، ابن خزيمه ، ساجى ، ابو يعلى و جز آنان از او روايت كرده‌اند و بر او خرده نگرفته‌اند . آرى ، جرمش اين بود كه شيعه‌اى علوىمذهب است .\r\n8 - ابو بكر صديق گويد : رسول خدا را در زير خيمه‌اى مشاهده كردم كه بر كمان عربى تكيه كرده بود و على ، فاطمه ، حسن و حسين در حضور اويند . رسول خدا فرمود : اى گروه مسلمانان ! من در صلح و صفايم با هركس كه با اين خيمگيان در صلح و صفا باشد ، و در جنگ و ستيزم با هركس كه دشمن خونخواهشان باشد آرى ، من دوستم با هركه دوستشان دارد ، البته ، دوست نمىدارد ايشان را جز خوشبخت پاك‌نژاد و دشمن نمىدارد آنان را جز بدبخت بدگهر . « 2 »\r\n9 - ابو مريم انصارى از على عليه السّلام روايت كرده كه فرمود : كافر و زنازاده مرا دوست نگيرد . « 3 »\r\n10 - ابن عدى ، بيهقى ، ابو الشيخ و ديلمى از رسول خدا آورده‌اند كه فرمود : آن كس كه عترت مرا ، انصار مرا و عرب را نشناسد ، يكى از اين سه طايفه خواهد بود : يا منافق است ، يا زنازاده و يا در حال ناپاكى مادر ، نطفه‌اش منعقد گشته است . « 4 »\r\n\r\n\r\n","description":"","footnote":"\r\n( 1 ) . در كتاب فرائد السمطين حمويى « سرور اوصيا » آمده است .\r\n( 2 ) . الرياض النضرة ، حافظ محب الدين طبرى : 2 / 189 .\r\n( 3 ) . شرح ابن ابى الحديد : 1 / 373 .\r\n( 4 ) . الصواعق ، ابن حجر 103 ، 139 ؛ الفصول المهمة 11 ؛ الشرف المؤبد 103 كه در آن كلمهء عرب نيامده است .\r\n","page_name":" 412 ","page_number":422},
  {"content":"\r\n\r\n11 - مسعودى در مروج الذهب از كتاب الاخبار ابو الحسن على بن محمد بن سليمان نوفلى با اسناد از عباس بن عبد المطلب آورده است : من خدمت رسول بودم كه على بن ابى طالب آمد و رسول خدا كه او را ديد ، چهره‌اش خرّم گشت ، گفتم : اى رسول خدا ! در چهرهء اين پسر مىنگرى و شادان مىشوى ؟ فرمود : به خدا سوگند ، محبت ذات احديت به او بيش از من است . هيچ پيامبرى مبعوث نشد ، جز اينكه نسل او از صلب خودش پا به جهان نهاد ، جز من كه ذريه‌ام از صلب اين جوان است . چون رستاخيز برپا شود ، همگان را به نام و نسب مادرشان نام برند ، جز اين جوان و شيعيانش كه با نام و نشان پدرانشان ياد شوند ، چون نژاد آنان پاك است . « 1 »\r\n12 - از ابن عباس نقل شده كه گفت : على فرمود : رسول خدا را بر كوه صفا ديدم كسى را لعنت مىكند كه صورت او چون صورت فيل است ، گفتم : اين كيست يا رسول اللّه ؟\r\nفرمود : شيطان رجيم است . من رو به دو آوردم و گفتم : اى دشمن خدا ! به حق سوگند كه اينك ترا مىكشم و امت را از كيدت نجات مىبخشم ، گفت : به خدا سوگند ، پاداش من جز اين است ، گفتم : كدام پاداش اى دشمن خدا ؟ گفت : هيچ‌كس ترا دشمن نگرفت جز اينكه من با پدرش در رحم مادر شريك بودم . « 2 »\r\nشيخ الاسلام حمويى در فرائد ، باب بيست و دوم ، از طريق ابو الحسن واحدى با اسناد او ، و زرندى در نظم درر السمطين از ربيع بن سلمان آورده‌اند كه به شافعى گفتند : جمعى تحمل ندارند كه فضايل اهل بيت را بشنوند و اگر كسى نام آنان را ببرد ، گويند : رافضى است . راوى گويد : شافعى به انشاء اين اشعار مبادرت كرد :\r\n- اگر نام على و دو فرزندش به ميان آيد و همچنين نام فاطمه پاك‌گوهر ، هرآن كس كه آوازهء دگران را سمر سازد ، يقين دان كه زادهء زن بدكار است .\r\n- هرگاه كه به ياد على و فرزندانش سخن ساز كنند ، او به نقل روايات بىاعتبار پردازد .\r\n- و گويد : از اين سخن بگذريد كه حديث رافضيان است .\r\n- من به خداى مهيمن بيزارى جويم از آن مردم كه مهر فاطميان را رفض خوانند .\r\n\r\n\r\n","description":"","footnote":"\r\n( 1 ) . مروج الذهب : 2 / 51 .\r\n( 2 ) . تاريخ بغداد : 2 / 290 ؛ كفايهء كنجى شافعى 21 - به نقل از چهار نفر از استادان حديثش .\r\n","page_name":" 413 ","page_number":423},
  {"content":"\r\n\r\n- درود خداوند بر خاندان رسول باد و لعنت و نفرين بر اين مرام جاهليت .\r\nاين موضوع را جمع كثيرى از سرايندگان ، از قديم و جديد ، به نظم كشيده‌اند كه مجال ذكر آن نيست ، از جمله قطعهء صاحب بن عباد است :\r\n- با مهر على شك و ريب بر طرف گردد ، دلها بيارامد و پاكى نژادت برملا شود .\r\n- دوستان او را بينى ، يكسره با مجد و عظمت و افتخار .\r\n- و دشمنان او را با نسبى ناپاك و مستعار .\r\n- بيا و عذرپذير دشمنان باش كه آنان بس ناتوانند و از خوى زشت خويش به فرياد .\r\nو همو سروده است :\r\n- دوستى على بر حاضر و غايب فرض و واجب است .\r\n- هرآنكه مهرش به دل ندارد ، مادرش بدكارهء فاسق است .\r\nو ابن مدلل گفته :\r\n- در حديثى از حذيفهء يمانى وارد است :\r\n- از مرتضى پرسيدم : مهر و ولايت از چه رو ويژه و اختصاصى است .\r\n- پاسخى فرمود كه دلم آرام گرفت و خرم و شادان گشتم :\r\n- خدايم مرا به فضيلت بركشيد و شيعيانم را از نسل زناكاران امتياز بخشيد .\r\n- حديث ديگرى كه از سلمان وارد است : به رستاخيز كه همگان به پا خيزند .\r\n- دشمنان على را با نام مادر واشناسند و دوستانش را با نام پدر بخوانند .\r\n- نسل آن كه خبيث است ، از پدرش نامى نبرند و نسل اين كه پاك و طاهر است ، نسبش برملا سازند .\r\n\r\n","description":"","footnote":"","page_name":" 414 ","page_number":424},
  {"content":"\r\n\r\n\r\n2 ابن منير طرابلسى ( 473 - 548 )\r\n- خواب خوش از ديدگانم ربودى و دلم را از غصه آب كردى .\r\n- از آن دم كه بار سفر بستى ، آيينهء مهرم را تيره و تار كردى .\r\n- پيكر ناتوانم را خستى و مردم چشمم را به انتظار بر در نشاندى .\r\n- عاشق زارت را راندى ، آنكه از ديدار رخت بىقرار است .\r\n- اى دل ! تا چند سحر و افسونت كنند ؟\r\n- تا كى در فكر آهووشانى : اين يك خوش‌نواست و آن دگر سيمتن .\r\n- به خدا سوگند ، اگر شريف مرتضى ، زادهء موسى ، پدر مضر راه انكار گيرد و غلام زرخريدم ، تاتار را بازنگرداند ، با خاندان پاك و خجسته و تابناك اميه مهر ورزم .\r\n- بيعت حيدر را منكر آيم ، راه او وانهم و جانب عمر گيرم .\r\n- راويان حديث را دروغگو شمارم و ظهور مهدى موعود را خرافه دانم .\r\n- اگر حديث غدير را گواه آرند ، سندش را بىاعتبار خوانم .\r\n- روز غدير ، جامهء كهنه درپوشم و چون غمزدگان بكنجى وانشينم .\r\n- و چون ياد صحابه در ميان آيد ، گويم : پير قبيلهء « تيم » بر همگان مقدم باشد و از آن پس جانشينش عمر .\r\n- هرگز تيغ كين بر سر خاندان رسول نيفراشت .\r\n\r\n","description":"","footnote":"","page_name":" 415 ","page_number":425},
  {"content":"\r\n\r\n- ابدا و نه زهراى بتول را از ميراث پدر محروم داشت .\r\n- گويم : يزيد هرگز شراب نياشاميد و نه در راه فجور گام سپرد .\r\n- او بود كه با لشكريان گفت : پسران فاطمه را آزاد گذارند .\r\n- كى شمر لعين حسين را كشت ؟ كجا ابن سعد راه خيانت سپرد ؟\r\n- عاشورا موى سر شانه زنم و زلف خود حلقه حلقه بياويزم .\r\n- آن روز را به روزه سر آرم به شكرانه ، چند روز دگر بر آن بيفزايم .\r\n- جامهء نوين پوشم و لباس عيد از صندوق برآرم .\r\n- شب تا سحر نخوابم و پسته و فندق بريان سازم .\r\n- صبحگاه ، سر و صورت بيارايم و با شادباش دست شاميان بفشارم .\r\n- در رهگذر بايستم و سر و صورت دوستان بيارايم .\r\n- تره تيزك بخورم ، ماهى بىفلس كباب سازم و سفرهء خود رنگين سازم ، به‌به از اين كباب و آن سبزى خوش‌خوراك !\r\n- به هنگام وضو پاى خود بشويم و در سفر بر كفش خود مسح كشم .\r\n- در نمازم ، با آواى بلند آمين گويم و با ديگران همنوا گردم .\r\n- تسنيم قبور « 1 » سنت شمارم و به گورستان تپه‌هاى دوپهلو بيارايم .\r\n- روز رستاخيز كه به پا خيزد ، چشمها در تب‌وتاب آيد .\r\n- نامهء اعمال منتشر گردد و آتش دوزخ شعله بركشد .\r\n- گويم : بار خدايا ، اين شريف مرتضى بود كه مرا از راه حق به در كرد .\r\n- گويندم : دست شريفت را بگير و با او جانب سقر راه برگير .\r\n- تفتى سوزان كه نه پوستى بر جا هلد و نه گوشتى بر استخوان بماند .\r\n- خداوند بخشايشگر و آمرزگار است ، آن هنگام كه زبان به معذرت بگشايند .\r\n- مگر آن كس كه حق وصى را نشناسد و مهر او را منكر آيد .\r\n- با اين كردار بدت بايد گفت : از خدا بپرهيز و برحذر باش .\r\n\r\n\r\n","description":"","footnote":"\r\n( 1 ) . قبور را خرپشته كردن . ر ك : لغت نامهء دهخدا ، ذيل واژهء « تسنيم » . ( و )\r\n","page_name":" 416 ","page_number":426},
  {"content":"\r\n\r\n\r\nپيرامون شعر\r\nاين چكامهء بديع ، به نام « تتريه » معروف است . ما 39 بيت آن را آورديم و تمام آن 106 بيت است كه ابن حجهء حموى در كتاب ثمرات الاوراق : 2 / 44 - 48 آن را ثبت كرده و در كتاب ديگرش خزانة الادب ، 68 بيت آن را برگزيده است .\r\nتمام قصيده در كتاب تذكرة ابن العراق ، مجالس المؤمنين 457 - به نقل از همين تذكره ، انوار الربيع سيد عليخان 359 ، كشكول شيخ بحرانى 80 ، نامهء دانشوران : 1 / 385 ، تزيين الاسواق انطاكى 174 و نسمة السحر فيمن تشيع و شعر موجود است . شيخ حر عاملى هم در كتاب امل الآمل ، 19 بيت آن را انتخاب كرده است .\r\nابن منير شاعر ، هديه‌اى خدمت شريف مرتضى موسوى فرستاد كه حامل آن غلامى سياه بود ، شريف « 1 » به دو نوشت :\r\nاما بعد ، اگر مىدانستى كه در ميان اعداد ، از عدد يك كمتر هم وجود دارد و در ميان رنگها هم از سياهى رنگى شوم‌تر است ، هرآينه كمتر از يك هديه به دست همان رنگ شوم‌تر از سياه ، گسيل مىداشتى ، و السّلام .\r\nابن منير سوگند خورد كه هديه‌اى خدمت شريف گسيل ندارد جز به دست گرامىترين مردم . بنابراين ، هداياى نفيس وافرى مهيا كرد و آنها را همراه غلام محبوبش تاتار كه بسيار به دو مهر مىورزيد ، خدمت شريف گسيل داشت . هدايا كه خدمت شريف رسيد ، پنداشت كه غلام هم جزو هداياست كه در عوض غلام سياه فرستاده است ، لذا او را نزد خود نگه داشت . ابن منير طاقت فراق او نداشت و چندانش دوست مىداشت كه اگر اندوه و محنتى به دو روى مىآورد ، با ديدن روى او فراموش مىكرد .\r\nابن منير از اين حالت بسيار در اندوه و غم شد و چاره‌اى براى استخلاص غلام خود تاتار نديد ، جز اينكه اين قصيده را بپردازد و خدمت شريف بفرستد .\r\nموقعى كه قصيده به شريف مرتضى پيوست ، خندان شد و گفت : واقعا در ارسال\r\n\r\n\r\n","description":"","footnote":"\r\n( 1 ) . در عراق و شام و بسيارى از ممالك نقيب اشراف بود و رئيس اين مذهب ، و ميان او و مهذب الدين ، دوستى برقرار بود . تزيين الاسواق 174 . اين مهذب الدين همان ابو الحسن على بن ابى الوفاء موصلى شاعر ( م 543 ) است .\r\n","page_name":" 417 ","page_number":427},
  {"content":"\r\n\r\nغلامش تأخير شد . شاعر ما معذور است . آنگاه غلام را با هداياى نفيسى خدمت شاعر فرستاد و او هم با اين دو بيت شريف را ثنا گفت :\r\n- سمند اميد سوى مرتضى ران كه او پيشوايى برتر از جهانيان آمد .\r\n- فضل او را با دگران به مقياس بردم ، دگران بر خاك راهند و او بر آسمان .\r\nقصيدهء تاتاريه را علامه شيخ ابراهيم يحيى عاملى « 1 » تخميس كرده كه تماما در مجموعهء استادمان ، علامه شيخ على آل كاشف الغطاء ثبت شده و نيز در جزء اول كتابش سمير الحاضر و متاع المسافر و همچنين در مجموع رائق 727 ، تأليف همكارمان ، علامه سيد محمد صادق آل بحر العلوم آمده است با اين مطلع :\r\n- جانم فداى آن مه تابان ، آنگاه كه عزم سفر كرد .\r\n- گفتمش : اى زادهء حورى ! خواب خوش از ديده‌ام ربودى و دلم را از غصه آب كردى .\r\n- با جفايت دلم را شكستى و پيكرم را در تب‌وتاب خستى .\r\n- ديرى است كه از من بريدى و از آن دم كه بار سفر بستى ، آيينهء مهرم را تيره و تار كردى .\r\nاين سبك قصيده را سابقا و لاحقا فراوان سروده‌اند ، از جمله :\r\n1 - ابو عثمان سعيد بن هاشم خالدى و برادرش ابو بكر محمد ( از شعراى يتيمة الدهر ) هردو شريف زبيدى ابو الحسن محمد بن عمر حسينى را ثنا گفتند و جايزه‌اى نديدند .\r\nروزى شريف عزم سفر داشت كه اين دو برادر بر او وارد شدند و اين قطعه را انشاد كردند :\r\n- از جانب ما شريف ، آن خجسته فرو تابنده گهر زادهء پيشوايان قريش را كه در خشكسالى پناه درماندگان است ، گوى :\r\n- سوگند به خداى رحمان و نعمتهاى بىحد و مرز او كه اگر شريف پا در راه گذارد و به اين دو بندهء خود نظر نيارد ، با زادگان اميه در گمراهى و سرگشتگى دمساز شويم .\r\n- و گوييم : نه ابو بكر ، غاصب خلافت بود و نه عمر ، سيهكار ستمگر .\r\n- معاويه پيشواى مؤمنان است و بدخواهش ، ناسپاس و كافر .\r\n- طلحه و زبير هردو فرزانه‌اند و همايون‌فر .\r\n\r\n\r\n","description":"","footnote":"\r\n( 1 ) . يكى از شعراى غدير در قرن چهاردهم هجرى است .\r\n","page_name":" 418 ","page_number":428},
  {"content":"\r\n\r\n- گوييم : يزيد نه خود قاتل حسين است و نه فرمان قتل صادر كرد .\r\n- اين جرم ، بر گردن شريف است كه ما را روانهء سقر كرد .\r\nبا استماع اين قطعه ، شريف تبسم كرد و جايزهء آنان را عطا نمود .\r\n2 - شريف ، حسن بن زيد شهيد ، وزير خود را زندانى كرد و در نامه‌اى به شريف نوشت :\r\n- شكوهء خود نزد خداى برم كه چه‌ها ديدم ، هواخواه قومى گشتم كه از دست آنها بلا بينم .\r\n- سوگند خوردم كه نيكان را آشكارا دشنام گويم و تا عمر دارم راه شيعيان نگيرم .\r\n- با كف دستم پشت موزه را مسح كنم ، گرچه بر مردار سگ پا نهاده باشم .\r\n3 - ابو الحسن جزار مصرى به شريف شهاب الدين كه در وعدهء خود تأخير كرده بود ، در يك شب عاشورايى چنين نوشت :\r\n- شهاب الدين صاحب فضل و كرم ، آن سرور سروران و زادهء سروران را گوى :\r\n- به خداى احد صمد سوگند كه اگر هم اينك عطاى موعود را نرساند ، فردا با دست پرخضاب و چشمى از سرمه سياه به مباركبادش درآيم .\r\n- گناه اين جرم بر گردن شريف است كه از جفايش كارم به جنون كشيد .\r\n- ناصبى گشتم ، شوكت خود شكستم و در ماه عزا از دشمنى با خصم دست شستم .\r\n4 - قاضى جمال الدين ، على بن محمد عنسى ، به خدمت شريف دورانش نوشت :\r\n- به خانهء حق سوگند خورم يا به خاندان حق ، آن سروران بشر .\r\n- و به حشمت آن سرور كه بزرگان مضر به وجودش مفتخرند .\r\n- اگر مطهر درمها باز پس ندهد ، بو حنيفه آن مفتى اعظم تابنده اختر را قلادهء طاعت بر گردن نهم .\r\n- به فرمان او گوش سپارم ، گرچه گويد شراب احمر حلال است .\r\n- راه مهر پويم با آنان كه سر دشمنى با مطهر دارند .\r\n- يعنى زادگان « خاقان » ، آن سروران خجسته منظر .\r\n- جامهء مديح و ثنا بر اندامشان دوزم و حلهء ستايش در برشان كنم .\r\n\r\n","description":"","footnote":"","page_name":" 419 ","page_number":429},
  {"content":"\r\n\r\n- نظمى بديع سازم كه فكرت صاحب نظر مات ماند .\r\n- در ماتم وزير بنالم و سوكى بسرايم با مضامين بكر .\r\n- يعنى حسن ؛ گرچه كار قبيح فراوان دارد ، اما گويم كه معذور است و آمرزيده .\r\n- گويم : تيغ آنان تيغ قضاست و دست آنان دست قدر .\r\n- هرگز ستم نراند و خونى نريخت كه او هماره به تقوا مشتهر است .\r\n- چون ياد مى و ميخواران شود ، آنان كه در پياله نوشند يا در جام زر .\r\n- به كورى چشم ملامتگر ، يكسر پاك و مقدسشان شمارم .\r\n- جز شرابخوارى ، از ديگر گناهان استغفار كنم .\r\n- فتواى درست همين است و گواهش حديث و خبر است .\r\n- بارى ، بام و شام بر « بكير » گريه آغازم .\r\n- كنار تربتش نماز گزارم و به زيارت پردازم .\r\n- مردم عامى را با طرح سؤالات مشكل به فتنه اندازم .\r\n- موى سر و صورت بسترم و شارب خود را بلند سازم .\r\n- عمامه مطبق كنم و تحت الحنك بياويزم .\r\n- در نماز ، دست بر سينه گذارم و آن را سنت شمارم .\r\n- روز رستاخيز كه بپاخيزد ، چشمها در تب‌وتاب آيد .\r\n- نامهء اعمال منتشر گردد و آتش دوزخ شعله بركشد .\r\n- گويم : بار خدايا اين سيد شريف ، مرا از راه حق به در كرد . « 1 »\r\n5 - با همين سبك و روش ، ابو الفتح سبط ابن التعاويذى ، به شريف محمد بن مختار علوى ، نقيب كوفه شعرى نوشت و از تأخير وفاى او در وعده ، نكوهش آورد . تمام قصيده در شرح حال ابو الفتح نامبرده خواهد آمد « 2 » كه مطلع آن چنين است :\r\n يا سمّى النّبىّ يا ابن علىّ * قامع الشّرك و البتول الطّهور \r\n\r\n\r\n","description":"","footnote":"\r\n( 1 ) . سه بيت آخر از قصيدهء ابن منير اقتباس شده است .\r\n( 2 ) . ر ك : الغدير ( متن عربى / چ 5 ) : 5 / 385 - 386 .\r\n","page_name":" 420 ","page_number":430},
  {"content":"\r\n\r\n\r\nشاعر را بشناسيم\r\nابو الحسين ، مهذب الدين ، احمد ، پسر منير ، پسر احمد ، پسر مفلح طرابلسى شامى ، نزديك جامع بزرگ شمالى ، در محلهء خابورى سكنى داشت وى كه ملقب به عين الزمان بود و مشهور به رفا ، يكى از پيشوايان ادب و در طبقهء اعلا از قافيه‌پردازان شعر عربى است . اشعار زيباى فراوان سروده و در مديح اهل بيت قصايد زرين پرداخته و نام و آوازه‌اش با افتخار تمام به جا مانده است .\r\nدر رشتهء لغت و ادب و ساير علوم دستى تمام داشت ، تا آنجا كه طرابلس به شمع ، وجودش مىباليد ، همچون گل بوستان و خرمى گلزار ، و چون به دمشق مأوا گزيده ، يكتا شاعر سخن‌ساز و اديب نكته‌پرداز آن سامان به شمار آمده است .\r\nبا نظم بديع خود فضايل عترت پاك را در پايتخت امويان منتشر ساخته و بىباكانه دشمنان و بدخواهان اهل بيت را با عتاب و درشتى برمىشمرده است . از اين‌رو ، با فحش و دشنام شاميان روبرو شده و با تهمتهاى ناروا متهم گشته است . آن يك بدزبانش شمرده ، اين يك دشمن صحابه‌اش دانسته و آن دگر رافضىاش خوانده و خواب هولناكى دربارهء او به هم بافته است .\r\nاما فضل آشكارش ، همگان را به ثنا و ستايش و تكريم مقام و شخصيت علمى او واداشته است چه اشعار آبدارش در عين ظرافت استوار و محكم ، و در عين سلاست روان و منسجم است و بالاترين افتخارش اينكه حافظ قرآن بوده است ، چونان كه ابن عساكر و ابن خلكان و صاحب شذرات الذهب ياد كرده‌اند .\r\nابن عساكر گويد : قرآن مجيد را حفظ كرد ، لغت و ادب را فراگرفت ، به پرداختن شعر و قصيده پرداخت و بعد به دمشق آمد و ساكن شد . رافضى بود و خبيث ، به مذهب اماميه گرايش داشت ، فراوان هجو مىگفت ، بدزبان بود ، در شعرش دشنام مىگفت و الفاظ عاميانه مىآورد ، تا آنجا كه بورى بن طغتكين ، امير دمشق مدتى او را در زندان محبوس كرد و مىخواست زبانش را قطع كند كه يوسف بن فيروز حاجب شفاعت كرد و امير پذيرفت ، ولى دستور تبعيد او را صادر كرد .\r\nموقعى كه فرزندش امير اسماعيل بن بورى به امارت رسيد ، به دمشق بازگشت . پس\r\n\r\n","description":"","footnote":"","page_name":" 421 ","page_number":431},
  {"content":"\r\n\r\nاز مدتى ، اسماعيل هم بر او خشم گرفت و درصدد بود كه او را بر دار كشد ، اما شاعر گريخت و چند روزى در مسجد وزير پنهان شد ، سپس از دمشق به شهرهاى شمالى رفت : از حماة « 1 » به سوى شيزر ، از آنجا به حلب و بالاخره در ركاب « ملك عادل » هنگامى كه براى بار دوم دمشق را محاصره كرده بود ، بعد از استقرار صلح وارد دمشق شد و با سپاه ملك به حلب برگشت و در آنجا رخت به سراى ديگر كشيد .\r\nمن او را مكرر ديده‌ام ، ولى از او سماع حديث ندارم ، گرچه خود او برايم انشاد كرده است و امير ابو الفضل اسماعيل فرزند امير أبو العساكر سلطان بن منقذ نيز گفت كه ابن منير اين شعر خود را چنين انشاد كرد :\r\n- جفا كرد و از دوست وفادار بريد ؛ ديد كه اندوهش مىكشد ، در جفا اصرار ورزيد .\r\n- مرغزار عشقش اولين مرغزارى نباشد كه طراوت آن باشتاب گريخت .\r\n- مرد آزاده كه خوارى و گمنامى را همنشين خود ديد ، چه بهتر كه بار سفر بربندد .\r\n- بسان ماه كه چون نحيف و ضعيف گردد ، جوياى كمال ، منزل‌به‌منزل بشتابد تا كمال مطلوب به دست آرد .\r\n- اما تو كنجى گزيده و زندگى تلخ و مرارت‌بار خود را با شتر رهوارت تقسيم كرده‌اى . از چه فلات و كوهساران به زير پى در نسپارى ؟\r\n- از كنج خانه درآى و بر مدارج ترقى برآى ، چون شمشير كه وقتى از نيام درآيد ، جوهر آبدارش وانمايد .\r\n- مرگ نه همان است كه روح از بدن برآيد ، مرگ آن است كه با خوارى و ذلت توأمان باشى . « 2 »\r\n- پيش به سوى مشكلات ، نه به سوى فقر ؛ چنان گير كه مرگت در آن است ، چه بهتر كه بدين وسيله‌اش دريابى .\r\n- از دنيا به مظاهر پست آن خشنود مشو ، چون رؤيا در خيال بدرخش و راه بگشا .\r\n- با گرماى نيمروز بساز و دورى گزين از آن دوستان كه در كامشان عسل ريزى و آنان\r\n\r\n\r\n","description":"","footnote":"\r\n( 1 ) . شهر معروفى است كه از آنجا تا شيزر نصف روز ، تا دمشق پنج روز و تا حلب چهار روز راه است .\r\n( 2 ) . اين بيت و بيت بعدى را ابن خلكان در تاريخ خود آورده است . ر ك : وفيات الاعيان : 1 / 51 .\r\n","page_name":" 422 ","page_number":432},
  {"content":"\r\n\r\nشرنگ در كامت بريزند .\r\n- آن يك خائن و مكار كه نهال محبت در شوره‌زار دلش پا نگيرد و اخلاص و وفا را خرافه داند .\r\n- آن دگر دنياپرست كه هرجا دينار و درم بيند ، بدان جانب راه گيرد ، گه برود و گاه بيايد .\r\n- زمانه و اهلش را چه خوب آزمودم ، كمال و فضل را جرم و گناه شناسند .\r\n- با سرشتى نكوهيده و پست . آنها كه نيكند ، اگر پاسخ دهى ، دشمنت گيرند و چون ساكت مانى ، افترا بندند .\r\nدر روايت ديگر ، اضافه شده است :\r\n- من آنم كه گر روزگارم سوى پستى كشد ، همتم پاى بر اختر ثريا گذارد .\r\n- سراپا گوشم و اخطار حوادث را به جان نيوشم ؛ من آن شبانم كه گرچه شتر رهوارم را خسته سازم ، اما باشتاب به مرغزارش رسانم .\r\n- با تصوراتى چون سپيدى صبح روشن ، و عزمى چون تيزى شمشير كه بر مقتل آيد . « 1 »\r\nشاعر در اين قطعه ، بدخواهانش را برمىشمارد ، آنها كه با تهمت و افترا به مبارزه‌اش برخاسته بودند ، چونان كه در شرح حالش گذشت . هجويات او از اين قبيل است و از اين رو ، بر كينه‌خواهان مذهبى او دشوار و سنگين آمده است .\r\nابن عساكر ، اين قطعه را هم از او ياد مىكند :\r\n- اف بر اين روزگارى كه من در آنم ! تا كى و چند ، از دست مردمش شرنگ نوشم .\r\n- تير غمى بر دلم ننشست ، جز از شست دوستان ممتازم .\r\n- آيا دوست راست كردارى يافت شود تا خون دل در طبق اخلاص نهم و خريدار او باشم ؟\r\n- چه بسيار دوستان خود را وانهادم بدين اميد كه مخلصى بيابم ، اما نيافتم و باز بدانها رو نهادم .\r\nو نيز امير ابو الفضل مىگفت : پدرم طشتى از نقره ساخت و ابن منير چند بيت سرود كه بر آن طشت نوشته آمد و از آن جمله است :\r\n\r\n\r\n","description":"","footnote":"\r\n( 1 ) . تاريخ الشام : 2 / 97 .\r\n","page_name":" 423 ","page_number":433},
  {"content":"\r\n\r\n- اى همطراز مائدهء سليمان ، ويژهء گرامىترين ميزبان ، در تالار پر از مهمان !\r\n- نعمت سرشار اوست كه هزاران دست در اطراف من دراز است ، بعد از بخشش هزاران در هزار .\r\n- شگفت اين است كه راحت من از دست و پنجهء كسى است كه در اتلاف نفوس و اموال ، معروف است و ممتاز .\r\nاز شعرهاى نكويش نيز اين قصيدهء است :\r\n- رخ چون ماه رخشان است و قامت بسان نى سر كشيده به آسمان ، ندانم ماه را كه بر سر نى كرد ؟\r\n- نگاهش سحر آشكار است و مژگانش تيغ آتشبار ، چسان تيغ را از سحر و فسون آب داد ؟\r\n- آفتاب را كه از چرخ چهارم به زير كشيد و در اين قباى خسروانى در بند كشيد ؟\r\n- برق نگاهش درخشيد ؟ يا شمشيرى از نيام رخ بركشيد ؟\r\n- شاخهء سروى خراميدن گرفت يا نيزهء تابدار به اهتزاز درآمد ؟\r\n- از پس سالها عزت به خاك را هم نشاند ؛ عشق و دلدادگى ، شير ژيان را بندهء آهوى ختن سازد .\r\nابن خلكان بر اين جمله افزوده است :\r\n- سوگند به زلفان سياهش كه چون مشك ناب بر زبر شاخ ارغوان است .\r\n- سوگند به آن لبهاى چون عقيق كه در ميانش شراب بهشتى با در شاهوار است .\r\n- اگر به ماه تابان گويند : بر كه حسد برى چون به جلوه برآيد ؟ گويد : فلانى پسر فلانى كه با زيباييهاى گوناگون بر من فزون است ، زيباييهايى ديدنى و شنيدنى .\r\n- چون مناعت پارسى ، ناز و اداى شامى ، ظرافت عراقى و لغت حجازى .\r\n- شراب مردافكن آن نكند كه خوش‌بيان بدوى با لهجهء تركى . « 1 »\r\nابن خلكان اين قطعه را هم از ابن منير ثبت كرده است :\r\n- مژگانش منكر آمد كه خونش نريختم ، عذارش برخروشيد كه آرى من گواهم .\r\n\r\n\r\n","description":"","footnote":"\r\n( 1 ) . اين قصيده در اصل 27 بيت است . ر ك : نهاية الارب نويرى : 2 / 23 ؛ تاريخ حلب : 4 / 234 .\r\n","page_name":" 424 ","page_number":434},
  {"content":"\r\n\r\n- مپنداريد خال رخسارش قطرهء خونى است كه از چشمان من ريخته است .\r\n- شررى از آتش اين دل برجهيد و بر رخسارش نشست ، آنگاه اثرش به جا ماند .\r\nميان شاعر ما ابن منير با ابن قيسرانى شاعر « 1 » ، نفرت و مهاجاتى برقرار بود « 2 » ، اتفاقا اتابك عماد الدين زنگى ، امير شام موقعى كه قلعهء جعبر را در حصار گرفته بود ، آواز خواننده‌اى را از بالاى قلعه شنيد كه اين شعر ابن منير را مىخواند :\r\n- واى بر من كه دلدارم برآشفت ، آنگاه كه بدگويان سعايت كردند و او دروغ آنان را شنيد .\r\n- سلامش گفتم ، كمان ابرويش برتافت ؛ گويا من جام شرابم و او مست مخمور .\r\nاتابك زنگى را بسيار خوش آمد ، پرسيد : اين شعر از كيست ؟ گفتند : ابن منير كه در حلب جاى دارد . به والى حلب نگاشت كه ابن منير را باشتاب به خدمت گسيل دارد .\r\nوالى حلب هم او را فرستاد ، ولى در شب وصول ، اتابك زنگى را كشته بودند و در نتيجه ، ابن منير همراه لشكريان امير به حلب بازگشت . هنگام ورود ، ابن قيسرانى به ديدارش رفت و گفت : اين سرخوردگى ، در برابر تمام آن شماتت‌ها كه بر من روا داشتى .\r\nابن منير در قلعهء شيزر ، خدمت اميران بنى منقذ بود و به او توجه خاصى داشتند . در دمشق شاعرى بود ابو الوحش نام كه به ظرافت و بذله‌گويى معروف و ميان او و ابو الحكم عبيد اللّه « 3 » ( دوستى و مودت برقرار بود . چون خواست به شيزر رود و اميران بنى منقذ را ثنا گفته صله‌اى بدست آرد ) « 4 » ، از ابو الحكم درخواست نمود كه نامه‌اى به ابن منير بنگارد و سفارش نمايد تا در رفع حوايج او كوشش كند ، ابو الحكم به ابن منير چنين نوشت :\r\n- اى ابو الحسين ، سخن اين جوانمرد را بشنو كه شتاب‌زده شعرى مرتجل آورده است .\r\n\r\n\r\n","description":"","footnote":"\r\n( 1 ) . وى شرف الدين ابو عبد اللّه ، محمد بن نصر خالدى حلبى ، شاعر ممتازى است كه به سال 548 در دمشق درگذشته است .\r\n( 2 ) . چنان كه گويند : ابن منير هماره ابن قيسرانى را سركوفت مىزد كه با هيچ اميرى دمساز نشدى جز اينكه سرخوردى و نااميد ماندى . تاريخ ابن خلكان : 1 / 142 . ( م )\r\n( 3 ) . ابو الحكم عبيد اللّه بن مظفر مغربى ، شاعرى ماهر در ادب ، طب و هندسه بود . قصايدى نمكين دارد ، از جمله مقصورهء هزليه‌اى كه به استقبال مقصورهء ابن دريد رفته است . در يمن به سال 486 متولد و در دمشق به سال 549 وفات يافت . شرح حال او در تاريخ ابن خلكان : 1 / 295 ؛ نفح الطيب : 1 / 385 و غير آنها مضبوط است .\r\n( 4 ) . قسمت ميان دو كمان از ابن خلكان مسطور شد .\r\n","page_name":" 425 ","page_number":435},
  {"content":"\r\n\r\n- اينك ابو الوحش خدمت مىرسد تا اميران را مدح گويد ، او را تهنيت گوى .\r\n- من نعت او به اجمال گويم ، تو با زبان شيرينت ، مفصل آن برخوان .\r\n- اميران را گوى كه مادر دهر به مانند اين شاعر پرهنر را نپرورده است .\r\nو از جمله نوشت :\r\n- سبكسر و بىخرد است ، اما مدعى است كه سنگينى و وقارش والاست .\r\n- فحش و خل‌بازى و مسخرگى فراوان دارد و غير از آن هيچ ندارد .\r\n- گرش بيازمايى كه در چنته چه دارد ، چنان است كه چاه خلا گشوده باشى .\r\n- چون درآيد ، هرچه توانى در خوارى او بكوش و چون بكوچد او را خوشامد گوى .\r\n- اگر توانستى سمى در شرابش كن ، اما با شهد زبانت هم بياميز . « 1 »\r\nنويرى در جلد دوم ، نهاية الارب ، اين قطعه را از ابن منير ياد كرده :\r\n- ساده و بىپيرايه هويدا شد ، از تير نگاه مشتاقان سر و سينه‌اش زيور بست .\r\n- جان‌بخش باشد و روح‌پرور ، اما برق نگاهش تيغ جانستان .\r\n- خال سياهش از سودهء طرهء عنبرينش نتراويده و نه از سرمهء جادويش قطره‌اى چكيده .\r\n- بلكه سويداى قلب عاشق بر گل رخسارش پريده .\r\nهمو در جلد دوم نهاية الارب ياد كرده است :\r\n- گويا دو نوگل رخسارش دو دينار سرخ است كه به ميزان بردند و به كمال سنجيدند .\r\n- اين يك وزن و مقدارش خفيف آمد ، بر زبرش قيراطى افشاندند .\r\nو چنان كه در بدايع ازدى آمده ، ابن منير دربارهء زيبا پسرى زين ساز كه يوسفش نام بود ، چنين سروده است :\r\n- اى همنام يوسف كنعان كه قضا و قدر در بن چاهش كشاند .\r\n- آنكه لوليان شيفتهء روى و مويش ، دست را از ترنج نشناختند .\r\n- رخسارت قالب حسن و جمال است كه دينار سرخ بر آن منطبع سازند . « 2 »\r\nابن منير به قاضى ابو الفضل ، هبة اللّه ( م 562 ) نوشت و كتاب الوساطة بين المتنبى و خصومه ، تأليف قاضى على بن عبد العزيز جرجانى را كه به او وعده داده بود ، درخواست\r\n\r\n\r\n","description":"","footnote":"\r\n( 1 ) . نفح الطيب : 1 / 358 .\r\n( 2 ) . بدايع البداية : 1 / 44 .\r\n","page_name":" 426 ","page_number":436},
  {"content":"\r\n\r\nكرد :\r\n- اى كه منتهاى فضيلت را دريافتى و خرد از درك آن ناتوان است .\r\n- اى كه بر مدارج كمال بالا رفتى و بر فوق ثريا خيمه زدى .\r\n- تا كى و چند خود را با آرزو نويد دهم و عنايتت را به ارسال وساطت نبينم ؟\r\nابن منير ، در سال 473 در طرابلس پا به جهان نهاد و در جمادى الآخر سال 548 ( به گفتهء اكثر مورخان ) در حلب ديده از جهان فروبست و در كوه جوشن « 1 » كنار مزارى خاك شد . ابن خلكان گويد : قبر او را زيارت كردم ، بر آن مكتوب بود :\r\n- آنكه مزارم بيند ، به خاطر آرد كه او هم چو من روزى اسير خاك است .\r\n- خدايش رحمت آرد كه به ديدارم آيد و گويد : خدايت رحمت آرد .\r\nو از آن پس در ديوان ابو الحكم عبيد اللّه چنين ديدم كه ابن منير در دمشق به سال 547 درگذشته و ابو الحكم با ابياتى او را رثا گفته است كه طبق سيره و روش خود بر اساس هزل و شوخى سروده و حاكى از آن است كه ابن منير در دمشق درگذشته ، از آن جمله :\r\n- بر زبر چند پاره چوبش بياوردند و در كنار نهر قلوط غسل دادند .\r\n- ديگ مرصعى را پر از آب كردند و زير آن هيزم بلوط برافروختند .\r\nبر اين وجه بايد چنين گفت كه شايد ابن منير در دمشق به سال 547 درگذشته و در سال بعد به حلب منتقل و در آنجا دفن شده باشد .\r\nاما پدر شاعر ، « منير » هم مانند جدش « مفلح » از شعر است « 2 » و فراوان اشعار عونى را در بازارهاى طرابلس انشاد مىكرده ، چنان كه ابن عساكر در تاريخ الشام : 2 / 97 ياد كرده است و از آنجا كه عونى از شعراى اهل بيت است و جز دربارهء آنان شعرى نسروده و همچنين بازخوانى اشعار در بازارهاى طرابلس و در برابر مجمع توده‌هاى مختلف و اقوام گوناگون كه به وسيلهء يك نفر شيعى شاعر انجام مىگرفته ، قهرا بر صاحبان مذاهب\r\n\r\n\r\n","description":"","footnote":"\r\n( 1 ) . جوشن ، كوهى است در غرب حلب كه مس سرخ از آنجا استخراج مىگشته است . گويند : موقعى كه اسيران عترت حسين را از آنجا عبور دادند ، يكى از زوجات آن سرور سقط جنين كرد و از كارگران معدن نان و آبى خواست و چون با دشنام و ناسزا پاسخ شنيد ، نفرين كرد . از آن تاريخ استخراج معدن سودى به بار نيارد . در دامنهء كوه مزارى است معروف به مزار سقط و مزار دكة ، و نام آن كودك محسن بوده است .\r\nمعجم البلدان : 3 / 173 .\r\n( 2 ) . ر ك : نسمة السحر : 1 / 172 .\r\n","page_name":" 427 ","page_number":437},
  {"content":"\r\n\r\nمختلف دشوار و سنگين بوده است .\r\nالبته ، چون با خشم و خروشى كه در دل داشته‌اند و به خاطر بزرگان و هواخواهان تشيع نمىتوانسته‌اند با او در ستيز شوند ، ناگزير چنين راه نكوهش را در پيش گرفته‌اند كه مانند ابن عساكر بگويند : « با اشعار عونى در بازارهاى طرابلس آوازه‌خوانى مىكرد » ، و يا مانند ابن خلكان بگويند : « در بازارهاى طرابلس آوازه‌خوانى مىكرد » و ساير جملات را حذف كنند ، تا كين دل از او گرفته باشند ، زيرا اگر نام عونى و اشعار او در ميان بيايد ، همگان مىدانند كه منظور ، آوازه‌خوانى نيست ، بلكه اشعار عونى را با آواز بلند و رسا مىخوانده ، آنچنانكه مداحان بر منابر انشاد كنند ، و اين آهنگ و نوا به خاطر اين است كه اشعار عونى آويزهء گوشها گردد و ايمان علوى از نو احيا شود و پرچم باطل سرنگون گردد ، نه غنا و سرودى كه روش خنياگران بىمبالات است .\r\nبارى ، شرح حال ابن منير ، در بسيارى از فرهنگ‌هاى رجال و كتب تاريخ ثبت است ، از آن جمله :\r\n1 - تاريخ ابن خلكان : 1 / 51 .\r\n2 - الخريدة ، عماد كاتب .\r\n3 - انساب سمعانى . « 1 »\r\n4 - تاريخ ابن عساكر : 2 / 97 .\r\n5 - مرآة الجنان : 3 / 287 .\r\n6 - تاريخ ابن كثير : 12 / 231 .\r\n7 - مجالس المؤمنين 456 .\r\n8 - امل الآمل ، شيخ حر عاملى .\r\n9 - شذرات الذهب : 4 / 146 .\r\n10 - نسمة السحر 172 - 176 .\r\n11 - روضات الجنات 72 .\r\n12 - اعلام زركلى : 1 / 81 .\r\n13 - تاريخ آداب اللغة العربية : 3 / 20 .\r\n14 - دائرهء المعارف بستانى : 1 / 709 .\r\n15 - تاريخ حلب : 4 / 231 .\r\n\r\n\r\n","description":"","footnote":"\r\n( 1 ) . سمعانى گويد : من در زمان حياتش در شام خدمت او رسيدم ، اما به آخر عمر در شيراز روزگار مىگذراند .\r\nشيراز تصحيف « شيزر » است كه آبادى وسيعى است در نزديكى « معرة » . همو گويد : در حدود سال 540 درگذشت كه البته صحيح نيست .\r\n","page_name":" 428 ","page_number":438},
  {"content":"\r\n\r\n\r\n3 قاضى ابن قادوس ( م 551 )\r\n- اى سالار همهء خلفا ! آنها كه حاضرند يا در سفرند .\r\n- اگر ساقى حجاج را تكريم و عظمت نهند ، تويى ساقى كوثر .\r\n- پيشواى محبوب و شفيع دوستان به محشر .\r\n- سرور خاندان احمد و پدر شبير و شبر .\r\n- برندهء گوى سبقت در تابنده روز غدير انور .\r\n- در هم كوبندهء غوغاى بدر و هماورد يهود ، در بنى نضير و خيبر . « 1 »\r\n\r\nشاعر را بشناسيم\r\nقاضى جلال الدين ابو الفتح ، محمود ، پسر قاضى اسماعيل ، پسر حميد ، معروف به ابن قادوس ، دمياطى مصرى ، از ممتازان ادب‌پرور ، يكتا سخندان هنرور و در ميدان شعر بر همه سرور بود . در خدمت علويان مصر دبير انشا بود و صدرنشين مسند قضا . وى ميان دانش و ادب جمع آورد و در شمار سخنوران اديبى درآمد كه رساله‌هاى خلافيه و آداب ديوانيهء آنان با بهترين گوهر سخن سرمشق ادب‌آموزان قرار گرفته است .\r\n\r\n\r\n","description":"","footnote":"\r\n( 1 ) . مناقب ابن شهر آشوب .\r\n","page_name":" 429 ","page_number":439},
  {"content":"\r\n\r\nقاضى فاضل « 1 » افتخار شاگردى او را دارد ، و وى را ذو البلاغتين ، يعنى هنرمند در شعر و نثر مىخواند . ديوان شعرش در دو جلد تدوين گشته است و در سال 551 در مصر درگذشته است . « 2 »\r\nابن خلكان در تاريخ خود اين شعر او را دربارهء قاضى رشيد « 3 » كه سيه‌چرده بوده ياد كرده است :\r\n- اى كه در سياهى چو لقمانى ، اما حكمتت نباشد ؛ در علم و دانش زيانبارى ، قدمت ثابت نباشد .\r\n- پوست از تن جهانيان بركندى و از اين‌رو ، مار پوست كن نامت نهادند . « 4 »\r\nياقوت حموى گويد : جماعتى از فضلا خدمت صالح بن رزيك بودند كه وى سؤالى در علم لغت مطرح نمود و تنها پاسخ صحيح به وسيله قاضى رشيد به عرض رسيد ، سپس گفت : در هيچ سؤالى مورد آزمايش قرار نگرفتم جز اينكه مانند آتش فروزان بودم .\r\nابن قادوس كه در آنجا حاضر بود ، چنين سرود :\r\n- اگر گويى از آتش مايه گرفتم و بر همگان به دانش و فهم فائق آمدم .\r\n- گويم راست گفتى : اما از چه خاموش گشتى كه چون ذغال سياه آمدى ؟ « 5 »\r\nابن كثير ، در تاريخ خود اين دو بيت را از او ياد كرده كه دربارهء مبتلايان به وسوسهء شيطان در نيت نماز سروده است :\r\n- سست‌عزم در نيت ، چون عنين نامراد ، با آنكه هاىوهويش بسيار است .\r\n- در يك نماز ، هفتاد مرتبه تكبير بر زبان مىراند ، گويا بر حمزهء سيد الشهدا نماز مىگزارد . « 6 »\r\nو اين دو بيت را مقريزى بر زبان ياد كرده كه ابن قادوس دربارهء قلعهء روضه ، معروف به جزيره ، سروده است :\r\n\r\n\r\n","description":"","footnote":"\r\n( 1 ) . ابو على ، عبد الرحيم بن على بيساقى مصرى ( 529 - 596 ) از پيشوايان بلاغت .\r\n( 2 ) . تاريخ ابن كثير : 12 / 235 ؛ الحاكم بأمر اللّه 234 ؛ الاعلام : 3 / 1011 .\r\n( 3 ) . ابو الحسن ، احمد بن على بن ابراهيم بن محمد بن حسين بن زبير مصرى ، مقتول به سال 563 .\r\n( 4 ) . وفيات الاعيان : 1 / 54 .\r\n( 5 ) . معجم الادباء : 4 / 60 .\r\n( 6 ) . اشاره به نماز رسول اكرم دارد كه در احد بر حمزهء سيد الشهداء هفتاد يا هفتاد و دو نوبت تكبير گفت .\r\n","page_name":" 430 ","page_number":440},
  {"content":"\r\n\r\n- كاخهاى جزيره از دور هويداست ، انگار كه بوستانها در كنار هم به عشقبازى اندرند .\r\n- گويا كهكشان جوزا سر به هم آورده و برجهاى آسمانى را در ميان گرفته است . « 1 »\r\nو از سروده‌هاى مذهبى او كه در مناقب ابن شهر آشوب آمده ، اين ابيات است :\r\n- اين همان بيعت رضوان است كه با كلمهء تقوا استوار شد و نص جلى از آن پرده برداشت .\r\n- از اين‌رو ، جدت رسول در حق پسر عمّش على سفارش به ولايت كرد ، تا همگان به دو گرايند .\r\n- و نيز حسين ولايت را به پسرش على داد ، با اينكه از برادرش حسن ارث برده بود و هر دو تن از رسولند .\r\nو دربارهء حضرت سجاد سروده است :\r\n- تويى آن پيشواى دادگستر كه جبريل ، مهار براق براى جدت كشيد .\r\n- از همه سو نسب به سروران مىرسانى : امام پاك‌نهاد ، زهراى بتول .\r\n- گنجور دانش غامض الهى شماييد و حلال و حرامش در بيان شماست .\r\n- فرشتگان ، وحى مىرسانند و شرح و تأويل آن با شماست .\r\nسرورمان ، سيد محسن امين ، ابن قادوس را در اعيان الشيعة : 17 / 332 عنوان كرده ، گويد : در اعيان الشيعة : 6 / 93 نوشتيم كه نام كوچك او را به دست نياورديم و نيز در اعيان الشيعة : 13 / 206 ياد كرديم و گفتيم : نام او محمود بن اسماعيل بن قادوس دمياطى مصرى است ، چون در كتاب طليعهء علامهء سماوى تصريح شده است كه اشعار ياد شده در مناقب ابن شهر آشوب ، متعلق به اوست .\r\nاز آن پس در كتاب شذرات الذهب به حوادث سال 639 برخورديم كه مىنويسد :\r\nدر اين سال ابن قادوس ، قاضى ابو الكرم أسعد بن عبد الغنى عدوى درگذشت . از اين رو ، ترجيح داديم كه اشعار ياد شده در مناقب از او باشد و لذا در مستدركات اين جلد ، صفحهء 468 شرح حال او را ياد كرديم .\r\nوجه ترجيح از اينجاست كه ابن شهر آشوب او را به عنوان قاضى نام برده ، ولى آنكه\r\n\r\n\r\n","description":"","footnote":"\r\n( 1 ) . خطط مقريزى : 2 / 298 .\r\n","page_name":" 431 ","page_number":441},
  {"content":"\r\n\r\nقاضى بوده همان أسعد است نه محمود ، چنان كه در مناقب و شذرات ديديم . محمود ، تنها كاتب علويان بوده ، چنان كه در طليعه ياد شده است . البته ، قدرى بعيد مىنمايد ، زيرا صاحب مناقب در سال 588 درگذشته و ابن قادوس أسعد به سال 639 ، يعنى 51 سال بعد از او ، ولى چون اسعد 96 سال عمر كرده ، مانعى نيست كه ابن شهر آشوب اشعار او را ياد كند .\r\nآنچه شيخ سماوى صاحب الطليعة ياد كرده ، همان صحيح است ، و سرورمان امين از چند نكته غفلت داشته است :\r\n1 - ابو الفتح ابن قادوس هم كه شرح حال او مورد بحث است ، قاضى بوده ، چنان كه آن را معاصرش قاضى رشيد ، مقتول به سال 563 ، آن را در كتابش جنان الجنان و رياضة الاذهان نوشته و صاحب تاريخ حلب : 4 / 133 نيز از او نقل كرده است . همچنين مقريزى در خطط : 2 / 306 و دكتر عبد اللطيف حمزه در الحركة الفكرية فى مصر 271 ، او را با عنوان قاضى ياد كرده‌اند .\r\n2 - آن كه به نام ابن قادوس شهرت دارد ، محمود ، شاعر مورد بحث ماست ، نه أسعد ، چه او به عنوان قاضى نفيس بن قادوس معروف بوده ، نه ابن قادوس .\r\n3 - قاضى نفيس ، به شعر و ادب معروف نيست و در هيچ فرهنگى ياد نشده كه شعر گفته باشد ، آن كه در تمام فرهنگهاى رجال و شعرا ياد شده ، همان ابو الفتح ، ابن قادوس است و خدا به حال همگان داناست .\r\n\r\n","description":"","footnote":"","page_name":" 432 ","page_number":442},
  {"content":"\r\n\r\n\r\n4 ملك صالح ( 495 - 556 )\r\n\r\n( 1 ) - سيراب و خرم باد مرغزارى كه وعده‌گاه من بود ، از نسيم دريا و سيلاب باران .\r\n- اگر ژالهء بهارى برآيد تا بساط اين گلشن را سيراب كند ، سيلاب اشكم به مدد خيزد .\r\nدر اين قصيده گويد :\r\n- اى كه بر مركب جهل سوارى ، حيرت از سر بگذار ، معدن رشد و رهيابى در كوفه هويداست .\r\n- آن كه خورشيد به يمن كرامتش بازگشت تا فضل نماز دريابد و فرشتگان گواه باشند .\r\n- و روز غدير كه رسول خدا در جمع حاضران دست او را برافراشت ، فرمود :\r\n- هركه را من سرور و سالارم ، اين على سالار و سرور است ، اينم فرمان مؤكد است .\r\n- هركه يارىاش وانهد ، خدايش وانهد و هركه دستيارش شود ، خدايش كمك باد .\r\n- در قلعهء خيبر بركند و به دور افكند ، با آنكه از روزه ناتوان بود .\r\n- لرزه بر اركان دژ افكند و يهود را از هراس دل در بر تپيد .\r\n- روح الامين در سما فرياد بركشيد : اينك وصى ، و اينك احمد پاك‌گوهر .\r\n- آب فرات سر به طغيان برآورد و همگان از بيم هلاك به دو پناه بردند .\r\n\r\n","description":"","footnote":"","page_name":" 433 ","page_number":443},
  {"content":"\r\n\r\n- فرمودش : اى آب خود فرو دركش و ريگهاى فرات آشكار شد ، از صولت فرمانش . « 1 »\r\n\r\n( 2 ) در قصيدهء ديگرى كه 57 بيت است :\r\nامير المؤمنين را چنين مىستايد :\r\n- در معركه‌هاى فراوان پيش تاخت ، نه عقب نشست و نه لرزه بر اندامش فتاد .\r\n- چه غمها كه از دل برادرش مصطفى زدود ، گاهى كه بلا در كمين بود .\r\n- ميان آن كس كه شيوهء فرار به يادگار نهاد ، با آنكه در پيكار چون كوه پابرجا بود ، تفاوت از زمين تا آسمان است .\r\n- در سورهء « هل اتى » خداى رحمان مقامش بنمود و جودش بستود ، به دامنش چنگ زن .\r\n- على است كه فرمود : از من بپرسيد تا اسرار علوم پنهانى را بر شما هويدا سازم ، جز او را ياراى چنين ادعا نبود .\r\n- بلكه مىگفت : بر شما سرور شدم ؛ اما بهتر از شما نبودم ؛ اگر راه كج گرفتم ، به راستم رهنمون باشيد .\r\n- اگر حاسدان مقامش نشناختند ، دوستان حق ، او را معترف آمدند .\r\n- به روز غدير فضلى نامور داشت كه رسول حق در ميان جمع دستش برافراشت .\r\n\r\n( 3 ) در قصيدهء ديگرى كه 44 بيت است ،\r\nچنين فرمود :\r\n- تا كى بر ياران سفر كرده‌ات بنالى ؟ تا چند كنار اين كلبه‌هاى فروريخته منزل سازى ؟\r\n- اينك كه گرد پيرى بر سر نشست ، ديگرت دلدادگى بس است ، ياد دوست از سر بگذار .\r\n- سوى خدا بازگرد و از همت برگزيدگانش شفاعت جوى كه صاحبان خيرند و بركت .\r\n\r\n\r\n","description":"","footnote":"\r\n( 1 ) . قصيده 39 بيت است كه گزيده‌هاى آن در مناقب ابن شهر آشوب و الصراط المستقيم بياضى ديده مىشود و تمام آن در كتاب الرائق علامه سيد احمد عطار ياد شده است .\r\n","page_name":" 434 ","page_number":444},
  {"content":"\r\n\r\n- محمد ، خاتم رسولان است : حكيم عرب « قس » و امير عرب « ذى يزن » مژدهء رسالتش گفت .\r\nدر اين قصيده گويد :\r\n- به دامنش چنگ زن كه ذخيرهء دنيا و آخرتت اوست و نيز ابو الحسن ، على مرتضى ، آن هدايتگر خلق .\r\n- وصى او ، جانفداى او و نگهبان و ياورش از كيد دشمنان .\r\n- در روز غدير رسول خدا سفارش او را كرد نه ديگرى را ، همگان شاهداند .\r\n- فرمود : اين است وصى من ، جانشين من و دانشمند فرايض و سنن .\r\n- گفتند : پذيرفتيم و چون درگذشت ، هنوز جنازه‌اش بر زمين بود كه راه خيانت گرفتند .\r\n\r\n( 4 ) در قصيدهء ديگرى كه 27 بيت است ، چنين سروده :\r\n- من پيرو على باشم : در ستيز با دشمنانش و مهر كيش با دوستانش .\r\n- من پيرو على باشم كه به روزگار ، گرد پستيها نگرديد .\r\n- بندهء ساقى كوثرم كه به رستاخيز دوستانش را آب حيات بنوشاند .\r\n- بندهء حلال مشكلاتم كه هرصعب و دشوارى در برش سهل و آسان است .\r\n- آن كه چونان فارس يليل « 1 » را به خاك افكند و فرشتگان آواى تكبير برآوردند .\r\n- سرورى كه خدايش برگزيد و به برادرى رسولش بركشيد .\r\n- سوگند كه در شب هجرت ، تنها او برخى و جانفداى رسول حق گشت .\r\n- به جان خودم كه در روز غدير خم جز او را لايق وصايت نديد .\r\n\r\n\r\n","description":"","footnote":"\r\n( 1 ) . لقب عمرو بن عبدود عامرى است كه از سواران و شجاعان مشهور قريش بود و در جنگ خندق به دست امام على عليه السّلام كشته شد . ( و )\r\n","page_name":" 435 ","page_number":445},
  {"content":"\r\n\r\n\r\n( 5 ) در قصيدهء ديگرى كه 41 بيت است ، گويد :\r\n- اولين زيبا رخ رعنا كه به خود ننازد ، ماهى است كه دست آفتابش به دامن نرسد .\r\n- دمساز نيست و در سخن نرم و مهربان است تا بفريبد و در عمل جفاكار است .\r\n- جادوى خمارش دلم به خاك افكند و از آن پس با تير مژگان چاك چاكش كرد .\r\n- كماندار ماهرى است : ابروانش چاچى است و تير نگاهش ناوك خونچكان .\r\n- طرهء زلف بر گلشن عذار نيفشاند ، جز اينكه قلب زار من برآشفت .\r\n- اين پريشانى و آشفتگى مغلطه سازد ، تا عقرب زلفش نهان سازد .\r\n- بام تا شام از پيرهن حرير شكوه آرد ، آنسان كه دل عاشقان در زنجير عشقش بنالد .\r\n- شام تا بام بيدارى و بيخوابى را رقيب چشمانم كرد ، مبادا رؤياى شيرينش به خوابم آيد .\r\n- مهرش به جان و دل نگهبان شدم ، خون دلم بىمهابا هبا كرد .\r\n- ياوهء حاسدان عشقم در گوش سپرد ، پند ناصحانش در گوش نگرفتم .\r\n- انس ورزيدم ، رميد ؛ نياز بردم ، ناز كرد .\r\n- و چون عتابش كردم ، قول وفا داد ، اما در عمل جفا كرد .\r\n- بسان آن جمع كه با رسول خدا پيمان بستند با آلش مهربان باشند ، اما راه دغل گرفتند .\r\n- اموال رسول را به دغا بردند ، بر كردارش خرده گرفتند و دستور نافرمانى دادند .\r\n- اين امير مؤمنان سرور خاندان كه در دهر همتا نداشت :\r\n- به هنگام سخن در دانش ، به وقت جود و بخشش در دهش ، به آوردگه در رزم و پيكار .\r\n- برادر رسول از ميان امت و امين آن سرور در ودايع نبوت .\r\n- در مهر و ولايشان تأكيد نمود و گويا به نزاع و ستيزشان وصيت فرمود .\r\n- آيين اعتدال را با كتمان حقايق ناقص شمردند ، با آنكه روز غدير ، اسلام راه كمال پيمود .\r\nاين قصايد را از كتاب الرائق تأليف سرورمان علامه سيد احمد عطار ، اقتباس كرديم .\r\nدر اين كتاب ، قسمت مهمى از اشعار و قصايد ملك صالح دربارهء عترت پاك پيامبر ثبت شده است و چه بسا بيشتر مدايح او را ياد كرده باشد .\r\n\r\n","description":"","footnote":"","page_name":" 436 ","page_number":446},
  {"content":"\r\n\r\n\r\nشاعر را بشناسيم\r\nوى ابو الغارات ، ملك صالح ، يكه‌سوار مسلمانان ، نصير الدين ، طلايع بن رزيك بن صالح ارمنى « 1 » است و چنان كه در اعلام زركلى آمده ، اصل او از شيعيان عراق است .\r\nاو از آن جماعتى است كه خداى سبحان دين و دنيا را برايشان فراهم آورده و از اين رو ، افتخار دو سرا نصيبشان گشت . دانشى به حق نافع و سلطنتى دادگرانه داشت .\r\nهمچنين فقيهى ممتاز بود چنان كه در كتاب خواص العصر الفاطمى ياد شده ، و نيز اديبى نكته‌بين و قافيه‌پرداز چونان كه در فرهنگ رجال آمده است .\r\nدر عين حال ، وزيرى دادگستر است كه قاهره به سيرت عادله‌اش مىنازد ، ملت مصر در سايهء عنايتش مىبالد و دولت فاطميان از حسن تدبيرش در سياست رعيت و انتشار امنيت و دوام صلح و صفا به استحكام و قدرت مىفزايد و چونان كه زركلى در اعلام گويد : وزيرى است خود ساخته كه در شمار ملوك آيد .\r\nبا لقب ملك صالح نامور شد و اين لقب با سيره و روش او مطابق آمده است ، چنان كه در تاريخ سراسر عظمتش مىخوانيم : به حق سوگند كه در دانش وافر و ادب شگفت‌انگيز ، در دادگرى و پارسايى ، در سياست پسنديده و رعايت رعيت ، و در داد و دهش و بذل و بخشش نيز سرآمد بود .\r\nكوتاه سخن اينكه وى در همهء فضايل و آداب دينى و دنيوى صالح و شايسته بود و گذشته از همهء اينها ، دلباختگى او به ائمهء اطهار و نشر آثارشان و دفاع از حريمشان با دست و زبان و نظم و نثر ستودنى است .\r\nفقها را در محضر خود مىخواند و در مسئله امامت و قدر با آنان مناظره مىكرد و در نصرت مذهب تشيع چون آتش سرخ بود ، چنان كه در خطط و شذرات الذهب تعبير كرده‌اند .\r\nتأليفى به نام الاعتماد « 2 » فى الردّ على اهل العناد دارد كه متضمن امامت على امير المؤمنين است و بحثى است پيرامون احاديث ولايت و امامت . دفتر اشعارش در دو جلد مدون\r\n\r\n\r\n","description":"","footnote":"\r\n( 1 ) . منسوب به ارمينيه : نام فلات وسيعى است .\r\n( 2 ) . در شذرات الذهب « الاجتهاد » ثبت شده است .\r\n","page_name":" 437 ","page_number":447},
  {"content":"\r\n\r\nگشته است كه از مهارت او در فنون مختلف شعر حكايت دارد ، تا آنجا كه سعيد بن مبارك نحوى ( م 569 ) يك بيت از اشعار او را در بيست جزوه شرح كرده است .\r\nاديبان هرروز گرد شاه‌نشين وزارتخانه‌اش انجمن مىشدند و اشعار او را مىنوشتند و دانشمندان از هرديار به خدمتش مىآمدند و به آرزوى خود ، يعنى ديدار او نايل مىشدند .\r\nهرساله اموال فراوانى به مشاهد مشرفه گسيل مىداشت تا در ميان علويان تقسيم شود و همچنان براى اشراف مدينه و مكه ، لباس و ساير ما يحتاج زندگى را مىفرستاد ، حتى الواحى كه براى نوشتن كودكان مكتب آنان لازم بود و يا قلم و ساير ادوات كتابت .\r\nآبادى « مقس » « 1 » را وقف كرد تا دو سوم آن نصيب اشراف از فرزندان امام حسن و امام حسين باشد و نه قيراط آن ويژهء اشراف مدينهء منوره و يك قيراط آن در مصالح مسجد امين الدوله صرف گردد .\r\nآبادى « بلقس » را در قليوبيه و استخر « حبش » « 2 » را نيز در مصارف خيريه وقف كرد .\r\nمسجد جامع قرافهء بزرگ را تجديدبنا كرد و جامع نوينى در باب « زويله » پشت قاهره بنيان كرد كه به نام جامع صالح خوانده مىشد .\r\nدر تمام دوران حيات ، پيكار با فرنگيان را ، در دشت و دريا واننهاد و هرسال سپاهى پشت سپاه ديگر به سوى آنان گسيل مىداشت . « 3 »\r\nهماره صدر جايگاه ، تاج افتخار ، دستور نافذ ، تخت سلطنت در اختيار او بود . با وجود همهء اين مفاخر ، به فوز شهادت هم نايل آمد و روز دوشنبه نوزدهم ماه مبارك رمضان سال 556 در دهليز كاخش بىخبر مورد هجوم قرار گرفت و كشته شد و در كاخ وزارتخانهء قاهره به خاك سپرده شد و بعد ، فرزندش ملك عادل جسد او را به قرافهء كبرى حمل كرد .\r\n\r\n\r\n","description":"","footnote":"\r\n( 1 ) . اين ناحيه قبل از اسلام « ام دنين » ناميده مىشد .\r\n( 2 ) . حموى گويد : سرزمينى است در بيابان پست ، طول آن يك ميل و مشرف بر نيل مصر است و پشت قرافه قرار دارد كه وقف بر اشراف است .\r\n( 3 ) . خطط مقريزى : 4 / 81 ، 324 ؛ تحفة الاحباب ، سخاوى 176 .\r\n","page_name":" 438 ","page_number":448},
  {"content":"\r\n\r\n\r\nسخنانى دربارهء شاعر\r\n1 - ابن اثير گويد : در ماه مبارك رمضان سال 556 ملك صالح ، وزير عاضد علوى ، صاحب مصر مقتول شد . انگيزهء قتل اين بود كه با استبداد كامل حكومت مىكرد . در امر و نهى و خرج و دخل اموال ، خودسرانه كار مىكرد . از آن‌رو كه عاضد كم‌سال بود و همو خود به خلافتش بركشيده بود و در راه اين مقصود ، جماعتى را آواره ديار كرد تا از شورش آنان در امان باشد .\r\nضمنا دخترش را به ازدواج عاضد درآورد و در نتيجه ، پردگيان حرم با او دشمن شدند : عمهء عاضد مال فراوانى به امراى مصر فرستاد و آنان را به قتل ملك تشويق و دعوت نمود و از همه سرسخت‌تر در ميان آنان ، مردى بود كه ابن الداعى لقب داشت . او و همدستانش در دهليز قصر كمين كردند و چون وارد شد ، ناگهان با كارد به دو حمله بردند و جراحات مهلكى بر او فرود آوردند .\r\nبا وجود اين ، همراهانش او را به داخل كاخ بردند و چون هنوز رمقى در او باقى بود ، به عاضد پيام فرستاد و سرزنش كرد كه از چه رو به قتل او رضا داده است با آنكه به دستيارى او بر سرير خلافت جاى كرده است ؟ عاضد قسم ياد كرد كه از ماجرا بىخبر است . ملك گفت : اگر از توطئه قتل من بىاطلاعى ، عمه‌ات را تسليم كن تا انتقام گيرم .\r\nعاضد دستور فرمود تا او را گرفتند و تسليم كردند و ملك هم او را به قتل رسانيد و وصيت كرد كه وزارت به فرزندش رزيك تفويض شود و او را به لقب عادل بركشيد ، و به همين جهت ، كار وزارت به فرزندش منتقل گرديد .\r\nملك صالح اشعار شيوا و رسايى دارد كه گواه فضل بيكران اوست ، از آن جمله در افتخارات خود گويد :\r\n- خدا جز اين نخواست كه ملك ما بر دوام ماند و با عزت و نصرت در ركاب ما بپايد .\r\n- دانستيم كه متاع دنيا ، گذرا و فناپذير است و آنچه پايدار ماند ، نام نيك دنيا مىباشد كه پاداش كردگار است .\r\n- بذل و عنايت را با سطوت و صولت به هم درآميختيم ، چون ابر بهارى كه در آن سيلاب باران با رعد و برق درآميزد .\r\n\r\n","description":"","footnote":"","page_name":" 439 ","page_number":449},
  {"content":"\r\n\r\n- آنگاه كه پا به ميدان رزم نهيم ، جفت جفت به خاك هلاك اندازيم و مهمان ما در اين ضيافت ، گرگ بيابان و كركس آسمان است .\r\n- و چون در صلح و صفا داد و دهش كنيم ، بنده و آزاد بر مرغزار نعمت ما در عيش و نشاط باشند .\r\nصالح مردى كريم بود ، با ادبى ژرف و شعرى شگرف و دانشمندان در كنارش جمع بودند و او عطاى فراوانى به خدمتشان گسيل مىداشت . چون به دو خبر رسيد كه شيخ ابو محمد بن دهان نحوى ، مقيم موصل ، اين بيت از سروده‌هاى او را شرح نوشته :\r\n- گوشم به ملامت ناصحان نيست ، اينك از پيكار و ستيز سرگرم و غافلم .\r\nبه پاس اين خدمت ، هديهء نفيسى مهيا كرد كه به دو فرستد ، اما قبل از گسيل داشتن به قتل رسيد . باخبر شد كه مردى از اعيان موصل در مكهء مكرمه او را ثنا و ستايش مىگفته است ، نامه‌اى تشكرآميز به دو نوشت و هديه‌اى بدان ضميمه فرمود .\r\nملك صالح ، مذهب اماميه داشت و بر روش علويان مصر نمىرفت و آن هنگام كه عاضد بر مسند خلافت نشست و در مراسم شركت نمود ، هلهله و غوغاى عظيمى برخاست .\r\nملك صالح پرسيد : چه خبر است ؟ گفتند : مردم شادى و دست‌افشانى مىكنند ، فرمود : فكر مىكنم اين مردم بىخرد با خود گويند : خليفهء پيشين نمرد ، تا اينكه ديگرى را به جاى خود نشاند و ندانند شبان آنان منم كه چون گوسفندانشان با چوب خود مىرانم .\r\nعماره گويد « 1 » : سه روز پيش از شهادت ملك ، به خدمتش رسيدم و مرقومى به دست من داد كه اين دو بيت در آن نوشته بود :\r\n- ما در خواب غفلت غنوده‌ايم و چشم مرگ به سوى ما باز است .\r\n- سالهاست به جانب مرگ مىتازيم ، كاش مىدانستم كى به استقبال ما خواهد آمد .\r\nو اين آخرين ملاقات ما بود .\r\nعماره گويد : از شگفتيهاى روزگار اينكه من قصيده‌اى در خدمت فرزندش عادل انشاد كردم و از جمله گفتم :\r\n\r\n\r\n","description":"","footnote":"\r\n( 1 ) . يكى از شعراى غدير در قرن ششم هجرى است كه شعر او با شرح حالش خواهد آمد .\r\n","page_name":" 440 ","page_number":450},
  {"content":"\r\n\r\n- پدرت با صولت و حدّت بر فرق سياهى كوبد و تويى دست راست و چپ او .\r\n- مقام منيع او ، گرچه عمرش دراز باد ، بىترديد در اختيار تو خواهد بود .\r\n- عروس وزارت از پس حجله به سويت نگران است و هرحجابى بالا رفتنى است .\r\nو امر وزارت پس از سه روز در اختيار او قرار گرفت . « 1 »\r\n2 - ابن خلكان گويد : صالح وارد قاهره شد و در ايام فائز متصدى وزارت گشت و مستقلا عهده‌دار امور سياست و تدبير كار دولت شد . مردى صاحب فضل ، و دوستدار اهل فضل ، بخشنده‌خوى ، خوش‌برخورد و نيكو احساس بود . « 2 » از شعر اوست :\r\n- روزگار ، با حوادث و انقلابات خود عبرت‌آموز است و ما سرخوش و بىخيال .\r\n- مرگ را فراموش كرده‌ايم و هرگز يادش نكنيم ، جز اينكه امراض و اسقام يادآور آن براى ماست .\r\nو از جمله اشعار اوست :\r\n- نازك اندامى چون سروناز ، سرخوش و پيچان كه مستى از چشم خمارش بر سر و دوش خزيده .\r\n- با نگاهى دلدوز ، گويا روز پيكار است كه از نيام چشمانش شمشير بركشيده .\r\n- به تازگى ، خط عذارش چون مشك بردميده و طرفين رخسارش الف كشيده ، نه لام .\r\n- گفتم : عارض او نيست كه بر رخسارش دويده ، طرهء زلف است كه بر عذارش برچميده .\r\n- همهء نزديكانم هواخواه و گوش به فرمان منند و فرمانم مىبرند ، اما قلبم مطيع فرمان اوست .\r\n- شگفتا از اين سلطان دادگر كه سلطان عشقش بر او جور و جفا روا دارد .\r\n- به خدا سوگند كه اگر فرار مايهء ننگ و عار نبود ، از جور و جفاى اين به دامن عدل و داد او فرار مىكردم .\r\nو در مصر براى حاضران انشاد كرده است :\r\n- برف پيرى بر سر نشست و آبروى جوانى را ببرد و باز سپيد به آشيانهء زاغ اندر آمد .\r\n\r\n\r\n","description":"","footnote":"\r\n( 1 ) . الكامل فى التاريخ : 11 / 103 .\r\n( 2 ) . وفيات الاعيان : 1 / 259 .\r\n","page_name":" 441 ","page_number":451},
  {"content":"\r\n\r\n- در خواب ناز غنودى ، در حالى كه ديدهء حوادث بيدار و نيش مرگ در كمين است .\r\n- چگونه عمر پايدار ماند ، در حالى كه اين گنجينه هرچه باشد ، با خرج بىحسابت بر باد است .\r\nالمهذب ، عبد اللّه بن اسعد موصلى ، ساكن حمص ، از موصل به عزم زيارت صالح آمد و با قصيده‌اى به قافيه كاف او را ثنا گفته بود كه با اين ابيات آغاز مىشود :\r\n- اين نه كافى است كه در تلافى مافات جانم تلف شد ؟ عيبم نباشد ، جز اينكه بسيارت دوست دارم .\r\n- از چه خشم گرفتى كه بدگويان به تسلاى خاطرم آيند ؟ با آنكه دانى تسلا نپذيرم .\r\n- وصلت حرامم باد اگرت راست گفته باشند و نه از عطاى ابن رزيك شفاى تشنگى نصيبم باد .\r\nاين قصيده بسيار ممتاز است . « 1 »\r\n3 - مقريزى گويد : ملك صالح در ميان جماعتى از بينوايان به زيارت مشهد امام على بن ابى طالب رفت و در آن هنگام توليت با سرور سادات ، ابن معصوم « 2 » بود . در خواب به خدمت امام رسيد و امام به دو فرمود : در اين شب حاضر ، چهل تن از بينوايان به زيارت آمده‌اند ؛ در ميان آنان مردى است كه طلايع بن رزيك نام دارد و از بزرگان دوستان ماست ، به دو بگو : برو كه والى مصرت ساختيم .\r\nصبح آن شب ، جارچى ابن معصوم ندا داد : در ميان شما كدام يك طلايع بن رزيك است ؟ به‌پا خيزد و به ملاقات ابن معصوم شتابد . طلايع به خدمت سيّد ابن معصوم رسيد و سلام گفت و سيد ماجراى رؤيا را براى او شرح داده ابلاغ رسالت كرد ، آنگاه طلايع روانهء مصر شد و كارش بالا گرفت . « 3 »\r\nموقعى كه نصر بن عباس ، اسماعيل ظافر ، خليفهء فاطمى را كشت ، پردگيان حرم به\r\n\r\n\r\n","description":"","footnote":"\r\n( 1 ) . وفيات الاعيان : 1 / 259 .\r\n( 2 ) . ابن شدقم در تحفة الازهار گويد : ابو الحسن بن معصوم بن احمد ابى الطيب ، سيدى شريف ، جليل ، عظيم الشأن و رفيع مقدار بود و در مشهد غروى مىزيست . صاحب جاه ، باحشمت و عزت و احترام ، و سنگين و باوقار بود . ابن معصوم ، جد خاندان بزرگوار خرسان است كه در نجف معروفند .\r\n( 3 ) . خطط مقريزى : 4 / 73 - 81 .\r\n","page_name":" 442 ","page_number":452},
  {"content":"\r\n\r\nمنظور خونخواهى نامه‌ها نوشتند و موهاى چيده شدهء خود را در جوف نامه‌ها به هر سوى و هركس كه اميد خونخواهى داشتند ، فرستادند . طلايع مردم را گرد آورد و به عزم انتقام از وزير قاتل عازم قاهره گرديد و چون به قاهره نزديك شد ، وزير فرار اختيار كرد ، و طلايع با خاطر جمع و صلح و صفا وارد شهر شد ، سپس خلعت وزارت بر او پوشاندند و به لقب « ملك صالح » ، « فارس المسلمين » [ يكه‌سوار مسلمانان 
  ] و « نصير الدين » مفتخر شد .\r\nصالح به آزادى و امنيت همت گمارد ، و راه و روشى نيك پيشه كرد .\r\nمقريزى پس از آنكه ماجراى شهادتش را ياد كرده « 1 » ، مىگويد : وى مردى شجاع ، كريم ، سخى ، فاضل ، ادب‌دوست و اديب‌پرور بود و نيكو شعر مىسرود . خلاصهء سخن آنكه در فضل و خرد و سياست و تدبير ، يكتا مرد زمانش بود ، باابهت ، باصولت و پرهيبت . مالى موفور به دست آورد ، بر نمازهاى يوميه از فرايض و نوافل مواظبت داشت و در تشيع سخت تعصب مىورزيد .\r\nكتابى تصنيف كرد به نام الاعتماد فى الردّ على اهل العناد ، آنگاه فقها را گرد آورد و با آنان در مطالب كتاب مناظره كرد . اين كتاب در امامت على بن ابى طالب است . او فراوان شعر گفته ، در هرفنى از فنون شعر وارد شده و ديوانش در دو جلد تدوين يافته است ، از جمله اشعار او در باب اعتقادات :\r\n- اى امتى كه آشكارا به راه ضلالت رفتى ، اعتراف و انكارت يكسان بود .\r\n- گفتيد : معاصى جز به تقدير خداى جهان چهر نگشود .\r\n- اگر چنين باشد ، خداى شما خود مانع اجراى فرمان خواهد بود .\r\n- حاشا و كلا كه پروردگار ما از كبيره و فحشا نهى كند ، و در عين حال خواهان آن باشد .\r\nقصيدهء ديگرى سروده و آن را الجوهرية فى الردّ على القدرية ناميده است .\r\nمقريزى گويد : روايت كنند در آن شب كه صبحگاهش به قتل رسيد ، گفت : در اين شب ، امام على بن ابى طالب به تيغ كين مضروب شد ، آنگاه فرمان داد تا مقتل امام را قرائت كردند ، بعد غسل كرد و با صد و ده ركعت نافله ، شب‌زنده‌دارى نمود .\r\n\r\n\r\n","description":"","footnote":"\r\n( 1 ) . ر ك : شهداء الفضيلة 58 .\r\n","page_name":" 443 ","page_number":453},
  {"content":"\r\n\r\nصبح بيرون شد تا سوار شود . لغزيد و عمامه‌اش نگون شد . اضطرابى به دو دست داد و در دهليز وزارتخانه نشست و ابن صيف را كه عمامهء خلفا و وزرا را مىبست ، و بدين جهت وظيفه‌خوار بود و مقررى دريافت مىكرد ، حاضر ساخت تا عمامهء او را اصلاح كند .\r\nمردى تذكر داد كه اين ماجرا مايهء تطير و فال شوم است ، اگر رأى سرورمان باشد ، حركت را تأخير بيندازد ؛ نپذيرفت و فرمود : فال شوم القاى شيطان است و چاره‌اى از حركت نيست ، آنگاه سوار شد و پايان كارش چنان شد كه شد . « 1 »\r\nمقريزى به نقل از ابن عبد الظاهر دربارهء مشهد امام حسين كه در مصر واقع است ، گويد : طلايع بن رزيك ، معروف به ملك صالح ، عزم كرد كه سر مبارك حسين را از عسقلان « 2 » كه گهگاه مورد هجوم فرنگيان بود ، به مصر منتقل سازد . جامع ويژه‌اى در باب زويله بنيان كرد تا سر مبارك را در آنجا دفن كند و به شرف اين افتخار عظيم نايل آيد ، اما اهالى قصر در اين شرافت پيروز شدند و گفتند : سر مبارك بايد در محلهء ما باشد .\r\nسرانجام ، همين مكان فعلى را مهيا و با رخام بنيان كردند و سر بدانجا منتقل گشت ، و اين واقعه در سال 549 به دوران خلافت فائز و بر دست طلايع جارى شد .\r\nحكايتى شنيده‌ام كه برخى گواه شرافت اين سر مبارك مىشمرند . گفتند : سلطان ملك ناصر ، موقعى كه قصر را تصرف كرد ، خادمى را به دو نمودند كه در دولت مصريان صاحب جاه و مقام و كليددار قصر بوده است .\r\nگفتند : اين خادم گنجينه‌ها و دفينه‌هاى قصر را مىشناسد . او را گرفتند و واپرسيدند ، پاسخى نياورد و صلاح الدين كارگزاران خود را فرمود تا با شكنجه به اقرارش كشند .\r\nاو را گرفتند و بر سرش سوسك‌هاى سياهى گذاردند و با دستمال قرمزى بستند .\r\nمىگويند : اين بالاترين شكنجه‌هاست و آدميزاده تحمل ندارد كه بر آزار سوسك‌ها صبر كند ، چه ساعتى نمىگذرد كه ملاج او را سوراخ مىكنند و كشته مىشود . چند بار ، اين بلا را بر سرش آوردند ، نه‌تنها ناله نزد و احساسى نداشت ، بلكه برعكس مىديدند كه\r\n\r\n\r\n","description":"","footnote":"\r\n( 1 ) . خطط مقريزى : 4 / 81 - 83 .\r\n( 2 ) . شهرى است در شام از توابع فلسطين در كنار دريا كه عروس شامش خوانند .\r\n","page_name":" 444 ","page_number":454},
  {"content":"\r\n\r\nسوسك‌ها مرده‌اند .\r\nسلطان احضارش كرد و با اصرار ، سرّ آن را پرسيد ، پاسخ داد : به خدا سوگند ، سرّش آن است كه چون سر مبارك امام حسين را مىآوردند ، من هم حضور داشتم و آن را بر بالاى سر خود حمل كردم . صلاح الدين گفت : آرى ، سرّى عظيم‌تر از اين چه خواهد بود ؟\r\nاو را بخشيد و آزاد كرد . « 1 »\r\nشعرانى نيز آورده است : به تحقيق پيوسته كه طلايع بن رزيك ، بعد از آنكه مشهد رأس الحسين را در قاهره بنا كرد و سر مبارك را با هزينهء چهل هزار دينار بدانجا منتقل نمود ، شخصا با تمامى سپاهيانش به خارج از شهر رفت و آن را با سر و پاى برهنه استقبال كرد . اينك سر مبارك داخل برنسى از حرير سبز ، ميان گور بر روى يك كرسى از چوب آبنوس قرار دارد ، و در حدود نيم اردب « 2 » ، عطريات در داخل گور فرش كرده‌اند .\r\nاين اطلاعات به وسيلهء خادم مزار در اختيار من قرار گرفته است . « 3 »\r\nهمو گويد :\r\nاى برادر عزيز ! با نيت خالص به زيارت اين مشهد شريف روان شو ، اگر اهل كشف و شهود نيستى كه بركات اين روضه را دريابى . بدان كه گفتهء قرطبى ، مبنى بر بطلان دفن سر مبارك حسين در مصر ، مربوط به دوران قرطبى است ، زيرا كه رأس مبارك بعد از مرگ قرطبى به وسيلهء طلايع بن رزيك به مصر انتقال يافته است . « 4 »\r\nاين تصحيح و توجيه ، نسبت به كلام قرطبى ، گواه بىخبرى شعرانى است از شرح حال قرطبى و طلايع ، چون او نمىدانسته كه اين قرطبى در سال 671 فوت كرده است ، يعنى بعد از وفات طلايع به صد و پانزده سال ، زيرا وفات ملك صالح ، طلايع به سال 556 بوده كه نطفهء قرطبى هنوز منعقد نگشته بود .\r\nضمنا ، مشهد رأس الحسين كه به فرمان طلايع بنيان شد ، در سال 740 ، در آتش‌سوزى ويران گشت و تاكنون مكرر تجديدبنا شده و به تازگى در كنار آن مسجد\r\n\r\n\r\n","description":"","footnote":"\r\n( 1 ) . خطط مقريزى : 2 / 284 .\r\n( 2 ) . پيمانه‌اى است كه بيست و چهار صاع گنجايش دارد . ( م )\r\n( 3 ) . مختصر تذكرة القرطبى 121 .\r\n( 4 ) . همان 122 .\r\n","page_name":" 445 ","page_number":455},
  {"content":"\r\n\r\nجامعى تأسيس يافته است و بالاخره در دوران امارت عبد الرحمن كخيا ، از امراى مماليك بناى مشهد حسينى تجديد سازمان يافته و آن در اواخر قرن گذشتهء ميلادى بوده است . بعد از آن به ايام خديوى سابق ، تمام ساختمان از پى برداشته و تجديدبنا شد .\r\nاز بناى قديمى تنها همان قبه‌اى كه بر فراز مقام امام است ، باقىمانده ، چنان‌كه امروز مشاهده مىكنيم ، و اين همان جامع معروف است كه به نام سرورمان حسين « جامع سيدنا الحسين » شهرت دارد . « 1 »\r\n\r\nولادت و وفات ، مدايح و مراثى\r\nملك صالح به سال 495 پا به جهان نهاد و فقيه عمارهء يمنى كه شرح حالش بيايد ، با قصايد فراوانى كه در كتابش النكت العصرية درج شده ، او را ثناگستر بوده است ، از جمله :\r\n- هرآن درخشى كه هويدا شود وانهيد ، جز درخشى كه بر بارگاه او پرتوافكن شود .\r\n- به بارگاه صالح بشتابيد و نام او را كه شنيديد ، نام دگران را فراموش سازيد .\r\n- بدين درگاه به آرزوى مال و منال مپوييد و عظمت و شخصيت را زير پا مگذاريد .\r\n- از اين‌بارگاه ارجمندى و افتخار بجوييد كه هريك به فراخور مقدار خود كامياب گردد .\r\nو در شعبان سال 505 با قصيدهء ديگرى به ستايش صالح پرداخته و چنين سروده است :\r\n- چكامه‌ام از سرزمين حجاز به پابوست آمد ، كتاب و سنت با ترنمى خوش انگيزهء شتابش بود .\r\n- اگر از رنج را هم پرسى ، بدان كه آرزويم به خواب نرفت و اميدم به خطا نپيوست .\r\n- آبهاى گنديده گوارا نشد و در آبشخور سفلگان بار نيفكندم .\r\nو نيز در ستايش او گفته است :\r\n- پندارى سوز و گداز از سر گرفتم ، از آن دم كه راه هجران گرفتى ؟\r\n- جفا و هجرانت آرامش خاطرم گشت ، چه سردى هجران سوز دل را فرونشاند .\r\n- ديگرم از پس چهل سال كه شادابى عمر گذشت ، عشق و دلدادگى قبيح است .\r\n\r\n\r\n","description":"","footnote":"\r\n( 1 ) . تاريخ مصر الحديث : 1 / 298 .\r\n","page_name":" 446 ","page_number":456},
  {"content":"\r\n\r\n- گرچه برف پيرى بر سرم ننشسته ، اما صبح سفيدش بر عارضم دميده .\r\n- روزگار عيش و عشرت كه به هردم جنايتى نه درخور عفو كردم ، سپرى شد .\r\n- عمرم بيهوده گذشت و اين سرمايه را بىحساب خرج كردم .\r\n- سرانجام ، زادگان رزيك به يارىام شتافتند و با احسان خود غريق رحمتم ساختند .\r\nو از همين قصيده است :\r\n- اگر صالح ، از كرانهء دشت برنمىتافت ، سيل احسانش از اين سامان درمىگذشت .\r\n- در عين اميدوارى ، چنان بودم كه از سراب به سوى شراب گريزانم .\r\n- اما خدا را شكر تلاشم ياوه نماند و اميدم به مصر نااميد نگشت .\r\n- سپيد بارگاهى را زيارت كردم كه ابر عطايش كاخ آرزوى بر بادرفتگان را آباد سازد .\r\nو از همين سروده است :\r\n- فرزندت ناصر عادل را به‌پا داشتى كه رسوم ديرين زنده كند ، از آن پس كه تباهى گرفت .\r\n- عدل و داد ، در جهان بگسترانيد و اينك گوسفندان با گرگها در چرايند .\r\n- تو آفتاب حقيقتى و او پرتو آفتاب است .\r\n- در صولت و عطوفت ، راه تو گرفت : بر دوستان آب گوارا افشاند و دشمنان را به رنج و بلا گرفتار كرد .\r\n- عمامهء عزت از پيش و پس بياويخت : شرافت نسب با دستاورد حسب درآميخت .\r\n- ملك و دولت با ارادهء آهنين محفوظ ماند و خجسته و ميمون آمد .\r\n- يكه‌سوارى كه به هرمرز و بوم درآمد ، قبهء عظمت بر سما كشيد و تاج زعامت بر تارك افراشت .\r\n- در جنگ و صلح ، از هيبت و صولتش ترسانند ، چون تيغ تيز ، در نيام هم رعب‌آور و هراس‌انگيز است .\r\nدر قصيدهء ديگرى چنين ستايد :\r\n- تو كه با صولت و قدرت توانى بر اوج بلندى پا نهى ، اين تلاش و تكاپو از چيست ؟\r\n- با زبان شمشير ، خطبهء امارت بر خوان كه زبان شعر و ادب كوتاه است .\r\n\r\n","description":"","footnote":"","page_name":" 447 ","page_number":457},
  {"content":"\r\n\r\nو در همين قصيده گويد :\r\n- كفيل خلافت ، ابو الغارات ، زمانه را در زير پى گرفت و حيلهء روزگار بىاثر ماند .\r\n- هيبت او بر دل روزگار نشست ، شك و ترديد هم به حيرت و ابهام افتاد .\r\n- به خاطر مكرمت بخشيد و براى عبرت در خون كشيد و دلها مرعوب صولت او گشت .\r\n- دليران ، با تيغ آبدار و نيزهء تابدار ، خاضع و خاشع شدند و جز اين چاره‌اى نديدند .\r\n- و چون بهرام و خاندانش به جهالت راه تمرد گرفتند و از در ستيز درآمدند .\r\n- ناصر عادل را چون خدنگ روان ساختى تا شيشهء عمرشان بشكست ، شكستى كه التيام نگيرد .\r\n- شبانه تاخت آورد و اگر بر فلك اعلا مىتاخت ، دلهاى اختران به تپش مىافتاد .\r\n- در آن شب سنان نيزه برق مىزد ، و از نوك آن آتش برمىجهيد .\r\n- بدين پندار كه شجاعت و بىباكى مايهء نجات است ، اما بو شجاع آنچنان بر سرشان كوبيد كه ديگر برنخاستند .\r\n- شرابى نوشيدند كه از مستى آن برنخيزند ، جامى از شراب مرگ نه شراب انگور .\r\nو از جمله اين قصيده است :\r\n- خدا را زين هيبت و همت كه چه جانها بر خاك هلاك نيفكند .\r\n- شبانه چون ماه بر سرشان تاخت و در پيرامون او اخترانى كه در گرد و غبار هيجا پنهان شدند .\r\n- با جوانمردانى از بنىرزيك در دو جانب او ، گويا آسياى مرگ به گردش درآمد . « 1 »\r\nو در قصيدهء ديگرى چنين ستايشگر شده است :\r\n- آنها كه از عشق لوليان گردن بلورين بركنارند ، از لذت دنيا بىخبرند .\r\n- در عالم عشق و دلدادگى صفايى است كه جز عاشقان قدر آن نشناسند .\r\n- خدا نكند كه عشق پريچهران از دل من برخيزد و بيخوابى شب به خواب نازم تبديل شود .\r\n\r\n\r\n","description":"","footnote":"\r\n( 1 ) . دو قصيدهء كوتاه ديگر در مدح ملك صالح ياد شده كه مجموع ابيات آنها 43 بيت است و به خاطر تكرار و ايجاد ملامت ترجمه نشد . ( م )\r\n","page_name":" 448 ","page_number":458},
  {"content":"\r\n\r\nو در همين قصيده گويد :\r\n- اگر مالك روح و روان خود بودم ، با اخلاص ، جان در قدمت نثار مىكردم .\r\n- لكن چون ملك صالح روان من در اختيار گرفت ، جانم در گرو جود و نوال اوست .\r\n- چنان با بخت و اقبال كامور گشت كه در كنارش نشست ، با آنكه پادشهان در برابر او بر خاك نشينند .\r\nو در قصيدهء ديگرى ملك صالح و فرزندش و نيز برادرش يكه‌تاز مسلمانان را چنين ثناگستر شده است :\r\n- تيغ تيز است كه از نيام برآمد ؟ يا چشم جادوست كه جان‌ستان آمد ؟ در شگفتم كه چشمان خمار بر تيغ شرربار فايق آمد و از ميانه خون ما بريخت .\r\n- آهووشان شير بيشه را به خون كشيدند و غارتگرانى از كمين برجهيدند كه چون قامت رعنا را به پيچ و تاب آرند ، جان عشاق را در خمار شربتى از لب و دندان و نسيمى از چهرهء چون گلستان ، وانهند .\r\n- سروهاى نازت به طمع نيندازند ، چرا كه بر شدن بر تل اين بوستان محال است و در ميانشان شوخ‌چشمى است كه چون خسرو صاحب قران فرمان نگاهش مطاع است . از اين رو ، هرگاه ديده فرودوزد ، نظارگان گويند : چه فرمايى كه فرمانت به جان مطاع است .\r\n- نازنينى مست و ملنگ ، فربى سرين ، و لاغرميان ، و شوخ و شنگ كه در اندامش آب روان مىدود و قلبش چون سنگ خاره نرمى نگيرد .\r\n- سوگند به جان ملك صالح ، آن بىهمال كه خصم متجاوزان است و پناه درماندگان ، با كيفرى سخت دژم و با دستى گشاده و پرمرحمت ؛ همو كه عترت پاك را يارى كرد ، وه چه ياورى كامكار .\r\n- مصر و قاهره به دو شرافت گرفت و دولت در روزگارش به قدرت و شوكت رسيد و براى پاكان عترت ، با عزم و ارادهء ابن رزيك و همت فرزندش ناصردين ، فتحى نمايان آمد .\r\n- چون ملك ناصر آشكار آيد ، خصال نيك او در شمار نيايد و آرزوى كوتاه در ساحت نوالش دراز آيد ، بزرگوارى گشاده‌رو كه عطايش از چپ و راست ريزان است .\r\n- جوانمردى كه پايهء همتش بر سماست ، كى توان گفت كه مقام ارجمندش تا كجاست ؟\r\n\r\n","description":"","footnote":"","page_name":" 449 ","page_number":459},
  {"content":"\r\n\r\nوالاترين صفات كمال او راست كه خدايش دين و دنيا بخشيد و خلق روزگار به خدمتش گراييد .\r\n- هماره سايهء پدرش بر دوام باد و دولتش پاينده و كامكار و كامروا ، و نيز برادران گرامىاش و عموى بزرگوارش يكه‌سوار مسلمانان .\r\nقصيده‌اى سروده كه در آن ملك صالح را ثنا گفته و خاندان پيامبر را رثا :\r\n- روا نباشد كه بر شيدايى من ملامت آرى ، گرچه ناصحى مشفق و مهربانى .\r\n- من آن شوريدهء زارم كه با دلدادگى پيمان دارم و راهى به دلدارى من نيست .\r\n- شعله‌هاى درونى ، سينهء چون شيشه‌ام را درهم شكست و رقيب به راز درونم پى برد .\r\n- با آنكه از ديده‌ام پيمان گرفته بودم ، راز درونم را برملا ساخت و كوس رسوايى ما بر سر هربام زدند .\r\n- ديده را به ملامت درسپردم ، سوز درون به معذرت برخاست و هرچه بود به آتش كشيد .\r\nاز همين قصيده است :\r\n- اى دوستان ! صلاح من در پرهيز از عشق و نواست تا شما چه گوييد ؟\r\n- اينك دردى به دل دارم كه جاى عشق و شوريدگى نماند و خمار شيدايى از سر بپراند .\r\n- فراموشى چنان دست شيدايى از سرم كوتاه نمود كه ديگر نغمهء نافرمانى ساز نكنم .\r\n- تاريكى شب كه سايه‌گستر شود ، شكيبايى از دل برود ؛ انتقام اميدى خام است ، اما غم و اندوه همدم .\r\n- ميدان سخن سخت و ناهموار باشد ، اما نوحه‌سراى خاندان احمد ، راهى بس هموار در پيش دارد .\r\n- اينك كه شمشير تيز و سنان خونريز را نوبت جولان نيست ، زبان خامه را به نصرت و يارى آزاد كن .\r\n- حديث از خاندان على گوى و ستمى كه بر آنان رفت . ترانه و غزل را شيوهء دگر بياراى .\r\n- خاندان اميه ميراث رسول را بربود و بر خاندان محمد غارت آورد .\r\n- با صاحبان مسند خلافت راه خلاف گرفتند و در قبال برهان بهتان زدند .\r\n\r\n","description":"","footnote":"","page_name":" 450 ","page_number":460},
  {"content":"\r\n\r\n- قانع نشدند كه خيل نفاق بتازند ، دست ستم از آستين كين برآوردند .\r\n- بر مسند رسالت برشدند ، با آنكه ارث ابو سفيان نبود .\r\n- سرانجام كار بىشرمى را بدانجا كشاندند كه داد كفر از ايمان گرفتند .\r\n- زياد گستاخى از حد بدر برد و يزيد راه هلاك و دمار سپرد .\r\n- آسياى خونى را كه خاندان حرب به گردش آورد ، زادگان مروان آسيابان شدند .\r\n- دريغ و افسوس بر اين آزادگان كه باران رحمت الهى و يار ستمديدگان بودند .\r\n- پيكر مباركشان بر سر تپه‌ها افتاده بود چاك‌چاك و در بيابانها عريان بر خاك .\r\n- امت سرگشته عليه آنان دست به هم دادند ، بهشت برين فروختند و دوزخ و نفرين به جان خريدند .\r\n- حق خلافت كه با نصوص قرآنى و تأييد رسالت پناهى ويژهء آنان بود ، ضايع گشت .\r\n- كاش سرورمان ملك صالح زنده بود و داد آنان از دشمنان مىگرفت .\r\n- همان كه با اخلاص و مودت ، نام مختار از خاطر شيعيان برد . آرى ، آيندگان بر گذشتگان پيشى گرفتند .\r\nشاعر ما ، ملك صالح ، روز دوشنبه نوزدهم ماه مبارك رمضان سال 556 شهيد شد و فقيه دانشمند ، عمارهء يمنى با اين قصيده‌اش سوگوار آمد :\r\n- در ميان شما صاحب خردى هست كه واپرسم ؟ من كه از خرد بيگانه گشتم .\r\n- خبرى شنيدم ، كاش كر بودم ؛ آن كه شنيد از هوش بشد و آنكه گفت ، زبانش در كام خشكيد .\r\n- آيا پاسخى هست كه بر مراد و آرزو باشد و خبر راست ، دروغ آيد ؟\r\n- از شاهد اوضاع در بيمم : شاه‌نشين برقرار و نشيمن از شاه خالى است .\r\n- آيا بار سفر بست و زاده‌اش را به نيابت گذاشت ، يا هجرت گزيد كه ديگر اميد وصل نيست ؟\r\n- چهره‌ها را غبار گرفته بينم ، از آن‌رو كه در عزاى عزيزى به ماتم نشسته‌اند .\r\nدر اين قصيده گويد :\r\n- اينكم واهليد كه نه هنگام گريه و زارى است ، به زودى سيلاب اشكم همراه ژاله روان\r\n\r\n","description":"","footnote":"","page_name":" 451 ","page_number":461},
  {"content":"\r\n\r\nباشد .\r\n- مگوييد تا چند بر او زار و نالانى ، ابر رحمتى بر سرم سايه‌گستر بود كه از هم گسست و رفت .\r\n- از چه نناليم و زارزار نموييم ، با آنكه فرزندانمان يتيم و بىنوا ماندند ؟\r\n- كاش مىدانستم - اينك كه عطا و نوالش خاتمه يافت - خداوندگارمان با ما چه خواهد كرد ؟\r\n- آيا مهمان‌نوازى كند و غريب‌پرورى تا بپايد ؟ يا راه مهاجرت ديار در پيش گيرد ؟\r\nو از همين قصيده است :\r\n- اى بارگاهى كه صدرنشين آن بار سفر بست ! قافله غم رو كرد و آلام و اسقام سمر گشت .\r\n- كوهى سهمگين بر فراز تخت مكين بود كه پايهء حكومت به دو استوار و وزين بود .\r\n- كوهسار باعظمت از چه به هم لرزيد و در خاك فروشد ، با آنكه لرزه بر اندام هرملك و ديار افكند ؟\r\n- راه بارگاه را چه كسى بربست ، با آنكه فرمانش به هرمرز و بوم روان بود ؟\r\n- چه كسى يگانه مرد مجاهد را از پيكار با مشركان بازداشت ، با آنكه سپاهش مهيا و سر به فرمان بود ؟\r\n- نيزهء تابدارش كه به هم درپيچيد ؟ و ناوك آن را كه در هم شكست ؟\r\n- شمشير هندى را چه كسى به سنگ شكست كه غلاف و حمايلش بىصاحب گشت ؟\r\n- زيور اسلام را چه كسى از گردنش باز كرد ، كه اينك عاطل و باطل ماند ؟\r\n- چه كسى زبان فضيلت را در كام شكست ، با آنكه خطيب محافل بود ؟\r\n- از پس سكوت و وقار ، غوغا و فغان برخاست ، آنگاه كه تاروپود جسم او از هم گسيخت .\r\n- پندارى ابو الغارات ديگر شب‌تاز نبود ، تا غبار معركه چون سياهى شب نمايد .\r\n- گويى نه در پهنه هيجا سنان نيزه‌اش درخشيد ، و نه ناوك دلدوزش قباى دشمن به خون آزين بست .\r\n\r\n","description":"","footnote":"","page_name":" 452 ","page_number":462},
  {"content":"\r\n\r\n- و نه بر عرش زين لجام كشيد تا در ركابش پيادگان بر سواركاران فخر و ناز فروشند .\r\n- سنان نيزه‌اش در جوشن دشمن نخراميد ، چونان كه سمند تازى از شوق ، به زير رانش مىخراميد .\r\n- نگاه مهرآميزش بين حاضران نمىچرخيد : بر مخلص نيك‌انديش ، يا بر خصم بدكيش .\r\n- محراب عبادت را با رحمت و نعمت ، و آوردگاه نبرد را با سطوت و نقمت پر نكرد .\r\n- در شگفتم كه روزگار غدار ، بر سر خود چه آورد ! بىشك از عقل و خرد بيگانه بود .\r\n- بعد از طلايع ، گيتى به كدامين فرزند خود ناز و افتخار خواهد كرد ؟\r\n- آيا گردش زمانه را در عهدهء كفالت هادى خواهد سپرد ، پس از آنكه خيمه و خرگاه بر ماه كشيد ؟ « 1 »\r\nجنازهء ملك صالح در قاهره مدفون شد ، بعدها فرزند برومندش عادل ، در نهم صفر سال 557 تابوت پدر را از قاهره به مزار تازه‌بنيانى كه در قرافهء مصر « 2 » براى او تأسيس شده بود ، منتقل كرد و راهروى زيرزمينى از كاخ وزارت تا كلبهء سعيد السعداء كشيد ، و در بن باره ، فقيه يمنى ، عمارهء مزبور قصايدى پرداخت ، از آن جمله :\r\n- عرصهء جود و كرم از اين غم ويران شد و گورستان آباد و خرم گشت .\r\n- بختهاى نگون سراسيمه به تشييع برخاستند و ديده‌ها از گريه كور و نابينا شد .\r\n- نعشى بر فراز دوشها برشد كه در آسمان كيهان « بنات نعش » از غم و اندوه از هم گسيخت .\r\n- بزرگمردان در زير جنازهء او قد برافراشتند كه از عظمت او قدهاى افراشته پست و نگون بود .\r\n- و از همين قصيده است :\r\n- گويا تابوت موسى است كه از چپ و راست آن ، سكينه و رحمت روان است .\r\n- اينك در كاخ وزارت امانت است ، تا مزارى رفيع و شايسته بنيان شود .\r\n\r\n\r\n","description":"","footnote":"\r\n( 1 ) . دو قصيدهء ديگر هم در سوك و ماتم ملك صالح در متن كتاب درج شده كه مجموع ابيات آنها 30 بيت است ، هركه خواهد ، رجوع كند . ( م )\r\n( 2 ) . ر ك : گورستانى است در مصر ، به خطط مقريزى : 4 / 317 .\r\n","page_name":" 453 ","page_number":463},
  {"content":"\r\n\r\n- از اين‌رو ، اهرام مصر و حرم الهى به خروش آمدند كه از چنين شرافتى محروم ماندند .\r\n- تربت مصر را برگزيدى ، تربتى كه لاله‌زار بلاد ، بر گورستان آن رشك برد .\r\n- خداى بر آن مردمى خشم گرفت كه از جهالت و گستاخى بدين مرز و بوم هجوم آوردند .\r\n- شگفت آوردى كه قدّار ناقهء صالح را پى كرد . به هرعصرى صالح و قدّار در برابر هم قرار گيرند .\r\n- اى صالح نيك‌پى ! تو به خانهء مجد و كرامت نزول اجلال كردى و قاتلان به دوزخ و نار پيوستند .\r\n- گرچه قصاص شدند ، اما خاك راه را با مهر و ماه كى برابر توان گرفت .\r\n- دشت و كوهساران بر آنان تنگ آمد و گاه باشد كه صاحب خون بخوابد ، اما خون قرار و آرام نيابد .\r\n- اين پاداش نكو و اجر جزيل گوا رايت باد ، و نيز شهادت كه شيوهء ابرار است .\r\n- وصى رسول و عمويش حمزه با شهادت در خون تپيدند ، و نيز زادهء بتول و جعفر طيار .\r\nو در روز پنجشنبه كه تابوت ملك صالح را به مزار مخصوصش بردند ، گويد :\r\n- اشك ديده را چون سيلاب بهارى روان ساخته و نالهء جانسوز را در دل انباشته‌اى .\r\n- از چيست كه اشك ماتم - با آنكه زلال و صاف است - بر گونه‌ات آتش افروخته ؟\r\n- به من منگر كه از ناله و زارى خاموشى گرفتم ، غم و رنج در كانون دل لانه دارد .\r\n- بر من مخروش كه آتش دل برخروشد تا سراپايت به آتش كشد ، سينه‌ام در انفجار است .\r\n- اگرت ناله و زارى اختيارى است ، من از بيتابى ، زمام دل از كف نهاده‌ام .\r\n- صبح و شام چون گمشدگان باديه مىگريم ، چون غمها بر دل هجوم‌آور است .\r\n- از ديده‌ام پيمان گرفتم كه قدرى بيارمد ، اما قلب فگارم خيانت كرد كه كانونم در شور و انقلاب است .\r\n- گويى مصيبت نه‌چندان سهمگين است ، اما غم كه بر دل نشيند ، اندك آن هم گرانبار است .\r\n\r\n","description":"","footnote":"","page_name":" 454 ","page_number":464},
  {"content":"\r\n\r\nو از همين قصيده است :\r\n- شاهى كه خون هرجبار و سركشى را با دم شمشير و ناوك سنان ريخت ، خونش هدر آمد .\r\n- دلها با بيم و اميد به درگاهش گرد آمدند : بيم از شمشير و اميد به درهم و دينار .\r\n- در سايه بيم و اميد است كه هردولتى پايدار آمد و روزگارش دوام گرفت .\r\n- چون بيم و اميد ، يعنى دينار و شمشير از هم كناره گرفتند ، دشمن عزيز و كامكار شد و دوست خاك‌نشين گشت .\r\n- اى سرور آزادگان كه شاهان عالم در برابرت به ادب برخاستند ، حل و عقد امورت در كف بود .\r\n- فرمان مطاعت در همه جا روان است و پيكها در اكناف گيتى دوان .\r\n- منصب كفالت و وزارت هردو به فضل و مقامت گويا شدند .\r\n- مقام وزارت هرروز دست‌به‌دست مىشد و هرلحظه با خطرها مواجه بود .\r\n- تا آنكه بر درگاه تو نزول گرفت و درايت و تيزبينىات را شكوفا ديد .\r\n- مهميز سفر به كنار افكند و بار و بنه بر زمين ريخت .\r\n- خدا را ، از اين رسم و آيين كه آزاد كردى و رواج دادى ، اما در سينهء تاريخ و قيد و بند قصايد در مهار شد .\r\n- بزرگ آيين و شيمتى كه طبع و قادم را شعله‌ور ساخت و يكه‌تاز ميدان سخن را پشت سر نهادم .\r\n- آرى ، اسب تازى از سيماى زيبايش منتخب نيايد ، جز آنكه در ميدان تمرين هنر نمايد .\r\n- ثنا و ستايش من در پيشگاهت معروف شد و از همه پيشى گرفتم و هيچگاه سستى نگرفتم .\r\n- اگر در اثر اين رنج و محنت از پاى نشستم كه ديگران با كمترين مصيبت از پاى بنشينند ، بدان سبب بود كه تاروپود قلبم در نهان و آشكار ، به مهر و ولاى تو محكم است .\r\nو باز همين فقيه يمنى ، عماره ، در رثاى ملك صالح و ثناى فرزندش ملك عادل ، به سال 557 بر سر مزارش در قرافهء مصر چنين سروده است :\r\n\r\n","description":"","footnote":"","page_name":" 455 ","page_number":465},
  {"content":"\r\n\r\n- ديو مرگ ، اجتماع دوستان را به پراكندگى كشد و شاخ تر و تازه بپوسد و بر باد رود .\r\n- عمر گرانمايه هم ، چون صفحات دفتر ، روزى نگاشته شود و دگر روز محو و نابود گردد .\r\nو از همين قصيده است :\r\n- بدان هنگام كه سال به پايان مىرفت ، شبهاى آخر را در پشت سر مىنهاد .\r\n- در صحراى قرافه مأوا گرفتيم و اندوه و غم از چپ و راست بر جگرها تاخت آورد .\r\n- در پيشگاه خداى سخن ، رخش قافيه را مهار بستيم ، با آنكه اسب تازى و اشتر تيزرو از رفتار بازماندند .\r\n- گفتيم : اينك نعمت سخن‌پرورى را به پاى خودت ريزيم ، تا حق نمك ادا كرده باشيم .\r\n- خوشه‌هاى قافيه‌ات را كه چون مرواريد منتخب آمد و در شاهوار معانىات را كه شاعران به سرقت برند ، همه را يكسر بر مزارت افشانديم ، در حالى كه اشك چون در بر رخسارمان مىغلتيد .\r\nو در همين قصيده گويد :\r\n- اى خاندان رزّيك ! آزموديم و شما را برترين پناهگاهى يافتيم كه اشتران تازى به درگاهش دوانند .\r\n- جوياى دولت و عزت آمديم كه بدين درگاه شديم : گرامىترين بارگاه و بىنيازترين دولت و پايگاه .\r\n- با جود و نوال شما ، عزت نفس آموختيم و بر چهره‌هاى خرم ، غبار تملق ننشست .\r\n- فسطاط مصر ، از جود و عطاى شما كعبهء آمال گشت كه از شام و عراق ، شتابان به طواف اركان آمدند .\r\n- نه پردهء اين درگاه بر روى اميدواران فروافتاد و نه درهاى اين درگاه به روى نگون‌بختان بسته آمد .\r\n- دلها ، جز به سوى شما پر نكشد و نعمتها ، جز از دست و بال شما فرونريزد .\r\n\r\n","description":"","footnote":"","page_name":" 456 ","page_number":466},
  {"content":"\r\n\r\n\r\nنمونه‌هايى از شعر و احساس ملك صالح\r\nابن شهر آشوب قسمت زيادى از اشعار و قصايد او را در كتاب مناقب آل ابى طالب ياد كرده ، از آن جمله :\r\n- محمد خاتم پيامبران است كه حكيم عرب « قس » و پادشاه يمن « سيف » مژدهء رسالتش را داد .\r\n- سخنوران راست‌انديشه ، پيش از آنكه پا به دايرهء وجود نهد ، از سرانجام او خبر دادند .\r\n- آن كه در بردبارى و كرامت كمال گرفت و بنيادش از عيب و آك پاك بود .\r\n- سايهء عدل خداى ، رهبر نجات ، سرچشمه حيات ، باران رحمت الهى .\r\n- به دنيا و آخرت ، مهرش ذخيرهء خود ساز و به ولاى او چنگ زن ، و نيز به ولاى ابو الحسن مرتضاى هدايتگر .\r\nو از اشعار اوست :\r\n- مهر و ولايم ويژهء امير مؤمنان على است ، با مهر او به مراد دل رسيدم .\r\n- اگر حاسدان ، مقام و رتبه‌اش را در كرم نشناسند ، سورهء هل اتى بخوان .\r\nو هم از اوست :\r\n- از اينكه دست به درگاهت سودم ، پندارى در حرم خدا ركن حجر را بوسيدم .\r\n- در اينجا كه به خدمت ايستاده‌ام ، گويا ميانهء چاه زمزم و مقام ابراهيم خليلم .\r\n- اى سالار و سرور من ! چه به پا ايستم و چه از پا بنشينم ، به ياد تو باشم .\r\n- اگر از خواب ناز برخيزم ، با تو در راز و نيازم ، چونان كه در حال خواب با تو در نمازم .\r\n- راز مهرت در درونم پيوسته و با گوشت و استخوانم به هم درآميخته است .\r\n- اگر نه مهرت ، نمازم نپذيرند ، و گرنه ولايت ، روزه‌ام به حساب نگيرند .\r\n- اميدم آنكه به روز حشر ، از دستت سيراب گردم و خستگى سوز دل را از ياد ببرم .\r\nو هم اين چكامه :\r\n- اى دستاويز دين و آيين و درياى علم و معرفت !\r\n- اى قبلهء دوستان خدا و كعبهء زائران حرم !\r\n- اى سرور آن خاندان كه هماره راه نيكى سپارند .\r\n\r\n","description":"","footnote":"","page_name":" 457 ","page_number":467},
  {"content":"\r\n\r\n- توبه‌آوران ، خداپرستان ، روزه‌داران ، نمازگزاران .\r\n- دانشمندان ، خويشتن‌داران ، ركوع‌كنندگان ، سجده‌كنندگان .\r\n- اى كه ديگران در خواب ناز باشند و تو با خدا در راز و نياز .\r\nو هم اين قطعه :\r\n- خاندانى كه علم و معرفت را از جدشان به ارث برند و جدشان از جبريل امين فراگيرد و جبريل از خداى عالميان .\r\n- همگى كشتى نجات باشند ، و جز با كشتى نجات از هول و عذاب قيامت نجاتى نيست .\r\n- تاريكى شب كه درآيد ، با خشوع تمام به عبادت برخيزند و خواب ناز را بر ديدگانشان راهى نيست .\r\n- شبى نيست كه آنان به شب زنده‌دارى و راز و نياز با خداى نگذرانند .\r\n- ياد خدا از خاطر نبرند و با نغمهء بلبلان و قمريان سرگرم نباشند .\r\n- ابر رحمت الهىاند كه از آن دانش و معرفت فروريزد ، نه چون ابر بهاران كه آب فرات انگيزد .\r\nو نيز از سروده‌هاى ملك صالح است :\r\n- پيامبر خدا محمد و جانشينش با دو فرزند و پاك دختر بتولش .\r\n- همان اهل عبا باشند كه به ولايشان اميدوارم و در آخرت رستگار .\r\n- حتى مهر دوستانشان مايهء بركنارى از انحراف و جهالت است .\r\n- بدين وسيله رضامندى ذات احديت را آرزومندم ، باشد كه در صحراى محشر دستگيرم باشد .\r\nو در ثنا و ستايش امير مؤمنان گويد :\r\n- سراپا نور باشد ، نور خدا كه پرتوش بر سر ما مستدام است ؛ آرى ، نور خدا زوال نگيرد .\r\n- نامش در ميان فرشتگان آسمان مشهور است و يادش از خاطره‌ها محو و نابود نگردد .\r\nو هم او راست :\r\n- زبان ملامت كوتاه كن كه من از ملامت ناصحان راه ضلالت نپويم .\r\n- روز مباهله ، در زير كساء جز پنج تن نبودند ، ششمين آنان جبريل امين بود .\r\n\r\n","description":"","footnote":"","page_name":" 458 ","page_number":468},
  {"content":"\r\n\r\nدر ستايش امير مؤمنان و فرزندان گرامىاش گويد :\r\n- با مهر على بر دوش اختران برشدم و دامن‌كشان بر سر ابر و كوهساران گام درگذاشتم .\r\n- پيشواى من على است كه با نامش بر دشمن بدخواه ، پيروز و غالب شدم .\r\n- پيشوايان بر حق اگر در تاريكى شب گام زنند ، خورشيد رخسارشان چراغ راه باشد .\r\n- به يمن وجودشان آرزوى آرزومندان رواست و توبهء نادمان مقبول درگاه خداست .\r\nو اين قطعه را دربارهء زهد على امير مؤمنان سروده :\r\n- اوست كه دنيا را طلاق گفت ، با آنكه چون عروسى طناز به جلوه‌گرى آمد .\r\n- مشكلات علم و دانش را حل نمود ، با آنكه از دسترس افكار هوشمندان خارج بود .\r\nو در حق عترت پاك پيامبر گويد :\r\n- خاندان پيامبر ، خيمه و خرگاه عظمت بر سما افراشته‌اند .\r\n- مسكينى به سؤال برخاست ، از پس او يتيمى درمانده ، آنگاه اسيرى در بند گرفتار .\r\n- رستاخيزشان به ياد آمد ، با هول و هراسى عظيم و چهره‌اى كريه و مصيبت‌بار .\r\n- نان خود ايثار كردند و خدايشان از هراس رستاخيز امان بخشيد .\r\n- در بهشت عدن جاى كنند ، آنجا كه نه تابش خورشيد باشد ، نه سوز زمهرير .\r\n- پسران خوش‌سيما در گوشه و كنار به خدمت شتابانند ، گويا مرواريد غلتان نثار كرده باشند .\r\n- جامهء حرير بر تن كنند ، سبز و نازك .\r\n- اين است پاداش پروردگار ، شكرانهء تلاش در خدمت ، و ثبات و پايدارى در ناملايمات .\r\nو در همين معنى گويد « 1 » :\r\n- نيكان از جام شرابى سرمست شوند كه با كافور پالوده باشند .\r\n- خداى مهيمن به خاطرشان چشمه‌اى برآورد كه چون دست يازند ، بر جوش و خروش بيفزايد .\r\n- رهبرى فرمود تا به نذر خود وفا كردند . كيست كه چو آنان وفاى به نذر نمايد .\r\n- از هنگامهء رستاخيزشان بيم باشد كه شعله‌هاى آن زبانه كشد .\r\n\r\n\r\n","description":"","footnote":"\r\n( 1 ) . احاديث وارد شده در اين معنى گذشت . ر ك : الغدير ( متن عربى / چ 5 ) : 3 / 106 - 111 ، 169 ، 243 .\r\n","page_name":" 459 ","page_number":469},
  {"content":"\r\n\r\n- از اين‌رو ، طعام خود را در راه خدا به يتيم و مسكين و اسير بخشيدند .\r\n- بدين شعار مترنم شدند كه ما براى خدا شما را طعام بخشيم ، نه جوياى دعا باشيم و نه خواهان شكر و ثنا .\r\n- به خشيت پروردگارمان اندر ، كه روزى سهمگين در پيش داريم با چهرهء دژم .\r\n- خدايشان از شر آن روز بر كنار فرمود و خرمى و شادى به ارمغان افزود .\r\n- از آن‌رو كه در ناملايمات صبور آمدند ، بهشت و جامهء حرير پاداش گرفتند .\r\n- بر تخت عزت لميده ، نه خورشيد تابان مىبينند و نه زمهرير سوزان .\r\n- سايهء افراشته ، ميوه‌هاى آويزان .\r\n- جامهاى نقره‌فام از بلورهاى شفاف ، ساختهء دست قدرت .\r\n- پسران سيمتن خوش‌سيما به خدمت شتابان ، چو دانه‌هاى در شاهوار غلتان .\r\n- در دست جامهاى شراب ، پالوده با زنجبيل ، لذيذ و دلپذير ، آرام‌بخش سينهء دردمندان .\r\n- با دستبندهاى سيمين و زرين زيور گيرند و خدايشان از شراب پاك سيرابشان سازد .\r\n- جامهء ديبا در براز سندس سبز ، جاودانه در لمعان .\r\n- اين است پاداش بردبارى و تحمل ، مساعى شماست مشكور و مقبول .\r\nو باز در همين معنى گويد :\r\n- خداى ثنايشان گفت ، آنگاه كه وفا به نذر نمودند .\r\n- ويژه و مخصوصشان گردانيد و با بهشت و جامه‌هاى حرير خلعت داد .\r\n- نه با تابش خورشيد آشنا شوند ، و نه سرماى زمهرير بينند .\r\n- از شراب ناب سيراب شوند ، شرابى پالوده با كافور .\r\nو باز در همين معنى است :\r\n- در سورهء « هل أتى » اگر آن سوره را خوانى ، مساعى جميلهء آنان را مشكور يا بى .\r\n- از آنجا كه مسكين و يتيم و اسير را طعام بخشيدند ، به زير لب زمزمه كردند : به خاطر خدايتان طعام بخشيم و در پاداش ، نه دعاى خير خواهيم و نه تشكر و معذرت .\r\n- از آنكه بيمناكيم و از خداى ترسان در روزى كه آن روز سهمگين و سخت هولناك است .\r\n\r\n","description":"","footnote":"","page_name":" 460 ","page_number":470},
  {"content":"\r\n\r\n- بدين لحاظ ، از شر رستاخيز در امان شدند و طراوت و شادمانى يافتند .\r\n- پروردگارشان در برابر صبر و شكيبايى ، باغستانهاى بهشت عدن بخشيد و جامه‌هاى ديبا و حرير .\r\n- از چشمهء سلسبيل جامى نوشاند كه چون برگيرند ، به جوش و خروش آيد .\r\n- جام دگر از شراب ناب آميخته به كافور ، با درپوشى از مشك و عبير .\r\n- جامها و پياله‌ها از نقرهء خالص ، در اندازه‌هاى مختلف .\r\n- بر دست پسران خدمتكار چرخان است و از سپيدى و رخشندگى چون در غلتان .\r\nو باز هم در همين معنى گفته :\r\n- « هل أتى » در شأن اين خاندان نزول گرفت ؛ در آن سوره فضل و منقبت آنان استوار گشت . و نيز در ساير آيات قرآن .\r\n- طعام سفرهء خود را به فقير و يتيم و اسير بخشند .\r\n- به خاطر خدا طعام خود به شما بخشيم نه به اميد پاداش دنيا .\r\n- ازين ره خدايشان بهشت جاويد بخشيد ، با حوريان خدمتكار .\r\nملك صالح ، در يكى از قصايد خود ، سرودهء مشهور دعبل خزاعى را به استقبال رفته كه مىگويد :\r\n مدارس آيات خلت من تلاوة * و منزل وحى مقفر العرصات « 1 » \r\nقصيدهء ملك صالح چنين شروع شده است :\r\n- اى نكوهشگر ! زبان در كام گير كه من پند نگيرم . نه اين است كه توبهء پيرى گناه جوانى بزدايد ؟\r\n- بر گذشتهء نارواى خود بىتابى نكنم ، زيرا كه آينده‌اى تابناك و نيكو دارم .\r\n- با وجود اين ، از شبهات گريختم و از غوطه‌ور شدن در ورطه‌هاى هولناك اجتناب ورزيدم .\r\n- از دنيا رو برتافتم و دل به مهر كسانى سپردم كه به آبروى آنان خداى رحمان از گناهان من درگذرد .\r\n\r\n\r\n","description":"","footnote":"\r\n( 1 ) . انوار الربيع 312 . در الرائق چهل بيت از اين قصيده ياد شده است .\r\n","page_name":" 461 ","page_number":471},
  {"content":"\r\n\r\nو در آخر قصيده گويد :\r\n- در سروده‌هايم گرچه من در مدح و ثنا زبانى كوتاه دارم ، اما قصيدهء دعبل را استقبال نموده‌ام .\r\nسيد على خان مدنى گويد :\r\nاز صنعت بديع « استثنا » كه از آن لطيف‌تر گوش كسى درنيافته ، سرودهء ملك صالح ، طلايع است . امير ابن سنان را كه متولى و كارگزار او بود ، بپرداخت مالى وافر جريمه كرد و چون از عهده برنيامد ، توقيف شد و از زندان نامه‌اى به ملك نوشت و حق خدمت قديم و توافق در مذهب تشيع را ياد كرد . ملك صالح در پاسخ او نگاشت :\r\n- ابن سنان به من تهمت رفض بست ، تا به نام دين و مذهب ، گنجينهء اموال خود پاس دارد .\r\n- از مذهب رفض بيزارم ، جز به پاسدارى او ؛ از عداوت اهل بيت هم نادم و پشيمانم ، جز بر كين او .\r\nميزان جريمه شصت هزار دينار طلا بود ، دوازده هزار دينار آن را استيفا نمود و بقيه را بر او بخشيد . « 1 »\r\nملك صالح به فرمانرواى روم ، قليچ ارسلان بن مسعود ، در مورد تفاخرى كه ميان او و نور الدين محمود بن زنگى وجود داشت ، چنين نگاشت :\r\n- مىگويم ، اما كيست كه بفهمد ، و راه صواب را با آنكه تيره باشد ، بازشناسد ؟\r\n- نه هركه شدايد زندگى را بيازمايد ، به كارهاى شايسته‌تر توفيق يابد .\r\n- هيچ‌كس پاينده و برقرار نيست و احدى از فرمان قضا گريز ندارد .\r\n- آيا رواست پس از سالها گير و دار كه دشمن تلخى جنگ و جدال را چشيد ، بدين اميد كه با هم كنار آييد ، راه مراوده و گفتگوى صلح باز كنيد ؟\r\n- آيا پرهيزكارى نيست كه تنها خدا را به ياد آرد ؟ آيا در جمع شما مسلمانى يافت نشود ؟\r\n- بياييد تا يار همدگر باشيم ، باشد كه خداى عزيز دين ما را يارى دهد .\r\n- بياييد با عزمى راسخ سوى دشمن تاخت آريم و بلاد آنان را پى سپر سم ستور سازيم .\r\n\r\n\r\n","description":"","footnote":"\r\n( 1 ) . انوار الربيع 312 .\r\n","page_name":" 462 ","page_number":472},
  {"content":"\r\n\r\nقسمتى از اشعار ملك صالح در ضمن شرح حال فقيه عمارهء يمنى خواهد آمد و تا آنجا كه من واقف شده‌ام ، بيش از هزار و چهارصد بيت از اشعار او دربارهء خاندان رسول است ، چه در زمينهء مدح و ستايش و چه در سوك و ماتم كه تمام آن را سرورمان ، علامه سيد احمد عطار ، در كتابش الرائق ثبت كرده ، و گويا چيزى كه معتنابه باشد ، از او فوت نشده است .\r\nشرح حال ملك صالح در بسيارى از كتابهاى تاريخى و فرهنگهاى رجال مضبوط است ، از جمله :\r\n1 - وفيات الاعيان : 1 / 259 .\r\n2 - كامل ابن اثير : 11 / 103 .\r\n3 - خطط مقريزى : 4 / 81 .\r\n4 - تاريخ ابن كثير : 12 / 243 .\r\n5 - روض المناظر ، ابن شحنه .\r\n6 - تاريخ ابى الفداء : 3 / 40 .\r\n7 - مرآة الجنان : 3 / 310 .\r\n8 - انوار الربيع 312 .\r\n9 - تحفة الاحباب ، سخاوى 176 .\r\n10 - شذرات الذهب : 4 / 177 .\r\n11 - نسمة السحر ، جلد دوم .\r\n12 - خواص العصر الفاطمى 234 .\r\n13 - دائرة المعارف فريد وجدى : 5 / 771 .\r\n14 - اعلام زركلى : 2 / 449 .\r\n15 - تاريخ مصر الحديث ، جرجى زيدان :\r\n1 / 298 .\r\n16 - شهداء الفضيلة 57 .\r\n\r\nملك عادل\r\nاز ملك صالح فرزند ستوده كردارى به نام رزيك بن طلايع ، ملقب به ملك ناصر و عادل ، به‌جا ماند كه پس از پدر بزرگوارش ، مدت شانزده ماه و چند روز ، پست وزارت را عهده‌دار بود و پدرش سفارش كرده بود كه در اوضاع وزارتخانه خصوصا نسبت به منصب « شاور » تبديل و تغييرى ندهد ، چون از عصيان و شورش آنان ، در امان نخواهد بود .\r\nاتفاقا حدس او صحيح و بجا بود ، زيرا دوستان و نزديكان ملك عادل ، چنين رأى زدند كه اگر شاور را معزول ندارد و ديگرى از دوستان و نزديكان خود را در پست او\r\n\r\n","description":"","footnote":"","page_name":" 463 ","page_number":473},
  {"content":"\r\n\r\nمنصوب نكند ، شاور ، سر به عصيان و شورش برخواهد داشت .\r\nعادل ، حكم عزل او را صادر كرد و ارسال داشت ، و او سپاهى انبوه برانگيخت و به سوى قاهره تاخت آورد ، و روز يكشنبه ، بيست و دوم محرم سال 558 وارد قاهره شد ، و ملك عادل با نزديكان خود در شب بيستم محرم ، بناچار از قاهره گريخت ، اما بالاخره گرفتار و مقتول گشت ، و شاور بر بلاد مصر مسلط گشت . سرانجام ، ملك عادل را در كنار مزار پدرش ملك صالح به خاك سپردند ، همراه جماعتى ديگر .\r\nفقيه عمارهء يمنى در كتابش النكت العصرية 53 ، به شرح حال عادل پرداخته و در صفحه‌اى ديگر گويد :\r\nبه سالن پنهانى وزارتخانه قاهره وارد گشتم ، طى بن شاور و ضرغام ، با جماعتى از امراء ، مانند عز الزمان و مرتفع الظهير ، مجتمع بودند و سر بريدهء رزيك بن صالح در برابرشان ميان طشت بود .\r\nهمين كه چشمم به سر بريده افتاد ، صورت خود را با آستين پوشيدم و به عقب بازگشتم و نتوانستم ديده به ديدار آن سر بدوزم ، و از عجايب روزگار اينكه هيچ‌يك از حضار آن مجلس كه سر بريدهء رزيك را در برابر نهاده بودند ، به مرگ طبيعى نمردند ، بلكه مقتول شدند ، و سر از پيكرشان جدا گشت .\r\nطى بن شاور دستور داد مرا به مجلس بازگردانند كه من گفتم : به خدا سوگند ، وارد مجلس نشوم ، مگر موقعى كه سر رزيك را از ميان مجلس برگيرند ، آنگاه طشت را برداشتند .\r\nضرغام به من گفت : چرا بازپس رفتى ؟ گفتم : ديروز صاحب اين سر فرمانرواى ما و سلطان وقت بود ، و جميعا در چمنزار نعمت او مىخراميديم ، چگونه اينك به سر بريدهء او بنگريم ؟ پاسخ داد كه اگر رزيك بر فرماندهء سپاه دست مىيافت ، همه را از دم تيغ مىگذرانيد . من گفتم : اين عزت و شوكت را چه ارج است كه سرانجام آدمى از تخت به طشت كشد ؟ خارج شدم و گفتم :\r\n- ناگوار است كه پيشانى ترا آلوده به خون در ميان طشت بنگرم . « 1 »\r\n\r\n\r\n","description":"","footnote":"\r\n( 1 ) . النكت العصرية 66 .\r\n","page_name":" 464 ","page_number":474},
  {"content":"\r\n\r\n- اين وضع ناگوار با دستهاى كسانى انجام گرفت كه سوى نعمتها و عطاياى تو دراز بود .\r\nفقيه عمارهء يمنى ، اشعار فراوانى در ستايش ملك عادل رزيك بن طلايع سروده كه آنها را در كتاب النكت العصرية و هم در ديوان شعرش ثبت نموده است ، از جمله قصيده‌اى كه مطلع آن چنين است :\r\n- با مجد و كرامت كنار اختران جوزا ، خيمه و خرگاه به‌پا كن و بر همهء بلنديها برشو .\r\nو نيز قصيده‌هاى « 1 » ديگرى با مطلعهاى گوناگون كه شمار آنها به نه مىرسد و دهمين قصيده ، اين گونه شروع مىشود :\r\n- اگر آن چشمان جادو ، با سياهى توتيا فتان نمىشد .\r\n- و مژگان دلدوزش از تيرانداز پارتى سبق نمىبرد .\r\n- و مرواريد دندانش چون تگرگ آب شده طعم عسل نمىگرفت .\r\n- همگان از شيخ و شاب ، تشنهء وصال او نبودند .\r\n- با اين پيمان‌شكن ، پيمان نمىبستم كه چون سخن به جد گويم ، پاسخ به شوخى آرد .\r\n- چنان سر نزاع دارد كه اگر خواهد راه هجران پويد ، با وصل خود مرا به كام رساند .\r\n- باريك‌اندام و نرم‌تن كه هرچه قامتش راست كند ، از پيچ‌وتاب نكاهد .\r\n- و چون سرين او به جنبش آيد ، شمشاد قدش بر اهتزاز فزايد .\r\n- چنان فريبا كه اگر با سرانگشت لمس شود ، از شدت آزرم سر به زير افكند .\r\n- رعنا ، پرناز و ادا ، آهووش ، گريزپا .\r\n- هواى آن كردم كه از لعل لبش شرابى نوشم ، رخصت نيافتم .\r\n- جام شرابى پيمودش ، رام گشت و بر سر نشاط آمد .\r\n- صيد گريزپا خود به سوى دام آمد ، سرمست و خراب از شراب ناب .\r\n- شبانگاه شكوه نياورد و گوهر گرانبها را تسليم كرد .\r\n- سرخوش آرميد ، اما گوشوار گوشش با آويزهء گردن در جدال بود .\r\n- چندان لبانش را مكيدم كه سرخى آن را زدودم .\r\n- جانم فداى آن لب و دندان كه از بوسيدنش ملال نگيرم .\r\n\r\n\r\n","description":"","footnote":"\r\n( 1 ) . براى آشنايى با مطلع اين قصايد بنگريد به : الغدير ( متن عربى / چ 5 ) : 4 / 369 - 370 . ( و )\r\n","page_name":" 465 ","page_number":475},
  {"content":"\r\n\r\n- پندارى سرانگشت مجد الاسلام ، ملك عادل بزرگوار است .\r\n- آن كه عطا و نوالش ، هماره بر روى آرزوها خندان است .\r\nو با قصيدهء ديگرى او را ثنا گفته كه سرآغازش چنين است :\r\n- اى گوش روزگار ! لختى به نالهء اين دردمند زارگوش بسپار .\r\n- به آوازى كه در فضا پيچد ، هوش بسپار كه گوش ناشنوا را ارج و مقدار نباشد .\r\nدر همين قصيده است كه گويد :\r\n- شاهانى كه حريم مرا محترم شمردند ، گياهش پى سپر حوادث گشت .\r\n- خورشيد عطا و نوالشان ، به خاطر ميهمان از پردهء افق بازگشت ، چونان كه خورشيد سما دربارهء على و يوشع .\r\nبيت اخير ، در ديوان فقيه عماره 288 ، چاپ آلمان تصحيف شده است و شگفت‌تر آنكه با حروف مشكّل از اعراب هم دريغ نكرده‌اند ، با آنكه شاعر گرانمايه ، در اين بيت شعر ، به حديث ردّ شمس كه دربارهء على و يوشع عليهما السّلام اتفاق افتاده ، نظر دارد و اين مطلب چنان روشن است كه نيازى به توضيح ندارد .\r\nاما طفيلىهاى خوان ادبيات عرب ، تا اين حد از درك معنى ، بىنصيب مانده‌اند كه كلمه « يوشع » را تصحيف كرده « توسّع » خوانده و ضبط كرده‌اند ، و خدا كند كه حسن ظن ما بجا باشد و تعمدى در كار نباشد .\r\n\r\n","description":"","footnote":"","page_name":" 466 ","page_number":476},
  {"content":"\r\n\r\n\r\n5 ابن عودى نيلى ( 478 - 558 )\r\n- عاشق شيدا ، كى از سوز درون آرام گيرد ، با آنكه دلدارش لجوج و نامهربان است ؟\r\n- اگر خواهد با فراموشى خاطر ، آبى بر دل بريان پاشد ، سوز درون سر به طغيان بركشد و شعله‌ها برانگيزد .\r\n- دانى كه مانع دلدارى خاطر چيست ؟ شور جوانى ، پيمان عشق و شيدايى .\r\n- از چشم جادويش خدنگى به سويم افكند كه اگر از جنون عشق و شيدايى بر كنار بودم ، مجنون و شيدا مىشدم .\r\n- آنگاه كه شور عشق و مستى خرمن هستى را به آتش كشد ، سيلاب اشك فروريزد و شعلهء دل را خاموش سازد .\r\n- پيكرش به زندان عشق اسير و در بند است و دلش با غمى جانكاه در پى جانان به فلات و هامون دوان است .\r\n- اشك رخسار بپالايد تا درد اشتياق از ناصحان مكتوم دارد ، اما شعله‌هاى دل زبانه كشد و رازش را برملا سازد .\r\n- ديرى است كه جان دردمندش را با آرزوها سرگرم سازد ، اما دردى از اين بالاتر كه گاه به شود و گاه سر به طغيان برافرازد ؟\r\n- بسيار شد كه شمشاد قدى را سوى خود كشيدم ، ليموى پستانش فشردم و عناب لبش\r\n\r\n","description":"","footnote":"","page_name":" 467 ","page_number":477},
  {"content":"\r\n\r\nرا مكيدم .\r\n- بازيكنان ، ساق دستم از شانه‌اش بر سرين لغزيد و ميان باريكش از اين‌بار سنگين به شكوه آمد .\r\n- از لب و دندانش كه چون در و ياقوت به هم آذين بسته ، شراب لعل چشيدم .\r\n- شبهاى تاريك ، ما را به دست فراموشى سپرد ؛ ما در حال وصل بوديم و چشم رقيبان در خواب بود .\r\n- اينك برف پيرى بر سر نشست و عارضم سپيد شد ، شور جوانى از سر پريد و پشتم دو تا گشت .\r\n- سپيدى مو از سر به رخسارم دويد و گرد پيرى عمامه بر سرم بست .\r\n- از وصل لوليان دست آرزو كوتاه ماند ، پندارى سپيدى سر جرم است .\r\n- بر گذشته‌هاى خود از روى ندامت گريستم ، چونان كه مادرى بر عزيز خود گريد .\r\n- ثنا و ستايشم را ويژهء رسول و همتايش نمودم ، و نيز آن اختران تابان كه جز آنان درخشش و تابش ندارند .\r\n- تين و زيتون ، خاندان محمد است ، و هم درخت طوبى .\r\n- بهشت عدن همانهايند ، و هم حوض كوثر و لوح و قلم و سقف مرفوع معظم .\r\n- آنهايند آل عمران ، سورهء حج و نساء ، سورهء سبا و ذاريات و مريم .\r\n- و نيز آل طه و يس ، سورهء هل أتى ، نحل و انفال ، اگر فهم توانى كرد .\r\n- و هم ، آيت كبرى ، حقيقت ركن و صفا ، حج خانهء خدا .\r\n- به رستاخيز ، كشتى نجاتند ، و نيز دستاويز استوار كه نگسلد .\r\n- جنب اللّه در خانهء خدايند و عين اللّه در ميان مردم .\r\n- آل اللّه والامقام و ارجمندند كه بر منهاج و شريعتشان روانيم .\r\n- آخرين هدف ، بالاترين مقام ؛ از قرآن واپرس تا خبرت گويد .\r\n- به رستاخيز ، اگر بر حوض كوثر راه يا بى ، از زلال آب حيات سيراب گردى .\r\n- اگر شمع وجودشان نبودى ، خداى بزرگ نه آسمان و زمين آفريدى و نه حوا و آدم راه زمين گرفتى .\r\n\r\n","description":"","footnote":"","page_name":" 468 ","page_number":478},
  {"content":"\r\n\r\n- در زير سايه‌بان عبا ، به مباهله نشستند و دشمن از هراس عذاب ، لب از سخن بربست .\r\n- جبريل كه زير عبا جاى گرفت ، بر ميكال مباهات و افتخار كرد .\r\n- در پهنهء گيتى كدامين كس همپايهء ايشان تواند بود ، در حالى كه سرور ملايك ، جبرئيل امين خادمشان بود .\r\n- كيست كه در فضل و رهبرى همتاى آنان باشد ، كسانى كه مفسران حقيقى قرآن مىروند .\r\n- پدر ، امير مؤمنان است و نيا ، پيامبر بزرگوار و هدايتگر .\r\n- دين حنيف اسلام را همراه تقوا پايه‌گذار بودند و به دستور خدا قيام كردند .\r\n- ابراهيم فرزند رسول ، خالويشان است و فاطمه دخت محمد ، مادرشان ، و جعفر طيار كه در خلد برين به پرواز درآيد ، عمويشان .\r\n- به سوى خدا گريزانم از اين قوم كه بر هلاك و دمار آنان متفق گشتند . واى از اين مصيبت ! چگونه همدست شدند ؟\r\n- از آب زلال دريغ كردند ، شط فرات مالامال بود و جام مرگشان نوشاندند ، زهر و شرنگ بود .\r\n- از خاندان مصطفى قصاص كردند ، خونى را كه على در بدر و احد ريخت .\r\n- به رسم جاهليت شوريدند ، گويا مسلمان نبودند .\r\n- كشتند و رويهم انباشتند ، گويا هيمهء بيابان طف بود .\r\n- وحش بيابان حلقهء ماتم زد و پرندگان بر فرازشان سايبان برافراشتند .\r\n- عجبا كه با شمشير اسلام به خاك هلاكشان نشاندند و به خاطر ديانت ايشان را در خون كشيدند .\r\n- خاندان اميه در كربلا قدم پيش ننهاد ، مگر با يارى پيشينيان كه راه را هموار كردند .\r\n- كجا توانند خون حسين را از دامن خود بشويند ، نه اين است كه خيل بنىاميه را با دست خود زين و لجام بستند ؟\r\n- دانستند كه حق ولايت با حيدر است ، منتها او مظلوم و ستمكش بود .\r\n- بر او ستم كردند ، حقش را پايمال ساختند و او را عقب راندند ، با آنكه پيشوا و سرور\r\n\r\n","description":"","footnote":"","page_name":" 469 ","page_number":479},
  {"content":"\r\n\r\nبود .\r\n- اعتراف كرد كه اين بيعت تصادفى بود ، لذا گفت : هركه آن را تجديد كند ، بايدش كشت .\r\n- بدين جهت ، كار به شورا افكند ، ميان شش نفر كه صاحب اختيارش ابن عوف بود .\r\n- هدف اين شورا ، توطئهء قتل على بود كه تنها خدايش نگاهبان بود .\r\n- و گرنه شير بيشهء شجاعت كجا و كفتارهاى ترسو كجا ؛ خورشيد رخشان كجا و اختران كم‌سو كجا .\r\n- شگفتا ! با كدامين سابقه و ارج همتاى او شدند ، آيا جز او كسى لايق خلافت بود ؟\r\n- منتها ، مقدرات ، بر وفق مرادشان جارى گشت و اراده خدا در آزمايش استوار و متين است .\r\n- با سرگشتگى و ضلالت خداى را نافرمان شدند و چونان عاد و جرهم به هلاكت رسيدند .\r\n- عذرشان به پيشگاه مصطفى چه باشد كه به رستاخيز گويد : از چه با على خيانت كرديد ؟\r\n- و چون پرسيد : از پس من با همتاى من چه كرديد ، پاسخشان چيست ؟\r\n- نه اين بود كه از شما تعهد گرفتم ، از چه به عهد و پيمانش خيانت كرديد ؟\r\n- فرمان خدا را پشت سر نهاديد ، و با او به مخالفت برخاستيد ، چه بد كرديد !\r\n- خاندان خود را به رهبرى شما انتخاب كردم ، آيا در سايهء آنان ، راه هدايت گرفتيد ؟\r\n- نعل وارونه زديد ، بر آنان ستم رانديد و نعمت مرا كفران نموديد .\r\n- با سركشى و طغيان هماره تيغ كين برافراشتيد ، تا به مراد دل رسيديد .\r\n- گويا بيگانگان رومند كه سپاهتان صليب را در هم شكند ، و پيروز گردد .\r\n- به خونخواهى پدرانتان ، فرزندان مرا كشتيد و داغ ننگ و عار بر پيشانى خود نهاديد .\r\n- شما بىپدران ، ارث مرا از دخترم دريغ كرديد ، اما خلافت را دست‌به‌دست به ارث برديد .\r\n- گفتيد : پيامبر براى فرزندش ارث نمىنهد . با اين تصور ، صحيح است كه اجنبى وارث او گردد ؟\r\n\r\n","description":"","footnote":"","page_name":" 470 ","page_number":480},
  {"content":"\r\n\r\n- مگر ارث داود را سليمان نبرد ؟ يحيى وارث زكريا نبود ؟ از چه سيرهء انبيا را شكستيد ؟\r\n- اگر سليمان و يحيى ارث پيامبرى بردند ، چنان كه در مسئله ارث ، فتوا دهيد .\r\n- آيا شايسته است كه پيمبرزادگان از ارث پدر محروم بوده باشند ؟ هركه نبوت را مدعى شد با معجزه و گواه آمد .\r\n- گفتيد : حج تمتع ، و ازدواج موقت ، حرام است . اين سخن قرآن است يا آن را از پيش خود به هم بافتيد ؟\r\n- زناكاران مورد عفو و اغماض قرار مىگيرند و آن كه ازدواج موقت كند ، سنگسار و متقول مىشود .\r\n- نه آيهء قرآن است كه فرمود : بعد از كاميابى از آنان پاداششان بپردازيد . « 1 »\r\n- آيا آيهء ديگرى نازل شد كه حكم آن را نسخ كرد ، يا خود شما حكم آن را نسخ كرديد ؟\r\n- گفتم : پيامبران دگر ، وصى خود را معرفى كردند ، پذيرفتار شديد ، اما وصى مرا نافرمان شديد .\r\n- كردار شما با سيرهء من ناموافق است و فرمان من با فرمان شما مخالف .\r\n- گفتيد : رسول خدا بىوصيت درگذشت ؛ او وصيت كرد ، اما شما نپذيرفتيد .\r\n- نه او فرمود : هركه به هنگام مرگ ، بىوصيت ماند ، به آيين جاهليت مرده باشد ؟ رسول به آيين جاهليت نمرد ، بلكه شما به دورهء جاهليت بازگشتيد .\r\n- فرمود : پيشوايى را بر شما امير كردم كه راهبر شما باشد ، اما كبر و سيهكارى پيشه كرديد .\r\n- بارها گفتم و گفتم ، او را بر همه امير و مقدم شناختم ، و شما خود گواه و شاهد بوديد .\r\n- گفتم : منزلت على منزلت هارون است در خلافت ، از چه او را عقب رانديد .\r\n- چونان كه قوم ثمود ، در برابر صالح به شقاوت برخاست ، راه شقاوت گرفتيد و هركس در گرو اعمال ناهنجار خويش است .\r\n- فريفتهء زيور دنيا گشتيد و عقل خود از كف نهاديد ، اما بدانيد كه فريب‌خوردگان روزى انگشت ندامت به دندان گيرند .\r\n\r\n\r\n","description":"","footnote":"\r\n( 1 ) . اقتباس است از نساء 4 / 24 .\r\n","page_name":" 471 ","page_number":481},
  {"content":"\r\n\r\n- نفرين بر آن گروه كه در عداوت حيدر هماهنگ و همگام شدند ، بد كردند و تبهكار آمدند .\r\n- بر يعسوب دين ستم راندند و حق او را پايمال كردند ، ولى آن پاكمرد آزاده خشم خود فروخورد .\r\n- به روز « غدير » رسول حق نص ولايت قرائت كرد و همگان را خطاب فرمود و گفت :\r\n- از جانب حق پيام دارم كه فرمانش ابلاغ كنم . اينك زبان برگشايم :\r\n- على ، كارگزار امر خلافت است ، راه او گيريد كه پيشواى شما همو خواهد بود .\r\n- گفتند : به پيشوايى و حكومتش رضامنديم ، سرور و مطاع هموست .\r\n- آن روز ، راه رشد و صلاح را شناختند و فرداى آن به راه كورى شتافتند .\r\n- مصطفى درگذشت . آن يك گفت : على بر ما سرور و سالار باشد ؟ نه ، به لات و عزّا سوگند .\r\n- جمعى با على در نزاع شدند كه نه سابقه‌اى داشتند ، نه در گروه مسلمانان مقتدا و سرور بودند .\r\n- بر خوان خلافت خيمه زدند ، تا هرچه زودتر نوبت خود دريابند .\r\n- حدود و سياسات را به ناحق جارى كردند و فتواى ناروا راندند .\r\n- اين يك سخن آن يك زير پا نهد و آن يك فرمان اين يك نقض كند .\r\n- گويند : اختلاف امت خود رحمت است ! از اين‌رو ، يكى حرام كند ، ديگرى حلال خواند .\r\n- آيا پروردگار بشر يكتا نباشد ؟ يا دين او كامل نبود كه با دست اينان راه كمال گيرد ؟\r\n- يا خدا را شرع نبى ناپسند آمد ، و اينان شرع بهترى را پايه نهادند ؟\r\n- يا نه ، مصطفى فرمان حق بتمامى نگفت ، برخى گفت و برخى نهفت ؟\r\n- شايد اينان انبياى پسين بودند كه چون رسول خدا درگذشت ، نوبت رسالت آنان گشت .\r\n- گويا احكام نبى از راه حق به در بود و اينان حق را به نصاب آن باز رساندند .\r\n- يا دين در عهد پيامبر كامل نبود و اينان به كمالش رساندند و استوارش داشتند ؟\r\n- عجبا ! مگر نه قرآن گفت : دين شما را كامل كردم و نعمت هدايت را بر شما تمام كردم و\r\n\r\n","description":"","footnote":"","page_name":" 472 ","page_number":482},
  {"content":"\r\n\r\nرضا و تسليم را به عنوان دين پذيرفتم . « 1 »\r\n- و فرمود : خدا را اطاعت كنيد و رسول او را و نيز هركس را كه از رسول منشور ولايت دارد ، تا رستگار شويد . « 2 »\r\n- از چه حلال خدا را حرام شمردند ، و حرام خدا را حلال و روا دانستند ؟\r\n- تصور كرديد كه خدا در قرآن خطا كرد ، يا رسول او و يا جبرئيل امين ؟\r\n- رسول حق درنگذشت ، جز آنكه خدا دين او كامل كرد و امر خلافت بر امت مبهم نماند .\r\n- منتها كينه‌ها آشكار شد و جور و ستم حاكم گشت .\r\n- نالايق مقدم شد و لايق رانده شد . خطيب دم فروبست و نادان بر منبر رسول برشد .\r\n- بىسبب على را عقب راندند و جز تجاوز و سيهكارى انگيزه‌اى در كار نبود .\r\n- آنچه محمد گفت ، در هم شكستند ، اما دين حق شكست نپذيرد .\r\n- حاشا كه دين خدا شكست پذيرد ، دينى كه اركانش با تيغ على رفيع گردد .\r\n- بر آل محمد ستم راندند و كيفرشان به رستاخيز عذاب دوزخ باشد .\r\n- اگرچه رياست دنيا را غصب كردند ، اما در آخرت هرگز نصيبى از آن نخواهند داشت .\r\n- كدام مصيبت در پهنهء زندگى ناگوار است كه در حوزهء دين ناگوار نباشد .\r\n- اولى به نام اجماع بر كرسى نشست و آنگاه منشور خلافت به نام دومى صادر كرد .\r\n- ابتدا گفت : استعفايم بپذيريد كه از شما بهتر نباشم ، آنگاه گفت : عمر را پس خود بر شما مىگمارم .\r\n- قلادهء خلافت بر گردن كسى بست كه از خشونت و تندى مىزد و مىشكست .\r\n- دومى گفت : اگر مولاى حذيفه مىبود ، بلا تأمل بر سر همه امير مىبود .\r\n- بارى ، سومين خليفه با شوراى شش نفره به خلافت نشست و تيغ تيز بر سر على آهيخت تا به دو پيوست .\r\n- آخر آيين خلافت بر شورا بود ، يا بر اجماع و يا نص بر خلافت ؟ بياييد تا بر اسلام بگرييم و بناليم .\r\n\r\n\r\n","description":"","footnote":"\r\n( 1 ) . اقتباس است از مائدة 5 / 3 .\r\n( 2 ) . اقتباس است از نساء 4 / 59 .\r\n","page_name":" 473 ","page_number":483},
  {"content":"\r\n\r\n- آن كه از جانب حق به خلافت منصوص شد ، بر كنار ماند و در گوشه‌اى به تلاوت و ختم قرآن روى آورد .\r\n- اگر شمع وجودش را به سرورى مىپذيرفتند ، به راه راستشان رهبرى مىفرمود .\r\n- او دانشمند ربانى بىمانند ، اوست دلاور سلحشور و شير بيشهء شجاعت است .\r\n- هماره در بدر و احد و خيبر صف‌شكن بود و دشمنان را سركوب مىكرد و فرارى مىداد .\r\n- تاخت برد و با شمشير بر فرقشان كوبيد ، خواه ناخواه سر تسليم فرود آوردند .\r\n- گرچه در باطن كافر بودند ، اما به ظاهر ره اسلام گرفتند تا جان خود را برهانند .\r\n- گفتند : على راه جور گرفت ، فراوان از او شكايت بردند .\r\n- گفتند : خون مسلمانان را ريخت كه در ميان آنان تبهكار و ناتبهكار فراوان بود .\r\n- گفتم : لختى مهلت آريد ، خدايتان رهبرى نكناد . وصى رسول كجا ستمكار باشد .\r\n- آيا او خون مسلمانان را ريخت ؟ به حق سوگند كه در آن گروه يك نفر مسلمان نبود .\r\n- على خون ناكثين را ريخت كه بيعت او شكستند و از متجاوزان انتقام گرفت .\r\n- مگر نه رسول فرمود : على مهين داور شماست ؟ اين حديث را همهء مخالفان روايت كرده‌اند .\r\n- اگر به پندار شما ، على در رويدادها بر خطا و ستمگر باشد ، پس بىترديد ستايشگرش ستمگرتر خواهد بود .\r\n- كاش حاضر مىبودم و در ركابش خون دشمنان را مىريختم .\r\n- و به رستاخيز ، با پنجهء خون‌آلود ، به پيشگاه خدا مىرفتم و معلوم مىشد پشيمان و نادم كيست ؟\r\n- كجا مانند على توان يافت كه در پهنهء نبرد ، پيشتاز و مردافكن بود .\r\n- كجا مانند على توان يافت كه از وفور دانش ، صلاى « سلونى » درداد :\r\n- اى مردم ! در سينه دانشى وافر دارم كه از مصطفى به ارث برده‌ام .\r\n- از راه آسمانها بپرسيد كه آسمانها را بهتر از زمين مىشناسم .\r\n- اگر حجاب از چهرهء غيب كنار رود ، بر دانش و يقينم نيفزايد .\r\n\r\n","description":"","footnote":"","page_name":" 474 ","page_number":484},
  {"content":"\r\n\r\n- آيات فضل و دانشش بس فراوان است و كرامت ويژه‌اش ، غير قابل كتمان .\r\n- هرآنكه پروندهء اعمال خود با كار نيك بندد ، من با مهر و ولاى او بندم .\r\n- بارخدايا سوگند به آل محمد كه اختران هدايت در تاريكى جهالتند .\r\n- و به مهدى موعود از خاندان احمد و نياكان فرزانه‌اش كه خلق را هادى و رهبرند .\r\n- بر اين چاكر جان‌نثار ، عودى ، رحمت آر و او را ببخش و بيامرز .\r\n- و از گناهانش به خوبى درگذر ، آن روز كه دوزخ شعله بركشد .\r\n- و با مهر و عطوفت بر او منت گزار كه منت تو خود كرامت است .\r\n- اگر بزهكارىام عظيم است ، مغفرت و آمرزشت از آن عظيم‌تر باشد .\r\n- اگر چكامه‌ام با ياد معشوق آغاز گشت ، اينك با ثناى ستارگان روشن ختم شد .\r\nهمو چكامهء ديگرى دارد كه حديث غدير را ياد كرده آن را نص بر امامت و خلافت على مىداند . قصيده ، 57 بيت است و چنين شروع مىشود :\r\n- در بارگاه « غرى » و ناحيهء « علقمى » گناه تبهكاران و بزهكاران پاك شود .\r\n- آنجا مزار وصى است ، و اينجا تربت حسين ، لختى درنگ كن و سلام گوى .\r\n- حسين در كنار فرات با لب تشنه شهيد شد و پدرش در كوفه محاسن با خون خضاب كرد .\r\n- قافله‌سالار حج كه صلاى سفر زند ، پرهيزكار مسلمان جانب اين دو مزار پويد .\r\n- آهنگ مزارشان كن و درود و صلوات خود را بر آنان و ساير پيشوايان تقديم كن .\r\n- زادگان رسول مختاريد و يادگار سوره‌هاى طه و قاف و ضحى و تبارك و آيات محكم قرآن .\r\n- يادگار مكّه ، ميقات ، منى ، صفا ، مروه ، كعبه ، اركان و زمزم گوارا .\r\n- از آتش دوزخ با مهر شما نجات يابيم ، نه شما بهترين فرزندان آدميد ؟\r\n- چراغ تاريكيهاييد ، هركه خواهد ، بدان راه يابد و دستاويز متين و استواريد كه هرگز نگسلد .\r\n- مهر كيش شما آهنگ خدمت كرد ، بدين اميد كه در سختيها يار او باشيد .\r\n- و به فرداى رستاخيز كه شعله‌هاى دوزخ سوى عاصيان سركشد ، در پناه شما رستگار\r\n\r\n","description":"","footnote":"","page_name":" 475 ","page_number":485},
  {"content":"\r\n\r\nگردد .\r\n- در گيتى كدامين كس همپايهء شما باشد كه دانش قرآن و علم لدنى داريد .\r\n- روح القدس در خدمت شما و جد شما بود ، اين شرافت مخصوص و ويژهء شماست .\r\n- اى زادگان احمد مختار ! پدرتان على هم از خاندان نبوت بود .\r\n- رسول حق از ميان همگانش به برادرى برگزيد و منشور خلافت به دو سپرد ، امّا مظلوم و محروم ماند .\r\n- فرمان پيشوايى به روز غدير صادر كرد و بينى دشمنان را بر خاك كشيد .\r\n- دعاى خير ، نثار دوستان و يارانش كرد و خدا را شاهد و ناظر گرفت .\r\n- رسول حق به سوى جانان شتافت و دشمنان او چون مگس گرد شيرينى به چرخش درآمدند .\r\n- پيمان خلافت را شكستند ، از اين‌رو كه دلها با زبان همراه نبود .\r\n- جام خلافت ، دست‌به‌دست چرخيد ، گويا شرابى است كه بر تشنه‌كامان سبيل بود .\r\n\r\nشاعر را بشناسيم\r\nاوربيب ، ابو المعالى سالم ، پسر على ، پسر سلمان ، پسر على تغلبى نيلى است ، منسوب به نيل فرات كه در همانجا به سال 478 ديده به جهان گشود و معروف به ابن عودى و متخلص به عودى بود .\r\nمبسوطترين شرح حالى كه براى ابو المعالى تحرير شده ، شرحى است كه مجلهء غرى نجف در شمارهء 22 و 23 ، سال هفتم ، به قلم محقق نقاد دكتر مصطفى جواد بغدادى منتشر ساخته است . اينك متن آن از نظر خوانندگان مىگذرد :\r\nابو المعالى شاعرى است با سروده‌هاى مشهور كه شرح زندگىاش به حد كافى در اختيار نيست . وى اخترى است از اختران آسمان ادب كه تابش و پرتو آن مشهود است و حقيقت آن براى ما مجهول .\r\nدر روزگارى مىزيست كه عماد الدين اصفهانى شرح حال شعراى معاصر را جمع‌آورى مىكرد ، لذا در ذيل نام او گويد :\r\n\r\n","description":"","footnote":"","page_name":" 476 ","page_number":486},
  {"content":"\r\n\r\nجوانى است كه هوش و ذكاوتى بسان شعلهء آتش دارد و سروده‌هايى چون شراب ناب ، با مزاجى از زلال آب حيات . هرگاه دهان به شعر و غزل گشايد ، فصاحت و بلاغت چونان در و گهر از آن فروريزد و همگان را از نشئهء شراب گيراى ادب ، مست و مدهوش سازد .\r\nبه سال 550 ، وارد شهر واسط گشتم ، گفتند : ابو المعالى در اين شهر مهمان است ، بدين اميد كه از فرماندار شهر ، عنايتى بيند . روزى براى خواندن قصيده به حضور « فاتنا » « 1 » كه از جانب خليفه ناظر بود ، حاضر شد ، اما ديد كه ديگرى بر او سبقت گرفته و بر كرسى قرائت بالا رفته است ، ابو المعالى از قرائت قصيده منصرف مىشود و از جايزه وصله چشم مىپوشد و عزم رحيل كرده به شهر نيل ، وطن مألوف خود بازمىگردد . من نيز در سال 554 در هماميه با او ملاقات كردم .\r\nكلام عماد كاتب كه او را به عنوان جوانى چنين و چنان مىستايد ، اشاره به اين است كه ابو المعالى نه چون ساير جوانان است ، بل نادره‌اى است در سنين جوانى ، و با اينكه قصيدهء خود را تحرير كرده تا در حضور « فاتنا » بخواند و صله‌اى دريافت كند ، در اثر مناعت طبع و اعتماد به نفس ، از حضور مجدد ، خوددارى نموده است ، و يك‌چنين شاعرى قهرا محروم و نامراد خواهد ماند .\r\nاز سروده‌هاى او كه قطب الدين ابو يعلى محمد بن على بن حمزهء علوى اقساسى ياد كرده ، غزلى است كه در وصف معشوقه‌اى ميان سال گفته :\r\n- بىعشق ام فضل دلم آرام و قرار نگيرد ، گرچه اينك عهد جوانى را پشت سر نهاده .\r\n- طرهء خاكسترينش در چشم من ، بر ملاحت و ظرافتش افزوده ، گرچه دشمنان و سخن‌چينان را خوش نيايد .\r\n- با آنكه روزگار از خرمى و طراوتش كاسته ، اما شعلهء عشقش در درون سينه پابرجاست .\r\n- گذشت روزگار از لطف او نكاست ، جز اينكه كمالش برفزود ، بدان حد كه زبان شعر از وصف و ستايش او عاجز بود .\r\n\r\n\r\n","description":"","footnote":"\r\n( 1 ) . شمس الدين ابو الفضائل « فاتنا » از بزرگان موالى بنى عباس است كه در واسط از جانب خليفه ناظر بوده است .\r\n","page_name":" 477 ","page_number":487},
  {"content":"\r\n\r\n- با زلف سياه و چشمان جادو اسيرم كرد ، آن كه نگاهى پر از مهر و تمنا داشت .\r\n- دندان چون در رخشان ، در اين ميان ، ثنايا چون مرواريد غلتان ، و شهد لبانش شفاى دردمندان بود .\r\n- پس از هجران و جدايى ، زيارتش كردم و چون سلام راندم ، التفاتى مهرآميز ديدم .\r\n- جمال و كمالش برقرار ديدم و نشاط و شورى بر سر آوردم .\r\nو قاضى عبد المنعم واسطى ، اين قطعه را از ابو المعالى ياد مىكند :\r\n- مرا در سوز عشق نشاندند و خود برخاستند ؛ خواب ناز از چشمانم ربودند و خود آرميدند .\r\n- هدف تير ملامتم ساختند و رفتند ، اينك زبان نكوهشگران باز و دراز است .\r\n- اگر در عشق و شيدايى ره انصاف مىگرفتند ، از سوز درون سهم وافرى داشتند .\r\n- از آن پس كه پيوند عشق شكوفا شد ، چون به كرامت راه وفا ترك نگفتم ، به لئامت راه دغا گرفتند .\r\n- و چون بانگ رحيل بركشيدند و از سنگلاخ « ابرق » خيمه و خرگاه بركندند .\r\n- با حسرت و ملامت سويشان نگريستم ، آتش اشتياق در دل شعله‌ور بود .\r\n- بازگشتم و عشق خود نهان كردم ، تاروپودم در سوز و گداز بود .\r\n- شور اشتياق است ، هرگاه برآشوبد ، پندارم هزاران تير جانشكافم بر دل مىرود .\r\n- ناصحم در مهر و وفا به ملامت گرفت ، گفتمش : بس كن . شور عشق ، با پند و نصيحت فراموشى نگيرد .\r\n- اينك كه در آستانه پيرىام ، چسان رمز عشق را از خاطر برم ، با آنكه از جوانىام همدم و همراز است .\r\n- در ريگزار « عنيزه » صبر و قرار از كف بنهادم و قمرى بر سر شاخ ، همناله و همنوا آمد .\r\n- از سوز درون برآشفتم و گفتم : نواى قمرى جز نواى مرگ و ماتم نباشد .\r\n- با درد فراق خو كن ، و گرنه عشق و شيدايى را فراموش كن كه دگرت از جانب ليلى التفاتى نيست .\r\n- از عشق به بخيلان طرفى نبندى . بر ثريا دست يا بى و بر وصال او دست نيابى .\r\n\r\n","description":"","footnote":"","page_name":" 478 ","page_number":488},
  {"content":"\r\n\r\n- نازك بدن است و باريك اندام ؛ رخساره به صبح روشن ماند و گيسو به شب تار .\r\n- كاش به حلالى ، كام و آرزو درمىيافتم ، ورنه به حرامى ، هرچه باداباد .\r\nاين مضامين بكر و شيرين و معانى نمكين كه ابو المعالى از خود به يادگار نهاده ، قصيده‌اى است كه در ميان شعرا آشنا و معروف است . اسلوب آن عربى خالص است و تاروپودش از ديباى رومى برتر . صفدى چند بيت اين قصيده را همراه برخى قطعات ، ذيل نام ابن العودى ثبت كرده و گويد : شعر او در حد وسط است .\r\nدر اين قضاوت و داورى از حيث معانى و مضامين ، آثار كينه و زورگويى وجود ندارد ، اما بايد گفت از حيث تعبير عبارات و تأليف مبانى ، شعرش در حد اعلاى سخن است ، زيرا نظر اديبان عرب قبل از معانى و مضامين ، به مبناى استوار و عبارات متين معطوف است ، چرا كه لغت عرب آواى خاصى دارد ، و در موسيقى و آهنگ ، حسن تعبير و انسجام عبارت را سهمى بسزاست .\r\nالبته نمىگويم ، در لغت عرب ، هرگونه شعرى كه داراى حسن تأليف و انسجام است ، در حد اعلاى ادب قرار دارد ، زيرا استوارى معنى و ارج مضامين پايه و اساس سخن است ، ولى مىتوانم بگويم كه شعر ابن عودى اگر از حيث ظرافت معانى در حد وسط باشد ، حسن تأليف ، شعر او را به سرحد اعلاى سخن ارتقا مىدهد .\r\nابن عودى ، در زمينهء شعر مذهبى كه سيد حميرى ، ابن حماد ، عونى ، ناشى صغير ، ابن علويه اصفهانى « 1 » و وراق قمى سروده‌هاى فراوانى از خود به يادگار نهاده‌اند ، سروده‌هايى داشته كه اينك در دست نيست .\r\nموقعى كه ابن شهر آشوب در اواسط قرن ششم وارد عراق شد ، سروده‌هاى مذهبى ابن عودى را آويزهء گوش علاقمندان يافت كه هرجا با شور و نوا انشاد مىشد ، براى استماع آن مجتمع بودند ؛ از اين‌رو ، در كتابش مناقب آل ابى طالب قسمتى از سروده‌هاى او را درج نموده است .\r\nبعد از اينكه ابن شهر آشوب ، عراق را به سوى شام ترك مىگويد ، در بغداد فتنه‌هاى\r\n\r\n\r\n","description":"","footnote":"\r\n( 1 ) . شرح حال اين پنج تن سرايندگان نامى در جلدهاى دوم تا چهارم الغدير گذشت كه همگى در شمار شعراى غديرند .\r\n","page_name":" 479 ","page_number":489},
  {"content":"\r\n\r\nمذهبى فراوان رخ ميدهد و حنبلىها ، طبق سيره و روشى كه در برابر دشمنان داشتند ، شورشى به پا كرده كتابخانه‌ها را با هرچه كتاب و ديوان مذهبى يافته‌اند ، به آتش مىكشند و در نتيجه ، ادبيات شيعى ، سره و ناسره ، هرچه بود و نبود ، طعمه حريق مىشود ، از جمله سروده‌هاى ابن عودى .\r\nو گويا ، اشعار مذهبى ابن عودى است كه محب الدين محمد ، معروف به ابن نجار بغدادى را بر آن داشته كه در شرح حال او بگويد : رافضى خبيثى بوده كه صحابهء رسول را هجو مىگفته است .\r\nاز سروده‌هاى ابن عودى قطعهء ذيل است كه در واسط سروده است :\r\n- چندى است كه در واسط مقام دارم و شبانگاهان اندوه فراق و جدايى ، خواب ناز از سر مىربايد .\r\n- اى شوريدگان ! آيا كسى هست بر اين عاشق دلباخته رحمت آرد كه جام فراق را مالامال سركشيده است .\r\n- اى دوستان ! شود كه دوران وصل بازآيد ؟ شود كه بعد از فراق و جدايى روى نگارم را دوباره بينم ؟\r\n- گرچه به ظاهر ، شكيب و آرام گرفتم ، اما شور و اشتياقم در دل نهان است .\r\n- هان ! اى قمريان وادى سالم به سلامت مانيد ، خدايتان از شر هجران و جدايى نگهبان باد .\r\n- بياييد همنوا و همناله گرديم ، و هريك بر درد خود بگرييم كه نهان‌كردن سوز دل در توان ما نيست .\r\n- از آنجا كه سوز و گداز عشقم با تو يكسان نباشد ، اشك من بر رخسار مىرود و اشك تو پيدا نيست .\r\n- نمىپنداشتم كه بعد از دوران وصلم ، با روزگار فراقى چنين پرملال روبه‌رو خواهم گشت .\r\n- اينك با نالهء جانسوزت داغ دلم تازه كردى و پرده از راز درونم بركشيدى .\r\n- با نواى زارى ، خواب از چشمم ربودى ، پندارم ساقى هجران جامى چند به كارت كرد .\r\n\r\n","description":"","footnote":"","page_name":" 480 ","page_number":490},
  {"content":"\r\n\r\n- من از عشق و شيدايى دست نشستم ، چسان از عشق و دلباختگى دست شويم كه اينك يار و همنوا دارم .\r\n- از آن‌رو سوز دل پنهان كردم كه حال زارم بر شماتتگران برملا نگردد .\r\nشريف قطب الدين ابو يعلى محمد بن على بن حمزه گويد : ربيب ، ابو المعالى ، سالم بن عودى در كلبهء من ، اول صفر سال 550 چنين سرود :\r\n- نه از سر هجران و جدايى ، از نامه‌اى دريغ كردم و نه از جفا و سهل‌انگارى .\r\n- روزگار بر سر آدمى آن مىآورد كه دوست وفاكيش را از ياد مىبرد .\r\n- آيين وفاست كه گذشت روزگار بر آن پرده كشيده . اى روزگار ! اين چه بىانصافى است .\r\nاين ابيات ، بسيار حكيمانه است و از صميم قلبى پاك و انسان‌دوست تراويده است .\r\nحسن بن هبة اللّه تغلبى ، معروف به ابن مصرى دمشقى گويد : ابو المعالى سالم بن على عودى از اشعار خودش قطعهء ذيل را برايم سرود :\r\n- نعمت دنيا را ارزانى بخيلان دان و هركه با دنيا سر وصل دارد ، راه آشتى با او مجوى .\r\n- بر گذشت ايام ، اعتماد مكن كه هيچ بزرگى ، به روزگار نماند .\r\n- فريب‌خوردگان دنيا فراوانند و چه امتها كه بر باد فنا نرفت .\r\n- روزگارت گرچه طولانى شود ، جز اندكى بهره‌مند و كامياب نخواهى بود .\r\n- واى بر زادهء آدم ، از روز رستاخيز كه عزيزان ، خوار و ذليل گردند .\r\nو همو گويد : ابو المعالى از اشعار خودش ، قطعهء ذيل را هم انشاد كرد :\r\n- اى جان برادر ! خواهى نخواهى به استقبال مرگ مىشتابى ، آرزوى دور و دراز وانه .\r\n- به زندگى دل مبند كه عزت و دولت رو به زوال است .\r\n- سفر نزديك شد ، مبادا زاد و توشه‌ات فراموش گردد .\r\n- به خواب غفلت غنوده‌اى و ندانى كه غول مرگ ، سالهاى عمرت را خوشه‌خوشه بر سر آتش مىنهد .\r\n- آرى ، هرگياه كه حد كمال سپارد ، با داس دهقان از پا درآيد .\r\nو همو سروده است :\r\n- از آن دست نياز دراز كردم كه يادآور خاطرت گردم ، نه بر جود و سخايت برگمارم .\r\n\r\n","description":"","footnote":"","page_name":" 481 ","page_number":491},
  {"content":"\r\n\r\n- ابر آسمان كه از ريزش باران امساك ورزد ، دست دعا به سويش بركشند كه باران بارد .\r\nو همو سروده است :\r\n- اى سرونازم ! يكره جانب وصال گير كه از هجرت گداختم .\r\n- با عاشق زارت مدارا كن كه دواى دردش تو باشى .\r\n- اگر از ره احسان خواهان و صلى ، اينك حاضرم .\r\n- اگر با هجرانت خواهان هلاكم باشى ، بنگر كه در حال احتضارم .\r\nو همو سروده است :\r\n- از چه بر اسير عشقت نكوهش آرى ، بعد از هجران و عذاب ؟ نكوهش و سرزنش جفا باشد .\r\n- اگرچه دل به مهر ديگرى بستى و اين‌چنين از ما گسستى ، ولى ما تا روز واپسين پيوند مهرت نگسليم .\r\nو از سروده‌هاى شاعر است :\r\n- گويندم : دل را مداوا كن ، باشد كه از مهر « ليلى » خاطرت بيارامد .\r\n- هيهات ! كشتهء چشمان جادو و مرواريد دندان ، از دعا و افسون ، كى شفا يابد .\r\nهرچند تاريخ وفات ابن عودى ، معلومم نگشت ، اما سال ولادتش 478 هجرى است و عماد الدين اصفهانى هم به سال 554 در هماميّه نزديك واسط او را ملاقات كرده است . با در دست داشتن اين دو تاريخ ، نمىتوان تصور كرد كه بعد از تاريخ 554 فراوان زيست كرده ، و يا عمرش از سال 558 تجاوز كرده باشد ، زيرا با اين احتمال ، ساليان عمرش به هشتاد ميرسد ، و اين جزو نوادر است ، خصوصا در اين شهر و ديارى كه شاعر ما ابو المعالى مىزيسته است . « 1 »\r\n\r\n\r\n","description":"","footnote":"\r\n( 1 ) . نقل از مجلة الغرى .\r\n","page_name":" 482 ","page_number":492},
  {"content":"\r\n\r\n\r\n6 قاضى جليس ( م 561 )\r\n\r\n( 1 ) - فرياد رحيل برآمد كه بشتابيد . وداعم گفت و رفت و درد و بلايش به جانم ماند .\r\n- دل تنگم را ذره‌اى جاى صبر و تحمل نبود و از اين‌رو ، همراه كاروان با سر و جان رفت .\r\n- اينك با غم و اندوه به تاريكى شب پناه برم و صبحگاهان كه نقاب از رخ بركشد ، اشك نهانم برملا سازم .\r\n- پيش از اين ، اين‌چنين اسير عشق نمىگشتم ، گاهى رخ برمىتافتم و گاهى راه فريب مىگرفتم .\r\nتا آنجا كه گويد :\r\n- نداى عشق را نشنيده گرفتم و داعى خاندان رسول را لبيك اجابت گفتم .\r\n- انديشهء تاريك خود را در پرتو دانش آنان گرفتم و راه حقيقت را صاف و روشن دريافتم .\r\n- به مهرشان دل بستم ، دشمنان هرچه خواهند گويند ؛ ولايشان را پذيرفتم ، منكران هرچه خواهند خرده گيرند .\r\n- زبان به ثنايشان گشودم ، با شتاب راه خدمت گرفتم و عذر تقصير گفتم ، از خطا پرهيز كردم .\r\n\r\n","description":"","footnote":"","page_name":" 483 ","page_number":493},
  {"content":"\r\n\r\n- آنهايند كه پيوسته روزه‌دار و نمازگزارند و از خوف حق در بيم و اضطرابند .\r\n- شبها را با راز و نياز به سر برند و با ركوع و سجود به صبح آرند .\r\n- پاكانند و نيكان و مايهء خير و بركت مردمان كه ديدارشان شگفت‌انگيز است و گفتارشان مهرآميز .\r\n- با مهر و ولايشان عبادت ما مقبول افتد و از عنايتشان طاعت ما به آسمانها برشود .\r\n- با يادشان ابر آسمان باران ريزد و گرفتاريها رخت بربندد .\r\n- گفتارشان با كردار برابر باشد ، وه چه نيك است . علم و عمل توأمان باشد ، معنى تقوا همين است .\r\n- پدر آنان وصى مصطفى است و وارث علمش ؛ از اين‌رو ، ميراث نبوت به دو داد .\r\n- ستون دين از وجودش راست شد و اركان دين برقرار ماند .\r\n- جان عزيزش فداى رسول كرد و از خيل دشمنان نهراسيد .\r\n- آشكارا ، سرور و سالارشان ناميد و همپايهء او در فضل و عصمت آمد .\r\n- غبار غم از چهرهء احمد كه زدود ؟ آنجا كه ديگران وانشستند .\r\n- در ، از قلعهء خيبر كه بركند و لرزه بر حصار مشركان افكند ؟\r\n- روز بدر ، اجساد مشركان در چاه بينباشت و سرها از تن جدا كرد .\r\n- بسا حاسدان كه بر فضلش رشك بردند ، فضلى كه همتا ندارد .\r\n- روز غدير ، عزم خيانت در دل آنان پروراند و روز جمل نتيجه‌اش آشكار آمد .\r\n- قرآن به جنگ آنان برخاست ، از پا ننشستند و اسلام به سرزنش و ملامت زبان باز كرد ، در گوش نگرفتند .\r\n- مناقب و مفاخرش نهفتند ، برملا شد و پرتوش در حجاب كردند ، جهان روشن گشت .\r\n- مشك و عنبر كى نهان گردد ؟ شميم جان‌پرورش هرگز در پرده نماند .\r\nو از همين قصيده است\r\n- هلا ! اى امت گمراه كه حرمت دين بشكستيد و سرگشتگى و ضلالت از حد بدر برديد .\r\n- با كدامين حجت و برهان ، فرمان حق را زير پا نهاديد .\r\n- حق ويژهء على را غضب كرديد و امامت و خلافت راه شما را هموار كرد .\r\n\r\n","description":"","footnote":"","page_name":" 484 ","page_number":494},
  {"content":"\r\n\r\n- تيغ كين در خاندان رسول نهاديد ، سر و دست آنان از تن جدا كرديد .\r\n- در كربلا خونشان حلال شمرديد و ناوك سنان از خونشان سيراب نموديد .\r\n- آب فرات بر آنان حرام شد و تشنه‌كامان را دادرسى باقى نماند . « 1 »\r\n\r\n( 2 ) همو در ماتم سيد الشهداء چنين سروده است :\r\n- اگر سيلاب اشكم فرونشيند ، از خون دل مدد گيرم .\r\n- بگذار فروريزد و آرام نگيرد كه مصيبت بس عظيم است .\r\n- ميراث محمد را از دخترش دريغ كردند كه كارى نه‌چندان سهل بود .\r\n- و با ظلمى كه بر على روا داشتند حق مشهورش به تاراج رفت .\r\n- رسول حق كه بشير و نذير است ، به فضل و مقامش زبان گشود .\r\n- پيمان ولايتش را منكر شدند ، چون ابليسشان بفريفت .\r\n- رشك بردند و نيرنگ زدند و نص غدير را به بازى گرفتند .\r\n- جامهء خلافت را كه به اندامش فراز كرد ، از او دريغ نمودند .\r\n- به هرزه در آسمان جوياى اختر سها گشتيد و ماه تابان را نديده گرفتيد .\r\n- قوم يهود ، دنبال گوساله‌اى را گرفتند و شما از پى اشترى روان گشتيد .\r\n- آوخ بر كشتگان كربلا كه خويش و بيگانه از يارى دريغ كردند !\r\n- در نينوا روزى چهر گشود كه چون روز قيامت سياه و دژم بود .\r\n- جوخه‌هاى ضلالت به هم پيوستند ، گويا نفخهء صور دميده شد .\r\n- شگفتا ، دست تقدير هم بر سر اين كافران نكوبيد .\r\n- آيا شود كه خون حسين بر روى زمين موج زند و آسمان به لرزه درنيايد .\r\n- پندارى كوهها به ماتم ننشست كه سنگى بر سر آنان نباريد .\r\n- چه شد كه وقتى از آب فراتش منع كردند ، درياها نخروشيد .\r\n- آب زلال بر حسين حرام آمد ، از آن‌رو كه شرب خمر بر دشمنانش حلال بود . « 2 »\r\n\r\n\r\n","description":"","footnote":"\r\n( 1 ) . اين قصيده در اصل 56 بيت است .\r\n( 2 ) . اين قصيده در اصل 36 بيت است .\r\n","page_name":" 485 ","page_number":495},
  {"content":"\r\n\r\n\r\n( 3 ) اين قصيده نيز از اوست با اين سرآغاز :\r\n- سالها پند ناصح مشفق پس گوش افكندم و با ريسمان پوسيدهء شما به چاه افتادم .\r\nدر اين قصيده گويد :\r\n- مهر خاندان رسولم در دل است كه از گناهان بازم دارد . آرى ، ذخيرهء آخرتم آنهايند .\r\n- اى شيعيان ! راه وفا گيريد و سر مفاخرت و مباهات بر سما برافرازيد .\r\n- اگر به دستاويز ولايش چنگ زنى ، ريسمان ولايش در كف خدا بينى .\r\n- به فرمان حق حامى اسلام گشت و از اين‌رو ، بر همهء اديان پرتو افكند .\r\n- جفت بتول ، دخت محمد كه اگر نبود ، پيشوايان بر حق كجا بودند كه به هدايت ما برخيزند .\r\n- پيامبر حق به روز غدير منشور خلافتش برخواند و جز منافق بىدين حق او نربود .\r\n\r\nشاعر را بشناسيم\r\nابو المعالى عبد العزيز ، پسر حسين ، پسر حباب « 1 » اغلبى سعدى صقلى ، معروف به قاضى جليس از پيشتازان شعراى مصر است و دبيران آن سامان . وى در سلك نديمان ملك صالح طلايع بن رزيك بود كه شرح حالش در همين كتاب گذشت . « 2 » و پندار من اين است كه در اثر مجالست دايم با ملك صالح ، به لقب جليس مشهور گشته باشد .\r\nقاضى جليس ، از سرايندگانى است كه در مهر و ولاى عترت طه قدمى راسخ داشته است ، چنان كه اشعار و سروده‌هايش حاكى از آن است . فقيه معاصرش عمارهء يمنى كه شرح حال او تحت رقم 9 خواهد آمد ، با قصيده‌اى كه به سال 551 سروده و در كتاب النكت العصرية 158 ثبت كرده ، زبان به ثنا و ستايش او گشوده است .\r\nسرآغاز قصيده چنين است :\r\n- فراموشى خاطر ، پيوند وفا را بگسلد و جامهء نازك صبر كى در برابر خشمش تاب و\r\n\r\n\r\n","description":"","footnote":"\r\n( 1 ) . در معجم الادباء : 3 / 157 « خباب » آمده است .\r\n( 2 ) . ر ك : الغدير ( متن عربى / چ 5 ) : 4 / 344 - 350 .\r\n","page_name":" 486 ","page_number":496},
  {"content":"\r\n\r\nطاقت آرد .\r\nدر اين قصيده گويد :\r\n- جانب جليس شتافتم و از گروهى كه حرمت همسايگان نگاه ندارند ، رخ برتافتم .\r\n- از همت بو المعالى مدد گرفتم ، آنكه تاج عظمت كمترين عطايش باشد .\r\n- چون مقام رفيعش را ستودم ، دشمنان دانستند كه زمانه‌اش حامى و ياور باشد .\r\nو از جمله اين قصيده :\r\n- سرانگشت عطايم عزم كرد كه بر ابر آسمان دست يازد ، اما ابر جود و عطايش بر آسمان خيمه برافراشت .\r\nقاضى جليس را عارضه‌اى رخ داد كه از حضور در پيشگاه ملك صالح طلايع بن رزيك محروم ماند و فقيه عماره چنين سرود :\r\n- اى آزادهء صاحب معالى ! به معالى و آزادگى سوگند ، سوگندى استوار و مبرور .\r\n- كه دست روزگار با همهء زادگانش از احراز مقام رفيعت كوتاه ماند .\r\n- در آن مجلسى كه تو باشى ، مرتبه‌ات و الا و مقامت صدر مجلس باشد .\r\n- در بزم ملك حاضر گشتيم و از آن‌رو كه غايب بودى ، انس و الفتى در سيماى مجلس نبود .\r\n- گويا بستر خاك ، از آب باران محروم گشته ، نه ، بلكه جانها از روح روان دور مانده است .\r\n- آسمان ادب تاريك شد ، ماه تابانش تو بودى ؛ آرى ، در شب ديجور ، ماه تابان پيدا نباشد . « 1 »\r\nعماد اصفهانى در خريدة القصر به شرح حال او پرداخته و فضل و درايت او را ستوده است . ابن كثير هم در تاريخ خود : 12 / 251 و ابن شاكر در فوات الوفيات : 1 / 278 مقام و منزلت او را در شعر و احساس ياد كرده‌اند . ابن شاكر گويد : همراه موفق بن خلال متصدى دفتر انشا و دبيرى فائز باللّه بود ، و از چكامه‌هاى اوست :\r\n- شگفت آرم كه تيغهء شمشير و ناوك سنان ، در دست سلحشوران اين قوم ، به عادت زنا در خون نشيند ، با اينكه در شمار زنان نباشد .\r\n\r\n\r\n","description":"","footnote":"\r\n( 1 ) . النكت العصرية 252 .\r\n","page_name":" 487 ","page_number":497},
  {"content":"\r\n\r\n- از آن شگفت‌تر اينكه همان تيغ تيز و ناوك دلدوز ، چون شعله آتش زبانه كشد ، با آنكه دستهاى پرجودشان چون موج دريا باشد .\r\nو همو دربارهء طبيبى چنين سروده :\r\n- درد و رنجم از آن خصم جان است كه با جادوى بيمارش دو لشكر غارتگر به سويم روان ساخته است .\r\n- طبيبى كه دارويش چون جغد شوم ، ميان من و عافيت فرسنگها فاصله انداخته .\r\n- ساليانى تب در وجودم ميهمان بود ، كهنه شد و رخت بربست و با دو نسخهء اين طبيب ، دوباره عمر و جوانى از سر گرفت .\r\n- ماهرانه به معالجه پرداخت و افزود كه اين تجربه از جالينوس و بقراط حكيم است .\r\n- به هرروزم ، تب نوبتى بيش مهمان نبود ، اينك از مهارتش دو نوبت سراغ جانم گيرد .\r\nو باز دربارهء طبيبى چنين سروده است :\r\n- اى كه ميراث طب و حكمت از پدران و نياكان دارى .\r\n- جانى كه خواهد بار سفر بندد ، به خانه تن مأنوس دارى .\r\n- سوگند خورم كه اگر علاج دهر پيش‌گيرى ، عالم كون را از فساد و تباهى دور سازى .\r\nو همو راست :\r\n- عيشش به كام ، آن سيبك سرخ كه عشقش خانه خرابم كرد .\r\n- گفتمش : چشم روزگار مانندت نديد . از شرم چو آتش شعله گرفت و تكذيبم كرد .\r\nو همو راست :\r\n- بسا سيمتن كه با نگاه جادويش تيغ آبدار از نيام ديدگان بركشيده .\r\n- بسا رخسار عاشق كه اشك حسرت بر آن شيار بسته و بسا چشمان كه چشمه‌هاى خون از آن سيلاب كشيده .\r\nو همو سروده است :\r\n- در آن پاسى كه گيسوى سياه شب پريشان بود ، سپيدى بر گوشهء زلفانش پديدار شد .\r\n- ناگهان خورشيد رخشان برآمد ، يعنى طلعت رخسارش و شميم عبيرآميز از گلستا رخش برخاست .\r\n\r\n","description":"","footnote":"","page_name":" 488 ","page_number":498},
  {"content":"\r\n\r\n- ديدگانم در چمنزار وجودش بوستانى سبز و خرم يافت و از اين‌رو ، با سيلاب اشك ، جويها روان ساخت .\r\n- طرف گلزارش را آرزوى باران كنم ، گرچه ابر باران زايش از سينه برخيزد .\r\n- هرگاه شور و اشتياق ، تاروپود وجودم را به آتش كشد ، با ياد معشوق ، آب سردى بر دل تفتيده پاشم .\r\n- دل زارم از آن در آتش شعله‌ور است كه شمع وجودش را مسكن و مأوا باشد .\r\nقاضى جليس ، بينى بزرگى داشت و خطيب ابو القاسم هبة اللّه بن بدر ، معروف به ابن صياد ، فراوان به هجو او مىپرداخت و از بينى بزرگ قاضى خرده مىگرفت ، و شايد بيش از هزار قطعه در هجو بينى او سروده باشد .\r\nابو الفتح ، ابن قادوس كه شرح حال او در همين جلد تحت شمارهء 3 گذشت ، به منظور همدردى به دفاع از قاضى جليس ، اين شعر بگفت :\r\n- اى كه بينى ما را عيب كنى ! بينى ارجمند و فراز را عيب نباشد .\r\n- اعضا خلقتى است خدايى ، اما اين دو شاخ هرز را تو خود بر سر خود نهادى .\r\nقاضى جليس ، چكامه‌اى در سوك و ماتم پدرش كه در اثر توفان با كشتى به دريا غرق شده شعرى سرود . « 1 »\r\nقاضى جليس ، در حضور ملك صالح ، از ابو محمد بن زبير حسن بن على مصرى ( م 561 ) تمجيد كرد تا مقرب درگاه شد ، ولى هنگامى كه قاضى درگذشت ، ابن زبير ، زبان به طعن و شماتت گشود و در تشييع جنازه با لباس زربفت شرك نمود ، و در اثر اين اهانت و تهاون از نظر مردم افتاد و اتفاقا بعد از قاضى ، بيش از يك ماه نزيست . « 2 »\r\nملك صالح ، طلايع بن رزيك ، هماره در شبهاى جمعه نديمان و اميران را براى سماع و قرائت صحيح مسلم و بخارى و امثال آنها انجمن مىكرد و قارى مجلس مردى گنده دهان بود . در يكشب كه امير على بن زبير با ابو محمد قاضى جليس ، حضور داشتند ، قاضى رو به جانب ابن زبير كرد و گفت :\r\n- بسا گنده دهان كه به دو گفتم : كنارم منشين .\r\n\r\n\r\n","description":"","footnote":"\r\n( 1 ) . در اينجا سخن ابن شاكر پايان گرفت . ( م )\r\n( 2 ) . معجم الادباء : 3 / 157 .\r\n","page_name":" 489 ","page_number":499},
  {"content":"\r\n\r\nابن زبير اضافه كرد :\r\n- هرگاه صحيح بخارى ميان جمع برخوانى .\r\nيكى از نديمان ملك صالح ، در حضورش قطعه‌اى انشاد كرد با سبكى كه مصريان « زكالش » نامند و عراقيان « كان و كان » :\r\n- شعلهء آتش در اندرونم ، اما من غريق در سيلاب اشكم .\r\n- چونان فتيلهء مشعل ، در ميان آب و آتش مىگدازم .\r\nقاضى جليس و قاضى ابن زبير ، هردو در مجلس حاضر بودند ، و هريك ارتجالا و بداهة مضمون دو بيتى را به نظم كشيدند . قاضى جليس چنين سرود :\r\n- آيا كسى باشد كه معذورم شناسد ؟ مىخواهم افسار گسيخته سر و گردنش ببويم و رخسار گلگونش ببوسم .\r\n- در وجودش جمع اضداد آمده ، و هماره اضداد ، نفرت و ادبار مىافزودند .\r\n- از ناله‌هاى درونش شرار آتش خيزد و سيلاب اشكش دريادريا موج ريزد .\r\n- چونان فتيلهء مشعل كه هلاكش در ميان آب و آتش باشد .\r\nو قاضى ابن زبير چنين سرود :\r\n- با اين سيلاب اشكى كه بر رخسارم روان است ، و اين آتشى كه تاروپود وجودم را به آتش كشيده ، فتيلهء مشعلى باشم كه غرق در آبم و شعله‌هاى سوزان از هرجانبم سر كشيده است .\r\nابو المعالى قاضى جليس ، به قاضى رشيد مصرى « 1 » چنين نگاشت :\r\n- اندوختهء كرامت و افتخار ، از پس تو ناچيز ماند و مرغزار عظمت خشك و بىگياه شد .\r\n- بهر جا روى ، سياهى از رخ شب برگيرى و بهر سو شتابى ، بخت و اقبال به آن سو شتابد .\r\n- رفتى و روزگار جرمى مرتكب شد كه جز با مراجعتت راه جبران نباشد .\r\nگويند قاضى جليس و قاضى رشيد ، هردو با هم به درگاه يكى از وزراء حاضر شدند و بار نيافتند . وزير از ملاقاتشان عذر آورد و دربان درشتى كرد . نوبت ديگر خدمت\r\n\r\n\r\n","description":"","footnote":"\r\n( 1 ) . بدايع : 1 / 176 ، 237 .\r\n","page_name":" 490 ","page_number":500},
  {"content":"\r\n\r\nرسيدند و بار خواستند ، اما موفق نشدند و دربانشان پاسخ گفت : وزير در خواب است . از پيشگاه وزارت مراجعت كردند و قاضى رشيد چنين سرود :\r\n- اقبال فرومايگان رو به زوال است و عنقريب زمانه را دگرگون يا بى .\r\n- اگر پيوسته ، دست دعا به درگاه خدا بردارى ، بخت و پيروزيشان به كام خواهى ، اما از تيره‌روزى و نگون‌بختى در امان نباشند .\r\nو قاضى جليس چنين سرود :\r\n- گر امروز نيازمندان را در پيشگاهتان ازدحام است ، به فردا بارگاهتان خلوت و نفرت‌بار است .\r\n- اينك از پذيرش حاجتمندان در خواب نازيد ، اما ديدهء روزگارتان در كمين انتقام بيدار است .\r\nروزگارى برنيامد كه وزير مزبور به نكبتى شديد دچار آمد . « 1 »\r\nصفدى در كتاب نكت الهميان مىنويسد : موفق بن خلال ، خالوى قاضى جليس بود و ابن خلال را نكبت و نگون‌بختى فراگرفت ، و قاضى جليس را به خاطر خالو دردسر بيفزود و جليس به قاضى رشيد چنين نگاشت :\r\n- گفتارم را به ابن زبير برسان ، اين كارى است شايسته كه از تو انتظار دارم .\r\n- نگون‌بختى خالو دامنم بگرفت ، نسبى كه از بخت و اقبالش خيرى نيفزود .\r\n- اگر بهره‌مند بود ، ما را مفيد نيفتاد ، اما امروزش در پس‌گردنى شريك باشم .\r\nقاضى جليس چنان كه در فوات الوفيات آمده ، به سال 561 با عمرى در حدود هفتاد سال ، درگذشته است .\r\nسرورمان ، علامه سيد احمد عطار بغدادى ، در جزء اول از كتابش رائق قسمتى از اشعار قاضى جليس را ثبت كرده ، از جمله قصيده‌اى كه در ماتم اهل بيت اطهار سروده ، ضمنا ملك صالح بن رزيك را ثنا گفته و خدمات با ارزش او را نسبت به دربار علوى ياد كرده است . مطلع قصيده اين است :\r\n لولا مجانبة الملوك الشانى * ماتمّ شانى فى الغرام بشانى « 2 » \r\n\r\n\r\n","description":"","footnote":"\r\n( 1 ) . ر ك : مرآة الجنان : 3 / 302 .\r\n( 2 ) . اين قصيده 50 بيت است .\r\n","page_name":" 491 ","page_number":501},
  {"content":"\r\n\r\nقصيدهء ديگرى در ماتم عترت پاك سروده كه 66 بيت است و با اين ابيات شروع مىشود :\r\n- دانى كه رؤياى خيال‌انگيزش با چه جرأتى به ديدار معشوق آمد و از رقيب نهراسيد ؟\r\n- از راه رسيد ، در شنلى از سياهى شب ، و از آن پيش جز در تاريكى شب به زيارت نيامد .\r\n- گويا مردمك چشم است كه جز در ميان سياهى مأوا ندارد .\r\n- ديدگان مرا با ديدگان او برابر نتوان كرد ، چه ديدگان من ساهر و شب زنده‌دار است و ديدگان او جادوى سحار .\r\nوى چكامهء ديگرى در ثناى امير مؤمنان سروده و در ضمن آن نيز ملك صالح را ستوده است با اين مطلع :\r\n على كلّ خير من وصالك مانع * و فى كلّ لحظ من جمالك شافع « 1 » \r\nو همو راست قصيده‌اى ديگر در 62 بيت كه ماجراى خلافت على امير مؤمنان را به نظم كشيده و در آن سيد الشهداء ، سبط رسول را در رثاء گفته و از ملك صالح بن رزيك و خدمات او نيز ياد كرده است با اين مطلع :\r\n ألا هل لدمعى فى الغمام رسيل ؟ * و هل لى الى برد الغليل سبيل ؟ \r\nقصيدهء لاميه‌اى هم در 51 بيت دارد كه در ثنا و رثاى اهل بيت پاك و تابناك است .\r\n\r\n\r\n","description":"","footnote":"\r\n( 1 ) . اين قصيده 72 بيت است .\r\n","page_name":" 492 ","page_number":502},
  {"content":"\r\n\r\n\r\n7 ابن مكّى نيلى ( م 565 )\r\n- آيا ندانستى كه رسول حق محمد ، امير مؤمنان حيدر را وصى خود ساخت پيش از آن كه روحش به آسمانها پرواز گيرد ؟\r\n- در غدير خم كه همگان حاضر و گواه بودند ، خطبه‌اى برخواند و صداها خاموش گشت و جرسها بىصدا .\r\n- فرمود : على يار و ياور من است و على رازدار من ، بسان هارون و موسى .\r\n- آيا نديدى كه اژدر بر سر منبر شد و با او راز گفت و چون پاسخ مسائل شنيد ، آفرين گفت ؟\r\n- وزان پس چون طاوس به پرواز درآمد ، گويا مىرود كه از ناز در صف فرشتگان خرامد .\r\n- نه او بود كه دست بريده را در جاى خود نصب كرد ؟ نه او بود كه چشم برآمده را در حدقه نهاد و بينا آمد ؟ « 1 »\r\n\r\n\r\n","description":"","footnote":"\r\n( 1 ) . مناقب ابن شهر آشوب ( چاپ ايران ) : 1 / 524 .\r\n","page_name":" 493 ","page_number":503},
  {"content":"\r\n\r\n\r\nشاعر را بشناسيم\r\nسعيد « 1 » ، پسر احمد ، پسر مكى نيلى مؤدب از بزرگان شيعه و سرايندگان خوش‌پرداز ، و فداييان عترت پاك است كه در راه عقيده و مذهب ، فراوان به ثنا و ستايش اهل بيت پيامبر پرداخته و نيك در سفته و مآثر و مفاخر آل طه را برملا و منتشر ساخته است ، بدان حد كه كوتاه‌نظران او را به غلو و افراط ، نسبت داده‌اند ، در حالى كه شاعر گرانمايه ، از دوستان معتدل و ميانه‌رو است ، منتها تا سرحد قدرت از مشعل فروزان اهل بيت پرتو گرفته و قدم جاى قدم آنان نهاده است . بنابراين ، ابن شهر آشوب در كتاب معالم العلماء او را در شمار سرايندگان پرهيزكار نام برده است .\r\nياقوت حموى گويد : مؤدب شيعه‌مذهب ، نحوى دانشورى بود ، با لغت و ادب آشنا كه در شيعه‌گرى راه افراط و مبالغه مىپيمود و اشعار نيكويى دارد كه بيشتر آنها را در ثنا و ستايش اهل بيت سروده است . در غزل‌سرايى چيره‌دست و نكته‌پرداز است و با عمرى قريب صد سال ، در سنهء 565 درگذشت . « 2 »\r\nاز جمله اشعار اوست :\r\n- ماهپاره‌اى با قد دلجويش قيامت به‌پا كرد ، خدا را ، مگر بر اين دل زارم رحمتى آرد .\r\n- قلبم را به دو سپردم ، ليكن خون دلم را ريخت ، با جمال دلارايش و لهجهء خوش‌بيانش .\r\n- با لب و دندانى شيرين كه گويى شهد گوارايش آغشته به شراب انگبين است .\r\n- با نگاهى دلربا و چشمانى سياه و گيرا كه دلها را با تير مژگان در خون كشد .\r\n- خط عذارش بردميده ، گويا خورشيد رخش نقاب بركشيده .\r\n- سپيدهء صبحگاهى از پرتو رويش نمونه‌اى است و سياهى شب از سياهى زلفش جلوه‌اى .\r\n- نه نگاه آهو ، با نگاهش برابر باشد و نه بالاى سرو ، با قد والايش همانند .\r\n- ماهى كه در حسن و نكويى چون عشق زيباپسند است و خداى عشق را با آن سر يارى است .\r\n\r\n\r\n","description":"","footnote":"\r\n( 1 ) . در معجم الادباء و فوات الوفيات ، « سعد » نوشته شده كه تصحيف يافته است .\r\n( 2 ) . معجم الادباء : 4 / 230 .\r\n","page_name":" 494 ","page_number":504},
  {"content":"\r\n\r\n- از اين‌رو ، حسن و ملاحت از سيمايش مىبارد ، و نيز از پس و پيش و از چپ و راست .\r\n- چنان ظريف و لطيف كه اگر خواهد بر سر پا خيزد ، ترسم ميان باريكش در هم شكند .\r\nعماد كاتب در شرح حال شاعر گويد\r\nدر تشيع راه افراط مىپيمود و در عين حال ، مردى پرهيزكار ، اديب ، اديب‌پرور و در تعصب دينى پيشوا و مقدم بود . كهن‌سال شد و از حد پيرى به فرتوتى پيوست و ديدگانش بىنور و وجودش چون عدم گشت . سالهاى عمرش از نود گذشته بود كه آخرين ديدار من و او در بغداد ، محلهء صالح به سال 562 اتفاق افتاد .\r\nدرست همين است كه آخرين ديدار عماد كاتب با شاعر ما ابن مكى ، در سال 562 اتفاق افتاد ، و اين همان سال است كه عماد كاتب از بغداد خارج شد و ديگر بدان ديار بازنگشت تا سرانجام ، در سال 597 دار فانى را وداع گفت !\r\nدر اين صورت ، تاريخ 592 كه از عماد كاتب نقل شده ، نادرست و تصحيف واضحى است كه ابن شاكر كتبى و فريد وجدى دچار آن شده‌اند . « 1 »\r\nشگفت‌آورتر آنكه همين تاريخ 592 به عنوان سال وفات ابن مكى ، شاعر صاحب ترجمه ، ياد شده ، « 2 » با آنكه تاريخ آخرين ملاقات او با عماد كاتب است ، نه تاريخ وفات او ؛ تازه رقم صحيح آن 562 است ، نه 592 .\r\nدر اين صورت ، تاريخ وفات شاعر ، همان سال 565 خواهد بود كه ياقوت حموى ياد كرده است و اينكه مىبينيم عماد كاتب ، نام شاعر را در فرهنگ خود ثبت نموده ، گواه بر اين است كه نبايد در سال 592 فوت كرده باشد ، زيرا اين فرهنگ ويژهء شعرايى است كه بعد از شروع قرن پنجم و فقط تا سال 572 زندگى داشته‌اند ، چنان كه ابن خلكان بدان تصريح كرده است . « 3 »\r\nعماد الدين كاتب گويد : خواهرزادهء شاعر ، عمر واسطى صفار ، در بغداد مىگفت :\r\nخالويم سعيد بن مكى در ضمن سخنى چنين سروده است :\r\n\r\n\r\n","description":"","footnote":"\r\n( 1 ) . ر ك : فوات الوفيات : 1 / 169 ؛ دائرة المعارف : 10 / 440 .\r\n( 2 ) . ر ك : شذرات الذهب : 4 / 309 ؛ اعيان الشيعة : 1 / 595 .\r\n( 3 ) . ر ك : وفيات الاعيان : 2 / 190 .\r\n","page_name":" 495 ","page_number":505},
  {"content":"\r\n\r\n- در پناه اين تل خاك ، كلبهء دوستان بود ، از چه درهم ريخت ؟ ديرى در اين سامان درنگ كردم و با غم دل به سر بردم .\r\n- اينك بساط آن خشك و بىآب است و كرانهء وادى بىگياه ، و ديگر از انس و شادى خبرى نيست .\r\n- توفان از چپ و راست و جنوب و شمال ، بنياد آن را درهم نورديد ، آنجا كه به هر شامگاه از باران خرم و دلفزا بود .\r\n- اى همسفر ! لختى بيارام تا از در و ديوار فروريخته خبرى گيرم ، باشد كه از حال دوستانم مطّلع گردم .\r\n- دل زارم را نشكست ، جز نالهء جغدى شوم كه آهنگ فراق و جدايى نواخت .\r\n- ناله‌اى زد و پرواز كرد ، دلم را غم فروگرفت ؛ واى از دورى آن لعبت صاحب خال .\r\n- نرمك‌نرمك مىخراميد و از فرط شرم با ناز و ادا راه مىسپرد تا آواى خلخال را پنهان سازد .\r\nصفدى و ابن شاكر به شرح حال شاعر پرداخته‌اند و گويند : شعرى استوار دارد و بيشتر در ستايش اهل بيت است « 1 » ، آنگاه سخن عماد كاتب را آورده‌اند .\r\nشرح حال ابن مكى ، در لسان الميزان : 3 / 23 و مجالس المؤمنين 469 يافت مىشود ، و از اشعار مذهبى اوست كه در ثناى امير مؤمنان سروده است :\r\n- اگر آدم بو البشر ، پيش از عالميان پيامبر شد و در بهشت برين مأوا گرفت .\r\n- سرور و سالارم على صاحب معالى ، از آن پيش‌تر پرتو انوارش بالا گرفت .\r\n- خداى جهان به حرمت پنج تن از خطاى آدم درگذشت ، و او حرمت يافت .\r\n- اگر نوح سر خيل رسولان ، كشتى نجات آراست تا خلق از سيل توفان در امان مانند .\r\n- سرور و سالارم على صاحب معالى ، خود كشتى نجات است كه يارانش به دو پناه و آرام گيرند .\r\n- اگر يونس در شكم ماهى از دريا نجات يافت .\r\n- داستان « جلندى » از امام مبين عبرتى است هدايتگر دوستان .\r\n\r\n\r\n","description":"","footnote":"\r\n( 1 ) . نكت الهميان ؛ فوات الوفيات : 1 / 169 .\r\n","page_name":" 496 ","page_number":506},
  {"content":"\r\n\r\n- در سرزمين بابل ، خورشيد به خاطر او بازگشت ، از آن پس كه شب پردهء تاريكى برآويخت .\r\n- و اگر موسى عمران ، ده سال شبانى كرد ، با انتظارى مشقت‌بار .\r\n- تا دخت شعيب را تزويج كرد و در وادى طور آتش اخضر ديد .\r\n- سرور و سالارم على صاحب معالى ، به امر خدا با دخت محمد جفت شد .\r\n- و اگر عيسى را فضل و مقامى است كه به امر خدا ، مادرش حمل برداشت .\r\n- على در شكم مادر به تسبيح و استغفار پرداخت و مادر خود را از سجده لات و عزّا بازداشت .\r\nآخرين بيت قصيده ، ناظر به حديثى است كه حلبى در السيرة الحلبية : 1 / 285 ؛ زينى دحلان در سيره‌اش ، صفورى در نزهة المجالس : 2 / 210 و شبلنجى در نور الابصار ، روايت كرده‌اند ، داير به اينكه على امير مؤمنان در زمان حمل ، مادرش را از سجده‌كردن بر بتها مانع مىگشت . « 1 »\r\nو همو راست :\r\n- رسول خدا در روز حشر ، شفيع مؤمنان باشد و نيز بندگان رام و مطيع .\r\n- على و دو فرزندش زادگان فاطمه ، شيعيان را به رستگارى رسانند .\r\n- و زين العابدين على ، باقر علم پيامبر محمد و زاده‌اش جعفر ، منتهاى آمال منند .\r\n- كاظم فرخنده مآل موسى و زاده‌اش رضا پرچم هدايت و تقوا در مشكلات پناه منند .\r\n- زادهء رضا محمد رهبر راه حق و على برگزيدهء امم ، ذخيرهء فرداى منند .\r\n- حسن عسكرى و زاده‌اش مهدى نيز دو پيشواى منند كه اميدوارم به يمن وجودشان به حقيقت راه يابم .\r\nقصيده‌اى هم در ثناى امير مؤمنان و غزوهء خيبر دارد :\r\n- در قلعهء خيبر را از جا كند و لرزه بر اركان حصار افكند .\r\n- چنانش پرتاب كرد كه پنجاه ذراع دور تر افتاد .\r\n- سپس بر سر دست گرفت و سپاه را از خندق عبور داد .\r\n\r\n\r\n","description":"","footnote":"\r\n( 1 ) . سخن ما پيرامون اين روايت قبلا گذشت . ر ك : الغدير ( متن عربى / چ 5 ) : 3 / 239 .\r\n","page_name":" 497 ","page_number":507},
  {"content":"\r\n\r\nهمو در قصيده‌اى خطاب به امير مؤمنان گويد :\r\n- دست بريده را بر جاى خود پيوند كردى ، چونان كه چشم بركنده را در حدقه جاى دادى . « 1 »\r\n- جمجمهء « جلندى » را كه استخوانى پوسيده بود ، مخاطب ساختى و با تو سخن گفت . « 2 »\r\nدر پايان قصيده‌اى كه ده بيت آن به نقل از حموى گذشت ، چنين گويد :\r\n- اى سعيد ! هواى نفس از سر بنه و به دامن آنها چنگ زن كه سعادت يا بى و از قيد گناهان وارهى .\r\n- با محمد و حيدر و فاطمه و فرزندانشان كه پيمان ولايت كامل شد .\r\n- آن گروه كه دوستانشان به رستاخيز مسرور شوند و بدخواهانشان انگشت ندامت به دندان گزند .\r\n- نور از پيشانى دوستدار دوستانشان در لمعان است و نامهء اعمالش به دست راست .\r\n- از حوض كوثر آنچنان سيراب شوند كه ديگر تشنگى نيابند .\r\n- به جامى از دست امير مؤمنان على ؛ خوشا به حال آن كه از دست امامش آب حيات نوشد .\r\n- اگر او نبود ، راه پر فراز و نشيب هدايت فروغمند و روشن نمىبود .\r\n- خدا را مىپرستيد ، در حالى كه ديگران از جهالت به دامن بتها پناه مىگرفتند .\r\n- آصف برخيا ، شمعون صفا و يوشع وصى موسى ، در علم و دانش ، كمترين شاگرد او باشند .\r\nيوسف واسطى دو بيت در نكوهش سرور عالميان على سروده ، و ابن مكى نيلى او را چنين پاسخ گفته است :\r\n- بگو به آن نابخرد كافر كه در ناسپاسى سخن گويد و خدايم شاهد گفتار اوست .\r\n- آنگاه كه مردمان در خلافت متفق گردند ، يك تن از ميانه مخالف باشد .\r\n- اتفاق آراء آنان گواه است كه رأى آن يك نفر فاسد است .\r\n\r\n\r\n","description":"","footnote":"\r\n( 1 ) . اشاره است به داستان هشام بن عدى همدانى كه دست او قطع شده بود . ر ك : مناقب ابن شهر آشوب :\r\n1 / 473 .\r\n( 2 ) . . . . . . . ؟ ؟ ؟ ؟ ؟ ؟ ؟ ؟ . . . .\r\n","page_name":" 498 ","page_number":508},
  {"content":"\r\n\r\n- به دو بگو : خطا گفتى و دروغى به هم بافتى ، تصورت در نظر ناقدان مردود است .\r\n- اى خبيث نابكار ! قوم موسى ، همگان بر گوسالهء سامرى متفق و يك رأى شدند .\r\n- گوساله را خداى خود گرفتند و به پرستش ادامه دادند و هارون وصى موسى يكه و تنها ماند .\r\n- اكثريت ، خطاكار بودند كه دنبال گوساله را گرفتند و آنكه تنها و منفرد ماند ، رأيش صحيح و بر حق بود .\r\nو در قصيدهء ديگر ، امير مؤمنان را چنين ثنا مىگويد :\r\n- خدايش به دانش بركشيد ، بدان حد كه از راز پنهان باخبر گشت .\r\n- مايهء دانش را از برادرش محمد گرفت ، و محمد از خداوند يكتاى لطيف خبير .\r\nتوجه\r\nسرورمان ، سيد امين ، تحت عنوان « ابو سعيد نيلى » فصلى باز كرده ، و شرح حالى كه در مجالس المؤمنين براى سعيد بن احمد نيلى آمده ، در آن فصل بازگو نموده ، و دنباله سخن را به تحقيق در نام صاحب ترجمه كشانده است ، تحقيقى كه مايهء شگفتى است .\r\nوى گويد : در مصراع « دع با سعيد هواك و استمسك به من » ، با سعيد به حذف حرف ندا ، مخفف ابا سعيد است و خطاب به خود اوست كه گويد : اى ابا سعيد ! از اينجا معلوم مىشود كنيهء شاعر ابو سعيد است « 1 » ، در حالى كه شعر « دع يا سعيد » ضبط شده و شاعر با نام كوچك ، خود را مخاطب ساخته است ، نه با كنيه . آنگاه در جاى ديگر مىنويسد كه ابن مكى نامش سعد يا سعيد است « 2 » و وفات شاعر را در چاپ اول به سال 592 ثبت كرده « 3 » و در چاپ دوم به سال 595 ثبت نموده « 4 » كه هردو اشتباه است . ضمنا شرح حال شاعر را از ابن خلكان نقل كرده ، با اينكه ابن خلكان ، شاعر ما نيلى را اصلا عنوان نكرده است .\r\n\r\n\r\n","description":"","footnote":"\r\n( 1 ) . اعيان الشيعة : 6 / 407 .\r\n( 2 ) . همان : 14 / 207 .\r\n( 3 ) . همان : 1 / 595 .\r\n( 4 ) . . . . . ؟ ؟ ؟ ؟ ؟ . . . .\r\n","page_name":" 499 ","page_number":509},
  {"content":"\r\n . \r\n","description":"","footnote":"","page_name":" 500 ","page_number":510},
  {"content":"\r\n\r\n\r\n8 خطيب خوارزمى ( م 484 - 568 )\r\n- جوانمردى چون بو تراب كجاست ؟ آن پيشواى پاك‌گوهر در پهنهء گيتى .\r\n- اگر ديدگانم دردمند گردد ، از غبار نعلش توتيا سازم .\r\n- محمد رسول گرامى شهر علم است و امير مؤمنان باب شهر علم باشد .\r\n- در محراب عبادت گريان بود و در صحنهء پيكار خندان .\r\n- از زر و زيور چشم پوشيد و درهم و دينار نيندوخت .\r\n- در پهنهء رزمگاه سپاه شيطان را تارومار كرد ، چون صاعقهء شمشيرش آتش برانگيخت .\r\n- على است كه با زيور هدايت آذين گرفت ، از آن پيش كه جامهء جوانى درپوشد .\r\n- على است كه بتهاى قريش بشكست ، آنگاه كه بر شانهء رسول برآمد .\r\n- على است كه با نص وصايت ، زنان پيغمبر را كفيل آمد ، امينى كه حجابش رادع نباشد .\r\n- على است كه عمرو بن عبدود را به ضرب شمشير فروانداخت ، ضربتى كه اسلام را آباد كرد .\r\n- داستان « براءت » و « غدير خم » و « پرچم روز خيبر » نزاع را فيصله بخشد .\r\n- محمد و على چون هارون و موسى باشند . اين تمثيل از پيامبر بزرگوار است .\r\n- در مسجد خود ، درهاى ديگران را مسدود كرد و در خانهء على بازماند .\r\n- مردمان ، يكسره ، پوسته‌اند و سرورمان على مغز باشد .\r\n\r\n","description":"","footnote":"","page_name":" 501 ","page_number":511},
  {"content":"\r\n\r\n- ولايتش بىشك ، مانند قلاده ، بر گردن مؤمنان افتاد و بينى دشمنان را به خاك ماليد .\r\n- هرگاه عمر در پاسخ مسائل به خطا رفت ، على راه صوابش بنمود .\r\n- و عمر از ره انصاف گفت : اگر على نمىبود ، پاسخ خطايم مرا به هلاكت و تباهى مىراند .\r\n- از اين‌رو ، فاطمه و سرورمان على ، با دو فرزندش ، مايه خشنودى و مسرت خاطرند .\r\n- هركه خواهد خاندانى را با ستايش بركشد ، من ثناخوان اهل بيت رسولم .\r\n- اگر مهر آنان مايهء ننگ و عار باشد - و هيهات كه چنين باشد - من از روزى كه فرزانه گشتم ، قرين اين ننگ و عارم .\r\n- على را كه پرتو حق و رهبر حقجويان بود ، كشتند ، آن كه يكتامرد ميدان بود .\r\n- زاده‌اش حسن مجتبى ، آن جوانمرد عرب را كشتند و با سمّ مذاب كارش ساختند .\r\n- حسين را از آب فرات محروم كردند و با طعن نيزه و شمشير به خاك و خون كشيدند .\r\n- اگر سخن زينب نبود ، على سجاد را هم مىكشتند .\r\n- پيشواى عدالت زيد بن على را بر دار كشيدند ، خداى را از اين ستم ناهنجار .\r\n- دختران محمد در تابش خورشيد ، تشنه‌لب بودند و خاندان يزيد در سايهء قصر و خرگاه جاى داشتند .\r\n- خاندان يزيد خيمهء چرمين به‌پا كردند و اصحاب كسا جامه بر تن نداشتند . « 1 »\r\n\r\nشاعر را بشناسيم\r\nحافظ ابو المؤيد و ابو محمد ، موفق « 2 » ، پسر احمد « 3 » ، پسر ابى سعيد اسحاق ، پسر مؤيد مكى حنفى ، معروف به اخطب خوارزم ، فقيهى دانشور ، حافظى مشهور ، محدثى با اسناد فراوان ، خطيبى پرآوازه ، مورّخى توانا و شاعرى نكته‌پرداز بود كه خطبه‌ها انشا كرده و\r\n\r\n\r\n","description":"","footnote":"\r\n( 1 ) . اين قصيده 46 بيت است كه 27 بيت آن انتخاب شد و تمام آن در آخر مناقب خوارزمى و قسمتى از آن در مقتل خوارزمى ياد شده و ابن شهر آشوب نيز در مناقب خود چند بيتى را گزين نموده است .\r\n( 2 ) . در الفوائد البهية موفق الدين احمد بن محمد آمده كه تصحيف است . شاعر نامش را در سروده‌هاى خود « موفق » ياد كرده ، چنان كه بيايد و در مصادر قديم نيز چنين است .\r\n( 3 ) . در العقد الثمين ، موفق بن احمد بن محمد ثبت شده است .\r\n","page_name":" 502 ","page_number":512},
  {"content":"\r\n\r\nسروده‌هايش ثبت دفاتر آمده است .\r\nحموى در معجم الادباء ، ضمن شرح حال ابو العلاى همدانى « 1 » ، به عنوان حافظ از او نام برده و صفدى در الوافى بالوفيات او را ثنا گفته و تقى فارسى در العقد الثمين فى تاريخ البلد الامين و نيز قفطى در اخبار النحاة و سيوطى در بغية الوعاة 401 و محمد عبد الحى در الفوائد البهية 39 و سيد خوانسارى در روضات الجنات 21 و جرجى زيدان در تاريخ آداب اللغة العربية : 3 / 60 و صاحب معجم المطبوعات 1817 - به نقل از الجواهر المضية فى طبقات الحنفية ، تأليف شيخ عبد القادر مصرى از او ياد كرده‌اند و شرح حالش نيز به نقل از الجواهر المضية در اول كتاب ، ضمن مناقب ابو حنيفه يافت مىشود .\r\nاين معاجم ، يكسره از تفصيل نام اساتيد ، شاگردان و كسانى كه از او روايت كرده‌اند ، و نيز نام كتابهاى نفيس او خالى است ، و ما در تمام اين موارد بحث كرده و از كتابهاى خود مؤلف و كتب اجازات استفاده كرده‌ايم .\r\n\r\nمشايخ و اساتيد او در روايت\r\n1 - حافظ نجم الدين عمر بن محمد بن احمد نسفى ( م 537 ) كه خدمت او دانش اندوخته و حديث فراگرفته است .\r\n2 - ابو القاسم جار اللّه محمود بن عمر زمخشرى ( م 538 ) كه ادبيات را نزد او خوانده و حديث هم فراگرفته است .\r\n3 - ابو الفتح عبد الملك بن ابى القاسم بن ابى سهل كروخى « 2 » هروى ( م 548 ) كه در بازگشت از سفر حج از او حديث فراگرفته است ، چنان كه در جزء اول مقتل او ديده مىشود .\r\n4 - ابو الحسن على بن حسين غزنوى ، ملقب به برهان ( م 551 ) كه در بغداد آخرين روز ماه ربيع الاول از سال 544 در خانهء استاد ، از او حديث فراگرفته است .\r\n5 - شيخ الدين ابو الحسن على بن احمد بن محمويه جوينى برذى ( م 551 ) .\r\n\r\n\r\n","description":"","footnote":"\r\n( 1 ) . حافظ حسن عطار مقرى ( م 569 ) .\r\n( 2 ) . به فتح كاف ، منسوب به كروخ ، شهركى است در نواحى هرات .\r\n","page_name":" 503 ","page_number":513},
  {"content":"\r\n\r\n6 - ابو بكر محمد بن عبيد اللّه بن نصر زاغونى ( م 552 ) كه در بغداد از او حديث شنيده است .\r\n7 - مجد الدين ابو الفتوح محمد بن ابى جعفر محمد طائى ( م 555 ) كه به وسيلهء نامه از او اجازهء حديث گرفته است .\r\n8 - زين الدين ابو منصور شهردار بن شيرويه ديلمى ( م 558 ) كه از او اجازهء حديث دارد و با نامه ارتباط علمى داشته‌اند .\r\n9 - ابو العلاء حسن بن احمد بن حسين بن احمد بن محمد عطار همدانى ( م 569 ) كه از او اجازهء حديث دارد .\r\n10 - ابو المظفر عبد الملك بن على بن محمد همدانى كه ساكن بغداد بوده است و از او اجازهء حديث دارد .\r\n11 - ابو النجيب سعد بن عبد اللّه بن حسن همدانى مروزى كه از طريق نامه‌نگارى اجازهء حديث گرفته است .\r\n12 - ابو الفرج شمس الائمه محمد بن احمد مكى ، برادر خوارزمى ، چنان‌كه در مقتل خود از او ياد مىكند و به عنوان پيشواى بزرگوار ، سراج الدين ، ركن الاسلام ، شمس الائمه و امام الحرمين او را مىستايد ، آنگاه بر او رحمت مىفرستد و به صورت املا از برادرش نيز روايت مىكند .\r\n13 - ابو طاهر محمد بن محمد شيحى ، خطيب مرو كه از او اجازهء حديث گرفته است .\r\n14 - ابو بكر محمد بن حسن بن ابى جعفر بن ابى سهل زورقى كه طى نامه‌اى از او اجازهء حديث دارد .\r\n15 - ابو الفتح عبد الواحد بن حسن باقرحى . « 1 »\r\n16 - ابو عفان عثمان بن احمد صرام خوارزمى .\r\n17 - نجم الدين ابو منصور محمد بن حسين بن محمد بغدادى كه طبق گفتهء حمويى در فرائد السمطين ، از نامبرده اجازهء حديث دارد .\r\n18 - ابو داود محمد بن سليمان بن محمد خيام همدانى كه طى نامه‌اى از او روايت\r\n\r\n\r\n","description":"","footnote":"\r\n( 1 ) . به فتح قاف ، منسوب به « باقرحا » از دهات بغداد .\r\n","page_name":" 504 ","page_number":514},
  {"content":"\r\n\r\nمىكند .\r\n19 - حسن بن نجار كه بنا بر نقل حمويى در فرائد السمطين ، از او اجازه روايت دارد .\r\n20 - ابو محمد عباس بن محمد بن ابى منصور فضارى طوسى .\r\n21 - كمال الدين ابو ذر احمد بن محمد بن بندار .\r\n22 - افضل الحفاظ تاج الدين محمد بن سمّان بن يوسف همدانى كه طى نامه‌اى از او روايت مىكند .\r\n23 - فخر الائمه ابو الفضل بن عبد الرحمن حفربندى كه از او اجازهء حديث دارد .\r\n24 - شيخ سعيد بن محمد بن ابى بكر فقيهى كه خوارزمى در مقتل ياد كرده از او با اجازه روايت نقل مىكرده است .\r\n25 - ابو على حداد .\r\n26 - سيف الدين ابو جعفر محمد بن عمران بن ابى على جمحى كه از طريق مكاتبه از او روايت كرده است .\r\n27 - ابو الحسين بن بشران عدل كه در بغداد از او اجازهء حديث گرفته است .\r\n28 - مبارك بن محمد شعطى .\r\n29 - ركن الائمه عبد الحميد بن ميكائيل .\r\n30 - ابو القاسم منصور بن نوح شهرستانى كه در بازگشت از سفر حج ، به سال 544 در « شهرستان » از او اجازهء حديث گرفته است .\r\n31 - ابو الفضل عبد الرحمن بن محمد كرمانى .\r\n32 - ابو داود محمود بن سليمان بن محمد همدانى كه از او اجازهء روايت دارد و با نامه ارتباط علمى داشته‌اند .\r\n33 - سديد الدين محمد بن منصور بن على مقرى ، معروف به ديوانى .\r\n34 - ابو الحسن على بن احمد كرباسى كه به صورت املا از او روايت كرده است .\r\n35 - امام مسعود بن احمد دهستانى كه با نامه‌نگارى اجازهء حديث گرفته است .\r\n\r\n","description":"","footnote":"","page_name":" 505 ","page_number":515},
  {"content":"\r\n\r\n\r\nشاگردان و راويان آثار او\r\n1 - برهان الدين ابو المكارم ناصر بن ابى المكارم عبد السيد مطرزى خوارزمى حنفى ( 538 - 610 ) ، در محضر صاحب ترجمه ، قرائت داشته و اخذ حديث كرده است . « 1 » چنان كه در فرائد المسطين و اجازهء علامهء حلى به بنى زهره ، و اجازهء مفصل صاحب معالم ياد شده ، از او روايت مىكرده است .\r\n2 - مسلم بن على بن اخت ، كتاب مناقب را از مؤلف صاحب ترجمه روايت كرده ، چنان كه در اجازهء شاگرد شيخ نجيب الدين يحيى بن سعيد حلى ( م 689 ) براى سيد شمس الدين محمد بن جمال الدين احمد ، استاد شهيد اول ، ياد شده است . « 2 »\r\n3 - شيخ ابو الرضا طاهر بن ابى المكارم عبد السيد بن على خوارزمى ، كتاب مناقب را از صاحب ترجمه روايت كرده است ، چنان كه در اجازهء شاگرد شيخ نجيب الدين حلّى آمده است .\r\n4 - شيخ ابو محمد عبد اللّه بن جعفر بن محمد حسينى ، كتاب مناقب را از مؤلف روايت كرده است طبق اجازهء شاگرد شيخ نجيب الدين حلى .\r\n5 - ابو جعفر محمد بن على بن شهر آشوب سروى مازندرانى ( م 588 ) ، چنان كه در مقاييس آمده و با خوارزمى مكاتبه مىكرده است .\r\n6 - جمال الدين ابن معين ، كتاب مقتل خوارزمى را از او روايت كرده ، چنان كه در فرائد السمطين آمده است .\r\n7 - ابو القاسم ناصر بن احمد بن بكر نحوى ( م 607 ) ، خدمت صاحب ترجمه قرائت كرده است . « 3 »\r\n\r\n\r\n","description":"","footnote":"\r\n( 1 ) . بغية الوعاة 402 ؛ مفتاح السعادة : 1 / 108 .\r\n( 2 ) . علامهء مجلسى ، اين اجازه را از سيد محمد بن حسن بن محمد بن ابى الرضا علوى دانسته است . ر ك :\r\nاجازات البحار 30 .\r\n( 3 ) . ر ك : بغية الوعاة 402 .\r\n","page_name":" 506 ","page_number":516},
  {"content":"\r\n\r\n\r\nتأليفات خوارزمى\r\nخوارزمى در علم فقه و حديث و تاريخ و ادب و ساير علوم متفرقه دستى توانا داشت و از طرف ديگر ، شهرت او در دوران زندگى و نامه‌نگارى و ارتباط با اساتيد علم و حديث در اكناف جهان ، ايجاب مىكند كه وى تأليفات فراوانى به رشتهء تحرير درآورده باشد ، و من فكر مىكنم چنين بوده است ، منتهى آنچه شهرت يافته و به دست ما رسيده ، تنها هفت كتاب است كه اينك نام مىبريم :\r\n1 - مناقب الامام ابو حنيفة ، در 2 جلد كه به سال 1321 در حيدرآباد دكن چاپ شده است .\r\n2 - ردّ الشمس لامير المؤمنين على ، كه ابو جعفر ابن شهر آشوب در كتاب خود از آن نام مىبرد . « 1 »\r\n3 - الاربعين فى مناقب النبى الامين و وصيّه امير المؤمنين ، چنان كه در مقتل خود آن را ياد كرده است . ابن شهر آشوب اين كتاب را روايت كرده گويد : مؤلف كتاب ، خوارزمى طى نامه‌اى از كتاب اربعين خود ياد كرده و به من اجازهء روايت از آن را داده است .\r\nابن شهر آشوب ، در كتاب مناقب خود از كتاب اربعين فراوان نقل كرده و ما تمام روايات آن را استقصا و بررسى كرديم ، با كتاب مناقب معروفش برابر نبود ؛ در اين صورت ، احتمال اينكه كتاب اربعين خوارزمى با كتاب مناقب او يكى باشد ، بىمورد است .\r\n4 - قضايا امير المؤمنين كه ابن شهر آشوب در مناقب خود از آن نام مىبرد . « 2 »\r\n5 - مقتل الامام السبط الشهيد كه جمال الدين ابن معين آن را روايت كرده ، چنان كه در اجازات آمده است .\r\nاين كتاب با پانزده فصل در دو جلد مرتب گشته و فهرست فصول آن بدين قرار است .\r\n1 - 5 - برخى از فضايل پيامبر صلّى اللّه عليه و آله .\r\n2 - 5 - فضايل ام المؤمنين ، خديجه دخت خويلد .\r\n3 - 5 - فضايل فاطمه بنت أسد ، مادر امير المؤمنين عليه السّلام .\r\n\r\n\r\n","description":"","footnote":"\r\n( 1 ) . مناقب آل ابى طالب : 1 / 484 .\r\n( 2 ) . همان مأخذ .\r\n","page_name":" 507 ","page_number":517},
  {"content":"\r\n\r\n4 - 5 - چند نمونه از فضايل امير المؤمنين و ذريهء پاك او .\r\n5 - 5 - فضايل صديقهء طاهره ، فاطمه دخت پيامبر صلّى اللّه عليه و آله .\r\n6 - 5 - فضايل حسن و حسين عليهما الصلاة و السّلام .\r\n7 - 5 - فضايل ويژهء امام حسين عليه السّلام .\r\n8 - 5 - اخبار رسول خدا دربارهء حسين و سرانجام او .\r\n9 - 5 - آنچه ميان حسين و وليد و مروان ، در زمان حيات معاويه و بعد از وفات او گذشت .\r\n10 - 5 - شرح زندگانى آن سرور ، به هنگام اقامت در مكه و رسيدن نامه‌هاى كوفيان و گسيل داشتن مسلم بن عقيل به كوفه و ماجراى قتل او .\r\n11 - 5 - خروج از مكه به سوى عراق و گزارشهاى اين سفر ، تا ورود به دشت « طف » و جريان شهادت .\r\n12 - 5 - كيفر قاتلان و پيمان‌شكنان و لعنت بر قاتلان .\r\n13 - 5 - يادآورى مصيبت و سوكوارى و عزادارى .\r\n14 - 5 - زيارت تربت آن سرور .\r\n15 - 5 - جريان انتقام مختار از قاتلان و ناظران قتل آن سرور .\r\n6 - ديوان شعر . چلپى گويد : ديوان شعرش نيكوست و شعر و احساسش در حد سرايندگان معاصر اوست .\r\n7 - كتاب فضايل امير المؤمنين ، معروف به المناقب كه در سال 1224 طبع شده است .\r\nاين كتاب را ، چنان كه قبلا اشاره شد ، جمعى از پيشوايان علم حديث از مؤلف بزرگوار آن روايت كرده‌اند ، از جمله :\r\n1 - 7 - شيخ مسلم بن على ابن اخت .\r\n2 - 7 - شيخ ابو الرضا طاهر بن ابى المكارم عبد السيد خوارزمى .\r\n3 - 7 - سيد ابو محمد عبد اللّه بن جعفر حسينى .\r\n4 - 7 - شيخ نجيب الدين يحيى بن سعيد حلى ( م 689 ) كه گويد : كتاب مناقب خوارزمى را بر شيخ ابو محمد ، عبد اللّه بن جعفر بن محمد حسينى در سال 593 قرائت\r\n\r\n","description":"","footnote":"","page_name":" 508 ","page_number":518},
  {"content":"\r\n\r\nكردم .\r\n5 - 7 - برهان الدين ابو المكارم ناصر بن ابى المكارم مطرزى .\r\n6 - 7 - امينى گويد : من كتاب مناقب خوارزمى را روايت مىكنم از فقيه طايفه در ميان شيعيان علوى ، آيت اللّه حاج آقا حسين قمى « 1 » ( م 1366 ) ، از علامهء اكبر سيد مرتضى كشميرى ( م 1323 ) ، از سيد مهدى قزوينى ( م 1300 ) ، از عمويش سيد محمد باقر بن احمد قزوينى ( م 1246 ) ، از خالويش سيد محمد مهدى بحر العلوم ( م 1212 ) ، از استاد اكبر بهبهانى ( م 1208 ) ، از پدر بزرگوارش اكمل بهبهانى ، از جمال الدين خوانسارى ( م 1125 ) ، از علامه تقى مجلسى ( م 1070 ) ، از شيخ جابر بن عباس نجفى ، از محقق كركى ( م 940 ) ، از شيخ زين‌الدين على بن هلال جزايرى ، از شيخ ابو العباس احمد بن فهد حلى ( م 841 ) ، از شيخ شرف الدين ابو عبد اللّه حلى اسدى ( م 826 ) ، از شيخ و استادمان شهيد اول ( م 786 ) ، از رضى الدين ابو الحسن على مزيدى الحلى ( م 757 ) ، از آية اللّه علامهء حلى ( م 726 ) ، از شيخ نجيب الدين يحيى بن احمد حلى ( م 689 ) ، از سيد\r\n\r\n\r\n","description":"","footnote":"\r\n( 1 ) . وى فقيه آل محمد ، صاحب فضايل فراوان و خوشه‌چين خرمن دانش آن پاكان ؛ دليرمرد اسلام و صاحب ورع و زهد ؛ مجاهد عصر كه با حكمت و درايت و نصيحت و موعظت به حق و حقيقت دعوت كرد و جامع مكارم اخلاق و افتخارات بسيار است . كوتاه سخن اينكه مجسمهء تمام اين فضايل بود .\r\nمن در اين صدد نيستم كه فقه و تقوا و زهادت و قداست او را بستايم ، چون نيازمند ستايش نيست ، بلكه مىخواهم فقط يك كلمه و نه بيشتر ، از دليرى و شهامت و مناعت او ياد كنم ؛ رادمرد دليرى كه به‌پا خاست و از دين و شريعت جدش دفاع كرد ، بدون اينكه از ملامت ملامتگران بهراسد .\r\nاين حقيقتى است كه سران مجتمع اسلامى به خوبى مىدانند و رخشان صفحهء زندگى او را در مقابله با جباران و زورگويان و سركشان خوانده‌اند كه چگونه با قلبى مطمئن و گامى استوار و جهادى مشقت‌بار قيام كرد و با عزمى راسخ و اراده‌اى آهنين در برابر ستمگران و طغيانگران زمان و عوامل كوبندهء دين ايستادگى كرد ، آن هم يك تنه كه جز شجاعت دينى ، نيروى ايمان ، ابهت علم و تقوا ، و نيز عزت و مجد و شرف ، يار و ياورى نداشت .\r\nمجاهدات و مساعى قابل ستايش و قيام شرافتمندانهء او بدانجا منتهى شد كه از خراسان هجرت فرمود و بالاخره رحل اقامت در كربلا افكند ، و چون شير بيشه در حمايت عم خود امام شهيد ، منتظر فرصت ماند تا دشمن جرّارش به خاك مذلّت نشست ، و جز مشتى بدعت و رسوايى از خود به يادگار ننهاد .\r\nدر اين موقع سرورمان به ايران معاودت كرد و ديرى نگذشت كه ريشهء بدعتها را بركند و از مهر و علاقهء مؤمنان حرمتها ديد كه وصف نتوان كرد ؛ از آن پس به عراق برگشت و در آنجا ماند تا داعى حق را لبيك اجابت گفت .\r\n","page_name":" 509 ","page_number":519},
  {"content":"\r\n\r\nابو محمد عبد اللّه بن جعفر حسينى ، از مؤلف كتاب ، خوارزمى .\r\nو نيز علامهء حلى از طريق ديگر ، از برهان الدين ابو المكارم ناصر بن ابى المكارم ، از ابو المؤيد خوارزمى ، مؤلف كتاب روايت دارد .\r\nمناقب خوارزمى را ، ذهبى ضمن شرح حال محمد بن احمد بن على بن حسن بن شاذان نام مىبرد و مىگويد : خطيب خوارزم از طريق اين دجّال صفت ، ابن شاذان احاديث فراوانى را كه يكسره باطل ، ركيك و رسواست ، در مناقب سرورمان على ، رضى اللّه عنه ، روايت مىكند . « 1 »\r\nچلبى هم كتاب مناقب را به نام خوارزمى ثبت كرده و گفته : مناقب على بن ابى طالب ، تأليف ابو المؤيد ، موفق بن احمد خوارزمى .\r\nاز زمان مؤلف تاكنون ، كتاب مناقب او مورد استفاده بوده و گروهى از ناقلان حديث و حاملان علم و دانش از آن روايت كرده‌اند ، از جمله :\r\n1 - حافظ ، مفتى حرمين ، كنجى شافعى ( م 658 ) ، در كتاب كفاية الطالب 120 ، 124 ، 148 ، 152 ، 182 و 191 ، ( چاپ نجف اشرف ) از مناقب خوارزمى روايت كرده و در چند مورد ، تصريح مىكند كه از كتاب مناقب خوارزمى نقل مىكنم .\r\nسرور ما شيعيان ، رضى الدين ، ابن طاوس ( م 664 ) در كتاب خود اليقين فى أنّ عليّا امير المؤمنين فراوان از كتاب مناقب خوارزمى نقل كرده است و در باب بيست و ششم گويد :\r\nخوارزمى صاحب مناقب ، از بزرگان علماى چهار مذهب است كه بسيارى او را\r\n\r\n\r\n","description":"","footnote":"\r\n( 1 ) . ميزان الاعتدال : 3 / 20 . ذهبى در اين سخن خود بر سيره و روش جمع فراوانى از هم‌مسلكان خود رفته است كه صالحان را بىموجبى به باد دشنام و ناسزا گرفته‌اند . از همين روست كه وى ابن شاذان را دجال صفت مىنامد و با آنكه وى مردى صالح ، دانشمندى متبحر و راويه‌اى نقاد است ، رواياتش را باطل ، رسوا و ركيك مىشمارد ، هرچند كه اين ابن شاذان تنها نيست كه اين روايات را نقل كرده ، بلكه پيش از او محدثان اهل سنت نيز در كتابهاى مسند خود آنها را ثبت كرده‌اند ، و روى هم رفته فرقهء شيعه و سنى در نقل آن اتفاق نظر دارند . آرى ، بطلان و ركاكت ، به تصور ذهبى از آنجا ناشى شده كه فضايل مولا و سرورمان على را متضمن است .\r\n","page_name":" 510 ","page_number":520},
  {"content":"\r\n\r\nستايش نموده و فضايلش را ياد كرده‌اند .\r\nو در باب ديگر مىگويد : خوارزمى همان است كه محمد بن نجار ، شيخ محدثان در بغداد ، او را ثنا گفته و به نيكى ياد كرده است .\r\n3 - علامه يوسف بن ابى حاتم شامى ، در كتاب خود الدر النظيم فى الائمة اللهاميم فراوان از كتاب مناقب خوارزمى نقل كرده و به اسناد كتاب تصريح مىكند .\r\n4 - بهاء الدين على بن عيسى اربلى ( م 692 ) ، با تصريح به نسبت ، از كتاب مناقب فراوان حديث نقل مىكند .\r\n5 - شيخ الاسلام ابو اسحاق شيخ ابراهيم حمويى ( م 722 ) ، در كتاب خود فرائد المسطين ، با تصريح به نسبت ، از همين كتاب مناقب نقل مىكند .\r\n6 - آية اللّه علامهء حلى ( م 726 ) ، در كتابش كشف اليقين به نقل از مناقب مىپردازد .\r\n7 - نور الدين ابن صباغ مكى مالكى ( م 855 ) ، فراوان از كتاب مناقب نقل كرده است .\r\n8 - شيخ على بن يونس عاملى نباطى بياضى ( م 877 ) ، در كتابش الصراط المستقيم ، از مناقب خوارزمى نقل مىكند .\r\n9 - ابن حجر عسقلانى ( م 973 ) ، روايت زفاف حضرت زهرا عليها السّلام را از خوارزمى روايت مىكند و عين حديث در مناقب موجود است .\r\n10 - سيد هاشم بن سليمان توبلى بحرانى ( م 1107 ) ، در كتاب غاية المرام به نقل حديث از مناقب مىپردازد .\r\n11 - شيخ ما ، ابو الحسن شريف ( م 1138 ) ، فراوان در كتاب ضياء العالمين كه در مبحث امامت تأليف شده ، از مناقب خوارزمى روايت مىكند ، و در برخى موارد گفته حديث را خطيب خوارزمى كه مشهور است و در نزد آنان مورد وثوق است ، در كتاب مناقب خود آورده است .\r\n12 - سيد شبلنجى شافعى در كتاب خود نور الابصار ، كتاب مناقب خوارزمى را معرفى مىكند و با تصريح به نسبت ، به نقل حديث از آن مىپردازد .\r\n13 - قاضى قندوزى شافعى در كتاب خود ينابيع المودّة از كتاب مناقب خوارزمى با عنوان « فضائل اهل البيت » ياد كرده و به نقل حديث از آن پرداخته است .\r\n\r\n","description":"","footnote":"","page_name":" 511 ","page_number":521},
  {"content":"\r\n\r\n14 - سيد ابو بكر بن شهاب الدين حضرمى شافعى ، در كتاب خود رشفة الصادى از كتاب مناقب خوارزمى حديث نقل مىكند .\r\n\r\nشعر خوارزمى و خطبه‌هاى او\r\nصفدى چنان كه در بغية الوعاة آمده ، گويد : خوارزمى خطبه‌ها انشاء كرده و شعرها گفته است ، ولى ما از خطبه‌ها و كلمات و اشعار او چيزى به دست نداريم ، جز آنچه در كتاب مناقب و كتاب مقتل الامام السبط به مقدار قليلى يافت مىشود ، با آنكه ديوان شعرى دارد كه چلپى آن را ياد كرده است .\r\nقسمتى از شعر او در مناقب ابن شهر آشوب ، و الصراط المستقيم بياضى ، و معجم الادباء حموى : 3 / 41 ذيل شرح حال ابو العلاء همدانى ( م 567 ) ديده مىشود .\r\n\r\nولادت و وفات\r\nخوارزمى در حدود سال 484 متولد شده و چنان كه در بغية الوعاة ، طبقات الحنفيّهء محيى الدين حنفى ، ديباچهء كتاب مناقب ابى حنيفة - به نقل از قفطى ، الوافى بالوفيات صفدى و الفوائد البهية آمده ، صريحا سال 484 ، سال ولادت ياد شده است .\r\nتاريخ وفاتش سال 567 است ، چنان كه در بغية الوعاة از قفطى و در الفوائد البهية از صفدى نقل شده است و تقى فارسى مؤلف العقد الثمين ، در تاريخ البلد الامين - به نقل از ذهبى در تاريخ الاسلام آن را آورده ، و همچنين چلبى در كشف الظنون و خوانسارى در روضات الجنات بدان تصريح كرده‌اند .\r\nالبته ، در الفوائد البهية - به نقل از قفطى ، تاريخ وفات خوارزمى سال 596 قيد شده كه اين تصحيف واضحى است و سيوطى در بغية الوعاة ، و ديگران نيز صحيح آن را از قفطى نقل كرده‌اند . سال 569 هم كه در كتاب فوائد ياد شده و سال 576 كه در تاريخ آداب اللغة العربية - تأليف جرجى زيدان آمده ، ناصواب است ، و خدا داناست .\r\n\r\n","description":"","footnote":"","page_name":" 512 ","page_number":522},
  {"content":"\r\n\r\n\r\n9 فقيه عمارهء يمنى ( م 513 - 569 )\r\n- ولايتت بر مسلمانان فرض و واجب است و مهرت ذخيرهء آخرت و غنيمت دنيا .\r\n- اگر آدمى با مهرت ، جان خود را صفا نبخشد ، نزد خداى گيتى پاك و مصفا نباشد .\r\n- رهبرى را با نص عيسى فرزند حيدر و فاطمه يافتى ، نه گفتار عيسى فرزند مريم . « 1 »\r\n- گفت : طاعت پسر عمم به گردن گيريد كه امين من است و امين خدا در اسرار مكتوم .\r\n- چونان وصايت مصطفى به پسر عمش كه در روز غدير با مردم حجاز و تهامه در ميان هشت .\r\n- تاريخ تكرار مىشود ، كهنه و تازه يكسان است و فضيلت ويژهء متقدمان .\r\n- با پيمان و بيعت دلهاى مسلمانان را در اختيار گرفتى و ولايت مفروض ، مؤيد شد .\r\n- پهنهء جهان را ارث بردى از پدر و جدت ، ارثى كه قابل تقسيم نبود .\r\n- ارث خلافت ترا بود ، بدون منازعه ، گرچه بر آسمانها برشود .\r\n- اگر حق وصايت را حفظ كنند ، ديگران را در اقطار جهان حق حكومت نيست .\r\nشاعر قصيدهء ديگرى هم سروده كه ساكنان قصر خليفه را ماتم‌سرايى كرده است كه ترجمهء آن خواهد آمد .\r\n\r\n\r\n","description":"","footnote":"\r\n( 1 ) . خطاب قصيده به الفائز بن ظافر ، خليفهء فاطمى است .\r\n","page_name":" 513 ","page_number":523},
  {"content":"\r\n\r\n\r\nشاعر را بشناسيم\r\nفقيه ، نجم الدين ، ابو محمد ، عماره ، پسر ابو الحسن على ، پسر زيدان ، پسر احمد حكمى يمنى از فقهاى شيعهء اماميه و مدرسان و مؤلفان آنان و از شهيدان راه تشيع است .\r\nعلم كامل و فضل شامل او با ادبى و الا و شعرى دلربا و شيوا زيور يافته است . چون نظمى سرايد ، ندانى كه در و گهر در سلك كشد يا طلاى ناب در قالب شعر ريزد .\r\nاشعار آبدارش در عين روانى متين و محكم و پرارج و بارونق است . از همه بالاتر ، مهر و ولاى پيوسته اوست به عترت وحى و خاندان طه و اعتقادش به امامت و پيشوايى آنان ، بدان حد راسخ و پابرجا كه جان شريفش را در راه مذهب خود ايثار كرد .\r\nتأليفات گرانمايه و آثار علمى و ادبى او جاودانه نام او را بر صفحات تاريخ ثبت كرده است ، از جمله : النكت العصرية فى اخبار الوزراء المصرية ، تاريخ يمن ، كتاب فى الفرايض و ديوان شعر . همو قصيده‌اى به نام « شكاية المتظلم و نكاية المتألم » : شكواييه يك دادخواه و انتقام يك دردمند ، از ستمگر بدخواه ، سروده و به صلاح الدين ايوبى گسيل داشته است .\r\nوى در كتاب النكت العصرية « 1 » دربارهء نسب خود گويد :\r\nاصل نسبم از قحطان است ، از قبيلهء حكم بن سعد العشيرهء مذحجى ، و وطنم ، يمن است در تهامه ، شهر مرطان از وادى وساع كه فاصله‌اش تا مكه از جانب جنوب يازده روز است . در همانجا تولد يافته و تربيت شده‌ام و ساكنان آن سامان باقيماندگان عرب تهامه‌اند .\r\nرياست و زعامتشان به مشيب به سليمان مىرسد كه از جانب مادر ، جد من است و هم به زيدان بن احمد كه جد پدرى من باشد . جدم زيدان مىگفت : در ميان اسلاف خود ، يازده تن از اجداد خود را مىشناسم كه هريك دانشورى مصنف بوده است در علوم مختلف .\r\nمن خود ، عمويم على بن زيدان و خالويم محمد بن مشيب را ديده‌ام كه رياست قبيلهء\r\n\r\n\r\n","description":"","footnote":"\r\n( 1 ) . اين كتاب همراه برگزيدهء ديوانش در 399 صفحه در شهر شالون ، بر كرانهء نهرسون ، به سال 1897 مسيحى در مطبعهء مرسو چاپ شد .\r\n","page_name":" 514 ","page_number":524},
  {"content":"\r\n\r\nحكم بن سعد العشيرة بدين دو پيوسته مىشد . « 1 »\r\nتا آنجا كه گويد : روزى به برادرم يحيى گفتم : كدام شاعر دربارهء جد مادرى و پدرىات مشيب بن سليمان و زيدان بن احمد چنين سروده است :\r\n- هرگاه حوادث روزگارت در تاريكى شب حلقه بر در كوبد و درمان نيابى .\r\n- و كسى نباشد كه از سطوت زمانه‌ات پناه بخشد ، زيدان و مشيب ترا پناه بخشند .\r\n- اين دو پناه درماندگانند كه املاك از دست رفته‌ام را به من بازگرداندند ، آن روز كه چهرهء زمانه دژم بود .\r\n- آن روز كه يار و ياورى نبود ، به يارى من برخاستند ، چونان كه دردمندى و درماندگى از پاى بنشست .\r\nپاسخ داد : شاعرى به نام سلطان على ، فرزند حبابهء فرودى كه اقوامش بر او ستم روا داشتند و از آب و ملكش اخراج كردند و آنها را تحت كفالت برادرش سلامه درآوردند ، لذا سلطان على بر اين دو جد بزرگوارمان پناه آورد و اين دو با وى نزد جماعتى از خويشانش رفتند و سلامه را از كفالت املاك وى عزل كردند و دوباره على را بر سر كار خود مسلط ساختند و ميان او و اقوامش را به اصلاح آوردند .\r\nجدم زيدان و مشيب ، در اين راه پنجاه هزار دينار طلا به مصرف رساندند ، مشتمل بر :\r\nاموالى كه به شاعر صله دادند ، مصارفى كه در تجهيز سپاه به خاطر نصرت و يارى او خرج كردند و اسبان تازى و شتران عربى كه به سوى او گسيل داشتند .\r\nيحيى مىگفت : مدبر ، شاعر حكمى ، در قصيدهء طولانى خود به پدر و خالوى من اشاره دارد ، آنجا كه مىگويد :\r\n- پدران شما ، املاك ابن حبابه را به دو رد كردند ، بعد از آنكه سررشتهء امور از كفش خارج بود .\r\n- مشيب ، دست به شمشير كين برد و كار به سامان آورد و زيدان با صولت درآمد و آب رفته به جو بازآورد .\r\n- اينك شما دو تن محكم و استوار نموديد آنچه را كه پدرانتان اساس و بنيان نهادند ، از\r\n\r\n\r\n","description":"","footnote":"\r\n( 1 ) . النكت العصرية 7 .\r\n","page_name":" 515 ","page_number":525},
  {"content":"\r\n\r\nاين روست كه فرزند ، پدر را ماند .\r\nپدرم مىگفت : عمويت على بيمار شد ، چندان كه مشرف بر هلاك بود ، ولى بعد كه شفا يافت و از بستر بيمارى برخاست ، من قصيده‌اى را بر او خواندم كه مردى از قبيلهء بنى حارث به نام سلم بن شافع سروده بود .\r\nاين مرد بر ما ميهمان شد تا از على ، عمويت در پرداختن ديه‌اى كه از عهدهء پرداخت آن عاجز مانده بود ، يارى بگيرد ، ولى چون ما به پرستارى او مشغول و سرگرم بوديم ، آن مرد حارثى نامراد به خانهء خود برگشت و قصيده‌اى گسيل داشت كه از جمله اين ابيات است :\r\n- اگر سايهء ابن زيدان على ، از سر ما كوتاه شود ، اى آسمان ! دگرت اختر مباد .\r\n- و ديگر نه زنان كودكى دربرگيرند و نه زمين از آب باران سيراب شود .\r\n- خاك بر سر دنيا و اهل دنيا يكسر ، اگر ابو الحسن على از ميان ما برود .\r\nگويد : عمويم على بعد از شنيدن قصيده به گريه درآمد و آن مرد حارثى را احضار كرد و هزار دينار به دو صله داد و ديهء مقتول را هم پرداخت ، و اين بعد از ششماه بود و هرگاه او را مىديد ، اكرام و احترام مىكرد و بر قدر و منزلت او مىافزود .\r\nعماره ، پس از آنكه سخن را در جود و سماحت عمش على بن زيدان و دامنهء وسيع ثروت او به درازا كشانده و از شجاعت و دليرى او قصه‌ها پرداخته است ، گويد :\r\nسال 529 به حد بلوغ رسيدم و سال 31 به فرمان پدرم همراه وزير مسلم بن سخت جانب زبيد رفتم و در آنجا منزل گزيدم و چهار سال رحل اقامت افكندم و از مدرسه جز براى نماز جمعه خارج نگشتم .\r\nسال پنجم به زيارت پدر و مادرم رفتم و باز در مراجعت ، سه سال در زبيد اقامت كردم و جمعى از طلاب نزد من فقه شافعى و فرائض و مواريث قرائت مىكردند ، و من خود كتابى در فرائض تصنيف كرده‌ام .\r\nدر سال 39 ، پدرم و پنج تن از برادرانم به زبيد آمدند و چون در خدمت پدر قسمتى از اشعار خود را خواندم ، نيكو شمرد و گفت : تو خود مىدانى كه ادب ، نعمتى از نعمت‌هاى الهى است كه ترا نصيب گشته است ، مبادا با ناسزاگويى مردم ، نعمت ادب را كفران و\r\n\r\n","description":"","footnote":"","page_name":" 516 ","page_number":526},
  {"content":"\r\n\r\nناسپاسى كنى ، آنگاه مرا سوگند داد كه هيچگاه مسلمانى را حتى با يك بيت هجو نگويم ، و من نيز سوگند ياد كردم .\r\nيك نوبت همراه ملكه حرّه ، مادر فاتك شاه زبيد ، به حج رفتم و نوبت ديگر به مكه مشرف شدم ، و آن در سال 549 بود كه در موسم اين سال امير الحرمين هاشم بن فليته وفات كرد و فرزندش قاسم بن هاشم كه توليت امارت عهده مرا به عنوان سفير به سوى مصر گسيل داشت .\r\nمن در ماه ربيع الاول سال 550 به مصر درآمدم و در آن هنگام خليفهء مصر ، امام فائز بن ظافر بود و وزيرش ملك صالح ، طلايع بن رزيك . چون براى عرض سلام در رواق طلايى قصر خليفه شرف حضور يافتم ، اين قصيده را انشاد كردم :\r\n- ثنا و ستايش از آن عزم و همت است و از آن پس شايستهء اشتران نجيب كه ما را به خدمت رساندند ، ثنايى درخور نعمت .\r\n- كفران نباشد ، شتران رهوار بر من منتى دارند ، منتى كه لگام اسب آرزو كند تا مهار اشترى گردد .\r\n- بارگاه عزت دور مىنمود ، در نظرم كوتاه كردند و با همت كاروان ، اينك در حضور پيشواى عصر باشم .\r\n- كاروانيان از كعبهء بطحا و حرم الهى بيرون شدند و به كعبهء احسان و كرم ميهمان آمدند .\r\n- ندانم خانهء خدا دانست كه بعد از مفارقت آن حرم ، جانب اين حرم گرفتم ؟\r\n- جايى كه سراپردهء خلافت ميان دو مرز مخالف عفو و انتقام بر فلك فراز است .\r\n- آنجا كه پرتو پيشوايى چنان پاك و مقدس باشد كه چهرهء دو دشمن عدل و ستم را بازشناسيم .\r\n- نبوت و رسالت را خاندانى است كه آشكارا دو امر مخفى را بيان سازد : فرمان آسمانى ، حكمت الهى .\r\n- مكارم اخلاق را بيرقهاست كه نمودار سازد چگونه ثنا گوييم بر دو نامتناهى : قدرت لا يزال ، كرم سرشار .\r\n- افتخار و عظمت را زبانهاست كه ستايش كند از دو نيكو مظهر : كردار نيك ، پندار نيك .\r\n\r\n","description":"","footnote":"","page_name":" 517 ","page_number":527},
  {"content":"\r\n\r\n- و اين پرچم معالى و آزادگى است كه فراز شد با دو دست ارجمند : نژاد پاك ، همت و الا .\r\n- سوگند به مقام منيع خلافت ، بر اين باورم كه فوز و رستگارى ، و پاداش سوگند راست را دريابم .\r\n- سوگند كه وزير صالح او ، دين و دنيا را پناه داد و غمها از چهره‌ها بزدود .\r\n- جامهء افتخارى بر تن دارد كه تاروپودش ساختهء شمشير و قلم باشد .\r\n- شمع وجودش هرچه زمانه آرزو داشت ، بيافريد و بذل و نوالش فقر و مستمندى را ريشه‌كن ساخت .\r\n- نيزه‌هاى تابدار ، گردن كشورى را به بند كشيد كه بينى ثريا را به ارجمندى بركشيد .\r\n- مقام و رفعتى بس بزرگ بينم كه در خيال نگنجد ؛ با آنكه بيدارم ، پندارم كه خواب مىبينم .\r\n- روزى از ايام عمر كه نه در آرزوهاى طلايى پيش‌بينىاش مىكردم ، و نه پاى همت بدان رفعت و ارجمندى مىرسيد .\r\n- كاش اختران آسمان فرومىشدند تا به عنوان ستايش و مدح آنها را در سلك نظم كشم كه كلمات درخور ثنا و ستايشتان نيست .\r\n- عصاى وزارت به دست اوست ، وزارتى كه در خيرخواهى خلافت متهم نيست .\r\n- ميان وزارت و خلافت عاطفهء مهرى است كه از فكر ارجمند مايه گيرد ، نه خويشى و قرابت .\r\n- آن يك خليفه ، اين يك وزير ، سايهء عدالتشان بر سر اسلام و امت بر دوام باد .\r\n- چون دست فيض گشايند ، فيضان نيل را در برابر آن ارجى نماند و عطاى باران در قياس با آن چه باشد ؟ ديگر جاى سخن نيست .\r\nبه خاطر دارم كه صالح ، پيوسته مىگفت : تكرار كن ، تكرار كن ، و كارگزاران و اميران و بزرگان مصر ، هريك به نحوى تحسين و تمجيد مىكردند ، آنگاه خلعتهاى زيادى از جامه‌هاى زرباف خلافت بر سرم ريختند . صالح 500 دينار عطا كرد و يكى از كارگزاران از جانب سيده شريفه ، دخت امام 500 دينار ديگر عطا كرد ، و اموال را همراه من تا منزلم\r\n\r\n","description":"","footnote":"","page_name":" 518 ","page_number":528},
  {"content":"\r\n\r\nحمل كردند .\r\nسپس مرسوم و وظيفه‌اى برايم مقرر كردند كه پيش از آن براى كسى مقرر نشده بود ، امراى دولت به افتخار من ، مجالس سور و وليمه ترتيب دادند و صالح وزير ، براى مجالست احضارم كرد و در سلك نديمان و مونسان خود بركشيد و پياپى پاداش و صله بر من ريخت ، چندان كه در جود و احسانش غرق گشتم .\r\nدر خدمت صالح با تنى چند از اعيان اهل ادب برخورد كردم و انس گرفتم ، مانند :\r\nشيخ جليس ابو المعالى ، ابن حباب « 1 » ؛ موفق بن خلال ، صاحب دفتر انشاء ؛ ابو الفتح محمود بن قادوس « 2 » ، و المهذب ابو محمد ، حسن بن زبير كه همگى در فضايل انسانى و زعامت و رياست نصيبى وافر دارند .\r\nهمو گويد : موقعى كه « شاور » در رواق طلا جلوس كرد ، شعرا و خطبا و جماعتى از مردم ، جز عده‌اى قليل ، همگان به پا خاستند و زادگان رزّيك را به باد ناسزا و دشنام گرفتند ؛ در آن موقع ، ضرغام مدير تشريفات دربار ، و يحيى بن خياط سپهسالار لشكر بود و از ديرباز ميان من و شاور دوستى و صفايى محكم و استوار برقرار بود . روز دوم جلوسش كه همگان حاضر و ناظر بودند ، اين قصيده را انشاد كردم :\r\n- به دولت تو زمانه از دردمندى شفا يافت و شكوهء روزگار فروكشيد .\r\n- شبهاى زادگان رزّيك به زوال آمد ، اما ستايش و نكوهش زوال نپذيرد .\r\n- پندارى كه صالح و فرزندش عادل در صدر اين شاه‌نشين نه‌نشستند و نه برخاستند .\r\n- پنداشتيم كه اين قدرت زوال نپذيرد ، در حالى كه برخى پندارها مايهء گناه است .\r\n- از آن هنگام كه مانند شاهين بر سر شكارت فرود آمدى ، جمع كلاغان راه خيانت گرفتند .\r\nضرغام مدير تشريفات ، در اين شعر بر من خرده مىگرفت و مىگفت : من در نظر تو از كلاغان باشم ؟\r\n- آنان دشمنى نبودند كه گامشان بلرزد ، جز اينكه در سيل بنيان كنت نابود شدند .\r\n\r\n\r\n","description":"","footnote":"\r\n( 1 ) . يكى از شعراى غدير كه شرح حالش گذشت . ر ك : الغدير ( متن عربى / چ 5 ) : 4 / 387 - 391 .\r\n( 2 ) . يكى ديگر از شعراى غدير كه شرح حالش گذشت . ر ك : همان : 4 / 338 - 340 .\r\n","page_name":" 519 ","page_number":529},
  {"content":"\r\n\r\n- من كه ديگران را عظمت نهم ، غير از اينم هدف نباشد كه شأن ترا ارجمند سازم ؛ مرا معذور دار و نكوهش مفرما .\r\n- اگر بينى كه شبهاى انس آنان را پاس مىدارم ، به خاطر دار كه از آن روزگار ديرى نگذشته است .\r\n- اگر دهان به نكوهش آنان باز كنم ، جوانمردىات سخن در دهانم بكشند .\r\n- خدا به نيكى و احسان فرمان دهد ، و فحش و دشنام را ناروا شمارد .\r\nشاور و دو فرزندش از من تقدير كردند كه تا چه حد نسبت به خاندان رزّيك وفادار مانده‌ام . « 1 »\r\nعماره ، با شهامتى كامل از حريم مقدسات انسانى دفاع مىكرد و حق احترام و منادمت دوستان سابق و ولى نعمت خود را نيك رعايت مىكرد و در موارد متعددى هم با اولياى امور و نودولتان پرغرور به مقابله برمىخاست ، بدان حد كه تقدير و تمجيد همگان را برمىانگيخت .\r\nاز جمله ، روزى عماره و ابو سالم ، يحيى بن احدب بن ابى حصيبهء شاعر ، پس از وفات خليفه عاضد ، در كاخ لؤلؤ در خدمت نجم الدين ايوب بن شادى حضور داشتند كه ابن ابى حصيبه ، قصيده‌اى براى شادباش نجم الدين انشاد كرد و گفت :\r\n- اى شاه گيتى ! نه درخورت دانم كه گويم شاه مصرى ، چه مصرت در آستين باشد .\r\n- اينك در اين كاخ دلپذير بيارام ، كه بستانها و كاخهاى ديگر از پى مهيا باشد .\r\n- اين كاخ دلاويز از تو شرافت يافت نه از ساكنان پيشين ؛ در اين كاخ ، جامهء عزت و ارجمندى درپوش كه كاخ را هم جامهء شرافت باشد .\r\n- آنان در اين كاخ چون صدف بودند و كاخ ، لؤلؤ بود ؛ اينك تو لؤلؤيى و كاخت صدف باشد .\r\nفقيه عماره قصيده‌اى بر رد او گفت از اين قرار :\r\n- اى كه به هجو سادات و خلفا پرداختى ، خطا گفتى و آنچه در عيب آنان گفتى ، همه ياوه بود .\r\n- گفتى كه آنان چون صدف در ميان لؤلؤ جا كردند ؛ اى نادان ، همه دانند كه لؤلؤ را جاى\r\n\r\n\r\n","description":"","footnote":"\r\n( 1 ) . النكت العصرية 69 .\r\n","page_name":" 520 ","page_number":530},
  {"content":"\r\n\r\nدر صدف بود .\r\n- همين بس كه گوهر جانشان در آن مأوا داشت و چون بباليد و شفاف شد ، ستايش همگان را برانگيخت .\r\n- از آن كاخ را لؤلؤ خواند كه از جلوهء آن در شگفت شد ، در حالى كه اين جلوه برآمده از شرافت ساكنان آن بود .\r\n- آيات خدا بودند كه روزى چند در اين كاخ شريف مأوا گرفتند و از آن پيش مأوايشان مصحف شريف الهى بود .\r\n- جوهر فرد را تابشى چو خورشيد است ، اما جز خردمندان درنيابند .\r\n- اگر در وجود اينان تجسم نمىيافت ، پرتو آن جوهر فرد ، چشمها را خيره مىساخت .\r\n- اى سگ ! سگ از تو كرامت و معرفتش بيش باشد ، چرا كه در پاس ولى نعمت خود باوفا و بردوام باشد .\r\nمقريزى گويد : خدا فقيه عمارهء باوفا را نيكى دهاد كه به حق و حقيقت پاس ولى نعمت خود بداشت . او هماره چنين بود و به همين جهت بود كه در راه جانبدارى از دوستان و نديمان بيشين مقتول شد . آرى ، سيرهء دوستان مخلص همين است ، خدايش رحمت كناد و گناهانش بيامرزاد .\r\nفقيه عماره ، قصايدى در رثا و ماتم خلفاى فاطمى سروده كه بيانگر وفادارى و حق‌شناسى اوست ، از جمله قصيده‌اى كه چنين شروع مىگردد :\r\n- ديگر بر معشوقه‌ات ليلى و آثار برجاى مانده از او اشك ميفشان و ناله مزن ، اگرچه از جوارت خيمه بركند و كوچيد .\r\n- ناله بزن و سيلاب اشك روان كن بر سادات اين كاخ كه پى سپر انقلاب زمانه گشتند .\r\n- آثار و نشانه‌هايش كهنه شد ، از آن‌رو كه كاخ‌نشينان كهنه گشتند و از پس آنان اوضاع و احوال دگرگون شد .\r\nو از همين قصيده است :\r\n- اى روزگار ! بازوى مجد و شرافت شكستى و زر و زيور از سينه‌اش باز كردى .\r\n- در راه و روش چنان لغزيدى كه از پا افتادى ؛ اگر با قدرت بر سر پاخاستى ، از لغزش\r\n\r\n","description":"","footnote":"","page_name":" 521 ","page_number":531},
  {"content":"\r\n\r\nخود معذرت بجوى .\r\n- بينى ارجمندت را بريدى ، اينك انگشت ندامت به دندان‌گير و از شرمسارى سر بالا مكن .\r\n- با شتاب ، اساس مكرمت و سخاومت را منهدم كردى ، آرامتر در كار شو كه آرامش و نرمش بهترين شيوهء رفتار است .\r\n- واى بر من از آتش درون و بر آرزومندان يكسر كه گرامىترين دولت روزگار از پا درآمد .\r\n- جانب مصر گرفتم و چون پستان پرشيرش بنمود ، چندان مكرمت و كمال دوشيدم كه از آرزوها فزون بود .\r\n- جوانمردانى را مىشناسم كه آلاف الوف عطا كردند و كمال جوانمردى بين كه من هرگز دست سؤال برنكشيدم .\r\n- بر كنار شاه‌نشين نشيمن داشتم ، آنگاه كه خيل لشكر صف‌به‌صف بودند .\r\n- از اميران لشكر كرامت و مهر ديدم و صفايى كه عارضهء كدورتها بشست .\r\n- اى كه در مهر خاندان فاطمه‌ام به نكوهش‌گيرى ، نكوهشت باد ، اگر در نكوهش من سستى گيرى .\r\n- خدا را ، لختى در رواقهاى قصر زرين و كاخ لؤلؤ بگرد و با من ناله و زارى سر كن ، نه بر پهنهء جمل و صفين .\r\n- به ساكنان قصر بگوى : به خدا سوگند ، جراحت دل التيام نگيرد و در دم شفا نيابد .\r\n- سپاه فرنگ با آل على امير مؤمنان ، كى بدتر از اين مىكرد .\r\n- تفاوت جز اين بود كه آنان به اسيرى مىبردند و شما به اسيرى مىفروشيد ؟\r\n- در اكناف قصر چرخيدم و همه جا را وحشت‌بار ديدم پيش از اين قبلهء آمال ميهمانان بود .\r\n- از بيم خرده‌گيران ، رخ برتافتم ، اما چهرهء مهرم رخ برنتابيد .\r\n- از تأسف اشك بر رخسارم دويد كه پايگاه رفعتتان مهجور و خالى بود .\r\n- بر فتوت و آزادگى شما مىگريم و مىنالم ، زيرا كه روزگار بگشت و آزادگى شما در صفحهء گيتى برقرار ماند .\r\n\r\n","description":"","footnote":"","page_name":" 522 ","page_number":532},
  {"content":"\r\n\r\n- رواق مهمانخانه‌ات بزمگه مهمانان بود ، اينك در و ديوارش وحشت‌آفرين است .\r\n- عيد فطر ، از آن روز كه عظمت شما قربانى شد ، از گردش روزگار گله‌ها دارد .\r\n- ديگر از سالى دو دست جامه خبر نباشد ، نو كهنه شد و كهنه‌ها پوسيد .\r\n- مراسم شادباشى كه در روز خليج انجام مىگرفت ، شكوه و جلالتان بر اشتران بار مىشد .\r\n- سالگرد هرسال ، عيد فطر واضحى ، چه داد و دهشهاى وافر كه از شما بر سر همگان نباريد .\r\n- بساط زمين در عيد غدير رقصان بود ، چونان كه نيزه‌هاى آبدار تابدار در دست نگهبانان مىرقصيد .\r\n- خيل تكاور با ساز و برگ زرين صف مىكشيد ، چونان كه عروسان در زيب و زيور صف بيارايند .\r\n- خوان غذا در طبقهاى گران ، شتابان بر دوش خدمتگزاران حمل مىشد .\r\n- احسان و كرم ويژهء اين رعايا نبود ، بلكه دورترين مردمان هم از آن بهره‌مند بودند .\r\n- وظيفهء مقرر ، ذميان يهود و نصارا و نيز مهاجران و قاصدان را دربرگرفت .\r\n- منسوجات سلطنتى كه در شهر تنيّس رونق يافت ، بذل و نوالش شامل دولتها و ملتها بود .\r\n- جوامع دينى از احسان شما برخوردار شد ، هرآنكه در علم و عمل صدر محافل بود .\r\n- روزگار كه هماره سركش و غدار است ، به دست شما دربند شد ، اينك افسار و بند فرو ريخت .\r\n- به حق سوگند كه كينه‌خواه شما نه به رستاخيز رستگار شود و نه از عذاب رهد .\r\n- و نه با سوز و تشنگى از دست پيامبر ، آن بهترين جهانيان و خاتم رسولان آب نوشد .\r\n- و نه بهشت عدن را ديدار كند ، آن‌كه پيمان عاضد بن على سرور مؤمنان را بشكست .\r\n- پيشوايان من ، رهبران من و ذخيرهء فرداى من . آرى ، هركس در گرو اعمال خويش است .\r\n- به خدا سوگند كه حق ثنا و ستايش را ادا نكردم ، چرا كه فضل و جودشان چون ژالهء\r\n\r\n","description":"","footnote":"","page_name":" 523 ","page_number":533},
  {"content":"\r\n\r\nبهارى بود .\r\n- اگر دامنهء سخن گسترش يابد ، خدا را شكر كه من شرمسار ايشان نباشم .\r\n- راه نجاتند و رستگارى ، هم به دنيا و هم در آخرت ، و مهرشان نيز اساس دين و كردار است .\r\n- پرتو هدايت ، مشعل تاريكى و باران رحمت به هنگام خشكسالىاند .\r\n- سرورانى كه از نور خدايى سرشته شده باشند ، هرگز تاريكى نگيرند .\r\n- به خدا سوگند كه از مهر آنان دست نكشم ، مادام كه بر پهنهء زمين گام نهم .\r\nشاعر صاحب ترجمه ، به خاطر انشاى همين قصيده همراه جمعى كه متهم به توطئه بودند ، مقتول شد .\r\nگفته‌اند : جماعتى عليه صلاح الدين با فرنگيان مكاتبه مىكردند تا با كمك آنان فرزند عاضد را بر تخت بنشانند ، اما در ميان اين جماعت يك سپاهى غير مصرى بود كه نزد صلاح الدين شد و او را از ماجراى توطئه آگاه كرد .\r\nصلاح الدين همه را حاضر كرد و چون اعتراف كردند ، دستور داد بر چوبه دارشان بكشند . روز شنبهء ماه رمضان سال 599 در قاهره ، همه را بر دار كشيدند و روز توقيفشان يكشنبه 23 ماه شعبان بود .\r\nهمراه فقيه عماره ، قاضى القضاة ابو القاسم هبة اللّه بن عبد اللّه بن كامل هم مصلوب شد و ابن عبد القوى رئيس مبلغان خلافت فاطمى هم كه بر گنجينه‌هاى قصر خلافت واقف بود ، مورد شكنجه قرار گرفت تا محل آن را برملا كند ، اما امتناع كرد و جان بر سر اين كار گذاشت ، و گنجينه‌ها تباه شد .\r\nاز جملهء مصلوبان مىتوان از عويرس ناظر دفتر ، شبريا دبير اسرار ، عبد الصمد منشى يكى از امراى مصر ، نجاح حمامى و منجم نصرانى نام برد كه توطئه‌گران را تشويق مىكرد كه موفق شده كارشان به سامان مىرسد .\r\nصفدى در الغيث المنسجم گويد : بعيد نمىنمايد كه قاضى فاضل ، در هلاكت عماره سعايت كرده باشد ، زيرا صلاح الدين دربارهء عماره با او مشورت كرد و قاضى گفت : تبعيد شود . صلاح الدين گفت : ممكن است پنهانى بازگردد ، قاضى گفت : تنبيه و تأديب شود .\r\n\r\n","description":"","footnote":"","page_name":" 524 ","page_number":534},
  {"content":"\r\n\r\nصلاح الدين گفت : سگ يك لحظه سكوت مىكند و لحظهء ديگر پارس مىكند . قاضى گفت : او را بكش . صلاح الدين گفت : شاهان كه اراده كنند ، عمل خواهند كرد .\r\nصلاح الدين باشتاب به‌پا خاست و دستور بر داركردن او و قاضى عويرس و گروهى از همراهانشان را صادر كرد ، و چون خواستند كه او را بر چوبه دار ببندند ، استدعا كرد تا او را از كنار خانهء قاضى ببرند ، به تصور اينكه او را از قتل برهاند ، اما تا چشم قاضى به دو افتاد ، برخاست و در به روى خود ببست ، آنگاه عماره چنين سرود :\r\n- قاضى عبد العزيز در حجاب شد ، ديگر رهايى بسيار شگفت مىنمايد .\r\nعماد الدين كاتب در خريده گويد : تاج الدين كندى ، ابو اليمن بعد از مصلوب شدن عماره چنين سرود :\r\n- عماره در اسلام راه خيانت گرفت و با يهود و نصارا همگام شد .\r\n- در كين أحمد با مشركان شريك آمد و در مهر صليب استوار شد .\r\n- چنان سخت‌كوش كه اگر با دندان بخايى ، در زير دندان چون فولاد نر باشد .\r\n- به رستاخيز ، آنچه كاشت مىدرود و آتش و خونابه‌اش شراب باشد .\r\nشاعر ، نزد خاندان رزّيك مكانت و منزلتى بس عظيم داشت و اشعار فراوانى در مدح آنان سروده كه در ديوانش ، و هم در كتاب نكت عصريه درج شده است .\r\nدر نكت مىنويسد كه ملك صالح سه هزار دينار يعنى سه بدرهء زر به دو فرستاد و با خط خود نوشت :\r\n- به فقيه عماره بگو : اى كه از فهم و دانش و سخن و خطابه برخوردارى .\r\n- پند ناصحت را گوش گير كه راهت نمايد . بگو : خواهان آمرزشم ، قدم در راه گذار .\r\n- پيشوايانت شافع محشر باشند و در اينجا جز كتاب و سنت حاكم نباشد .\r\n- پيمان بندم كه مقامت رفيع گردانم و شفاعتت هرچه باشد ، پذيرا گردم .\r\n- اينك سه بدرهء زر به حساب برگير ، تبر مذاب لايق مقدار تو نباشد .\r\nفقيه عماره در پاسخش نوشت :\r\n- اين نه درخور مقام منيعت باشد كه مرا بهترين مردم دانى ، اى كه بر پادشاهان سر و افسر باشى .\r\n\r\n","description":"","footnote":"","page_name":" 525 ","page_number":535},
  {"content":"\r\n\r\n- داعيان و مبلّغانت معمورهء قلبم را خراب كردند و ايمانم را به باد فنا دادند .\r\n- اينك كه خود ، انديشه‌ام را به خدمت بازخوانى ، اجابت كنم و راه اطاعت پيش گيرم .\r\n- استوار و محكم بر صفاى مهرم چنگ زن كه منت پذيرم ، اما دهان داعيان را بربند .\r\nفقيه عماره فرزندان متعدد داشت و شش تن از پسران او در زمان حياتش دار فانى را وداع گفتند و عماره دربارهء يكايك آنها مرثيه‌ها سرود . « 1 »\r\nدر خاتمهء كتاب و پايان شرح حال شاعر ، اين چند بيت كه از سروده‌هاى همين شاعر است ، درج مىشود :\r\n- بارخدايا ، اسباب رشد و صلاح مهيا كن و با نصرت خود ما را مدد فرما .\r\n- ما را به خود وامگذار كه ما از اصلاح مفاسد عاجز و ناتوانيم .\r\n- چون تو كريم و بخشنده‌اى ، آرزوها بسيج شد ، اكنون دست گدايى فراز كرديم و چشم اميد به نعمت وافرت دوختيم .\r\n- اميدوارى هم پاداش نيكى دارد و تو بهتر دانى . پاداش من پرده‌پوشى بر گناهان و معايب است ، آن را عطا فرما . « 2 »\r\n\r\n\r\n\r\n","description":"","footnote":"\r\n( 1 ) . سرآغاز آن مرثيه‌ها در اصل كتاب الغدير : ( متن عربى / چ 5 ) : 4 / 417 - 419 ياد شده است كه چون ترجمهء آنها مايهء ملال بود ، از آن خوددارى شد .\r\n( 2 ) . شرح حال شاعر ، از كتاب النكت العصرية ؛ خريدهء عماد كاتب ؛ كامل ابن اثير : 11 / 163 ؛ تاريخ ابن خلكان : 1 / 409 ؛ تاريخ ابن كثير : 12 / 275 و مرآة الجنان : 3 / 390 اقتباس شده است و فرهنگهاى رجالى متأخران هم به شرح حال او پرداخته‌اند .\r\n","page_name":" 526 ","page_number":536}
  ]